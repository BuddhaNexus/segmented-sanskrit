{
    "T07vakobhau:0": " prathamaṃ kośasthānam",
    "T07vakobhau:1": " oṃ namo buddhāya yaḥ sarvathāsarvahatāndhakāraḥ saṃsārapaṅkājjagadujjahāra /",
    "T07vakobhau:2": " tasmai namaskṛtya yathārthaśāstre śāstraṃ pravakṣyāmyabhidharmakośam // VAkK_1.1 //",
    "T07vakobhau:3": " śāstraṃ praṇetukāmaḥ svasya śāsturmāhātmyajñāpanārthaṃ guṇākhyānapūrvakaṃ tasmai namaskāramārabhate ya iti /",
    "T07vakobhau:4": " buddhaṃ bhagavantamadhikṛtyāha hatamasyāndhakāramanena veti hatāndhakāraḥ /",
    "T07vakobhau:5": " sarveṇa prakāreṇa sarvasmin hatāndhakāraḥ sarvathāsarvahatāndhakāraḥ /",
    "T07vakobhau:6": " ajñānaṃ hi bhūtārthadarśanapratibandhādhakāram /",
    "T07vakobhau:7": " tacca bhagavato buddhasya pratipakṣalābhenātyantaṃ sarvathā sarvatra jñeye punaranutpattidharmatvāddhatam",
    "T07vakobhau:8": " ato 'sau sarvathāsarvahatāndhakāraḥ /",
    "T07vakobhau:9": " pratyaikabuddhaśrāvakā api kāmaṃ sarvatra hatāndhakārāḥ /",
    "T07vakobhau:10": " kliṣṭasaṃmohātyantavigamāt /",
    "T07vakobhau:11": " na tu sarvathā /",
    "T07vakobhau:12": " tatha hyeṣāṃ buddhadharmeṣvativiprakṛṣṭadeśakāleṣu artheṣu cānantaprabhedeṣu bhavatyevākliṣṭamajñānam",
    "T07vakobhau:13": " ityātmahitapratipattisaṃpadā saṃstutya punastameva bhagavantaṃ parahitapratipattisaṃpadā saṃstauti saṃsārapaṅkājjagadujjahāreti /",
    "T07vakobhau:14": " saṃsāro hi jagadāsaṅgasthānatvāt duruttaratvācca paṅkabhūtaḥ /",
    "T07vakobhau:15": " tatrāvamagnaṃ jagadatrāṇamanukampamāno bhagavān saddharmadeśanāhastapradānairyathābhavyamabhyuddhṛtavān iti ya evamātmaparahitapratipattisaṃpadā yuktastasmai namaskṛtyeti śirasā praṇipatya /",
    "T07vakobhau:16": " yathārthamaviparītaṃ śāstīti yathārthaśāstā /",
    "T07vakobhau:17": " anena parahitapratipattyupāyamasyāviṣkaroti /",
    "T07vakobhau:18": " yathābhūtaśāsanācchāstā bhavanntasau saṃsārapaṅkājjagadujjahāra na tvṛddhivarapradānaprabhāveṇeti",
    "T07vakobhau:19": " tasmai namaskṛtya kiṃ kariṣyāmī tyāha śāstraṃ pravakṣyāmi /",
    "T07vakobhau:20": " śiṣyaśāsanācchāstram /",
    "T07vakobhau:21": " katamacchāstramityāha abhidharmakośam",
    "T07vakobhau:22": " ko 'yamabhidharmo nāma /",
    "T07vakobhau:23": " prajñā 'malā sānucarā 'bhidharmaḥ (1-2a)",
    "T07vakobhau:24": " tatra prajñā dharmapravicayaḥ/",
    "T07vakobhau:25": " amaleti anāsravā /",
    "T07vakobhau:26": " sānucareti saparivārā /",
    "T07vakobhau:27": " evamanāsravaḥ pañcaskandhako 'bhidharma ityuktaṃ bhavati /",
    "T07vakobhau:28": " eṣa tāvat pāramārthiko 'bhidharmaḥ /",
    "T07vakobhau:29": " sāṃketikastu",
    "T07vakobhau:30": " tatprāptaye yāpi ca yacca śāstram /",
    "T07vakobhau:31": " yāpi ca śrutacintābhāvanāmayī sāsravā prajñā upapattipratilambhikā ca sānucarā /",
    "T07vakobhau:32": " yacca śāstramasyāḥ prāptyarthamanāsravāyāḥ prajñāyāḥ tadapi tatsaṃbhārabhāvādabhidharma ityucyate",
    "T07vakobhau:33": " nirvacanaṃ tu svalakṣaṇadhāraṇād dharmaḥ /",
    "T07vakobhau:34": " tadayaṃ paramārthadharmaṃ vā nirvāṇaṃ dharmalakṣaṇaṃ vā pratyabhimukho dharma ityabhidharmaḥ",
    "T07vakobhau:35": " ukto 'bhidharmaḥ /",
    "T07vakobhau:36": " idaṃ tu śāstraṃ kathamabhidharmakośam /",
    "T07vakobhau:37": " tasyārthato 'smin samanupraveśāt sa cāśrayo syetyabhidharmakośam (1-2c-2d) // VAkK_1.2 //",
    "T07vakobhau:38": " sa hi śāstrasaṃjñako 'bhidharma etasminnarthato yathāpradhānamantarbhūta ityetacchāstraṃ tasya kośasthānīyaṃ bhavati /",
    "T07vakobhau:39": " athavā so 'bhidharma etasyāśrayabhūtaḥ śāstrasya /",
    "T07vakobhau:40": " tato hyetannirākṛṣṭam /",
    "T07vakobhau:41": " ataḥ sa evāsyābhidharmaḥ kośa ityetacchāstramabhidharvarmakośam /",
    "T07vakobhau:42": " kimarthaṃ punarabhidharmopadeśaḥ kena cāyaṃ prathamata upadiṣṭo yaṭa ācāryo 'bhidharmakośaṃ vaktumādriyata iti //",
    "T07vakobhau:43": " āha//",
    "T07vakobhau:44": " dharmāṇāṃ pravicayamantareṇa nāsti kleśānāṃ yata upaśāntaye",
    "T07vakobhau:45": " 'bhyupāyaḥ /",
    "T07vakobhau:46": " kleśaiśca bhramati bhavārṇave 'tra lokastaddhetorata uditaḥ kilaiṣa",
    "T07vakobhau:47": " śāstrā // VAkK_1.3 //",
    "T07vakobhau:48": " yato na vinā dharmapravicayenāsti kleśopaśamābhyupāyaḥ /",
    "T07vakobhau:49": " kleśāśca lokaṃ bhramayanti saṃsāramahārṇeve 'sminan /",
    "T07vakobhau:50": " atastaddhetostasya dharmapravicayasyārthe śāstrā kila buddhenābhidharma uktaḥ /",
    "T07vakobhau:51": " nahi vinā 'bhidharmopadeśena śiṣyaḥ śakto dharmān pravicetumiti /",
    "T07vakobhau:52": " sa tu prakīrṇa ukto bhagavatā bhadantakātyāyanīputra-prabhṛtibhiḥ",
    "T07vakobhau:53": " piṇḍīkṛtya sthapitobhadanta dharmatrāto dānavargīyakaraṇavadityāhurvaibhāṣikāḥ /",
    "T07vakobhau:54": " katame punaste dharmā yeṣāṃ pravicayārthamabhidharmopadeśa ityāha",
    "T07vakobhau:55": " sāsravā 'nāsravā dharmāḥ (1-4a)",
    "T07vakobhau:56": " eṣa sarvadharmāṇāṃ samāsanirddeśaḥ /",
    "T07vakobhau:57": " tatra katame sāsravā dharmā ityāha",
    "T07vakobhau:58": " saṃskṛtā mārgavarjitāḥ /",
    "T07vakobhau:59": " sāsravāḥ (1-4b-4c1)",
    "T07vakobhau:60": " mārgasatyaṃ varjayitvā 'nye saṃskṛtā dharmāḥ sāsravāḥ /",
    "T07vakobhau:61": " kiṃ kāraṇam /",
    "T07vakobhau:62": " āsravāsteṣu yasmāt samanuśerate (1-4c2-4d) // VAkK_1.4 //",
    "T07vakobhau:63": " kāmaṃ nirodhamārgasatyālambanā api āsravā upajāyante na tinuśerate tatreti na tayoḥ sāsravatvaprasañgaḥ",
    "T07vakobhau:64": " yathā 'tra nānuśerate tat paścādanuśayanirdeśa eva jñāpayiṣyāmaḥ /",
    "T07vakobhau:65": " uktāḥ sāsravāḥ /",
    "T07vakobhau:66": " anasravāḥ katame /",
    "T07vakobhau:67": " anāsravā mārgasatyaṃ trividhaṃ cāpyasaṃskṛtam /",
    "T07vakobhau:68": " katamattri vidham /",
    "T07vakobhau:69": " ākāśaṃ dvau nirodhau ca (1-5c)",
    "T07vakobhau:70": " katamau dvau /",
    "T07vakobhau:71": " pratisaṃkhyānirodho 'pratisaṃkhyānirodhaśca /",
    "T07vakobhau:72": " ityetadākāśādi trividhamasaṃskṛtaṃ mārgasatyaṃ cānāsravā dharmāḥ /",
    "T07vakobhau:73": " kiṃ kāraṇam /",
    "T07vakobhau:74": " nahi teṣvāsravā anuśerata iti /",
    "T07vakobhau:75": " yadetat trividhamasaṃskṛtamuddiṣṭam",
    "T07vakobhau:76": " tatrākāśamanāvṛtiḥ (1-5d) // VAkK_1.5 //",
    "T07vakobhau:77": " anāvaraṇasvabhāvamākāśaṃ yatra rūpasya gatiḥ //",
    "T07vakobhau:78": " pratisaṃkhyānirodho yo visaṃyogaḥ (1-6a-6b1)",
    "T07vakobhau:79": " yaḥ sāsravairdharmairvisaṃyogaḥ sa pratisaṃkhyānirodhaḥ /",
    "T07vakobhau:80": " duḥkhādīnāmāryasatyānāṃ pratisaṃkhyānaṃ pratisaṃkhyā prajñāviśeṣastena prāpyo nirodhaḥ /",
    "T07vakobhau:81": " pratisaṃkhyānirodhaḥ /",
    "T07vakobhau:82": " madhyapadalopāt gorathavat /",
    "T07vakobhau:83": " kiṃ punareka eva sarveṣāṃ sāsravāṇāṃ dharmāṇāṃ pratisaṃkhyānirodhaḥ /",
    "T07vakobhau:85": " kiṃ tarhi /",
    "T07vakobhau:86": " pṛthak pṛthak /",
    "T07vakobhau:87": " yāvanti hi saṃyogadravyāṇi tāvanti visaṃyogadravyāṇi /",
    "T07vakobhau:88": " anyathā hi duḥkhadarśanaheyakleśanirodhasākṣātk karaṇāt sarvakleśanirodhasākṣātkriyā prasajyeta",
    "T07vakobhau:89": " sati caivaṃ śeṣapratipakṣabhāvanāvaiyarthyaṃ syāt /",
    "T07vakobhau:90": " yattarhyuktam \"asabhāgonirodha\" ityasya ko 'rthaḥ /",
    "T07vakobhau:91": " nāsya kaścit sabhāgaheturasti nāsau kasyacidityayamasya vākyasyārtho na tu nāsya kaśicat sabhāgo 'stīti /",
    "T07vakobhau:92": " uktaḥ pratisaṃkhyānirodhaḥ //",
    "T07vakobhau:93": " utpādātyantavighno 'nyo nirodho 'pratisaṃkhyayā (1-6c-6d) // VAkK_1.6",
    "T07vakobhau:94": " anāgatānāṃ dharmāṇāmutpādasyātyantaṃ vighnabhūto visaṃyogād yo 'nyo",
    "T07vakobhau:95": " nirodhaḥ so 'pratisaṃkhyānirodhaḥ /",
    "T07vakobhau:96": " na hyasau pratisaṃkhyayā labhyate /",
    "T07vakobhau:97": " kiṃ tarhi /",
    "T07vakobhau:98": " pratyayavaikalyāt /",
    "T07vakobhau:99": " yathaikarūpavyāsaktacakṣurmanaso yāni rūpāṇi śabdagandharasaspraṣṭavyāni cātyayante tadālambanaiḥ pañcabhirvijñānakāyairna śakyaṃ punarutpattum /",
    "T07vakobhau:100": " na hi te satyā atītaṃ viṣayamālambayi tulmiti /",
    "T07vakobhau:101": " ataḥ sa teṣāmapratisaṃkhyānirodhaḥ pratyayavaikalyāt prāpyate /",
    "T07vakobhau:102": " catuṣkoṭikaṃ cātra bhavati /",
    "T07vakobhau:103": " santi te dharmā yeṣāṃ pratisaṃkhyānirodha eva labhyate /",
    "T07vakobhau:104": " tadyathā atitapratyutpannotpattidharmāṇāṃ sāsravāṇām /",
    "T07vakobhau:105": " santi yeṣāmapratisaṃkhyānirodha eva /",
    "T07vakobhau:106": " tadyathā 'nutpattidharmāṇāmanāsravasaṃskṛtānām /",
    "T07vakobhau:107": " santi te yesāmubhayam /",
    "T07vakobhau:108": " tadyathā sāsravāṇāmanutpasttidharmāṇām /",
    "T07vakobhau:109": " santi yeṣāṃ nobhayam /",
    "T07vakobhau:110": " tadyathā atītapratyutpannotpattidharmāṇāmaṇāsravāṇāmiti /",
    "T07vakobhau:111": " uktaṃ trividhamasaṃskṛtam //",
    "T07vakobhau:112": " yattūktaṃ \"saṃskṛtā mārgavarjitāḥ /",
    "T07vakobhau:113": " sāsravā\" iti katame te saṃskṛtāḥ /",
    "T07vakobhau:114": " te punaḥ saṃskṛtā dhārmā rūpādiskandhapañcakam /",
    "T07vakobhau:115": " rūpaskandho vedanāskandhaḥ saṃskāraskandho vijñānaskandhaścetyete saṃskṛtā dharmāḥ /",
    "T07vakobhau:116": " sametya saṃbhūya pratyayaiḥ kṛtāḥ iti saṃskṛtāḥ /",
    "T07vakobhau:117": " nahyekapratyayajanitaṃ kiñcidastīti /",
    "T07vakobhau:118": " tajjātīyatvādanāgateṣvavirodho dugdhendhanavat /",
    "T07vakobhau:119": " ta evādhvā kathāvastu saniḥsārāḥ savastukāḥ (1-7c-7d) // VAkK_1.7 //",
    "T07vakobhau:120": " ta eva saṃskṛtā gatagacchadgamiṣyadbhāvādadhvānaḥ adyante 'nitayatyeti vā",
    "T07vakobhau:121": " kathā vāvāyam tasyā vastu nāma /",
    "T07vakobhau:122": " sārthakavastugrahaṇāt tu saṃskṛntaṃ kathāvastūcyate /",
    "T07vakobhau:123": " anyathā hi urakaraṇagrantho virudhyeta /",
    "T07vakobhau:124": " \"kathāvastūnyaṣṭādaśabhirdhatubhiḥ saṃgṛhītāni /\"",
    "T07vakobhau:125": " niḥsaraṇaṃ niḥsāraḥ sarvasya saṃskṛtasya nirvāṇam /",
    "T07vakobhau:126": " tadeṣāmastīti saniḥsārāḥ /",
    "T07vakobhau:127": " sahetukatvāt savastukāḥ /",
    "T07vakobhau:128": " hetuvacanaḥ kila vastuśabda iti vaibhāṣicāḥ /",
    "T07vakobhau:129": " ityete saṃskṛtadharmauaryāyāḥ /",
    "T07vakobhau:130": " ta eva puyaḥ saṃskṛtā dharamāḥ /",
    "T07vakobhau:131": " ye sāsravā upādānaskandhāste (1-8a-8b1)",
    "T07vakobhau:132": " ataḥ kiṃ diddhaṃ /",
    "T07vakobhau:133": " ya upādānaskandhāḥ skandhā api te syuḥ eva nopādānaskandhāḥ /",
    "T07vakobhau:134": " anāsravāḥ saṃskārā iti tatra upādānāni kleśāḥ /",
    "T07vakobhau:135": " tatsaṃbhūtatvādupādānaskandhāḥ //",
    "T07vakobhau:136": " truṇatupāgnivat /",
    "T07vakobhau:137": " taddhidheyatvādvā rājapurūpavat /",
    "T07vakobhau:138": " upādānāni vā tebhyaḥ saṃbhavantīti upādānaskandhāḥ puṣpaphalavṛkṣavat /",
    "T07vakobhau:139": " ta eva sāsravā dharmā ucyante /",
    "T07vakobhau:140": " saraṇā api /",
    "T07vakobhau:141": " raṇsā hi kleśāḥ /",
    "T07vakobhau:142": " ātmapāravyāvādhanāt /",
    "T07vakobhau:143": " stadanuśayitatvāt saraṇāḥ /",
    "T07vakobhau:144": " sāsravavat /",
    "T07vakobhau:145": " punaḥ",
    "T07vakobhau:146": " duḥkhaṃ samudayo loko dṛṣṭisthānaṃ bhavaśca te (1-8c-8d) // VAkK_1.8",
    "T07vakobhau:147": " āryāṇāṃ pratikūlatvādduḥkham /",
    "T07vakobhau:148": " samudetyasmād duḥkhamiti samudayaḥ /",
    "T07vakobhau:149": " lakṣyata iti lokaḥ /",
    "T07vakobhau:150": " dṛṣṭirasmiṃstiṣṭhatyanuśayanāditi dṛṣṭisthānam /",
    "T07vakobhau:151": " bhavatīti bhavaḥ",
    "T07vakobhau:152": " ityete sāsravāṇasaṃ dharmāṇāmānvarthaparyāyāḥ",
    "T07vakobhau:153": " pañca rūpādayaḥ skandhā ityuktam /",
    "T07vakobhau:154": " tatra",
    "T07vakobhau:155": " rūpaṃ pañcendriyāṇyarthāḥ pañcāvijñaptireva ca /",
    "T07vakobhau:156": " pañcendriyāṇi cakṣuḥśtrotragrhāṇajihvākāyendariyā ṇa /",
    "T07vakobhau:157": " pañcārthāsteṣāmevacakṣurādīnāmindriyāṇāṃ yathāsvaṃ ye pañca viṣayāḥ rūpaśabdagandharasaspraṣṭavyākhyāḥ",
    "T07vakobhau:158": " avijñaptiśceti /",
    "T07vakobhau:159": " etāvān rūpaskandhaḥ",
    "T07vakobhau:160": " tatra ya ete pañca rūpādayo 'rthā uktāḥ /",
    "T07vakobhau:161": " tadvijñānāśrayā rūpaprasādāścakṣurādayaḥ (1-9c-9d) // VAkK_1.9 //",
    "T07vakobhau:162": " rūpaśabdagandharasaspraṣṭavyavijñānānāmāśrayabhūtā ye pañca rūpātmakāḥ prasādāste yathākramaṃ cakṣuḥśrotraghrāṇajihvākāyā veditavyāḥ /",
    "T07vakobhau:163": " yathoktaṃ bhagavatā \"cakṣurbhikṣo ādhyātmikamāyatanaṃ catvāri mahābhūtānyupādāya\" rūpa prasāda iti vistaraḥ /",
    "T07vakobhau:164": " yānyetāni cakṣurādīnyuktani tadvijñānāśrayā rūpaprasādāścakṣurādayaḥ /",
    "T07vakobhau:165": " cakṣurvijñānādyāśrayā ityarthaḥ /",
    "T07vakobhau:166": " evaṃ kṛtvā prakaraṇagraṇtho 'pyanuvṛtto bhavati /",
    "T07vakobhau:167": " \"cakṣuḥ katamat /",
    "T07vakobhau:168": " cakṣurvijñānāśrayo rūpaprasāda\" iti vistaraḥ /",
    "T07vakobhau:169": " nirddiṣṭāni pañcendriyāṇi /",
    "T07vakobhau:170": " arthāḥ pañcā nirddeśyāḥ /",
    "T07vakobhau:171": " tatra tāvat]",
    "T07vakobhau:172": " rūpaṃ dvidhā",
    "T07vakobhau:173": " varṇaḥ saṃsthānaṃ ca /",
    "T07vakobhau:174": " tatra varṇaścaturvidho nīlādiḥ /",
    "T07vakobhau:175": " tadbhedā anye /",
    "T07vakobhau:176": " samsthānamaṣṭavidhaṃ dīrghadi visātāntam /",
    "T07vakobhau:177": " tadeva rūpāyatanaṃ punarucyate /",
    "T07vakobhau:178": " vimśatidhā",
    "T07vakobhau:179": " tadyathā nīlaṃ pītaṃ lohitamavadātaṃ dīrghaṃ hrasvaṃ vṛttaṃ parimaṇḍalaṃ unnatamavanataṃ sātaṃ visātaṃ abhraṃ dhūmo rajo mahikā cchāyā ātapaḥ ālokaḥ andhakāramiti /",
    "T07vakobhau:180": " kecinnabhaścaikavarṇamiti ekaviṃśatiṃ saṃpaṭhanti /",
    "T07vakobhau:181": " tatra sātaṃ samasthānam /",
    "T07vakobhau:182": " visātaṃ viṣama sthānaml mahikā nīhāraḥ /",
    "T07vakobhau:183": " ātapaḥ sūryaprabhā /",
    "T07vakobhau:184": " ālokaḥ candratārakāgnyoṣadhimaṇīnaṃ prabhā /",
    "T07vakobhau:185": " chāyā yatra rūpāṇāṃ darśanam /",
    "T07vakobhau:186": " viparyayādandhakāram /",
    "T07vakobhau:187": " śeṣaṃ sugamatvānna vipañcitam /",
    "T07vakobhau:188": " asti rūpāyatanaṃ varṇato vidyate na saṃsthānataḥ",
    "T07vakobhau:189": " nīlapītalohitavadātacchāyātapālokāndhakārākhyam /",
    "T07vakobhau:190": " asti saṃsthānato na varṇataḥ /",
    "T07vakobhau:191": " ghādīnāṃ pradeṣaḥ kāyavijñaptisvabhāvaḥ /",
    "T07vakobhau:192": " astyubhayathā /",
    "T07vakobhau:193": " pariśiṣṭaṃ rūpāyatanam /",
    "T07vakobhau:194": " ātapālokāveva varṇato vidyete ityapare /",
    "T07vakobhau:195": " \"dṛśyate hi nīlādīnaṃ dīrghādipariccheda\" iti /",
    "T07vakobhau:196": " kathaṃ punarekaṃ dravyamubhayathā vidyate /",
    "T07vakobhau:197": " astyubhayasya tatra prajñānāt /",
    "T07vakobhau:198": " jñānārtho hyeṣa vidirna sattārthaḥ /",
    "T07vakobhau:199": " kāyavijñaptāvapi tarhi prasaṅgaḥ /",
    "T07vakobhau:200": " uktaṃ rūpāyatanaṃ //",
    "T07vakobhau:201": " śabdastvaṣṭavidhaḥ /",
    "T07vakobhau:202": " upāttānupāttamahābhūtahetukaḥ sattvāsattvākhyaśceti caturvidhaḥ /",
    "T07vakobhau:203": " punarmanojñāmanojñabhedādaṣṭavidho bhavati /",
    "T07vakobhau:204": " tatropāttamahābhūtahetuko yathā hastavākchabdaḥ /",
    "T07vakobhau:205": " anupāttamahābhutahetuko yathā vāyuvanaspatinadīśabdaḥ /",
    "T07vakobhau:206": " sattvākhyo vāgvijñaptiṣabdaḥ /",
    "T07vakobhau:207": " asattvākhyo 'nyaḥ",
    "T07vakobhau:208": " upāttānupāttamahābhūtahetuko 'pyasti śabda ityapare /",
    "T07vakobhau:209": " tadyathā hastamṛdaṅgasaṃyogaja iti /",
    "T07vakobhau:210": " sa tu yathaikau varṇaparamāṇurna bhūtacatuṣkadvayamupādāyeṣyate tathā naivaiṣṭavya iti /",
    "T07vakobhau:211": " uktaḥ śabdaḥ //",
    "T07vakobhau:212": " rasaḥ /",
    "T07vakobhau:213": " ṣoḍha",
    "T07vakobhau:214": " madhurāmlalavaṇakaṭukatittakaṣāyabhedāt /",
    "T07vakobhau:215": " caturvidho gandhaḥ",
    "T07vakobhau:216": " sugandhadurgandhayoḥ samaviṣamagandhatvāt /",
    "T07vakobhau:217": " trividhastu śāstre /",
    "T07vakobhau:218": " \"sugandho durgandhaḥ samagandha\" iti /",
    "T07vakobhau:219": " spṛśyamekādaśātmadkam // VAkK_1.10 //",
    "T07vakobhau:220": " spraṣṭavyamekādaśadravyasvabhāvam /",
    "T07vakobhau:221": " catvāri mahābhūtāni ślakṣṇatvaṃ karkaśatvaṃ gurutvaṃ laghutvaṃ śītaṃ jighatsā pipāsā ceti",
    "T07vakobhau:222": " tatra bhūtāni paścādvakṣyāmḥ /",
    "T07vakobhau:223": " ślakṣṇatvaṃ mṛdutā /",
    "T07vakobhau:224": " karkaśatvaṃ paruṣatā /",
    "T07vakobhau:225": " gurutvaṃ yena bhāvāstulyante /",
    "T07vakobhau:226": " laghutvaṃ viparyayāt /",
    "T07vakobhau:227": " śītamuṣṇābhilāṣakṛt /",
    "T07vakobhau:228": " jighatsā bhojanābhilāṣakṛt /",
    "T07vakobhau:229": " kāraṇe kāryopacārāt /",
    "T07vakobhau:230": " yathā",
    "T07vakobhau:231": " \"buddhānāṃ sukha utpādaḥ sukhā dharmasya deśanā /",
    "T07vakobhau:232": " sukhā saṅghasya sāmagrī samagrāṇāṃ tapaḥ sukhaṃ\" // iti /",
    "T07vakobhau:233": " tatra rūpadhātau jighatsāpipāse na staḥ /",
    "T07vakobhau:234": " śeṣamasti",
    "T07vakobhau:235": " yadyapi tatra vastrāṇyekaśo na tulyante sañcitāni punastulyante /",
    "T07vakobhau:236": " śītamupaghātakaṃ nāsti /",
    "T07vakobhau:237": " anugrāhakaṃ kilāsti /",
    "T07vakobhau:238": " yadetadbahuvidhaṃ rūpamuktaṃ tatra kadācidekena dravyeṇa cakṣurvijñānamutpadyate yadā tatprakāravyavacchedo bhavati /",
    "T07vakobhau:239": " kadācid bahubhiryadā na vyavacchedaḥ /",
    "T07vakobhau:240": " tadyathā senāvyūhamanekavarṇasaṃsthānaṃ maṇisamūhaṃ ca dūrāt paśyataḥ /",
    "T07vakobhau:241": " evaṃ śrotrādivijñānaṃ veditavyaṃ /",
    "T07vakobhau:242": " kāyavijñānaṃ tu paraṃ pañcabhiḥ spraṣṭavyairutpadyata ityeke /",
    "T07vakobhau:243": " caturbhirmahābhūtairekena ca ślakṣṇatvādinā /",
    "T07vakobhau:244": " sarvairekādaśabhirityapare /",
    "T07vakobhau:245": " nanu caivaṃ samastālambanatvāt sāmānyaviṣayāḥ pañca vijñānakāyāḥ prāpnuvanti na svalakṣaṇaviṣayāḥ",
    "T07vakobhau:246": " āyatanasvalakṣaṇaṃ pratyete svalakṣaṇaviṣayā iṣyante na dravyasvalakṣaṇamityadoṣaḥ /",
    "T07vakobhau:247": " idaṃ vicāryate /",
    "T07vakobhau:248": " kāyajihvendriyayoryugapad viṣayaprāptau satyāṃ katarad vijñānaṃ pūrvamutpadyate /",
    "T07vakobhau:249": " yasya viṣayaḥ paṭīyān /",
    "T07vakobhau:250": " samaprāpte tu viṣaye jihvāvijñānaṃ pūrvamutpadyate /",
    "T07vakobhau:251": " bhoktukāmatāvarjitatvātsasntateḥ /",
    "T07vakobhau:252": " uktāḥ pañācendriyārthāḥ yathā ca teṣāṃ grahaṇaṃ /",
    "T07vakobhau:253": " avijñaptiridānīṃ vaktavyā /",
    "T07vakobhau:254": " seyamucyate",
    "T07vakobhau:255": " vikṣiptācittakasyāpi yo 'nubaṇdhaḥ śubhāśubhaḥ /",
    "T07vakobhau:256": " mahābhūtānyupādāya sa hyavijñaptirucyate // VAkK_1.11 //",
    "T07vakobhau:257": " vikṣiptacittakasyeti tadanyacittasyāpi //",
    "T07vakobhau:258": " acittakasyāpītyasaṃjñinirodhasamāpattisamāpannasyāpi /",
    "T07vakobhau:259": " apiśabdenāvikṣiptasacittasyāpīti vijñāyate /",
    "T07vakobhau:260": " yo 'nu bandha iti yaḥ pravāhaḥ /",
    "T07vakobhau:261": " śubhāśubha iti kuśalākuśalaḥ /",
    "T07vakobhau:262": " kuśalākuśale prāptivāho 'pyastīdṛśa iti tadviśeṣaṇārthamucyate mahābhūtānyupādāyeti /",
    "T07vakobhau:263": " hetvartha upādāyārtha iti vaibhāṣikāḥ /",
    "T07vakobhau:264": " jananādihetubhāvāt /",
    "T07vakobhau:265": " sa hyavijñaptiriti hiśabdastannāmakaraṇavijñāpanārthaḥ /",
    "T07vakobhau:266": " rūpakriyāsvabhāvāpi satī vijñaptivat paraṃ na vijñāpayatītyavijñaptiḥ /",
    "T07vakobhau:267": " ucyata iti ācāryavacanaṃ darśayati /",
    "T07vakobhau:268": " samāsatastu vijñaptisamādhisaṃbhūtaṃ kuśalākuśalaṃ rūpamavijñaptiḥ /",
    "T07vakobhau:269": " mahābhūtānyupādāyetyuktāni katamāni bhūtāni /",
    "T07vakobhau:270": " bhūtāni pṛthivīdhāturaptejovāyudhātavaḥ",
    "T07vakobhau:271": " ityete catvāraḥ svalakṣaṇopādāyarūpadhāraṇād dhātavaścatvāri mahābhūtāny ucyante /",
    "T07vakobhau:272": " mahattvameṣāṃ sarvānyarūpāśrayatvenaudārikatvāt /",
    "T07vakobhau:273": " atha vā tadudbhūtavṛttiṣu pṛthivyaptejovāyuskandheṣveṣāṃ mahāsṇniveśatvāt /",
    "T07vakobhau:274": " te punahete dhātavaḥ kasmin karmaṇi saṃsidhāḥ kiṃsvabhāvāścetyāha",
    "T07vakobhau:275": " dhṛtyādikarmasaṃsiddhāḥ",
    "T07vakobhau:276": " dhṛtisaṃgrahapaktivyūhanakarmasvete yathākramaṃ saṃsiddhāḥ pṛthivyaptejovāyudhātavaḥ /",
    "T07vakobhau:277": " vyūhanaṃ punarvṛddhiḥ prasarpaṇaṃ ca veditavyam /",
    "T07vakobhau:278": " idameṣāṃ karma /",
    "T07vakobhau:279": " svabhāvastu yathākramaṃ",
    "T07vakobhau:280": " kharasnehosṇateraṇāḥ // VAkK_1.12 //",
    "T07vakobhau:281": " kharaḥ pṛthivīdhātuḥ /",
    "T07vakobhau:282": " sneho 'bdhātuḥ /",
    "T07vakobhau:283": " uṣṇatā tejodhātuḥ /",
    "T07vakobhau:284": " īraṇā vāyudhātuḥ /",
    "T07vakobhau:285": " īryate 'nayā bhūtasroto deśāntarotpādanāt pradīperaṇavaditīraṇā /",
    "T07vakobhau:286": " \"vāyudhātuḥ katamo laghusamudīraṇatvam\" iti prakāraṇeṣu nirdiṣṭaṃ sūtre ca /",
    "T07vakobhau:287": " tattu laghutvamupādāya rūpamapyuktaṃ prakaraṇeṣu /",
    "T07vakobhau:288": " ato ya īraṇāsvabhāvo dharmaḥ sa vāyuriti karṃaṇā 'sya svabhāvo 'bhivyaktaḥ",
    "T07vakobhau:289": " kaḥ punaḥ pṛthivyādināṃ pṛthivīdhātvādīnāṃ ca viśeṣaḥ /",
    "T07vakobhau:290": " pṛthivī varṇasaṃsthānamucyate lokasaṃjñayā /",
    "T07vakobhau:291": " tathā hi pṛthivīṃ darśayanto varṇaṃ saṃsthānaṃ ca darśayanti /",
    "T07vakobhau:292": " yathā pṛthivī evaṃ",
    "T07vakobhau:293": " āpastejaśca",
    "T07vakobhau:294": " varṇasaṃsthānamevocyate lokasaṃjñayā /",
    "T07vakobhau:295": " vāyustu dhātureva",
    "T07vakobhau:296": " ya eva tu vāyudhātuḥ sa eva loke vāyuarityucyate /",
    "T07vakobhau:297": " tathapi ca // VAkK_1.13 //",
    "T07vakobhau:298": " yathā pṛthivī varṇasaṃsthānamucyate lokasaṃjñayā tatha vāyuarapi /",
    "T07vakobhau:299": " nīlikā vātyā maṇḍalikā vātyeti //",
    "T07vakobhau:300": " kasmāt punarayamavijñaptiparyanto rūpaskandha ityucyate /",
    "T07vakobhau:301": " raupaṇāt /",
    "T07vakobhau:302": " uktaṃ bhagavatā \"rūpyate rupyata iti bhikṣavastasmādrūpopādānasdandha",
    "T07vakobhau:303": " ityucyate //",
    "T07vakobhau:304": " kena rupyate /",
    "T07vakobhau:305": " pāṇisparśenāpi spṛṣṭo rūpyata\" iti vistaraḥ /",
    "T07vakobhau:306": " rūpyate bādhyata ityarthaḥ /",
    "T07vakobhau:307": " tathā hyarthavargīyeṣūktam",
    "T07vakobhau:308": " \"tasya cet kāmayānasya cchandajātasya dehinaḥ /",
    "T07vakobhau:309": " te kāmā na samṛdhyanti śalyaviddha iva rūpyate //\"",
    "T07vakobhau:310": " rūpasya punaḥ kā badhanā /",
    "T07vakobhau:311": " vipariṇāmotpādanā /",
    "T07vakobhau:312": " pratighāto rūpeṇetyapare /",
    "T07vakobhau:313": " paramāṇurūpaṃ tarhi rūpaṃ na prāpnotyarūpaṇāt /",
    "T07vakobhau:314": " na vai paramāṇurūpamekaṃ pṛthag bhūtamasti /",
    "T07vakobhau:315": " sañghātasthaṃ tu tad rūpyata eva /",
    "T07vakobhau:316": " atītānāgataṃ tarhi rūpaṃ na prāpnoti /",
    "T07vakobhau:317": " tadapi rūpitaṃ rūpayiṣyamāṇaṃ tajjātīyaṃ ceti rūpamindhanavat /",
    "T07vakobhau:318": " avijñaptistarhi na prāpnoti /",
    "T07vakobhau:319": " sāpi vijñaptirūpaṇād rūpitā bhavati /",
    "T07vakobhau:320": " vṛkṣapracalane cchāyāpracalanavat /",
    "T07vakobhau:321": " nāvikārāt /",
    "T07vakobhau:322": " vijñaptinivṛttau cāvijñaptinivṛttiḥ syād vṛkṣābhāve cchāyā 'bhāvavat /",
    "T07vakobhau:323": " āśrayabhūtarūpaṇādityapare evaṃ tarhi cakṣurvijñānādīnāmapyāśrayarūpaṇāt rūpatvaprasaṅgaḥ",
    "T07vakobhau:324": " viṣamo 'yamupanyāsaḥ /",
    "T07vakobhau:325": " avijñaptirhi cchāyeva vṛkṣaṃ prabheva maṇiṃ bhūtānyāśrtya varttate /",
    "T07vakobhau:326": " na tvevaṃ cakṣurādīnyāśritya varttante cakṣurvijñānādīni kevalaṃ tūtpattinimiktamātraṃ tāni teṣāṃ bhavantīti /",
    "T07vakobhau:327": " idaṃ tāvadavaibhāṣikīyaṃ vṛkṣamāśritya cchāyā varttate maṇiṃ cāśritya prabheti /",
    "T07vakobhau:328": " cchāyādivarṇaparamāṇūnāṃ pratyekaṃ svabhūtacatuṣkāśritatvābhyupagamāt /",
    "T07vakobhau:329": " satyapi ca tadāśritatve cchāyāprabhayornāvijñaptistathaivāśritā /",
    "T07vakobhau:330": " yujyate /",
    "T07vakobhau:331": " niruddheṣvapi avijña ptyāśayeṣu mahābhūteṣu tasyā anirodho 'bhyupagamyate",
    "T07vakobhau:332": " ato na bhavatyeṣa parihāraḥ /",
    "T07vakobhau:333": " anye punaratra parihāramāhuḥ cakṣurvijñānādīnāmāśrayo bhedaṃ gataḥ /",
    "T07vakobhau:334": " kaṣcidrūpyate cakṣurādiḥ kaścinna rūpyate yathā manaḥ /",
    "T07vakobhau:335": " na tvevamavijñaptiḥ /",
    "T07vakobhau:336": " tasmādasamānaḥ prasaṅgaḥ ityata upapannametadāśraya rūpaṇādrūpamiti /",
    "T07vakobhau:337": " ya eva rūpaskandhasvabhāvā uktāḥ",
    "T07vakobhau:338": " indriyārthasta eveṣṭā aśāyatanadhātavaḥ /",
    "T07vakobhau:339": " āyatanavyavasthāyāṃ daśāyatanāni /",
    "T07vakobhau:340": " cakṣurāyatanaṃ rūpāyatanaṃ yāvat kāyāyatanaṃ spraṣṭavyāyatanamiti /",
    "T07vakobhau:341": " dhātuvyavasthāyāṃ ta eva daśadhātavaścakṣurchātū rūpadhāturyāvat kāyadhātuḥ spraṣṭavyadhāturiti",
    "T07vakobhau:342": " ukto rūpaskandhastasya cāyatanavyavasthānam /",
    "T07vakobhau:343": " vedanādayo vaktavyaḥ /",
    "T07vakobhau:344": " tatra",
    "T07vakobhau:345": " vedanā 'nubhavaḥ",
    "T07vakobhau:346": " trividho 'nubhavo vedanāskandhaḥ /",
    "T07vakobhau:347": " sukho duḥkho , duḥkhāsukhaśca /",
    "T07vakobhau:348": " sa punarbhidyamānaḥ ṣaḍ vedanākāyāḥ cakṣuḥsaṃsparśajā vedanā yāvamvanaḥsaṃsparśajā vedaneti",
    "T07vakobhau:349": " saṃjñā nimittodgrahaṇātmikā // VAkK_1.14 //",
    "T07vakobhau:350": " yāvannīlapītadīrghahrasvastripuruṣamitramitrasukhaduḥkhādinimittodgrahaṇamasau saṃjñāskandhaḥ",
    "T07vakobhau:351": " sa punarbhidyamānaḥ ṣaṭsaṃjñākāyā vedanāvat //",
    "T07vakobhau:352": " caturbhyo 'nye tu saṃskāraskandhaḥ",
    "T07vakobhau:353": " rūpavedanāsaṃjñāvijñānebhyaścatubbryo 'nye tu saṃskārāḥ saṃskāraskandhaḥ/",
    "T07vakobhau:354": " bhagavatā tu sūtre ṣaṭ cetanākāyā ityuktaṃ prādhānyāt /",
    "T07vakobhau:355": " sā hi karmasvarūpatvādabhisaṃskaraṇe pradhānā /",
    "T07vakobhau:356": " ata evoktaṃ bhagavatā \"saṃskṛtamabhisaṃskaroti /",
    "T07vakobhau:357": " tasmāt saṃskārā upādānaskandha ity ucyata\" iti",
    "T07vakobhau:358": " anyathā hi śeṣāṇāṃ caitasikānāṃ viprayuktānāṃ ca saṃskārāṇāṃ skandhāsaṃgrahādduḥkhasamudayasatyatvaṃ na syāditi parijñāparihāṇe api na",
    "T07vakobhau:359": " syātām/",
    "T07vakobhau:360": " uktaṃ ca bhagavatā \"nāhamekadharmamapi anabhijñāyāparijñāya duḥkhasyāntakriyāṃ vadāmīti /",
    "T07vakobhau:361": " evamaprahāye\" tyuktam /",
    "T07vakobhau:362": " tasmādavaśyameṣāṃ saṃskāraskandhasaṃgraho \"bhyupagantavyaḥ /",
    "T07vakobhau:363": " ete punastrayaḥ /",
    "T07vakobhau:364": " vedanāsaṃjñāsaṃskāraskandhāḥ āyatanadhātuvyavasthāyāṃ",
    "T07vakobhau:365": " dharmāyatanadhātvākhyāḥ sahāvijñaptyasaṃskṛtaiḥ // VAkK_1.15 //",
    "T07vakobhau:366": " ityetāni sapta dravyāṇi dharmāyatanaṃ dharmadhātuścetyākhyāyante /",
    "T07vakobhau:367": " vijñānaṃ prativijñaptiḥ",
    "T07vakobhau:368": " viṣayaṃ viṣayaṃ prati vijñaptirupalabdhirvijñāna skandha ityucyate /",
    "T07vakobhau:369": " sa punaḥ ṣaḍ vijñānakāyāḥ cakṣurvijñānaṃ yāvanmanovijñānamiti /",
    "T07vakobhau:370": " ya eṣa vijñānaskandha ukta āyatanavyavasthāyāṃ",
    "T07vakobhau:371": " mana āyatanaṃ ca tat /",
    "T07vakobhau:372": " dhātuvyavasthāyāṃ sa eva",
    "T07vakobhau:373": " dhātavaḥ saspta ca matāḥ",
    "T07vakobhau:374": " katame sapta /",
    "T07vakobhau:375": " ṣaḍ vijñānānyatho manaḥ // VAkK_1.16 //",
    "T07vakobhau:376": " cakṣurvijñānadhāturyāvanmanovijñānadhātumanodhātuśca /",
    "T07vakobhau:377": " evamatra pañca skandhā dvādaśāyatanāni aṣṭādaśa dhātavo nirddiṣṭā bhavaṇti /",
    "T07vakobhau:378": " avijñaptivarjyo rūpaskandho daśāyatanāni daśa dhatavaḥ /",
    "T07vakobhau:379": " vedanā dayaḥ skandhāstrayo \"vijñaptirasaṃskṛtāni ca dharmāyatanaṃ dharmadhātuśca vijñānaskandho mana āyatanaṃ ṣaḍ vijñānadhātavo",
    "T07vakobhau:380": " manodhātuśceti //",
    "T07vakobhau:381": " nanu ca ṣaḍ vijñānakāyā vijñānaskandha ityuktam /",
    "T07vakobhau:382": " atha ko \"yaṃ punastebhyo \"nyo manodhātuḥ na khalu kaścidanyaḥ /",
    "T07vakobhau:383": " kiṃ narhi /",
    "T07vakobhau:384": " teṣāmeva",
    "T07vakobhau:385": " ṣaṇṇāmanantarātītaṃ vijñānaṃ yaddhi tanmanaḥ /",
    "T07vakobhau:386": " yadyatsamanantaraniruddhaṃ vijñānaṃ tanmanodhāturityucyeta /",
    "T07vakobhau:387": " tadyathā sa eva putro \"nyasya pitā bhavati tadeva phalamanyasya bījamiti /",
    "T07vakobhau:388": " evaṃ tarhi dravyataḥ saptadaśa dhātavo bhavanti dvādaśa vā ṣaḍvijñānadhātumanodhātūnāmitaretarāntarbhāvāditi kasmādaṣṭādāśa vyavasthāpyante /",
    "T07vakobhau:389": " yadyapyevaṃ tathāpi",
    "T07vakobhau:390": " ṣaṣṭhāśrayaprasiddhyartha dhātavo \"ṣādaś smṛtāḥ // VAkK_1.17 //",
    "T07vakobhau:391": " pañcānāṃ vijñānadhātūnāṃ cakṣurdhātvāyatanādayaḥ pañcāśrayāḥ /",
    "T07vakobhau:392": " ṣaṣṭhasya manovijñānadhātorāśrayo \"nyo nāsti /",
    "T07vakobhau:393": " atastadāśrayaprasiddhacyartha manodhāturūpadiṣṭaḥ /",
    "T07vakobhau:394": " evamāśrayāśritālambanaṣṭkavyavasathānādaṣṭādaśa dhātavo bhavantīti /",
    "T07vakobhau:395": " arhatastarhi caramaṃ cittam na mano bhaviṣyati /",
    "T07vakobhau:396": " nahi tadasti yasya tatsasmanantarātītaṃ syāditi /",
    "T07vakobhau:397": " na /",
    "T07vakobhau:398": " tasyāpi manobhāvenāvasthitatvāt /",
    "T07vakobhau:399": " anyakāraṇavaikalyāttu nottaravijñānasaṃbhūtiḥ //",
    "T07vakobhau:400": " tatra skandhaiḥ sarvasaṃskṛtasaṃgrahaḥ /",
    "T07vakobhau:401": " upādānaskandhaiḥ sarvasāsravāṇāmā yatanadhātubhiḥ sarvadharmāṇām /",
    "T07vakobhau:402": " samāsatastu jñātavyaḥ",
    "T07vakobhau:403": " sarvasaṃgraha ekena skandehnāyatanena ca dhātunā ca",
    "T07vakobhau:404": " rūpaskandhena mana āyatanena dharmadhātunā ca sarvadharmāṇāṃ saṃgraho boddhavyaḥ /",
    "T07vakobhau:405": " sa khalveṣa saṃgraho yatra kvaciducyamāno veditavyaḥ /",
    "T07vakobhau:406": " svabhāvena",
    "T07vakobhau:407": " na parabhāvena /",
    "T07vakobhau:408": " kim kāraṇam /",
    "T07vakobhau:409": " parabhāvaviyogataḥ // VAkK_1.18 //",
    "T07vakobhau:410": " viyukto hi parabhavena dharmaḥ /",
    "T07vakobhau:411": " tasmānna yena viyuktastenaiva saṃgṛhīto yujyate /",
    "T07vakobhau:412": " tadyathā cakṣurindriyaṃ rūpaskandhena cakṣurāyatanadhātubhyāṃ ca duḥkhasamudayasatyābhyāṃ ca saṃgṛhītam /",
    "T07vakobhau:413": " tatsvabhāvatvāt /",
    "T07vakobhau:414": " nānyaiḥ skandhādibhistadbhāva viyuktatvāt /",
    "T07vakobhau:415": " yastvanyenānyasya saṃgraha ucyate yathā saṃgrahavastubhiḥ parṣadāṃ sa hi kādācitkatvāt sāṃketiko veditavyaḥ /",
    "T07vakobhau:416": " nanu caikaviṃśatyā dhātubhirbhavitavyam /",
    "T07vakobhau:417": " cakṣuṣo dvitvāt śrotraghrāṇayośca /",
    "T07vakobhau:419": " yasmāt /",
    "T07vakobhau:420": " jātigocaravijñānasāmānyādekadhātutā dvitve \"pi cakṣuradīnaṃ",
    "T07vakobhau:421": " tra jātisāmānyamubhayoścakṣuḥsvabhāvatvāt /",
    "T07vakobhau:422": " gocarasāmānyamubhayo rūpaviṣayatvāt /",
    "T07vakobhau:423": " vijñānasāmānyamubhayorekacakṣurvijñānāśrayatvāt /",
    "T07vakobhau:424": " tasmadeka eva cakṣurdhātuḥ /",
    "T07vakobhau:425": " evaṃ śrotraghrāṇayorapi yojyam /",
    "T07vakobhau:426": " śobhārthaṃ tu dvayodbhavaḥ // VAkK_1.19 //",
    "T07vakobhau:427": " ekadhātutve \"pi tu cakṣurādīnaṃ dvayoḥ saṃbhava āśrayasya śobhārtham /",
    "T07vakobhau:428": " anya thā hyekacakṣuḥśrotrādhiṣṭhānaikanāsikāvilasaṃbhavāt mahad vairupyaṃ syāditi /",
    "T07vakobhau:429": " uktāḥ skandhāyatanadhātavaḥ",
    "T07vakobhau:430": " idaṃ tu vaktavyaṃ kaḥ skandhāyatanadhātvartha iti /",
    "T07vakobhau:431": " rāśyāyadvāragotrārthāḥ skandhāyatanadhātavaḥ /",
    "T07vakobhau:432": " 'yat kiñcidrūpamatītānāgatapratyutpannamādhyātmibāhyam audārikaṃ vā",
    "T07vakobhau:433": " sūkṣmaṃ vā hīnaṃ vā praṇītaṃ vā yadvā dūre antike tatsarvamaikadhyamabhisaṃkṣipya rūpaskandha iti saṃkhyāṃ gacchatī ti vacanāt sūtre rāśyarthaḥ skandhārtha iti siddham /",
    "T07vakobhau:434": " tatrātītaṃ rūpamanityatāniruddham /",
    "T07vakobhau:435": " anāgatamanutpannam /",
    "T07vakobhau:436": " pratyutpannamutpannāniruddham /",
    "T07vakobhau:437": " ādhyātmikaṃ svāsāntānikaṃ bāhyamanyadāyatanato vā",
    "T07vakobhau:438": " audārikaṃ sapratighaṃ sūkṣmamapratighamāpekṣikaṃ vā /",
    "T07vakobhau:439": " āpekṣikatvādasiddhamiti cet /",
    "T07vakobhau:440": " na /",
    "T07vakobhau:441": " apekṣābhedāt /",
    "T07vakobhau:442": " yadapekṣyau dārikaṃ na jātu tadapekṣya sūkṣmaṃ pitāputravat /",
    "T07vakobhau:443": " hīnaṃ kliṣṭam /",
    "T07vakobhau:444": " praṇitamakliṣṭam /",
    "T07vakobhau:445": " dūramatītānāgatam /",
    "T07vakobhau:446": " antikaṃ pratyutpannam /",
    "T07vakobhau:447": " evaṃ yāvat vijñānam /",
    "T07vakobhau:448": " ayaṃ tu viśaṣaḥ /",
    "T07vakobhau:449": " audārikaṃ pañcendriyāśrayam sūkṣmaṃ mānasam /",
    "T07vakobhau:450": " bhūmito veti vaibhāṣikāḥ /",
    "T07vakobhau:451": " bhadanta āha audārikarūpaṃ pañacendriyagrāhyam sūkṣmamanyat /",
    "T07vakobhau:452": " hīnamamanāpaṃ praṇītaṃ manāpam /",
    "T07vakobhau:453": " dūramadṛśyadeśam /",
    "T07vakobhau:454": " antikaṃ dṛśyadeśam /",
    "T07vakobhau:455": " atītādīnāṃ svaśabdenābhi hitatvāt /",
    "T07vakobhau:456": " evam vedanādayo 'pi veditavyāḥ /",
    "T07vakobhau:457": " dūrāntikatvaṃ tu teṣāmāśrayavaśāt /",
    "T07vakobhau:458": " audārikasūkṣmatvaṃ tu pūarvavaditi //",
    "T07vakobhau:459": " cittacaittāyadvārārtha āyatanārthaḥ /",
    "T07vakobhau:460": " nirvacanaṃ tu cittacaittānāmāyaṃ tanvantīti āyatanāni /",
    "T07vakobhau:461": " vistṛṇvantītyarthaḥ /",
    "T07vakobhau:462": " gotrārtho dhātvarthaḥ /",
    "T07vakobhau:463": " yathaikasmin parvate bahūnyayastāmrarūpyasuvarṇādigotrāni dhātava ucyante evam ekasminnāśraye santāne vā aṣṭādaśa gotrāṇi aṣṭādaśa dhātava ucyante /",
    "T07vakobhau:464": " ākarāstatra gotrāṇyuacyante /",
    "T07vakobhau:465": " ta ime cakṣurādayaḥ kasyākarāḥ /",
    "T07vakobhau:466": " svasyā jāteḥ /",
    "T07vakobhau:467": " sabhāgahetutvāt /",
    "T07vakobhau:468": " asaṃskṛtaṃ tarhi na dhātuḥ syāt /",
    "T07vakobhau:469": " cittacittānāṃ tarhi jātivācako \"yaṃ dhātuśabda ityapare /",
    "T07vakobhau:470": " aṣṭādaśdharmāṇāṃ jātayaḥ svabhāvā aṣṭādaśa dhātava iti /",
    "T07vakobhau:471": " yadi rāśyarthaḥ skandhārthaḥ prajñaptisantaḥ skandhāḥ prāpnuvanti /",
    "T07vakobhau:472": " anekadravyasamūhatvāt rāśipudgalavat /",
    "T07vakobhau:473": " na /",
    "T07vakobhau:474": " ekasyāpi dravyaparamāṇoḥ skandhatvāt /",
    "T07vakobhau:475": " na tarhi rāśyarthaḥ skandhārtha iti vaktavyam /",
    "T07vakobhau:476": " na hyekasyāsti rāśitvamiti /",
    "T07vakobhau:477": " kāryab hārodvahanārthaḥ skandhārtha ityapare /",
    "T07vakobhau:478": " pracchedārtho vā /",
    "T07vakobhau:479": " tathāhi vaktāro bhavanti tribhiḥ skandhakairdeyaṃ dāsyāma iti /",
    "T07vakobhau:480": " tadetadutsūtram /",
    "T07vakobhau:481": " sūtraṃ hi rāśyarthameva bravīti",
    "T07vakobhau:482": " \"yatkiñcidrūpamatītānāgatapratyutpannami\"ti vistaraḥ",
    "T07vakobhau:483": " pratyekamatītādirūpasya skandhatvaṃ tatra vijñāpyate /",
    "T07vakobhau:484": " sarvametadatītādi rūpamekaśo rūpaskandha iti /",
    "T07vakobhau:485": " na śakyamevaṃ vijñātum /",
    "T07vakobhau:486": " \"tatsarvamaikadhyamabhisaṃkṣipye\"ti vacanāt /",
    "T07vakobhau:487": " tasmādrāśivadeva skandhāḥ prajñaptisantaḥ",
    "T07vakobhau:488": " rūpoīnyapi tarhyāyatanāni prajñaptisanti prāpnuvanti /",
    "T07vakobhau:489": " bahunāṃ cakṣurādiparamāṇūnāmāyadvāra bhāvāt /",
    "T07vakobhau:490": " na /",
    "T07vakobhau:491": " ekaśaḥ samagrāṇāṃ kāraṇabhāvāt viṣayasahakāritvādvā nendriyaṃ pṛthagāyatanaṃ syāt /",
    "T07vakobhau:492": " vibhāṣāyāṃ tūcyate \"yadyābhidharmikaḥ skandhaprajñaptimapekṣate /",
    "T07vakobhau:493": " sa āha paramāṇurekasya dhātorekasyāyatanasyaikasya skandhasya pradeśaḥ /",
    "T07vakobhau:494": " atha nāpekṣate /",
    "T07vakobhau:495": " sa āha /",
    "T07vakobhau:496": " paramāṇureko dhāturekamāyatanamekaḥ skandha\" iti /",
    "T07vakobhau:497": " bhavati hi pradeśe \"pi pradeśivadupacāro yathā paṭṭaiakadeśe dagdhe paṭo dagdha iti /",
    "T07vakobhau:498": " kirthaṃ bhagavān skandhādimudhena trividhāṃ deśanāmārabhate /",
    "T07vakobhau:499": " āha /",
    "T07vakobhau:500": " vineyānāṃ",
    "T07vakobhau:501": " mohendriyarucitraidhāttisraḥ skandhādideśanāḥ // VAkK_1.20 //",
    "T07vakobhau:502": " trayaḥ prakārāstraidham /",
    "T07vakobhau:503": " triprakāraḥ kila sattvānāṃ mohaḥ /",
    "T07vakobhau:504": " keciccaitteṣu saṃmūḍhāḥ piṇḍātmagrahaṇataḥ /",
    "T07vakobhau:505": " kecidrūpa eva /",
    "T07vakobhau:506": " kecidrūpacittayoḥ /",
    "T07vakobhau:507": " indriyāṇyapi trividhāni /",
    "T07vakobhau:508": " tīkṣṇamadhyamṛdvindriyatvāt /",
    "T07vakobhau:509": " rūcirapi trividhā /",
    "T07vakobhau:510": " saṃkṣiptamadhyavistaragrantharucitvāt /",
    "T07vakobhau:511": " teṣāṃ yathākramaṃ tisraḥ skandhāyatanadhātudeśanā iti //",
    "T07vakobhau:512": " kim punaḥ kāraṇaṃ caitasikā ekatra saṃskāraskandhanikṣiptā vedanāsaṃjñe tu pṛthak skandhīkṛte",
    "T07vakobhau:513": " vivādamūlasaṃsārahetutvāt kramakāraṇāt /",
    "T07vakobhau:514": " caittebhyo vedanāsaṃjñe pṛthakaskndhau niveśitau // VAkK_1.21 //",
    "T07vakobhau:515": " dve vivādamūle /",
    "T07vakobhau:516": " kāmādhyavasānaṃ dṛṣṭyadhyavasānaṃ ca /",
    "T07vakobhau:517": " tayorvedanāsaṃjñe yathākramaṃ pradhānahetū /",
    "T07vakobhau:518": " vedanāsvādavaśāddhi kāmānabhiṣvajante viparītasaṃjñāvaśācca dṛṣṭīriti /",
    "T07vakobhau:519": " saṃsārasyāpi te pradhānahetū /",
    "T07vakobhau:520": " vedanāsvādagṛddho hi viṣaryastasaṃjñaḥ saṃsarati /",
    "T07vakobhau:521": " yacca skandhakrame kāraṇamupadekṣyamāṇaṃ tato 'pi kramakāraṇādanayoḥ pṛthakskandhīkaraṇaṃ veditavyam /",
    "T07vakobhau:522": " etacca tredho papādayiṣyāmaḥ /",
    "T07vakobhau:523": " skandheṣva saṃskṛtaṃ noktamarthāyogāt",
    "T07vakobhau:524": " taddhi skandheṣūcyamānaṃ na tāvadeteṣvevāntarṇetuṃ śakyate arthāyogāt /",
    "T07vakobhau:525": " nahi tadrūpaṃ nāpi yāvadvijñānamiti /",
    "T07vakobhau:526": " nacāpi ṣaṣṭhaḥ skandho vaktuṃ śakyate /",
    "T07vakobhau:527": " kutaḥ /",
    "T07vakobhau:528": " arthāyogāt /",
    "T07vakobhau:529": " \"rāśyartho hi skandhārtha\" ityuktam /",
    "T07vakobhau:530": " nacāsaṃskṛtamatītādibhedabhinnaṃ rūpādivadyatastatsarvamaikadhyamabhisaṃkṣipyāsaṃskṛtaskandha iti saṃkhyāṃ gacchet /",
    "T07vakobhau:531": " saṃkleśavastujñāpanārthaṃ khalūpādānaskandhavacanaṃ saṃkleśavyavadānavastujñāpanārthaṃ skandhavacanaṃ",
    "T07vakobhau:532": " nacobhayathā \"pyasaṃskṛtamityarthāyogānna teśu vyavasthāpitam /",
    "T07vakobhau:533": " yathā ghaṭoparamo na ghaṭa evaṃ skandhoparamo na skandho bhavitumarhatītyapare /",
    "T07vakobhau:534": " teṣāṃ dhātvāyataneṣvapyeṣa prasaṅgaḥ /",
    "T07vakobhau:535": " uktaḥ skandhānāmanyaḥ prakāraḥ //",
    "T07vakobhau:536": " kramaḥ punaḥ /",
    "T07vakobhau:537": " yathaudārikasaṃkleśabhājanādyarthadhātutaḥ // VAkK_1.22 //",
    "T07vakobhau:538": " rūpaṃ hi sapratighatvātsarvaudārikam /",
    "T07vakobhau:539": " arupiṇāṃ vedanā pracāraudārikatayā /",
    "T07vakobhau:540": " tathā hi vyapadiśanti haste me vedanā pāde me vedaneti /",
    "T07vakobhau:541": " dvābhyāṃ cau dārikatarā saṃjñā /",
    "T07vakobhau:542": " vijñānātsaṃskārā ityato yadaudārikataraṃ tatpūrvamuktam /",
    "T07vakobhau:543": " athavā anādimati saṃsāre strīpuruṣā anyonyaṃ rūpābhirāmāste ca vedanāsvādagarddhāt /",
    "T07vakobhau:544": " tadgarddhaḥ saṃjñāviparyāsāt /",
    "T07vakobhau:545": " tadviparyāsaḥ kleśaiścittaṃ aca tatsaṃkliṣṭamiti yathāsaṃkleśaṃ ca kramaḥ",
    "T07vakobhau:546": " bhājanādyarthena vā /",
    "T07vakobhau:547": " bhajanabhojanavyañjanakarttṛ bhoktṛbhūtā hi rūpādayaḥ skandhāḥ /",
    "T07vakobhau:548": " dhātuto vā /",
    "T07vakobhau:549": " kāmaguṇarūpaprabhāvito hi kāmadhātuḥ /",
    "T07vakobhau:550": " vedanāprabhāvitāni dhyānāni /",
    "T07vakobhau:551": " saṃjñāprabhāvitāḥ trayaḥ ārūpyāḥ /",
    "T07vakobhau:552": " saṃskāramātraprabhāvitaṃ bhavāgram /",
    "T07vakobhau:553": " etā eva vijñānasthitayaḥ tāsu ca pratiṣṭhitaṃ vijñānamiti kṣetrabijasaṃdarśanārthaḥ skandhānukramaḥ",
    "T07vakobhau:554": " ata eva pañcaskandhā nālpīyāṃso na bhūyāṃsaḥ /",
    "T07vakobhau:555": " ata eva ca kramakāraṇādvedanāsaṃjñe saṃskārebhyaḥ pṛthaka skandhīkṛte /",
    "T07vakobhau:556": " yata ete audārikatare saṃkleśānukramahetū bhājanavyañjanabhūte tatprabhāvitaṃ ca dhātudvayamiti",
    "T07vakobhau:557": " āyatanadhātūnāṃ ṣaṇṇāṃ cakṣurādīnāmanukramo vaktavyaḥ /",
    "T07vakobhau:558": " tadvaśenaiva hi tadviṣayavijñānānāṃ kramaḥ /",
    "T07vakobhau:559": " teṣāṃ ca punaḥ ṣaṇṇāṃ /",
    "T07vakobhau:560": " prāk pañca vārttamārthyāt",
    "T07vakobhau:561": " cakṣurādīni pañca varttamānaviṣayatvāt pūrvamuktāni /",
    "T07vakobhau:562": " manastvaniyataviṣayam",
    "T07vakobhau:563": " kiñcidvarttamānaviṣayaṃ kiñcit vyadhvānadhraviṣayam /",
    "T07vakobhau:564": " bhautikārthyāccatuṣṭayam /",
    "T07vakobhau:565": " prāgiti varttate /",
    "T07vakobhau:566": " pañcānāṃ punaśctvāri pūrvamuktāni /",
    "T07vakobhau:567": " bhautikaviṣayatvāt /",
    "T07vakobhau:568": " kāyasya tvaniyato viṣayaḥ",
    "T07vakobhau:569": " kadācid bhūtāni kadācid bhautikam kadācidubhayam /",
    "T07vakobhau:570": " dūrāśutaravṛttyā 'nyat",
    "T07vakobhau:571": " śeṣaṃ punaritasmād yathāyogaṃ dūrāśutaravṛttyā pūrvamuktam /",
    "T07vakobhau:572": " cakṣuḥśrotraṃ hi dūraviṣayam /",
    "T07vakobhau:573": " tat pūrvamuktaṃ dvayāt /",
    "T07vakobhau:574": " tayorapi cakṣuṣo dūratare vṛttiḥ /",
    "T07vakobhau:575": " paśyato 'pi dūrānnadīṃ tacchabdāśravaṇādatastat pūrvamuktam /",
    "T07vakobhau:576": " ghrāṇasya tu nāsti dūre vṛttiḥ /",
    "T07vakobhau:577": " jihvāyāśca /",
    "T07vakobhau:578": " tayorāśutaravṛttitvāt ghrāṇaṃ pūrvamuktamaprāptasyaiva jihvā bhojyasya gandhagrahaṇāt /",
    "T07vakobhau:579": " yathāsthānaṃ kramo 'thavā // VAkK_1.23 //",
    "T07vakobhau:580": " athavā asmin śarīre cakṣuṣo 'dhiṣṭhānamupāriṣṭāt niviṣṭam /",
    "T07vakobhau:581": " tasmādadhaḥ śrotrasya /",
    "T07vakobhau:582": " tasmādadho ghrāṇasya /",
    "T07vakobhau:583": " tasmāt jihvāyāḥ takyāḥ syāsya bahulyena /",
    "T07vakobhau:584": " manaḥ punastānyeva niśritamadeśasthaṃ ceti yathāsthānameṣāṃ kramaḥ syāt /",
    "T07vakobhau:585": " kiṃ punaḥ kāraṇaṃ daśasvāyataneṣu rūpaskandhasaṃgṛhīteṣvekaṃ rūpāyatanamucyate /",
    "T07vakobhau:586": " sarveṣu ca dharmasvabhaveṣvekaṃ dharmāyatanamityāha",
    "T07vakobhau:587": " viśeṣaṇārthaṃ prādhānyādbahudharmāgrasaṃgrahāt /",
    "T07vakobhau:588": " ekamāyatanaṃ rūpamekaṃ dharmākhyamucyate // VAkK_1.24 //",
    "T07vakobhau:589": " kathaṃ viśeṣaṇārtham /",
    "T07vakobhau:590": " yathā gamyeta pratyekameṣāṃ daśānāmāyatanatvaṃ viṣayaviṣayitvena vyavasthānaṃ na samastānāmiti",
    "T07vakobhau:591": " cakṣurādibhiśca viśeṣitairyanna cakṣurādisaṃjñakaṃ rūpaṃ ca tadrūpakayātanaṃ jñāsyata ityasya punarnāmāntaraṃ nocyate /",
    "T07vakobhau:592": " athavā rūpāyatanasya prādhānyāt /",
    "T07vakobhau:593": " taddhi sapratighatvācca /",
    "T07vakobhau:594": " pāṇyādisaṃsparśaiḥ spṛṣṭaṃ rūpyate /",
    "T07vakobhau:595": " sanidarśanatvācca /",
    "T07vakobhau:596": " idamihāmutreti nirūpaṇāt loke 'pi ca tadrūpamiti pratītaṃ nānyāni /",
    "T07vakobhau:597": " viśeṣaṇārthameva caikaṃ dharmāyatanamuktaṃ na sarvāṇi /",
    "T07vakobhau:598": " api cātrabahūnāṃ dharmāṇāṃ saṃgraho vedanādīnām /",
    "T07vakobhau:599": " ataḥ sāmānyenābhidhānaṃ kriyate dharmaśabdena /",
    "T07vakobhau:600": " agrasya ca nirvāṇadharmasyātra saṃgraho nānyeṣviti /",
    "T07vakobhau:601": " viṃśatiprakāratvenaudārikatvānmāṃsa divyāryaprajñācakṣustrayagocaratvāccaikaṃ rūpāyatanamityapare",
    "T07vakobhau:602": " anyānyapi skandhāyatanadhātusaṃśabditānyupalabhyante sūtreṣu teṣāṃ kiṃebhireva saṃgraho veditavya āhosvidvyatirekaḥ",
    "T07vakobhau:603": " ebhireva saṃgraho na vyatirekaḥ /",
    "T07vakobhau:604": " tatra tāvat",
    "T07vakobhau:605": " dharmaskandhasahasrāṇi yānyaśītiṃ jagau muniḥ /",
    "T07vakobhau:606": " tāni vāṅnāma vetyeṣāṃ rūpasaṃskārasaṃgrahaḥ // VAkK_1.25 //",
    "T07vakobhau:607": " yeṣāṃ vāksvabhāvaṃ buddhavacanaṃ teṣāṃ tāni rūpaskandhasaṃgṛhītāni /",
    "T07vakobhau:608": " yeṣāṃ nāmasvabhāvaṃ teṣāṃ saṃskāraskandhena //",
    "T07vakobhau:609": " kiṃ punardharmaskandhasya pramāṇam /",
    "T07vakobhau:610": " śāstrapramāṇa ityeke",
    "T07vakobhau:611": " eke tāvat āhurdharmaskandhasaṃjñakasyaivābhidharmaśāstrasyāsya opramaṇamiti /",
    "T07vakobhau:612": " tacca ṣaṭsahasrāṇi /",
    "T07vakobhau:613": " apare punarāhuḥ",
    "T07vakobhau:614": " skandhādīnaṃ kathaikaśaḥ /",
    "T07vakobhau:615": " skandhāyatanadhātupratītyasamutpādasatyāhāradhyānāpramāṇārūpyavimokṣābhibhvāyatanakṛtsnāyatanabodhipākṣikābhijñāpratisaṃvitpraṇidhijñānāraṇādīnāṃ kathā prātyekaṃ dharmaskandha iti /",
    "T07vakobhau:616": " caritapratipakṣastu dharmaskandho 'nuvarṇitaḥ // VAkK_1.26 //",
    "T07vakobhau:617": " evaṃ tu varṇayantyaśītiścaritasahasraṇi sattvānām /",
    "T07vakobhau:618": " rāgadveṣamohamānādicaritabhedena /",
    "T07vakobhau:619": " teṣāṃ pratipakṣeṇa bhagavatā 'śītirdharmaskandhasahasrāṇyuktāni /",
    "T07vakobhau:620": " yathaitānyaśītirdharmaskandhasahasrāṇyeṣveva pañcaskandheṣu opratipāditāni",
    "T07vakobhau:621": " tathā 'nye 'pi yathāyogaṃ skandhāyatanadhātavaḥ /",
    "T07vakobhau:622": " pratipādyā yathokteṣu saṃpradhārya svalakṣaṇam // VAkK_1.27 //",
    "T07vakobhau:623": " ye 'pyanye skandhāyatanadhātavaḥ sūtrāntareṣūktāste 'pyeṣveva yathokteṣu skandhādiṣu pratiopādyāḥ svaṃ svaṃ lakṣaṇameṣāṃ yathāvihitamasmiṃacchāstre saṃpradharya /",
    "T07vakobhau:624": " tatra tāvat pañcānāṃ śīlasamādhiprajñāvimuktijñānadarśanaskandhānāṃ śīlaskandho rūpaskandhena saṃgṛhītaḥ /",
    "T07vakobhau:625": " śeṣāḥ saṃskāraskandhena /",
    "T07vakobhau:626": " daśānāṃ kṛtsnāyatanānāmaṣṭāvalobhasvabhāvatvāddharmāyatanena /",
    "T07vakobhau:627": " saparivārāṇi tu pañcaskandhasvabhāvatvānmanodharmāyatanābhyām /",
    "T07vakobhau:628": " tathā 'bhibhvāyatanāni /",
    "T07vakobhau:629": " ākāśavijñānānantyāyatanakṛtsne catvāri cākāśānantyāyatanādīni catuḥskandhasvabhāvatvāt manodharmāyatanābhyām",
    "T07vakobhau:630": " pañca vimuktyāyatanāni prajñāsvabhāvatvāddharmāyatanena /",
    "T07vakobhau:631": " saparivārāṇi tu śabdo manodharmāyatanaiḥ /",
    "T07vakobhau:632": " dvayorāyatanayorasaṃjñisattvā daśabhirāyatanairgandharsāyatanābhāvāt /",
    "T07vakobhau:633": " naivasaṃjñānāsaṃjñāyatanopagā manodharmāyatanābhyām /",
    "T07vakobhau:634": " evaṃ bahudhātuke 'pi dvāṣaṣṭirdhātavo deśitāḥ /",
    "T07vakobhau:635": " teṣāṃ yathāyogaṃ saṃgraho veditavyaḥ //",
    "T07vakobhau:636": " ya ime tatra ṣaḍ dhātavaḥ uktāḥ pṛthivīdhāturabdhātustejodhāturvāyudhāturākāśadhāturvijñānadhāturityeṣāṃ dvayorlakṣaṇamanuktam /",
    "T07vakobhau:637": " tat kimākāśamevākāśadhāturveditavyaḥ sarvaṃ aca vijñānaṃ vijñānadhātuḥ/",
    "T07vakobhau:639": " kiṃ tarhi /",
    "T07vakobhau:640": " dvāravātāyanamukhanāsikādiṣu",
    "T07vakobhau:641": " chidramākāśadhātvākhyam",
    "T07vakobhau:642": " chidramityucyamānaṃ kiṃ veditavyam /",
    "T07vakobhau:643": " ālokatamasī kila /",
    "T07vakobhau:644": " nahi chidramālokatamobhyāmanyad gṛhyate /",
    "T07vakobhau:645": " tasmāt kilākāśadhāturālokatamaḥsvabhāvo rātrindivasvabhāvo veditavyaḥ /",
    "T07vakobhau:646": " sa eva cāghasāmantakaṃ rūpamityucyate /",
    "T07vakobhau:647": " aghaṃ kila cittasthaṃ rūpam /",
    "T07vakobhau:648": " atyarthaṃ ghātāt /",
    "T07vakobhau:649": " tasya tatsāmantakamiti /",
    "T07vakobhau:650": " aghaṃ ca tadanyasya rūpasya tatrāpratighātātsāmantakaṃ cānyasya rūpasyetyapare /",
    "T07vakobhau:651": " vijñānadhāturvijñānaṃ sāsravaṃ",
    "T07vakobhau:652": " kasmādanāsravaṃ nocyate /",
    "T07vakobhau:653": " yasmādime ṣaḍ dhātava iṣṭāḥ /",
    "T07vakobhau:654": " janmaniśrayāḥ // VAkK_1.28 //",
    "T07vakobhau:655": " ete hi janmanaḥ pratisandhicittādyāvat cyuticittasādhāraṇabhūtāḥ",
    "T07vakobhau:656": " anāsravāstu dharmā naivamiti /",
    "T07vakobhau:657": " tadevaṃ satyeṣāṃ catvāro dhātavaḥ spraṣṭavyadhātāvantarbhūtāḥ pañcamo rūpadhātau ṣaṣṭhaḥ saptasu vijñānadhātuṣviti /",
    "T07vakobhau:658": " ye punarime aṣṭādaśa dhātava uktāsteṣāṃ kati sanidarśanāḥ katyanidarśanāḥ /",
    "T07vakobhau:659": " sanidarśana eko 'tra rūpaṃ",
    "T07vakobhau:660": " sa hi śakyate nidarśayitumidamihāmutreti /",
    "T07vakobhau:661": " uktaṃ bhavati anidarśanāḥ śeṣā iti //",
    "T07vakobhau:662": " kati sapratighāḥ katyapratighāḥ /",
    "T07vakobhau:663": " saparatighā daśa /",
    "T07vakobhau:664": " rūpiṇaḥ /",
    "T07vakobhau:665": " ya ete rūpaskandhasaṃgṛhītā daśa dhātava uktāste sapratighāḥ /",
    "T07vakobhau:666": " pratigho nāma pratighātaḥ sa ca trividhaḥ /",
    "T07vakobhau:667": " āvaraṇaviṣayālambanapratighātaḥ /",
    "T07vakobhau:668": " tatrāvaraṇapratighātaḥ svadeśe parasyotpattiporativandhaḥ /",
    "T07vakobhau:669": " yathā hasto haste pratihanyate upale vā /",
    "T07vakobhau:670": " upalo 'pi tayoḥ /",
    "T07vakobhau:671": " viṣayapratighātaścakṣurādīnāṃ viṣayiṇāṃ rūpādiṣu viṣayeṣu /",
    "T07vakobhau:672": " yathoktaṃ prajñaptā\"vasti cakṣurjale pratihanyate na sthale /",
    "T07vakobhau:673": " yathā matsyānām /",
    "T07vakobhau:674": " asti sthale na jale /",
    "T07vakobhau:675": " prāyeṇa manuṣyāṇām /",
    "T07vakobhau:676": " astyubhayatra /",
    "T07vakobhau:677": " śiśumāramaṇḍūkapiśācakaivarttādīnām /",
    "T07vakobhau:678": " asti nobhayatra /",
    "T07vakobhau:679": " etānākārān sthāpayitvā /",
    "T07vakobhau:680": " asti cakṣuryadrātrau pratihanyate na divā /",
    "T07vakobhau:681": " tadyathā titīlolūkādīnām /",
    "T07vakobhau:682": " divā na rātrau /",
    "T07vakobhau:683": " prāyeṇa manuṣyāṇām /",
    "T07vakobhau:684": " rātrau divā ca /",
    "T07vakobhau:685": " śvaśṛgālaturagadvīpimārjārādīnām /",
    "T07vakobhau:686": " nobhayatra /",
    "T07vakobhau:687": " etānākārān sthāpayitve\"tyayaṃ viśayapratighātaḥ /",
    "T07vakobhau:688": " ālambanapratighātaścittacaittānāṃ sveṣbālamvaneṣu /",
    "T07vakobhau:689": " kaḥ punarviṣayālambanayorviśeṣaḥ /",
    "T07vakobhau:690": " yasmin yasya kāritraṃ sa tasya viṣayaḥ /",
    "T07vakobhau:691": " yaccittacaittairgṛhyate tadālambanam /",
    "T07vakobhau:692": " kaḥ punaḥ svasminviṣaye pravarttamānamālamvane vā pratihanyata ityucyate /",
    "T07vakobhau:693": " tasmāt pareṇāpravṛtteḥ /",
    "T07vakobhau:694": " nipāto vā 'tra pratighāto yā svaviṣaye pravṛttiḥ",
    "T07vakobhau:695": " tadihāvaraṇapratighātena daśānāṃ sapratighatvaṃ veditavyamanyonyāvaraṇāt /",
    "T07vakobhau:696": " ye dharmā viṣayapratighātena sapratighā āvaraṇapratighātenāpi ta iti catuṣkoṭikaḥ",
    "T07vakobhau:697": " prathamā koṭiḥ sapta cittadhātavo dharmadhātupradeśaśca yaḥ saṃprayuktaḥ /",
    "T07vakobhau:698": " dvitīyā pañca viṣayāḥ /",
    "T07vakobhau:699": " tṛtīyā pañcendriyāṇi /",
    "T07vakobhau:700": " caturthī dharmadhātupradeśaḥ saṃprayuktakavarjyaḥ /",
    "T07vakobhau:701": " ye dharmā viśayapratighātena sapratighā ālambana pratighātenāpi ta iti /",
    "T07vakobhau:702": " paścātpādakaḥ /",
    "T07vakobhau:703": " ye tāvadālambanapratighātenāpi viṣayapratighātenāpi te /",
    "T07vakobhau:704": " syurviṣayapratighatenaiva nālambanapratighātena /",
    "T07vakobhau:705": " pañcendriyāṇi /",
    "T07vakobhau:706": " \"yatrotpitsormanasaḥ pratighataḥ śakyate paraiḥ karttum /",
    "T07vakobhau:707": " tatsapratighaṃ jñeyaṃ viparyayādapratighamiṣṭami\"ti",
    "T07vakobhau:708": " bhadantakumāralātaḥ /",
    "T07vakobhau:709": " uktāḥ sapratighā apratighāśca //",
    "T07vakobhau:710": " eṣāmaṣṭādaśadhātūnāṃ kati kuśalāḥ katyakuśalāḥ katyavyākṛtā /",
    "T07vakobhau:711": " avyākṛtā aṣṭau",
    "T07vakobhau:712": " katame aṣṭau /",
    "T07vakobhau:713": " ya ete sapratighā daśoktāḥ /",
    "T07vakobhau:714": " ta evārūpaśabdakāḥ // VAkK_1.29 //",
    "T07vakobhau:715": " pañcendriyāṇi gandharasaspraṣṭavyā dhātavaśca /",
    "T07vakobhau:716": " ete 'ṣṭau kuśalākuśalabhāvenāvyākaraṇādavyākṛtāḥ /",
    "T07vakobhau:717": " vipākaṃ pratyavyākaraṇādityapare /",
    "T07vakobhau:718": " evamanāsrave 'pi prasaṅgaḥ //",
    "T07vakobhau:719": " tridhā 'nye",
    "T07vakobhau:720": " anye daśa dhātavaḥ kuśalākuśalāvyākṛtāḥ /",
    "T07vakobhau:721": " tatra sapta dhātavo 'lobhādisaṃprayuktā kuśalāḥ /",
    "T07vakobhau:722": " lobhādisaṃprayuktā akuśalāḥ /",
    "T07vakobhau:723": " anye avyākṛtāḥ /",
    "T07vakobhau:724": " dharmadhāturalobhādisvabhāvasaṃprayuktasamutthaḥ pratisaṃkhyānirodhaśca kuśalaḥ /",
    "T07vakobhau:725": " lobhādisvabhāvasaṃprayuktasamuttho 'kuśalaḥ",
    "T07vakobhau:726": " anyo 'vyākṛtaḥ /",
    "T07vakobhau:727": " rūpaśabdadhātū kuśalākuśalacittasamuṭthau kuśalākuśalau kāyavāgvijñaptisaṃgṛhītau /",
    "T07vakobhau:728": " tadanyāvyākṛtau /",
    "T07vakobhau:729": " uktaḥ kuśalādibhāvaḥ /",
    "T07vakobhau:730": " eṣāmaṣṭādaśadhātūnāṃ kati kāmadhātvāptāḥ kati rūpadhātvāptāḥ /",
    "T07vakobhau:731": " kāmadhātvāptāḥ sarve",
    "T07vakobhau:732": " āptā aviyuktāḥ kāmadhātupratisaṃyuktā ityarthaḥ /",
    "T07vakobhau:733": " rupe caturdaśa /",
    "T07vakobhau:734": " rūpadhātau caturdaśa dhātavaḥ /",
    "T07vakobhau:735": " vinā gandharasaghrāṇajihvāvijñānadhātubhiḥ // VAkK_1.30 //",
    "T07vakobhau:736": " tatra hi gandharasau na staḥ /",
    "T07vakobhau:737": " tayoḥ kavaḍīkārāhāratvāttaddvītarāgāṇāṃ ca tatropapatteḥ /",
    "T07vakobhau:738": " tato ghrāṇajihvāvijñāne api na staḥ /",
    "T07vakobhau:739": " ālambanābhāvāt /",
    "T07vakobhau:740": " evaṃ tarhi spraṣṭavyadhātorapi tatrabhāvaprasaṅgaḥ /",
    "T07vakobhau:741": " kavaḍīkārāhāratvāt /",
    "T07vakobhau:742": " yo nāhārasvabhāvaḥ sa tatrāsti /",
    "T07vakobhau:743": " gandharasayorapyeṣa prasaṅgaḥ /",
    "T07vakobhau:744": " nāsti vinā 'bhyavahāreṇa gandharasayoḥ paribhogaḥ /",
    "T07vakobhau:745": " asti tu spraṣṭavyasyendriyāśrayādhāraprāvaraṇabhāvena /",
    "T07vakobhau:746": " tasmādabhyavahāravītarāgāṇāṃ gandharasau tatra niṣprayojanau na tu spraṣṭavyam /",
    "T07vakobhau:747": " anye punarāhuḥ /",
    "T07vakobhau:748": " dhyānasamāpattisaniśrayeṇeha rūpāṇi saṃdṛśyante śabdāśca śrūyante /",
    "T07vakobhau:749": " prasrabdhisahagatena spraṣṭavya viśeṣeṇa ca kāyo 'nugṛhyate /",
    "T07vakobhau:750": " ata eṣāmeva trayāṇāṃ dhyānopapattau saṃbhavo na gandharasayoriti /",
    "T07vakobhau:751": " evaṃ tarhi ghrāṇajihvendriyayorabhāvaprasaṅgo niṣprayojanatvāt /",
    "T07vakobhau:752": " asti prayojanam /",
    "T07vakobhau:753": " tābhyāṃ hi vinā'; śrayaśobhaiva na syāditi vyavahārśca /",
    "T07vakobhau:754": " yadyetat prayojanamadhiṣṭhānamevāstu śobhārthaṃ vacanārthaṃ ca mā bhūdindriyam /",
    "T07vakobhau:755": " nānindriyamadhiṣṭhānaṃ saṃbhavati /",
    "T07vakobhau:756": " puruṣendriyādhiṣṭhānavat /",
    "T07vakobhau:757": " yuktastadasaṃbhavo niṣprayojanatvāt /",
    "T07vakobhau:758": " ghrāṇajihvādhiṣṭhānaṃ tu saprayojanam",
    "T07vakobhau:759": " ato 'sya vinā 'pīndriyeṇa yuktaḥ saṃbhavaḥ /",
    "T07vakobhau:760": " niḥprayojanā 'pīndriyābhinirvṛttirbhavati /",
    "T07vakobhau:761": " yathā garbhe niyatamṛtyūnām /",
    "T07vakobhau:762": " syānnāma niḥprayojanā na tu nirhetukā /",
    "T07vakobhau:763": " kaśca heturindriyotpatteḥ /",
    "T07vakobhau:764": " indariyasatṛṣṇasya karmaviśeṣaḥ /",
    "T07vakobhau:765": " yaśca viṣayādvitṛṣṇaḥ sa niyatamindriyādapīti /",
    "T07vakobhau:766": " na tadviṣayavītarāgāṇāṃ ghrāṇajihvendriye saṃbhavitumarhataḥ /",
    "T07vakobhau:767": " puruṣendraiyamapi vā kiṃ na nivarttate /",
    "T07vakobhau:768": " aśobhākaratvāt /",
    "T07vakobhau:769": " kośagatavastiguhyānāṃ kiṃ na śobheta /",
    "T07vakobhau:770": " na ca prayojanavaśādutpattiḥ /",
    "T07vakobhau:771": " kiṃ tarhi /",
    "T07vakobhau:772": " kāraṇavaśādityaśobhākarasyāpi syādeva sati hetāvutpattiḥ /",
    "T07vakobhau:773": " sūtraṃ tarhi virudhyate /",
    "T07vakobhau:774": " \"avikalā ahīnendariyā\" iti /",
    "T07vakobhau:775": " yāni tatrendriyāṇi tairavikalā ahīnendriyā iti ko 'tra virodhaḥ /",
    "T07vakobhau:776": " itarathā hi puruśendriyasyāpi syāt prasaṅgaḥ /",
    "T07vakobhau:777": " evaṃ tuvarṇayanti /",
    "T07vakobhau:778": " sta eva tatra ghrāṇajivhendriye na tu gandharasau /",
    "T07vakobhau:779": " ātmabhāvamukhena hi ṣaḍāyatane tṛṣṇāsamudācāro na viṣayamukhena /",
    "T07vakobhau:780": " puruṣendriye tu maithunasparśamukheneti /",
    "T07vakobhau:781": " tasmātsiddhametadrūpadhātvāptāścaturdaśa dhātava iti /",
    "T07vakobhau:782": " ārūpyāptā manodharmamanovijñānadhātavaḥ /",
    "T07vakobhau:783": " rūpavītarāgāṇāṃ tatropapattirato 'tra daśa rūpasvabhāvā dhātavastadāśrrayālambanāśca pañca vijñānadhātāvo na saṃabhavanti //",
    "T07vakobhau:784": " kati sāsravāḥ katyanāsravāḥ /",
    "T07vakobhau:785": " ya ete manodharmamanovijñānadhātava uktāḥ",
    "T07vakobhau:786": " sāsravānāsravā ete trayaḥ",
    "T07vakobhau:787": " ye mārgasatyāsaṃskṛtasaṃghṛhītāste 'nāsravā anye sāsravāḥ /",
    "T07vakobhau:788": " śeṣāstu sāsravāḥ // VAkK_1.31 //",
    "T07vakobhau:789": " pañcadaśa dhātavaḥ śeṣāstvekāntasāsravāḥ //",
    "T07vakobhau:790": " kati savitarkāḥ savicārāḥ katyavitarkā vicāramātrāḥ katyavitarkā avicārāḥ",
    "T07vakobhau:791": " savitarkavicārā hi pañca vijñānadhātavaḥ /",
    "T07vakobhau:792": " nityamete vitarkavicārābhyāṃ saṃprayuktāḥ /",
    "T07vakobhau:793": " avadhāraṇārtho hiśabdaḥ /",
    "T07vakobhau:794": " antyāstrayastriprakārāḥ",
    "T07vakobhau:795": " manodhāturdharmadhāturmanovijñānadhātuścāntyāḥ ete trayastriprakārāḥ /",
    "T07vakobhau:796": " tatra manodhāturmanovijñānadhātuḥ saṃprayuktaśca dharamadhāturanyatra vitarkavicārābhyāṃ kāmadhātau prathame ca dhyāne savitarkāḥ savicārāḥ /",
    "T07vakobhau:797": " dhyānāntare 'vitarkā vicāramātrāḥ /",
    "T07vakobhau:798": " dvitīyāddhyānāt prabhṛtyābhavāgrādavitarkā avicārāḥ /",
    "T07vakobhau:799": " sarvaścāsaṃprayukto dharmadhāturdhyānātare aca vicāraḥ /",
    "T07vakobhau:800": " vitarkastū nityamaviatarko vicāramātro dvitīyavitarkābhāvāt vicārasaṃprayogācca /",
    "T07vakobhau:801": " kāmadhātau prathame dhyāne vicāra eṣu triprakāreṣu nāntarbhavati /",
    "T07vakobhau:802": " sa kathaṃ vaktavyaḥ /",
    "T07vakobhau:803": " avicāro vitarkamātaraḥ /",
    "T07vakobhau:804": " dvitīyavicārābhāvāt vitarkasaṃprayogācca /",
    "T07vakobhau:805": " ata evocyate \"syuḥ savitarkasavicārāyāṃ bhūmau dharmāścatuḥprakārāḥ /",
    "T07vakobhau:806": " savitarkāḥ savicārā vicāravitarkavarjyāḥ saṃprayuktāḥ /",
    "T07vakobhau:807": " avitarko vicāramātro vitarkaḥ /",
    "T07vakobhau:808": " avitarkā avicārā asaṃprayuktāḥ /",
    "T07vakobhau:809": " avicāro vitarkamātro vicāra\" iti /",
    "T07vakobhau:810": " śeṣā ubhayavarjitāḥ // VAkK_1.32 //",
    "T07vakobhau:811": " daśa rupiṇo dhātavaḥ śeṣā nityamavitarkā avicārā asaṃprayogitvāt //",
    "T07vakobhau:812": " yadi pañca vijñānakāyāḥ savitarkāḥ savicārāḥ kathamavikalpakā ityucyante /",
    "T07vakobhau:813": " nirūpaṇānusmaraṇavikalpenāvikalpakāḥ /",
    "T07vakobhau:814": " trividhaḥ kila vikalpaḥ /",
    "T07vakobhau:815": " svabhāvābhinirūpaṇānusmaraṇavikalpaḥ /",
    "T07vakobhau:816": " tadeṣāṃ svabhāvavikalpo 'sti /",
    "T07vakobhau:817": " netarau /",
    "T07vakobhau:818": " tasmādavikalpakā ityucyante /",
    "T07vakobhau:819": " yathā ekapādako 'śvo 'pādaka iti /",
    "T07vakobhau:820": " tatra svabhāvavikalpo vitarkaḥ /",
    "T07vakobhau:821": " sa caitteṣu paścānnirdekṣyate /",
    "T07vakobhau:822": " itarau punaḥ kiṃsvabhāvau /",
    "T07vakobhau:823": " yathākramaṃ",
    "T07vakobhau:824": " tau prajñā mānasī vyagrā smṛtiḥ sarvaiva mānasī // VAkK_1.33 //",
    "T07vakobhau:825": " manovijñānasaṃprayuktā prajñā mānasītyucyate /",
    "T07vakobhau:826": " asamāhitā vyagretyucyate /",
    "T07vakobhau:827": " sā hyabhinirūpaṇāvikalpaḥ /",
    "T07vakobhau:828": " mānasyeva sarvā smṛtiḥ samāhitā cāsamāhitā cānusmaraṇavikalpaḥ /",
    "T07vakobhau:829": " kati sālambanāḥ katyanālambanāḥ /",
    "T07vakobhau:830": " sapta sālambanāścittadhātavaḥ",
    "T07vakobhau:831": " cakṣuḥśrotraghrāṇajihvākāyamanovijñānadhātavo manodhātuśca ete sapta cittadhātavaḥ sālambanā viṣayagrahaṇāt /",
    "T07vakobhau:832": " ardhaṃ ca dharmataḥ /",
    "T07vakobhau:833": " sālambanaṃ yaccaitasikasvabhāvam /",
    "T07vakobhau:834": " śeṣā daśa rūpiṇo dhātavo dharmadhātupradeśaścāsaṃprayuktako 'nālambanā it isiddham /",
    "T07vakobhau:835": " katyupāttāḥ katyanupāttāḥ /",
    "T07vakobhau:836": " navānupāttāḥ /",
    "T07vakobhau:837": " katame nava /",
    "T07vakobhau:838": " ye sapta sālambanā uktāḥ aṣṭamaṣyārdhena sārdham /",
    "T07vakobhau:839": " te cāṣṭau śabdaśca",
    "T07vakobhau:840": " ime te navānupāttāḥ /",
    "T07vakobhau:841": " sapta cittadhātavo dharmadhātuḥ śabdadhātuśca /",
    "T07vakobhau:842": " anye nava dvidhā // VAkK_1.34 //",
    "T07vakobhau:843": " upāttā anupāttāśca /",
    "T07vakobhau:844": " tatra cakṣuḥśrotraghrāṇajihvākāyāḥ pratyutpannā upāttāḥ /",
    "T07vakobhau:845": " atītānāgatā anupāttāḥ /",
    "T07vakobhau:846": " rūpagandharasaspraṣṭavyadhātavaḥ pratyutpannā indriyāvinirbhāgiṇa upāttāḥ",
    "T07vakobhau:847": " anye 'nupāttāstadyathā mūlavarjeṣu keśaromanakhadanteṣu viṇmūtrakheṭasiṃghāṇakaśeṇitādiṣu bhūmyudakādiṣu ca /",
    "T07vakobhau:848": " upāttamiti ko 'rthaḥ /",
    "T07vakobhau:849": " yaccittacaittairadhiṣṭhānabhāvenopiagṛhītamanugrahopaghātābhyāmanyonyānuvidhānāt",
    "T07vakobhau:850": " yalloke sacetanamityucyate /",
    "T07vakobhau:851": " kati dhātavo bhūtasvabhāvāḥ kati bhautikāḥ /",
    "T07vakobhau:852": " spraṣṭavyaṃ dvividhaṃ",
    "T07vakobhau:853": " bhūtāni bhautikaṃ ca /",
    "T07vakobhau:854": " tatra bhūtāni catvāri /",
    "T07vakobhau:855": " bhautikaṃ ślakṣṇatvādi saptavidham /",
    "T07vakobhau:856": " bhūteṣu bhavatvāt /",
    "T07vakobhau:857": " śeṣā rūpiṇo nava bhautikāḥ /",
    "T07vakobhau:858": " pañcendriyadhātavaśca catvāro viṣayāḥ /",
    "T07vakobhau:859": " ete nava dhātavo bhautikā eva /",
    "T07vakobhau:860": " dharmadhātvekadeśaśca",
    "T07vakobhau:861": " avijñaptisaṃjñako bhautikaḥ /",
    "T07vakobhau:862": " śeṣāḥ cittadhātavo dharmadhātuścāvijñaptivarjyo nobhayathā /",
    "T07vakobhau:863": " \"bhūtamātraṃ daśāyatanānī\"ti bhadantbduddhadevaḥ /",
    "T07vakobhau:864": " tacca naivaṃ bhūtānāṃ catuṣṭva khakkhaṭādilakṣaṇāvadhāraṇāt sūtre /",
    "T07vakobhau:865": " teṣāṃ spraṣṭavyatvāt /",
    "T07vakobhau:866": " na hi kāṭhinyādīni cakṣurādibhirgṛhyante nāpi varṇādayaḥ kāyendriyeṇa /",
    "T07vakobhau:867": " uktaṃ ca sūtre \"cakṣurbhikṣo ādhyātmikamāyatanaṃ catvāri mahābhūtānyupādāya rūpaprasādo arupyanidarśanaṃ saprataighaṃ evaṃ yāvat",
    "T07vakobhau:868": " kāyaḥ",
    "T07vakobhau:869": " rūpāṇi bhikṣo bāhyamāyatanaṃ catvāri mahābhūtānyupādāyarupi sanidarśanaṃ sapratigham /",
    "T07vakobhau:870": " śabdo bhikṣo bāhyamāyatanaṃ catvāri mahābhūtānyupādāya rupyanidarśanaṃ sapratigham /",
    "T07vakobhau:871": " evaṃ gandharasāḥ /",
    "T07vakobhau:872": " spraṣṭavyāni bhikṣo bāhyamāyatanaṃ catvāri mahābhūtāni catvāri mahābhūtānyupādāya rūpyanidarśanaṃ sapratighami\"ti /",
    "T07vakobhau:873": " spraṣṭrvyāyatanikadeśenaiva bhūtānāṃ saṃgrahāccheṣaṃ na bhūtānīti spaṣṭamādarśitam /",
    "T07vakobhau:874": " yattarhi sūtre uktaṃ \"yaccakṣuṣi maṃsapiṇḍe khakkhaṭaṃ kharagatami\"ti",
    "T07vakobhau:875": " tenāvinirbhadivarttino maṃsapiṇḍsyaiṣa upadeśaḥ /",
    "T07vakobhau:876": " ṣaḍdhāturayaṃ bhikṣo puruṣa\"iti garbhavakrāntau maulasattvadravyasaṃdarśanārtham /",
    "T07vakobhau:877": " punaḥ ṣaṭsparśyatanavacanāccaittābhāvaprasaṅgācca /",
    "T07vakobhau:878": " na ca yuktaṃ cittameva caittā ityabhyupetum /",
    "T07vakobhau:879": " \"saṃjñā ca vedanā ca caitasika eṣa dharmaścittānvayāccittaniśrita'; iti sūtre vacanātsarāgacittādi vacanācca /",
    "T07vakobhau:880": " tasmācyathoktaṃ dhātūnaṃ bhūtabhautikatvam /",
    "T07vakobhau:881": " kati saṃcitāḥ katyasaṃcitāḥ /",
    "T07vakobhau:882": " saṃcitā daśa rūpiṇaḥ // VAkK_1.35 //",
    "T07vakobhau:883": " pañcendriyadhātavaḥ pañca viṣayāḥ saṃcitāḥ /",
    "T07vakobhau:884": " paramāṇusaṃghātatvāt śeṣā na saṃcitā iti siddhaṃ bhavati //",
    "T07vakobhau:885": " aṣṭādaśānaṃ dhātūnāṃ kaśchīnatti kaśiciādyate ko dahati ko dahyate kastulayati kastulyate",
    "T07vakobhau:886": " chinatti cchidyate caiva bāhyaṃ dhātue catuṣṭayam /",
    "T07vakobhau:887": " rūpagandharasaspraṣṭavyākhyaṃ paraśudārvādisaṃjñakam /",
    "T07vakobhau:888": " chedo nāma ka eṣa dharmaḥ /",
    "T07vakobhau:889": " saṃbandhotpādinaḥ saṃghātasrotaso vibhaktotpādanam /",
    "T07vakobhau:890": " na kāyendriyādīni cchidyante /",
    "T07vakobhau:891": " niravaśeṣāṅgacchede tadadvaidhīkaraṇāt /",
    "T07vakobhau:892": " na hīndriyāṇi dvidhā bhavanti /",
    "T07vakobhau:893": " chinnasyāṅgasya nirindriyatvāt /",
    "T07vakobhau:894": " na cāpi cchindanti /",
    "T07vakobhau:895": " maṇiprabhāvadandhatvāt /",
    "T07vakobhau:896": " yathā cchinattī cchiyate caiva bāhyaṃ dhātucatuṣṭayam /",
    "T07vakobhau:897": " dahyate tulayatyevaṃ",
    "T07vakobhau:898": " tadeva dahyate tadeva tulayati /",
    "T07vakobhau:899": " nendriyāṇyacchatvānmaṇiprabhāvat /",
    "T07vakobhau:900": " na śabda ucheditvāt /",
    "T07vakobhau:901": " vivādo dagdhṛtulyayoḥ // VAkK_1.36 //",
    "T07vakobhau:902": " kecidāhuḥ tadeva dhātucatuṣṭayaṃ dāhakaṃ tulyaṃ ca",
    "T07vakobhau:903": " kecidāhustejodhātureva dagdhā gurutvameva ca tulyamiti /",
    "T07vakobhau:904": " kati vipākajāḥ dhātavaḥ katyaupacayikāḥ kati naihṣyandikāḥ kati dravayuktāḥ kati kṣaṇikāḥ",
    "T07vakobhau:905": " āha /",
    "T07vakobhau:906": " vipākajaupacayikāḥ pañcādhyātmaṃ /",
    "T07vakobhau:907": " adhyātmaṃ tāvat pañca dhātavaḥ cakṣurādayo vipākajāścaupacayikāśca /",
    "T07vakobhau:908": " naiḥṣyandikā na santi /",
    "T07vakobhau:909": " tadvyatiriktaniṣyandābhāvāt /",
    "T07vakobhau:910": " tatra vipākahetorjātāḥ vipākajāḥ /",
    "T07vakobhau:911": " madhyapadalopāt gorathavat /",
    "T07vakobhau:912": " phalakālaprāptaṃ vā karma vipāka ityucyate /",
    "T07vakobhau:913": " vipacyata iti kṛtvā /",
    "T07vakobhau:914": " tasmājjātā vipākajāḥ /",
    "T07vakobhau:915": " phalaṃ tu vipaktireveti vipākaḥ /",
    "T07vakobhau:916": " bhavatu phalahetau phalopacāro yathā phale hetūpacāraḥ /",
    "T07vakobhau:917": " \"ṣaḍimāni sparśāyatanāni paurāṇaṃ karma veditavyam\"iti /",
    "T07vakobhau:918": " āhārasaṃskārasvapnasamādhiviśeṣairupacitā aupacayikāḥ /",
    "T07vakobhau:919": " brahṃacaryeṇa cetyeke /",
    "T07vakobhau:920": " anupaghātamātraṃ tu tena syānnopacayaḥ /",
    "T07vakobhau:921": " vipākasantānasyopacayasantānaḥ pratiprākāra ivārakṣā /",
    "T07vakobhau:922": " śabda aupacayiko naiḥṣyandikaścāsti /",
    "T07vakobhau:923": " vipākajaḥ /",
    "T07vakobhau:924": " na śabdaḥ",
    "T07vakobhau:925": " kiṃ kāraṇam /",
    "T07vakobhau:926": " īhātaḥ pravṛtteḥ /",
    "T07vakobhau:927": " yattarhi prajñaptiśāstre uktaṃ \"pāruṣyavirateḥ subhāvitatvād brahmasvaratā mahāpuruṣalakṣaṇaṃ nirvartta iti /",
    "T07vakobhau:928": " tṛtīyā 'sau paraṃparetyeke /",
    "T07vakobhau:929": " karmabhyo hi bhūtāni bhūtebhyaḥ śabdaḥ iti /",
    "T07vakobhau:930": " pañcamyasau paraṃparetyapare /",
    "T07vakobhau:931": " karmabhyo hi vipākajāni mahābhūtāni tebhyaścaupacayikāni tebhyo naiḥṣyandikāni tebhyaḥ śabda iti /",
    "T07vakobhau:932": " evam tarhi śāhī hikyapi vedanā karmajabhūtasaṃbhūtatvānna vipākaḥ prapnoti /",
    "T07vakobhau:933": " yadi śabdavad yuktivirodhaḥ syāt /",
    "T07vakobhau:934": " apratighā aṣṭau naiḥṣyandikavipoākajāḥ // VAkK_1.37 //",
    "T07vakobhau:935": " katame 'ṣṭau /",
    "T07vakobhau:936": " sapta cittadhātavo dharmadhātuśca /",
    "T07vakobhau:937": " naiḥṣyandikāḥ sabhāgasarvatragahetujanitāḥ /",
    "T07vakobhau:938": " vipākajā vipākahetujanitāḥ /",
    "T07vakobhau:939": " aupacayikā na santyapratighānāṃ sañābhāvāt /",
    "T07vakobhau:940": " tridhā 'nye",
    "T07vakobhau:941": " anye catvāraḥ śeṣā rūparasagandhaspraṣṭavyadhātavaḥ /",
    "T07vakobhau:942": " te vipākajā apyaupacayikā api naiḥṣyandrikā api /",
    "T07vakobhau:943": " dravyavānekaḥ",
    "T07vakobhau:944": " asaṃskṛtaṃ hi sāratvād dravyam /",
    "T07vakobhau:945": " tacca dharmadhātāvastyato dharmadhātureko dravyayuktaḥ /",
    "T07vakobhau:946": " kṣaṇikāḥ paścimāstrayaḥ /",
    "T07vakobhau:947": " manodhāturdharmadhāturmanovijñānadhātuśca pāṭhakrameṇa paścimāḥ /",
    "T07vakobhau:948": " te prathamānāsrave duḥkhe dharmajñānakṣāntikalāpe kṣaṇamekamanaiḥṣyandikā bhavantyataḥ kṣaṇikā ityucyante /",
    "T07vakobhau:949": " anyasaṃbhūtasaṃskṛto nāsti kaścidanaiḥṣyandikaḥ /",
    "T07vakobhau:950": " tatra duḥkhe dharmajñānakṣāntisaṃprayuktaṃ cittaṃ manodhāturmanovijñānadhātuśca /",
    "T07vakobhau:951": " śeṣāstatsahabhuvo dharmadhātuḥ //",
    "T07vakobhau:952": " idaṃ vicāryate /",
    "T07vakobhau:953": " yaścakṣurdhātunā 'samanvāgataḥ samanvāgamaṃ pratilabhate cakṣurvijñānadhātunā 'pi saḥ /",
    "T07vakobhau:954": " yo vā cakṣurvijñānadhātunā cakṣurdhātunā 'pi saḥ /",
    "T07vakobhau:955": " āha /",
    "T07vakobhau:956": " cakṣurvijñānadhātvoḥ syāt pṛthak lābhaḥ sahāpi ca // VAkK_1.38 //",
    "T07vakobhau:957": " pṛthak tāvat syāccakṣurdhātunā na cakṣurvijñānadhātunā /",
    "T07vakobhau:958": " kāmadhātau krameṇa cakṣurindriyaṃ pratilabhamānaḥ /",
    "T07vakobhau:959": " ārupyadhātucyutaśca dvitīyādiṣu dhyāneṣūpapadyamānaḥ /",
    "T07vakobhau:960": " syāccakṣurvijñānadhātunā na cakṣurdhātunā /",
    "T07vakobhau:961": " dvitīyādidhyānopapannaścakṣurvijñāna saṃmukhīkurvāṇastatpracyutaścādhastādupapadyamānaḥ /",
    "T07vakobhau:962": " sahāpi syādubhayena samanvāgamaṃ pratilabhate /",
    "T07vakobhau:963": " ārūpyadhātucyutaḥ kāmadhātau brahmaloke copapadyamānaḥ /",
    "T07vakobhau:964": " nobhayena /",
    "T07vakobhau:965": " etānākārān sthāpayitvā /",
    "T07vakobhau:966": " yaścakṣurdhātunā samanvāgataścakṣurvijñānadhātunā 'pi saḥ /",
    "T07vakobhau:967": " catuṣkoṭikaḥ /",
    "T07vakobhau:968": " prathamā koṭirdvitīyādiṣu dhyāneṣūpapannaścakṣurvijñānāsaṃmukhīkurvāṇaḥ /",
    "T07vakobhau:969": " dvitīyā kāmadhātāvalabdhavihīna cakṣuḥ /",
    "T07vakobhau:970": " tṛtīyā kāmadhātau labdhāvihīnacakṣuḥ prathamadhyānopapanno dvitīyādidhyānopapannaśca paśyan",
    "T07vakobhau:971": " catuṛthyetānākārān sthāpayitvā /",
    "T07vakobhau:972": " evaṃ cakṣurdhāturūpadhātvoścakṣurvijñānarūpadhātvośca pratilambhasamanvāgamau yathāyogamabhyūhitavyau",
    "T07vakobhau:973": " etasya prasaṅgasya samuccayārthaścaśabdaḥ sahāpi ca iti /",
    "T07vakobhau:974": " katyādhyātmikā dhātavaḥ kati bāhyāḥ /",
    "T07vakobhau:975": " dvādaśādhyātmikāḥ",
    "T07vakobhau:976": " katame dvādaśa /",
    "T07vakobhau:977": " hitvā rūpādan",
    "T07vakobhau:978": " ṣaḍ vijñānāni ṣaḍāśrayā ityete dvādaśa dhātava ādhyātmakāḥ /",
    "T07vakobhau:979": " rūpādayastu ṣaḍ viṣayadhātavo bāhyāḥ /",
    "T07vakobhau:980": " ātmanyasati kathamādhyātmikaṃ bāhyaṃ vā /",
    "T07vakobhau:981": " ahaṅkārasanniśrayatvāccittamātmetyupacaryate /",
    "T07vakobhau:982": " \"ātmanā hi sudāntena svargaṃ prāpnoti paṇḍitaḥ\"",
    "T07vakobhau:983": " ityuktam /",
    "T07vakobhau:984": " cittasya cānyatra damanamuktaṃ bhagavatā /",
    "T07vakobhau:985": " \"cittasya damanaṃ sādhu cittaṃ dāntaṃ sukhāvaham\" iti /",
    "T07vakobhau:986": " ata ātmabhūtasya cittasyāśrayabhāvena pratyāsannatvāt /",
    "T07vakobhau:987": " cakṣurādīnāmādhyātmikatvaṃ rūpādīnāṃ viṣayabhāvād bāhyatvam /",
    "T07vakobhau:988": " evam tarhi ṣaḍ vijñānadhātava ādhyātmikā na prāpnuvanti /",
    "T07vakobhau:989": " na hyete manodhātutvamaprāptāścittasyāśrayībhavanti /",
    "T07vakobhau:990": " yadā tadā ta eva te bhavantīti lakṣaṇaṃ nātibarttante /",
    "T07vakobhau:991": " anyathā hi manodhāturatīta eva syānnānāgatapratyutpannaḥ /",
    "T07vakobhau:992": " iṣyante cāṣṭādaśa dhātavastraiyadhvikāḥ /",
    "T07vakobhau:993": " yadi cānāgatapratyutpannasya vijñānasya manodhātulakṣaṇaṃ na syāt atīte",
    "T07vakobhau:994": " 'pyadhvani manodhāturna vyavasthāpyeta /",
    "T07vakobhau:995": " nahi lakṣaṇasyādhvasu vyabhicāro 'stīti //",
    "T07vakobhau:996": " kati dhātavaḥ sabhāgāḥ kati tatsabhāgāḥ /",
    "T07vakobhau:997": " ekāntena tāvat [027|19]",
    "T07vakobhau:998": " dharmasaṃjñakaḥ /",
    "T07vakobhau:999": " sabhāgaḥ",
    "T07vakobhau:1000": " yo hi viṣayo yasya vijñānasya niyato yadi tatra tadvijñānamutpantaṃ bhavatyutpattidharmi vā evaṃ sa viṣayaḥ sabhāga ityucyate /",
    "T07vakobhau:1001": " na ca so 'sti kaściddharmadhāturyatra nānantaṃ manovijñānamutpannamutpatsyate vā /",
    "T07vakobhau:1002": " tathā hi sarvāryapudgalānāmidaṃ cittamavaśyamutpadyate \"sarvadharmā",
    "T07vakobhau:1003": " anātmāna\" iti /",
    "T07vakobhau:1004": " tasya ca svabhāvasahabhūnirmuktāḥ sarvadharmā ālambanam /",
    "T07vakobhau:1005": " sa punaścittakṣaṇo 'nyasya cittakṣaṇasyālambanamiti dvayoḥ kṣaṇayoḥ",
    "T07vakobhau:1006": " sarvadharmā hyālambanaṃ bhavanti /",
    "T07vakobhau:1007": " tasmād dharmadhātuarnityaṃ sabhāgaḥ /",
    "T07vakobhau:1008": " tatsabhāgāśca śeṣāḥ",
    "T07vakobhau:1009": " sabhāgaśceti caśabdaḥ /",
    "T07vakobhau:1010": " ko 'yaṃ tatsabhāgo nāma /",
    "T07vakobhau:1011": " yo na svakarmakṛt // VAkK_1.39 //",
    "T07vakobhau:1012": " uktaṃ bhavati yaḥ svakarmakṛt sa sabhāga iti /",
    "T07vakobhau:1013": " tatra yena cakṣuṣā rūpāṇyapaśyat paśyati drakṣyati vā taducyate sabhāgaṃ acakṣuḥ /",
    "T07vakobhau:1014": " evaṃ yāvanmanaḥ svena viṣayakāritreṇa vaktavyam /",
    "T07vakobhau:1015": " tatsabhāgaṃ cakṣuḥ kāśmīrāṇāṃ caturvidham /",
    "T07vakobhau:1016": " yad dṛṣṭvā rūpāṇi niaruddhaṃ nirudhyate nirotsyate vā yaccānutpattidharmi /",
    "T07vakobhau:1017": " pāścāttyānāṃ punaḥ pañcavidham /",
    "T07vakobhau:1018": " tadevānutpattidharmi dvidhā kṛtvā vijñānasamāyuktaṃ cāsamāyusktaṃ ca /",
    "T07vakobhau:1019": " evaṃ yāvat kāyo veditavyaḥ /",
    "T07vakobhau:1020": " manastvanutpattidharmakameva tatsabhāgam /",
    "T07vakobhau:1021": " rūpāṇi ca yāni cakṣuṣā 'paśāyat paśyati drakṣyati vā tāni sabhāgāni /",
    "T07vakobhau:1022": " tatsabhāgāni caturvidhāni /",
    "T07vakobhau:1023": " yānyadṛṣṭānyeva niruddhāni nirudhyante nirutsyante vā yāni cānutpattidharmīṇi /",
    "T07vakobhau:1024": " evaṃ yāvat spraṣṭavyāni /",
    "T07vakobhau:1025": " svendriyakāritreṇa sabhāgatatsabhāgāni veditavyāni /",
    "T07vakobhau:1026": " yadekasya cakṣuḥ sabhāgaṃ tatsarveṣām /",
    "T07vakobhau:1027": " evaṃ tatsabhāgamapi /",
    "T07vakobhau:1028": " tatha yāvanmanaḥ /",
    "T07vakobhau:1029": " rūpaṃ tu yaḥ paśyati tasya sabhāgaṃ yo na paśyati tasya tatsabhāgam /",
    "T07vakobhau:1030": " kiṃ kāraṇam /",
    "T07vakobhau:1031": " asti hi saṃbhavo yadrūpamekaḥ paśyati taddhavo 'pi paśyeyuryathā candranaṭmallaprekṣāsu /",
    "T07vakobhau:1032": " natu saṃbhavo 'sti yadekena cakṣuṣā dvau paśyetām /",
    "T07vakobhau:1033": " ato 'syāsādhāraṇatvādekasantānavaśena vyavasthānam /",
    "T07vakobhau:1034": " rūpasya tu sādhāraṇatvāt anekasantānavaśena /",
    "T07vakobhau:1035": " yathā raupamevaṃ śabdagandharasaspraṣṭavyadhātavo veditavyāḥ /",
    "T07vakobhau:1036": " bhavatu śabda evam /",
    "T07vakobhau:1037": " gandhādayastu ya ekena gṛhyante na te 'nyena",
    "T07vakobhau:1038": " prāptagṛhaṇādityasādhāraṇatvādeṣāṃ cakṣurādivadatideśo nyāyyaḥ /",
    "T07vakobhau:1039": " astyetadevamapi tveśāmapi saṃbhavaṃ prati sādhāraṇatvam /",
    "T07vakobhau:1040": " asti hyeṣa saṃbhavo ya eva gandhādaya ekasya ghrāṇādivijñānamutpādayeyusta evānyeṣāmapi /",
    "T07vakobhau:1041": " na tvevaṃ cakṣurādayaḥ /",
    "T07vakobhau:1042": " tasmāndeṣāṃ rūpādivadatideśaḥ /",
    "T07vakobhau:1043": " cakṣurvijñānādīnāṃ sabhāgatatsabhāgatvamutpattyanutpattidharmitvādyathā manodhātoḥ /",
    "T07vakobhau:1044": " sabhāga iti ko 'rthaḥ /",
    "T07vakobhau:1045": " indriyaviṣayavijñānānāmanyonyabhajanaṃ kāritrabhajanaṃ vā bhāgaḥ /",
    "T07vakobhau:1046": " sa eṣāmastīti sabhāgaḥ /",
    "T07vakobhau:1047": " sparśasamānakāryatvādvā /",
    "T07vakobhau:1048": " ye punarasabhāgāste teṣā sabhāgānāṃ jātisāmānyena sabhāgatvāt tatsabhāgāḥ",
    "T07vakobhau:1049": " kati dhātavo darśanaheyāḥ kati bhāvanāheyāḥ katyaheyāḥ /",
    "T07vakobhau:1050": " rūpiṇastāvat",
    "T07vakobhau:1051": " daśa bhāvanayā heyāḥ pañca ca",
    "T07vakobhau:1052": " vijñānadhātavaḥ /",
    "T07vakobhau:1053": " antyāstrayastridhā /",
    "T07vakobhau:1054": " manodhāturdharmadhāturmanovijñānadhātuśca /",
    "T07vakobhau:1055": " ete trayo dhātavaḥ pāṭhānupūrvyā 'ntyāstriprakārāḥ /",
    "T07vakobhau:1056": " aṣṭāśītyanuśayāḥ tatsahabhuvastatpraptayaśāca sānucarā daṛśanaheyāḥ /",
    "T07vakobhau:1057": " śeṣāḥ sāsravā bhāvanāheyāḥ /",
    "T07vakobhau:1058": " anāsravā aheyāḥ /",
    "T07vakobhau:1059": " nanu cānyadapi darśanaprahātavyamasti pṛthagjanatvamāpāyikaṃ ca kāyavākkarma /",
    "T07vakobhau:1060": " āryamārgavirodhitvāt na tad daṛśanaprahātavyam /",
    "T07vakobhau:1061": " eṣa hi saṃkṣepaḥ /",
    "T07vakobhau:1062": " na dṛṣṭiheyamakliṣṭaṃ na rūpaṃ nāpyaḍaḍtḥajaṃ",
    "T07vakobhau:1063": " nāsti kiñcidakliṣṭaṃ darśanaprahātavyaṃ nāpi rūpam /",
    "T07vakobhau:1064": " akliṣṭavyākṛtaṃ ca pṛthagjanatvam /",
    "T07vakobhau:1065": " samucchinnakuśalamūlavītarāgāṇāmapi tatsamanvāmat rūpaṃ kāyavākkarma /",
    "T07vakobhau:1066": " tasmānna darśanaprahātavyam /",
    "T07vakobhau:1067": " satyeṣva vipratipatterduḥkhe dharmajñānakṣāntau prthagjanatvaprasaṅgācca /",
    "T07vakobhau:1068": " nāpyaṣaṣṭajam // VAkK_1.40 //",
    "T07vakobhau:1069": " ṣaṣṭhamucyate mana āyatanam /",
    "T07vakobhau:1070": " tasmādanyatra jātamaṣaṣṭhajaṃ pañcendriyajaṃ ca yattadapi nāsti darśnaprahātavyam //",
    "T07vakobhau:1071": " aṣṭādaśānāṃ dhātūnāṃ kati dṛṣṭiḥ kati na dṛṣṭiḥ /",
    "T07vakobhau:1072": " cakṣuśca dharmadhātośca pradeśu dṛṣṭiḥ",
    "T07vakobhau:1073": " katamaḥ sa ityāha",
    "T07vakobhau:1074": " aṣṭadhā /",
    "T07vakobhau:1075": " pañca satkāyadṛṣṭyādikā dṛṣṭayaḥ laukikī samyag dṛṣṭiḥ śaiṅkṣī dṛṣṭiraśaikṣī dṛṣṭirityayamaṣṭaprakāro dharmadhāturdṛṣṭi ravraśiṣṭo na dṛṣṭiḥ /",
    "T07vakobhau:1076": " tatra satkāyadṛṣṭyādīnāmanuśāyanirdeśe nirddeśaḥ prāptakālo bhaviṣyati /",
    "T07vakobhau:1077": " laukikī punaḥ samyagdṛṣṭirmanovijñānasaṃprayuktā kuśalasāsravā prajñā /",
    "T07vakobhau:1078": " śaikṣasyanāsravā dṛṣṭiḥ ṣaikṣī aśaikṣasya akśaikṣī /",
    "T07vakobhau:1079": " sameghāmegharatrindivarūpadarśanavat kliṣṭākliṣṭalaukikīśaikṣyaśaikṣībhirdṛṣṭibhirdharmadarśanam",
    "T07vakobhau:1080": " atha kasmāllaudikī samyagdṛṣṭirmanovijñānasaṃprayuktaivocyate /",
    "T07vakobhau:1081": " yasmāt /",
    "T07vakobhau:1082": " pañcavijñānasahajā dhīrna dṛṣṭiratīraṇāt // VAkK_1.41 //",
    "T07vakobhau:1083": " santīrikā hi dṛṣṭirupadhyānapravṛttattvāt /",
    "T07vakobhau:1084": " na caivaṃ pañcavijñānasahājā prajñā /",
    "T07vakobhau:1085": " tasmādsau na dṛṣṭiḥ /",
    "T07vakobhau:1086": " ata eva cānyā 'pi kliṣṭā 'kliṣṭā vā prājñā na dṛṣṭiḥ /",
    "T07vakobhau:1087": " cakṣuridānīmasantīrakatve kathaṃ dṛṣṭiḥ /",
    "T07vakobhau:1088": " rūpālocanārthena /",
    "T07vakobhau:1089": " yasmāt",
    "T07vakobhau:1090": " cakṣuḥ paśyati rūpāṇi",
    "T07vakobhau:1091": " yadi cakṣuḥ paśyedanyavijñānasamaṅgino 'pi paśyet /",
    "T07vakobhau:1092": " na vai sarvaṃ cakṣuḥ paśyati /",
    "T07vakobhau:1093": " kiṃ tarhi /",
    "T07vakobhau:1094": " sabhāgaṃ",
    "T07vakobhau:1095": " savijñānakaṃ yadā bhavati tadā paśyatyanyadā neti /",
    "T07vakobhau:1096": " evam tarhi tadeva cakṣurāśritam vijñānaṃ paśyatītyastu /",
    "T07vakobhau:1097": " na tadāśritam /",
    "T07vakobhau:1098": " vijñānaṃ",
    "T07vakobhau:1099": " paśyatīti śasyamavijñātum /",
    "T07vakobhau:1100": " kiṃ kāraṇam /",
    "T07vakobhau:1101": " dṛśyate rūpaṃ na kilāntaritaṃ yataḥ // VAkK_1.42 //",
    "T07vakobhau:1102": " yasmāt kila rūpaṃ kuḍyādivyavahitaṃ na dṛśyate /",
    "T07vakobhau:1103": " yadi hi vijñānaṃ paśyettassyāpratighatvāt kuḍyādiṣu pratighāto nāsti ityvāṛtamapi rūpaṃ paśyet",
    "T07vakobhau:1104": " naiva hāvṛte cakṣurvijñānamutpadyata ityanutpannaṃ kathaṃ drakṣyati /",
    "T07vakobhau:1105": " kiṃ khalu notpadyate /",
    "T07vakobhau:1106": " yasya tu cakṣuḥ paśyati tasya cakṣuṣaḥ saparatighatvādvyayavahite vṛttyabhāva iti vijñānasyānutpatti rāśrayeṇaika viṣayapravṛttatvāt yujyate",
    "T07vakobhau:1107": " kiṃ nu vai cakṣuḥ prāptaviṣayaṃ kāyendriyavat yata āvṛtaṃ na paśyet /",
    "T07vakobhau:1108": " sapratighatvāt /",
    "T07vakobhau:1109": " kācābhrapaṭalasphaṭikāmbubhiścāntaritaṃ kathaṃ dṛśyate /",
    "T07vakobhau:1110": " sapratighatvāccakṣuṣa āvṛtasya rūpasyādarśanam /",
    "T07vakobhau:1111": " kiṃ tarhi /",
    "T07vakobhau:1112": " yatrālokasyāpratibandha āvṛte 'pi rupe tatropapadyata eva cakṣurvijñānam /",
    "T07vakobhau:1113": " yatra tu pratibandhastatra notpadyata ityanutpannatvādāvṛtaṃ nekṣyate /",
    "T07vakobhau:1114": " yattarhi sūtra uktaṃ \"cakṣuṣā rūpāṇi dṛṣṭve\"ti /",
    "T07vakobhau:1115": " tenāśrayeṇetyayamatrābhisandhiryathā \"manasā dharmān vijñāye\" tyāha /",
    "T07vakobhau:1116": " na ca mano dharmān vijānāti /",
    "T07vakobhau:1117": " atītatvāt /",
    "T07vakobhau:1118": " kiṃ tarhi /",
    "T07vakobhau:1119": " manovijñānam /",
    "T07vakobhau:1120": " āśritakarma vā āśrayasyopacaryate /",
    "T07vakobhau:1121": " yathā mañcāḥ krośantīti /",
    "T07vakobhau:1122": " yathā ca sūtra uktaṃ \"cakṣurvijñeyāni rūpāṇīṣṭāni kāntāni\"ti /",
    "T07vakobhau:1123": " na ca tāni cakṣuṣā vijñāyante /",
    "T07vakobhau:1124": " uktaṃ ca sūtre \"cakṣurbrāhmaṇa dvāraṃ yāvadeva rūpāṇāṃ darśanāya\" ityato gamyate cakṣuṣā dvāreṇa vijñānaṃ paśyatīti /",
    "T07vakobhau:1125": " darśane tatra dvārākhyā /",
    "T07vakobhau:1126": " nahyetadyujyate /",
    "T07vakobhau:1127": " cakṣurdārśanaṃ arūpāṇāṃ darśnāyeti /",
    "T07vakobhau:1128": " yadi vijñānaṃ kpaśyati ko vijānāti kaścānayorviśeṣaḥ /",
    "T07vakobhau:1129": " yadeva hi rūpasya vijñānaṃ tadevāsya darśnamiti /",
    "T07vakobhau:1130": " tadyathā kācit prajñā paśyatītyapyucyate prajānātītyapyevaṃ kiñcidvijñānaṃ paśyatītyapyucyāte vijānātītyapi /",
    "T07vakobhau:1131": " anye punarāhuḥ /",
    "T07vakobhau:1132": " \"yadi cakṣuḥ paśyati kartṛbhūtasya cakṣuṣaḥ kā 'nyā dṛśikriye\"ti vaktavyam",
    "T07vakobhau:1133": " tadetadacodyam /",
    "T07vakobhau:1134": " yadi hi vijñānaṃ vijānātītīṣyate /",
    "T07vakobhau:1135": " na ca tatra kartṛkriyābhedaḥ /",
    "T07vakobhau:1136": " evamatrāpi /",
    "T07vakobhau:1137": " apare punarbruvate /",
    "T07vakobhau:1138": " \"cakṣurvijñānaṃ darśanaṃ tasyāśrayabhāvāccakṣuḥ paśyatītyucyate /",
    "T07vakobhau:1139": " yathā nādasyāśrayabhāvāt ghaṇṭā nadatītyucyate\" iti /",
    "T07vakobhau:1140": " nanu caīvaṃ vijñānasyāśrayabhāvācakṣurvijānātīti prāpnoti /",
    "T07vakobhau:1141": " na prāpnoti /",
    "T07vakobhau:1142": " tadvijñānaṃ darśanamiti ruḍhaṃ loke /",
    "T07vakobhau:1143": " tathā hi tasminnutpanne rūpaṃ dṛṣṭamityucyate na vijñātam /",
    "T07vakobhau:1144": " vibhāṣāyāmapyuktaṃ \"cakṣuḥ saṃpraptaṃ cakṣurvijñānānubhūtaṃ dṛṣṭamityucyata\" iti /",
    "T07vakobhau:1145": " tasmāccakṣuḥ paśyatītyevocyate na vijānātīti /",
    "T07vakobhau:1146": " vijñānaṃ tu sānnidhyamātreṇa rūpaṃ vijānātītyucyate /",
    "T07vakobhau:1147": " yathā sūryo divasakara iti /",
    "T07vakobhau:1148": " atra sautrāntikā āhuḥ /",
    "T07vakobhau:1149": " kimidamākāśaṃ khādyate /",
    "T07vakobhau:1150": " cakṣurhi pratītya rūpāṇi cotpadyate cakṣurvijñānam /",
    "T07vakobhau:1151": " tatra kaḥ paśyati ko vā dṛśyate /",
    "T07vakobhau:1152": " nivryāpāraṃ hīdaṃ dharmamātraṃ hetuphalamātraṃ ca /",
    "T07vakobhau:1153": " tatra vyavahārārthaṃ cchandata upacārāḥ kriyante /",
    "T07vakobhau:1154": " cakṣuḥ paśyati vijñānaṃ vijānātīti nātrābhiniveṣṭavyam /",
    "T07vakobhau:1155": " uktaṃ hi bhagavatā \"janapadaniruktiṃ nābhiniviśeta saṃjñāṃ ca lokasya",
    "T07vakobhau:1156": " nābhidhāvedi\"ti /",
    "T07vakobhau:1157": " eṣa tu kāśmīravaibhāṣikāṇāṃ siddhāntaḥ /",
    "T07vakobhau:1158": " cakṣuḥ paśyati śrotraṃ śṛṇoti ghrāṇaṃ jighrati jihvā āsvādayati kāyaḥ spṛśati mano vijānātīti",
    "T07vakobhau:1159": " tadyadi cakṣuḥ paśyati kimekena cakṣuṣā rūpāṇi paśyatyāhosvidubhābhyām /",
    "T07vakobhau:1160": " nātra niyamaḥ /",
    "T07vakobhau:1161": " ubhābhyāmapi cakṣubhuyāṃ paśyati vyaktadarśanāt /",
    "T07vakobhau:1162": " ubhābhyāmapi cakṣurbhyāṃ paśyatītyābhidhārmikāḥ /",
    "T07vakobhau:1163": " tathā hi dvayorvivṛtayoḥ paraiśāuddhataraṃ darāśanaṃ bhavati /",
    "T07vakobhau:1164": " ekasmiṃścīnmīlite cakṣuṣi dvitīye cārdhanimīlite dvicandrādigrahaṇaṃ bhavati /",
    "T07vakobhau:1165": " naikatarānyathībhāvāt /",
    "T07vakobhau:1166": " na cāśrayavicchedād vicchedaparasaṅgo vijñānasya deśāpratiṣṭhitatvād raupavaditi /",
    "T07vakobhau:1167": " yadi cakṣuḥ paśyati śrotraṃ śṛṇoti yāvanmano vijānāti kimeṣāṃ prāpto viṣaya āhosvidaprāptaḥ",
    "T07vakobhau:1168": " cakṣuḥśrotramano 'prāptaviṣayaṃ",
    "T07vakobhau:1169": " tathā hi dūrādrūpaṃ paśyatyakṣisthamañjanaṃ na paśyati /",
    "T07vakobhau:1170": " dūrācchabdaṃ śṛṇoti /",
    "T07vakobhau:1171": " sati ca prāptaviṣayatve divyaṃ cakṣuḥśrotramiha dhyāyināṃ nopajāyeta /",
    "T07vakobhau:1172": " ghrāṇādivat /",
    "T07vakobhau:1173": " yadyaprāptaviṣayaṃ cakṣuḥ kasmānna sarvamaprāptaṃ paśyati dūraṃ tiraskṛtaṃ ca /",
    "T07vakobhau:1174": " kathaṃ tāvadayskānto na sarvamaprāptamayaḥ karṣati /",
    "T07vakobhau:1175": " prāptaviṣayatve 'pi caitatsamānam /",
    "T07vakobhau:1176": " kasmānna sarvaṃ prāptaṃ paśyatyañjanaṃ śalākāṃ vā /",
    "T07vakobhau:1177": " yathā ca ghrāṇādīnaṃ prāpto viṣayo na tu sarvaḥ /",
    "T07vakobhau:1178": " sahabhūgandhādyagrahaṇāt /",
    "T07vakobhau:1179": " evaṃ cakṣuṣo 'pyaprāptaḥ syānna tu sarvaḥ /",
    "T07vakobhau:1180": " manastvarūpitvāt prāptumevāśaktam /",
    "T07vakobhau:1181": " kecit punaḥ śrotraṃ praptāprāptaviṣayaṃ manyayante /",
    "T07vakobhau:1182": " karṇabhyantare 'pi śabdaśravaṇāt /",
    "T07vakobhau:1183": " śeṣaṃ tu ghrāṇajihvākāyākhyam /",
    "T07vakobhau:1184": " trayamanyathā // VAkK_1.43 //",
    "T07vakobhau:1185": " prāptaviṣayamityarthaḥ /",
    "T07vakobhau:1186": " ghrāṇaṃ kathaṃ prāptaviṣayam /",
    "T07vakobhau:1187": " nirucchvāsasya gandhāgrahaṇāt /",
    "T07vakobhau:1188": " keyaṃ prāptirnāma /",
    "T07vakobhau:1189": " nirantarotpattiḥ /",
    "T07vakobhau:1190": " kiṃ punaḥ paramāṇavaḥ spṛśantyanyonyamāhosvinna /",
    "T07vakobhau:1191": " na spṛśantīti kāśmīrakāḥ /",
    "T07vakobhau:1192": " kiṃ kāraṇam /",
    "T07vakobhau:1193": " yadi tāvat sarvānmanā spṛśeyurmiśrībhaveyurdravyāṇi /",
    "T07vakobhau:1194": " athaikadeśena sāvayavāḥ prasajyeran /",
    "T07vakobhau:1195": " niravayavāśca paramāṇavaḥ /",
    "T07vakobhau:1196": " kathaṃ śabdābhiniśpattirbhavati /",
    "T07vakobhau:1197": " ata eva yadi hi spṛśeyurhasto haste 'bhyāhataḥ sajyeto palaścopale /",
    "T07vakobhau:1198": " kathaṃ citaṃ pratyāhataṃ na viśīryate /",
    "T07vakobhau:1199": " vāyudhātusaṃdhāritatvāt /",
    "T07vakobhau:1200": " kaścidvāyudhāturvikiraṇāya pravṛtto yathā saṃvarttanyāṃ kaścit saṃdhāraṇāya yathā vivarttanyāmiti",
    "T07vakobhau:1201": " kathamidānīṃ nirantara prāptyā prāptaviṣayaṃ trayamucyate /",
    "T07vakobhau:1202": " tadevaiṣāṃ niruttaratvaṃ yanmadhye nāsti kiñcit /",
    "T07vakobhau:1203": " apikhlu saṃghātāḥ sāvayavatvāt spṛśantītyadvīṣaḥ /",
    "T07vakobhau:1204": " evaṃ ca kṛtvā 'yamapi grantha upapanno bhavati vibhāṣāyām /",
    "T07vakobhau:1205": " kiṃ nu spṛṣṭahetukaṃ spṛṣṭamutpadyate āhosvidaspṛṣṭahetukamiti praśnayitvāha\"kāraṇaṃ prati",
    "T07vakobhau:1206": " kadācit spṛṣṭahetukamaspṛṣṭamutpadhate yadā viśīryate /",
    "T07vakobhau:1207": " kadācidaspṛṣṭahetukaṃ spṛṣṭaṃ yadā cayaṃ gacchati /",
    "T07vakobhau:1208": " kadācit spṛṣṭahetukaṃ spṛṣṭaṃ yadā cayavatāṃ cayaḥ /",
    "T07vakobhau:1209": " kadācidaspṛṣṭahetukamaspṛṣṭaṃ yadā vātāyanaraja\" iti /",
    "T07vakobhau:1210": " yadi paramāṇavaḥ spṛśeyuruttarakṣaṇāvasthānaṃ syāditi bhadantavasumitraḥ /",
    "T07vakobhau:1211": " na spṛśanti /",
    "T07vakobhau:1212": " nirantare tu spṛṣṭasaṃjñeti bhadantaḥ /",
    "T07vakobhau:1213": " bhadantamataṃ caiṣṭavyam /",
    "T07vakobhau:1214": " anyathā hi sāntarāṇāṃ paramāṇūnāṃ śūnyeṣvantareṣu gatiḥ kena pratibadhyeta /",
    "T07vakobhau:1215": " yataḥ sapratighā iṣyante /",
    "T07vakobhau:1216": " naca paramāṇubhyo 'nye saṃghātā iti /",
    "T07vakobhau:1217": " ta eva te saṃghātāḥ paramāṇavaḥ spṛśyante yathā rūpyante /",
    "T07vakobhau:1218": " yadi ca paramāṇordigbhāgabhedaḥ kalpyate spṛṣṭasyāspṛṣṭasya vā sāvayavatvaprasaṅgaḥ /",
    "T07vakobhau:1219": " no cet spṛṣṭasyāpyaprasaṅgaḥ //",
    "T07vakobhau:1220": " kiṃ punarebhiścakṣurādibhirātmaparimāṇatulyasyārthasya grahaṇaṃ bhavatyāśuvṛttyā ca parvatādīnāmalātakrādivadāhosvittulyātulyasya",
    "T07vakobhau:1221": " yāni tāvadetāni prāptaviṣayāṇyuktānyebhiḥ /",
    "T07vakobhau:1222": " tribhirghrāṇādibhistulyaviṣayagrahaṇaṃ matam /",
    "T07vakobhau:1223": " yāvanto hīndriyaparamāṇavastāvanto hi viṣayaparamāṇavaḥ sametya vijñānaṃ janayanti /",
    "T07vakobhau:1224": " cakṣuḥśrotrābhyāṃ tvaniyamaḥ /",
    "T07vakobhau:1225": " kadācidalpīyāṃso yadā vālāgraṃ paśyati /",
    "T07vakobhau:1226": " kadācit samā yadā drākṣāphataṃ paśyati /",
    "T07vakobhau:1227": " kadācit bhūyāṃso yadā mahāntaṃ parvataṃ paśyatyunmiṣitamātreṇa /",
    "T07vakobhau:1228": " evam śrotreṇa maśakameghādiśabdaśravaṇe ghoṣam /",
    "T07vakobhau:1229": " manastvamūrttivadeveti nāsya parimāṇaparicchedaḥ saṃpradhāryate /",
    "T07vakobhau:1230": " katahaṃ punareṣāṃ cakṣurādīndriyaparamāṇūnāṃ saṃniveśaḥ /",
    "T07vakobhau:1231": " cakṣurindriyaparamāṇavastāvadakṣitārakāyāmajājīpuṣpavadavasthitāḥ /",
    "T07vakobhau:1232": " acchacarmāvacchāditāstu na vikīryante /",
    "T07vakobhau:1233": " adharauttaryeṇa piṇḍavadavasthitā ityapare /",
    "T07vakobhau:1234": " na cānyo 'nyamāvṛṇvanti sphaṭikavadacchatvāt /",
    "T07vakobhau:1235": " śrotrendriyaparamāṇavo bhūrjābhyantarāvasthitāḥ /",
    "T07vakobhau:1236": " ghrāṇendriyaparamāṇavo ghaṭābhyantareṇa śalākāvat /",
    "T07vakobhau:1237": " ādyāni trīṇīndriyāṇi mālāvadavasthitāni /",
    "T07vakobhau:1238": " jihvendriyaparamāṇvo 'rdhacandravat /",
    "T07vakobhau:1239": " vālāgramātraṃ kila madhyajivhāyāṃ jihvendriyaparamāṇubhirasphuṭam /",
    "T07vakobhau:1240": " kāyendriyaparamāṇavaḥ kāyavadavasthitāḥ /",
    "T07vakobhau:1241": " strīndriyaparamāṇavo bherīkaṭāhavat /",
    "T07vakobhau:1242": " puruṣendriyaparamāṇavo 'ṅguṣṭhavat /",
    "T07vakobhau:1243": " tatra cakṣurindriyaparamāṇavaḥ kadācit sarve sabhāgā bhavanti kadācittatsabhāgāḥ /",
    "T07vakobhau:1244": " kadācideke sabhāgāḥ eke tatsabhāgāḥ /",
    "T07vakobhau:1245": " evam yāvajjihvendriyaparamāṇavaḥ /",
    "T07vakobhau:1246": " kāyendriyaparamāṇavastu sarve sabhāgā na bhavanti /",
    "T07vakobhau:1247": " pradīptanarakābhyantarāvaruddhānāmapi hyaparimāṇāḥ kāyendriyaparamāṇavastatsabhāgā bhavanti",
    "T07vakobhau:1248": " sarvaiḥ kila vijñānotpattāvāśrayo viśīryeta /",
    "T07vakobhau:1249": " na caika indriyaparamāṇurviṣayaparamāṇurvā vijñānaṃ janayati /",
    "T07vakobhau:1250": " saṃcitāśrayālambanatvāt pañcānāṃ vijñānakāyānām /",
    "T07vakobhau:1251": " ata evānidarśanaḥ paramāṇuradṛśyatvāt //",
    "T07vakobhau:1252": " ya ime ṣaḍvijñānadhātava uktāścakṣurvijñānaṃ yavanmanovijñānaṃ kimeṣāṃ yatha viṣayo varttamānaḥ pañcānāṃ caramasya trikāla evamāśrayo 'pi /",
    "T07vakobhau:1254": " kiṃ tarhi /",
    "T07vakobhau:1255": " caramasyāśrayo 'tītaḥ",
    "T07vakobhau:1256": " manovijñānadhātoḥ samanantaraniruddhaṃ mana āśrayaḥ /",
    "T07vakobhau:1257": " pañcānāṃ sahajaśca taiḥ // VAkK_1.44 //",
    "T07vakobhau:1258": " atītaśceti caśabdaḥ /",
    "T07vakobhau:1259": " tatra cakṣurvijñānasya cakṣuḥ sahaja āśārayo yāvat kāyavijñānasya kāyaḥ /",
    "T07vakobhau:1260": " atītaḥ punareṣāmāśrayo mana ityapyete pañca vijñānakāyā indriyadvayāśrayāḥ",
    "T07vakobhau:1261": " ata evocyate \"yaścakṣurvijñānasyāśrayabhāvena samanantarapratyayabhāvenāpi sa tasye\"ti /",
    "T07vakobhau:1262": " catuṣkotikaḥ /",
    "T07vakobhau:1263": " prathamā kotiścakṣuḥ /",
    "T07vakobhau:1264": " dvitīyā samanantarātītaścaitasiko dharmadhātuḥ /",
    "T07vakobhau:1265": " tṛtīyā samanantarātītaṃ manaḥ /",
    "T07vakobhau:1266": " caturthī koṭiruktanirmuktā dharmāḥ /",
    "T07vakobhau:1267": " evaṃ yāvat kāyavijñānasya svamindriyaṃ vaktavyam /",
    "T07vakobhau:1268": " manovijñānasya pūrvapādakaḥ /",
    "T07vakobhau:1269": " yastāvadāśrayabhāvena samanantarapratyayabhāvenāpi saḥ /",
    "T07vakobhau:1270": " syātsamanantarapratyayabhāvena nāśrayabhāvena /",
    "T07vakobhau:1271": " samanantarābhyatītaścetasiko dharmadhāturiti /",
    "T07vakobhau:1272": " kiṃ punaḥ kāraṇamubhayādhīnāyāṃ vijñānotpattau cakṣurādayaḥ evāśrayā ucyante na rūpādayaḥ",
    "T07vakobhau:1273": " tadvikāravikāritvādāśrayāścakṣurādayaḥ /",
    "T07vakobhau:1274": " dhātava ityadhikāraḥ /",
    "T07vakobhau:1275": " cakṣurādīnāṃ hi vikāreṇa tadvijñānānāṃ vikāro bhavatyanugrahopaghātapaṭumandatānuvidhānāt na tu rūpādīnāṃ vikāreṇa tadvikāraḥ /",
    "T07vakobhau:1276": " tasmāt sādhīyastadadhīnatvat ta evāśrayā na rūpādayaḥ /",
    "T07vakobhau:1277": " kiṃ punaḥ kāraṇaṃ rūpādayaśca tairvijñāyante cakṣurvijñānaṃ cocyate yāvanmanovijñānam /",
    "T07vakobhau:1278": " na punā rūpavijñānaṃ yāvaddharmavijñānamiti /",
    "T07vakobhau:1279": " ya ete cakṣurādaya āśrayā eṣām /",
    "T07vakobhau:1280": " ato 'sādhāraṇatvāddhi vijñānaṃ tairnirucyate // VAkK_1.45 //",
    "T07vakobhau:1281": " kathamasādhāraṇatvam /",
    "T07vakobhau:1282": " na hi cakṣuranyasya vijñānasyāśrayībhavitumutsahate /",
    "T07vakobhau:1283": " rūpaṃ tu manovijñānasyālambanībhavatyanyacakṣurvijñānasyāpīti /",
    "T07vakobhau:1284": " evaṃ yāvat kāyo veditavyaḥ /",
    "T07vakobhau:1285": " tasmādāśrayabhāvādasādhāraṇatvācca vijñānaṃ tenaiva nirdiśyate na rūpādibhiḥ /",
    "T07vakobhau:1286": " yathā bherīśabdo yavāṅkura iti /",
    "T07vakobhau:1287": " atha yatra kāye sthitaścakṣuṣā rūpāṇi paśyati kiṃ tāni kāyacakṣūrūpavijñānānyekabhūmikānyeva bhavantyāhosvidanyabhūmikānyapi /",
    "T07vakobhau:1288": " āha /",
    "T07vakobhau:1289": " sarveṣāṃ bhedaḥ /",
    "T07vakobhau:1290": " kāmadhātūpapannasya svena cakṣuṣā svāni rūpāṇi paśyataḥ sarvaṃ svabhūmikam bhavati /",
    "T07vakobhau:1291": " tasyaiva svāni rūpāṇi prathamadhyānabhūmīni paśyano rūpāṇi trīṇapi tadbhūmikāni /",
    "T07vakobhau:1292": " dvitīyadhyānacakṣuṣā svāni rūpoāṇi paśyataḥ kāyarūpe svabhūmike cakṣustadbhūmikaṃ vijñānaṃ prathamadhyāna bhūmikam /",
    "T07vakobhau:1293": " prathamadhyānabhūmīni paśyato vijñānarupe tadbhūmike kāyaḥ kāmāvacaraścakṣurdvitīyadyānabhūmikam",
    "T07vakobhau:1294": " dvitīyadhyānabhūmīni paśyataścakṣūarūpe tadbhūmike kāyaḥ kāmāvacaro vijñānaṃ prathamabhūmīkam",
    "T07vakobhau:1295": " evaṃ tṛtīyacaturthadhyānabhūmikena cakṣuṣā tadbhūmikādharabhumikāni rūpāṇi paśyato yojayitavyam",
    "T07vakobhau:1296": " prathmadhyānopapannasya svena cakṣuṣā svāni rūpāṇi paśyataḥ sarvaṃ svabhūmikamadharāṇi paśyataḥ trayaṃ svabhūmikaṃ /",
    "T07vakobhau:1297": " dvitīyadhyānacakṣuṣā svāni rūpāṇi paśyatastrayaṃ svabhūmikaṃ cakṣustadbhūmikam /",
    "T07vakobhau:1298": " kāmāvacarāṇi paśyataḥ kāyavijñāne svabhūmike rūpāṇyadharāṇi cakṣustadbhūmikam /",
    "T07vakobhau:1299": " dvitīyadhyānabhūmīni paśyataścakṣūrūpe tadbhūmike śeṣaṃ svabhūmikam /",
    "T07vakobhau:1300": " evaṃ tṛtīyadhyānacakṣuṣā yojyam /",
    "T07vakobhau:1301": " dvitīyādidhyānopapannasya svaparacakṣurbhyāṃ svaparabhūmikāni rūpāṇi paśyato yathāyogaṃ yojayitavyam",
    "T07vakobhau:1302": " ayaṃ tu niyamaḥ /",
    "T07vakobhau:1303": " na kāyasyādharaṃ cakṣuḥ /",
    "T07vakobhau:1304": " pañcabhūmikāni hi kāyacakṣūrūpāṇi kāmāvacarāṇi yāvaccaturthadhyānabhūmikāni /",
    "T07vakobhau:1305": " dvibhūmikaṃ cakṣurvijñānaṃ kāmāvacaraṃ prathamadhyānabhūmikaṃ ca /",
    "T07vakobhau:1306": " tatra yadbhūmikaḥ kāyastadbhūmikaṃ cakṣurūrdhvabhūmikaṃ vā cakṣurbhavati na tvadharabhūmikam",
    "T07vakobhau:1307": " yadbhūmikaṃ cakṣustadbhūmikamadharabhūmikaṃ vā rūpaṃ viṣayo bhavati /",
    "T07vakobhau:1308": " ūdhrvaṃ rūpaṃ na cakṣuṣaḥ /",
    "T07vakobhau:1309": " na hi kadācidūrdhrvabhūmikaṃ rūpamadhobhūmikena cakṣuṣā draṣṭuṃ śakyate /",
    "T07vakobhau:1310": " vijñānaṃ ca",
    "T07vakobhau:1311": " ūrdhva na cakṣuṣo rūpavat /",
    "T07vakobhau:1312": " asya rūpaṃ tu kāyasyobhe ca sarvataḥ // VAkK_1.46 //",
    "T07vakobhau:1313": " asyetyanantaroktasya cakṣurvijñānasya rūpaṃ sarvato viṣayaḥ ūrdhvamadhaḥ svabhūmau ca /",
    "T07vakobhau:1314": " kāyasya cobhe rūpavijñāne sarvato bhavataḥ /",
    "T07vakobhau:1315": " yathā cecaṃ cakṣuruttaṃ vistareṇa veditavyam",
    "T07vakobhau:1316": " tathā śrotraṃ",
    "T07vakobhau:1317": " \"na kāyasyādharaṃ śrotramūrdhvaṃ śabdo na ca śruteḥ /",
    "T07vakobhau:1318": " vijñānaṃ cāsya śabdastu kāyasyobhe ca sarvataḥ //\"iti",
    "T07vakobhau:1319": " vistareṇa yojyam /",
    "T07vakobhau:1320": " trayāṇāṃ tu sarvameva svabhūmikam /",
    "T07vakobhau:1321": " ghrāṇajihvākāyadhātūnāṃ kāyaviṣayavijñānāni svabhūmikānyeva /",
    "T07vakobhau:1322": " ityutsargaviśeṣeṇa kṛtvā punarviśeṣaṇārthamapavāda ārabhyate /",
    "T07vakobhau:1323": " kāyavijñānamadharasvabhūmi",
    "T07vakobhau:1324": " kāyaḥ kāyadhātuḥ spraṣṭavyaṃ ca svabhūmikānyeva nityaṃ bhavanti /",
    "T07vakobhau:1325": " kāyavijñānaṃ tu keṣāñcit svabhūmikaṃ yathākāmadhātuprathamadhyānopapannāṃ /",
    "T07vakobhau:1326": " keṣāñcidadharabhūmikaṃ yathā dvitīyādidhyānopapannānāmiti /",
    "T07vakobhau:1327": " aniyataṃ manaḥ // VAkK_1.47 //",
    "T07vakobhau:1328": " kadācit kāyamanovijñānadharmaiḥ samānabhūmikaṃ mano bhavati kadācidūrdhvādhobhūmikam /",
    "T07vakobhau:1329": " pañcabhūmike 'pi hi kāye sarvabhūmikāni mana ādīni bhavanti",
    "T07vakobhau:1330": " samāpattyupapattikāle yathāyogamiti vistareṇa samāpattinirdeśe kośasthāna etadākhyāyiṣyate",
    "T07vakobhau:1331": " atihahugranthabhāraparihārārthaṃ tu nedānīṃ punarākhyāyate /",
    "T07vakobhau:1332": " alpaṃ ca prayojanaṃ mahāṃśca śrama iti samāpta ānuṣaṅgikaḥ prasaṅgaḥ /",
    "T07vakobhau:1333": " idamidānīṃ vicāryate /",
    "T07vakobhau:1334": " aṣṭādaśānāṃ cdātūnāṃ ṣaṇṇāṃ ca vijñānānāṃ kaḥ kena vijñeyaḥ /",
    "T07vakobhau:1335": " āha /",
    "T07vakobhau:1336": " pañca bāhyā dvivijñeyāḥ",
    "T07vakobhau:1337": " rūpaśabagandharasaspraṣṭavyadhātavo yathāsaṃkhyaṃ cakṣuḥśrotraghrāṇajihvākāyavijñānairanubhūtā manovijñānena vijñāyante /",
    "T07vakobhau:1338": " evamete pratyekaṃ dvābhyāṃ vijñānābhyāṃ vijñeyā bhavanti /",
    "T07vakobhau:1339": " śeṣāstrayodaśa dhātavaḥ pañcānāṃ vijñānakāyānāmaviṣayatvādekena manovijñānena vijñeyā ityākhyātaṃ bhavati /",
    "T07vakobhau:1340": " eṣāmaṣṭādaśānāṃ dhātūnāṃ madhye kati nityāḥ katyanityāḥ /",
    "T07vakobhau:1341": " na kaśct sakalo 'sti nityo dhāturapi tu",
    "T07vakobhau:1342": " nityā dharmā asaṃskṛtāḥ /",
    "T07vakobhau:1343": " tena dhārmadhātvekadeśo nityaḥ śeṣā anityāḥ /",
    "T07vakobhau:1344": " katīndriyaṃ kati nendriyam /",
    "T07vakobhau:1345": " dharmārdhamindriyaṃ ye ca dvādaśādhyātmikāḥ smṛtāḥ // VAkK_1.48 //",
    "T07vakobhau:1346": " dvāviṃśatirindriyāṇyuktāni sūtre /",
    "T07vakobhau:1347": " cakṣurindriyaṃ śrotrendriyaṃ ghrāṇendriyaṃ jihvendriyaṃ kāyendriyaṃ manaindriyaṃ strīndriyaṃ puruṣendriyaṃ jīvitendriyaṃ sukhendriyaṃ duḥkhendriyaṃ saumanasyendriyaṃ daurmanasyendraiyaṃ upekṣendriyaṃ śraddhendriyaṃ vīryendriyaṃ smṛtīndriyaṃ smādhīndriyaṃ prajñendariyaṃ",
    "T07vakobhau:1348": " anājñātamājñāsyāmīndariyam ājñendriyaṃ ājñātāvīndriyamiti /",
    "T07vakobhau:1349": " ābhidhārmikāstu ṣaḍāyatanavyavasthānamādṛtya jīvitendriyānantaraṃ manaindriyaṃ paṭhanti /",
    "T07vakobhau:1350": " sālambanatvāt /",
    "T07vakobhau:1351": " tatra dharmārdhaṃ jīvitendriyādīnyekādaśendriyāṇi trayāṇāṃ ca bhāgo dharmadhātupradeśatvāt",
    "T07vakobhau:1352": " dvādaśānāmādhyātmikānāṃ cakṣurādayaḥ pañca svanāmoktāḥ /",
    "T07vakobhau:1353": " sapta cittadhātavo manaindriyaṃ stripuruṣendriye kāyadhātupradeś iti paścād vakṣyati /",
    "T07vakobhau:1354": " śeṣāḥ pañca dhātavo dharmadhātupradeśaśca nendriyamiti siddham //",
    "T07vakobhau:1355": " abhidharmakośabhāṣye dhātunirdeśo nāma",
    "T07vakobhau:1356": " prathamaṃ kośasthānaṃ samāptam iti /",
    "T07vakobhau:1357": " ye dharmā hetuprabhavā hetuṃ teṣāṃ tathāgato hyavadat /",
    "T07vakobhau:1358": " teṣāṃ ca yo nirhodha evaṃvādīu mahāśramaṇaḥ //",
    "T07vakobhau:1359": " likhāpitamidaṃ śrīlāmāvākeneti /",
    "T07vakobhau:1360": " dvitīyaṃ kośasthānam",
    "T07vakobhau:1361": " oṃ namo buddhāya /",
    "T07vakobhau:1362": " uktānīndriyāṇi /",
    "T07vakobhau:1363": " kaḥ punarindriyārthaḥ /",
    "T07vakobhau:1364": " \"idi paramaiśvarye\" /",
    "T07vakobhau:1365": " tasya indantīti indriyāṇi /",
    "T07vakobhau:1366": " ata ādhipatyārtha indriyārthaḥ /",
    "T07vakobhau:1367": " kasya caiṣāṃ kvādhipatyam /",
    "T07vakobhau:1368": " caturṣvartheṣu pañcānāmādhipatyaṃ",
    "T07vakobhau:1369": " cakṣuḥśrotrayostāvat pratyekaṃ caturṣvarthevādhipatyam /",
    "T07vakobhau:1370": " ātmabhāvaśobhāyāmandhabadhirayorakāntarūpatvāt /",
    "T07vakobhau:1371": " ātmabhāvaparikarṣaṇe dṛṣṭvā śrutvā ca viṣamaparivarjanāt /",
    "T07vakobhau:1372": " cakṣuḥśrotravijñānayoḥ sasaṃprayogayorutpattau /",
    "T07vakobhau:1373": " rūpadarśanaśabdaśāravaṇayoścāsādhāraṇakāraṇatve /",
    "T07vakobhau:1374": " ghrāṇajihvākāyānāmātmabhāvaśobhāyāṃ pūrvavat /",
    "T07vakobhau:1375": " ātmabhāvaparikarṣaṇe taiḥ kavaḍīkārāhāraparibhogāt /",
    "T07vakobhau:1376": " ghrāṇādivijñānānāṃ sasaṃprayogāṇāmutpattau /",
    "T07vakobhau:1377": " gandhaghrāṇarasāsvādanaspraṣṭavyaspaṛśanānāṃ cāsādhāraṇakāraṇatva iti /",
    "T07vakobhau:1378": " dvayoḥ kila /",
    "T07vakobhau:1379": " caturṇāṃ",
    "T07vakobhau:1380": " strīpuruṣajīvitamanaindriyāṇāṃ /",
    "T07vakobhau:1381": " dvayorarthayoḥ pratyekamādhipatyam /",
    "T07vakobhau:1382": " strī puruśendriyayyostāvatsattvabhedavikalpayoḥ /",
    "T07vakobhau:1383": " tatra sattvabhedaḥ stri puruṣa iti /",
    "T07vakobhau:1384": " sattvavikalpaḥ stanādisaṃsthānasvarācārānyathātvam /",
    "T07vakobhau:1385": " saṃsleśavyavadānayorityapare /",
    "T07vakobhau:1386": " tathā hi tadviprayuktavikalpānāṃ ṣaṇḍha paṇḍakobhayavyañjanānāmasaṃvarānantāryakuāśalamulasamucchedā na bhavanti saṃvaraphalaprāptivairāgyāṇi ceti /",
    "T07vakobhau:1387": " jīvitendriyasya nikāyasabhāgasaṃbandhasādhāraṇayoḥ /",
    "T07vakobhau:1388": " manaindriyasya punarbhavasaṃbandhavaśibhāvānuvarttanayoḥ /",
    "T07vakobhau:1389": " tatra punrbhavasaṃbandhe yathoktaṃ \"gandharvasya tasmin samaye dvayościttayoranyatarānyataracittaṃ saṃmukhībhūtaṃ bhavatyanunayasahagataṃ",
    "T07vakobhau:1390": " vā pratighasahagataṃ ve\"ti /",
    "T07vakobhau:1391": " vaśibhāvānuvarttane yathoktaṃ \"cittenāyaṃ loko nīyata\" iti vistaraḥ /",
    "T07vakobhau:1392": " yat punaḥ sukhādīndriyapañcakaṃ yāni cāṣṭau śraddhādīni teṣāṃ",
    "T07vakobhau:1393": " pañcakāṣṭānaṃ saṃkleśavyavadānayoḥ // VAkK_2.1 //",
    "T07vakobhau:1394": " ādhipatyaṃ yathākramaṃ pañcānāṃ sukhādīnāṃ saṃkleśe /",
    "T07vakobhau:1395": " rāgādīnāṃ tadanuśāyitvāt /",
    "T07vakobhau:1396": " śraddhādīnāṃ vyavadāne /",
    "T07vakobhau:1397": " tai rvyavadāyate /",
    "T07vakobhau:1398": " vyavadāne 'pi sukhādīnāmādhipatyamityapare /",
    "T07vakobhau:1399": " \"yasmāt sukhitasya cittaṃ samādhīyate\" /",
    "T07vakobhau:1400": " duḥdhupaniṣacchraddhāṣaṇnaiṣkramyāśritāḥ saumanasyādaya iti vaibhāṣikāḥ /",
    "T07vakobhau:1401": " apare punarāhuḥ /",
    "T07vakobhau:1402": " naiva cakṣuḥśrītrābhyāmātmabhāvaparikaṛṣaṇaṃ vijñāya viṣamaparihārāt /",
    "T07vakobhau:1403": " vijñāne tu tayorādhipatyam /",
    "T07vakobhau:1404": " nāpi vijñānādanyadrūpadarśanaṃ śabdaśravaṇaṃ vā 'sti /",
    "T07vakobhau:1405": " yatastayorasādhāraṇakāraṇatve pṛthagādhipatyaṃ yujyeta /",
    "T07vakobhau:1406": " tasmānnaivameṣāmindriyatvam /",
    "T07vakobhau:1407": " kathaṃ tarhi /",
    "T07vakobhau:1408": " svārthopalabdhyādhipatyāt sarvasya ca ṣaḍindriyam /",
    "T07vakobhau:1409": " cakṣurādīnāṃpañcānāṃ svasyasvasyārthasyopalabdhādhipatyam /",
    "T07vakobhau:1410": " manasaḥ punaḥ sarvārthopalabdhāvādhipatyam /",
    "T07vakobhau:1411": " ata etāni ṣaṭ pratyekamindriyam /",
    "T07vakobhau:1412": " nanu cārthānāmapyatrādhipatyam /",
    "T07vakobhau:1413": " nādhipatyam /",
    "T07vakobhau:1414": " adhikaṃ hi prabhutvamādhipatyam /",
    "T07vakobhau:1415": " cakṣuṣaścakṣūrūpopalabdhāvadhikamaiśvaryam /",
    "T07vakobhau:1416": " sarvarūpopalabdhau sāmānyakāraṇatvāttatpaṭumandatādyanuvidhānāccopalabdheḥ /",
    "T07vakobhau:1417": " na rūpasya /",
    "T07vakobhau:1418": " tadvi paryayāt /",
    "T07vakobhau:1419": " evaṃ yāvat manaso dharmeṣu yojyam /",
    "T07vakobhau:1420": " srītva puṃstvādhipatyāttu kāyāt strīpuruṣendriye // VAkK_2.2 //",
    "T07vakobhau:1421": " kāyendriyādeva strīpuruṣendriye pṛthak vyavasthāpyete /",
    "T07vakobhau:1422": " nārthantarabhūte /",
    "T07vakobhau:1423": " kaścidasau kāyendriyabhāga upastha pradeśo yaḥ strīpuruṣendriyākhyāṃ paratilabhate /",
    "T07vakobhau:1424": " yathākramaṃ strītvapuṃstvayyorādhipatyāt /",
    "T07vakobhau:1425": " tatra strībhāvaḥ striyākṛtiḥ svaraceṣṭā abhiprāyāḥ /",
    "T07vakobhau:1426": " etaddhi striyā strītvam /",
    "T07vakobhau:1427": " puṃbhāvaḥ puruṣākṛtiḥ svaraceṣṭā abhiprāyāḥ /",
    "T07vakobhau:1428": " etaddhi puṃsaḥ puṃstvam /",
    "T07vakobhau:1429": " nikāyasthitisaṃkleśavyavadānādhipatyataḥ /",
    "T07vakobhau:1430": " jīvitaṃ vedanāḥ pañca śraddhādyāścendriyaṃ matāḥ // VAkK_2.3 //",
    "T07vakobhau:1431": " nikāyasabhāgasthitau jīvitendriyasyādhipatyaṃ saṃkleśe vedanānām /",
    "T07vakobhau:1432": " tathāhi sukhāyāṃ vedanāyāṃ rāgo 'nuśete duḥkhāyāṃ pratigho 'duḥkhāsukhāyāmavidyetyuktaṃ sūtre /",
    "T07vakobhau:1433": " vyavadāne śraddhādīnāṃ pañcānām /",
    "T07vakobhau:1434": " tathāhi taiḥ kleśāśca viṣkabhyante mārgaścāvāhyate /",
    "T07vakobhau:1435": " ata ete 'pi pratyekamindriyamiṣṭāḥ /",
    "T07vakobhau:1436": " ājñāsyā myākhyamājñākhyamājñātāvīndriyaṃ tathā /",
    "T07vakobhau:1437": " uttarottarasaṃprāptinirvāṇādyādhipatyataḥ // VAkK_2.4 //",
    "T07vakobhau:1438": " pratyekamindrimityupadarśanārthaṃ tathāśabdaḥ /",
    "T07vakobhau:1439": " tatrājñāsyāmīndriyasyājñendriyasya prāptāvādhipatyam /",
    "T07vakobhau:1440": " ājñendraiyasyājñātāvīndriyaprāptau ājñātāvīndriyasya parinirvāṇe /",
    "T07vakobhau:1441": " nahyavimuktacittasyāsti parinirvāṇamiti /",
    "T07vakobhau:1442": " ādiśabdo 'nyaparyāyadyotanārthaḥ /",
    "T07vakobhau:1443": " katamo 'nyaḥ pāryāyaḥ /",
    "T07vakobhau:1444": " darśnaheyakleśaparihāṇam pratyājñāsyāmīndriyasyādhipatyam /",
    "T07vakobhau:1445": " bhāvanāheyakleāśaprahāṇaṃ pratyājñendriyasya /",
    "T07vakobhau:1446": " dṛṣṭadharmasukhavihāraṃ pratyājñātāvīndriyasya /",
    "T07vakobhau:1447": " vimuktiprītisukhasaṃvedanāditi /",
    "T07vakobhau:1448": " ādhipātyādindriyatve 'vidyādīnāmupasaṃkhyānaṃ karttavyam /",
    "T07vakobhau:1449": " avidyādīnāmapi hi saṃskārādiṣvādhipatyamata eṣāmapīndriyatvamupasaṃkhyātavyam /",
    "T07vakobhau:1450": " vāgādīnāṃ ca /",
    "T07vakobhau:1451": " vākyāṇipādapāyūpasthānāmapi cendriyatvamupasaṃkhyātavyam /",
    "T07vakobhau:1452": " vacanādānaviharaṇotsargānandeṣvādhipatyāt /",
    "T07vakobhau:1453": " na khalūpasaṃkhyātavyam /",
    "T07vakobhau:1454": " yasmādiheṣṭam",
    "T07vakobhau:1455": " cittāśrayastadvikalpaḥ sthitiḥ saṃkleśa eva ca /",
    "T07vakobhau:1456": " saṃbhāro vyavadānaṃ ca yāvatā tāvadindriyam // VAkK_2.5 //",
    "T07vakobhau:1457": " tatra cittāśrayaḥ ṣaḍindriyāṇi /",
    "T07vakobhau:1458": " etacca ṣaḍāyatanaṃ maulaṃ saṭtvadravyam /",
    "T07vakobhau:1459": " tasya strīpuruṣavikalpaḥ strīpuruṣendraiyābhyāṃ sthitirjīvitendriyeṇa saṃkleśo vedanā bhiḥ",
    "T07vakobhau:1460": " vyavadānasaṃbharaṇaṃ pañcabhirvyavadānaṃ tribhiḥ /",
    "T07vakobhau:1461": " ato nāvidyādīnāmindriyatvamiṣṭam /",
    "T07vakobhau:1462": " pravṛtterāśrayotpattisthitipratyupabhogataḥ /",
    "T07vakobhau:1463": " caturdaśa tathā 'nyāni nivṛtterindriyāṇi vā // VAkK_2.6 //",
    "T07vakobhau:1464": " matavikalpārtho vāśabdaḥ /",
    "T07vakobhau:1465": " apare punarāhuḥ /",
    "T07vakobhau:1466": " pravṛtteraśrayaḥ ṣaḍindriyāṇi /",
    "T07vakobhau:1467": " utpattiḥ strīpuruṣendriye /",
    "T07vakobhau:1468": " tata utpatteḥ /",
    "T07vakobhau:1469": " sthitirjīvitendriyam /",
    "T07vakobhau:1470": " tenāvasthānāt /",
    "T07vakobhau:1471": " upabhogo vedanābhiḥ /",
    "T07vakobhau:1472": " ata etāni caturdaśendriyāṇi /",
    "T07vakobhau:1473": " tenaiva prakāreṇa nivṛtteranyāni /",
    "T07vakobhau:1474": " śraddhadīni hi nivṛtterāśrayāḥ /",
    "T07vakobhau:1475": " ājñāsyāmīndriyaṃ prabhavaḥ sthitirājñendriyam upabhoga ājñātāvīndriyeṇetyata etāvantyevendriyāṇi",
    "T07vakobhau:1476": " ata eva caīṣāmeṣo 'nukramaḥ /",
    "T07vakobhau:1477": " vācastu nendriyatvaṃ vacane śikṣāviśeṣāpekṣatvāt /",
    "T07vakobhau:1478": " pāṇipādasya cādānaviharaṇādananyatvāt /",
    "T07vakobhau:1479": " tadeva hi tadanyathā 'nyatra cotpannamādānaṃ viharaṇaṃ cocyate /",
    "T07vakobhau:1480": " vināpi ca pāṇipādenādānaviharaṇāduragaprabhṛtīṇām /",
    "T07vakobhau:1481": " pāyorapi nendriyatvamutsarge gurudravyasyākāśe sarvatra patanāt /",
    "T07vakobhau:1482": " vāyunā ca tatpreraṇāt /",
    "T07vakobhau:1483": " upasthasyāpi nendriyatvamānande strīpuruṣendriyakṛtaṃ hi tat saukhyamiti /",
    "T07vakobhau:1484": " kaṇṭhadantākṣivartmaparvaṇāmapi cābhyavaharaṇacarvaṇonmeṣanimeṣākuñcanavikāśana kriyāsvindriyatvaṃ prasajyeta /",
    "T07vakobhau:1485": " sarvasya vā kāraṇabhūtasya svasyāṃ kariyāyāmityayukataṃ vāgādīnāmindriyatvam //",
    "T07vakobhau:1486": " tatra cakṣurādīnāṃ puruṣendriyaparyantānāṃ kṛto nirdeśaḥ /",
    "T07vakobhau:1487": " jīvitendriyasya viprayuktatvādviprayukteṣveva karisyate nirdeśaḥ /",
    "T07vakobhau:1488": " śraddhādīnāṃ caitteṣu kariṣyate /",
    "T07vakobhau:1489": " sukhādīnāmājñāsyāmīndriyādīnāṃ ca karttavyaḥ /",
    "T07vakobhau:1490": " so 'yaṃ kriyate /",
    "T07vakobhau:1491": " duḥkhendriyamaśātā yā kāyikī vedanā",
    "T07vakobhau:1492": " aśātetyupadhātikā duḥkhetyarthaḥ /",
    "T07vakobhau:1493": " sukham /",
    "T07vakobhau:1494": " śātā",
    "T07vakobhau:1495": " sukhendriyaṃ kāyikī śāta vedanā /",
    "T07vakobhau:1496": " śātetyanugrāhikā sukhetyarthaḥ /",
    "T07vakobhau:1497": " dhyāne tṛtīye tu caitasī sā sukhendriyam // VAkK_2.7 //",
    "T07vakobhau:1498": " tṛtīye tu dhyāne saiva śātā vedanā caitasī sukhendriyam /",
    "T07vakobhau:1499": " nahi tatra kāyikī vedanā 'sti /",
    "T07vakobhau:1500": " pañcavijñānakāyābhāvāt /",
    "T07vakobhau:1501": " anyatra sā saumanasyaṃ",
    "T07vakobhau:1502": " tṛtīyāddhyānādanyatra kāmadhātau prathame dvitīye ca dhyāne sā caiatasikī śātā vedanā saumanasyendriyam",
    "T07vakobhau:1503": " tṛtīye tu dhyāne prītivītarāgatvāt sukhendriyameva sā na saumanasyendriyam /",
    "T07vakobhau:1504": " prītirhi saumanasyam /",
    "T07vakobhau:1505": " aśātā caitasī punaḥ /",
    "T07vakobhau:1506": " daurmanasyamupekṣā tu madhyā",
    "T07vakobhau:1507": " naivaśātānāśātā aduḥkhāsukhā vedanā madhyetyucyate /",
    "T07vakobhau:1508": " sopekṣendriyam /",
    "T07vakobhau:1509": " kiṃ kāyikī caitasikītyāha /",
    "T07vakobhau:1510": " ubhayī",
    "T07vakobhau:1511": " kiṃ punaḥ kāraṇamiyamabhisamasyai kamindriyaṃ kriyate /",
    "T07vakobhau:1512": " avikalpanāt // VAkK_2.8 //",
    "T07vakobhau:1513": " caitasikaṃ hi sukhaduḥkhaṃ prāyeṇa vikalpanādutpadyate na tu kāyikam /",
    "T07vakobhau:1514": " viṣayavaśādarhatāmapyutpatteḥ /",
    "T07vakobhau:1515": " atastayorindriyatvena bhedaḥ /",
    "T07vakobhau:1516": " upekṣā tu svarasenāvikalpayata evotpadyate kāyikī caitasikī ce tyekamindriyam kriyate /",
    "T07vakobhau:1517": " anyathā ca kāyikam sukhamanugṛhṇātyanyathā caitasikam /",
    "T07vakobhau:1518": " evam duḥkhamanyathā kāyikamupahantyanyathā caitasikam /",
    "T07vakobhau:1519": " upekṣāyāṃ tveṣa vikalpo nāstyata upekṣaṇaṃ pratyavikalpanādabhedaḥ /",
    "T07vakobhau:1520": " dṛgbhāvanā 'saikṣapathe nava trīṇi",
    "T07vakobhau:1521": " manaḥ sukhasaumanasyopekṣāḥ sraddhādīni ca pañca /",
    "T07vakobhau:1522": " tāni navendriyāṇi triṣu mārgeṣu trīṇīndriyāṇyucyante /",
    "T07vakobhau:1523": " darśanamārge anājñātamājñāsyāmīndriyaṃ bhāvanāmārge ājñendriyam aśaikṣamārge ājñātāvīndriyamiti",
    "T07vakobhau:1524": " kiṃ kāraṇam /",
    "T07vakobhau:1525": " darśanamārge hyanājñātamājñātuṃ pravṛttaḥ /",
    "T07vakobhau:1526": " bhāvanāmārge nāstyapūrvamājñeyaṃ tadeva tvājānāti śeṣānuśayaprahāṇārtham /",
    "T07vakobhau:1527": " aśaikṣamārge tvājñātmityavagama ājñātāvaḥ /",
    "T07vakobhau:1528": " so 'syāstīti ājñātāvī /",
    "T07vakobhau:1529": " ājñātamavituṃ śīlamasyeti vā /",
    "T07vakobhau:1530": " kṣayānutpādijñānalābhāt /",
    "T07vakobhau:1531": " \"duḥkhaṃ me parijñātaṃ na punaḥ parijñātavyamiti\"",
    "T07vakobhau:1532": " tathābhūtasyenriyamājñātāvīnriyam /",
    "T07vakobhau:1533": " svabhāvanirdeśāṃ kṛtvā prakārabhedo vaktavya kati sāsravāṇi katyanāsravāṇi inriyāṇityevamādi",
    "T07vakobhau:1534": " tatra tāvadyadetadanantaroktamājñāsyāmīnriyādikametat /",
    "T07vakobhau:1535": " amalaṃ trayam /",
    "T07vakobhau:1536": " anāsravamityarthaḥ /",
    "T07vakobhau:1537": " malānāmāsravaparyāyatvāt /",
    "T07vakobhau:1538": " rūpīṇi jīvitaṃ duḥkhe sāsravāṇi",
    "T07vakobhau:1539": " rūpīṇi saptendriyāṇi jīvitendriyaṃ dukhaḥdaurmanasyendriye caikāntasāsravāṇi /",
    "T07vakobhau:1540": " rūpīṇi punaḥ sapta cakṣuḥ śrotraghrāṇajihvākāyastripuruṣendriyāṇi rūpaskandhasaṃgrahāt /",
    "T07vakobhau:1541": " dvidhā nava // VAkK_2.9 //",
    "T07vakobhau:1542": " manaḥsukhasaumanasyopekṣāḥ śraddhādīni ca pañca etāni navendriyāṇi sāsravāṇyanāsravāṇyapi",
    "T07vakobhau:1543": " anāsravāṇyeva śraddhādīnītyeke /",
    "T07vakobhau:1544": " uktaṃ hi bhagavatā \"yasyemāni pañcendriyāṇi sarveṇa srvaṃ na santi tamahaṃ",
    "T07vakobhau:1545": " bāhyaṃ pṛthagjanapakṣāvasthitaṃ vadāmī\"ti /",
    "T07vakobhau:1546": " nedaṃ jñāpakamanāsravāṇyadhikṛtya vacanāt /",
    "T07vakobhau:1547": " tathā hyāryapudgalavyavasthānaṃ kṛtvā yasyemānītyāha /",
    "T07vakobhau:1548": " pṛthagjano vā dvividhaḥ /",
    "T07vakobhau:1549": " ābhyantarakaścāsamucchinna kuśalamūlo bāhyakaśca samucchinnakuśalamūlaḥ /",
    "T07vakobhau:1550": " tamadhikāṛtyāha \"bāhyaṃ pṛthagjanapakṣāvasthitaṃ vadāmī\"ti /",
    "T07vakobhau:1551": " uktaṃ ca sūtre \"santi ca sattvā loke jātā loke vṛddhāstīkṣṇendriyā api madhyendriyā api mṛdvindriyā apī\" tyapravarttita eva dharmacakre /",
    "T07vakobhau:1552": " tasmātsantyeva sāsravāṇi śraddhādīni /",
    "T07vakobhau:1553": " punaścoktaṃ \"yāvacchāhameṣāṃ pañcānāmindriyāṇāṃ samudayaṃ cāstagamaṃ ca svādaṃ cādīnavaṃ ca niḥsaraṇaṃ ca yathābhūtaṃ nādhyajñāsiṣaṃ na",
    "T07vakobhau:1554": " tāvadahamasmātsadevakāllokādi\"ti vistaraḥ /",
    "T07vakobhau:1555": " na cānāsravāṇāṃ dharmāṇāmeṣa parīkṣāprakāraḥ //",
    "T07vakobhau:1556": " katīndriyāṇi vipākaḥ kati na vipākaḥ /",
    "T07vakobhau:1557": " ekāntena tāvat",
    "T07vakobhau:1558": " vipāko jīvitaṃ",
    "T07vakobhau:1559": " atha yadarhan bhikṣurāyuḥsaṃskārān sthāpayati tajjīvitendriyaṃ kasya vipākaḥ /",
    "T07vakobhau:1560": " śāstra ukthaṃ \"kathamāyuḥsaṃskārān sthāpayati /",
    "T07vakobhau:1561": " arhan bhikṣuḥ ṛddhimāṃścetovaśitvaṃ prāptaḥ saṃghāya va pudgalāya vā pātraḥ vā cīvaraṃ vā anyatamānyatamaṃ vā śrāmaṇakaṃ jīvitapariṣkāraṃ vā dattvā tat praṇidhāya prantakoṭikam caturthaṃ dhyānaṃ samāpadyate /",
    "T07vakobhau:1562": " sa tasmāt vyutthāya cittamutpādayati vācaṃ ca bhāṣate yanme bhogavipākaṃ tadāyurvipākaṃ bhavatviti",
    "T07vakobhau:1563": " tasya yat bhogavipākaṃ tadāyurvipākaṃ bhavati /",
    "T07vakobhau:1564": " yeṣāṃ punarayamabhiprāyo vipākoccheṣaṃ vipacyata iti /",
    "T07vakobhau:1565": " ta āhuḥ pūrvajātikṛtasya karmaṇo vipākoccheṣaṃ /",
    "T07vakobhau:1566": " sa bhāvanābalenākṛṣya pratisaṃvedayata\" iti /",
    "T07vakobhau:1567": " kathamāyuḥsaṃskārā nutsṛjati /",
    "T07vakobhau:1568": " tathaīva dānaṃ dattvā praṇidhāya prantakoṭikaṃ caturthaṃ dhyānaṃ",
    "T07vakobhau:1569": " samāpadyate/",
    "T07vakobhau:1570": " yanme āyurvipākaṃ tat bhogavipākaṃ bhavatviti tasya tathā bhavati /",
    "T07vakobhau:1571": " bhadantaghoṣakastvāha /",
    "T07vakobhau:1572": " tasminneva āśraye rūpāvacarāṇi mahābhūtāni dhyānabalena saṃmudhakarotyāyuṣo 'nukūlāni vaihodhikāni ca /",
    "T07vakobhau:1573": " evamāyuḥsaṃskārān sthāpayatyevamutsṛjatīti /",
    "T07vakobhau:1574": " evaṃ tu bhavitavyam /",
    "T07vakobhau:1575": " samādhiprabhāva eva sa teṣāṃ tadṛśo yena pūrvakarmajaṃ ca sthitikālāvedhamindriyamahābhūtānāṃ vyāvrttayantyapūrvaṃ ca samādhijamāvedhamākṣipanti /",
    "T07vakobhau:1576": " tasmānna tajjīvitendriyaṃ vipākaṃ tato 'nyattu vipākaḥ /",
    "T07vakobhau:1577": " praśnāt praśnāntaramupajāyate /",
    "T07vakobhau:1578": " kimarthamāyuḥsaṃskārānadhitiṣṭhanti /",
    "T07vakobhau:1579": " parahitārthaṃ śāsansthityarthaṃ vā /",
    "T07vakobhau:1580": " te hyātmanaḥ kṣīṇamāyuḥ paśyanti /",
    "T07vakobhau:1581": " na ca tatrānyaṃ śaktaṃ paśyanti /",
    "T07vakobhau:1582": " atha kimarthamutsṛjanti /",
    "T07vakobhau:1583": " alpaṃ ca parahitaṃ jīvite paśyanti rogābhibhūtaṃ cātmabhāvam /",
    "T07vakobhau:1584": " yathoktaṃ",
    "T07vakobhau:1585": " \"sucīrṇe brahmacarye 'smin mārge caiva subhāvite /",
    "T07vakobhau:1586": " tuṣṭa āyuḥkṣayāt bhavati rogasyāpagame yathā //\"",
    "T07vakobhau:1587": " iti /",
    "T07vakobhau:1588": " athaitadāyuḥ saṃskārāṇāṃ sthāpanārthamutsarjanaṃ vā kva kasya vā veditavyam /",
    "T07vakobhau:1589": " manuṣyeṣvevatriṣu dvīpeṣu strīpuruṣayorasamayavimuktasyārhataḥ prāntakoṭikadhyānalābhinaḥ",
    "T07vakobhau:1590": " tasya hi samādhau vaśitvam /",
    "T07vakobhau:1591": " kleśaiścānupastabdhā santatiḥ /",
    "T07vakobhau:1592": " sūtra uktam \"bhagavān jīvitasaṃskārānadhiṣṭhāyāyuḥsaṃskārānustsṛṣṭavān\" /",
    "T07vakobhau:1593": " teṣāṃ ko viśeṣaḥ /",
    "T07vakobhau:1594": " na kaścidityeke /",
    "T07vakobhau:1595": " tathā hyuktam \"jīvitendriyaṃ katamat /",
    "T07vakobhau:1596": " traidhātukamāyuri\"ti /",
    "T07vakobhau:1597": " pūrvakarmaphalamāyuḥsaṃskārāḥ pratyutpannakarmaphalaṃ jīvitasaṃskārā ityapare /",
    "T07vakobhau:1598": " yairvā nikāyasabhāgasthitista āyuḥsaṃskārāḥ /",
    "T07vakobhau:1599": " yaistu kālāntaraṃ jīvati te jīvitasaṃskārā iti /",
    "T07vakobhau:1600": " bahuvacanaṃ bahūnāmāyurjīvitasaṃskārakṣaṇānāmutsarjanā dhiṣṭhānāt /",
    "T07vakobhau:1601": " nahyekasya kṣaṇasyotsarjanamadhiṣṭhanaṃ cāsti /",
    "T07vakobhau:1602": " na ca kālāntarasthāvaramekamāyurdravyamiti dyotanārthamityeke /",
    "T07vakobhau:1603": " bahuśveva saṃskāreṣvāyurākhyā nāstyekamāyurdravyam /",
    "T07vakobhau:1604": " anyathā naiva saṃskāragrahaṇamakariṣyadityapare /",
    "T07vakobhau:1605": " kimarthaṃ punarbhagavatā āyuhsaṃskārā utsṛṣṭāścādhiṣṭitāśca /",
    "T07vakobhau:1606": " maraṇavaśitvajñāpanārthamutsṛṣṭājīvitavaśitvajñāpanārthamadhiṣṭitāḥ /",
    "T07vakobhau:1607": " traimāsyameva nodhrvam vineyakāryābhāvāt /",
    "T07vakobhau:1608": " yaccāpi tat pratijñātam \"evaṃbhāvitairahaṃ caturbhirṛddhi pādairākāṅkṣankalpamapi tiṣṭheyaṃ kalpāvaśeṣamapī\"ti /",
    "T07vakobhau:1609": " tasyāpi saṃpādanārtham /",
    "T07vakobhau:1610": " skandhamaraṇamārayornirjayārthamiti vaibhaṣikāḥ /",
    "T07vakobhau:1611": " bodhimūle kleśadevaputramārau nirjitāviti /",
    "T07vakobhau:1612": " niṣṭhitamānuṣaṅgikam //",
    "T07vakobhau:1613": " prakṛtamevārabhyate /",
    "T07vakobhau:1614": " dvedhā dvādaśa",
    "T07vakobhau:1615": " katamāni dvādaśa /",
    "T07vakobhau:1616": " antyāṣṭakādṛte /",
    "T07vakobhau:1617": " daurmanasyācca",
    "T07vakobhau:1618": " antyamaṣṭakaṃ śraddhādīni daurmanasyaṃ ca varjayitvā /",
    "T07vakobhau:1619": " jīvitendriyādanyāni dvādaśa dvividhāni vipākaścāvipākaśca /",
    "T07vakobhau:1620": " tatra cakṣurādīni saptaupacayikāni avipākaḥ /",
    "T07vakobhau:1621": " śeṣāṇi vipākaḥ /",
    "T07vakobhau:1622": " manoduḥkhasukhasaumanasyopekṣendriyāṇi kuśalakliṣṭānya vipākaḥ /",
    "T07vakobhau:1623": " airyāpathikaśāilpasthānikanairmāṇikāni ca yathāyogam /",
    "T07vakobhau:1624": " śeṣāṇi vipākaḥ /",
    "T07vakobhau:1625": " jīvitendriyaṃ cakṣurādīni dvādaśa hitvā śeṣāṇyavipāka iti siddham /",
    "T07vakobhau:1626": " yadi dauarmanasyendriyaṃ na vipāka iti sūtraṃ kathaṃ nīyate \"trīṇi kāryāṇi",
    "T07vakobhau:1627": " saumanasyavedanīyaṃ karma daurmanasyavedanīyaṃ karma upekṣā vedanīyaṃ",
    "T07vakobhau:1628": " karme\"ti saṃprayogavedanīyatāmadhikṛtyoktam /",
    "T07vakobhau:1629": " daurmasyena saṃprayuktaṃ karma daurmanasyavedanīyam /",
    "T07vakobhau:1630": " yathā sukhasaṃparayuktaḥ sparśaḥ sukhavedanīyaḥ /",
    "T07vakobhau:1631": " saumanasyopekṣāvedanīye api tarhi karmaṇī evaṃ bhaviṣyataḥ /",
    "T07vakobhau:1632": " yathecchasi tathā 'stu /",
    "T07vakobhau:1633": " saṃprayoge 'pi na doṣaḥ vipāke 'pi na doṣaḥ /",
    "T07vakobhau:1634": " agatyā hyetadevaṃ gamyeta /",
    "T07vakobhau:1635": " kā punratra yuktirdaurmanasyaṃ na vipāka iti /",
    "T07vakobhau:1636": " daurmanasyaṃ hi parikalpaviśeṣairutpādyate ca vyupaśāmyate ca /",
    "T07vakobhau:1637": " nacaivam vipākaḥ /",
    "T07vakobhau:1638": " saumanasyamapyevaṃ na syādvipākaḥ /",
    "T07vakobhau:1639": " yadi tarhi daumanasyaṃ vipākaḥ syādānantaryakāriṇāṃ tannimittaṃ daurmanasyotpādāttatkarma vipakvaṃ syāt /",
    "T07vakobhau:1640": " saumanasyamapyevam /",
    "T07vakobhau:1641": " yadi saumanasyaṃ vipākaḥ syāt puṇyakāriṇāṃ tannimittaṃ saumanasyotpādāttatkarma vipakvaṃ syāt",
    "T07vakobhau:1642": " vītarāgāṇāṃ tarhi daurmanasyāsaṃbhavāt /",
    "T07vakobhau:1643": " na caivaṃ vipākaḥ /",
    "T07vakobhau:1644": " saumanasyamapyeṣāmavyākṛtaṃ kodṛśaṃ vipākaḥ syāt /",
    "T07vakobhau:1645": " yādṛśaṃ tādṛśamastu /",
    "T07vakobhau:1646": " sati tu saṃbhave saumanasyasyāsti vipākāvakāśī na dauarmanasyasya /",
    "T07vakobhau:1647": " sarvathā 'samudācārāditi nāstyevaṃ daurmanasyaṃ vipāka iti vaibhāṣikāḥ /",
    "T07vakobhau:1648": " tatra jīvitendriyāṣṭamāni sugatau kuśalasya vipāko durgatāvakuśalasya /",
    "T07vakobhau:1649": " manaindriyamubhayorubhayasya /",
    "T07vakobhau:1650": " sukhasaumanasyopekṣendriyāṇi kuśalasya /",
    "T07vakobhau:1651": " duḥkhendriyamakuśalasya /",
    "T07vakobhau:1652": " sugatābubhayavyañjanasyākuśalenatatsthānapratilambhaḥ /",
    "T07vakobhau:1653": " natvindriyasya kuśalākṣepāt /",
    "T07vakobhau:1654": " gatametad /",
    "T07vakobhau:1655": " idaṃ nu vaktavyam /",
    "T07vakobhau:1656": " katīndriyāṇi savipākāni katyavipākāni /",
    "T07vakobhau:1657": " yadetat daurmanasyamanantaroktaṃ",
    "T07vakobhau:1658": " tattvekaṃ savipākaṃ /",
    "T07vakobhau:1659": " tadekaṃ savipākameva /",
    "T07vakobhau:1660": " tuśabda evakārārtho bhinnakramaśca veditavyaḥ /",
    "T07vakobhau:1661": " nahi tadavyākṛtamasti nāpyanāsravamasamāhitatvāt /",
    "T07vakobhau:1662": " ato nāstyavipākaṃ daurmanasyam /",
    "T07vakobhau:1663": " daśa dvidhā // VAkK_2.10 //",
    "T07vakobhau:1664": " savipākānyavipākāni ca /",
    "T07vakobhau:1665": " katamāni daśa /",
    "T07vakobhau:1666": " mano 'nyavittiśraddhādīni",
    "T07vakobhau:1667": " anyavittigrahaṇāt daurmanasyādanyat veditaṃ gṛhyate /",
    "T07vakobhau:1668": " śraddhādīni śraddhāvīryasmṛtisamāchiprajñāḥ /",
    "T07vakobhau:1669": " tatra manaḥsukhasaumanasyopekṣā akuāśalāḥ kuśalāḥ sāsravāśca savipākāḥ /",
    "T07vakobhau:1670": " anāsravā avyākṛtāścāvipākāḥ /",
    "T07vakobhau:1671": " duḥkhendriyaṃ kuśalākuāśalaṃ savipākamavyākṛtamavipākam /",
    "T07vakobhau:1672": " śraddhādīni sasravāṇi savipākānyanāsravāṇyavipākāni /",
    "T07vakobhau:1673": " anyadavipākamiti siddham /",
    "T07vakobhau:1674": " kati kuśalāni katyakuśalāni katyavyākṛtāni /",
    "T07vakobhau:1675": " ekāntena tāvat /",
    "T07vakobhau:1676": " aṣṭakaṃ kuśalaṃ [046|09]",
    "T07vakobhau:1677": " pañcaśraddhādīni trīṇi cājñāsyāmīndriyādīni /",
    "T07vakobhau:1678": " dvidhā /",
    "T07vakobhau:1679": " daurmanasyaṃ /",
    "T07vakobhau:1680": " kuśalaṃ cākuśalaṃ ca /",
    "T07vakobhau:1681": " mano 'nyā ca vittistredhā",
    "T07vakobhau:1682": " kuśalākuśalāvyākṛtāni /",
    "T07vakobhau:1683": " anyadekadhā // VAkK_2.11 //",
    "T07vakobhau:1684": " kiñcidanyat /",
    "T07vakobhau:1685": " jīvitāṣṭamaṃ cakṣurādi /",
    "T07vakobhau:1686": " etadavyākṛtameva //",
    "T07vakobhau:1687": " katamadindriyaṃ katamadhātvāptameṣāmindriyāṇām /",
    "T07vakobhau:1688": " kāmāptamamalaṃ hitvā /",
    "T07vakobhau:1689": " kāmapratisaṃyuktaṃ tāvadindriyaṃ veditavyam /",
    "T07vakobhau:1690": " ekāntānāsravamājñāsyāmīndriyāditrayaṃ hitvā /",
    "T07vakobhau:1691": " taddhyapratisaṃyuktameva /",
    "T07vakobhau:1692": " rūpāptaṃ strīpumindriye /",
    "T07vakobhau:1693": " duḥkhe ca hitvā",
    "T07vakobhau:1694": " amalaṃ ceti varttate /",
    "T07vakobhau:1695": " duḥkhe iti duḥkhadaurmanasye /",
    "T07vakobhau:1696": " tatra maithunadharmavairāgyādaśobhākaratvācca rūpadhātau strīpuruṣendriye na staḥ /",
    "T07vakobhau:1697": " kathamidānīṃ puruṣāsta ucyante /",
    "T07vakobhau:1698": " kvocyante /",
    "T07vakobhau:1699": " sūtre /",
    "T07vakobhau:1700": " \"asthānamanavakāśo yat strī brahmatvaṃ kārayiṣyati /",
    "T07vakobhau:1701": " nedaṃ sthānaṃ vidyate /",
    "T07vakobhau:1702": " sthānametat vidyate yat puruṣa\" iti /",
    "T07vakobhau:1703": " anyaḥ puruṣabhāvo yaḥ kāmachātau puruṣāṇāṃ bhavati /",
    "T07vakobhau:1704": " duḥkhendriyaṃ nāstyāśrayasyācchatvādakuśalā bhāvāccha /",
    "T07vakobhau:1705": " daurmanasyendriyaṃ nāsti śamathasnigdhasantānatvādāghātavastvabhāvācca /",
    "T07vakobhau:1706": " ārūpyāptaṃ sukhe cāpohya rūpi ca // VAkK_2.12 //",
    "T07vakobhau:1707": " strīpuruṣendriye duḥkhe cāmalaṃ hitveti varttate /",
    "T07vakobhau:1708": " kimavaśāiṣyate /",
    "T07vakobhau:1709": " manojīvitopekṣendriyāṇi śraddhādīni ca pañca /",
    "T07vakobhau:1710": " etānyārūpyapratisaṃyuktāni santi nānyāni /",
    "T07vakobhau:1711": " katīndriyāṇi darśanaprahātavyāni kati bhāvanāprahātavyāni katyaprahātavyāni /",
    "T07vakobhau:1712": " manovittitrayaṃ tredhā",
    "T07vakobhau:1713": " katamad vittitrayam /",
    "T07vakobhau:1714": " sukhasaumanasyopekṣāḥ /",
    "T07vakobhau:1715": " dviheyā durmanaskatā /",
    "T07vakobhau:1716": " dauarmanasyaṃ dvābhyāṃ praheyaṃ darśanabhāvanābhyām /",
    "T07vakobhau:1717": " nava bhāvanayā /",
    "T07vakobhau:1718": " heyānītyadhikāraḥ /",
    "T07vakobhau:1719": " jīvitāṣṭamāni cakṣurādīni duḥkhendriyaṃ ca bhāvanāheyānyeva /",
    "T07vakobhau:1720": " pañca tvaheyānyapi",
    "T07vakobhau:1721": " śraddhādīni pañca bhāvanāheyānyapyaheyānyapi /",
    "T07vakobhau:1722": " sāsravānāsravatvāt /",
    "T07vakobhau:1723": " na trayam // VAkK_2.13 //",
    "T07vakobhau:1724": " trayaṃ naiva praheyamājñāsyāmīndriyādikamanāsravatvāt /",
    "T07vakobhau:1725": " nahi nirdoṣaṃ prahāṇārham /",
    "T07vakobhau:1726": " uktaḥ prakārabhedaḥ /",
    "T07vakobhau:1727": " lābha idānīṃ vaktavyaḥ /",
    "T07vakobhau:1728": " katīndriyāṇi kasmindhātau vipākaḥ prathamato labhyante /",
    "T07vakobhau:1729": " kāmeṣvādau vipāko dve labhyate",
    "T07vakobhau:1730": " kāyendriyaṃ jīvitendriyaṃ ca /",
    "T07vakobhau:1731": " te punaḥ",
    "T07vakobhau:1732": " nopapādukaiḥ /",
    "T07vakobhau:1733": " upapādukapratiṣedhādaṇḍajajarāyujasaṃsvedajaīriti veditavyam /",
    "T07vakobhau:1734": " kasmānna manaupekṣendriye /",
    "T07vakobhau:1735": " pratisandhikāle tayoravaśyaṃ kliṣṭatvāt /",
    "T07vakobhau:1736": " athopapādukaiḥ kati labhyante /",
    "T07vakobhau:1737": " taiḥ ṣaḍa vā",
    "T07vakobhau:1738": " yadyavyañjanā bhavanti /",
    "T07vakobhau:1739": " yathā prāthamakalpikāḥ /",
    "T07vakobhau:1740": " katamāni ṣaṭ /",
    "T07vakobhau:1741": " cakṣuḥśrotraghrāṇajihvākāyajīvitendriyāṇi /",
    "T07vakobhau:1742": " sapta vā",
    "T07vakobhau:1743": " yadyekavyañjanā bhavanti /",
    "T07vakobhau:1744": " yathā devādiṣu /",
    "T07vakobhau:1745": " aṣṭau vā",
    "T07vakobhau:1746": " yadyubhayavyañjanā bhavanti /",
    "T07vakobhau:1747": " kiṃ punarubhayavyañjanā apyupapādukā bhavanti /",
    "T07vakobhau:1748": " bhavantyapāyeṣu",
    "T07vakobhau:1749": " evaṃ tāvat kāmadhātau /",
    "T07vakobhau:1750": " atha rūpadhātāvārūpyadhātau ca kathamityāha /",
    "T07vakobhau:1751": " ṣaḍ rūpeṣu",
    "T07vakobhau:1752": " kāmapradhānatvāt kāmadhātuḥ kāmā iti nirdiśyate /",
    "T07vakobhau:1753": " rūpapradhānatvād rūpadhātū rūpāṇīti /",
    "T07vakobhau:1754": " sūtre 'pyuktaṃ \"ye 'pi te bhikṣavaḥ śāntā vimokṣā atikramya rūpāṇyārupyā\"",
    "T07vakobhau:1755": " iti /",
    "T07vakobhau:1756": " tatra rūpadhātau ṣaḍḍindriyāṇi vipākaḥ parathamato labhyante /",
    "T07vakobhau:1757": " yānyeva kāmadhātāvavyañjanaiarupapādukaiḥ",
    "T07vakobhau:1758": " ekamuttare // VAkK_2.14 //",
    "T07vakobhau:1759": " rūpadhātorārūpyadhāturuttaraḥ /",
    "T07vakobhau:1760": " samāpattitaśca paratvādupapattitaśca pradhānataratvāt /",
    "T07vakobhau:1761": " tasmin ekameva jīvitendriyaṃ vipākaḥ prathamato labhyate nānyat /",
    "T07vakobhau:1762": " ukto lābhaḥ /",
    "T07vakobhau:1763": " tyāga idānīṃ vaktavyaḥ /",
    "T07vakobhau:1764": " kasmindhātau mriyamāṇaḥ katīndriyāṇi nirodhayatīti",
    "T07vakobhau:1765": " nirodhayatyuparamānnārūpye jīvitam manaḥ /",
    "T07vakobhau:1766": " upekṣāṃ caiva rūpe 'ṣṭau",
    "T07vakobhau:1767": " rūpadhātau mriyalmāṇo 'ṣṭau nirodhayati /",
    "T07vakobhau:1768": " tāni ca trīṇi cakṣurādīni pañca /",
    "T07vakobhau:1769": " sarve hyupapādukāḥ samagrendriyā upapadyante mriyante ca /",
    "T07vakobhau:1770": " kāme daśa navāṣṭau vā // VAkK_2.15 //",
    "T07vakobhau:1771": " kāmadhātau mriyamāṇa ubhayavyañjanī daśendriyāṇi nirodhayati /",
    "T07vakobhau:1772": " tāni cāṣṭau strī puruṣendriye ca /",
    "T07vakobhau:1773": " ekavyañjano nava /",
    "T07vakobhau:1774": " avyañjano 'ṣṭau /",
    "T07vakobhau:1775": " sakṛnmaraṇa eṣa nyāyaḥ /",
    "T07vakobhau:1776": " kramamṛtyau tu catvāri /",
    "T07vakobhau:1777": " krameṇa tu mriyamāṇaścatvārīndriyāṇi nirodhayati /",
    "T07vakobhau:1778": " kāyajīvitamanaupekṣendriyāṇi /",
    "T07vakobhau:1779": " nahyeṣāṃ pṛthagnirodhaḥ /",
    "T07vakobhau:1780": " eṣa ca nyāyaḥ kliṣṭāvyākṛtacittasya maraṇe veditavyaḥ /",
    "T07vakobhau:1781": " yadā tu kuśale cetasi sthito mriyate tadā",
    "T07vakobhau:1782": " ṣubhe sarvatra pañca ca /",
    "T07vakobhau:1783": " kuśale cetasi mriyamāṇaḥ sarvatra yathoktamindriyāṇi nirodhayati /",
    "T07vakobhau:1784": " śraddhādīni ca pañcādhikāni /",
    "T07vakobhau:1785": " eṣāṃ kuśale cetasyavaśyaṃbhāvaḥ /",
    "T07vakobhau:1786": " evamārūpyeṣvaṣṭau nirodhayati rūpeṣu trayodaśāeti vistareṇa gaṇanīyam /",
    "T07vakobhau:1787": " indriyaprakaraṇe sarva indriyadharmā vicāryante /",
    "T07vakobhau:1788": " atha katamacchrāmaṇyaphalaṃ katibhirindriyaiḥ prāpyate /",
    "T07vakobhau:1789": " navāptirantya phalayoḥ",
    "T07vakobhau:1790": " navabhirindriyaiḥ praptirantyaphalayoḥ /",
    "T07vakobhau:1791": " ke punarantye /",
    "T07vakobhau:1792": " srota āpattiphalamarhattvaṃ ca /",
    "T07vakobhau:1793": " ke madhye /",
    "T07vakobhau:1794": " sakṛdāgāmiphalamanāgāmiphalaṃ ca /",
    "T07vakobhau:1795": " tatra srota āpattiphalasya śraddhādibhirājñātāvīndriyavarjyairmanaupekṣendriyābhyāṃ ceti navabhiḥ",
    "T07vakobhau:1796": " ājñāsyāmīndriyamānantaryamārge veditavyamājñendriyaṃ ca vimuktimārge /",
    "T07vakobhau:1797": " ubhābhyāṃ hi tasya prāptirvisaṃyiogaprāpterāvāhakasanniśrayatvādyathākramam /",
    "T07vakobhau:1798": " arhattvamasya punaḥ śraddhādibhirājñāsyāmīndriyavarjyairmanaindriyeṇa sukhasaumanasyopekṣendriyāṇāṃ cānyatameneti navabhiḥ /",
    "T07vakobhau:1799": " saptāṣṭnavabhirdvayoḥ // VAkK_2.16 //",
    "T07vakobhau:1800": " sakṛdāgāmyanāgāmiphalayoḥ pratyekaṃ saptabhiraṣṭabhirnavabhiṣcendriyaiḥ prāptiḥ /",
    "T07vakobhau:1801": " kathaṃ kṛtvā /",
    "T07vakobhau:1802": " sakṛdāgāmiphalaṃ tāvadyadyānupūrvikaḥ prāpnoti sa ca laukikena mārgeṇa tasya saptabhirindriyaiḥ prāptiḥ /",
    "T07vakobhau:1803": " pañcabhiḥ śraddhādibhirupekṣāmanaindriyābhyāṃ ceti /",
    "T07vakobhau:1804": " atha lokottareṇa mārgeṇa tasyāṣṭabhirindriyai praptiḥ /",
    "T07vakobhau:1805": " ājñendriyamaṣṭamaṃ bhavati /",
    "T07vakobhau:1806": " atha bhūyovītarāgaḥ prāpnoti tasya navabhiryeneva srota āpattiphalasya /",
    "T07vakobhau:1807": " anāgāmiphalaṃ yadyānupūrvikaḥ prāpnoti sa ca laukikena mārgeṇa tasya saptabhirindriyaiḥ prāptiḥ",
    "T07vakobhau:1808": " yathā sakṛdāgāmiphalasya /",
    "T07vakobhau:1809": " atha lokottareṇa mārgeṇa tasyāṣṭabhistathaiva /",
    "T07vakobhau:1810": " atha vītarāgaḥ prāpnoti tasya navabhiḥ /",
    "T07vakobhau:1811": " yathā srota āpattiphalasya /",
    "T07vakobhau:1812": " ayaṃ tu viśeṣaḥ /",
    "T07vakobhau:1813": " sukhasaumanasyopekṣendriyāṇāmanyatamaṃ bhavati /",
    "T07vakobhau:1814": " niśrayaviśeṣāt /",
    "T07vakobhau:1815": " yadāpyayamānupūrviko navame vimūktimārge tīkṣṇenriyatvā ddhyānaṃ praviśāti laukikena mārgeṇa tadāpyaṣṭābhirindriyairanāgāmiphalaṃ prāpnoti /",
    "T07vakobhau:1816": " tatrahi navame vimuktimārge saumanasyendriyamaṣṭamaṃ /",
    "T07vakobhau:1817": " bhavatyānantaryamārge tūpekṣendriyameva nityamubhābhyāṃ ca tasya prāptiḥ /",
    "T07vakobhau:1818": " atha lokottareṇa praviśāti tasya navabhirindriyaiḥ prāptiḥ /",
    "T07vakobhau:1819": " ājñenriyaṃ navamaṃ bhavati /",
    "T07vakobhau:1820": " yattarhyabhidharma uktaṃ \"katibhirindriyairarhattvaṃ prapnotītyāha",
    "T07vakobhau:1821": " ekādaśbhhiriti\" /",
    "T07vakobhau:1822": " tat kathaṃ navabhirityucyate /",
    "T07vakobhau:1823": " navabhireva tat prāpnoti /",
    "T07vakobhau:1824": " ekādaśabhirarhattavamuktaṃ tvekasya saṃbhavāt /",
    "T07vakobhau:1825": " asti saṃbhavo yadekaḥ pudgalaḥ parihāya parihāya sukhasaumanasyīpekṣābhirarhattvaṃ prāpnuyādata ekādaśabhirityuktam /",
    "T07vakobhau:1826": " natu khalu saṃbhavo 'sti sukhādīnāmekasmin kāle /",
    "T07vakobhau:1827": " kathamanāgābhino 'pyeṣa prasaṅgo na bhavati /",
    "T07vakobhau:1828": " nahyasau parihīṇaḥ kadācitsukhendriyeṇa prāpnnoti na ca vītarāgapūrvī parihīyate /",
    "T07vakobhau:1829": " tadvairāgyasya dvimārgaprāpaṇāt /",
    "T07vakobhau:1830": " idaṃ vicāryate/",
    "T07vakobhau:1831": " katamenendriyeṇa samanvāgataḥ katibhiḥ avaśyaṃ samanvāgato bhavati /",
    "T07vakobhau:1832": " tatra",
    "T07vakobhau:1833": " upekṣājīvitamanoyukto 'vaśyaṃ trayānvitaḥ // VAkK_2.17 //",
    "T07vakobhau:1834": " ya eṣāmupekṣādīnāmanyatamena samanvāgataḥ so 'vaśyaṃ tribhirindriyaiḥ samanvāgato bhavatyebhireva",
    "T07vakobhau:1835": " nahyeṣāmanyo 'ynena vinā samanvāgamaḥ /",
    "T07vakobhau:1836": " śeṣaistvaniyamaḥ /",
    "T07vakobhau:1837": " syātsamanvāgataḥ syādasamanvāgataḥ /",
    "T07vakobhau:1838": " tatra tāvaccakṣuḥśrotraghrāṇajihvendriyai rārūpyopapanno na samanvāgataḥ /",
    "T07vakobhau:1839": " kāmadhātau ca yenāpratilabdhavihīnāni /",
    "T07vakobhau:1840": " kāyendriyeṇārūpyopapanno na samanvāgataḥ /",
    "T07vakobhau:1841": " strīndriyeṇa rūpārūpyopapannaḥ /",
    "T07vakobhau:1842": " kāmadhatau yenāpratilabdhavihīnam /",
    "T07vakobhau:1843": " evaṃ puruṣendriyeṇa /",
    "T07vakobhau:1844": " sukhendriyeṇa caturdhyānārūpyopapannaḥ pṛthagjano na samanvāgataḥ /",
    "T07vakobhau:1845": " saumanasyendriyeṇa tṛtīyacaturthadhyānārūpyopapannaḥ pṛthagjana eva /",
    "T07vakobhau:1846": " duḥkhendriyeṇa rūpārūpyopapannaḥ /",
    "T07vakobhau:1847": " daurmanasyena kāmavītarāgaḥ /",
    "T07vakobhau:1848": " śraddhādibhiḥ samucchinnakuśalamūlaḥ /",
    "T07vakobhau:1849": " ājñāsyāmīndriyeṇa pṛthagjanaphalathānasamanvāgatāḥ /",
    "T07vakobhau:1850": " ājñendriyeṇa pṛthagjanadarśanāśaikṣamārgasthāḥ /",
    "T07vakobhau:1851": " ājñātāvīndriyeṇa pṛthagjanaśaikṣaikṣyā asamanvāgatāḥ /",
    "T07vakobhau:1852": " apratipiddhāsvavasthāsu yathoktasamanvāgato veditavyaḥ /",
    "T07vakobhau:1853": " caturbhiḥ sukha kāyābhyāṃ",
    "T07vakobhau:1854": " yaḥ sukhendriyeṇa samanvāgataḥ so 'vaśyaṃ caturbhirindriyaistaiśca tribhirupekṣādibhiḥ sukhendriyeṇa ca /",
    "T07vakobhau:1855": " yaḥ kāyendriyeṇa so 'pi caturbhistaiśca tribhiḥ kāyendriyeṇa ca /",
    "T07vakobhau:1856": " pañcabhiścakṣurādimān /",
    "T07vakobhau:1857": " yaścakṣurindriyeṇa so 'vaśyaṃ pañcabhirupekṣājīvitamanaḥ kāyendriyaistena ca/",
    "T07vakobhau:1858": " evaṃ śrotraghrāṇajihvendriyairveditavyam /",
    "T07vakobhau:1859": " saumanasyī ca",
    "T07vakobhau:1860": " yaścāpi saumanasyendriyeṇa so 'vaśyaṃ",
    "T07vakobhau:1861": " pañcabhirupekṣājīvitamanaḥsukhasaumanasyaiḥ /",
    "T07vakobhau:1862": " dvitīyadhyānajastṛtīyadhyānālābhī katamena sukhendriyeṇa samanvāgato bhavati /",
    "T07vakobhau:1863": " kliṣṭena tṛtīyadhyānabhūmikena /",
    "T07vakobhau:1864": " duḥkhī tu saptabhiḥ /",
    "T07vakobhau:1865": " yo duḥkhendriyeṇa so 'vaśyaṃ saptabhiḥ kāyajīvitamanobhiścaturbhirvedanendriyaiḥ /",
    "T07vakobhau:1866": " strīndriyādimān // VAkK_2.18 //",
    "T07vakobhau:1867": " aṣṭābhiḥ",
    "T07vakobhau:1868": " yaḥ strīndriyeṇa samanvāgataḥ so 'vaśyamaṣṭabhiḥ taiśca saptabhiḥ strīndriyeṇaca /",
    "T07vakobhau:1869": " ādiśabdena puruṣendriyadaurmanasyaśaraddhādīnāṃ saṃgrahaḥ /",
    "T07vakobhau:1870": " tadvānapi pratyekamaṣṭābhiḥ samanvāgato bhavati /",
    "T07vakobhau:1871": " taiśca saptabhiraṣṭamena ca puruṣendriyeṇa /",
    "T07vakobhau:1872": " evaṃ daurmanasyendriyeṇa /",
    "T07vakobhau:1873": " śraddhādimāṃstu taiśca pañcabhirupekṣājīvitamanobhiśca /",
    "T07vakobhau:1874": " ekādaśabhistvājñājñātendriyānvitaḥ /",
    "T07vakobhau:1875": " ājñāta indriyamājñātendriyam /",
    "T07vakobhau:1876": " ya ājñātendriyeṇa samanvāgataḥ so 'vaśyamekādaśabhiḥ",
    "T07vakobhau:1877": " sukhasaumanasyopekṣājīvitamanaśraddhādibahirājñendriyeṇa ca /",
    "T07vakobhau:1878": " evamājñā tāvīndriyeṇāpi /",
    "T07vakobhau:1879": " taireva daśabhirājñātāvīndriyeṇa ca /",
    "T07vakobhau:1880": " ājñāsyāmīndriyopetastrayodaśabhiranvitaḥ // VAkK_2.19 //",
    "T07vakobhau:1881": " katamaistrayodaśabhiḥ /",
    "T07vakobhau:1882": " manojīvitakāyendriyaiḥ catasṛbhirvedanābhiḥ śraddhādibhirājñāsyāmīndriyeṇa ca //",
    "T07vakobhau:1883": " atha yaḥ srvālpaiḥ samanvāgataḥ sa kiyadbhirindriyaiḥ /",
    "T07vakobhau:1884": " sarvālpairniḥśubho 'ṣṭābhirvinmanaḥkāyajīvitaiḥ /",
    "T07vakobhau:1885": " yuktaḥ",
    "T07vakobhau:1886": " samucchinnakuśamūlo niḥśubhaḥ /",
    "T07vakobhau:1887": " sa sarvālpairaṣṭābhirindriyaiḥ samanvāgataḥ /",
    "T07vakobhau:1888": " pañcabhirvedanādibhiḥ kāyamanojīvitaiśca /",
    "T07vakobhau:1889": " vedanā hi vit vedayata iti kṛtvā /",
    "T07vakobhau:1890": " vedanaṃ vā vit /",
    "T07vakobhau:1891": " yathā saṃpadanaṃ saṃpat /",
    "T07vakobhau:1892": " yathā ca niḥśāubhaḥ sarvālpairaṣṭābhirindriyairyuktaḥ",
    "T07vakobhau:1893": " bālastathārūpye",
    "T07vakobhau:1894": " bāla iti pṛthagjanasyākhyā /",
    "T07vakobhau:1895": " katamairaṣṭābhiḥ /",
    "T07vakobhau:1896": " upekṣāyurmanaḥśubhaiḥ // VAkK_2.20 //",
    "T07vakobhau:1897": " upekṣājīvitamanobhiḥ śraddhādibhiśca //",
    "T07vakobhau:1898": " ekāntakuśalatvāt śraddhādīni śubhagrahaṇena gṛhyante /",
    "T07vakobhau:1899": " ājñāsyāmīndriyādīnāmapi grahaṇaprasaṅgaḥ /",
    "T07vakobhau:1900": " na /",
    "T07vakobhau:1901": " aṣṭādhikārād dvālādhikārācca //",
    "T07vakobhau:1902": " atha yaḥ sarvabahubhirindriyaiḥ samanvāgataḥ sa kiyadbhiḥ /",
    "T07vakobhau:1903": " bahubhiryukta ekānnaviṃāśatyā 'malavarjitaiḥ /",
    "T07vakobhau:1904": " anā sravaṇi trīṇi varjayitvā /",
    "T07vakobhau:1905": " sa punaḥ /",
    "T07vakobhau:1906": " dviliṅgaḥ",
    "T07vakobhau:1907": " dvivyañjano yaḥ samagrendriyaḥ ekānnaviṃśatyā samanvāgataḥ /",
    "T07vakobhau:1908": " kaścāparaḥ /",
    "T07vakobhau:1909": " āryo rāgī",
    "T07vakobhau:1910": " avītarāgo 'pi śaikṣaḥ sarvabahubhirekānnaviṃśatyā samanvāgataḥ /",
    "T07vakobhau:1911": " ekaliṅgadvayamalavarjitaiḥ // VAkK_2.21 //",
    "T07vakobhau:1912": " ekaṃ vyañjanaṃ dve cānāsrave varjayitvā /",
    "T07vakobhau:1913": " ājñātāvīndriyaṃ dvayośācānyatarat /",
    "T07vakobhau:1914": " ukta indriyāṇāṃ dhātuprabhedaprasaṅgenāgatānāṃ vistareṇa prabhedaḥ /",
    "T07vakobhau:1915": " idamidānīṃ vicāryate /",
    "T07vakobhau:1916": " kimete saṃskṛtā dharmā yathā bhinnalakṣaṇā evaṃ bhinnotpādā utāho niyatasahotpādā api kecitsanti",
    "T07vakobhau:1917": " santītyāha /",
    "T07vakobhau:1918": " sarva ime dharmāḥ pañca bhavanti /",
    "T07vakobhau:1919": " rūpaṃ cittaṃ caitasikāścttaviprayuktāḥ saṃskārā asaṃskṛtaṃ ca /",
    "T07vakobhau:1920": " tatrāsaṃskṛtaṃ naivotpadyate /",
    "T07vakobhau:1921": " rūpiṇāṃ tu dharmāṇāmayaṃ niyamaḥ /",
    "T07vakobhau:1922": " kāme 'ṣṭadravyako 'śabdaḥ paramāṇuranindriyaḥ /",
    "T07vakobhau:1923": " sarvasūkṣmo hi rūpasaṃghātaḥ paramāṇur ity ucyāte /",
    "T07vakobhau:1924": " yato nānyataro vijñāyeta /",
    "T07vakobhau:1925": " sa kāma ghātāvaśabdako 'nindriyaścāṣṭadravyaka utpadyate nānyatamena hīnaḥ/",
    "T07vakobhau:1926": " aṣṭo dravyāṇicatvāri mahābhūtāni catvāri copādāyarūpāṇi rūpagandharasaspraṣṭavyāni /",
    "T07vakobhau:1927": " sendriyastu paramāṇuraśabdako navadravyaka utpadyate daśadravyako vā /",
    "T07vakobhau:1928": " tatra tāvat",
    "T07vakobhau:1929": " kāyendriyī navadravyaḥ",
    "T07vakobhau:1930": " kāyendriyamatrāstīti so 'yaṃ kāyendriyī /",
    "T07vakobhau:1931": " tatra navadravyāṇi /",
    "T07vakobhau:1932": " tāni cāṣṭau kāyendriyaṃ ca /",
    "T07vakobhau:1933": " daśadravyo 'parendriyaḥ // VAkK_2.22 //",
    "T07vakobhau:1934": " aparamindriyaṃ yatra paramāṇau tatra daśa dravyāṇi /",
    "T07vakobhau:1935": " tānyeva nava cakṣuḥśrotraghrāṇajihvendriyāṇāṃ cānyatamam /",
    "T07vakobhau:1936": " saśabdā punarete paramāṇava utpadyamānā yathākramaṃ navadaśaikādaśa dravyakā utpadyante /",
    "T07vakobhau:1937": " asti hīndriyāvinirbhāgī śabdo 'pi ya upāttamahābhūtahetukaḥ /",
    "T07vakobhau:1938": " kathamihāvinirbhāge bhūtānāṃ kaścideva saṃghātaḥ kaṭhina utpadyate kaścideva drava uṣṇo vā samudīraṇo vā /",
    "T07vakobhau:1939": " yadyatra paṭutamaṃ prabhāvata udbhūtaṃ tasya tatropalabdhiḥ /",
    "T07vakobhau:1940": " sūcītūnī kalāpasparśavat saktulavaṇacūrṇarasavacca /",
    "T07vakobhau:1941": " kathaṃ punasteṣu śeṣāstitvaṃ gamyate /",
    "T07vakobhau:1942": " karmataḥ saṃgrahaghṛtipaktivyūhanāt /",
    "T07vakobhau:1943": " pratyayalābhe ca sati kaṭhinādīnāṃ dravaṇā dibhāvāt apsu śaityātiśayādauṣṇyaṃ gamyata ityapare",
    "T07vakobhau:1944": " avyati bhede 'pi tu syācchaityātiśayaḥ /",
    "T07vakobhau:1945": " śabdavedanātiśayavat /",
    "T07vakobhau:1946": " bījatas teṣu teṣāṃ bhāvo na svarūpata ityapare /",
    "T07vakobhau:1947": " \"santyasmin dāruskandhe vividhā dhātava\"iti vacanāt /",
    "T07vakobhau:1948": " kathaṃ vāyau varṇasadbhāvaḥ /",
    "T07vakobhau:1949": " śraddhānīya eṣo 'rtho nānumānīyaḥ /",
    "T07vakobhau:1950": " saṃspandato gandhagrahaṇāt tasya varṇāvyabhicārāt /",
    "T07vakobhau:1951": " rūpadhātau gandharasayorabhāva uktastena tatratyāḥ paramāṇavaḥ ṣaṭsaptāṣṭadravyakā ityuktarūpatvāt na punarucyante /",
    "T07vakobhau:1952": " kiṃ punaratra dravyameva dravyaṃ gṛhyate āhosvidāyatanam /",
    "T07vakobhau:1953": " kiṃ cātaḥ /",
    "T07vakobhau:1954": " yadi dravyameva dravyaṃ gṛhyate atyalpamidamucyate aṣṭadravyako navadaśādravyaka iti /",
    "T07vakobhau:1955": " avaśyaṃ hi taddravyasaṃsthānenāpi bhavitavyam /",
    "T07vakobhau:1956": " tasyāpi paramāṇusaṃcitatvāt /",
    "T07vakobhau:1957": " gurutvalaghutvayoścānyatareṇa ślakṣṇatvakarkaśatvayośca /",
    "T07vakobhau:1958": " śītenāpi kvacit jighatsayā pipāsayā ca /",
    "T07vakobhau:1959": " athāpyāyatanadravyaṃ gṛhyate ayivahṇidamucyate aṣṭadravyaka iti /",
    "T07vakobhau:1960": " caturdravyako hi vaktavyo yāvatā bhūtānyapi spraṣṭavyāyatanam /",
    "T07vakobhau:1961": " kiñcidatra dravyameva dravyaṃ gṛhyate yadāśrayabhūtaṃ kiñcidatrāyatanaṃ dravyaṃ gṛhyate yadāśritabhūtam",
    "T07vakobhau:1962": " evamapi bhūyāṃsi bhūtadravyāṇi bhavantyupādāyarūpāṇāṃ pratyekaṃ bhūtacatuṣkāśritatvāt /",
    "T07vakobhau:1963": " atra punarjātidravyaṃ gṛhyate /",
    "T07vakobhau:1964": " bhūtacatuṣkāntarāṇāṃ svajātyanatikramāt /",
    "T07vakobhau:1965": " kaḥ punaryatsa evaṃ vikalpena vaktum /",
    "T07vakobhau:1966": " cchandato 'pi hi vācāṃ pravṛttirarthastu parīkṣyaḥ /",
    "T07vakobhau:1967": " ukto rūpiṇāṃ sahotpādaniyamaḥ /",
    "T07vakobhau:1968": " śeṣāṇāṃ vaktavyastatra tāvat /",
    "T07vakobhau:1969": " cittaṃ caittāḥ sahavaśyaṃ /",
    "T07vakobhau:1970": " nahyete vinā 'nyonyaṃ bhavitumutsahante /",
    "T07vakobhau:1971": " sarvaṃ saṃskṛtalakṣaṇaiḥ /",
    "T07vakobhau:1972": " sahāvaśyamiti varttate /",
    "T07vakobhau:1973": " yatkiṃ cidutpadyate rūpaṃ cittaṃ caitasikā viprayuktā vā sarvaṃ saṃskṛtalakṣaṇaiḥ sārdhamutpadyate",
    "T07vakobhau:1974": " prāptyā vā /",
    "T07vakobhau:1975": " prāptyā saha satvākhyamevotpadyate nānyaditi vikalpārtho vāśabdaḥ /",
    "T07vakobhau:1976": " caittā ityucyante /",
    "T07vakobhau:1977": " ka ime caittāḥ /",
    "T07vakobhau:1978": " pañcadhā caittā mahābhūmyādibhedataḥ // VAkK_2.23 //",
    "T07vakobhau:1979": " pañca prakārāścaittā mahābhūmikāḥ kuśalamahābhūmikāḥ kleśamahābhūmikāḥ akuśalamahābhūmikāḥ parīttakleśamahābhūmikāśca /",
    "T07vakobhau:1980": " bhūmirnāma gativiśayaḥ /",
    "T07vakobhau:1981": " yo hi yasya gativiśayaḥ sa tasya bhūmirityucyate /",
    "T07vakobhau:1982": " tatra mahatī bhūmireśāmiti mahābhūmikāḥ ye sarvatra cetasi bhavanti /",
    "T07vakobhau:1983": " ke punaḥ sarvatra cetasi /",
    "T07vakobhau:1984": " vedanā cetanā saṃjñā cchandaḥ sparśo matiḥ smṛtiḥ /",
    "T07vakobhau:1985": " manaskāro 'dhimokṣaśca samādhiḥ sarvacetasi // VAkK_2.24 //",
    "T07vakobhau:1986": " ime kila daśa dharmāḥ sarvatra cittakṣaṇe samagrā bhavanti /",
    "T07vakobhau:1987": " tatra vedanā trividho 'nubhavaḥ /",
    "T07vakobhau:1988": " sukho duḥkho 'duḥkhā sukhaśca /",
    "T07vakobhau:1989": " cetanā cittābhisaṃskāro manaskarma /",
    "T07vakobhau:1990": " saṃjñā saṃjñānaṃ viṣayanimittodrūha /",
    "T07vakobhau:1991": " cchandaḥ karttṛkāmatā /",
    "T07vakobhau:1992": " sparśa indriyaviṣayavijñānasannipātajā spṛṣṭiḥ /",
    "T07vakobhau:1993": " matiḥ prajñā dharmapravicayaḥ /",
    "T07vakobhau:1994": " smṛtirālambanāsaṃpramoṣaḥ /",
    "T07vakobhau:1995": " manaskāraścetasa ābhogaḥ /",
    "T07vakobhau:1996": " adhimokṣo 'dhimuktiḥ /",
    "T07vakobhau:1997": " samādhiścittasyaikāgratā /",
    "T07vakobhau:1998": " sūkṣmo hi cittacaittānāṃ viśeṣaḥ /",
    "T07vakobhau:1999": " sa eva duḥparicchedaḥ pravāheṣvapi tāvat kiṃ punaḥ kṣaṇeṣu /",
    "T07vakobhau:2000": " rūpiṇīnāmapi tāvadoṣadhīnāṃ bahurasānāṃ kāsaṃcidindriyagrāhyā rasaviśeṣā duravadhārā bhavanti kiṃ punarye dharmā arūpiṇo buddhigrāhyāḥ /",
    "T07vakobhau:2001": " kuśalā mahābhūmireṣāṃ ta ime kuśala mahābhūmikā ye sarvadā kuśale cetasibhavanti /",
    "T07vakobhau:2002": " ke punasta iti /",
    "T07vakobhau:2003": " śraddhā 'pramādaḥ praśrabdhirupekṣā hrīrapatrapā /",
    "T07vakobhau:2004": " mūladvayamahiṃsā ca vīryaṃ ca kuśale sadā // VAkK_2.25 //",
    "T07vakobhau:2005": " ime daśa dharmā kuśale cetasi nityaṃ bhavanti /",
    "T07vakobhau:2006": " tatra śraddhā cetasaḥ prasādaḥ /",
    "T07vakobhau:2007": " satyaratna karmaphalābhisaṃpratyaya ityapare /",
    "T07vakobhau:2008": " apramādaḥ duśalānāṃ dharmāṇāṃ bhāvanāḥ /",
    "T07vakobhau:2009": " kā punaste bhyo 'nyā bhāvanā /",
    "T07vakobhau:2010": " yā teṣvavahitatā /",
    "T07vakobhau:2011": " cetasa ārakṣeti nikāyāntarītāḥ sūtre paṭhanti /",
    "T07vakobhau:2012": " praśrabdhiścittakarmaṇyatā /",
    "T07vakobhau:2013": " nanu ca sūtre kāyapraśrabdhirapyuktā /",
    "T07vakobhau:2014": " na khalu noktā /",
    "T07vakobhau:2015": " sā tu yathā kāyikī vedanā tathā veditavyā /",
    "T07vakobhau:2016": " kathaṃ sā bodhyaṅgeṣu yokṣyate /",
    "T07vakobhau:2017": " tatra tarhi kāyakarmaṇyataiva kāyikī praśrabdhirveditavyā /",
    "T07vakobhau:2018": " kathaṃ sā bodhyaṅgamitayucyate /",
    "T07vakobhau:2019": " bodhyaṅgānukūlyāt /",
    "T07vakobhau:2020": " sā hi kāyakarmaṇyatā cittakarmaṇyatā bodhyaṅgamāvahati /",
    "T07vakobhau:2021": " asti punaḥ svacit anyatrāpyevaṃ dṛśyate /",
    "T07vakobhau:2022": " astītyāha /",
    "T07vakobhau:2023": " tadyathā prītiḥ prītisthānīyāśca dharmāḥ prītisaṃbodhyaṅgamuktaṃ bhagavatā",
    "T07vakobhau:2024": " pratighaḥ pratighanimittaṃ ca vyāpādanivaraṇamuktam /",
    "T07vakobhau:2025": " samyakdṛṣṭisaṃkalpavyāyāmāśca prajñāskandha uktāḥ /",
    "T07vakobhau:2026": " naca saṃkalpavyāyāmau prajñāsvabhāvau tasyāstvanuguṇāviti tāsyātvanuguṇāviti tācchaydyaṃ labhete",
    "T07vakobhau:2027": " evaṃ kāyapraśrabdhirapi bodhyaṅgānuguṇyādvodhyaṅgaśabdaṃ labhate /",
    "T07vakobhau:2028": " upekṣā cittasamatā cittānābhogatā /",
    "T07vakobhau:2029": " kathamidānīmetadyokṣyate /",
    "T07vakobhau:2030": " \"tatraiva citte ābhogātmako manaskāro 'nābhogātmikā copekṣe\"ti /",
    "T07vakobhau:2031": " nanu coktaṃ \"durjñāna eṣāṃ viśeṣa\" iti /",
    "T07vakobhau:2032": " asti hi nāma durjñānamapi jñāyate /",
    "T07vakobhau:2033": " idam tu khalvatidurjñānaṃ yadvirodhe 'pyavirodha iti /",
    "T07vakobhau:2034": " anyatrābhogo 'nyatrānābhoga iti ko 'tra virodhaḥ /",
    "T07vakobhau:2035": " na tarhīdānīmekālambanāḥ sarve saṃprayuktāḥ prāpnuvanti /",
    "T07vakobhau:2036": " evañjātīyakamatrānyadapyāyāsyatīti yastasya nayaḥ so 'syāpi veditavyaḥ /",
    "T07vakobhau:2037": " hrīrapatrāpyaṃ ca paścādvakṣyate /",
    "T07vakobhau:2038": " mūladvayaṃ dve kuśalamūle alobhādveṣau /",
    "T07vakobhau:2039": " amoho 'pyasti sa tu prajñātmakaḥ /",
    "T07vakobhau:2040": " prajñā ca mahābhūmiketi nāsau kuśalamahābhūmika evocyate /",
    "T07vakobhau:2041": " avihiṃsā aviheṭhanā /",
    "T07vakobhau:2042": " vīryaṃ cetaso 'bhyutsāhaḥ /",
    "T07vakobhau:2043": " uktāḥ kuśalā mahābhūmikāḥ /",
    "T07vakobhau:2044": " mahatī bhūmirmahābhūmiḥ /",
    "T07vakobhau:2045": " kleśā mahābhūmireṣāṃ ta ime kleśamahābhūmikā ye dharmāḥ sadaiva kliṣṭe cetasi bhavanti /",
    "T07vakobhau:2046": " ke punaste sadaiva kliṣṭe cetasi bhavanti /",
    "T07vakobhau:2047": " mohaḥ pramādaḥ kauśīdyamā śraddhyaṃ styānmuddhavaḥ /",
    "T07vakobhau:2048": " kliṣṭe sadaiva",
    "T07vakobhau:2049": " tatra moho nāmāvidyā 'jñānamasaṃprakhyānam /",
    "T07vakobhau:2050": " pramādaḥ kuśalānāṃ dharmāṇāmabhāvanā 'pramāda vipakṣo dharmaḥ /",
    "T07vakobhau:2051": " kauśīdyaṃ cetaso nābhyutsāhho vīryavipakṣaḥ /",
    "T07vakobhau:2052": " āśraddhyaṃ cetaso 'prasādaḥ śraddhāvipakṣaḥ /",
    "T07vakobhau:2053": " styānaṃ katamat /",
    "T07vakobhau:2054": " yā kāyagurutā cittagurutā kāyākarmaṇyatā cittākarmaṇyatā /",
    "T07vakobhau:2055": " kāyikaṃ satyānaṃ caitasikaṃ styānamityuktamabhidharme /",
    "T07vakobhau:2056": " kathaṃ caitasiko dharmaḥ kāyika ityucyate /",
    "T07vakobhau:2057": " yathā kāyikī vedanā /",
    "T07vakobhau:2058": " auddhatyaṃ punaścetaso 'vyupaśamaḥ /",
    "T07vakobhau:2059": " itīme ṣaṭ kleśamahābhūmikāḥ /",
    "T07vakobhau:2060": " nanu cābhidharme daśa kleśamahābhūmikāḥ paṭhyante /",
    "T07vakobhau:2061": " \"āśraddhyaṃ kauśīdyaṃ muṣitasmṛtitā cetaso vikṣepaḥ avidyā asaṃprajanyamayoniśomanaskāro mithyādhimokṣa auddhatyaṃ pramādaśce\" ti /",
    "T07vakobhau:2062": " praptijño devānāṃ priyo na tviṣṭijñaḥ /",
    "T07vakobhau:2063": " kā punaratreṣṭiḥ /",
    "T07vakobhau:2064": " muṣitasmṛtivikṣepāsaṃprajanyāyoniśomanasikāramithyādhimokṣā mahābhūmikatvāt na kleśamahābhūmikā evāvadhāryante /",
    "T07vakobhau:2065": " yathivāmohaḥ kuśalamahābhūmiko nāvadhāryate prajñāsvabhāvatvāt /",
    "T07vakobhau:2066": " smṛtireva hi kliṣṭā muṣitasmṛtitā /",
    "T07vakobhau:2067": " samādhireva kliṣṭo vikṣepa ityevamādi /",
    "T07vakobhau:2068": " ata evocyate \"ye mahābhūmikāḥ kleśamahābhūmikā api ta\" iti /",
    "T07vakobhau:2069": " catuṣkoṭikaḥ /",
    "T07vakobhau:2070": " prathamā koṭirvedanā cetanā saṃjñā cchandaḥ sparśaśca /",
    "T07vakobhau:2071": " dvitīyā 'śrāddhyaṃ kauśīdyamavidyā auddhatyaṃ pramādaśca /",
    "T07vakobhau:2072": " tṛtīyā muṣitasmṛtyādayaḥ pañca kliṣṭā yaṭhoktāḥ /",
    "T07vakobhau:2073": " caturthyetānākārān sthāpayitveti /",
    "T07vakobhau:2074": " kecittu mithyāsamādheranyacetaso vikṣepamicchanti /",
    "T07vakobhau:2075": " teṣāmanyathā catuṣkoṭikaḥ /",
    "T07vakobhau:2076": " styānaṃ punariṣyate sarvakleśasaṃprayogīti kleśamahābhūmikeṣu tasyāpāṭhe kasyāparādhaḥ /",
    "T07vakobhau:2077": " evaṃ tvāhuḥ paṭhitavyaṃ bhavetsamādhyanuguṇatvāttu na paṭhitam /",
    "T07vakobhau:2078": " kṣiprataraṃ kila styānacaritaḥ samādhimutpādayennauddhatyacarita iti /",
    "T07vakobhau:2079": " kaḥ punaḥ styānacarito yo nauddhatyacaritaḥ ko vā auddhatyacarito yo na styānacaritaḥ /",
    "T07vakobhau:2080": " nahyete jātu sahacariṣṇutāṃ jahītaḥ /",
    "T07vakobhau:2081": " tathāpi yadyasyādhimātraṃ sa taccarito jñātavyaḥ /",
    "T07vakobhau:2082": " ataḥ ṣaḍeva kleśamahābhūmikāḥ siddhyanti /",
    "T07vakobhau:2083": " ete hi sadā kleṣṭa eva cetasi bhavanti nānyatra //",
    "T07vakobhau:2084": " akuśale tvāhrīkyamanapatrapā // VAkK_2.26 //",
    "T07vakobhau:2085": " akuśale tu cetasyāhrīkyamanapatrāpyaṃ ca nityaṃ bhavata ityetau dvau dharmāvakuśalamahābhūmikāvucyete",
    "T07vakobhau:2086": " tayośca paścāllakṣaṇaṃ vakṣyate /",
    "T07vakobhau:2087": " krodhopanāhaśāṭhyerṣyāpradāsamrakṣamatsarāḥ /",
    "T07vakobhau:2088": " māyāmada vihiṃsāśca parīttakleśbhūmikāḥ // VAkK_2.27 //",
    "T07vakobhau:2089": " parīttakleśā bhūmireṣāṃ ta ime parīttakleśabhūmikā avidyāmātreṇa bhāvanāheyena manobhūmikenaiva ca saṃprayogāt /",
    "T07vakobhau:2090": " eṣāṃ tu nirdekśa upakleśeṣu kariṣyate /",
    "T07vakobhau:2091": " uktā ime pañcaprakārāścaittāḥ /",
    "T07vakobhau:2092": " anye 'pi cāniyatāḥ santi vitarkavicārakaukṛtyamiddhādayaḥ /",
    "T07vakobhau:2093": " tatra vaktavyaṃ kasmiṃścitte kati caittā avaśyaṃ bhavantīti /",
    "T07vakobhau:2094": " kāmāvacaraṃ tāvat pañcavidhaṃ cittam /",
    "T07vakobhau:2095": " kuśalamakuśalam /",
    "T07vakobhau:2096": " tatrākuśalaṃ dvividhamāveṇikamanyakleśasaṃprayuktaṃ ca /",
    "T07vakobhau:2097": " avyākṛtaṃ dvividhaṃ nivṛtāvyākṛtam anivṛtāvyākṛtaṃ ca /",
    "T07vakobhau:2098": " tatra tāvat kāmāvacaracittamavaśyaṃ savitarkaṃ savicāram /",
    "T07vakobhau:2099": " ato 'tra",
    "T07vakobhau:2100": " savitarkavicāratvāt kuśale kāmacetasi /",
    "T07vakobhau:2101": " dvāviṃśatiścaitasikāḥ",
    "T07vakobhau:2102": " avaśyaṃ bhavanti /",
    "T07vakobhau:2103": " daśa mahābhūmikā daśa kuśalamahābhūmikā vitarko vicāraśca /",
    "T07vakobhau:2104": " kaukṛtyamadhikaṃ kvacit // VAkK_2.28 //",
    "T07vakobhau:2105": " nahi sarvatra kuśale cetasi kaukṛtyamasti /",
    "T07vakobhau:2106": " yatra tvasti tatra tadevādhikaṃ kṛtvā trayoviṃśatiścaittā bhavanti /",
    "T07vakobhau:2107": " kimidaṃ kaukṛtyaṃ nāma /",
    "T07vakobhau:2108": " kukṛtasya bhāvaḥ kaukṛtyam /",
    "T07vakobhau:2109": " iha tu punaḥ kaukṛtyālambano dharmaḥ kaukṛtyamucyate cetaso vipratisāraḥ /",
    "T07vakobhau:2110": " tadyathā śūnyatālalmvanaṃ vimokṣamukhṃ śūnyatetyucyate aśubhālambanaścālobho 'śubha iti /",
    "T07vakobhau:2111": " loke 'pi ca dṛṣṭaḥ sthānena sthānināmatideśaḥ sarvo grāma āgataḥ sarvo deśa āgata iti /",
    "T07vakobhau:2112": " sthānabhūtaṃ ca kaukṛtyaṃ vipratisārasya /",
    "T07vakobhau:2113": " phale vā hetūpacāro 'yam /",
    "T07vakobhau:2114": " yathoktaṃ \"ṣaḍimāni sparśāyatanāni paurāṇaṃ karma veditavyami\"ti /",
    "T07vakobhau:2115": " yattarhi akṛtālambanaṃ tat kathaṃ kaukṛtyam /",
    "T07vakobhau:2116": " akṛte 'pi kṛtākhyā bhavati /",
    "T07vakobhau:2117": " na mayā sādhu kṛtaṃ yanna kṛtamiti /",
    "T07vakobhau:2118": " katamat kaukṛtyaṃ kuśalam /",
    "T07vakobhau:2119": " yatkuśalamakṛtvātapyate akuśalaṃ ca kṛtvā /",
    "T07vakobhau:2120": " viparyayādakuśalaṃ kaukṛtyam /",
    "T07vakobhau:2121": " tadetadubhayamapyubhayādhiṣṭānam /",
    "T07vakobhau:2122": " āveṇike tvakuśale dṛṣṭiyukte ca viṃśātiḥ /",
    "T07vakobhau:2123": " yadakuśalaṃ cittamāveṇikaṃ tatra viṃśatiścaittāḥ /",
    "T07vakobhau:2124": " daśa mahābhūmikāḥ ṣaṭ kleāśamahābhūmikā dvāvakuśalamahābhūmikau vitarkovicāraśca /",
    "T07vakobhau:2125": " āveṇikaṃ nāma cittaṃ yatrāvidyaiva kevalā nānyaḥ kleśo 'sti rāgādiḥ /",
    "T07vakobhau:2126": " dṛṣṭiyukte 'pyakuśale viṃśatirya evāveṇike /",
    "T07vakobhau:2127": " nanu ca dṛṣṭyadhikatvādeka viṃśatirbhavanti /",
    "T07vakobhau:2128": " na bhavanti /",
    "T07vakobhau:2129": " yasmānmahābhūmika eva kaścit prajñāviśeṣo dṛṣṭirityucyate /",
    "T07vakobhau:2130": " tatrākuśalaṃ dṛṣṭiyuktaṃ yatra mithyādṛṣṭirvā dṛṣṭiparāmarśo vā śīlavrataparāmarśo vā /",
    "T07vakobhau:2131": " kleśaiścaturbhiḥ krodhādyaiḥ kaukṛtyenaikaviṃśatiḥ // VAkK_2.29 //",
    "T07vakobhau:2132": " yatra punaścaturbhiḥ kleśaiḥ saṃprayuktamakuśalaṃ cittaṃ rāgeṇa va pratighena vā mānena vā vicikitsayā vā tatraikaviṃśatirbhavanti /",
    "T07vakobhau:2133": " sa ca kleśaḥ āveṇikoktāśca viṃśatiḥ /",
    "T07vakobhau:2134": " krodhādibhirapyupakleśairyathoktaiḥ saṃprayukte citte ete ca viṃśatiḥ sa copakleśa ityekaviṃśatirbhavanti",
    "T07vakobhau:2135": " kaukṛtyenāpyekaviṃśatiḥ /",
    "T07vakobhau:2136": " tadeva kaukṛtyamekaviṃśatitamaṃ bhavati /",
    "T07vakobhau:2137": " samāsata āveṇike cetasyakuśale dṛṣṭiyukte ca viṃśatiḥ /",
    "T07vakobhau:2138": " anyakleśopakleśasaṃprayukte tvekaviṃśatiḥ /",
    "T07vakobhau:2139": " nivṛte 'ṣṭadaśa",
    "T07vakobhau:2140": " satkāyāntagrāhadṛṣṭisaṃprayuktaṃ cittaṃ kāmadhātau nivṛtāvyākṛtam /",
    "T07vakobhau:2141": " tatrāṣṭādaśa caittāḥ /",
    "T07vakobhau:2142": " daśa mahābhūmikāḥ ṣaṭ kleśamahābhūmikāḥ vitarkavicārau ca /",
    "T07vakobhau:2143": " dṛṣṭiḥ pūrvavadeva nādhikā bhavati /",
    "T07vakobhau:2144": " aynatra dvādaśāvyākṛte matāḥ /",
    "T07vakobhau:2145": " nivṛtādanyadavyākṛtamanivṛtāvyākṛtam /",
    "T07vakobhau:2146": " tatra dvādaśa caittā iṣṭāḥ /",
    "T07vakobhau:2147": " daśa mahābhūmikā vitarkavicārau ca /",
    "T07vakobhau:2148": " bahirdeśakā avyākṛtamapi kaukṛtyamicchanti /",
    "T07vakobhau:2149": " teṣāṃ tatsaṃprayukte cetasi trayodaśa bhavanti /",
    "T07vakobhau:2150": " middhaṃ sarvāvirodhitvādyatra syādadhikam hi tat // VAkK_2.30 //",
    "T07vakobhau:2151": " sarvairebhiryathoktai ścaitairmiddhamaviruddhaṃ kuśalākuśalāvyākṛtatvāt /",
    "T07vakobhau:2152": " ato tatra tatsyāt tatrādhikaṃ tadveditavyam /",
    "T07vakobhau:2153": " yatra dvāviṃśatistatra trayoviṃśatiryatra trayoviṃśatistatra caturviṃśatirityevamādi /",
    "T07vakobhau:2154": " ya eva kāmadhātau caittānāṃ niyama uktaḥ",
    "T07vakobhau:2155": " kaukṛtyamiddhākuśalānyādye dhyāne na santyataḥ /",
    "T07vakobhau:2156": " ato yathoktāt kaukṛtyaṃ middhaṃ ca sarvathā nāsti prathame dhyāne yat kiñcidakuśalam /",
    "T07vakobhau:2157": " pratighaḥ śāṭhyamadamāyāvarjyāśca krodhādaya āhrīkyānapatrāpye ca /",
    "T07vakobhau:2158": " anyatsarva tathaiva /",
    "T07vakobhau:2159": " ya eva prathame dhyāne na santi ta eva",
    "T07vakobhau:2160": " dhyānāntare vitarkaśca",
    "T07vakobhau:2161": " nāsti /",
    "T07vakobhau:2162": " śeṣaṃ tathaiva /",
    "T07vakobhau:2163": " vicāraścāpyataḥ param // VAkK_2.31 //",
    "T07vakobhau:2164": " dhyānāntarāt pareṇa dvitīyādiṣu dhyāneṣvārūpyeṣu ca yathāpratiṣiddhaṃ nāsti vicāraśca /",
    "T07vakobhau:2165": " māyā śāṭhyaṃ cetyapiśabdāt /",
    "T07vakobhau:2166": " śeṣaṃ tathaiva /",
    "T07vakobhau:2167": " brahmaṇo hi yāvacchāṭhyaṃ paṭhyate parṣatsambandhatvānnordhvam /",
    "T07vakobhau:2168": " sa hi svasyāṃ parṣadyaśvajitā bhikṣuṇā praśnaṃ pṛṣṭaḥ \"kutremāni brahman catavāri mahābhūtānyapariśeṣaṃ nirudhyante\" iti /",
    "T07vakobhau:2169": " aprajānan kṣepamakārṣīt /",
    "T07vakobhau:2170": " \"ahamasmin brahmā īśvaraḥ kartā nirmātā sraṣṭā sṛjaḥ pitṛbhūto",
    "T07vakobhau:2171": " bhūtānāmi\"ti /",
    "T07vakobhau:2172": " uktametadyasyāṃ bhūmau yatra citte yāvantaścaittāḥ //",
    "T07vakobhau:2173": " idānīṃ keṣāñcideva caittānāṃ tantravihitaṃ nānākāraṇaṃ vakṣyate /",
    "T07vakobhau:2174": " āhrīkyasyānapatrāpyasya ca kiṃ nānākāraṇam /",
    "T07vakobhau:2175": " ahrīragurutā",
    "T07vakobhau:2176": " guṇeṣu guṇavatsu cāgauravatā apratīśatā abhayamavaśavartitā āhrīkyaṃ gauravapratidvandvo dharmaḥ",
    "T07vakobhau:2177": " avadye bhayādarśitvamatrapā /",
    "T07vakobhau:2178": " avadyaṃ nāma yadvigarhitaṃ sadbhiḥ /",
    "T07vakobhau:2179": " tatrābhayadarśitā 'napatrāpyam /",
    "T07vakobhau:2180": " bhayamatrāniṣṭaṃ phalaṃ bhīyate 'smāditi /",
    "T07vakobhau:2181": " kathamidaṃ vijñātavyam abhayasya darśanamabhayadarśitā āhosvit bhayasyādarśanam /",
    "T07vakobhau:2182": " kiṃ cātaḥ /",
    "T07vakobhau:2183": " abhayasya darśanaṃ cet prajñā vijñāsyate bhayasyādarśanaṃ cedavidyā vijñāsyate /",
    "T07vakobhau:2184": " naiva hi darśanaṃ darśitā nāpyadarśanamadarśitā /",
    "T07vakobhau:2185": " kiṃ tarhi /",
    "T07vakobhau:2186": " yastayornimittamupakleśastaccānapatrāpyamiti /",
    "T07vakobhau:2187": " anye punarāhuḥ /",
    "T07vakobhau:2188": " ātmāpekṣayā doṣairalajjana māhrīkyaṃ parāpekṣayā 'napatrāpyamiti /",
    "T07vakobhau:2189": " evamapi dve apekṣe yugapat kathaṃ setsyataḥ /",
    "T07vakobhau:2190": " na khalūcyate yugapadātmānaṃ paraṃ cāpekṣata ityapi tvastyasau kadācidalajjā yā ātmānamapekṣamāṇasyāpi pravartate sā āhrīkyam /",
    "T07vakobhau:2191": " asti yā paramapekṣamāṇasya pravarttate sā 'napatrāpyam /",
    "T07vakobhau:2192": " viparyayeṇa hrīrapatrāpyaṃ ca veditavyam /",
    "T07vakobhau:2193": " pratahamena tāvat kalpena sagauravatā sapratīśatā na bhayavaśavrtitā hrīḥ /",
    "T07vakobhau:2194": " avadyeṣvabhayadarśiatā 'patrāpyam /",
    "T07vakobhau:2195": " dvitīyena kalpenātmaparāpekṣābhyāṃ lajjane /",
    "T07vakobhau:2196": " premṇo gauravasya ca kiṃ nānākāraṇam /",
    "T07vakobhau:2197": " prema śraddhā /",
    "T07vakobhau:2198": " dvividhaṃ hi prema kliṣāṭamakliṣṭaṃ ca /",
    "T07vakobhau:2199": " tatra kliṣṭaṃ tṛṣṇā yathā putradārādiṣu /",
    "T07vakobhau:2200": " akliṣṭaṃ śraddhā śāstṛguruguṇānviteṣu /",
    "T07vakobhau:2201": " syācchraddhā naprema /",
    "T07vakobhau:2202": " duḥdhasamudayālambanā śraddhā /",
    "T07vakobhau:2203": " syāt prema na śraddhā /",
    "T07vakobhau:2204": " kliṣṭaṃ prema /",
    "T07vakobhau:2205": " ubhayaṃ nirodhamārgālambanā śraddhā /",
    "T07vakobhau:2206": " nobhayametānākārān sthāpayitvā /",
    "T07vakobhau:2207": " pudgaleṣu tu prema na gauravaṃ putradārasārdhaṃ vihāryantevāsiṣu /",
    "T07vakobhau:2208": " gauravaṃ na prema anyaguruṣu /",
    "T07vakobhau:2209": " ubhayaṃ svaguruṣu /",
    "T07vakobhau:2210": " nobhayam etānākārān sthāpayitvā /",
    "T07vakobhau:2211": " śraddhā hi nāma guṇasaṃbhāvanā /",
    "T07vakobhau:2212": " tatpūrvikā ca priyatā prema /",
    "T07vakobhau:2213": " tasmānna saiva premetyapare /",
    "T07vakobhau:2214": " gurutvaṃ hrīḥ /",
    "T07vakobhau:2215": " gauravaṃ hi nāma sapratīśatā /",
    "T07vakobhau:2216": " tatpūrvikā ca lajjā hrīḥ /",
    "T07vakobhau:2217": " ato na gauravameva hlīrityapare /",
    "T07vakobhau:2218": " te punaḥ kāmarūpayoḥ // VAkK_2.32 //",
    "T07vakobhau:2219": " ārūpyadhātau premagaurave na staḥ /",
    "T07vakobhau:2220": " nanu ca śraddhā hrīśca kuśalamahābhūmikatvāttatrāpi vidyete /",
    "T07vakobhau:2221": " dvividhā hi śraddhā dharmeṣu pudgaleṣu ca /",
    "T07vakobhau:2222": " evaṃ sapratīśatā 'pi /",
    "T07vakobhau:2223": " tatra ye pudgalālambane śraddhāhriyau te tatra na staḥ /",
    "T07vakobhau:2224": " te ceha premagaurave abhiprete /",
    "T07vakobhau:2225": " vitarkavicārayoḥ kiṃ nānākāraṇam /",
    "T07vakobhau:2226": " vitarkacārā vaudāryasūkṣmate /",
    "T07vakobhau:2227": " kasya /",
    "T07vakobhau:2228": " cetasa iti paścādvakṣyati /",
    "T07vakobhau:2229": " cittaudārikatā vitarkaḥ /",
    "T07vakobhau:2230": " cittasūkṣmatā vicāraḥ /",
    "T07vakobhau:2231": " kathaṃ punaḥ anayorekatra citte yogaḥ /",
    "T07vakobhau:2232": " kecidāhuḥ /",
    "T07vakobhau:2233": " yathā 'pyasuniṣṭhyūtaṃ sarpiḥ sūryaraśmibhirūpariṣṭātspṛṣṭaṃ nātiśyāyate",
    "T07vakobhau:2234": " nātivilīyate evaṃvitarkavicārayogāccittaṃ nātisūkṣmaṃ bhavati nātyodārika mityubhayorapi tatrāsti vyāpāraḥ /",
    "T07vakobhau:2235": " evaṃ tarhi nimiṭtabhūtau vitarkavicārāvaudārika sūkṣmatayoḥ prāpnuto yathā payaścā tapaścasarpiṣaḥ śyānatva vilīnatvayornatu punastatsvabhāvau /",
    "T07vakobhau:2236": " āpekṣikī caudārikasūkṣmatā bhūmiprakārabhedādityābhavāgrādvitarkavicārau syātām /",
    "T07vakobhau:2237": " nacaudārikasūkṣmātayā jātibhedo yukataḥ //",
    "T07vakobhau:2238": " anye punarāhuḥ /",
    "T07vakobhau:2239": " vāksaṃskārā vitrkavicārāḥ sūtra uktāḥ /",
    "T07vakobhau:2240": " \"vitarkya vicārya vācaṃ bhāṣate nāvitasryāvicārye\"ti /",
    "T07vakobhau:2241": " tatra ye audārikāste vitarkāḥ ye sūkṣmāste vicārāḥ /",
    "T07vakobhau:2242": " yadi caikatra citte 'nyo dharma audāriko 'nyaḥ sūkṣmaḥ ko 'tra virodha iti /",
    "T07vakobhau:2243": " na syādvirodho yadi jātibhedaḥ syādvedanāsaṃjñāvat /",
    "T07vakobhau:2244": " ekasyāṃ jātau mṛdvadhimātratā yugapanna saṃbhavati /",
    "T07vakobhau:2245": " jātibhedo /pyasti /",
    "T07vakobhau:2246": " sa tarhi vaktavyaḥ /",
    "T07vakobhau:2247": " durvaco hyasāvato mṛdvadhimātratayā vyajyate /",
    "T07vakobhau:2248": " naivaṃ vyakto bhavati /",
    "T07vakobhau:2249": " pratyekaṃ jātīnāṃ mṛdvadhimātratavāt /",
    "T07vakobhau:2250": " naiva hi vitarkavicārāvekatra citte bhavata ityapare /",
    "T07vakobhau:2251": " kathamidānīṃ prathamaṃ dhyānaṃ pañcāṅgayuktam /",
    "T07vakobhau:2252": " bhūmitastat pañcāṅgayukataṃ na kṣaṇataḥ //",
    "T07vakobhau:2253": " mānamadayoḥ kiṃ nānākāraṇam /",
    "T07vakobhau:2254": " māna unnatiḥ /",
    "T07vakobhau:2255": " madaḥ svadharme raktasya paryādānaṃ tu cetasaḥ // VAkK_2.33 //",
    "T07vakobhau:2256": " yena kenacit parato viśeṣaparikalpena cetasa unnatiḥ mānaḥ /",
    "T07vakobhau:2257": " madastu svadharmeṣveva raktasya yaccetasaḥ paryādānam /",
    "T07vakobhau:2258": " yathā madyaja evaṃ rāgajaḥ /",
    "T07vakobhau:2259": " saṃprahaṛśaṇaviśeṣo mada ityapare /",
    "T07vakobhau:2260": " uktāḥ saha cittena caittāḥ prakāraśa steṣāṃ punarimāḥ saṃjñāḥ paribhāṣyante /",
    "T07vakobhau:2261": " pravacana etābhiḥ sadvyavahārāt /",
    "T07vakobhau:2262": " cittaṃ mano 'tha vijñānamekārthaṃ",
    "T07vakobhau:2263": " cinotīti cittam /",
    "T07vakobhau:2264": " manuta iti manaḥ /",
    "T07vakobhau:2265": " vijānātīti vijñānam /",
    "T07vakobhau:2266": " cittaṃ śubhāśubhairdhātubhiriti cittam /",
    "T07vakobhau:2267": " tadevāśrayabhutaṃ manaḥ /",
    "T07vakobhau:2268": " āśritabhūtaṃ vijñānamityapare /",
    "T07vakobhau:2269": " yathā cittaṃ mano vijñānamityeko 'rthaḥ /",
    "T07vakobhau:2270": " evaṃ /",
    "T07vakobhau:2271": " cittacaitasāḥ /",
    "T07vakobhau:2272": " sāśrayā lambanākārāḥ saṃparayuktāśca /",
    "T07vakobhau:2273": " eko 'rthaḥ /",
    "T07vakobhau:2274": " ta eva hi cittacaittāḥ sāśrayā ucyante indriyāśritatvāt /",
    "T07vakobhau:2275": " sālambanā viṣayagrahaṇāt /",
    "T07vakobhau:2276": " sākārāstasyaivālambanasya prakāraśa ākaraṇāt /",
    "T07vakobhau:2277": " samprayuktāḥ samaṃ prayuktatvāt /",
    "T07vakobhau:2278": " kena prakāreṇa samaṃ parayuktā ityāha",
    "T07vakobhau:2279": " pañcadhā // VAkK_2.34 //",
    "T07vakobhau:2280": " pañcabhiḥ samatāprākārairāśrayālambanākārakāladravyasamatābhiḥ /",
    "T07vakobhau:2281": " keyaṃ samatā /",
    "T07vakobhau:2282": " yathaiva hyekaṃ cittamevaṃ caittā apyekaikā iti /",
    "T07vakobhau:2283": " nirdiṣṭāścittacaittāḥ savistaraprabhedāḥ /",
    "T07vakobhau:2284": " viprayuktāstu saṃskārāḥ prāptyaprāptī sabhāgatā /",
    "T07vakobhau:2285": " āsaṃjñikaṃ samāpattī jīvitaṃ lakṣaṇāni ca // VAkK_2.35 //",
    "T07vakobhau:2286": " nāmakāyādayaśceti",
    "T07vakobhau:2287": " ime saṃskārā na cittena asaṃprayuktā naca rūpasvabhāvā iti cittaviprayuktāucyante /",
    "T07vakobhau:2288": " tatra tāvat",
    "T07vakobhau:2289": " praptirlābhaḥ samanvayaḥ /",
    "T07vakobhau:2290": " dvividhā hi prāptiraprāptavihīnasya ca lābhaḥ pratilabdhena ca samanvāgamaḥ /",
    "T07vakobhau:2291": " viparyayādaprāptiriti siddham /",
    "T07vakobhau:2292": " kasya punarime prāptyaprāptī /",
    "T07vakobhau:2293": " prāptyaprāptī svasaṃtāna patitānāṃ",
    "T07vakobhau:2294": " na parasaṃtānapatitānām /",
    "T07vakobhau:2295": " nahi parakīryaiḥ kaścitsamanvāgataḥ nāpyasaṃtatipatitānām /",
    "T07vakobhau:2296": " na hyasatatvasaṃkhyātaiḥ kaścitsamanvāgataḥ /",
    "T07vakobhau:2297": " eṣa tāvat saṃskṛteṣu niyamaḥ /",
    "T07vakobhau:2298": " asaṃskṛteṣu punaḥ prāptyaprāptī",
    "T07vakobhau:2299": " nirodhayoḥ // VAkK_2.36 //",
    "T07vakobhau:2300": " sarvasattvā apratisaṃkhyānirodhena samanvāgatāḥ /",
    "T07vakobhau:2301": " ata eva hi cottamabhidharme \"anāsravairdharmaḥ kaḥ samanvāgataḥ /",
    "T07vakobhau:2302": " āha /",
    "T07vakobhau:2303": " sarvasattvā\" iti /",
    "T07vakobhau:2304": " pratisaṃkhyānirodhena sakalabandhanādikṣaṇasthavarjyāḥ sarva āryāḥ pṛthagjanāśca kecitsamanvāgatāḥ",
    "T07vakobhau:2305": " ākāśena tu nāsti kaścitsamanvāgataḥ /",
    "T07vakobhau:2306": " tasmādasya nāsati prāptiḥ /",
    "T07vakobhau:2307": " yasya ca nāsti prāptistastasyāprāptirapi nāstīti siddhāntaḥ /",
    "T07vakobhau:2308": " prāptirnāmāsti kiñcit bhāvāntarmiti /",
    "T07vakobhau:2309": " kuta etat /",
    "T07vakobhau:2310": " āha sūtrāt /",
    "T07vakobhau:2311": " sūtre hyustaṃ \"sa eṣāṃ daśānāmaśaikṣāṇāṃ dharmaṇāmutpādāt",
    "T07vakobhau:2312": " pratilambhātsamanvāgamādaryo bhavati pañcāṅgaviprahīṇa\" iti vistaraḥ /",
    "T07vakobhau:2313": " tena tarhi asattvākhyairapi samanvāgamaḥ prāpnoti parasattvaiśca /",
    "T07vakobhau:2314": " kiṃ kāraṇam /",
    "T07vakobhau:2315": " sūtra vacanāt /",
    "T07vakobhau:2316": " \"rājā bhikṣavaścakravarti saptabhī ratnaiḥ samanvāgata\" iti vistaraḥ /",
    "T07vakobhau:2317": " vaśitvamatra samanvāgamaśabdenoktam /",
    "T07vakobhau:2318": " tasya teṣu ratneṣu vaśitvaṃ kāmacāra iti /",
    "T07vakobhau:2319": " atra vaśitvaṃ samanvāgamo 'nyatra punardravyāntaramiti /",
    "T07vakobhau:2320": " kuta etat kaḥ punarevamayogaḥ /",
    "T07vakobhau:2321": " ayam ayogaḥ yad asyā naiva svabhāvaḥ prajñāyate rūpaśabdādivad rāgadveṣādivad vā na cāpi kṛtyaṃ cakṣuḥśrotrādivat /",
    "T07vakobhau:2322": " tasmāt dravyadharmāsaṃbhavādayogaḥ /",
    "T07vakobhau:2323": " utpattiheturdharmāṇāṃ prāptiriti cet /",
    "T07vakobhau:2324": " asaṃskṛtasya na syāt /",
    "T07vakobhau:2325": " ye ca dharmā aprāptā ye ca tyaktā bhūmisaṃcāravaiarāgyatasteṣāṃ kathamutpattiḥ syāt /",
    "T07vakobhau:2326": " sahajaprāptihetukā cet /",
    "T07vakobhau:2327": " jātiridānīṃ kiṅkarī jātijātirvā /",
    "T07vakobhau:2328": " sakalabandhanānāṃ khalvapi mṛdumadhyādhimātrakleśotpattibhedo na syāt prāptyabhedāt /",
    "T07vakobhau:2329": " yato vā sa bhedastata evāstu tadutpattiḥ /",
    "T07vakobhau:2330": " tasmānnotpattihetuḥ prāptiḥ /",
    "T07vakobhau:2331": " kaścaivamāhotpattihetuḥ prāptiriti /",
    "T07vakobhau:2332": " kiṃ tarhi /",
    "T07vakobhau:2333": " vyavasthā hetuḥ /",
    "T07vakobhau:2334": " asatyāṃ hi prāptau laukikamānasānāmāryapṛthagjanānāmāryā ime pṛthagjanā ima iti na syād vyavasthānam",
    "T07vakobhau:2335": " prahīṇāprahīṇa kleśatāviśeṣādetat bhavitumarhati /",
    "T07vakobhau:2336": " etaccaiva kathaṃ bhaviṣyatyeṣāṃ prahīṇaḥ kleśa eṣāmaprahīṇa iti /",
    "T07vakobhau:2337": " praptau satyāmetatsidhyati tadvigamāvigamāt /",
    "T07vakobhau:2338": " āśrayaviśeṣādetatsidhyati /",
    "T07vakobhau:2339": " āśrayo hi sa āryāṇāṃ darśanabhāvanāmārgasāmarthyāttathā parāvṛtto bhavati yathā na punastatpraheyāṇāṃ kleśānāṃ prarohasamartho bhavati /",
    "T07vakobhau:2340": " ato 'gnidagdhavrīhivadavījībhūte āśraye kleśānāṃ prahīṇakleśa ityucyate /",
    "T07vakobhau:2341": " upahatavījabhāve vā laukikena mārgeṇa /",
    "T07vakobhau:2342": " viparyayādaprahīṇakleśaḥ /",
    "T07vakobhau:2343": " yaścāprahīṇastena samanvāgato yaḥ prahīṇastenā samanvāgata iti prajñapyate",
    "T07vakobhau:2344": " kuśalā api dharmā dviprakārā ayatnabhāvino yatnabhāvinaśca ye ta ucyante utpattipratilambhikāḥ prāyogikāśceti /",
    "T07vakobhau:2345": " tatrāyatnabhāvibhirāśrayasya tadvījabhāvānupaghātāt samanvāgata upaghātādasamanvāgata ucyate samucchinnakuāśalamūlaḥ /",
    "T07vakobhau:2346": " tasya tūpaghāto mithyādṛṣṭyā veditavyaḥ /",
    "T07vakobhau:2347": " na tu khalu kuśalānāṃ dharmāṇāṃ vījabhāvasyātyantaṃ santatau samudghātaḥ /",
    "T07vakobhau:2348": " yepunaryatnabhāvinastairutpannaistadutpattirvaśitvā vighātātsantateḥ samanvāgata ucyate /",
    "T07vakobhau:2349": " tasmādvījamevātrānapoddhṛtamanupahatam paripṛṣṭaṃ ca vāśiatvakāle samanvāgamākhyāṃ tabhate nānyad dravyam /",
    "T07vakobhau:2350": " kiṃ punaridaṃ bījaṃ nāma /",
    "T07vakobhau:2351": " yannāmarūpaṃ phalotpattau samartha sākṣāt pāraṃparyeṇa vā /",
    "T07vakobhau:2352": " santatipariṇāmaviśeṣāt /",
    "T07vakobhau:2353": " ko 'yaṃ pariṇāmo nāma /",
    "T07vakobhau:2354": " santateranyathātvam /",
    "T07vakobhau:2355": " kā ceyaṃ santatiḥ/",
    "T07vakobhau:2356": " hetuphalabhūtastraiyadhvikāḥ saṃskārāḥ /",
    "T07vakobhau:2357": " yat tūkta \"lobhena samanvāgato 'bhavyaścatvāri smṛtyupasthānāni",
    "T07vakobhau:2358": " bhāvayitumi\"ti /",
    "T07vakobhau:2359": " tatrādhivāsanaṃ lobhasyāvinodanaṃ vā samanvāgamaḥ /",
    "T07vakobhau:2360": " yāvaddhi tasyādhivāsako 'vinodako bhavati tāvat bhavyastāni bhāvayitum /",
    "T07vakobhau:2361": " evamayaṃ samanvāgamaḥ sarvāthā prajñaptidharmo na tu dravyadharmaḥ /",
    "T07vakobhau:2362": " tasya ca pratiṣedho 'samanvāgama iti /",
    "T07vakobhau:2363": " dravyameva tu vaibhāṣikāḥ ubhayaṃ varṇayanti /",
    "T07vakobhau:2364": " kiṃ kāraṇam /",
    "T07vakobhau:2365": " eṣa hi naḥ siddhānta iti /",
    "T07vakobhau:2366": " sā kilaiṣā praptiḥ",
    "T07vakobhau:2367": " traiyadhvikānāṃ trividhā",
    "T07vakobhau:2368": " atītānāṃ dharmāṇāmatītā 'pi prāptirastyanāgatyā 'pi pratyutpannā 'pi /",
    "T07vakobhau:2369": " evamanāgataparatyutpannānāṃ pratyekaṃ trividhā /",
    "T07vakobhau:2370": " ṣubhādīnāṃ ṣubhādikā /",
    "T07vakobhau:2371": " kuśalākuśalāvyākṛtānāṃ kuāśalākuśalāvyākṛtaiva yathākramaṃ prāptiḥ /",
    "T07vakobhau:2372": " svadhātukā tadāptānāṃ",
    "T07vakobhau:2373": " ye dharmāstaddhātvāptāsteṣāṃ svadhātukā prāptiḥ /",
    "T07vakobhau:2374": " kāmarūpārūpyāvacarāṇāṃ kāmarūpārūpyāvacarī yathākramam /",
    "T07vakobhau:2375": " anāptā nāṃ caturvidhā // VAkK_2.37 //",
    "T07vakobhau:2376": " anāsravāṇāṃ dharmāṇāṃ caturvidhā praptiḥ /",
    "T07vakobhau:2377": " samāsena traidhātukī cānāsravā ca /",
    "T07vakobhau:2378": " tatrāpraptiṃsaṃṅkhyānirodhasya traidhātukī pratisaṃkhyānirodhasya rūpārūpyāvacarī cānāsravā ca /",
    "T07vakobhau:2379": " mārgasatyasyānāsravaiva /",
    "T07vakobhau:2380": " seyaṃ samasya caturvidhā bhavati /",
    "T07vakobhau:2381": " śaikṣāṇāṃ dharmāṇāṃ śaikṣaiva prāptiḥ akṣaikṣāṇāmaśaikṣānāśaikṣāṇāntubhedaḥ /",
    "T07vakobhau:2382": " sa nirdiśyate",
    "T07vakobhau:2383": " tridhā naśaikṣā 'śaikṣāṇāṃ",
    "T07vakobhau:2384": " naivaśaikṣānāśaikṣā dharmā ucyante sāsravā dharmā asaṃskāṛtaṃ ca /",
    "T07vakobhau:2385": " teṣāṃ śaikṣādibhedena trividhā prāptiḥ /",
    "T07vakobhau:2386": " sāsravāṇāṃ tāvat naivaśaikṣānāśaikṣī prāptiḥ /",
    "T07vakobhau:2387": " apratisaṃkhyānirodhasya ca pratisaṃkhyānirodhasya cānāryeṇa praptasya /",
    "T07vakobhau:2388": " tasyaiva śaikṣeṇa mārgeṇa praptasya śaikṣī aśaikṣeṇāśaikṣī /",
    "T07vakobhau:2389": " darśanabhāvanāheyānāṃ yathākramaṃ darāśanabhāvanāheyaiva parāptiḥ /",
    "T07vakobhau:2390": " aheyānāṃ tu bhedaḥ /",
    "T07vakobhau:2391": " sa nirdiśyate",
    "T07vakobhau:2392": " aheyānāṃ dvidhā matā /",
    "T07vakobhau:2393": " apraheyādharmā anāsravāḥ /",
    "T07vakobhau:2394": " teṣāmapratisaṃkhyānirodhasya bhāvanāheyā prāptiḥ anāryaprāptasya ca pratisaṃkhyānirodhasya",
    "T07vakobhau:2395": " tasyaivāryamārgaprāptasyānāsravā 'heyā mārgasatyasya ca /",
    "T07vakobhau:2396": " yaduktaṃ \"traiyadhvikānāṃ trividhe\" ti tasyotsargasyāyamapavādaḥ",
    "T07vakobhau:2397": " avyākṛtāptiḥ sahajā",
    "T07vakobhau:2398": " anivṛtāvyākṛtānāṃ sahajaiva prāptirnāgrajā na paścātkālajā /",
    "T07vakobhau:2399": " durbalatvāt /",
    "T07vakobhau:2400": " tenateṣāmatītānāmatītaiva yāvat pratyutpannānāṃ pratyutpannaiva /",
    "T07vakobhau:2401": " kiṃ sarvasyaivānivṛtāvyākṛtasya /",
    "T07vakobhau:2402": " na sarvasya /",
    "T07vakobhau:2403": " abhijñānairmāṇikādṛte // VAkK_2.38 //",
    "T07vakobhau:2404": " dve abhijñe avyākṛte nirmāṇacittaṃ ca varjayitvā /",
    "T07vakobhau:2405": " teṣāṃ hi balavattvāt prayogaviśeṣaniṣpatteḥ pūrva paścāt sahajā prāptiḥ /",
    "T07vakobhau:2406": " śailpasthānikasyāpi kasyacidīryāpathikasyā tyarthamabhyastasyecchanti /",
    "T07vakobhau:2407": " kimanivṛtāvyākṛtasyaiva sahajā praptirityāha",
    "T07vakobhau:2408": " nivṛtasya ca rūpasya",
    "T07vakobhau:2409": " nivṛtāvyākṛtasyāpi vijñaptirūpasya saharjaiva prāptiradhimātreṇāpyavijñaptyanutthāpanādaurbalyasiddheḥ",
    "T07vakobhau:2410": " yathā 'vyākṛtānāṃ dharmāṇāmayaṃ praptibhedaḥ kimevaṃ",
    "T07vakobhau:2411": " kuśalākuśalānāmapikaścit prāptibhedo 'sti /",
    "T07vakobhau:2412": " astītyāha /",
    "T07vakobhau:2413": " kāme rūpasya nāgrajā /",
    "T07vakobhau:2414": " kāmāvacarasya vijñaptyavijñaptirūpasyāgrajā praptiḥ sarvathā nāsti /",
    "T07vakobhau:2415": " sahajā cāsti paścātkālajā ca /",
    "T07vakobhau:2416": " kimaprāpterapi prāptivatprakārabhedaḥ /",
    "T07vakobhau:2418": " kiṃ tarhi /",
    "T07vakobhau:2419": " akliṣṭāvyākṛtā 'prāptiḥ",
    "T07vakobhau:2420": " aprāptiranivṛtāvyākṛtaiva sarvā /",
    "T07vakobhau:2421": " adhvabhedena punaḥ",
    "T07vakobhau:2422": " sā 'tītājātayostridhā // VAkK_2.39 //",
    "T07vakobhau:2423": " pratyutpannasya nāratyaprāptiḥ pratyutpannā /",
    "T07vakobhau:2424": " atītānāgatayostu traiyadhvikī /",
    "T07vakobhau:2425": " kāmādyāptāmalānāṃ ca",
    "T07vakobhau:2426": " trividheti varttate /",
    "T07vakobhau:2427": " kāmāptānāṃ kāmarūpārūpyāvacarī /",
    "T07vakobhau:2428": " evaṃ rūpārūpyāptānāmanāsravāṇāṃ ca nāstyanāsravā kācidaprāptiḥ /",
    "T07vakobhau:2429": " tathāhi /",
    "T07vakobhau:2430": " mārgasyāprāptiriṣyate /",
    "T07vakobhau:2431": " pṛthagjanatvam",
    "T07vakobhau:2432": " \"pṛthagjanatvaṃ katamat /",
    "T07vakobhau:2433": " āryadharmāṇāmalābha\" iti śāstrapāṭhaḥ /",
    "T07vakobhau:2434": " alābhaśca nāmāprāptiḥ /",
    "T07vakobhau:2435": " naca pṛthagjanatvamanāsravaṃ bhavitumarhati /",
    "T07vakobhau:2436": " katameṣāmāryadharmāṇāmalābhaḥ /",
    "T07vakobhau:2437": " sarveṣāmaviśeṣavacanāt /",
    "T07vakobhau:2438": " sa tu yo vinā lābhenālābhaḥ /",
    "T07vakobhau:2439": " anyathā hi cuddho 'pi śrāvakapratyekabuddhagotrakai rasamanvāgamādanāryaḥ syāt /",
    "T07vakobhau:2440": " evaśabdastarhi paṭhitavyaḥ /",
    "T07vakobhau:2441": " na paṭhitavyaḥ /",
    "T07vakobhau:2442": " ekapadānyapi hyavadhāraṇāni bhavanti /",
    "T07vakobhau:2443": " tadyathā abbhakṣo vāyubhakṣa iti /",
    "T07vakobhau:2444": " duḥkhe dharmajñānakṣāntitatsahabhuvāmalābha ityapare /",
    "T07vakobhau:2445": " na ca tadyogā danāryatvaprasaṅgaḥ /",
    "T07vakobhau:2446": " tadalābhasyātyantaṃ hatatvāt /",
    "T07vakobhau:2447": " te tarhi trigotrā iti katameṣāmalābhaḥ /",
    "T07vakobhau:2448": " sarveṣām /",
    "T07vakobhau:2449": " evaṃ tarhi sa eva doṣaḥ /",
    "T07vakobhau:2450": " punaḥ sa eva parihāraḥ /",
    "T07vakobhau:2451": " yatnastarhi vyarthaḥ /",
    "T07vakobhau:2452": " evaṃ tu sādhu yathā sautrāntikānām /",
    "T07vakobhau:2453": " kathaṃ ca sautrāntikānām /",
    "T07vakobhau:2454": " \"anutpannāryadharmasantatiḥ pṛthagjanatvami\"ti /",
    "T07vakobhau:2455": " atheyamaprāptiḥ kathaṃ vihīyate /",
    "T07vakobhau:2456": " yasya yā dharmasya prāptirasau",
    "T07vakobhau:2457": " tatprāptibhusaṃcārād vihīyate // VAkK_2.40 //",
    "T07vakobhau:2458": " yathā tāvadāryamārgasyālābhaḥ pṛthagjanatvaṃ tasya lābhāttadvihīyate bhūmisaṃcārācca /",
    "T07vakobhau:2459": " evamanyeṣāmapi yojyam /",
    "T07vakobhau:2460": " vihīyata iti tasyā aprāpteraprāptirutpadyate prāptiśchidyate /",
    "T07vakobhau:2461": " kiṃ punaraprāptiprāptyorapi prāptyaprāptī bhavataḥ /",
    "T07vakobhau:2462": " ubhayorapyubhayaṃ bhavtītyāhuḥ /",
    "T07vakobhau:2463": " nanu caivamanavasthā prasaṅgaḥ praptīnām /",
    "T07vakobhau:2464": " nānavasthāprasaṅgaḥ /",
    "T07vakobhau:2465": " parasparasamanvāgamāt /",
    "T07vakobhau:2466": " ātmanā tṛtīyo hi dharma utpadyate /",
    "T07vakobhau:2467": " sa ca dharmastasya prāptiḥ prāptiprāptiśca /",
    "T07vakobhau:2468": " tatra prāptyutpādāttena dharmeṇa samanvāgato bhavati prāptiprāptyā ca /",
    "T07vakobhau:2469": " prāptiprāptyutpādāt punaḥ prāptyaiva samanvāgato bhavatyato nānavsthā /",
    "T07vakobhau:2470": " evaṃ ca kṛtva ātmanā tṛtīyasya dharmasya kuśalasya kliṣṭasya kliṣṭasya vā dvitīye kṣaṇe tisraḥ prāptayo jāyante /",
    "T07vakobhau:2471": " tāsāṃ ca punastisro 'nuprāptaya iti ṣaḍ bhavanti /",
    "T07vakobhau:2472": " tṛtīye kṣaṇe prathamadvitīyakṣaṇotpannānāṃ dravyāṇāṃ nava prāptayaḥ sārdhamanuprāptibhirityaṣṭādāśa bhavanti /",
    "T07vakobhau:2473": " evamuttarottaravāṛddhiprasaṇṅgenaitāḥ praptayo visarpantyaḥ sarveṣāmatītānāgatānāṃ kleśopakleśakṣaṇānāmupapattilābhikānāṃ ca kuśalakṣaṇānāṃ saṃprayoga sahabhuvāmanādyantasaṃsāraparyāpannānāmanantā ekasya prāṇinaḥ kṣaṇe kṣaṇe upajāyante ityanantadravyāḥ pratisantānamātmabhāvakṣaṇāḥ sattvānāṃ bhavanti /",
    "T07vakobhau:2474": " atyutsavo vatāyaṃ prāptīnāṃ varttate /",
    "T07vakobhau:2475": " kevalaṃ tu apratighātinyo yato 'vakāśamākāśe labhante /",
    "T07vakobhau:2476": " itarathā hyākāśe 'pyava kāśo na syāt dvitīyasya prāṇinaḥ //",
    "T07vakobhau:2477": " atha keyaṃ sabhāgatā /",
    "T07vakobhau:2478": " sabhāgatā sattvasāmyaṃ",
    "T07vakobhau:2479": " sabhāgatā nāma dravyam /",
    "T07vakobhau:2480": " sattvānāṃ sākṛśyaṃ nikāyasa bhāga ityasyāḥ śāstre saṃjñā /",
    "T07vakobhau:2481": " sā punarabhinnā bhinnā ca /",
    "T07vakobhau:2482": " abhinnā sarvasattvānāṃ sattvasabhāgatā /",
    "T07vakobhau:2483": " pratisattvaṃ sarveṣu bhāvāt /",
    "T07vakobhau:2484": " bhinnā punasteṣāmeva sattvānāṃ dhātubhūmigatiyonijātistrīpuruṣopāsakabhikṣuśaikṣā śaikṣyādibhedena pratiniyatā dharmasabhāgatā /",
    "T07vakobhau:2485": " punaḥ skndhāyatanadhātutaḥ yadi satvasabhāgatā dravyamaviśiṣtaṃ na syāt anyonyaviśeṣabhinneṣu sattveṣu sattvasttva ityabhedena buddhirna syāt prajñaptiśca /",
    "T07vakobhau:2486": " evaṃ skandhādi buddhiprajñaptayyo 'pi yojyāḥ /",
    "T07vakobhau:2487": " syāccyavetopapadyeta na ca sattvasabhāgatāṃ vijahyānna ca pratilabheteti /",
    "T07vakobhau:2488": " catuṣkoṭikaḥ /",
    "T07vakobhau:2489": " prathamā koṭiḥ yataścyavate tatraivopapadyamānaḥ /",
    "T07vakobhau:2490": " dvitīyā niyāmamavkrāman /",
    "T07vakobhau:2491": " sa hi pṛthagjanasabhāgatāṃ vijahyādāryasabhāgatāṃ pratilabhate /",
    "T07vakobhau:2492": " tṛtīyā gatisaṃcārāt /",
    "T07vakobhau:2493": " caturthyetānākārān sthāpayitvā /",
    "T07vakobhau:2494": " yadi pṛthagjanasabhāgatā nāma dravyamasti kiṃ punaḥ pṛthagjanatvena /",
    "T07vakobhau:2495": " nahi manuṣyasabhāgatāyā anyanmanuṣyatvaṃ kalpyete /",
    "T07vakobhau:2496": " naiva ca lokaḥ sabhāgatāṃ paśyatyarūpiṇītvāt nacaināṃ prajñayā paricchinatti pratipadyate ca satvānāṃ jātyabhedamiti satyā api tasyāḥ kathaṃ tatra vyāpāraḥ /",
    "T07vakobhau:2497": " apicāsattvasabhāgatā 'pi kiṃ neṣyate /",
    "T07vakobhau:2498": " śāliyavamudgamāsāmrapanasalohakāñcanādīnāṃ svajātisādṛśyāt tāsāṃ ca sabhāgatānāmanyonyabhinnānāṃ kathamabhedena sabhāgatā prajñaptiḥ kriyate /",
    "T07vakobhau:2499": " vaiśeṣikāścaivaṃ dyotitā bhavanti /",
    "T07vakobhau:2500": " teṣāmapi hyeṣa siddhāntaḥ /",
    "T07vakobhau:2501": " sāmānyapadārtho nāmāsti yataḥ samānapratyayotpattiratulyaprakāreṣvapīti /",
    "T07vakobhau:2502": " ayaṃ tu teṣāṃ viśeṣaḥ /",
    "T07vakobhau:2503": " sa eko 'pyanekasmin varttate yadi dyotitā yadi na dyotitā /",
    "T07vakobhau:2504": " astyeṣā tu sabhāgatā sūtre vacanāditi vaibhāṣikāḥ /",
    "T07vakobhau:2505": " ustaṃ hi bhagavatā \"sa ceditthantvamāgacchati manuṣyāṇāṃ sabhāgatāmi\"ti /",
    "T07vakobhau:2506": " uktametannatūktaṃ dravyāntaramiti /",
    "T07vakobhau:2507": " kā tarhi sā /",
    "T07vakobhau:2508": " ta eva hi tathābhūtāḥ saṃskārā yeṣu manuṣyādiprajñaptiḥ śālyādiṣu sabhāgatāvat /",
    "T07vakobhau:2509": " tattvetanna varṇayanti /",
    "T07vakobhau:2510": " atha kimidamāsaṃjñikaṃ nāma /",
    "T07vakobhau:2511": " āsaṃjñikamasaṃjñiṣu /",
    "T07vakobhau:2512": " nirodhaścittacaittānāṃ",
    "T07vakobhau:2513": " asaṃjñisattveṣu devepūpapannānāṃ yaścittacaittānāṃ nirodhastadāsaṃjñikaṃnāma dravyaṃ yena cittacaittā anāgate 'dhvani",
    "T07vakobhau:2514": " kālāntaraṃ saṃnirudhyante notpattuṃ labhante /",
    "T07vakobhau:2515": " nadītoyasaṃnirodhavat /",
    "T07vakobhau:2516": " tat punarekāntena",
    "T07vakobhau:2517": " vipākaḥ",
    "T07vakobhau:2518": " kasya vipākaḥ /",
    "T07vakobhau:2519": " asaṃjñisamāpatteḥ /",
    "T07vakobhau:2520": " katame te sattvā yeṣvasaṃjñisattvāḥ /",
    "T07vakobhau:2521": " te bṛhatphalāḥ // VAkK_2.41 //",
    "T07vakobhau:2522": " bṛhatphalā nāma devā yeṣāṃ kecidasaṃjñisattvāḥ pradeśe bhavanti dhyānāntarikāvat /",
    "T07vakobhau:2523": " kiṃ punastenaiva kadāciat saṃśino bhavanti /",
    "T07vakobhau:2524": " bhavantyupapattikāle cyutikāle ca /",
    "T07vakobhau:2525": " \"prakṛṣṭamapi kālaṃ sthitvā saha saṃjñotpādātteṣāṃ sattvānāṃ tatsthānāt",
    "T07vakobhau:2526": " cyutirbhavatī\"ti sūtre pāthaḥ /",
    "T07vakobhau:2527": " te ca tato dīrghasvapnavyutthitā iva cyutvā kāmadhātāvupapadyante nānyatra /",
    "T07vakobhau:2528": " pūrvasamāpattisaṃskāraparikṣayāt apūrvānupacayācca kṣiptā iva kṣīṇavegā iṣavaḥ pṛthivīṃ patanti",
    "T07vakobhau:2529": " yena ca tatropapattavyaṃ tasyāvaśyaṃ kāmāvacaraṃ karmāparaparyāyavedanīyaṃbhavati /",
    "T07vakobhau:2530": " yathottarakauravāṇāṃ devopapāttivedanīyam /",
    "T07vakobhau:2531": " atha samāpattī iti yaduktaṃ katame te samāpattī /",
    "T07vakobhau:2532": " asaṃjñisamāpattirnirodhasamāpattiśca /",
    "T07vakobhau:2533": " keyamasaṃjñisamāpattiḥ /",
    "T07vakobhau:2534": " yathaivāsaṃjñikamuktaṃ \"niarodhaścittacaittānāmi\"ti /",
    "T07vakobhau:2535": " tathā 'saṃjñisamāpattiḥ",
    "T07vakobhau:2536": " asaṃjñināṃ samāpattirasaṃjñā ve tyasaṃjñisamāpattiḥ /",
    "T07vakobhau:2537": " sā 'pi cittacaittānāṃ nirodhaḥ /",
    "T07vakobhau:2538": " etāvattathāśabdenānvākṛṣyate /",
    "T07vakobhau:2539": " sā tu samāpattiḥ /",
    "T07vakobhau:2540": " dhyāne 'ntye",
    "T07vakobhau:2541": " antyadhyānaṃ caturthaṃ tatparyāpannā 'sau nānyabhumikā /",
    "T07vakobhau:2542": " kimarthamenāṃ samāpadyante /",
    "T07vakobhau:2543": " niḥsṛtīcchayā /",
    "T07vakobhau:2544": " niḥsaraṇameṣāṃ manyante /",
    "T07vakobhau:2545": " ato mokṣakāmatayā samāpadyante /",
    "T07vakobhau:2546": " āsaṃjñikaṃ vipākatvāt avyākṛtamiti siddham /",
    "T07vakobhau:2547": " iyaṃ tu",
    "T07vakobhau:2548": " śubhā",
    "T07vakobhau:2549": " kuśalaivāsaṃjñisamāpattiḥ /",
    "T07vakobhau:2550": " tasyā asaṃjñisattveṣu pañcaskandhako vipākaḥ /",
    "T07vakobhau:2551": " kuśalā satī",
    "T07vakobhau:2552": " upapadyavedyaiva",
    "T07vakobhau:2553": " upapadyavedanīyaiva /",
    "T07vakobhau:2554": " na dṛṣṭadharmaparyāyavedanīyā nāpi aniyatā /",
    "T07vakobhau:2555": " yo 'pyenāmutpādya parihīyate so 'pi kilāvaśyaṃ punarutpādyāsaṃjñisattveṣūpapadyata iti /",
    "T07vakobhau:2556": " ata eva tallābhī niyāmaṃ nāvakrāmati /",
    "T07vakobhau:2557": " seyaṃ pṛthagjanasyaiveṣyate /",
    "T07vakobhau:2558": " nāryasya",
    "T07vakobhau:2559": " nahyāryāṃ asaṃjñisamāpattiṃ samāpadyante vinipātasthānamivaitāṃ paśyantaḥ/",
    "T07vakobhau:2560": " niḥsaraṇasaṃjñino hi tāṃ samāpadyante /",
    "T07vakobhau:2561": " atha kimenāmāryāścaturthadhyānalābhādatītānāgatāṃ pratilabhante dhyānavat",
    "T07vakobhau:2562": " anye 'pi atāvanna pratilabhante /",
    "T07vakobhau:2563": " kiṃ kāraṇam /",
    "T07vakobhau:2564": " eṣā hyucitā 'pi satī mahābhisaṃskārasādhyatvādacittakatvācca /",
    "T07vakobhau:2565": " ekādhvikāpyate // VAkK_2.42 //",
    "T07vakobhau:2566": " ekakāliketyarthaḥ /",
    "T07vakobhau:2567": " varttamānakālikaiva labhyate",
    "T07vakobhau:2568": " yathā prātimokṣasaṃvaraḥ /",
    "T07vakobhau:2569": " labdhayā tu dvitaīyādiṣu kṣaṇeṣvatītayā 'pi samanvāgato bhavati yāvanna",
    "T07vakobhau:2570": " tyajati /",
    "T07vakobhau:2571": " acittaka tvānnānāgatā bhāvyate /",
    "T07vakobhau:2572": " nirodhasamāpattiridāniṃ katamā /",
    "T07vakobhau:2573": " nirodhākhyā tathaiveyaṃ",
    "T07vakobhau:2574": " yathaivāsaṃjñimāpatthiḥ /",
    "T07vakobhau:2575": " tathāśabdena kaḥ prakāro gṛhyate /",
    "T07vakobhau:2576": " \"nirodhaścittacaittānāmi\"ti /",
    "T07vakobhau:2577": " ayaṃ tvasyā viśeṣaḥ /",
    "T07vakobhau:2578": " iyaṃ",
    "T07vakobhau:2579": " vihārārthaṃ",
    "T07vakobhau:2580": " śāntavihārasaṃjñāpūarvakeṇa manasikāreṇa enāṃ samāpadyante /",
    "T07vakobhau:2581": " tāṃ tu niḥsaraṇasaṃjñā pūrvakeṇa /",
    "T07vakobhau:2582": " sā khalvapi caturthadhyānabhūmikā /",
    "T07vakobhau:2583": " iyaṃ tu",
    "T07vakobhau:2584": " bhavāgrajā /",
    "T07vakobhau:2585": " naivasaṃjñānāsaṃjñāyatanabhūmikaiva /",
    "T07vakobhau:2586": " sā ceyaṃ",
    "T07vakobhau:2587": " śubhā",
    "T07vakobhau:2588": " kuśalaiva na klilṣṭā nāvyākāṛtā /",
    "T07vakobhau:2589": " kuśalā satī",
    "T07vakobhau:2590": " dvivedyā 'niyatā ca /",
    "T07vakobhau:2591": " dvayoḥ kālayorvedyā upapadyavedanīyā cāparaparyāyavedanīyā ca /",
    "T07vakobhau:2592": " aniyatā ca vipākaṃ prati kadācinna vipacyate /",
    "T07vakobhau:2593": " yadīha pariniarvāyāt tasyā hi bhavāgre catuḥskandhako vipākaḥ /",
    "T07vakobhau:2594": " sā ceyamekāntena",
    "T07vakobhau:2595": " āryasya",
    "T07vakobhau:2596": " nahi pṛthagjanā nirodhasamāpattimutpādayituṃ śaknuvantyucchedabhīrutvādāryamārgabalena cotpādanāddṛṣṭadharmanirvāṇasya tadadhimuktitaḥ /",
    "T07vakobhau:2597": " āryasyāpi ceyaṃ na vairāgyalabhyā /",
    "T07vakobhau:2598": " kiṃ tarhi /",
    "T07vakobhau:2599": " āpyā prayogataḥ // VAkK_2.43 //",
    "T07vakobhau:2600": " prayogalabhyaiveyam /",
    "T07vakobhau:2601": " na cātītā labhyate nāpyanāgata bhāvyate /",
    "T07vakobhau:2602": " cittabalena tadbhāvanāt /",
    "T07vakobhau:2603": " kiṃ bhagavato 'pi parāyogikī /",
    "T07vakobhau:2604": " netyāha /",
    "T07vakobhau:2605": " bodhilabhyā muneḥ",
    "T07vakobhau:2606": " kṣayajñānasamanaṃ kālaṃ buddhā bhagavanta enāṃ labhante nāsti kiñcidbuddhānāṃ prāyogikaṃ nāma",
    "T07vakobhau:2607": " icchāmātrapratibaddho hi teṣāṃ sarvaguṇasaṃpātsaṃmukhībhāvaḥ /",
    "T07vakobhau:2608": " tasmādeṣāṃ sarvavairāgyalābhikam /",
    "T07vakobhau:2609": " kathaṃ khalvi dānīmanutpāditāyāṃ nirodhasamāpattau kṣayajñānakāle bhagavānubhayotobhāgavimuktaḥ sidhyati /",
    "T07vakobhau:2610": " sidhyatyutpāditāyāmiva tasyāṃ vaśitvāt prāgeva tāṃ bodhisattvaḥ śaikṣyāvasthāyāmutpādayatīti pāścattyāḥ /",
    "T07vakobhau:2611": " atha kasmādevaṃ neṣyate /",
    "T07vakobhau:2612": " evaṃ ca sthaviropaguptasyāpīdaṃ netrīpadaṃ prāmāṇikaṃ bhaviṣyati /",
    "T07vakobhau:2613": " \"nirodhasamāpattimutpādya kṣayajñānamutpādayatīti vaktavyaṃ tathāgata\"iti",
    "T07vakobhau:2614": " na prāk",
    "T07vakobhau:2615": " nahi pūrvaṃ tasyā utapādanaṃ yujyata iti kāśmīrakāḥ /",
    "T07vakobhau:2616": " kiṃ kāraṇam /",
    "T07vakobhau:2617": " catustriṃśatkṣaṇāptitaḥ /",
    "T07vakobhau:2618": " catusriṃśatā kila cittakṣaṇairbodhisattvo bodhimanuprāptaḥ /",
    "T07vakobhau:2619": " satyābhisamaye ṣoḍaśabhirbhavāgravairāgye cāṣṭādaśabhirnavaprakārāṇāṃ kleśānāṃ prahāṇāya navānantaryavimuktimārgotpādanāt",
    "T07vakobhau:2620": " ta ete catustriṃśat bhavanti /",
    "T07vakobhau:2621": " ākiñcanyāyatanavītarāgasyāsyaniyāmāvakramaṇādadhobhūmikā na punaḥḥ praheyā bhavanti /",
    "T07vakobhau:2622": " ata etasminnantare visabhāgacittāsaṃbhavānnirodhasamāpatterayoga iti /",
    "T07vakobhau:2623": " kiṃ punaḥ syādyadi visabhāgacittamantarā saṃmukhīkkuryāt /",
    "T07vakobhau:2624": " vyutthānāśayaḥ syādavyutthānāśayāśca bodhisattvāḥ /",
    "T07vakobhau:2625": " satyamavyutthānāśayā natu āsrava mārgāvyutthānāt /",
    "T07vakobhau:2626": " kathaṃ tarhi \"na tāvat bhetsyāmi paryaṅkamaprāpte āsravakṣaya\" iti /",
    "T07vakobhau:2627": " asyāśayasyāvyutthānā dekāyana eva sarvārthaparisamāpteriti bahirdeśakāḥ /",
    "T07vakobhau:2628": " pūrvameva tu varṇayanti kāśmīrāḥ /",
    "T07vakobhau:2629": " yadyapyanayoḥ samāpattyorbahuprakāro viśeṣaḥ /",
    "T07vakobhau:2630": " kāmarūpāśraye bhūte",
    "T07vakobhau:2631": " ubhe api tvete asaṃjñinirodhasamāpattī kāmadhātau rūpadhātau cotpatsyete /",
    "T07vakobhau:2632": " ye tvasaṃjñisamāpattiṃ rūpadhātau necchanti teṣāmayaṃ grantho virudhyate /",
    "T07vakobhau:2633": " syādrūpabhavo na cāsau bhavaḥ pañcavyavacāraḥ /",
    "T07vakobhau:2634": " syādrūpāvacarāṇāṃ sattvānāṃ saṃjñināṃ devānāṃ visabhāge citte sthitānāmasaṃjñisamāpattiṃ nirodhasamāparttiṃ ca samāpannānāmasaṃjñināṃ ca devānāmāsaṃjñike pratilabdhe yo bhava\" iti /",
    "T07vakobhau:2635": " ata ubhe apyete kāmarūpāśraye /",
    "T07vakobhau:2636": " tatrāpi tvayaṃ viśeṣaḥ /",
    "T07vakobhau:2637": " nirodhākhyādito nṛṣu // VAkK_2.44 //",
    "T07vakobhau:2638": " nirodhasamāpattiḥ prathamato manuṣyepūtpādyate paścādrūpadhātau parihīṇapūrvaiḥ /",
    "T07vakobhau:2639": " kimato 'pyasti parihāṇiḥ /",
    "T07vakobhau:2640": " astītyāha /",
    "T07vakobhau:2641": " anyathā hi ndāyi sūtraṃ virudhyeta /",
    "T07vakobhau:2642": " \"ihāyuṣmanto bhikṣuḥ śīlasaṃpannaśca bhavati samādhisaṃpannaśca prajñāsaṃpannaśca /",
    "T07vakobhau:2643": " so 'bhīkṣṇaṃ saṃjñāvedayita nirodhaṃ samāpadyate ca vyuttiṣṭhate cāsti",
    "T07vakobhau:2644": " caitat sthānamiti yathābhūtaṃ prajānāti sa na haiva dṛṣṭa eva dharme pratipattye vājñāmārāgayati nāpi maraṇakālasamaye bhedācca kāyasyātikramya devān kavaḍīkārāhāra bhakṣānanyatarasmin divye manomaye kāya upapadyate /",
    "T07vakobhau:2645": " sa tatropapanno 'bhīkṣṇaṃ saṃjñāveditanirodhaṃ samāpadyate ca",
    "T07vakobhau:2646": " vyuttiṣṭahate cāsti caitat sthānamiti yathābhūtaṃ prajānātī\"ti /",
    "T07vakobhau:2647": " atra hi divyo manomayaḥ kāyo rūpāvacara ukto bhagavatā /",
    "T07vakobhau:2648": " iyaṃ ca samāpattirbhāvāgrikī /",
    "T07vakobhau:2649": " tatkathamaparihīṇasya tallābhino rūpadhātau syādupapattiḥ /",
    "T07vakobhau:2650": " caturthadhyānabhūmikāmapi nirodhasabhāpatiṃ nikāyāntarīyā icchanti /",
    "T07vakobhau:2651": " teṣāṃ vināpi parihāṇyā sidhyatyetat /",
    "T07vakobhau:2652": " etadeva tu na sidhyati /",
    "T07vakobhau:2653": " caturthadhyānabhūmikā 'pyasāvastīti /",
    "T07vakobhau:2654": " kiṃ kāraṇam /",
    "T07vakobhau:2655": " \"navānupūrvasamāpattaya\" iti sūtre vacanāt /",
    "T07vakobhau:2656": " yadyeṣa niyamaḥ kathaṃ vyutkrāntasamāpattayo bhavanti /",
    "T07vakobhau:2657": " prāthamakalpikaṃ pratyeṣa niyamaḥ /",
    "T07vakobhau:2658": " praptaprakāmavāśitvāstu santo vilaṅghyāpi samāpadyante /",
    "T07vakobhau:2659": " evamanayoḥ samāpattyorbhūmito 'pi viśeṣaḥ /",
    "T07vakobhau:2660": " caturthadhyānatayā 'grābhūmikatvāt /",
    "T07vakobhau:2661": " prayogato 'pi niḥsaraṇavihārasaṃjñāpūrvakamanasikāraprayogāt /",
    "T07vakobhau:2662": " saṃtānato 'pi pṛthagjanāryasaṃtānatvāt /",
    "T07vakobhau:2663": " phalato 'pyāsaṃjñikabhavāgraphalatvāt /",
    "T07vakobhau:2664": " vedanīyato 'pi niyatāniyatopapadyobhayathāvedanīyatvāt /",
    "T07vakobhau:2665": " prathamotpādanato 'pi dvidhātumanuṣyotpādanāt /",
    "T07vakobhau:2666": " kasmāt punarete cittatacaittanirodhasvabhāve satyāvasaṃjñisamāpattiḥ saṃjñāveditanirodhasamāpattiścocyate",
    "T07vakobhau:2667": " tatprātikūlyena tatsamāpattiprayogāt /",
    "T07vakobhau:2668": " vedanādijñāne 'pi paracittajñānavacanavat /",
    "T07vakobhau:2669": " kathamidānīṃ bahukālaṃ niruddhāccittāt punarapi cittaṃ jāyate /",
    "T07vakobhau:2670": " atītasyāpyastitvāt iṣyate vaibhāṣikaiḥ samanantarapratyayatvam /",
    "T07vakobhau:2671": " apare punarāhuḥ /",
    "T07vakobhau:2672": " kathaṃ tāvad rūpopapannānāṃ ciraniruddhe 'pi rūpe punarapi rūpaṃ jāyate /",
    "T07vakobhau:2673": " cittād eva hi taj jāyate na rūpāt /",
    "T07vakobhau:2674": " evaṃ cittam apy asmād eva sendriyāt kāyāj jāyate na cittāt /",
    "T07vakobhau:2675": " anyonyabījakaṃ hy etadubhayaṃ yaduta cittaṃ ca sendriyaśca kāya iti pūrvācāryāḥ /",
    "T07vakobhau:2676": " bhadantavasumitrastvāha paripṛcchāyāṃ \"yasyācittikā",
    "T07vakobhau:2677": " nirodhasamāpattistasyaiṣa doṣo mama tu sacittikā samāpattiri\"ti /",
    "T07vakobhau:2678": " ti /",
    "T07vakobhau:2679": " bhadantaghoṣaka āha tadidaṃ nopapadyate /",
    "T07vakobhau:2680": " \"sati hi vijñāne trayāṇāṃ saṃnipātaḥ sparśaḥ /",
    "T07vakobhau:2681": " sparśapratyayā ca vedanā saṃjñā cetan''etyuktaṃ bhagavatā /",
    "T07vakobhau:2682": " ataḥ saṃjñāvedanayorapyatra nirodho na syāt /",
    "T07vakobhau:2683": " athāpi syāt /",
    "T07vakobhau:2684": " yathā vedanāpratyayā tṛṣṇe\"tyuktam /",
    "T07vakobhau:2685": " satyāmapi tu vedanāyāmarhato na tṛṣṇotpattirevaṃ satyapi sparśe vedannādayo na syuriti /",
    "T07vakobhau:2686": " tasyāviśeṣitatvāt /",
    "T07vakobhau:2687": " avidyāsaṃsparśajaṃ hi veditaṃ pratītyotpannā tṛṣṇetyuktaṃ natu vedanotpattau sparśo viśeṣita ityasamānametat /",
    "T07vakobhau:2688": " tasmādacittikā nirodhasamāpattiriti vaibhāṣikāḥ /",
    "T07vakobhau:2689": " kathamacittikāyāḥ samāpattitvam /",
    "T07vakobhau:2690": " mahābhūtasamatāpādanāt /",
    "T07vakobhau:2691": " samāpatticittena ca tāṃ samāpadyante samāgacchantīti samāpattiḥ /",
    "T07vakobhau:2692": " kiṃ punarete samāpattī dravyataḥ sta utāho prajñaptitaḥ /",
    "T07vakobhau:2693": " dravyata ityāha /",
    "T07vakobhau:2694": " cittotpattipratibandhanāt /",
    "T07vakobhau:2695": " na /",
    "T07vakobhau:2696": " samāpatticittenaiva tatpratibandhanāt /",
    "T07vakobhau:2697": " samāpatticittameva hi taccittāntaraviruddhamutpadyate yena kālāntaraṃ cittasyā pravṛttimātraṃ bhavati /",
    "T07vakobhau:2698": " tadviruddhāśrayāpādanāt /",
    "T07vakobhau:2699": " yā 'sau samāpattiriti prajñapyate taccāpravṛttimātraṃ na pūrvamāsīnna paścāt bhavati vyutthitasyeti saṃskṛtā 'sau samāpattiḥ prajñapyate /",
    "T07vakobhau:2700": " athavā āśrayasyaiva tathā samāpādanaṃ samāpattiḥ /",
    "T07vakobhau:2701": " evamāsaṃjñikamapi draṣṭavyam /",
    "T07vakobhau:2702": " cittamevāsau tatra cittapravṛttiviruddhaṃ labhate taccāpravṛttimātramāsaṃjñikaṃ prajñapyata iti tadetanna varṇayanti /",
    "T07vakobhau:2703": " vyākhyāte samāpattī //",
    "T07vakobhau:2704": " jīvitaṃ katamat /",
    "T07vakobhau:2705": " āyurjīvitam",
    "T07vakobhau:2706": " evaṃ hyuktamabhidharme 'jīvitenriyaṃ katamat /",
    "T07vakobhau:2707": " traidhātukamāyuri\"ti /",
    "T07vakobhau:2708": " etaccaiva na jñāyate āyurnāma ka eṣa dharma iti /",
    "T07vakobhau:2709": " ādhāra ūṣmavijñānayorhi yaḥ /",
    "T07vakobhau:2710": " idamuktaṃ bhagavatā",
    "T07vakobhau:2711": " \"āyurūṣmātha vijñānaṃ yadā kāyaṃ jahatyamī /",
    "T07vakobhau:2712": " apaviddhastadā śete yathā kāṣṭhamacetana\" iti //",
    "T07vakobhau:2713": " tad ya ūṣmaṇo vijñānasya cādhārabhūto dharmaḥ sthitihetustadāyuḥ /",
    "T07vakobhau:2714": " tasyedānīmāyuṣaḥ ka ādhārabhūtaḥ /",
    "T07vakobhau:2715": " evaṃ tarhi parasparāpekṣyavṛttitvādeṣāṃ kaḥ pūrvaṃ nivartiṣyate /",
    "T07vakobhau:2716": " yadvaśādibhavau vivarttiṣyete iti nityānivṛttiprasaṅgaḥ /",
    "T07vakobhau:2717": " āyuṣastarhi karmādhārabhūtaṃ yāvadākṣiptaṃ karmaṇā tāvadanuvarttanāt /",
    "T07vakobhau:2718": " ūṣmavijñānayorapi kimarthaṃ karmaivādhārabhūtaṃ neṣyate /",
    "T07vakobhau:2719": " mā bhūt sarvaṃ vijñānamāmaraṇādvipāka iti /",
    "T07vakobhau:2720": " ūṣmaṇastarhi karmādhārbhūtaṃ bhaviṣyati ūṣmā ca vijñānasya /",
    "T07vakobhau:2721": " evamapyārūpyeṣvanādhāraṃ vijñānaṃ syādūṣmābhāvāt /",
    "T07vakobhau:2722": " tasya punaḥ karmādhāro bhaviṣyati /",
    "T07vakobhau:2723": " na vai labhyate kāmacāro yat kvacidevoṣmā vijñānasyādhāro bhaviṣyati kvacideva karmeti /",
    "T07vakobhau:2724": " uktaṃ cātra /",
    "T07vakobhau:2725": " kimuktam /",
    "T07vakobhau:2726": " \"mā bhūtsarvaṃ vijñānamāmaraṇādvipāka\" iti /",
    "T07vakobhau:2727": " tasmādastyeva tayorādhārabhūtamāyuḥ /",
    "T07vakobhau:2728": " nahi nāstīti brūmo natu dravyāntaram /",
    "T07vakobhau:2729": " kiṃ tarhi /",
    "T07vakobhau:2730": " traidhātukena karmaṇā nikāyasabhāgasya sthitikālāvedhaḥ /",
    "T07vakobhau:2731": " yāvaddhi karmaṇā nikāyasabhāgasyāvedhaḥ kṛto bhavatyetāvantaṃ kālamavasthātavyamiti tāvat so 'vatiṣṭhate tadāyurityucyate /",
    "T07vakobhau:2732": " sasyānāṃ pākakālāvedhavat kṣipteṣusthitikālāvedhavacca /",
    "T07vakobhau:2733": " yastu manyate saṃskāro nāma kaścin guṇaviśeṣa iṣau jāyate yadvaśādgamanamāpatanād bhavatīti",
    "T07vakobhau:2734": " tasya tadekatvāt pratipannābhāvācca deśāntaraiḥ śīghra taratamaprāptikālabhedā nupapattiḥ patanānupapattiśca /",
    "T07vakobhau:2735": " vāyunā tatpratibandha iti cet /",
    "T07vakobhau:2736": " arvākpatanaprasaṅgo na vā kadācidvāyoraviśeṣāt /",
    "T07vakobhau:2737": " evaṃ tu varṇayanti dravyāntaramevāyurastīti /",
    "T07vakobhau:2738": " atha kimāyuḥkṣayādeva maraṇaṃ bhavatyāhosvidanyathāpi /",
    "T07vakobhau:2739": " prajñaptāvuktam \"āyuḥkṣayānmaraṇaṃ na puṇyakṣayādi\"ti /",
    "T07vakobhau:2740": " catuṣkoṭiḥ /",
    "T07vakobhau:2741": " prathamā koṭirāyurvipākasya karmaṇaḥ paryādānāt /",
    "T07vakobhau:2742": " dvitīyā bhogavipākasya /",
    "T07vakobhau:2743": " tṛtīyobhayoḥ /",
    "T07vakobhau:2744": " caturthī viṣamāparihāreṇa /",
    "T07vakobhau:2745": " āyurutsargācceti vaktavyakm /",
    "T07vakobhau:2746": " na vaktavyam /",
    "T07vakobhau:2747": " āyuḥkṣayādeva tanmaraṇam /",
    "T07vakobhau:2748": " prathamakoṭyantargamāt /",
    "T07vakobhau:2749": " kṣīṇe tvāyuṣi puṇyakṣayasya maraṇe nāsti sāmarthyam /",
    "T07vakobhau:2750": " tasmādubhayakṣaye sati maraṇamāyuḥkṣayādityuktam /",
    "T07vakobhau:2751": " jñānaprasthāne 'pyuktam \"āyuḥ santatyupanibaddhaṃ vartata iti vaktavyam /",
    "T07vakobhau:2752": " sakṛdutpannaṃ tiṣṭhanīti vaktavyam /",
    "T07vakobhau:2753": " āha /",
    "T07vakobhau:2754": " kāmāvacarāṇāṃ sattvānāmasaṃjñisamāparttiṃ nirodhasamāparttiṃ ca samāpannānāṃ santatyupanibaddhaṃ varttata iti vaktavyam /",
    "T07vakobhau:2755": " samāpannānāṃ rūpārūpyāvacarāṇāṃ ca sattvānāṃ sakrdutpannaṃ tiṣṭhatīti",
    "T07vakobhau:2756": " vaktavyam\" /",
    "T07vakobhau:2757": " ko 'sya bhāṣitasyārthaḥ /",
    "T07vakobhau:2758": " yasyāśrayopaghātādupāghatastatsantatyadhīnatvāt prathamam /",
    "T07vakobhau:2759": " yasya tvāśrayopaghāta eva nāsti tadyatho tpannāvasthānāt dvitīyam /",
    "T07vakobhau:2760": " sāntarāyaṃ prathamaṃ nirantarāyaṃ dvitīyamiti kāśmīrāḥ /",
    "T07vakobhau:2761": " tasmādastyakālamṛtyuḥ /",
    "T07vakobhau:2762": " sūtra uktam \"catvāra ātmabhāvapratilambhāḥ /",
    "T07vakobhau:2763": " astyātmabhāvapratilambho yatrātmasaṃcetanā kramate na parasaṃcetane\"ti /",
    "T07vakobhau:2764": " catuṣkoṭikaḥ /",
    "T07vakobhau:2765": " ātmasaṃcetanaiva kramate kāmadhātau krīḍāpramoṣkāṇāṃ devānāṃ manaḥpradūṣakāṇāṃ ca /",
    "T07vakobhau:2766": " teṣāṃ hi praharṣamanaḥopradoṣābhyāṃ tasmāt sthānāccyutirbhavati nānyathā/",
    "T07vakobhau:2767": " duddhānāṃ ceti vaktavyam /",
    "T07vakobhau:2768": " svayaṃmṛtyutvāt /",
    "T07vakobhau:2769": " parasaṃcetanaiva kramate garbhāṇḍagatānām /",
    "T07vakobhau:2770": " ubhayamapyeṣāṃ kāmāvacarāṇāṃ prāyeṇa /",
    "T07vakobhau:2771": " nobhayaṃ sarveṣā mantarābhavikāṇāṃ rūpārūpyāvacarāṇāmanekajātīyānāṃ kāmāvacarāṇāṃ tadyathā nārakāṇā muttarakauravāṇāṃ darśanamārgamaitrīnirodhāsaṃjñi samāpattisamāpannānāṃ rājarṣijinadūtajinādiṣṭa dharmilo ttaragaṅgila śreṣṭhiputrayaśaḥ dumārajīvakādīnāṃ sarveṣā caramabhavikānāṃvodhisattva mātustadgarbhāyāḥ cakravarttinaścakravarttimātuśca tadgarbhāyāḥ/",
    "T07vakobhau:2772": " atha kasmātsūtra uktaṃ katame te bhadanta sattvā yeṣāṃ nātmasaṃcetanā kramate na parasaṃacetanā",
    "T07vakobhau:2773": " naivasaṃjñānāsaṃjñāyatanopagāḥ śāriputre\"ti /",
    "T07vakobhau:2774": " anyeṣu kila dhyānarūpyedhvātmasaṃcetanāsvabhūmika āryamārgaḥ parasaṃcetanā uttarabhūmisāmantakastatra cobhayaṃ nāstīti /",
    "T07vakobhau:2775": " nanu caivaṃ tatrāpi parabhūmika āryamārgaḥ parasaṃcetanā prāpnoti /",
    "T07vakobhau:2776": " paryantagrahaṇāttarhi tadādisaṃpratyayaḥ /",
    "T07vakobhau:2777": " kvacidādisaṃpratyayaḥ kvacidādinā paryanto 'pi pratīyate /",
    "T07vakobhau:2778": " yadāha /",
    "T07vakobhau:2779": " \"tadyathā devā brahmakāyikāḥ /",
    "T07vakobhau:2780": " iyaṃ prathamā sukhopapattiriti /",
    "T07vakobhau:2781": " kvacit paryantenādirapi pratīyate /",
    "T07vakobhau:2782": " yadāha /",
    "T07vakobhau:2783": " tadyathā devā ābhāsvarāḥ /",
    "T07vakobhau:2784": " iyaṃ dvitīyā sukhopapattiri\"ti",
    "T07vakobhau:2785": " ayamatra tadyathāśabdo dṛṣṭāntavācaka iti yukta etasmāccheṣasaṃ pratyayaḥ",
    "T07vakobhau:2786": " eṣa hi dṛṣṭāntadharmo yadekamapi tajjātīyakaṃ dṛśyate /",
    "T07vakobhau:2787": " sa ceha tadyathāśabdo nāstītyanupasaṃhāra eṣaḥ /",
    "T07vakobhau:2788": " yadyayaṃ tadyathāśabdo dṛṣṭāntavācakaḥ syādiha na prāpnuyāt /",
    "T07vakobhau:2789": " santi sattvā nānātvakāyā nānātvasaṃjñinastadyathā manuṣyastadekatyāścadevā iti /",
    "T07vakobhau:2790": " tasmādupadarśanārtha evāyaṃ draṣṭavya ityalamatiprasaṅgena /",
    "T07vakobhau:2791": " uktaṃ jīvitam //",
    "T07vakobhau:2792": " lakṣaṇāni punarjātirjarā sthitiranityatā // VAkK_2.45 //",
    "T07vakobhau:2793": " etāni hi saṃskṛtasya catvāri lakṣaṇāni /",
    "T07vakobhau:2794": " yatraitāni bhavanti sa dharmaḥ saṃskṛto lakṣyate /",
    "T07vakobhau:2795": " viparyayādasaṃskṛtaḥ /",
    "T07vakobhau:2796": " tatra jātistaṃ dharmaṃ janayati sthitiḥ sthapayati jarā jarayati anityatā vināśayati /",
    "T07vakobhau:2797": " nanu \"trīṇimāni saṃskṛta lakṣaṇānī\"ti sūtra uktam /",
    "T07vakobhau:2798": " caturthamapyatra vaktavyaṃ syāt /",
    "T07vakobhau:2799": " kiṃ cātra noktam /",
    "T07vakobhau:2800": " āha /",
    "T07vakobhau:2801": " sthitiḥ /",
    "T07vakobhau:2802": " yattarhi \"idaṃ sthityanyathātvami\"ti /",
    "T07vakobhau:2803": " jarāyā eṣa paryāyastadyathā jāterutpāda ityanityatāyāśca vyaya iti /",
    "T07vakobhau:2804": " ye hi dharmāḥ saṃskārāṇāmadhvasaṃcārāya pravṛttāsta eva sūtre lakṣaṇānyuktānyudvejanārtham",
    "T07vakobhau:2805": " jātirhi yā saṃskārānanāgatādadhvanaḥ pratyutpannamadhvānaṃ saṃcārayati /",
    "T07vakobhau:2806": " jarā 'nityate punaḥ pratyutpannādatītaṃ durbalīkṛtya pratighātāt /",
    "T07vakobhau:2807": " tadyathā kila gahanapraviṣṭasya puruṣasya trayaḥ śatravaḥ /",
    "T07vakobhau:2808": " tata eka enaṃ gahanādākarṣet dvau punarjīvitādvacyaparopayetāṃ tadvaditi /",
    "T07vakobhau:2809": " sthitistu tān saṃskārānupaguhya tiṣṭhatyaviyogamivecchantī /",
    "T07vakobhau:2810": " ato 'sau saṃskṛtalakṣaṇaṃ na vyavasthāpitā /",
    "T07vakobhau:2811": " asaṃskṛtasyāpi ca svalakṣaṇe sthitibhāvāt /",
    "T07vakobhau:2812": " anye punaḥ kalpayanti sthitiṃ jarāṃ cābhisamasya sthityanyathātvamityekaṃ lakṣaṇamuktaṃ sūtre",
    "T07vakobhau:2813": " kiṃ prayojanam /",
    "T07vakobhau:2814": " eṣā hyeṣu saṅgāspadamataḥ śriyamivaināṃ kālakarṇīsahitāṃ darśayāmāsa tasyāmanāsaṅgārthamiti",
    "T07vakobhau:2815": " ataścatvāryeva saṃskṛta lakṣaṇāni /",
    "T07vakobhau:2816": " teṣāmapi nāma jātyādīnāṃ saṃskṛtatvādanyairjātyādibhirbhavitavyam /",
    "T07vakobhau:2817": " bhavantyeva /",
    "T07vakobhau:2818": " jātijātyādayasteṣāṃ",
    "T07vakobhau:2819": " teṣāmapi catvāryanulakṣaṇāni bhavanti /",
    "T07vakobhau:2820": " jātijātiḥ sthitisthitiḥ jarājarā anityatā 'nityatā iti /",
    "T07vakobhau:2821": " nanu caikasyaikasya caturlakṣaṇī prāpnoti aparyavasānadoṣaśca /",
    "T07vakobhau:2822": " teṣāṃ punaranyajātyādiprasaṅgāt /",
    "T07vakobhau:2823": " na prāpnoti /",
    "T07vakobhau:2824": " yasmāt /",
    "T07vakobhau:2825": " te 'ṣṭadharmaikavṛttayaḥ /",
    "T07vakobhau:2826": " teṣāṃ jātyādīnāmaṣṭāsu dharmeṣu vṛttiḥ /",
    "T07vakobhau:2827": " kimidaṃ vṛttiriti /",
    "T07vakobhau:2828": " kāritraṃ puruṣakāraḥ /",
    "T07vakobhau:2829": " jātijātyādīnāṃ caikatra dharme kathaṃ kṛtvā ātmanā navamo hi dharma utpadyate /",
    "T07vakobhau:2830": " sārdhaṃ lakṣaṇānulakṣaṇairaṣṭābhiḥ /",
    "T07vakobhau:2831": " tatra jātirātmānaṃ virahayyānyānaṣṭau dharmān janayati /",
    "T07vakobhau:2832": " jātijātiḥ puna stāmeva jātim /",
    "T07vakobhau:2833": " tadyathā kila kācit kukkuṭī bahūnya patyāni prajāyate kācidalpāni /",
    "T07vakobhau:2834": " tadvat sthitirapyātmānaṃ varjayitvā 'nyānaṣṭau dharmān sthāpayati sthitisthitistu tāmeva sthitim /",
    "T07vakobhau:2835": " evaṃ jarā 'nityate api yathāyogyaṃ yajye /",
    "T07vakobhau:2836": " tasmānā bhavatyanavasthāprasaṅgaḥ /",
    "T07vakobhau:2837": " tadetadākāśaṃ pāṭyata iti sautrāntikāḥ /",
    "T07vakobhau:2838": " nahyete jātyādayo dharmā dravyataḥ saṃvidyante yathā 'bhivyajyante /",
    "T07vakobhau:2839": " kiṃ kāraṇam /",
    "T07vakobhau:2840": " pramāṇābhāvāt /",
    "T07vakobhau:2841": " nahyeṣāṃ dravyato 'stitve kiñcidapi pramāṇamasti pratyakṣamanumānamāptāgamo vā yathā rūpādīnāṃ dharmāṇāmiti /",
    "T07vakobhau:2842": " yattarhi sūtra uktaṃ \"saṃskṛtasyotpādo 'pi prajñāyate vyayo 'pi",
    "T07vakobhau:2843": " sthityanyathātvamapī\" ti /",
    "T07vakobhau:2844": " granthajño devānāṃ priyo natvarthajñaḥ /",
    "T07vakobhau:2845": " arthaśca pratiśaraṇa muktaṃ bhagavatā /",
    "T07vakobhau:2846": " kaḥ punarasyārthaḥ /",
    "T07vakobhau:2847": " avidyāndhā hi bālāḥ saṃskārapravāhamātmāta ātmīyataścādhimuktā abhiṣvajante /",
    "T07vakobhau:2848": " tasya mithyādhimokṣasya vyāvarttanārthaṃ bhagavāṃstasya saṃskārapravāhasyasaṃskṛtatvaṃ pratītyasamutpannatāṃ dyotayitukāma idamāha \"triṇīmāni saṃskṛtasya saṃskṛtalakṣaṇāni\" /",
    "T07vakobhau:2849": " na tu kṣaṇasya /",
    "T07vakobhau:2850": " nahi kṣaṇasyotpādādayaḥ prajñāyante /",
    "T07vakobhau:2851": " nacāprajñāyamānā ete lakṣaṇaṃ bhavitumarhanti /",
    "T07vakobhau:2852": " atha evātra sūtre \"saṃskṛtasyotpādo 'pi prajñāyata\" ityuktam /",
    "T07vakobhau:2853": " punaḥ saṃskṛtagrahaṇaṃ saṃskṛtatve lakṣaṇānīti yathā vijñāye ta /",
    "T07vakobhau:2854": " maivaṃ vijñāyi saṃskṛtasya vastuno 'stitve lakṣaṇāni jalavalākāvat sādhvasādutve vā kanyālakṣaṇavaditi",
    "T07vakobhau:2855": " tatra pravāhasyādirutpādo nivṛttirvyayaḥ /",
    "T07vakobhau:2856": " sa eva pravāho 'nuvarttamānaḥ sthitiḥ /",
    "T07vakobhau:2857": " tasya pūrvāparaviśeṣaḥ sthityanyathātvam /",
    "T07vakobhau:2858": " evaṃ ca kṛtvoktaṃ \"viditā eva nandasya kulaputrasya vedanā utpadyante viditā ava tiṣṭhante viditā astaṃ parikṣayaṃ paryādānaṃ gacchantī\"ti /",
    "T07vakobhau:2859": " āha cātra",
    "T07vakobhau:2860": " \"jātirādiḥ pravāhasya vyayaśchedaḥ sthitistu saḥ /",
    "T07vakobhau:2861": " sthityanyathātvaṃ tasyaiva pūrvāparaviśiṣṭatā //\"",
    "T07vakobhau:2862": " \"jātirapūrvo bhāvaṃ sthitiḥ prabandho vyayastaducchedaḥ /",
    "T07vakobhau:2863": " sthityanyathātvamiṣṭaṃ prabandhapūrvāparaviśeṣa\" iti //",
    "T07vakobhau:2864": " \"kṣaṇikasya hi dharmasya vinā sthityā vyayo bhavet /",
    "T07vakobhau:2865": " na ca vyetyeva tenāsya vṛthā tatparikalpanā //\"",
    "T07vakobhau:2866": " tasmāt pravāha eva sthitiḥ /",
    "T07vakobhau:2867": " evaṃ ca kṛtvā 'yamapyabhidharmanirdeśa upapannno bhavati /",
    "T07vakobhau:2868": " \"sthitiḥ katamā /",
    "T07vakobhau:2869": " utpannānāṃ saṃskārāṇāmavināśa\" iti /",
    "T07vakobhau:2870": " nahi kṣaṇasyotpannasyāvināśo 'stīti /",
    "T07vakobhau:2871": " yadapi ca jñānaprasthāna uktam \"ekasmiṃścitte ka utpādaḥ /",
    "T07vakobhau:2872": " āha /",
    "T07vakobhau:2873": " jātiḥ /",
    "T07vakobhau:2874": " ko vyayo maraṇam /",
    "T07vakobhau:2875": " kiṃ sthityanyathātvaṃ jare\"ti /",
    "T07vakobhau:2876": " tatrāpi nikāyasabhāgacittaṃ yujyate /",
    "T07vakobhau:2877": " pratikṣaṇaṃ cāpi saṃskṛtasyaitāni lakṣaṇāni yujyante vinā 'pi",
    "T07vakobhau:2878": " dravyāntarakalpanayā /",
    "T07vakobhau:2879": " kathamiti /",
    "T07vakobhau:2880": " pratikṣaṇamabhūtvābhāva utpādaḥ /",
    "T07vakobhau:2881": " bhūtvā 'bhāvo vyayaḥ /",
    "T07vakobhau:2882": " pūrvasya pūrvasyottarakṣaṇānuvandhaḥ sthitiḥ /",
    "T07vakobhau:2883": " tasyāvisdṛśatvaṃ sthityanyathātvamiti /",
    "T07vakobhau:2884": " yadā tarhi sadṛśā utpadyante /",
    "T07vakobhau:2885": " na te nirviśeṣā bhavanti /",
    "T07vakobhau:2886": " kathamidaṃ jñāyate /",
    "T07vakobhau:2887": " kṣiptākṣiptabalidurbalakṣiptasya vajrādeścirāśutarapātakālabhedāttanmahābhūtānāṃ pariṇāmaviśeṣasiddheḥ",
    "T07vakobhau:2888": " nātivahuviśeṣabhinnāstu saṃskārāḥ satyapyanyathātve sadṛśā eva dṛśyante /",
    "T07vakobhau:2889": " antimasya tarhi śabdārciḥkṣaṇasya parinirvāṇakāle ca ṣaḍāyatanasyottarakṣaṇābhāvāt sthityahnyanyathātvaṃ nāstītyavyāpinī lakṣaṇavyavasthā prāpnoti /",
    "T07vakobhau:2890": " na vai saṃskṛtasya sthitirevocyate /",
    "T07vakobhau:2891": " lakṣaṇamapi tu sthityanyathātvam /",
    "T07vakobhau:2892": " ato yasyāsti sthitistasyāvaśyamanyathātvaṃ bhavatīti nāsti lakṣaṇavyavasthābhedaḥ /",
    "T07vakobhau:2893": " samāsatastvatra sūtre saṃskṛtasyedaṃ lakṣaṇamiti dyotitaṃ bhagavatā",
    "T07vakobhau:2894": " \"saṃskṛtaṃ nāma yadbhūtavā bhavati bhūtvā ca punarna bhavati yaścāsya sthitisaṃjñakaḥ prabandhaḥ so 'nyathā cānyathā ca bhavatī\"ti /",
    "T07vakobhau:2895": " kim atra dravyāntarair jātyādibhiḥ katham idānīṃ sa eva dharmo lakṣyas tasyaiva lakṣaṇaṃ yokṣyate",
    "T07vakobhau:2896": " kathaṃ tāvan mahāpuruṣalakṣaṇāni mahāpuruṣān nānyāni sāsnā-lāṅgūla-kakuda-śapha-viṣāṇādīni ca gotvalakṣaṇāni gor nānyāni kāṭhinyādīni ca pṛthivīdhātvādīnāṃ lakṣaṇāni tebhyo nānyāni yathā codhrvagamanena dūrāddhūmasya dhūmatvaṃ lakṣyate naca tattasmādanyat",
    "T07vakobhau:2897": " sa evātra nyāyaḥ syāt /",
    "T07vakobhau:2898": " naca saṃskṛtānāṃ rūpādīnāṃ tāvat saṃskṛtatvaṃ lakṣyate /",
    "T07vakobhau:2899": " gṛhṇatāpi svabhāvaṃ yāvat prāgabhāvo na jñāyate paścācca santateśca viśeṣaḥ /",
    "T07vakobhau:2900": " tasmānna tenaiva tallakṣitaṃ bhavati naca tebhyo dravyāntarāṇyeva jātyādīni vidyante /",
    "T07vakobhau:2901": " athāpi nāma dravyāntarāṇyeva jātyādīni bhaveyuḥ /",
    "T07vakobhau:2902": " kimayuktaṃ syāt /",
    "T07vakobhau:2903": " eko dharmaḥ ekasminneva kāle jātaḥ sthito jīrṇo naṣṭaḥ syādeṣāṃ sahabhūtvāt /",
    "T07vakobhau:2904": " kāritrakālabhedāt /",
    "T07vakobhau:2905": " anāgatā hi jātiḥ kāritraṃ hi karoti /",
    "T07vakobhau:2906": " yasmānna jātaṃ janyate janite tu dharme varttamānāḥ kṣityādayaḥ kāritraṃ kurvantīti na yadā jāyate tadā tiṣṭati jīryati vinaśyati vā /",
    "T07vakobhau:2907": " idaṃ tāvadiha saṃpradhāryaṃ bhavet /",
    "T07vakobhau:2908": " kimanāgataṃ dravyato 'sti nāstīti paścājjanayati vā naveti sidhyet /",
    "T07vakobhau:2909": " satyapi tu tasmin jātiḥ kāritaraṃ kurvatī kathamanāgatā sidhyatītyanāgata lakṣaṇaṃ vaktavyam",
    "T07vakobhau:2910": " uparatakāritrā cotpannā kathaṃ varttamānā sidhyatīti varttamānalakṣāṇaṃ vaktavyam /",
    "T07vakobhau:2911": " sthityādayo 'pi ca yugapat kāritre varttamānā ekakṣaṇa eva dharmasya sthitajīrṇavinaṣṭatāṃ prasañjeyuḥ /",
    "T07vakobhau:2912": " yadaiva hyenaṃ sthitiḥ sthāpayati tadaiva jrā jarayati anityatā vināśayatīti /",
    "T07vakobhau:2913": " kimayaṃ tatra kāle tiṣṭatvāhosvijjīryatu vinaśyatu vā yo 'pi hi brūyāt sthityādīnāmapi kāritraṃ krameṇeti tasya kṣaṇikatvaṃ bādhyate /",
    "T07vakobhau:2914": " athāpyevaṃ brūyāt eṣa eva hi naḥ kṣaṇo yāvataitat sarvaṃ samāpyata iti /",
    "T07vakobhau:2915": " evamapoi tābhyāṃ sahotpannā sthitistāvat sthāpayati na jrā jarayati anityatā vā vināśyatīti",
    "T07vakobhau:2916": " kuta etat /",
    "T07vakobhau:2917": " sthiterbalīyastvāt /",
    "T07vakobhau:2918": " punaḥ kenāvalīyastvam /",
    "T07vakobhau:2919": " yadaināṃ saha dharmeṇānityatā hanti /",
    "T07vakobhau:2920": " kṛtakṛtyā punaḥ karttuṃ notsahate jātivat /",
    "T07vakobhau:2921": " sthaturyuktamanutsoḍhum /",
    "T07vakobhau:2922": " nahi śakyaṃ jātyādijanyaṃ vartamānatāmānītaṃ punarānetum /",
    "T07vakobhau:2923": " śakyaṃ tu khalu sthityā sthāpyamatyantamapi sthāpayitum /",
    "T07vakobhau:2924": " ato na yuktaṃ yannotsahate /",
    "T07vakobhau:2925": " ko vā 'tra pratibandhaḥ /",
    "T07vakobhau:2926": " te eva jarā 'nityate /",
    "T07vakobhau:2927": " yadi hi te balīyasyau syātāṃ pūrvameva syātām /",
    "T07vakobhau:2928": " nivṛttakāritrāyāṃ khalvapi sthitau ta cāpi na tiṣṭataḥ sa cāpi dharma iti kathaṃ kutra vā kāritraṃ karttumutsahiṣyete kiṃ vā punastābhyāṃ karttavyam",
    "T07vakobhau:2929": " sthitiparigrahāddhi sa dharma utpannamātro na vyanaśyat /",
    "T07vakobhau:2930": " sa tu tayā vyupekṣyamāṇo niyataṃ na sthāsyatyayamevāsya vināśaḥ /",
    "T07vakobhau:2931": " syācca tāvadekasya dharmasyotpannasyāvināśaḥ sthitiḥ vināśo 'nityatā /",
    "T07vakobhau:2932": " jarā tu khalu sarvathātvena na tathā /",
    "T07vakobhau:2933": " pūrvāparaviśeṣāt vipariṇāmācca /",
    "T07vakobhau:2934": " atastadanyathātve 'nya eva /",
    "T07vakobhau:2935": " uktaṃ hi",
    "T07vakobhau:2936": " \"tathātvena jarā 'siddhiranyathātve 'nya eva saḥ /",
    "T07vakobhau:2937": " tasmānaikasya bhāvasya jarā nāmopapadyate\"//",
    "T07vakobhau:2938": " yo 'pyāha nikāyāntarīyo \"vināśa kāraṇaṃ prāpyānityatā vināśāyatī\"ti tasya harītakīṃ prāpya devatā virecayatītyāpannaṃ bhavati kiṃ punastāṃ kalpayitvā /",
    "T07vakobhau:2939": " tat evāstu vināśakāraṇādvināśaḥ cittacaittānāṃ ca kṣaṇikatvābhyupagamāttadanityatāyā vināśakāraṇānapekṣatvāt sthityanityate kāritramabhinnakālaṃ kuryātāmityekasyaikatra kāle sthita vinaṣṭatā saṃprasajyeta tasmāt pravāhaṃ pratyetāni saṃskṛtalakṣaṇānyuktānītyevametatsūtraṃ sūnītaṃ bhavati /",
    "T07vakobhau:2940": " apica yadyanāgatā jātirjanyasya janikā kimarthaṃ sarvamanāgataṃ yugapannotpadyate /",
    "T07vakobhau:2941": " yasmāt",
    "T07vakobhau:2942": " janyasya janikā jātirna hetupratyayairvenā // VAkK_2.46 //",
    "T07vakobhau:2943": " nahi vinā hetupratyayasāmagrayā jātirjanikā bhavati /",
    "T07vakobhau:2944": " hetupratyayānāmeva tarhi sāmarthyaṃ paśyāmaḥ /",
    "T07vakobhau:2945": " sati sāmargya bhāvādasati cābhāvānna jāteriti hetupratyayā eva jana kāḥsantaḥ /",
    "T07vakobhau:2946": " kiṃ ca bhoḥ sarvaṃ vidyamānamupalabhyate /",
    "T07vakobhau:2947": " sūkṣmā api dharmaprakṛtayaḥ saṃvidyante /",
    "T07vakobhau:2948": " jātamityeva tu na syādasatyāṃ jātau ṣaṣṭhivacanaṃ ca rūpasyotpādaḥ iti yathā rūpasya rūpamiti",
    "T07vakobhau:2949": " evaṃ yāvadanityatā yathāyogaṃ vaktavyā /",
    "T07vakobhau:2950": " tena tarhy anātmatvam apy eṣṭavyam anātmabuddhi-siddhyartham /",
    "T07vakobhau:2951": " saṃkhyā-parimāṇa-pṛthaktva-saṃyoga-vibhāga-paratva-aparatva-sattādayo 'pi",
    "T07vakobhau:2952": " tīrthakara-parikalpitā abhyupagantavyā",
    "T07vakobhau:2953": " eka-dvi-mahadaṇu-pṛthak-saṃyukta-viyukta-parāpara-sadādi-buddhi-siddhyartham",
    "T07vakobhau:2954": " ṣaṣṭīvidhānārthaṃ ca rūpasya saṃyoga iti /",
    "T07vakobhau:2955": " eṣā ca ṣaṣṭo kathaṃ kalpyate /",
    "T07vakobhau:2956": " rūpasya svabhāva iti /",
    "T07vakobhau:2957": " tasmāt prajñaptimātramevaitadabhūtvābhāvajñāpanārthaṃ kriyate jātamiti /",
    "T07vakobhau:2958": " sa cābhūtvābhāvalakṣāṇa utpādo bahuvikalpaḥ /",
    "T07vakobhau:2959": " tasya viśeṣaṇārthaṃ rūpasyotpāda iti ṣaṣṭīṃ kurvanti yathā rupasaṃjñaka evotpādaḥ pratīyeta mā 'nyaḥ pratyāyīti /",
    "T07vakobhau:2960": " tadyathā candanasya gandhādayaḥ śilāputrakasya śarīramiti /",
    "T07vakobhau:2961": " evaṃ sthityādayo 'pi yathāyogaṃ veditavyāḥ /",
    "T07vakobhau:2962": " yadi jātyā vinā jāyate kasmādasaṃskṛtamapyākāśādikaṃ na jāyate /",
    "T07vakobhau:2963": " jāyat ityabhūtvā bhavati /",
    "T07vakobhau:2964": " asaṃskṛtaṃ ca nityamastīti na jāyate /",
    "T07vakobhau:2965": " yathā ca dharmatayā na sarvaṃ jātimadiṣyate tathā na sarvaṃ jāyata ityeṣṭavyam /",
    "T07vakobhau:2966": " yathā ca tulye jātimattve tadanye pratyayāstadanyasyotpādane na samarthā bhavantyevamevāsaṃskṛtasyotpādane sarve 'pyasamarthāḥ syuḥ /",
    "T07vakobhau:2967": " siddhā eva tu dravyabhāvena jātyādaya iti vaibhāṣikāḥ /",
    "T07vakobhau:2968": " nahi dūṣakāḥ santītyāgamā apāsyante nahi mṛgāḥ santīti yavā noṣyante nahi makṣikāḥ patantīti modakā na bhakṣyante /",
    "T07vakobhau:2969": " tasmāddoṣeṣu pratividhātavyaṃ siddhāntaścānuvarttitavyaḥ /",
    "T07vakobhau:2970": " uktāni lakṣaṇāni //",
    "T07vakobhau:2971": " nāmakāyādayaḥ katame /",
    "T07vakobhau:2972": " nāmakāyādayaḥ saṃjñāvākyākṣarasamuktayaḥ /",
    "T07vakobhau:2973": " ādigrahaṇena padavyañjanakāyagrahaṇam /",
    "T07vakobhau:2974": " tatra saṃjñākaraṇaṃ nāma /",
    "T07vakobhau:2975": " tadyathā rūpaṃ śabda ityevamādiḥ /",
    "T07vakobhau:2976": " vākyaṃ padaṃ yāvatā 'rthaparisamāptistadyathā \"anityā vata saṃskārā\"",
    "T07vakobhau:2977": " ityevamādi yena kriyāguṇakālasaṃbandhaviśeṣā gamyante /",
    "T07vakobhau:2978": " vyañjanamakṣaraṃ tadyathā a ā ityevamādi /",
    "T07vakobhau:2979": " nanu cākṣarāṇyapi lipyavayavānāṃ nāmāni /",
    "T07vakobhau:2980": " na vai lipyavayavānāṃ pratyāyanārthamakṣārāṇi praṇītānyakṣarāṇāmeva tu pratyāyanārthaṃ lipyavayavāḥ praṇītāḥ /",
    "T07vakobhau:2981": " kathamaśrūyamāṇāni lekhyena pratīyeranniti nākṣarāṇyeṣāṃ nāmāni /",
    "T07vakobhau:2982": " eṣāṃ ca saṃjñādīnāṃ samuktayo nāmādikāyāḥ /",
    "T07vakobhau:2983": " uca samavāye paṭhanti /",
    "T07vakobhau:2984": " tasya samuktirityetad rūpaṃ bhavati /",
    "T07vakobhau:2985": " yo 'rthaḥ samavāya iti so 'rthaḥ samuktiriti /",
    "T07vakobhau:2986": " tatra nāmakāyastadyathā rūpaśabdagandharasaspraṣṭavyānītyevamādi /",
    "T07vakobhau:2987": " padakāyaḥ tadyathā \"sarvasaṃskārā anityāḥ sarvadharma anātmānaḥ śāntaṃ",
    "T07vakobhau:2988": " nirvāṇami\" tyevamādi /",
    "T07vakobhau:2989": " vyañjanakāyastadyathā ka kha ga gha ñetyevamādi /",
    "T07vakobhau:2990": " nanu caite vāksvabhāvatvācchabdātmakā iti rūpasvabhāvā bhavanti /",
    "T07vakobhau:2991": " kasmāccittaviprayuktā ityucyante /",
    "T07vakobhau:2992": " naite vāksvabhāvāḥ /",
    "T07vakobhau:2993": " ghoṣo hi vāk naca ghoṣāmātrenārthāḥ pratīyante /",
    "T07vakobhau:2994": " kiṃ tarhi /",
    "T07vakobhau:2995": " vāṅnāmni pravrttate nāmārthaṃ dyotayati naiva ghoṣamātraṃ vāg yena tu ghoṣeṇārthaḥ pratīyate sa ghoṣo vāk /",
    "T07vakobhau:2996": " kena punarghoṣeṇārthaḥ pratīyate /",
    "T07vakobhau:2997": " yo 'rtheṣu kṛtāvadhirvaktṛbhistadyathāgaurityeṣa śabdo navasvartheṣu",
    "T07vakobhau:2998": " kṛtāvadhiḥ /",
    "T07vakobhau:2999": " \"vāgdigbhūraśmivajreṣu paśvakṣisvargavāriṣu /",
    "T07vakobhau:3000": " navasvartheṣu medhāvī gośabdamupadhārayedi\"ti //",
    "T07vakobhau:3001": " yo 'pi hi manyate nāmārthaṃ dyotayatīti tenāpyetadavaśyamabhyupagantavyaṃ yadi pratīpadārthakaṃ bhavatīti /",
    "T07vakobhau:3002": " taccaita cchabdamātrādeva pratītapadārthakāt sidhyatīti kimartharaṃ nāma kalpayitvā /",
    "T07vakobhau:3003": " idaṃ cāpi na jñāyate kathaṃ vāṅnāmni pravarttata iti /",
    "T07vakobhau:3004": " kiṃ tāvadutpādayatyāhosvit prakāśayati /",
    "T07vakobhau:3005": " yadyutpāda yati /",
    "T07vakobhau:3006": " ghoṣasvavatvādvācaḥ sarvaṃ ghoṣamātraṃ nāmotpādayiṣyati yādṛśo vā ghoṣaviāśeṣa iṣyate nāmna utpādakaḥ sa evārthasya dyotako bhaviṣyati /",
    "T07vakobhau:3007": " atha prakāśayati /",
    "T07vakobhau:3008": " ghoṣasvabhāvatvādvācaḥ sarvaṃ ghoṣamātraṃ nāma prakaśayiṣyati yādṛśo vā ghoṣaviśeṣa iṣyate nāmnaḥ parakāśakaḥ sa evārthasya dyotako bhaviṣyati /",
    "T07vakobhau:3009": " na khalvapi śabdānāṃ sāmargyamasti kṣaṇaikamilanam /",
    "T07vakobhau:3010": " na caikasya bhāgaśa utpādo yukta iti kathamutpādayantī vāṅnāmotpādayet /",
    "T07vakobhau:3011": " kathaṃ tāvadatītāpekṣaḥ paścimo vijñaptikṣaṇa utpādayatyavijñaptim /",
    "T07vakobhau:3012": " evaṃ tarhi paścima eva de nāmna utpādādyo 'pi tamevaikam śṛṇoti so",
    "T07vakobhau:3013": " 'pyarthaṃ pratipadyeta /",
    "T07vakobhau:3014": " athāpyevaṃ kalpyeta vāgvyañjanaṃ janayati vyañjanaṃ tu nāmeti /",
    "T07vakobhau:3015": " atrāpi sa eva prasaṅgo vyañjanāṃ sāmargyābhāvāt /",
    "T07vakobhau:3016": " eṣa eva ca prasaṅgo nāmnaḥ prakāśakatve vācaḥ /",
    "T07vakobhau:3017": " vyañjanāṃ pi vāgviśiṣṭaprajñā apyavahitacetaskā lakṣaṇataḥ paricchettum notsahanta iti vyañjayāpi vāk naivotpādikā na prakāśikā yujyate /",
    "T07vakobhau:3018": " athāpyarthasahajaṃ nāma jātyādivadiṣyate /",
    "T07vakobhau:3019": " evaṃ satyatītānāgatasyārthasya varttamānaṃ nāma na syād /",
    "T07vakobhau:3020": " apatyānāṃ pitṛbhiryatheṣṭaṃ nāmāni kalpyanta iti katamannāma tatsahajaṃ syāt asaṃskṛtānāṃ ca dharmāṇāṃ kena sahajaṃ nāma syādityaniṣṭireveyam /",
    "T07vakobhau:3021": " yadapyuktaṃ bhagavatā",
    "T07vakobhau:3022": " \"nāmasaṃniśāritā gāthā gāthānāṃ kavirāśrayaḥ\" iti",
    "T07vakobhau:3023": " atrārtheṣu kṛtāvadhiḥ śabdo nāma nāmnā ca racanāviśeṣo gātheti nāmasaṃnitābhavati racanāviśeṣāśca dravyāntaraṃ nopapadyate /",
    "T07vakobhau:3024": " paṅktivaccittānupūrvyavacca /",
    "T07vakobhau:3025": " astu vā vyañjanamātrasya dravyāntarabhāvaparikalpanā /",
    "T07vakobhau:3026": " tatsamūhā eva nāmakāyādayo bhaviṣyantītyapārthikā tatprajñaptiḥ /",
    "T07vakobhau:3027": " santyeva tu viprayuktasaṃskārabhāvanā nāmakāyā dravyata iti vaibhāṣikāḥ /",
    "T07vakobhau:3028": " nahi sarva dharmāstarkagamyā bhavantīti /",
    "T07vakobhau:3029": " atha kiṃpratisaṃyuktā ete nāmakāyādayaḥ sattvākhyā asattvākhyā vipākajā aupacayikā naiḥṣyandikāḥ kuśalā akuśalā avyākṛtā iti vaktavyam /",
    "T07vakobhau:3030": " āha",
    "T07vakobhau:3031": " kāmarūpāptasattvākhyā niḥṣyandāvyākṛtāḥ /",
    "T07vakobhau:3032": " kāmāptā rūpāptāśceti /",
    "T07vakobhau:3033": " ārupyāptā api santi te tvanabhilāpyā ityapare /",
    "T07vakobhau:3034": " sattvākhyā ete /",
    "T07vakobhau:3035": " yaśca dyotayati sa taiḥ samanvāgato na yo dyotyate /",
    "T07vakobhau:3036": " naiḥṣyandikā anivṛtāvyākṛtāśca /",
    "T07vakobhau:3037": " yathā caite nāmakāyādayaḥ sattvākhyā naiḥṣyandikā anivṛtāvyākṛtāśca /",
    "T07vakobhau:3038": " tathā // VAkK_2.47 //",
    "T07vakobhau:3039": " sabhāgatā sā tu punarvipāko 'pi",
    "T07vakobhau:3040": " na kevalaṃ naiḥṣyandikī kāmarūpārūpyāvacarī /",
    "T07vakobhau:3041": " āptayo dvidhā /",
    "T07vakobhau:3042": " prāptayo naiḥṣyandikyo vipākajāśca /",
    "T07vakobhau:3043": " lakṣaṇāni ca /",
    "T07vakobhau:3044": " dvidheti varttate prāptivat /",
    "T07vakobhau:3045": " niḥṣyandāḥ samāpattya samanvayāḥ // VAkK_2.48 //",
    "T07vakobhau:3046": " dve acittasamāpattī asamanvāgamaśca naiḥṣyandikā eva /",
    "T07vakobhau:3047": " śeṣameṣāṃ vaktavyamuktam /",
    "T07vakobhau:3048": " śeṣayoścāsaṃjñikajīvitayorato na punarbrumaḥ /",
    "T07vakobhau:3049": " kathaṃ prāptyādīnāṃ sattvākhyatoktā samanvāgamavacanāt /",
    "T07vakobhau:3050": " kathaṃ lakṣaṇānāṃ sattvāsattvākhyatoktā /",
    "T07vakobhau:3051": " sarvasaṃskṛṭasahabhūtvāt //",
    "T07vakobhau:3052": " uktā viprayuktāḥ //",
    "T07vakobhau:3053": " yaktūktaṃ \"janyasya janikā jātirna hetupratyayairvinā\" iti ka ime hetavaḥ keca pratyayāḥ /",
    "T07vakobhau:3054": " kāraṇaṃ sahabhūścaiva sabhāgaḥ saṃprayuktakaḥ /",
    "T07vakobhau:3055": " sarvatrago vipākākhyaḥ ṣaḍvidho heturiṣyate // VAkK_2.49 //",
    "T07vakobhau:3056": " ṣaḍime hetavaḥ /",
    "T07vakobhau:3057": " kāraṇahetuḥ sahabhūhetuḥ sabhāgahetuḥ saṃprayuktakahetuḥ sarvatragahetuḥ vipākaheturiti /",
    "T07vakobhau:3058": " tatra",
    "T07vakobhau:3059": " svato 'nye kāraṇaṃ hetuḥ",
    "T07vakobhau:3060": " saṃskṛtasya hi dharmasya svabhāvavrjyāḥ sarvadharmāḥ kāraṇaheturutpādayati",
    "T07vakobhau:3061": " avighnabhāvāvasthānāt /",
    "T07vakobhau:3062": " nanu ca ye 'syājānata udapatsyantāsravā jānato 'sya te notpadyanta iti",
    "T07vakobhau:3063": " jñānameṣāṃ vighnamuatpattau karoti sūryaprabhāvajjyotiṣāṃ darśanasyeti kathaṃ svabhāvavarjyāḥ sarvadharmāḥ saṃskṛtasya kāraṇaheturbhavanti /",
    "T07vakobhau:3064": " utpadyamānasyāvidhnabhāvenāvasthānāditi jñātavyam /",
    "T07vakobhau:3065": " bhavettāvadutpattau vidhnakāraṇe samarthānāmavighnakāraṇāddhetutvam /",
    "T07vakobhau:3066": " tadyathā anupadrotāraṃ bhojakamadhikṛtya grāmīṇā bhavanti vaktāraḥ svāminā smaḥ sukhitā iti",
    "T07vakobhau:3067": " yasya punarnāstyeva śaktirvighnayituṃ tasya kathaṃ hetubhāvastadyathā nirvāṇasyānutpattidharmakāṇāṃ ca sarvotpattau nārakādīnāṃ carūpyasattva skandhotpattau /",
    "T07vakobhau:3068": " asanto 'pi hyete tathaiva vidhnaṃ karttumasamarthaḥ syuḥ /",
    "T07vakobhau:3069": " asamarthe 'pi hi bhojake tathā vaktāro bhavantīti sa evātra dṛṣṭāntaḥ sāmānyenaiva nirdeśaḥ",
    "T07vakobhau:3070": " yastu pradhānaḥ kāraṇahetuḥ sa utpādane 'pi samartho yathā cakṣūrūpe",
    "T07vakobhau:3071": " cakṣurvijñānasya āhāraḥ śarīrasya vījādayo 'ṅkurādīnāmiti /",
    "T07vakobhau:3072": " yastvevaṃ codayati anāvaraṇabhāvena cetsarva dharmahetavo bhavanti kasmānā sarvasyotpādo yugapadbhavati prāṇātipātena ca ghātakavat sarve tadbhājo bhavantīti /",
    "T07vakobhau:3073": " tasyedamacodyam /",
    "T07vakobhau:3074": " yasmādanāvaraṇabhāvena sarvadharmāḥ hetuḥ pratijñāyante na kārakabhāveneti",
    "T07vakobhau:3075": " sarvasyaiva kāraṇahetoḥ sarvotpattau sāmarthyamityapare /",
    "T07vakobhau:3076": " tadyathā nirvāṇasyāpi cakṣurvijñānam /",
    "T07vakobhau:3077": " kathaṃ kṛtvā /",
    "T07vakobhau:3078": " tena hyālambanāt manovijñānamutpadyate kuśalākuśālaṃ yataḥ krameṇa paścāccakṣurvijñānamiti kāraṇaparaparayā tasyāpi pratyayībhāvādasti sāmarthyam /",
    "T07vakobhau:3079": " evamanyasyāpi pratipattavyam /",
    "T07vakobhau:3080": " eṣā hi dik /",
    "T07vakobhau:3081": " uktaḥ kāraṇahetuḥ /",
    "T07vakobhau:3082": " sahabhūrye mithaḥphalāḥ /",
    "T07vakobhau:3083": " mithaḥ pāraṃparyeṇa ye dharmāḥ parasparaphalāste parasparaḥ sahabhūheturyathā /",
    "T07vakobhau:3084": " katham /",
    "T07vakobhau:3085": " bhūtavaccittacittānuvartilakṣaṇalakṣyavat // VAkK_2.50 //",
    "T07vakobhau:3086": " catvāri mahābhūtānyanyonyaṃ sahabhūhetuḥ /",
    "T07vakobhau:3087": " cittaṃ cittānuvarttināṃ dharmāṇāṃ te 'pi tasya /",
    "T07vakobhau:3088": " saṃskṛtalakṣaṇāni lakṣyasya so 'pi taṣām /",
    "T07vakobhau:3089": " evaṃ ca kṛtvā sarvameva saṃskṛtaṃ sahabhūheturyathāyogam /",
    "T07vakobhau:3090": " vināpi cānyonyaphalatvena dharmo 'nulakṣaṇānāṃ sahabhūheturna tāni tasyetyupasaṃkhyātavyam",
    "T07vakobhau:3091": " ke punarete cittānuvarttino dharmāḥ /",
    "T07vakobhau:3092": " caittā dvau saṃvarau teṣāṃ cetaso lakṣaṇāni ca /",
    "T07vakobhau:3093": " cittānuvarttinaḥ",
    "T07vakobhau:3094": " sarvecittasaṃprayuktāḥ /",
    "T07vakobhau:3095": " dhyānasaṃvaro 'nāsravasaṃvarasteṣāṃ ca ye jātyādayaścittasya ca /",
    "T07vakobhau:3096": " ete dharmāścittānuvarttina ucyante /",
    "T07vakobhau:3097": " kathamete cittamanuparivarttante /",
    "T07vakobhau:3098": " samāsataḥ",
    "T07vakobhau:3099": " kālaphalādiśubhatādibhiḥ // VAkK_2.51 //",
    "T07vakobhau:3100": " kālastāvaccitenaikotpādasthitinirodhatayā ekādhvapatitatvena ca /",
    "T07vakobhau:3101": " phalādibhirekaphalavipākaniḥṣyandatayā /",
    "T07vakobhau:3102": " pūrvakastvekaśabdaḥ sahārthe veditavyaḥ /",
    "T07vakobhau:3103": " śubhatādibhiḥ kuśalākuśalāvyākṛtacitte kuśalākuśalāvyākṛtatayā /",
    "T07vakobhau:3104": " evaṃ daśabhiḥ kāraṇaiścittānuparivarttina ucyante /",
    "T07vakobhau:3105": " tatra sarvālpa cittamaṣṭapañcāśato dharmāṇāṃ sahabhūhetuḥ /",
    "T07vakobhau:3106": " daśānāṃ mahābhūmikānāṃ cattvāriṃśatastallakṣaṇānāmaṣṭānāṃ ca svalakṣaṇānulakṣāṇānām /",
    "T07vakobhau:3107": " tasya punaścatuḥpañcāśaddharmāḥ sahabhūhetuḥ /",
    "T07vakobhau:3108": " svānyanulakṣaṇāni sthāpayitvā /",
    "T07vakobhau:3109": " caturdaśetyapare /",
    "T07vakobhau:3110": " daśa mahabhūmikāḥ svānyeva ca lakṣaṇānīti /",
    "T07vakobhau:3111": " tadetanna varṇayanti /",
    "T07vakobhau:3112": " prakaraṇagrantho hyevaṃ virudhyeta /",
    "T07vakobhau:3113": " \"syādduḥkhasatyaṃ satkāyadṛṣṭihetukaṃ na satkāyadṛṣṭerhetuḥ /",
    "T07vakobhau:3114": " satkāyadṛṣṭestatsaṃprayuktānāṃ ca dharmāṇāṃ jātiṃ jarāṃ sthitimanityatāṃ ca sthāpayitvā yattadanyat kliṣṭaṃ duḥkhasatyaṃ satkāyadṛṣṭihetukaṃ na satkāyadṛṣṭerhetuḥ /",
    "T07vakobhau:3115": " satkāyadṛṣṭekśca heturyadetat sthāpitami\" ti /",
    "T07vakobhau:3116": " ye tarhi \"tatsaṃprayuktānāṃ ca dharmāṇā mi\" tyetanna pathanti tairapyetat",
    "T07vakobhau:3117": " pathitavyam arthato vaivaṃ boddhavyamiti kāśmīrāḥ /",
    "T07vakobhau:3118": " yaktāvat sahabhūhetunā hetuḥ sahabhvapi tat /",
    "T07vakobhau:3119": " syāttu sahābhūrna sahabhūhetunā hetuḥ /",
    "T07vakobhau:3120": " dharmasyānulakṣaṇāni /",
    "T07vakobhau:3121": " tāni cānyonyam /",
    "T07vakobhau:3122": " anuparivarttyanulakṣanāni caivaṃ cittasya tāni cānyonyaṃ sapratighaṃ copādāyarūpamanyonyamapratighaṃ ca kiñcit sarvaṃ ca bhūtaiḥ prāptayaśca sahajāḥ prāptimataḥ sahabhuvo na sahabhūheturanekaphalavipāka niṣyandatvāt",
    "T07vakobhau:3123": " na caitāḥ sahacariṣṇavaḥ pūrvamapyutpatteḥ paścādapīti /",
    "T07vakobhau:3124": " sarvamapyetat syāt /",
    "T07vakobhau:3125": " kiṃ tu prasiddhahetuphalabhāvānāṃ bījādīnāmeṣa nyāyo na dṛṣṭa iti vaktavyametat kathaṃ sahotpannānāṃ dharmāṇāṃ hetuphalabhāva iti /",
    "T07vakobhau:3126": " tadyathā pradīpaprabhayoraṅkuracchāyayośca /",
    "T07vakobhau:3127": " saṃpradhāryaṃ tāvadetatkiṃ prabhāyāḥ pradīpo heturāhosvit pūrvotpannaiva sāmagrī saprabhasya pradīpasya sacchāyasyāṅdurasyotpattau heturiti /",
    "T07vakobhau:3128": " itastarhi bhāvābhāvayostadvattvāt /",
    "T07vakobhau:3129": " etaddhi hetuhetumato lakṣaṇamācakṣater hetukāḥ /",
    "T07vakobhau:3130": " yasya bhāvābhāvayoḥ yasya bhāvābhāvau niyamataḥ sa heturitaro hetumāniti /",
    "T07vakobhau:3131": " sahabhuvām ca dharmāṇāmekasya bhāve sarveṣāṃ bhāva ekasyābhāve sarveṣāmabhāva iti yukto hetuphalabhāvaḥ",
    "T07vakobhau:3132": " syāttāvatsahotpannānāṃ parasparaṃ tu katham /",
    "T07vakobhau:3133": " atha evāha evaṃ tarhyavinirbhāviṇo 'pyupādāyarūpasyānyonyameṣa prasaṅgaḥ bhūtaiśca sārdhaṃ cittānulakṣaṇādīnāṃ ce cittādibhiḥ /",
    "T07vakobhau:3134": " tridaṇḍānyonyabalāvasthānavattarhi sahabhuvāṃ hetuphalabhāvaḥ sidhyati /",
    "T07vakobhau:3135": " mīmāṃsyaṃ tāvadetat /",
    "T07vakobhau:3136": " kimeṣāṃ sahotpannabalenāvasthānamāhosvit pūrvasāmagrīvaśāttathaivotpāda iti annyadapi ca tatra kiñcidbhavati sūtrakaṃ śaṅkuko vā pṛthivī vā dhārikā /",
    "T07vakobhau:3137": " eṣāmapi nāmānye 'pi sabhāgahetutvādayo bhavantīti siddhaḥ sahabhūhetuḥ /",
    "T07vakobhau:3138": " sabhāgahetuḥ katamaḥ /",
    "T07vakobhau:3139": " sabhāgahetuḥ sadṛśāḥ",
    "T07vakobhau:3140": " sadṛśā dharmāḥ sadṛśānāṃ dharmāṇāṃ sabhāgahetustadyathā kuśalāḥ pañca skandhāḥ kuśalānāmanyoyyaṃ kliṣṭāḥ kliṣṭānāmavyākṛtā avyākṛtānāṃ rūpamavyākṛtaṃ pañcānām /",
    "T07vakobhau:3141": " catvārastu na rūpasyetyapare /",
    "T07vakobhau:3142": " nyūnatvāt /",
    "T07vakobhau:3143": " kalalaṃ kalalādīnāṃ daśānāmavasthānām arvudāyo",
    "T07vakobhau:3144": " 'rvudādīnāmekaikāparhāsenaikasminnikāyasabhāge /",
    "T07vakobhau:3145": " anyeṣu tu samānajātīyeṣu daśāpyavasthā daśānām /",
    "T07vakobhau:3146": " bāhyeṣvapi yavo yavasya śāliḥ śāleriti vistareṇa yojyam /",
    "T07vakobhau:3147": " ye tu rūpaṃ rūpasya necchanti sabhāgahetuṃ teṣāmeṣa granthaḥ icchāvighātāyasaṃpravarttate \"atītāni mahābhūtānyanāgatānāṃ mahābhūtānāṃ heturadhipati\" riti /",
    "T07vakobhau:3148": " kiṃ punaḥ sarve sadṛśānāṃ sabhāgahetaḥ /",
    "T07vakobhau:3150": " kiṃ tarhi /",
    "T07vakobhau:3151": " svanikāyabhuvaḥ /",
    "T07vakobhau:3152": " svo nikāyo bhūścaiṣāṃ ta ime svanikāyabhuvaḥ /",
    "T07vakobhau:3153": " pañca nikāyāḥ duḥkhadarśanaprahātavyo yāvat bhāvanāprahātavyaḥ /",
    "T07vakobhau:3154": " nava bhūmayaḥ /",
    "T07vakobhau:3155": " kāmadhāturaṣṭau ca dhyānārūpyāḥ /",
    "T07vakobhau:3156": " tatra duḥkhadarśanaheyāḥ duḥkhadarśanaheyānāṃ sabhāgaheturnānyeṣām /",
    "T07vakobhau:3157": " evaṃ yāvat bhāvanāheyā bhāvanāheyānām /",
    "T07vakobhau:3158": " te 'pi kāmāvacarāḥ kāmāvacarāṇāṃ prathamadhyānabhūmikāḥ",
    "T07vakobhau:3159": " prathamadhyānabhūmikānāṃ yāvat bhavāgrabhūmikāstadbhūmikānāmevaṇānyaṣām /",
    "T07vakobhau:3160": " te 'pi na sarve /",
    "T07vakobhau:3161": " kiṃ tarhi /",
    "T07vakobhau:3162": " agrajāḥ /",
    "T07vakobhau:3163": " pūrvotpannāḥ paścimānāmutpannānutpannānāṃ sabhāgahetuḥ /",
    "T07vakobhau:3164": " anāgatā naiva sabhāgahetuḥ /",
    "T07vakobhau:3165": " evamatīte kuta etat āha /",
    "T07vakobhau:3166": " śāstrāt /",
    "T07vakobhau:3167": " \"sabhāgahetuḥ katamaḥ /",
    "T07vakobhau:3168": " pūrvotpannāni kuśalamūlānipaścādutpannānāṃ kuśalamūlānāṃ tatsaṃprayuktānāṃ ca dharmāṇāṃ svadhātau sabhāgahetunā hetuḥ /",
    "T07vakobhau:3169": " evamatītānyatītapratyutpannānām /",
    "T07vakobhau:3170": " atītapratyutpannānyanāgatānāmiti vaktavyam\" /",
    "T07vakobhau:3171": " idapi śāstraṃ \"yo dharmo yasya dharmasya hetuḥ kadācitsa dharmastasya na hetuḥ /",
    "T07vakobhau:3172": " āha /",
    "T07vakobhau:3173": " na kadāciditi sahabhūsaṃprayuktakavipākahetvabhisandhivacanādadoṣaḥ eṣaḥ /",
    "T07vakobhau:3174": " yastu manyate anāgato 'pi sa dharma utpadyamānāvasthāyāṃ sabhāgahetutve niyatībhūto bhavatyatastāṃ caramāvasthāmabhisaṃdhāyoktaṃ \"na kadācinna",
    "T07vakobhau:3175": " heturi\"ti /",
    "T07vakobhau:3176": " tasyā yamaparihāro yasmātsa dharma utpadyamānāvasthāyāḥ pūrvaṃ sabhāgaheturabhūtvā paścāt bhavati /",
    "T07vakobhau:3177": " ihapi ca praśne yo dharmo yasya dharmasya samanantaraḥ kadācit sa dharmastasya dharmasya na samanantara iti śakyamanayā kalpanayā vaktuṃ syānna kadāciditi /",
    "T07vakobhau:3178": " kasmādevamāha /",
    "T07vakobhau:3179": " yadi sa dharmo notpanno bhavatīti dvimukhasaṃdarśanārthaṃ yathā tatra tathehāpi karttavyam",
    "T07vakobhau:3180": " yathā ceha tathā tatreti /",
    "T07vakobhau:3181": " evaṃ sati ko guṇo labhyata ityakauśala mevātra śāstrakārasyaiva saṃbhāvyeta /",
    "T07vakobhau:3182": " tasmāt pūrvaka evātra parihāraḥ sādhuḥ /",
    "T07vakobhau:3183": " yattarhīdamuktam \"anāgatānāṃ satkāyadṛṣṭiṃ tatsaṃprayuktaṃ ca duḥkhasatyaṃ sthāpayitvā yattadanyat kliṣṭaṃ duḥkhasatyaṃ tatsatkāyadṛṣṭihetukaṃ na satkāyadṛṣṭerheturyattu sthāpitaṃ tatsatkāyadṛṣṭihetukaṃ satkāyadṛṣṭeśca heturi\"ti /",
    "T07vakobhau:3184": " anāgatasatkāyadṛṣṭisaṃprayuktaṃ duḥkhasatyaṃ sthāpayitvetyevametat karttavyamarthato 'pi caivaṃ boddhavyamiti /",
    "T07vakobhau:3185": " idaṃ tarhi prajñaptibhāṣyaṃ kathaṃ nīyate \"sarvadharmāścatuṣke niyatā hetauphale āśraye ālamvane niyatā\" iti /",
    "T07vakobhau:3186": " heturatra saṃprayuktakahetuḥ sahabhūhetuśca /",
    "T07vakobhau:3187": " phalaṃ puruṣakāraphalamadhipatiphalaṃ ca /",
    "T07vakobhau:3188": " āśrayaścakṣurādirālambanaṃ rūpādikamiti draṣṭavyam /",
    "T07vakobhau:3189": " nanu caivaṃ sati sabhāga heturabhūtvā heturbhavatīti prāptam /",
    "T07vakobhau:3190": " iṣyata evāvasthāṃ prati na dravyam /",
    "T07vakobhau:3191": " avasthāphalalṃ hi sāmargyaṃ na dravyaphalam /",
    "T07vakobhau:3192": " kiṃ punaḥ syādyadi vipākahetuvadanāgato 'pi sabhāgahetuḥ syāt /",
    "T07vakobhau:3193": " śāstre tasya grahaṇaṃ syāt /",
    "T07vakobhau:3194": " sa eva hi phaladānagrahaṇakriyāsamarthastasyaiva grahaṇādadoṣaḥ /",
    "T07vakobhau:3195": " naitadasti /",
    "T07vakobhau:3196": " niḥṣyandaphalena hi saphalaḥ sabhāgahetuḥ /",
    "T07vakobhau:3197": " taccānāgatasyāyuktaṃ pūrvapaścimatā 'bhāvāt /",
    "T07vakobhau:3198": " na cotpannamanāgatasya niṣyando yujyate /",
    "T07vakobhau:3199": " yathā 'tītaṃ varttamānasya /",
    "T07vakobhau:3200": " mā bhūddhetoḥ pūrvaṃ phalamiti /",
    "T07vakobhau:3201": " nāstyanāgataḥ sabhāgahetuḥ /",
    "T07vakobhau:3202": " vipākaheturapi evamanāgato na prapnoti /",
    "T07vakobhau:3203": " vīpākaphalasya pūrvaṃ saha cāyogādanāgate cādhvati pūrvapaścimatā 'bhāvāt",
    "T07vakobhau:3204": " naitadasti /",
    "T07vakobhau:3205": " sabhāgahetorvinā paurvāparyeṇa sadṛśaḥ sadṛśasya sabhāgaheturityanyonyahetutvādanyonyaniḥṣyandatā saṃprasajyeta /",
    "T07vakobhau:3206": " nacānyonyaniḥṣyandatā yuktimatīti /",
    "T07vakobhau:3207": " natveva vipākahetorvinā paurvāparyeṇānyonyahetuphalatā saṃprasajyate /",
    "T07vakobhau:3208": " bhinnalakṣaṇātvāddhetuphalayoḥ /",
    "T07vakobhau:3209": " tasmādavasthāvyavsthitaṃ eva sabhāgaheturlakṣaṇavyavasthitastupākaheturityanāgato 'pi na vāryate",
    "T07vakobhau:3210": " yaduktaṃ svabhūmikaḥ sabhāgaheturbhavatīti kimeṣa niyamaḥ sarvasya sāsravasyaiṣa niyamaḥ /",
    "T07vakobhau:3211": " anyo 'nyaṃ navabhūmistu mārgaḥ",
    "T07vakobhau:3212": " sabhāgaheturityadhikāraḥ /",
    "T07vakobhau:3213": " anāgamye dhyānāntarikāyāṃ caturṣuraneṣu triṣu cārūpyeṣu mārgasatyamanyo",
    "T07vakobhau:3214": " 'nyaṃ sabhāgahetuḥ /",
    "T07vakobhau:3215": " kiṃ kāraṇam /",
    "T07vakobhau:3216": " āgantuko hyasau tāsu bhūmiṣu na taddhātupatitastadbhami kābhistṛṣṇābhirasvīkṛtatvāt /",
    "T07vakobhau:3217": " ataḥ mānajātīyasyānyabhūmikasyāpi sabhāgaheturbhavati /",
    "T07vakobhau:3218": " sa punaḥ /",
    "T07vakobhau:3219": " samaviśiṣṭayoḥ // VAkK_2.52 //",
    "T07vakobhau:3220": " nyūnasya heturbhavati /",
    "T07vakobhau:3221": " tadyathā duḥkhe dharmajñānakṣāntistasyā evānāgatāyāḥ sabhāgahetuviśiṣṭasyaca yāvadanutpādajñānasya",
    "T07vakobhau:3222": " anutpādajñānamanutpādajñānasyaivānyaviśiṣṭabhāvāt /",
    "T07vakobhau:3223": " darśanabhāvanā 'śaikṣyamārgāstridhyekeṣām /",
    "T07vakobhau:3224": " tatrāpi mṛdvindriyamārgo mṛdutīkṣṇendriyamārgasya hetuḥ /",
    "T07vakobhau:3225": " tīkṣṇendriyamārgastīkṣṇendriyamārgasyaiva /",
    "T07vakobhau:3226": " tadyathā śraddhānusāriśraddhādhimuktasamayavimukttamārgāḥ ṣaṇṇāṃ caturṇāṃ dvayośca /",
    "T07vakobhau:3227": " dharmānusāriṣṭaprāptāsamayavimuktamārgāḥ trayāṇāṃ dvayorekasya /",
    "T07vakobhau:3228": " kathaṃ punarūrdhvaṃbhūmikasyādhobhūmmikomārgaḥ samo vā bhavati viśiṣṭo vā",
    "T07vakobhau:3229": " indriyato hetūpacayataśca /",
    "T07vakobhau:3230": " tatra darśanādimārgāṇāṃ mṛdumṛdvādīnāṃ cottarottara hetūpacitatarāḥ /",
    "T07vakobhau:3231": " yadyapyekasantāne śraddhārnusārimārgayorasaṃbhavaḥ utpannastvanāgatasya hetuḥ /",
    "T07vakobhau:3232": " kiṃ punaḥ mārga eva samaviśiṣṭayoḥ sabhāgaheturbhavati /",
    "T07vakobhau:3233": " netyāha /",
    "T07vakobhau:3234": " laukikā api hi",
    "T07vakobhau:3235": " prayogajāstayoreva",
    "T07vakobhau:3236": " samaviśiṣṭayoḥ sabhāgaheturbhavanti na nyūnasya /",
    "T07vakobhau:3237": " yathā katame ityāha",
    "T07vakobhau:3238": " śrutacintāmayādikāḥ /",
    "T07vakobhau:3239": " ete hi prāyogikāḥ śrutacintābhāvanāmayā guṇāḥ samaviśiṣṭayoreva heturnanyūnānām /",
    "T07vakobhau:3240": " tadyathā kāmāvacarāḥ śrutamayāḥ śrutacintāmayānāṃ cintāmayācintāmayānām /",
    "T07vakobhau:3241": " bhāvanāmayābhāvāt /",
    "T07vakobhau:3242": " rūpāvacarāḥ śrutamayāḥ śrutabhāvanāmayānāṃ cintāmayābhāvāt /",
    "T07vakobhau:3243": " bhāvanāmayā bhāvanāmayānāmeva /",
    "T07vakobhau:3244": " ārūpyāvacarābhāvanāmayā bhāvanāmayānāmeva /",
    "T07vakobhau:3245": " teṣāmapi navaprakārabhedāt mṛdumṛdavaḥ sarveṣāṃ mṛdumadhyā aṣṭānāmityeṣānītiḥ /",
    "T07vakobhau:3246": " upapattipratilambhikāstu kuśalā dharmāḥ sarve navaprakārāḥ paraspara sabhāgahetuḥ /",
    "T07vakobhau:3247": " kliṣṭā apyevam /",
    "T07vakobhau:3248": " anivṛtāvyākṛtāstu caturvidhāḥ /",
    "T07vakobhau:3249": " vipākajā airyapathikāḥ śailpasthānikāḥ nirmāṇacittasahajāśca /",
    "T07vakobhau:3250": " te yathākramaṃ catustrīdvekeṣāṃ sabhāgahetuḥ nirmāṇacittamapoi kāmāvacara caturdhyanaphalam",
    "T07vakobhau:3251": " tatra nottaradhyānaphalamadharadhyānaphalasya /",
    "T07vakobhau:3252": " nahyābhisaṃskārikasya sabhāgahetorhīyamānaṃ phalaṃ bhavati /",
    "T07vakobhau:3253": " tadyathā śāliryavādīnāṃ mā bhūnniṣphalaḥ prayatna iti /",
    "T07vakobhau:3254": " ata eva cāhuḥ syādutpanno 'nāsravo 'nutpannasyāsravasya na hetuḥ syāttadyathā duḥkhe dharmajñānamutpanāmanutpannānāṃ",
    "T07vakobhau:3255": " dharmajñānakṣāntīnām/",
    "T07vakobhau:3256": " sarvaṃ ca viśiṣṭaṃ nyūnasya na hetuḥ /",
    "T07vakobhau:3257": " syādekasantānaniyataḥ pūrvapratilabdho 'nāsravo dharmaḥ paścādutpannasya nahetuḥ /",
    "T07vakobhau:3258": " syādanāgatāḥ duḥkhe dharmajñānakṣāntayo duḥkhe dharmajñānasyayasmānna pūrvataraṃ phalamastyanāgato vā sabhāgahetuḥ /",
    "T07vakobhau:3259": " syāt pūrvotpanno 'nāsravo dharmaḥ paścādutpannasyānāsravasya na hetuḥ /",
    "T07vakobhau:3260": " syādavimātro nyūnasya /",
    "T07vakobhau:3261": " tadyathottaraphalaparihīṇasyāvara phalasaṃmukhībhāve duḥkhe dharmajñānaprāptiścottarottara kṣaṇa sahotpannānāṃ duḥkhe dharmajñānakṣāntiprāptīnāṃ nyūnatvāditi /",
    "T07vakobhau:3262": " uktaḥ sabhāgahetuḥ /",
    "T07vakobhau:3263": " saṃprayuktakahetustu cittacaittāḥ /",
    "T07vakobhau:3264": " evaṃ sati bhinnakālasantānajānāma pyanyonyasaṃprayuktakahetutvaprasaṅgaḥ /",
    "T07vakobhau:3265": " ekākārā lambanāstarhi /",
    "T07vakobhau:3266": " evamapi sa eva prasaṅgaḥ /",
    "T07vakobhau:3267": " ekakālāstarhi /",
    "T07vakobhau:3268": " evaṃ tarhi sati bhinnasantānajānāmapi prasaṅgo navacandrādīni paśyatām /",
    "T07vakobhau:3269": " tasmāttarhi",
    "T07vakobhau:3270": " samāśrayāḥ // VAkK_2.53 //",
    "T07vakobhau:3271": " samāna āśrayo yeṣāṃ te cittacaittāḥ anyonyaṃ saṃprayuktakahetuḥ /",
    "T07vakobhau:3272": " samāna ityabhinnastatadyathā ya eva cakṣurindriyakṣaṇaścakṣurvijñānasyāśrayaḥ sa eva tatsaṃprayuktānāṃ vedanādīnāmeva yāvanmanaḥ /",
    "T07vakobhau:3273": " indriyakṣaṇo manovijñānatsaṃprayukṭānāṃ veditavyaḥ /",
    "T07vakobhau:3274": " yaḥ saṃprayuktakahetuḥ sahabhūheturapi saḥ /",
    "T07vakobhau:3275": " atha kenārthena sahabhūhetuḥ kena saṃprayuktakahetuḥ /",
    "T07vakobhau:3276": " anyonyaphalārthena sahabhūhetuḥ /",
    "T07vakobhau:3277": " sahasārthikānyonyabalamārgaprayāṇavat /",
    "T07vakobhau:3278": " pañcabhiḥ samatābhiḥ saṃprayogārthena saṃprayuktakahetuḥ /",
    "T07vakobhau:3279": " teṣāmeva sārthikānāṃ samānānnapānādiparibhogakriyāprayogavat /",
    "T07vakobhau:3280": " ekenāpi hi vinā sarveṇa na saṃprayujyanta ityayameṣāṃ hetubhāvaḥ /",
    "T07vakobhau:3281": " uktaḥ saṃprayuktakahetuḥ /",
    "T07vakobhau:3282": " sarvatragahetuḥ katamaḥ /",
    "T07vakobhau:3283": " sarvatragākhyaḥ klilṣṭānāṃ svabhūmau pūrvasarvagāḥ /",
    "T07vakobhau:3284": " svabhūmikāḥ pūrvotpannāḥ sarvatragā dharmāḥ paścimānāṃ kliṣṭānāṃ dharmāṇāṃ sarvatragahetuḥ",
    "T07vakobhau:3285": " tān punaḥ paścādanuśayanirdeśakośasthāna eva vyākhyāsyāmaḥ /",
    "T07vakobhau:3286": " kliṣṭadharmasāmānyakāraṇatvenāyaṃ sabhāgahetoḥ pṛthak vyavasthāpyate /",
    "T07vakobhau:3287": " nikāyāntarīyāṇāmapi hetutvādeṣāṃ hi prabhāveṇānyanaikāyikā api kleśā upajāyante /",
    "T07vakobhau:3288": " kimāryapudgalasyāpi kliṣṭā dharmāḥ sarvatragahetukāḥ /",
    "T07vakobhau:3289": " sarva eva kliṣṭā dharmā darśanaprahātavyahetukā iti kāśmīrāḥ /",
    "T07vakobhau:3290": " tathā prakāraṇeṣūktaṃ \"darśanaprahātavyahetukāḥ dharmāḥ katame /",
    "T07vakobhau:3291": " kliṣṭā dharmāḥ yaśca darśanaprahātavyānāṃ dharmāṇāṃ vipāka iti /",
    "T07vakobhau:3292": " avyākṛtahetukā dharmāḥ katame /",
    "T07vakobhau:3293": " avyākṛtāḥ saṃskṛtā dharmā akuśalāśceti /",
    "T07vakobhau:3294": " duḥkhasatyaṃ syāt satkāyadṛṣṭihetukaṃ na satkāyadṛṣṭerheturiti vistaro yāvanna satkāyadṛṣṭeḥ teṣāṃ ca dharmāṇāṃ jātiṃ jarāṃ sthitimanityatāṃ ca sthāpayitvā yattadanyat kliṣṭam duḥkhasatya\"miti idaṃ tarhi prajñaptibhāṣyaṃ kathaṃ nīyate \"syāddharmo 'kuśalo",
    "T07vakobhau:3295": " 'kuśalahetuka eva /",
    "T07vakobhau:3296": " syādāryapudgalaḥ kāmavairāgyāt parihīyamāṇo yāṃ tatprathamataḥ klilṣṭāñcetanāṃ saṃmukhīkarotī\"ti",
    "T07vakobhau:3297": " aprahīṇahetumetat saṃdhāyoktam /",
    "T07vakobhau:3298": " darśanaprahātavyo hi tasyā hetuḥ prahīṇatvānnoktaḥ /",
    "T07vakobhau:3299": " uktaḥ sarvadagahetuḥ /",
    "T07vakobhau:3300": " vipākahetuḥ katamaḥ /",
    "T07vakobhau:3301": " vipākaheturaśubhāḥ kuśalāścaiva sāsravāḥ // VAkK_2.54 //",
    "T07vakobhau:3302": " akuśalāḥ kuśalasāsravāśca dharmā vipākahetuḥ /",
    "T07vakobhau:3303": " vipākadharmatvāt /",
    "T07vakobhau:3304": " kasmādavyākṛtā dharmāḥ vipākaṃ na nirvarttayanti /",
    "T07vakobhau:3305": " durbalatvāt /",
    "T07vakobhau:3306": " pūti bījavat /",
    "T07vakobhau:3307": " kasmānnānāsravāḥ /",
    "T07vakobhau:3308": " tṛṣṇānabhiṣyanditatvāt /",
    "T07vakobhau:3309": " anabhiṣyanditasārabījavat /",
    "T07vakobhau:3310": " apratisaṃyuktā hi kiṃpratisaṃyuktaṃ vipākamabhinirvarttayeyuḥ /",
    "T07vakobhau:3311": " śeṣāstūbhayavidhatvānnirvarttayanti /",
    "T07vakobhau:3312": " sārābhiṣyanditabījavat /",
    "T07vakobhau:3313": " kathamidaṃ vijñātavyaṃ vipākasya heturvipākaheturāhosvidvipāka eva heturvipākahetuḥ /",
    "T07vakobhau:3314": " kiṃ cātaḥ /",
    "T07vakobhau:3315": " yadi vipākasya heturvipākahetuḥ \"vīpākajaṃ cakṣuri\"ti etanna prāpnoti /",
    "T07vakobhau:3316": " atha vipāka eva heturvipākahetuḥ \"karmaṇo vipāka\" ityetanna prāpnoti /",
    "T07vakobhau:3317": " naiṣa doṣaḥ /",
    "T07vakobhau:3318": " \"ubhayathāpi yoga\" ityuktaṃ prāk //",
    "T07vakobhau:3319": " atha vipāka iti ko 'rthaḥ /",
    "T07vakobhau:3320": " visadṛśaḥ pāko vipākaḥ /",
    "T07vakobhau:3321": " anyeṣāṃ tu hetūnāṃ sadṛśaḥ pākaḥ /",
    "T07vakobhau:3322": " ekasyobhayatheti vaibhāṣikāḥ /",
    "T07vakobhau:3323": " naiva tu teṣāṃ pāko yuktaḥ /",
    "T07vakobhau:3324": " pāko hi nāma santatipariṇāmaviśeṣajaḥ phalaparyantaḥ /",
    "T07vakobhau:3325": " na ca sahābhūsaṃprayuktahetvoḥ santatipariṇāmaviśeṣajaṃ phalamasti /",
    "T07vakobhau:3326": " na cāpi sabhāgahetvādīnāṃ phalaparyanto 'sti /",
    "T07vakobhau:3327": " punaḥ punaḥ kuśalādyāsaṃsāraphalatvāt /",
    "T07vakobhau:3328": " kāmadhātāvekaskandhako vipākaheturekaphalaḥ pratyayastajjātyādayaśca /",
    "T07vakobhau:3329": " dviskandhaka ekaphalaḥ kāyavākkarma tajjātyādayaśca /",
    "T07vakobhau:3330": " catuskandhaka ekaphalaḥ kuśalākuśalāścittacaittāḥ saha jātyādibhiḥ //",
    "T07vakobhau:3331": " rūpadhātāvekaskandhako vīpākaheturekaphalaḥ prāptirasaṃjñisamāpattiśca saha jātyādibhiḥ /",
    "T07vakobhau:3332": " dviskandhaka ekaphalaḥ prathame dhyāne vijñaptiḥ saha jātyādibhiḥ /",
    "T07vakobhau:3333": " catuskandhaka ekaphalaḥ kuśale cetasyasamāhite /",
    "T07vakobhau:3334": " pañcaskandhaka ekaphalaḥ samāhite //",
    "T07vakobhau:3335": " ārūpyadhātāvekaskandhako vipākaheturekaphalaḥ prāptirnirodhasamāpatiśca saha jātyādibhiḥ /",
    "T07vakobhau:3336": " catuskandhakaḥ kuśalāścittacaittāḥ tajjātyādayaśca /",
    "T07vakobhau:3337": " asti karma yasyaikameva dharmāyatanaṃ vīpāko vipacyate jīvitendriyam /",
    "T07vakobhau:3338": " yasya mana āyatanaṃ tasya dve manodharmāyatane /",
    "T07vakobhau:3339": " evaṃ yasya spraṣṭavyāyatanaṃ yasya kāyāyatanaṃ tasya trīṇi kāyaspraṣṭavyadharmāyatanāni /",
    "T07vakobhau:3340": " evaṃ yasya rūpagandharasāyatanāni /",
    "T07vakobhau:3341": " yasya cakṣurāyatanaṃ tasya catvāri cakṣuḥkāyaspraṣṭavyadharmāyatanāni /",
    "T07vakobhau:3342": " evaṃ yasya śrotragrāṇajihvāyatanāni /",
    "T07vakobhau:3343": " asti tat karma yasya pañca ṣaṭ saptāṣṭau nava daśaikādaśāyatanāni vipāko vipacyate /",
    "T07vakobhau:3344": " vicitrāvicitraphalatvāt karmaṇo bāhyabījavat /",
    "T07vakobhau:3345": " tadyathā bāhyāni vījāni kānicidvicitraphalāni bhavanti /",
    "T07vakobhau:3346": " tadyathā padmadāḍimanyagrodhādīnām /",
    "T07vakobhau:3347": " kānicidavicitraphālāni tadyathā yavagodūmādīnām /",
    "T07vakobhau:3348": " ekādhvikasya karmaṇastraiyadhviko vipāko vipacyate /",
    "T07vakobhau:3349": " na tu dvaiyadhvikasyāpyekādhviko mā bhūdatinyūnaṃ hetoḥ phalamiti /",
    "T07vakobhau:3350": " ekamekakṣanikasya bahukṣāṇiko nanu viparyayāt /",
    "T07vakobhau:3351": " na ca karmaṇā saha vipāko vipacyate nāpyanantaraṃ samanantarapratyayākṛṣṭatvāt samanantarakṣaṇasya",
    "T07vakobhau:3352": " pravāhāpekṣo hi vipākahetuḥ /",
    "T07vakobhau:3353": " atha ka eṣāṃ hetūnāmadhvaniyamaḥ /",
    "T07vakobhau:3354": " ukta eṣāmarthato 'dhvaniyamaḥ natu sūtrita ityataḥ sūtryate /",
    "T07vakobhau:3355": " sarvatragaḥ sabhāgaśca dvayadhvagau",
    "T07vakobhau:3356": " atītapratyutpannāveva anāgatau na staḥ /",
    "T07vakobhau:3357": " uktaṃ cātra kāraṇam /",
    "T07vakobhau:3358": " tryadhvagā strayaḥ /",
    "T07vakobhau:3359": " sahabhūsaṃprayuktakavipākahetava strikālāḥ /",
    "T07vakobhau:3360": " kāraṇahetustu kālaniyamānupadarśanāt /",
    "T07vakobhau:3361": " sarvādhvaka ścādhvaviprayuktaśca veditavyaḥ /",
    "T07vakobhau:3362": " uktā hetavaḥ /",
    "T07vakobhau:3363": " kiṃ punastatphalaṃ yasyaite hetavaḥ /",
    "T07vakobhau:3364": " saṃskṛtaṃ savisaṃyoga phalaṃ",
    "T07vakobhau:3365": " phalaṃ dharmāḥ /",
    "T07vakobhau:3366": " katame /",
    "T07vakobhau:3367": " \"saṃskṛtā dharmāḥ pratisaṃkhyānirodhaśce\"ti śāstram /",
    "T07vakobhau:3368": " evaṃ tarhi phalatvādasaṃskṛtasya hetunā bhavitavyaṃ yasya tat phalaṃ hetutvācca phalena bhavitavyaṃ yasya taddhetuḥ /",
    "T07vakobhau:3369": " saṃskṛtasyaiva dharmasya hetuphale bhavataḥ /",
    "T07vakobhau:3370": " nāsaṃskṛtasya te // VAkK_2.55 //",
    "T07vakobhau:3371": " kiṃ kāraṇam /",
    "T07vakobhau:3372": " ṣaḍvidhahetvasaṃbhavāt pañcavidhaphalāsaṃbhavācca /",
    "T07vakobhau:3373": " kasmāt mārgo visaṃyogasya kāraṇaheturneṣyate /",
    "T07vakobhau:3374": " yāsmāt sa utpādāvighnabhāvena vyavasthāpito na cāsaṃskṛtamutpattimat /",
    "T07vakobhau:3375": " kasyedānīṃ tatphalaṃ kathaṃ vā mārgasya phalam /",
    "T07vakobhau:3376": " tadbalena prāpteḥ /",
    "T07vakobhau:3377": " prāptireva tarhi mārgasya phalaṃ prāpnoti /",
    "T07vakobhau:3378": " tasyāmeva tasya sāmarthyānna visaṃyogaḥ /",
    "T07vakobhau:3379": " anyathā hysya prāptau sāmarthyamanyathā visaṃyoge /",
    "T07vakobhau:3380": " kathamasya prāptau sāmarthyam /",
    "T07vakobhau:3381": " utpādanāt /",
    "T07vakobhau:3382": " kathaṃ visaṃyoge /",
    "T07vakobhau:3383": " prapaṇāt /",
    "T07vakobhau:3384": " tasmānna tāvadasya mārgaḥ kathañcidapi hetuḥ /",
    "T07vakobhau:3385": " phalaṃ cāsya visaṃyogaḥ /",
    "T07vakobhau:3386": " athāsatyadhipatiphale kathamasaṃskṛtaṃ kāraṇahetuḥ /",
    "T07vakobhau:3387": " utpattyanāvaraṇabhāvena kāraṇahetuḥ /",
    "T07vakobhau:3388": " na cāsya phalamastyadhvavinirmuktasya phalapratigrahaṇadānāsamarthatvāt /",
    "T07vakobhau:3389": " naiva hi kvacidasaṃskṛtaṃ bhagavatā heturityuktam /",
    "T07vakobhau:3390": " uktaṃ tu paryāyeṇa heturiti sautrāntikāḥ /",
    "T07vakobhau:3391": " kathamuktam /",
    "T07vakobhau:3392": " \"ye hetavo ye pratyayā rūpasyotpādāya te 'pyanityāḥ /",
    "T07vakobhau:3393": " anityān khalu hetupratyayān pratītyotpannaṃ rūpaṃ kuto nityam",
    "T07vakobhau:3394": " bhaviṣyati\"",
    "T07vakobhau:3395": " evaṃ yāvaddhi vijñānamiti /",
    "T07vakobhau:3396": " evaṃ tarhi vijñānasyālamabanapratyayo 'pyasaṃskṛtaṃ na prāpnoti /",
    "T07vakobhau:3397": " utpādāyetyavadhāraṇāt /",
    "T07vakobhau:3398": " prāpnoti /",
    "T07vakobhau:3399": " \"ye hetavo ye pratyayā vijñānasyotpādāya te 'pyanityā\"",
    "T07vakobhau:3400": " ityuktaṃ natūktaṃ ye vijñānasya pratyayāḥ tepyanityā iti /",
    "T07vakobhau:3401": " nanu ca hetavo 'pi ya utpādāya ta evānityā iti vacanādasaṃskṛtasyānāvaraṇabhāvamātreṇa kāraṇahetutvāpratiṣedhaḥ /",
    "T07vakobhau:3402": " ukta ālambanapratyayaḥ sūtre na tvanāvaraṇaheturiti na sūtre sidhyatyasaṃskṛtasya hetubhāvaḥ",
    "T07vakobhau:3403": " yadyapi nokto natu pratiṣiddhaḥ /",
    "T07vakobhau:3404": " sūtrāṇi ca bahūnyantarhitānīti kathametannirdhāryate nokta iti /",
    "T07vakobhau:3405": " atha ko 'yaṃ visaṃyogo nāma /",
    "T07vakobhau:3406": " nanu coktaṃ prāk \"pratisaṃkhyānirodha\" iti /",
    "T07vakobhau:3407": " tadānīṃ \"pratisaṃkhyānirodhaḥ katamo yo visaṃyoga\" ityuktamidānīṃ isaṃyogaḥkathamaḥ /",
    "T07vakobhau:3408": " yaḥ pratisaṃkhyānirodha ityucyate /",
    "T07vakobhau:3409": " tadidamitaretarāśrayaṃ vyākhyānamasamarthaṃ tatsvabhāvadyotane /",
    "T07vakobhau:3410": " tasmādanyathā tatsvabhāvo yaktavyaḥ /",
    "T07vakobhau:3411": " āryaireva tatsvabhāvaḥ pratyātmavedyaḥ /",
    "T07vakobhau:3412": " etāvaktu śakyate vaktum nityaṃ kuśalaṃ cāsti dravyāntaram /",
    "T07vakobhau:3413": " tadvisaṃyogaścocyate pratisaṃkhyānirodhaśceti /",
    "T07vakobhau:3414": " sarvamevāsaṃskṛtamadravyamiti sautrāntikāḥ /",
    "T07vakobhau:3415": " nahi tadrūpavedanādiyat bhāvāntaramasti /",
    "T07vakobhau:3416": " kiṃ tarhi /",
    "T07vakobhau:3417": " spraṣṭavyābhāvamātramākāśam /",
    "T07vakobhau:3418": " tadyathā hyandhakāre pratidhātamavindanta ākāśamityāhuḥ /",
    "T07vakobhau:3419": " utpannānuśayajanmanirodhaḥ pratisaṃkhyāvalenānyasyānutpādaḥ pratisaṃkhyānirodhaḥ /",
    "T07vakobhau:3420": " vinaiva pratisaṃkhyayā pratyayavaikalayādanutpādo yaḥ so /pratisaṃkhyānirodhaḥ /",
    "T07vakobhau:3421": " tadyathā nikāyasabhāgaśeṣasyāntarāmaraṇe /",
    "T07vakobhau:3422": " nikāyāntarīyāḥ punarāhuḥ /",
    "T07vakobhau:3423": " anuśayānāmutpattau prajñāyāḥ sāmarthyamato 'sau pratisaṃkhyānirodhaḥ /",
    "T07vakobhau:3424": " yastu punaḥ duḥkhasyānutpādaḥ saḥ utpādakāraṇānuśayavaikalyādeveti na tasminprajñāyāḥ sāmarthyamastyato 'sāvapratisaṃkhyānirodha iti /",
    "T07vakobhau:3425": " so 'pi tu nāntareṇa pratisaṃkhyāṃ sidhyatīti pratisamkhyānirodha evāsau /",
    "T07vakobhau:3426": " ya evotpannasya paścādabhāvaḥ sa eva svarasa nirodhādapratisaṃkhyānirodha ityapare /",
    "T07vakobhau:3427": " asyāṃ tu kalpanāyāmanityo 'pratisaṃkhyānirodhaḥ prāpnotyavinaṣṭe tadabhāvāt /",
    "T07vakobhau:3428": " nanu ca pratisaṃkhyānirodho 'pyanityaḥ prāpnoti /",
    "T07vakobhau:3429": " pratisaṃkhyāpūrvakatvāt /",
    "T07vakobhau:3430": " na vai sa pratisaṃkhyāpūrvako nahi poūrvaṃ pratisaṃkhyā paścādanutpannānāmanutpādaḥ /",
    "T07vakobhau:3431": " kiṃ tarhi /",
    "T07vakobhau:3432": " pūrvameva sa teṣāmanutpādo 'sti /",
    "T07vakobhau:3433": " vinā tu pratisaṃkhyayā ye dharmā utpatsyante tadutpannāyāṃ pratisaṃkhyāyāṃ punarnopapadyanta iti /",
    "T07vakobhau:3434": " etadatra pratisaṃkhyāyā samarthyaṃ yadutākṛtotpattipratibandhānāmutpattipratibandhabhāvaḥ",
    "T07vakobhau:3435": " yadi narhi anutpāda eva nirvāṇamidaṃ sūtrapadaṃ kathaṃ nīyate \"pañcemānīndriyāṇi āsevitāni bhāvitāni bahulīkṛtānyatītānāgatapratyūtpannasya duḥkhasya prahāṇāya saṃvarttanta\"",
    "T07vakobhau:3436": " iti /",
    "T07vakobhau:3437": " prahāṇaṃ hi nirvāṇamanāgatasyaiva cānutpādo nātītapratyutpannasyete /",
    "T07vakobhau:3438": " astyetadevam /",
    "T07vakobhau:3439": " kiṃ tu tadālambanakleśaprahāṇāt duḥkhasya prahāṇamuktaṃ bhagavatā \"yo rūpe cchandarāgastaṃ prajahīta /",
    "T07vakobhau:3440": " cchandarāge prahīṇe evaṃ vastadrūpaṃ prahīṇaṃ bhaviṣyati pārijñātaṃ vistareṇa yāvad vijñānami\"ti",
    "T07vakobhau:3441": " evaṃ traiyadhvikasyāpi duḥkhasya prahāṇaṃ yujyate /",
    "T07vakobhau:3442": " athāpyatītānāgatapratyutpannasya kleśasya prahāṇāyetyucyeta /",
    "T07vakobhau:3443": " atrāpyeṣa nayaḥ /",
    "T07vakobhau:3444": " athavā 'yamabhiprāyo bhavedatītaḥ kleśaḥ paurvajanmikaḥ pratyutpannaḥ kleśa aihajanmiko yathā tṛṣṇā vicariteṣvaṣṭādaśa",
    "T07vakobhau:3445": " tṛṣṇāvicaritānyatītamadhvānamupādāyetyatītaṃ janmādhikṛtyoktamevaṃ yāvat pratyutpannam /",
    "T07vakobhau:3446": " tenā ca kleśadvayenāsyāṃ santatau bījabhāva āhito 'nāgatasyotpattaye /",
    "T07vakobhau:3447": " tasya prahāṇāttadapi prahīṇaṃ bhavati /",
    "T07vakobhau:3448": " yathā vipākakṣayātkarmaṃ kṣīṇaṃ bhavati /",
    "T07vakobhau:3449": " anāgatasya punarduḥkhasya kleśasya vā bījābhāvāt atyantamanutpādaḥ prahāṇam /",
    "T07vakobhau:3450": " anyathā hyatītapratyutpannasya kiṃ prahātavyam /",
    "T07vakobhau:3451": " nahi niruddhe nirodhābhimukhe ca yatnaḥ sārthako bhavatīti /",
    "T07vakobhau:3452": " yadyasaṃskṛṭaṃ nāstyeva, yaduktaṃ bhagavatā \"ye keciddharmāḥ saṃskṛtā vā",
    "T07vakobhau:3453": " 'saṃskṛtā vā virāgasteṣāmagra ākhyāyate\" iti kathamasatāmasannagro bhavitumarhati /",
    "T07vakobhau:3454": " na vai nāstyevāsaṃskṛtamiti brūmaḥ /",
    "T07vakobhau:3455": " etattu tadīdṛśaṃ yathā 'smābhiruktam /",
    "T07vakobhau:3456": " tadyathā asti śabdasya prāgabhāvo 'sti paścādabhāva ityucyate /",
    "T07vakobhau:3457": " atha ca punarnābhāvo bhāvaḥ sidhyati /",
    "T07vakobhau:3458": " evamasaṃskṛtamapi draṣṭavyam /",
    "T07vakobhau:3459": " abhāvo 'pi ca kaścit praśasyatamo bhavati yaḥ sakalasyopadravasyātyantamabhāva ityanyeṣāṃ so 'gra iti praśaṃsāṃ labdhumarhati /",
    "T07vakobhau:3460": " vineyānāṃ tasminnupacchandanārtham /",
    "T07vakobhau:3461": " yadyapyasaṃskṛtamabhāvamātraṃ syānnirodha āryasatyaṃ na syāt /",
    "T07vakobhau:3462": " nahi tatu kiñcidastīti /",
    "T07vakobhau:3463": " kastāvadayaṃ satyārthaḥ /",
    "T07vakobhau:3464": " nanu cāviparītārthaḥ /",
    "T07vakobhau:3465": " ubhayamapi caitadaviparītaṃ dṛṣṭamāryairyaduta duḥkhaṃ ca duḥkhameveti duḥkhābhāvaścābhāva eveti ko 'syāryasatyatve virodhaḥ kathamabhāvaśca nāma",
    "T07vakobhau:3466": " tṛtīyaṃ cāryasatyaṃ syāt /",
    "T07vakobhau:3467": " ustaṃ yathāryasatyaṃ dvitīyasyānantaraṃ dṛṣṭamuddṛṣṭaṃ ceti tṛtīyaṃ bhavati /",
    "T07vakobhau:3468": " yadyasaṃskṛtamabhāvamātraṃ syādākāśanirvāṇālambanavijñānamasadālambanaṃ syāt /",
    "T07vakobhau:3469": " etadatītānāgatasyāstitvacintāyāṃ cintayiṣyāmaḥ /",
    "T07vakobhau:3470": " yadi punardravyamevāsaṃskṛtamiṣyeta kiṃ syāt /",
    "T07vakobhau:3471": " kiṃ ca punaḥ syāt /",
    "T07vakobhau:3472": " vaibhāṣikapakṣaḥ pālitaḥ syāt /",
    "T07vakobhau:3473": " devatā enaṃ pālayiṣyanti pālanīyaṃ cet maṃsyate /",
    "T07vakobhau:3474": " abhūtaṃ tu parikalpitaṃ syāt /",
    "T07vakobhau:3475": " kiṃ kāraṇam /",
    "T07vakobhau:3476": " nahi tasya rūpavedanādivat svabhāva upalabhyate nacāpi cakṣurādivatkarma /",
    "T07vakobhau:3477": " amuṣya ca vastuno 'yaṃ nirogha iti ṣaṣṭhīvyavasthā kathaṃ prakalpyate /",
    "T07vakobhau:3478": " nahi tasya tena sārdhaṃ kaścitsaṃbandho hetuphalādibhāvāsaṃbhavāt /",
    "T07vakobhau:3479": " pratiṣedhamātraṃ tu yujyate amuṣyābhāva iti /",
    "T07vakobhau:3480": " bhāvāntaratve 'pi yasya kleśasya prāptivicchedāydyo nirodhaḥ prāpyate sa",
    "T07vakobhau:3481": " tasyeti vyavadiśyate /",
    "T07vakobhau:3482": " tasya tarhi prāptiniyame ko hetuḥ /",
    "T07vakobhau:3483": " \"dṛṣṭadharmanirvāṇaprāpto bhikṣuri\"tyuktaṃ sūtre /",
    "T07vakobhau:3484": " tatra kathamabhāvasya prāptiḥ syāt /",
    "T07vakobhau:3485": " pratipakṣalābhena kleśapunarbhavotpādātyantaviruddhāśraya lābhāt prāptaṃ nirvāṇamityucyate",
    "T07vakobhau:3486": " āgamaścāpyabhāvamātraṃ dyotayati /",
    "T07vakobhau:3487": " evaṃ hyāha /",
    "T07vakobhau:3488": " \"yat svalpasya duḥkhasyāśeṣaprahāṇaṃ pratiniḥsargo vyantībhāvaḥ kṣayo virāgo nirodho vyupakṣamo 'staṅgamaḥ anyasya ca duḥkhasyāprati",
    "T07vakobhau:3489": " sandhiranutpādo 'prādurbhāvaḥ /",
    "T07vakobhau:3490": " etatkāntametatpraṇītaṃ yaduta srvopādhipraniniḥ sargastṛṣṇākṣayo virāgo nirodho nirvāṇa\" miti",
    "T07vakobhau:3491": " kimevaṃ neṣyate nāsmin prādurbhavbatītyato 'prādurbhāva iti /",
    "T07vakobhau:3492": " asamarthāmetāṃ saptamīṃ paśyāmaḥ /",
    "T07vakobhau:3493": " kimuktaṃ bhavati /",
    "T07vakobhau:3494": " nāsminprādurbhavatīti yadi satītyabhisaṃbadhyate nityamevāprādurbhāvaprasaṅgo nirvāṇasya nityatvāt",
    "T07vakobhau:3495": " atha prāpta ityabhisaṃbadhyate yata eva tatprāptiḥ parikalpyate tasminneva saṃmukhībhūte prāpte vā duḥkhasyeṣyatāmaprādurbhāvaḥ /",
    "T07vakobhau:3496": " ayaṃ ca dṛṣṭānta evaṃ sūpanīto bhavati /",
    "T07vakobhau:3497": " \"pradyotasyeva nirvāṇaṃ vimokṣastasya cetasa\" iti /",
    "T07vakobhau:3498": " yathā pradyotasya nirvāṇamabhāva evaṃ bhagavato 'pi cetaso vimokṣa iti /",
    "T07vakobhau:3499": " abhidharme 'pi coktam \"avastukā dharmāḥ katame /",
    "T07vakobhau:3500": " asaṃskṛtā dharmā\" iti /",
    "T07vakobhau:3501": " avastukā aśarīrā asvabhāvā ityuktaṃ bhavati /",
    "T07vakobhau:3502": " nāsyāyamarthaḥ /",
    "T07vakobhau:3503": " kastarhi /",
    "T07vakobhau:3504": " pañcavidhavastu /",
    "T07vakobhau:3505": " svabhāvavastu yathoktaṃ \"yadvastu pratilabdhaṃ samanvāgataḥ sa tena",
    "T07vakobhau:3506": " vastune\"ti /",
    "T07vakobhau:3507": " ālambanavastu /",
    "T07vakobhau:3508": " yathoktaṃ \"sarvadharmajñeyā jñānena yathāvastve\"ti /",
    "T07vakobhau:3509": " saṃyogavastu /",
    "T07vakobhau:3510": " yathoktaṃ \"yasmin vastuni anunayaḥ saṃyojanena saṃprayuktaḥ pratighasaṃyojanenāpi tasminni\"ti",
    "T07vakobhau:3511": " hetuvastu yathoktaṃ \"savastukā dharmāḥ katame /",
    "T07vakobhau:3512": " saṃskṛtā dharmā\" iti //",
    "T07vakobhau:3513": " parigrahavastu /",
    "T07vakobhau:3514": " yathoktaṃ \"kṣatravastu gṛhavastvi\"ti /",
    "T07vakobhau:3515": " tadatra heturvastuśabdenoktastasmādastyevāsaṃskṛtaṃ dravyata iti vaibhāṣikāḥ /",
    "T07vakobhau:3516": " tasya tu hetuphale na vidyete iti /",
    "T07vakobhau:3517": " gataṃ tāvadetat /",
    "T07vakobhau:3518": " athaiṣāṃ phalānāṃ katamat phalaṃ kasya hetoḥ /",
    "T07vakobhau:3519": " vipākaphalamantyasya",
    "T07vakobhau:3520": " vipākaheturantye 'bhihitatvāt antyaḥ /",
    "T07vakobhau:3521": " tasya vipākaphalam /",
    "T07vakobhau:3522": " pūrvasyādhipataṃ phalam /",
    "T07vakobhau:3523": " kāraṇahetuḥ pūrvamuktatvāt pūrvaḥ /",
    "T07vakobhau:3524": " tasyādhipajaṃ phalam /",
    "T07vakobhau:3525": " anāvaraṇabhāvamātreṇāvasthitasya kimādhipatyam /",
    "T07vakobhau:3526": " etadeva aṅgībhāvo 'pi cāsti kāraṇahetostadyathā \"pañcasu",
    "T07vakobhau:3527": " vijñānakāyeṣudaśānāmāyatanānāṃ bhājanaloke ca karmaṇām /",
    "T07vakobhau:3528": " śrotrādīnāmapyasti cakṣurvijñānotpattau pāraṃparyeṇādhipatyam /",
    "T07vakobhau:3529": " śrutvā draṣṭukāmatotpatte\" rityevamādi yojyam /",
    "T07vakobhau:3530": " sabhāga sarvatragayorniṣyandaḥ",
    "T07vakobhau:3531": " sadṛśaphalatvādanayorniḥṣyandaphalam /",
    "T07vakobhau:3532": " pauruṣaṃ dvayoḥ // VAkK_2.56 //",
    "T07vakobhau:3533": " sahabhūsaṃprayuktakahetvoḥ puruṣakāraphalam /",
    "T07vakobhau:3534": " puruṣabhāvavyatirekāt puruṣakāraḥ puruṣaṃ eva /",
    "T07vakobhau:3535": " tasya phalaṃ pauruṣam /",
    "T07vakobhau:3536": " ko 'yaṃ puruṣakāro nāma /",
    "T07vakobhau:3537": " yasya dharmasya yat kāritram /",
    "T07vakobhau:3538": " puruṣakāra iva hi puruṣakāraḥ /",
    "T07vakobhau:3539": " tadyathā kākajaṅghā oṣadhirmattahastī manuṣya iti /",
    "T07vakobhau:3540": " kimanyeṣāmapyasti puruṣakāraphāmutāho dvayoreva /",
    "T07vakobhau:3541": " anyeṣāmapyastyanyatra vipākahetoḥ /",
    "T07vakobhau:3542": " yasmātsahotpannaṃ vā samanantarotpannaṃ vā puruṣakāraphalaṃ bhavati /",
    "T07vakobhau:3543": " na caivaṃ vipākaḥ /",
    "T07vakobhau:3544": " tasyāpyasti viprakṛṣṭapuruṣakāraphalam /",
    "T07vakobhau:3545": " yathā karṣakāṇāṃ sasyamityapare /",
    "T07vakobhau:3546": " kiṃ punaridaṃ vipākaphalaṃ nāma kiṃ yāvadadhipatiphalam /",
    "T07vakobhau:3547": " vipāko 'vyākṛto dharmaḥ /",
    "T07vakobhau:3548": " anivṛtāvyākṛto hi dharmaḥ vipākaḥ /",
    "T07vakobhau:3549": " asattvākhyo 'pi syādata āha /",
    "T07vakobhau:3550": " sattvākhyaḥ",
    "T07vakobhau:3551": " aupacayiko 'pi syāt naiḥṣyandiko 'pyat āha /",
    "T07vakobhau:3552": " vyākṛtodbhavaḥ /",
    "T07vakobhau:3553": " kuśalākuśalaṃ hi vipākaṃ prati vyākaraṇādvyākṛtam /",
    "T07vakobhau:3554": " tasmādya utarakālaṃ bhavati na saha nāntaraṃ sa vipākaḥ /",
    "T07vakobhau:3555": " etadvipākasya lakṣaṇam /",
    "T07vakobhau:3556": " kasmādasattvākhyo 'rthaḥ karmajo na vipākaḥ /",
    "T07vakobhau:3557": " sādhāraṇatvāt /",
    "T07vakobhau:3558": " anyo 'pi hi tattathaiva paribhoktuṃ samarthaḥ /",
    "T07vakobhau:3559": " asādhāraṇastu vipākaḥ /",
    "T07vakobhau:3560": " nahyanyakṛtasya karmaṇo 'nyo vipākaṃ pratisaṃvedayate /",
    "T07vakobhau:3561": " adhipatiphalaṃ kasmāt pratisaṃvedayate /",
    "T07vakobhau:3562": " sādhāraṇakarmasaṃbhūtatvāt /",
    "T07vakobhau:3563": " niḥṣyando hetusadṛśaḥ /",
    "T07vakobhau:3564": " hetoryaḥ sadṛśo dharmaḥ sa niṣyandaphalam /",
    "T07vakobhau:3565": " tadyathā sabhāgasarvatragahetvoḥ /",
    "T07vakobhau:3566": " yadi sarvatragahetorapi samānaṃ phalaṃ kasmānna sabhāgahetoreveṣyate /",
    "T07vakobhau:3567": " yasmāt bhūmitaḥ kliṣṭatayā cāsya sādṛśyaṃ natu prakārataḥ /",
    "T07vakobhau:3568": " yasya tu prakārato 'pi sādṛśyaṃ so 'bhyupagamyata eva sabhāgahetuḥ /",
    "T07vakobhau:3569": " atha eva yo yasya sabhāgahetuḥ sarvatragaheturapi sa tasyeti catuṣkoṭikaḥ kriyate /",
    "T07vakobhau:3570": " prathamā koṭirasarvatragaḥ sabhāgahetuḥ /",
    "T07vakobhau:3571": " dvitīyā 'nyanaikāyikaḥ sarvatragahetuḥ /",
    "T07vakobhau:3572": " tṛtīyaikanaikāyikaḥ sarvatragahetuḥ /",
    "T07vakobhau:3573": " caturthyatānākārānsthāpayitveti /",
    "T07vakobhau:3574": " visaṃyogaḥ kṣayo dhiyā // VAkK_2.57 //",
    "T07vakobhau:3575": " kṣayo nirodhaḥ /",
    "T07vakobhau:3576": " dhīḥ prajñā /",
    "T07vakobhau:3577": " tenā pratisaṃkhyā nirodho visaṃyogaphalamityuktaṃ bhavati /",
    "T07vakobhau:3578": " yadvalājjāyate yattatphalaṃ puruṣakārajam /",
    "T07vakobhau:3579": " tadyathā adharabhūmikasya prayogacittasyoparibhūmikaḥ samādhiḥ sāsravasyānāsravo dhyānacittasya nirmāṇacittamityevamādi /",
    "T07vakobhau:3580": " pratisaṃkhyānirodhastu yadvalāt prāpyata iti vaktavyam /",
    "T07vakobhau:3581": " apūrvaḥ saṃskṛtasyaiva saṃskṛto 'dhipateḥ phalam // VAkK_2.58 //",
    "T07vakobhau:3582": " pūrvotpannādanyaḥ saṃskṛto dharmaḥ saṃskṛtasyaiva sarvasyādhipatiphalam /",
    "T07vakobhau:3583": " puruṣādhipatiphalayoḥ kiṃ nānā kāraṇam /",
    "T07vakobhau:3584": " kartuḥ puruṣakāraphalam /",
    "T07vakobhau:3585": " akarturapyadhipatiphalam /",
    "T07vakobhau:3586": " tadyathā śilpini śilpaṃ puruṣakāraphalamadhipatiphalaṃ ca /",
    "T07vakobhau:3587": " anyeṣāmadhipatiphalameva /",
    "T07vakobhau:3588": " athaiṣāṃ hetūnāṃ katammo hetuḥ kasminkāle phalaṃ pratigṛhṇāti dadāti vā /",
    "T07vakobhau:3589": " vartamānāḥ phalaṃ pañca gṛhṇanti",
    "T07vakobhau:3590": " nātītāḥḥ pratigṛhītatvānnāpyanāgatā niṣpuruṣakāratvāt /",
    "T07vakobhau:3591": " kāraṇaheturapyevam /",
    "T07vakobhau:3592": " sa tu nāvaśyaṃ saphala iti nocyate /",
    "T07vakobhau:3593": " dvau prayacchataḥ /",
    "T07vakobhau:3594": " sahabhūsaṃprayuktakahetū varttamānau phalaṃ prayacchataḥ /",
    "T07vakobhau:3595": " samānakālameva hyanayeḥ phaladānagrahaṇam /",
    "T07vakobhau:3596": " varttamānābhyatītau dvau [096|19]",
    "T07vakobhau:3597": " phalaṃ prayacchataḥ sabhāgasarvatragahetū /",
    "T07vakobhau:3598": " yuktaṃ tāvadyadatītāviti /",
    "T07vakobhau:3599": " atha kathaṃ varttamānau niṣyandaphalaṃ prayacchataḥ /",
    "T07vakobhau:3600": " samanantaranivarttanāt /",
    "T07vakobhau:3601": " nivṛtte tu phale tau cābhyatītau bhavataḥ /",
    "T07vakobhau:3602": " phalaṃ cāpi dattaṃ na punastadeva dattaḥ /",
    "T07vakobhau:3603": " asti kuśalaḥ sabhāgahetuḥ phalaṃ pratigṛhṇāti na dadātīti catuṣkoṭikaḥ /",
    "T07vakobhau:3604": " prathamā koṭiḥ kuśalamūlāni samucchindan yāḥ prāptīḥ sarvapaścādvijahāti /",
    "T07vakobhau:3605": " dvitīyā kuśalamūlāni pratisaṃdadhāno yāḥ sarvaprathamaṃ pratilabhate /",
    "T07vakobhau:3606": " evaṃ tu vaktavyam /",
    "T07vakobhau:3607": " syāttā eva pratisaṃdadhānasya tṛtīyā asamucchinnakuśalamūlasya śeṣāsvavasthāsu /",
    "T07vakobhau:3608": " caturthyatānākārān sthāpayitvā /",
    "T07vakobhau:3609": " akuśalasya tu prathamā koṭiḥ /",
    "T07vakobhau:3610": " kāmavairāgyamanuprāpnuvan yāḥ prāptīḥ sarvapaścādvijahāti dvitīyā kāmavairāgyāt parihīyamāṇo yāḥ sarvaprathamaṃ pratilabhate /",
    "T07vakobhau:3611": " evaṃ tu vaktavyam /",
    "T07vakobhau:3612": " syāttā eva parihīyamāṇasya /",
    "T07vakobhau:3613": " tṛtīyā kāmāvītarāgasya śeṣāsvavasthāsu /",
    "T07vakobhau:3614": " caturthyatānākārān sthāpayitvā /",
    "T07vakobhau:3615": " evaṃ nivṛtāvyākṛtasyāpyarhattvaprāptiparihāṇito yathāyogaṃ yojyam /",
    "T07vakobhau:3616": " anivṛtāvyākṛtasya paścātpādakaḥ /",
    "T07vakobhau:3617": " yāstāvat dadāti pratigṛhṇātyapi saḥ /",
    "T07vakobhau:3618": " syāt pratigṛhṇāti na dadātyarhataścaramāḥ skndhāḥ /",
    "T07vakobhau:3619": " sālambananiyamena tu kṣaṇaśaḥ /",
    "T07vakobhau:3620": " kuśalaḥ sabhāgahetuḥ phalaṃ pratigṛhlāti na dadātīti /",
    "T07vakobhau:3621": " catuṣkokṭikaḥ /",
    "T07vakobhau:3622": " prathamā koṭiḥ kuśalacittānantaraṃ kliṣṭamavyākṛtaṃ vā cittaṃ saṃmukhīkarotīti /",
    "T07vakobhau:3623": " dvitīyā viparyayāt /",
    "T07vakobhau:3624": " tṛtīyā kuśalacittānantaraṃ kuśalameva /",
    "T07vakobhau:3625": " caturthyatānākārān sthāpayitvā /",
    "T07vakobhau:3626": " evamakuśalādayo 'pi yojyāḥ /",
    "T07vakobhau:3627": " kathaṃ punaḥ phalaṃ pratigṛhītaṃ bhavati /",
    "T07vakobhau:3628": " tasya bījabhāvopagamāt /",
    "T07vakobhau:3629": " eko 'tītaḥ prayacchati // VAkK_2.59 //",
    "T07vakobhau:3630": " vipākaheturatīta eva phalaṃ prayacchati /",
    "T07vakobhau:3631": " yasmānna saha vā samanantaro vā 'sti vipākaḥ /",
    "T07vakobhau:3632": " punaranye caturvidhaṃ phalamāhuḥ /",
    "T07vakobhau:3633": " pratiṣṭhāphalam /",
    "T07vakobhau:3634": " yathā jalamaṇḍalaṃ vāyumaṇḍalasya yāvattṛṇādayaḥ pṛthivyāḥ /",
    "T07vakobhau:3635": " prayogaphalam /",
    "T07vakobhau:3636": " yathā 'śubhāyā yāvadanutpādajñānam /",
    "T07vakobhau:3637": " sāmagrīphalam /",
    "T07vakobhau:3638": " yathā cakṣurādīnāṃ cakṣurvijñānādīni /",
    "T07vakobhau:3639": " bhāvanāphalam /",
    "T07vakobhau:3640": " yathā rūpāvacarasya cittasya nirmāṇam /",
    "T07vakobhau:3641": " etattu puruṣakārādhipatiphalayorantarbhūtam /",
    "T07vakobhau:3642": " uktā hetavaḥ phalāni ca //",
    "T07vakobhau:3643": " tatra katame dharmāḥ katibhiḥ hetubhirutpadyanta ityāha samāsata ime caturvidhā dharmāstadyathā kliṣṭā dharmā vipākajāḥ prathamānāsravāstebhyaśca śeṣāḥ /",
    "T07vakobhau:3644": " ke punaḥ śeṣāḥ /",
    "T07vakobhau:3645": " vipākavarjyāḥ avyākṛtāḥ prathamānāsravakṣaṇavarjyāśca kuśalā iti /",
    "T07vakobhau:3646": " ete caturvidhā dharmāḥ /",
    "T07vakobhau:3647": " kliṣṭā vipākajāḥ śeṣāḥ prathamāryā yathākramam /",
    "T07vakobhau:3648": " vipākaṃ sarvagaṃ hitvā tau sabhāgaṃ ca śeṣajāḥ // VAkK_2.60 //",
    "T07vakobhau:3649": " kliṣṭā dharmā vipākahetuṃ hitvā śeṣebhyaḥ pañcabhyo jāyante /",
    "T07vakobhau:3650": " vipākajā sarvatragahetuṃ hetvā śeṣebhyaḥ pañcabhya eva /",
    "T07vakobhau:3651": " śeṣā dharmāstau vipākasarvatragahetū hitvā śeṣebhyaścaturbhryo jāyante /",
    "T07vakobhau:3652": " prathamānāsravāstau ca vipākasarvatragahetū sabhāgahetuṃ ca hitvā śeṣebhyaḥ tribhyo jāyante",
    "T07vakobhau:3653": " katame ime dharmāścaturvidhā nirdiṣṭā ityāha",
    "T07vakobhau:3654": " cittacaittāḥ",
    "T07vakobhau:3655": " atha ye cittaviprayuktā rūpiṇaśca dharmāste kathamityāha /",
    "T07vakobhau:3656": " tathā 'nye 'pi saṃprayuktakavarjitāḥ /",
    "T07vakobhau:3657": " prayuktakahetunaikena varjitāḥ anye 'pi kliṣṭādayo dharmāstathaivotpadyante yathā cittacaīttāḥ",
    "T07vakobhau:3658": " tatra kliṣṭāścatubhryo vipākajāśca /",
    "T07vakobhau:3659": " śeṣāstribhyaḥ prathamānāsravā dvābhyām /",
    "T07vakobhau:3660": " ekahetusaṃbhūto nāsti dharmaḥ //",
    "T07vakobhau:3661": " samāpto hetuvistaraḥ //",
    "T07vakobhau:3662": " pratyayāḥ katame /",
    "T07vakobhau:3663": " catvāraḥ pratyayā uktāḥ",
    "T07vakobhau:3664": " kvavoktāḥ /",
    "T07vakobhau:3665": " sūtre /",
    "T07vakobhau:3666": " \"catasraḥ pratyayatāḥ /",
    "T07vakobhau:3667": " hetupratyayatā samanantarapratyayatā ālambanapratyayatā adhipatipratyayatā",
    "T07vakobhau:3668": " ce\"ti /",
    "T07vakobhau:3669": " pratyayajātiḥ pratyayatā /",
    "T07vakobhau:3670": " tatra",
    "T07vakobhau:3671": " hetvākhyaḥ pañca hetavaḥ // VAkK_2.61 //",
    "T07vakobhau:3672": " kāraṇahetuvarjyāḥ paṇyca hetavo hetupratyayaḥ /",
    "T07vakobhau:3673": " cittacaittā acaramā utpannāḥ samanantaraḥ /",
    "T07vakobhau:3674": " arhataḥ paścimānapāsyotpannāścittacaittāḥ samanantarapratyayaḥ /",
    "T07vakobhau:3675": " samaścāyamanantaraśca pratyaya iti samanantarapratyayaḥ /",
    "T07vakobhau:3676": " ata eva rūpaṃ na samanantarapratyayo viṣamotpatteḥ /",
    "T07vakobhau:3677": " tathāhi kāmāvacarasya rūpasyānantaraṃ kadācit kāmāvacaraṃ rūpāvacaraṃ cāvijñaptirūpamutpadyate kadācitkāmāvacaraṃ cānāsravaṃ ceti vyākulo rūpasaṃmukhībhāvaḥ /",
    "T07vakobhau:3678": " avyākulastu samanantarapratyayaḥ aniruddha evaikasminnaupa cayikarūpasantāne dvitīyotpatteriti bhadantavasumitraḥ /",
    "T07vakobhau:3679": " alpabahutarotpatteriti bhadantaḥ /",
    "T07vakobhau:3680": " kadāciddhi mahato rūpādalpamutpadyate /",
    "T07vakobhau:3681": " tadyathā palālarāśerbhasma /",
    "T07vakobhau:3682": " kadācidalpādvahūtpadyate /",
    "T07vakobhau:3683": " tadyathā vaṭanikāyāḥ krameṇa yāvadanekaśākhāvaroho nyagrodha iti /",
    "T07vakobhau:3684": " nanu cāsti caittānā mapyalpabahutarotpattiḥ /",
    "T07vakobhau:3685": " kuśalākuśalāvyākṛteṣu cittesu savitarkasavicārādau ca samādhitraye /",
    "T07vakobhau:3686": " asti jātyantaraṃ prati na svajātim /",
    "T07vakobhau:3687": " nahi kadācidvahutarā vedanotpadyate saṃjñādayo vā /",
    "T07vakobhau:3688": " kiṃ punaḥ svajātereva samanantarapratyayo bhavati /",
    "T07vakobhau:3689": " naitadasti /",
    "T07vakobhau:3690": " sakala eva kalāpaḥ sakalasya kalāpāntarasya samanantarapratyayo natvalpakādvedanādidravyāt prabhūtaṃ vedanādi dravyamutpadyata ityetāvadevātrottam /",
    "T07vakobhau:3691": " santānasabhāgikāstu manyante \"svajātereva samanantarapratyayaḥ /",
    "T07vakobhau:3692": " tadyathā cittaṃ cittasyaiva vedanā vedanāyā eve\"ti vistaraḥ /",
    "T07vakobhau:3693": " yadā tvakliṣṭāntaraṃ kliṣṭamutpadyate tasya kleśasya pūrvaniruddhaḥ kleśaḥ samanantarapratyayastadyathā nirodhasamāpatticittaṃ vyutthānacittasyeti /",
    "T07vakobhau:3694": " tadetanna vatsryate /",
    "T07vakobhau:3695": " prathamānāsravacittānutpattiprasaṅgat cittaviprayuktā api saṃskārāḥ /",
    "T07vakobhau:3696": " ata eva vyākulasaṃmukhībhāvānna samanantarapratyayastraivātukāpratisaṃyuktānāṃ yugapat saṃmukhībhāvāt",
    "T07vakobhau:3697": " kasmādanāgato neṣyate samanantarapratyayaḥ /",
    "T07vakobhau:3698": " vyākulatvādanāgatasyādhvanaḥ pūrvottaratā 'bhāvāt /",
    "T07vakobhau:3699": " kathaṃ tarhi bhagavān jānāti amuṣyānāgatattyānantaramidamanāgataṃ bhāvīti",
    "T07vakobhau:3700": " atītasāṃpratānumānāt /",
    "T07vakobhau:3701": " atītaṃ kilādhvānaṃ paśyati bhagavānevañjātīyakātkarmaṇaḥ evañjātīyako vīpākaḥ utpanno dharmādvā dharmaḥ /",
    "T07vakobhau:3702": " idaṃ cāpi saṃpratyevañjātīyakaṃ karma /",
    "T07vakobhau:3703": " tasmādato 'pyevañjātīyako vipāka utpatsyate dharmādvā dharma iti jānāti /",
    "T07vakobhau:3704": " nacānyat jñānamānumānikaṃ bhavati /",
    "T07vakobhau:3705": " yasmādatītasāṃpratānumānena bhagavān vikīrṇānyanāgatāni dravyāṇi pratyakṣamīkṣitvā jānātyanena pudgalenaivaṃvidhaṃ karma kurvatedamanāgataṃ phalaṃ parigṛhītamiti /",
    "T07vakobhau:3706": " evaṃ tarhi bhagavān pūrvāntamadṛṣṭvā 'parāntaṃ na jānīyāt /",
    "T07vakobhau:3707": " anye punarāhuḥ /",
    "T07vakobhau:3708": " phalacihnabhūtaḥ sattvānāṃ santatau cittaviprayuktaḥ saṃskāraviśeṣo 'sti",
    "T07vakobhau:3709": " yaṃ vyavalokya bhagavānanāgataṃ jānātyasaṃmukhīkṛtvāpi dhyānamabhijñāṃ ceti /",
    "T07vakobhau:3710": " naimiktiko hi nāma bhagavān syādevaṃ sati na punaḥ sākṣātkārī /",
    "T07vakobhau:3711": " tasmātsarvamicchāmātreṇa bhagavān jānātīti sautrāntikāḥ /",
    "T07vakobhau:3712": " \"acintyo hi buddhānāṃ buddhiviṣaya\" ityuktaṃ bhagavatā /",
    "T07vakobhau:3713": " atha asatyanāgatasya kramaniyamāvasthāne kasmādagradharmānantaraṃ duḥkhe dharmajñānakṣāntirevotpadyate nānyo dharmaḥ /",
    "T07vakobhau:3714": " evaṃ yāvadvarjo pamānantaraṃ kṣayajñānamevotpadyate nānyo dharma iti /",
    "T07vakobhau:3715": " yasya yatpratibaddha utpādaḥ sa tasyānantaramutpadyate /",
    "T07vakobhau:3716": " tadyathā vījādīnāmaṅkurādayo vināpi samanantarapratyayeneti /",
    "T07vakobhau:3717": " kasmādarhataścaramāścittacaittā na samanantarapratyayaḥ /",
    "T07vakobhau:3718": " anyacittāsaṃbandhanāt /",
    "T07vakobhau:3719": " nanu caivaṃ samanantaraniruddhaṃ cittaṃ mano bhavatītyanantara vijñānābhāvāt mano 'pi caramaṃ cittaṃ na prāpnoti /",
    "T07vakobhau:3720": " āśrayabhāvapratibhāvitaṃ mano na kāritraprabhāvitamityastyevāśrayabhāvaḥ /",
    "T07vakobhau:3721": " kāraṇāntaravaikalyāttu vijñānāntaraṃ notpadyata iti /",
    "T07vakobhau:3722": " kāritraprabhāvitastu samanantarapratyayastena yo dharmaḥ phalaṃ kpratigṛhītaḥ sa sarvairapi dharmaīḥ sarvaprāṇibhirvā na śakyaṃ pratibnddhuṃ yathā notpadyate /",
    "T07vakobhau:3723": " ye dharmāścittasamanantarāścittanirantarā api te /",
    "T07vakobhau:3724": " catuṣkoṭikaḥ /",
    "T07vakobhau:3725": " prathamā koṭiracittakāyāḥ samāpattervyutthāna cittaṃ dvitīyādayaśca samāpattikṣaṇāḥ /",
    "T07vakobhau:3726": " dvitīyā koṭiḥ prathamasya samāpattikṣaṇasya sacittakāyāścāvasthāyā jātyādayaḥ /",
    "T07vakobhau:3727": " tṛtīyā koṭiḥ prathamaḥ samāpattikṣaṇaḥ sacittikā cāvasthā /",
    "T07vakobhau:3728": " caturthī koṭi dvīrtīyādīnāṃ samāpattikṣaṇānāṃ jātyādayo vyutthānacittasya ca /",
    "T07vakobhau:3729": " ye dharmāścittasamanantarāḥ samāpattinirantarā api te /",
    "T07vakobhau:3730": " catuṣkoṭikaḥ /",
    "T07vakobhau:3731": " ye tṛtīyāvaturthyau te prathamādvitīye ye prathamādvitīye te tṛtīyācaturthyau karttavye /",
    "T07vakobhau:3732": " kathamidānīṃ dūrāntaravicchinnaṃ vyutthānacittaṃ samāpatticittasya samanantaramityucyate /",
    "T07vakobhau:3733": " cittāntarāvyavahitatvāt //",
    "T07vakobhau:3734": " uktaḥḥ samanantarapratyayaḥ //",
    "T07vakobhau:3735": " ālambanaṃ sarvadharmāḥ /",
    "T07vakobhau:3736": " yathāyogaṃ cakṣurvijñānasya sasaṃprayogasya rūpam /",
    "T07vakobhau:3737": " śrotravijñānasya śabdaḥ /",
    "T07vakobhau:3738": " grāṇavijñānasya gandhaḥ /",
    "T07vakobhau:3739": " jihvāvijñānasya rasaḥ /",
    "T07vakobhau:3740": " kāyavijñānasya spraṣṭavyam /",
    "T07vakobhau:3741": " mannovijñānasya sarvadharmāḥ /",
    "T07vakobhau:3742": " yo dharmo yasya dharmasyālambanaṃ na kadācitsa dharmastaddharmasya",
    "T07vakobhau:3743": " nālambanam/",
    "T07vakobhau:3744": " anālambyamāno 'pi tathālakṣaṇatvād /",
    "T07vakobhau:3745": " yathā 'nidhyamānamapīndhanamucyate kāṣṭhādikaṃ tathālakṣāṇatvāditi /",
    "T07vakobhau:3746": " ta ete cittacaitā dharmā āyatanadravyalakṣaṇaniyamenālambane yathāsvaṃ niyatāḥ /",
    "T07vakobhau:3747": " kimāśrayaniyamenāpi niyatāḥ /",
    "T07vakobhau:3748": " omityāha /",
    "T07vakobhau:3749": " utpannāstvāśrayasahitā anutpannā hyatītā āśrayaviśliṣṭāḥ /",
    "T07vakobhau:3750": " atītā apyāśrayasahitā ityapare //",
    "T07vakobhau:3751": " ukta ālambanapratyayaḥ //",
    "T07vakobhau:3752": " kāraṇākhyo 'dhipaḥ smṛtaḥ // VAkK_2.62 //",
    "T07vakobhau:3753": " ya eva kāraṇahetuḥ sa evā dhipatipratyayaḥ /",
    "T07vakobhau:3754": " adhiko 'yaṃ pratyaya ityadhipatipratyayaḥ /",
    "T07vakobhau:3755": " ālambanapratyayo 'pi savandharmāḥ adhipatipratyayo 'pīti kimastyādhikyam /",
    "T07vakobhau:3756": " na jātu sahabhuvo dharmā ālambanaṃ bhavanti /",
    "T07vakobhau:3757": " bhavanti tvadhipati pratyaya ityasyaivādhikyam /",
    "T07vakobhau:3758": " adhikasya vā pratyayaḥ /",
    "T07vakobhau:3759": " sarvaḥ sarvasya saṃskṛtasya svabhāvavarjyasya /",
    "T07vakobhau:3760": " syāddharmo dharmasya caturbhirapi pratyayairna pratyayaḥ /",
    "T07vakobhau:3761": " syātsvabhāvaḥ svabhāvasya parabhāvo 'pi /",
    "T07vakobhau:3762": " syātsaṃskṛtamasaṃskṛtasyāsaṃskṛtaṃ cāsaṃskṛtasya /",
    "T07vakobhau:3763": " athaite pratyayāḥ kāritraṃ kurvantaḥ kimavasthe dharme kurvanti /",
    "T07vakobhau:3764": " hetupratyayastāvat pañcavidha uktaḥ /",
    "T07vakobhau:3765": " tatra",
    "T07vakobhau:3766": " nirudhyamāne kāritraṃ dvī hetū kurutaḥ /",
    "T07vakobhau:3767": " nirudhyamānaṃ nāma varktamānam /",
    "T07vakobhau:3768": " nirodhābhimukhatvāt /",
    "T07vakobhau:3769": " tatra sahabhūsaṃprayuktakahetu kāritraṃ kurutaḥ /",
    "T07vakobhau:3770": " sahotpanne 'pi phale tayorvyāpāraḥ /",
    "T07vakobhau:3771": " trayaḥ /",
    "T07vakobhau:3772": " jāyamāne",
    "T07vakobhau:3773": " jāyamānaṃ nāmānāgatamutpādābhimukham /",
    "T07vakobhau:3774": " tatra sabhāgasarvatragavipākahetavaḥ kāritraṃ kurvanti /",
    "T07vakobhau:3775": " evaṃ tāvaddhetupratyayaḥ /",
    "T07vakobhau:3776": " tato 'nyau tu pratyayau tadviparyayāt // VAkK_2.63 //",
    "T07vakobhau:3777": " yena kāritranyāyena hetupratyayau dvidhā kṛtvoktastadviparyayātsamanatarapratyayālambanapratyayau veditavyau /",
    "T07vakobhau:3778": " samantarapratyayo jāyamāne kāritraṃ karotyavakāśadānāt /",
    "T07vakobhau:3779": " ālambanapratyayo nirudhyamāne /",
    "T07vakobhau:3780": " varttamānaiścittacaitairgrahaṇāt /",
    "T07vakobhau:3781": " adhipatipratyayastu sarvasyāmavasthāyāmanāvaraṇabhāvenāvasthita ityetadevāsya kāritram //",
    "T07vakobhau:3782": " uktāḥ sakāritrāḥ pratyayāḥ //",
    "T07vakobhau:3783": " atha katamo dharmaḥ katibhiḥ pratyayairutpadyate /",
    "T07vakobhau:3784": " caturbhiścattacaittā hi",
    "T07vakobhau:3785": " tatra hetupratyaya eṣāṃ sarve pañca hetavaḥ /",
    "T07vakobhau:3786": " samantarapratyayaḥ pūrvakāścittacaittā anyairavyavahitāḥ /",
    "T07vakobhau:3787": " ālambanapratyayo yathāyogaṃ pañca viṣayāḥ sarve dharmāśca /",
    "T07vakobhau:3788": " adhipatipratyayaḥ svabhāvarjyāḥ sarvadharmāḥ /",
    "T07vakobhau:3789": " samāpattidvayaṃ tribhiḥ /",
    "T07vakobhau:3790": " nirodhāsaṃjñisamāpattyo rālambanapratyayo nāsti /",
    "T07vakobhau:3791": " nahi te ālambike /",
    "T07vakobhau:3792": " hetupratyayastutayordvividho hetuḥ /",
    "T07vakobhau:3793": " sahabhūhetuśca jātyādayaḥ sabhāgahetuśca pūrvotpannā samānabhūmikāḥ kuśalā dharmāḥ /",
    "T07vakobhau:3794": " samanantarapratyayaḥ sasaṃprayogaṃ samāpatticittam /",
    "T07vakobhau:3795": " adhipatipratyayaḥ pūrvavat /",
    "T07vakobhau:3796": " cittābhisaṃskārajatvādete samāpattī cittasamanantare /",
    "T07vakobhau:3797": " cittotpattivibandhakatvāt na samanantarapratyayaḥ /",
    "T07vakobhau:3798": " dvābhyāmanye tu jāyante",
    "T07vakobhau:3799": " anye tu viprayuktā rūpiṇaśca dharmā hetvadhipatipratyayābhyāṃ jāyante yathāvihitameva /",
    "T07vakobhau:3800": " āha tu \"pratyayebhyo bhāvā upajāyante na punaḥ sarvasyaiva jagataḥ",
    "T07vakobhau:3801": " īśvarapuruṣapradhānādikaṃ kāraṇamiti /",
    "T07vakobhau:3802": " ko 'tra hetuḥ /",
    "T07vakobhau:3803": " yadi khalu hetukṛtāṃ siddhiṃ manyase /",
    "T07vakobhau:3804": " nanu ca atha evāsya vādasya vyudāsaḥ prāpnotyekaṃ kāraṇamīśvarādikaṃ sarvasyeti /",
    "T07vakobhau:3805": " apica",
    "T07vakobhau:3806": " neśvarādeḥ kramādibhiḥ // VAkK_2.64 //",
    "T07vakobhau:3807": " yadi hyekameva kāraṇamīśvaraḥ syādanyadvā yugapatsarveṇa jagatā bhavitavyaṃsyāt /",
    "T07vakobhau:3808": " dṛśyate ca bhāvānāṃ kramasaṃbhavaḥ /",
    "T07vakobhau:3809": " sa tarhi cchandavaśā dīśvarasya syādayamidānīmutpadyatāmayaṃ nirudhyatāmayaṃ paścāditi /",
    "T07vakobhau:3810": " cchandabhedāttarhi siddhamanekaṃ kāraṇaṃ syāt /",
    "T07vakobhau:3811": " sa cāpi cchandarbhedo yugapatsyāttaddhetorīśvarasyābhinnatvāt /",
    "T07vakobhau:3812": " kāraṇāntarabhedāpekṣaṇe vā neśvara eva kāraṇaṃ syāt /",
    "T07vakobhau:3813": " teṣāmapi ca kramotpattau kāraṇāntarabhedāpekṣaṇādanavasthāprasaṅga syādityanantarabhedāyāḥ kāraṇaparaṃparāyā anāditvābhyupagamādayamīśvarakāraṇādhimuktaḥ śākyayūrvīyameva nyāyaṃ nātivṛttaḥ syāt /",
    "T07vakobhau:3814": " yogapadye 'pīśvaracchandānāṃ jagato na yaugapadyam /",
    "T07vakobhau:3815": " yathācchandamutpādanādi ti cet /",
    "T07vakobhau:3816": " na /",
    "T07vakobhau:3817": " teṣāṃ paścādviśeṣābhāvāt /",
    "T07vakobhau:3818": " kaśca tāvadīśvarasyeyatā sargaprayāsenārthaḥ /",
    "T07vakobhau:3819": " yadi prītistāṃ tarhi nāntareṇopāye śaktaḥ kartumiti na tasyāmīśvaraḥ syāttathaiva cānyasmin",
    "T07vakobhau:3820": " yadi ceśvaro narakādiṣu prajāṃ bahubhiścetibhirūpasṛṣṭāṃ sṛṣṭvā tena prīyate namo 'stu tasmai tādṛśāyeśvrāya /",
    "T07vakobhau:3821": " sugītaścāyaṃ tamārabhya śloko bhavati /",
    "T07vakobhau:3822": " \"yannirdahati yattīkṣṇo yadugro yatpratāpavān /",
    "T07vakobhau:3823": " māṃsaśoṇitamajjādo yattato rudra ucyata\" iti /",
    "T07vakobhau:3824": " ekaṃ khalvapi jagataḥ kāraṇaṃ parigṛhṇatā 'nyeṣāmarthānāṃ pratyakṣaḥ puruṣakāro nihgṛhṇtaḥ syāt /",
    "T07vakobhau:3825": " sahāpi ca kāraṇaiḥ kāraka mīśvaraṃ kalpayatā kevalo bhaktivādaḥ syat /",
    "T07vakobhau:3826": " kāraṇebhyo 'nyasya tadutpattau vyāpārādarśanāt /",
    "T07vakobhau:3827": " sahakāriṣu cānyeṣu kāraṇeṣvīśvaro neśvaraḥ syāt /",
    "T07vakobhau:3828": " athādisarga īśvarahetukaḥ /",
    "T07vakobhau:3829": " tasyāpyanyānapekṣatvādīśvaravadanāditvaprasaṅga /",
    "T07vakobhau:3830": " evaṃ pradhāne 'pi yathāyogaṃ vācyam /",
    "T07vakobhau:3831": " tasmānna lokasyaikaṃ kāraṇamasti /",
    "T07vakobhau:3832": " svānyevaiṣāṃ karmāṇi tasyāṃ tasyāṃ jātau janayanti /",
    "T07vakobhau:3833": " akṛtabuddhayastu varākāḥ svaṃ svaṃ vipākaphalaṃ cānubhavanta īśvaramaparaṃ mithyā parikalpayanti",
    "T07vakobhau:3834": " gatametadyattu khalu taduktaṃ \"dvābhyāmanye tu jāyanta\" iti /",
    "T07vakobhau:3835": " atha kathaṃ bhūtāni bhūtānāṃ hetupratyayaḥ /",
    "T07vakobhau:3836": " dvidhā bhūtāni taddhetuḥ",
    "T07vakobhau:3837": " bhūtaheturityarthaḥ /",
    "T07vakobhau:3838": " sabhāgasahabhūhetubhyāṃ",
    "T07vakobhau:3839": " bhautikasya tu pañcadhā /",
    "T07vakobhau:3840": " bhautikasya tu bhūtāni pañcaprakāro hetuḥ /",
    "T07vakobhau:3841": " katham /",
    "T07vakobhau:3842": " \"jananānniḥśrayāt sthānādupastambhogavṛṃhaṇāt\"",
    "T07vakobhau:3843": " so 'yaṃ kāraṇahetureva punaḥ paṇycadhā bhinnaḥ /",
    "T07vakobhau:3844": " jananahetustebhya utpatteḥ /",
    "T07vakobhau:3845": " niśrayaheturjātasya bhūtānuvidhāyitvāt puruṣakāraphalādācāryādiniḥśrayavat",
    "T07vakobhau:3846": " pratiṣṭhāheturādhārabhāvāt /",
    "T07vakobhau:3847": " citrakṛtyavat /",
    "T07vakobhau:3848": " upastambhaheturanucchedahetutvāt /",
    "T07vakobhau:3849": " evameṣāṃ janmavikārādhārasthitivṛddhihetutvamākhyātaṃ bhavati /",
    "T07vakobhau:3850": " tridhā bhautikamanyonyaṃ /",
    "T07vakobhau:3851": " hetusahabhūsabhāgavipākahetubhiḥ kāraṇaheturaviśeṣayattitvāt na sarvadā gaṇyate /",
    "T07vakobhau:3852": " tatra sahabhūheturanyonyaṃ cittānuparivartti kāyavākkarma /",
    "T07vakobhau:3853": " nānyadupādāyarūpam /",
    "T07vakobhau:3854": " sabhāgahetuḥ sarvaṃ pūrvotpannaṃ sabhāgasya /",
    "T07vakobhau:3855": " vipākaheturyasya vākkarmaṇaścakṣurādayo vipākaḥ /",
    "T07vakobhau:3856": " bhūtānāmekadhaiva tat // VAkK_2.65 //",
    "T07vakobhau:3857": " bhūtānāṃ tu tadbhūtikaṃ rūpaṃ vipākahetureva yasya kāyavākkarmaṇo bhūtāni vipākāḥ /",
    "T07vakobhau:3858": " abhedena cittacaittāḥ samanantarapratyaya uktā niyamastu noktaḥ kasya cittasyānantaraṃ kasyotpaktiriti",
    "T07vakobhau:3859": " sa idānīṃ vaktavyaḥ /",
    "T07vakobhau:3860": " tatra tāvat samāsena dvādaśa cittāni /",
    "T07vakobhau:3861": " kimarthamityāha",
    "T07vakobhau:3862": " kuśalākuśalaṃ kāme nivṛtānivṛtaṃ manaḥ /",
    "T07vakobhau:3863": " kāmadhātau catvāri cittāni /",
    "T07vakobhau:3864": " kuśalamakuśalaṃ nivṛtāvyākṛtamanivṛtāvyākṛtaṃ ca /",
    "T07vakobhau:3865": " rūpārūpyeṣvakuśalādanyatra",
    "T07vakobhau:3866": " rūpadhātāvakuśalaṃ nāsti /",
    "T07vakobhau:3867": " trīṇi santi /",
    "T07vakobhau:3868": " evamārūpyadhātau /",
    "T07vakobhau:3869": " ityetāni sānusravāṇi daśa cittāni bhavanti /",
    "T07vakobhau:3870": " anāsravaṃ dvidhā // VAkK_2.66 //",
    "T07vakobhau:3871": " śaikṣamaśaikṣaṃ ca /",
    "T07vakobhau:3872": " evametāni dvādaśa cittāni bhavanti /",
    "T07vakobhau:3873": " tatra",
    "T07vakobhau:3874": " kāme nava śubhāccittāccittāni",
    "T07vakobhau:3875": " anantaramiti paścādvakṣyati /",
    "T07vakobhau:3876": " kāmadhātau yatkuśalaṃ cittaṃ tasmādanantaraṃ nava cittānyutpadyante /",
    "T07vakobhau:3877": " svabhūmikāni catvāri /",
    "T07vakobhau:3878": " rūpāvacare dve /",
    "T07vakobhau:3879": " samāpattikāle kuśalaṃ pratisandhikāle nivṛtam /",
    "T07vakobhau:3880": " ārūpyāvacaraṃ nivṛtameva pratisandhikāle /",
    "T07vakobhau:3881": " ativiprakṛṣṭatvāt na kuśalam /",
    "T07vakobhau:3882": " ārūpyā hi kāmadhātoścatasṛbhirdūratābhirdūre /",
    "T07vakobhau:3883": " āśrayākārālambanapratipakṣadūratābhiḥ /",
    "T07vakobhau:3884": " śaikṣamaśaikṣaṃ ceti /",
    "T07vakobhau:3885": " aṣṭābhya eva tat /",
    "T07vakobhau:3886": " tatra punaḥ kāmāvacaraṃ kuśalaṃ cittamaṣṭābhyaḥ samanantaramutpadyate /",
    "T07vakobhau:3887": " svabhūmikebhyaścaturbhyo rūpāvacarābhyāṃ dvābhyām /",
    "T07vakobhau:3888": " kuśalācca vyutthānakāle /",
    "T07vakobhau:3889": " nivṛtācca kliṣṭasamāpattyutpīḍitasyādhārakuśalabhūmisaṃśrayaṇāt /",
    "T07vakobhau:3890": " śaikṣāśaikṣābhyāṃ ca vyutthānakāle /",
    "T07vakobhau:3891": " daśabhyo 'kuśalaṃ",
    "T07vakobhau:3892": " śaikṣāśaikṣe hitvā kāmadhātau hi pratisandhimukhataḥ sarvebhyo rūpārūpyacittebhyaḥ samanantaramakuśalaṃ cittamutpadyate /",
    "T07vakobhau:3893": " tasmāccatvāri /",
    "T07vakobhau:3894": " akuśalāccittāt samanantaraṃ cittānyutpadyante svabhūmikānyeva /",
    "T07vakobhau:3895": " yathā 'kuśalamuktaṃ kāmadhātau",
    "T07vakobhau:3896": " nivṛtaṃ tathā // VAkK_2.67 //",
    "T07vakobhau:3897": " daśabhya eva samanantaram /",
    "T07vakobhau:3898": " tasmācca punaścatvāryeva /",
    "T07vakobhau:3899": " pañcabhyo 'nivṛtaṃ",
    "T07vakobhau:3900": " kāma iti varttate /",
    "T07vakobhau:3901": " anivṛtāvyākṛtaṃ cittaṃ pañcabhyaḥ samanantaramutpadyate /",
    "T07vakobhau:3902": " svabhūmikebhya ścaturbhyo rūpāvacarācca kuśalānnirmāṇacittam /",
    "T07vakobhau:3903": " tasmātsapta cittānyanantaram /",
    "T07vakobhau:3904": " anivṛtāvyākṛṭātkāmāvacarātsvabhūmikāni catvāri /",
    "T07vakobhau:3905": " rūpāvacare dve /",
    "T07vakobhau:3906": " kuśalaṃ nirmāṇacittādanantaram /",
    "T07vakobhau:3907": " kliṣṭam pratisandhikāle /",
    "T07vakobhau:3908": " ārūpyāvacaraṃ ca kliṣṭam pratisandhikāla eva /",
    "T07vakobhau:3909": " rūpe daśaikaṃ ca śubhāt",
    "T07vakobhau:3910": " rūpe dhātau yatkukśalaṃ cittaṃ tasmādanantaramekādaśa cittānyutpadyante /",
    "T07vakobhau:3911": " ārupyāvacaramanivṛtāvyākṛtaṃ varjayitvā /",
    "T07vakobhau:3912": " navabhyastadanantaram // VAkK_2.68 //",
    "T07vakobhau:3913": " rūpāvacaraṃ tu kuśalaṃ cittaṃ navabhyaḥ samanantaramutpadyate /",
    "T07vakobhau:3914": " kāmāvacaraṃ kliṣṭadvayamārupyāvacaraṃ cānivṛtāvyākṛtaṃ hitvā /",
    "T07vakobhau:3915": " aṣṭābhyo nivṛtaṃ",
    "T07vakobhau:3916": " nivṛtāvyākṛtaṃ rūpāvacaraṃ cittamaṣṭabhya utpadyate /",
    "T07vakobhau:3917": " kāmāvacaraṃ kliṣṭadvayaṃ śaikṣāśaikṣe ca sthāpayitvā /",
    "T07vakobhau:3918": " tasmāt ṣaṭ",
    "T07vakobhau:3919": " rūpāvacarānnivṛtāvyākṛtādanantaraṃ ṣaṭ /",
    "T07vakobhau:3920": " svabhūmikāni trīṇi kāmāvacarāṇi cānivṛtāvyākṛtaṃ muktvā /",
    "T07vakobhau:3921": " tribhyo 'nivṛtaṃ punaḥ /",
    "T07vakobhau:3922": " rūpāvacaramanivṛtāvyākṛtaṃ tribhyaḥ svabhūmikebhya eva /",
    "T07vakobhau:3923": " tasmāt ṣaṭ",
    "T07vakobhau:3924": " svabhūmikāni trīṇi /",
    "T07vakobhau:3925": " kāmāvacare ca kliṣṭe /",
    "T07vakobhau:3926": " ārūpyāvacaraṃ ca /",
    "T07vakobhau:3927": " yathā rūpadhātāvanivṛtāvyākṛtamuktam /",
    "T07vakobhau:3928": " evamārūpye tasya nītiḥ /",
    "T07vakobhau:3929": " tatastadapyanivṛtāvyākṛtaṃ tribhya evotpadyate svabhūmikebhyaḥ /",
    "T07vakobhau:3930": " tasmādapi ca ṣaḍevotpadyante /",
    "T07vakobhau:3931": " svabhūmikāni trīṇi adharadhātukāni ca kliṣṭāni /",
    "T07vakobhau:3932": " śubhātpunaḥ // VAkK_2.69 //",
    "T07vakobhau:3933": " nava cittāni",
    "T07vakobhau:3934": " ārūpyāvacarātṛ kukśalānnava cittānyutpadyante /",
    "T07vakobhau:3935": " kāmāvacaraṃ kukśalaṃ kāmarūpāvacare cānivṛtāvyākṛte hitvā /",
    "T07vakobhau:3936": " tat ṣaṇṇāṃ",
    "T07vakobhau:3937": " ārūpyāvacaraṃ kukśalaṃ svebhyastribhyo rūpāvacarāt kukśalācchaikṣāśaikṣābhyāṃ ca /",
    "T07vakobhau:3938": " nivṛtātsapta",
    "T07vakobhau:3939": " ārūpyāvacarānnivṛtātsvabhūmikāni trīṇi rūpāvacaraṃ kuśalaṃ nivṛtaṃ ca kāmāvacaraṃ kliṣṭadvayam",
    "T07vakobhau:3940": " tattathā /",
    "T07vakobhau:3941": " tadapi saptabhya evotpadyate /",
    "T07vakobhau:3942": " kāmarūpāvacarāṇi kliṣṭāni śaikṣāśaikṣe ca hitvā /",
    "T07vakobhau:3943": " caturbhyaḥ śaikṣam /",
    "T07vakobhau:3944": " traidhātukebhyaḥ kuśalebhyaḥ śaikṣācca /",
    "T07vakobhau:3945": " asmāttu pañca",
    "T07vakobhau:3946": " tānyeva catvāryaśaikṣaṃ ca /",
    "T07vakobhau:3947": " aśaikṣaṃ tu pañcakāt // VAkK_2.70 //",
    "T07vakobhau:3948": " ata evānantaroktāt /",
    "T07vakobhau:3949": " tasmāccatvāri cittāni",
    "T07vakobhau:3950": " tasmātpunaraśaikṣāccittātsamanantaraṃ catvāri cittānyutpadyante /",
    "T07vakobhau:3951": " traidhātukāni kuśalānyaśaikṣaṃ ca //",
    "T07vakobhau:3952": " samāptāni dvādaśa cittāni //",
    "T07vakobhau:3953": " punaḥ kriyante",
    "T07vakobhau:3954": " dvādaśaitāni viṃśatiḥ /",
    "T07vakobhau:3955": " kathaṃ kṛtvā /",
    "T07vakobhau:3956": " prāyogikopapattyāptaṃ śubhaṃ bhittvā triṣu dvidhā // VAkK_2.71 //",
    "T07vakobhau:3957": " triṣu dhātuṣu kuśalaṃ cittaṃ dvidhā bhidyate /",
    "T07vakobhau:3958": " prāyogikaṃ copapattilābhikaṃ ca",
    "T07vakobhau:3959": " vipākajaiyapithikaśailpasthānikanairmitam /",
    "T07vakobhau:3960": " caturdhā 'vyākṛtaṃ kāme",
    "T07vakobhau:3961": " bhittveti varttate /",
    "T07vakobhau:3962": " kāmāvacaramanivṛtāvyākṛtaṃ caturdhā bhidyate /",
    "T07vakobhau:3963": " vipākajamairyāpathikaṃ śelpasthānikaṃ nirmāṇacittaṃ ca /",
    "T07vakobhau:3964": " rūpe śilpavivarjitam // VAkK_2.72 //",
    "T07vakobhau:3965": " rūpadhātau tridhā bhidyate śailpasthānikaṃ varjayitvā /",
    "T07vakobhau:3966": " tatra śilpābhāvāt /",
    "T07vakobhau:3967": " evametāni dvādaśa cittāni punarviśartirbharvanti /",
    "T07vakobhau:3968": " ṣoḍhā kuśalamanivṛtāvyākṛtaṃ ca saptadhā bhidyate /",
    "T07vakobhau:3969": " airyāpathikādīni cittānīryāpathādyabhāvādārūpyadhātau na santi /",
    "T07vakobhau:3970": " rūpagandharasaspraṣṭavyānyeṣāmālambanam /",
    "T07vakobhau:3971": " śailpasthānikasya tu śabdo 'pi /",
    "T07vakobhau:3972": " etāni manovijñānānyeva /",
    "T07vakobhau:3973": " pañca tu vijñānakāyā airyāpathikaśailpasthānikayoḥ prāyogikāḥ /",
    "T07vakobhau:3974": " airyāpathikābhinirhṛtaṃ manovijñānamasti dvādaśāyatanālambananityapare /",
    "T07vakobhau:3975": " eṣāṃ punarviśatekścittānāṃ kasya katamatsamanantaram /",
    "T07vakobhau:3976": " kāmāvacarāṇāṃ tāvadaṣṭānāṃ prāyogikānantaraṃ daśa cittānyutpadyante /",
    "T07vakobhau:3977": " svabhūmikāni saptā 'nyatrābhijñāphalāt /",
    "T07vakobhau:3978": " rūpāvacaraṃ prāyogikaṃ śaikṣalmaśaikṣaṃ ca /",
    "T07vakobhau:3979": " tat punaraṣṭacittānantaram /",
    "T07vakobhau:3980": " svebhyaḥ kuśalakliṣṭebhyaḥ rūpāvacarābhyāṃ prāyogika kliṣṭābhyāṃ śaikṣāśaikṣābhyāṃ ca /",
    "T07vakobhau:3981": " upapattipratilambhikānantaraṃ nava /",
    "T07vakobhau:3982": " svabhūmikāni sapta 'nyatrābhijñāphalādrūpā rūpāvacare ca kliṣṭe /",
    "T07vakobhau:3983": " tat punarekādaśānantaram /",
    "T07vakobhau:3984": " svebhyaḥ saptabhyaḥ pūrvavat rūpāvacarābhyāṃ prāyogikakliṣṭābhyāṃ śaikṣāśaikṣābhyāṃ ca /",
    "T07vakobhau:3985": " akuśala nivṛttāvyākṛtānantaraṃ sapta /",
    "T07vakobhau:3986": " svānyeva pūrvavat /",
    "T07vakobhau:3987": " te punaścaturdaśacittānantaram /",
    "T07vakobhau:3988": " svebhyaḥ saptabhyaḥ rūpāvacarebhyaścaturbhyo 'nyatra",
    "T07vakobhau:3989": " prāyogikābhijñāphalābhyām /",
    "T07vakobhau:3990": " ārupyāvacarebhyastribhyo 'nyatra prāyogikāt /",
    "T07vakobhau:3991": " airyāpathikavipākajānantaramaṣṭau /",
    "T07vakobhau:3992": " svabhūmikāni ṣaḍanyatra prāyogikābhijñāphalābhyāṃ rūpārupyāvacāre ca kliṣṭe /",
    "T07vakobhau:3993": " te punaḥ saptacittānantaraṃ svebhya eva pūrvavat /",
    "T07vakobhau:3994": " śailpasthānikānantaraṃ ṣaṭ /",
    "T07vakobhau:3995": " svānyevānyatra prāyogikābhijñāphalābhyām /",
    "T07vakobhau:3996": " tat punaḥ saptānantaraṃ svebhya evānyatrābhijñāphalāt /",
    "T07vakobhau:3997": " abhijñāphalānantaraṃ dve /",
    "T07vakobhau:3998": " svaṃ cābhijñāphalameva /",
    "T07vakobhau:3999": " rūpāvacaraṃ ca prāyogikam /",
    "T07vakobhau:4000": " tadapyasmādeva dvayāt /",
    "T07vakobhau:4001": " rūpāvacarāṇāmidānīṃ ṣaṇṇāṃ vakṣāmaḥ /",
    "T07vakobhau:4002": " prāyogikānantaraṃ dvādaśa /",
    "T07vakobhau:4003": " kāmāvacare kuśale abhijñāphalaṃ ca svāni ṣaṭ ārupyāvacaraṃ ca prāyogikaṃśaikṣamaśaikṣaṃ ca",
    "T07vakobhau:4004": " tat punardaśacittānantaram /",
    "T07vakobhau:4005": " kāmāvacarābhyāṃ prāyogikābhijñāphalābhyāṃ svebhyaścaturbhyo",
    "T07vakobhau:4006": " 'nyatreryāpathikavipākajābhyāmārūpyāvacarābhyāṃ prāyogikakliṣṭābhyāṃ śaikṣāśaikṣābhyāṃ ca",
    "T07vakobhau:4007": " upapattipratilambhikānantaramaṣṭau /",
    "T07vakobhau:4008": " kāmāvacare kliṣṭe svāni pañcānyatrābhijñāphalāt ārupyāvacaraṃ kliṣṭam/",
    "T07vakobhau:4009": " tat punaḥ pañcabhyaḥ svebhyaḥ evānyatrābhijñāphalāt /",
    "T07vakobhau:4010": " kliṣṭānantaraṃ nava /",
    "T07vakobhau:4011": " kāmāvacarāṇi catvāri kuśalakliṣṭāni svāni pañcānyatrābhijñāphalāt /",
    "T07vakobhau:4012": " tat punarekādaśacittānantaram /",
    "T07vakobhau:4013": " kāmāvacarebhya utpattipratilambhikairyāpathika vipākajebhyaḥ svebhyaḥ pañcabhyo 'nyatrābhijñāphalāt ārūpyāvacarebhyastribhyo 'nyatra prāyogikāt",
    "T07vakobhau:4014": " airyāpathikānantaraṃ sapta /",
    "T07vakobhau:4015": " kāmāvacare kliṣṭe svāni catvāryanyatra prāyogikābhijñāphalābhyāmārūpyāvacaraṃ ca kliṣṭam /",
    "T07vakobhau:4016": " tat punaḥ paṇycānantaraṃ svebhya evānyatrābhijñāphalāt /",
    "T07vakobhau:4017": " evaṃ vipākajaṃ vaktavyam /",
    "T07vakobhau:4018": " abhijñāphalānantaraṃ dve /",
    "T07vakobhau:4019": " sve eva prāyogikābhijñāphale /",
    "T07vakobhau:4020": " tadapyābhyāmeva /",
    "T07vakobhau:4021": " ārūpyāvacarāṇāmidānīṃ caturṇāṃ vakṣyāmaḥ /",
    "T07vakobhau:4022": " prāyogikānantaraṃ sapta /",
    "T07vakobhau:4023": " rūpāvacaraṃ prāyogikaṃ svāni catvāri śaikṣamaśaikṣaṃ ca /",
    "T07vakobhau:4024": " tat punaḥ ṣaṭcittānantaram /",
    "T07vakobhau:4025": " rūpāvacarāt prāyogikātsvebhyastribhyo 'nyatra vīpākajāt śaikṣāśaikṣābhyāṃ ca /",
    "T07vakobhau:4026": " upapattiprātilambhikānantaraṃ sapta /",
    "T07vakobhau:4027": " svāni catvāryadharabhūmikāni ca kliṣṭāni /",
    "T07vakobhau:4028": " tat punaścaturbhyaḥ svebhya eva /",
    "T07vakobhau:4029": " kliṣṭānantaramṣṭau /",
    "T07vakobhau:4030": " svāni catvāri rūpāvacare prāyogikakliṣṭe kāmāvacāre kliṣṭe /",
    "T07vakobhau:4031": " tat punardaśānantaram /",
    "T07vakobhau:4032": " svebhyaścaturbhyaḥ kāmāvacararūpāvacarebhyaścopapattiprātiṃlambhikairyāpathikavipākajebhyaḥ",
    "T07vakobhau:4033": " vipākajānantaraṃ ṣaṭ /",
    "T07vakobhau:4034": " svāni trīṇyanyatra prāyogikādadharāṇi trīṇi kliṣṭāni /",
    "T07vakobhau:4035": " tat punaścaturbhyaḥ svebhya eva /",
    "T07vakobhau:4036": " śaikṣānantaraṃ ṣaṭ /",
    "T07vakobhau:4037": " traidhātukāni prāyogikāṇi kāmāvacaramupapattipratilambhikaṃ śaikṣamaśaikṣaṃ ca /",
    "T07vakobhau:4038": " tat punaścaturbhyaḥ /",
    "T07vakobhau:4039": " prāyogikebhyaḥ tribhyaḥ śaikṣācca /",
    "T07vakobhau:4040": " aśaikṣānantaraṃ pañca /",
    "T07vakobhau:4041": " yathā śaikṣānantaraṃ śaikṣamekaṃ hitvā /",
    "T07vakobhau:4042": " tat punaḥ pañcabhyaḥ /",
    "T07vakobhau:4043": " tribhyaḥ prāyogikebhyaḥ śaikṣāśaikṣābhyāṃ ceti /",
    "T07vakobhau:4044": " kiṃ punaḥ kāraṇaṃ prāyogikacittānantaraṃ vīpākajaiyāpathikaśailpasthānikānicittānyutpadyante na punrebhyaḥ prāyogikam /",
    "T07vakobhau:4045": " īryāpathaśilpābhisaṃskaraṇapravṛttatvāt durbalānabhisaṃskāravāhitvāccaittāni na prāyogikānukūlāni",
    "T07vakobhau:4046": " niṣkramaṇacittaṃ tvanabhiskāravāhīti yukto 'sya",
    "T07vakobhau:4047": " prāyogikacittānantaramutpādaḥ /",
    "T07vakobhau:4048": " evaṃ tarhi kliṣṭebhyo 'pi prāyogikaṃ notpadyate /",
    "T07vakobhau:4049": " viguṇatvāt /",
    "T07vakobhau:4050": " tathāpi kleśasamudācāraparikhinnasya tatparijñānadyuktaḥ prāyogikasaṃmukhībhāvaḥ /",
    "T07vakobhau:4051": " kāmāvacaramupapattipratilambhikaṃ paṭutvāt śaikṣāśaikṣābhyāṃ rūpāvacaraprāyogikāccānantaramutpadyate",
    "T07vakobhau:4052": " anabhisaṃskāravāhitvāttasmādetāni notpadyante /",
    "T07vakobhau:4053": " rūpāvacarakilaṣṭānantaraṃ kāmāvacaramupapattipratilambhikamutpadyate /",
    "T07vakobhau:4054": " paṭutvāt /",
    "T07vakobhau:4055": " ārūpyāvacarakliṣṭānantaraṃ tu rūpāvacaramupapattipratilambhikaṃ notpadyate",
    "T07vakobhau:4056": " 'paṭutvāditi //",
    "T07vakobhau:4057": " trayo manaskārāḥ //",
    "T07vakobhau:4058": " svalakṣaṇamanaskāraḥ /",
    "T07vakobhau:4059": " tadyathā \"rūpaṇālakṣaṇaṃ rūpa\"mityevamādi /",
    "T07vakobhau:4060": " sāmānyalakṣaṇamanaskāraḥ /",
    "T07vakobhau:4061": " ṣoḍaśākārasaṃprayuktaḥ /",
    "T07vakobhau:4062": " adhimuktimanaskāraḥ /",
    "T07vakobhau:4063": " aśubhāpramāṇārūpyavimokṣābhibhvāyatanakṛtsnāyatanādiṣu /",
    "T07vakobhau:4064": " trividhamanaskārānantaramāryamārgaṃ saṃmukhīkaroti tasmādapi trividhaṃ māskāram evaṃ sati yutamidaṃ bhavati \"aśubhāsahagataṃ smṛtisaṃbodhyaṅga",
    "T07vakobhau:4065": " bhāvayatī\"ti /",
    "T07vakobhau:4066": " sāmānyamanaskārānantaramevāryamārga saṃmukhīkaroti /",
    "T07vakobhau:4067": " tasmāttu trividhamityapare /",
    "T07vakobhau:4068": " aśubhayā tu cittaṃ damayitvā sāmānyamanaskārānantaraṃ mārgaṃ saṃmukhīkaroti /",
    "T07vakobhau:4069": " ataḥ pāraṃparyamabhisaṃdhāyoktam \"aśubhāsahagataṃ smṛtisaṃvodhyaṅgaṃ",
    "T07vakobhau:4070": " bhāvayatī\"ti /",
    "T07vakobhau:4071": " āryamārgānantaramapi sāmānyamanaskāramevetyapare /",
    "T07vakobhau:4072": " syāttāvadanāgamyāditribhūmisaṃniḥśrayeṇa niyāmāvakrāntau tanmārgānantaraṃ kāmāvacaraṃ sāmānyamanaskāraṃ saṃmukhīkuryād /",
    "T07vakobhau:4073": " atha dvitīyādidhyānasaṃniḥśrayeṇa niyāmā vakrāntau katham /",
    "T07vakobhau:4074": " nahi kāmāvacaraḥ śakyo 'tiviprakṛṣṭatvāt /",
    "T07vakobhau:4075": " naca tadbhūmikaḥ pratilabdho 'nyatra nirvedhabhāgīyāt /",
    "T07vakobhau:4076": " nacāryo nirvedhabhāgīyaṃ punaḥ saṃmukhīkaroti /",
    "T07vakobhau:4077": " nahi prāptaphalasya tatprayogasaṃmukhībhāvo yukta iti anyo 'pyasya",
    "T07vakobhau:4078": " tajjātīyaḥ sāmānyamanaskāro bhāvanāṃ gacchati /",
    "T07vakobhau:4079": " tadyathā \"sarvasaṃkārā anityāḥ sarvadharmā anātmānaḥ śāntaṃ nirvāṇa\"miti",
    "T07vakobhau:4080": " tatsaṃmukhī kariṣyati /",
    "T07vakobhau:4081": " tadetanna varṇayanti /",
    "T07vakobhau:4082": " anāgamyaṃ niśrityārhattvaṃ prāpnuvataḥ tadbhūmikaṃ kāmāvacaraṃ vā vyutthānaṃ cittam /",
    "T07vakobhau:4083": " ākiñcanyāyatanaṃ niśritya tadbhūmikaṃ bhāvāgrikaṃ vā /",
    "T07vakobhau:4084": " śeṣāsu svabhūmikameva /",
    "T07vakobhau:4085": " kāmadhātau trayo manaskārāḥ śrutacintāmayopapattipratilambhikāḥ /",
    "T07vakobhau:4086": " bhāvanāmayo nāsti /",
    "T07vakobhau:4087": " rūpadhātau trayaḥ śrutabhāvanāmayopapattipratilambhikāḥ /",
    "T07vakobhau:4088": " cintāmayo nāsti /",
    "T07vakobhau:4089": " yadā cintamitumārabhante tadaiṣāṃ samādhirevopatiṣṭhate /",
    "T07vakobhau:4090": " ārūpyadhātau bhāvanāmayopapattipratilambhikau /",
    "T07vakobhau:4091": " tatra pañcavidhamanaskārānantaramāryamārgasaṃmukhībhāvo 'nyatropapattipratilabhbhikebhyaḥ",
    "T07vakobhau:4092": " prayogapratibaddhatvāt /",
    "T07vakobhau:4093": " mārgānantaraṃ tūpapattipratilambhikasyāpi kāmāvacarasya saṃmukhībhāvaḥ /",
    "T07vakobhau:4094": " paṭutvāditi //",
    "T07vakobhau:4095": " yāni dvādaśa cittāni uktānyeṣāṃ katamasmiṃścitte katīnāṃ lābhaḥ /",
    "T07vakobhau:4096": " kliṣṭe traidhātuke lābhaḥ ṣaṇṇāṃ ṣaṇṇāṃ dvayoḥ",
    "T07vakobhau:4097": " kāmāvacare kliṣṭe citte saṃmukhībhūte ṣaṇṇāṃ cittānāṃ lābhaḥ /",
    "T07vakobhau:4098": " tairsamanvāgatasya kāmāvacarasya kuśalasya vicikitsayā kuśalamūlapratisaṃdhānāddhātupratyāgamanācca",
    "T07vakobhau:4099": " akuśalanivṛtāvyākṛtayoḥ rūpāvacarasya ca kliṣṭasya dhātupratyāgamanāt parihāṇitaśca /",
    "T07vakobhau:4100": " ārūpyāvacarasya kliṣṭasya parihāṇitaḥ śekṣasya ca /",
    "T07vakobhau:4101": " rūpāvacare 'pi klilṣṭe ṣaṇṇāṃ lābhaḥ /",
    "T07vakobhau:4102": " rūpāvacarāṇāṃ trayāṇāṃ kāmāvacarasya cānivṛtāvyākṛtasya dhātupratyāgamanāt /",
    "T07vakobhau:4103": " ārūpyāvacarasya kliṣṭasya śaikṣasya ca parihāṇitaḥ /",
    "T07vakobhau:4104": " ārūpyāvacare tu kliṣṭe dvayorlābhaḥ /",
    "T07vakobhau:4105": " parihāṇitastasyaiva kliṣṭasya śaikṣasya ca /",
    "T07vakobhau:4106": " śubhe /",
    "T07vakobhau:4107": " trayāṇāṃ rūpaje",
    "T07vakobhau:4108": " rūpāvacare kuśale trayāṇāṃ cittānāṃ lābhastasyaiva kuśalasya kāmarūpāvacarayoścānivṛtāvyākṛtayoḥ",
    "T07vakobhau:4109": " śaikṣe caturṇāṃ",
    "T07vakobhau:4110": " tasyaiva śaikṣasya kāmarūpāvacarayoścānivṛtāvyākṛtayorārūpyāvacārasya ca kuśalasya /",
    "T07vakobhau:4111": " āryamārgeṇa kāmarūpadhātuvairāgye /",
    "T07vakobhau:4112": " tasya śeṣite // VAkK_2.73 //",
    "T07vakobhau:4113": " śeṣaṃ kṛtaṃ śeṣitam /",
    "T07vakobhau:4114": " yatra citte lābhho na vyākhyātastatra tasyaiva lābho draṣṭavyo nānyasya /",
    "T07vakobhau:4115": " anye punarabhedenāhuḥ /",
    "T07vakobhau:4116": " \"kliṣṭe citte navānāṃ hi lābhaḥ ityucyate budhaiḥ /",
    "T07vakobhau:4117": " ṣaṇṇāṃ tu kuśale citte tasyaivā vyākṛṭe khalu //\"",
    "T07vakobhau:4118": " tatra saptānāṃ kuśale citta iti vaktavyam /",
    "T07vakobhau:4119": " kāmāvacarasya kuśalasya samyagdṛṣṭyā kuśalamūlapratisaṃdhānāt kāmarūpāvacarayoranivṛtāvyākṛtayorvairāgyataḥ rūpārūpyāvacarayoḥ kuśalayostatastyasamādhilābhataḥ śaikṣāśaikṣasya ca niyāmāvakrāntyarhattvayoḥ śeṣamata evavyākhyānādavadhāryam /",
    "T07vakobhau:4120": " saṃgrahaślokaḥ /",
    "T07vakobhau:4121": " \"upapattisamāpattivairāgyaparihāṇiṣu /",
    "T07vakobhau:4122": " kuśalapratisaṃdhau ca cittalābho hyatadvataḥ\" //",
    "T07vakobhau:4123": " iti /",
    "T07vakobhau:4124": " //samāptaḥ pratyayaprasaṅgaḥ //",
    "T07vakobhau:4125": " abhidharmakośabhāṣye indriyanirddeśo nāma",
    "T07vakobhau:4126": " dvitīyaṃ kośasthānaṃ",
    "T07vakobhau:4127": " samāptamiti /",
    "T07vakobhau:4128": " śrīlāmāvākasya",
    "T07vakobhau:4129": " tṛtīyaṃ kośasthānam",
    "T07vakobhau:4130": " oṃ namo duddhāya /",
    "T07vakobhau:4131": " idamidānīṃ vaktavyam /",
    "T07vakobhau:4132": " kāmarūpārūpyanaiyamyena cittādīnāṃ kṛto nirdeśaḥ /",
    "T07vakobhau:4133": " tatra katame te kāmarūpārūpyadhātava ityucyate",
    "T07vakobhau:4134": " narakapretatiryañco manuṣyāḥ ṣaḍ divaukasaḥ /",
    "T07vakobhau:4135": " kāmadhātuḥ",
    "T07vakobhau:4136": " catasro gatayaḥ /",
    "T07vakobhau:4137": " ṣaṭ ca devanikāyāstadyathā cāturmahārājakāyikā strāyastriṃśā yāmāstuṣitā nirmāṇaratayaḥ paranirmitavaśavarttinaścetyeṣa kāmadhātuḥ saha bhājanalokena /",
    "T07vakobhau:4138": " sa eṣa kati sthānānītyāha",
    "T07vakobhau:4139": " sa narakadvīpabhedena viṃśatiḥ // VAkK_3.1 //",
    "T07vakobhau:4140": " sthānānīti vākyaśeṣaḥ saṃbadhyate /",
    "T07vakobhau:4141": " aṣṭau mahānarakāḥ /",
    "T07vakobhau:4142": " saṃjīvaḥ kālasūtraḥ saṃghāto rauravo mahārauravastapanaḥ pratāpano",
    "T07vakobhau:4143": " 'vīciśceti /",
    "T07vakobhau:4144": " catvāro dvīpāḥ /",
    "T07vakobhau:4145": " jambūdvīpaḥ pūrvavideho 'varagodānīyaḥ uttarakuruśca /",
    "T07vakobhau:4146": " ṣaṭ cānantaroktā devanikāyāḥ tiryaścaḥ pretāśca viṃśatiḥ sthānāni /",
    "T07vakobhau:4147": " kāmadhātuḥ paranirmitavaśavartibhyo yāvadavīciḥ sabhājanagrahaṇena tu yāvadvāyumaṇḍalam /",
    "T07vakobhau:4148": " etasmācca kāmadhātoḥ",
    "T07vakobhau:4149": " ūrdhvaṃ saptadaśasthāno rūpadhātuḥ",
    "T07vakobhau:4150": " kathamityāha",
    "T07vakobhau:4151": " pṛthak pṛthak",
    "T07vakobhau:4152": " dhyānaṃ tribhūmikaṃ tatra",
    "T07vakobhau:4153": " prathamadvitīyatṛtīyadhyānāni pratyekaṃ tribhūmikāni /",
    "T07vakobhau:4154": " caturthaṃ tvaṣṭabhūmikam // VAkK_3.2 //",
    "T07vakobhau:4155": " tatra prathamadhyānaṃ brahmakāyikā brahmapurohitāḥ mahābrahmāṇaḥ /",
    "T07vakobhau:4156": " dvitīyaṃ parīttābhā apramāṇābhā ābhāsvarāḥ /",
    "T07vakobhau:4157": " tṛtīyaṃ parīttaśubhā apramāṇaśubhāḥ śubhakṛtsnāḥ /",
    "T07vakobhau:4158": " caturthamanabhrakāḥ puṇyaprasavāḥ bṛhatphalā abṛhā atapāḥ sudṛśāḥ sudarśanā akaniṣṭhā ityetāni saptadaśa sthānāni rūpadhātuḥ /",
    "T07vakobhau:4159": " saha tannivāsibhiḥ sattvaiḥ ṣoḍaśeti kāśmīrāḥ /",
    "T07vakobhau:4160": " brahmapurohiteṣveva kila sthānamutkṛṣṭataraṃ mahābrahmaṇaḥ parigaṇa ivābhinirvṛttamekanāyakaṃ natu bhūmyantaramiti /",
    "T07vakobhau:4161": " ārūpyadhāturasthānaḥ",
    "T07vakobhau:4162": " nahyarūpiṇāṃ dharmānāṃ sthānamasti /",
    "T07vakobhau:4163": " atītānāgatāvijñaptyarūpiṇo hi dharmā ādeśasthā iti niyamaḥ /",
    "T07vakobhau:4164": " sa tu",
    "T07vakobhau:4165": " upapattyā caturvidhaḥ /",
    "T07vakobhau:4166": " upapattibhedena caturvidha ārūpyadhātuḥ /",
    "T07vakobhau:4167": " yaduta ākāśānantyāyatanaṃ vijñānānantyāyatanamākiñcanyāyatanaṃ naivarāñjñānāsaṃjñāyatanamiti",
    "T07vakobhau:4168": " natveṣāṃ deśakṛtamauttarādharya bhidyate /",
    "T07vakobhau:4169": " yatraiva hi deśe tatsmāpattilābhinaścyavante tatraivopapadyante iti /",
    "T07vakobhau:4170": " punaśca tasmāccyavamānānāṃ tatraivāntarābhavo 'bhinirvarttate /",
    "T07vakobhau:4171": " yathā rūpiṇāṃ sattvānāṃ rūpaṃ niśritya pravarttate cittasaṃtatirevamārūpyeṣu kiṃ niśritya pravrttate /",
    "T07vakobhau:4172": " nikāyaṃ jīvitaṃ cātra niśritā cittasantatiḥ // VAkK_3.3 //",
    "T07vakobhau:4173": " nikāyasabhāgaṃ jīvitendriyaṃ ca niśrityetyābhidhārmikāḥ /",
    "T07vakobhau:4174": " rupiṇāmapi tarhi sattvānāṃ kimartha na tadeva dvayaṃ niśritya pravarttate cittasantatiḥ /",
    "T07vakobhau:4175": " durbalatvāt /",
    "T07vakobhau:4176": " tasyāḥ kena balavattvam /",
    "T07vakobhau:4177": " samāpattiviśeṣajatvāt /",
    "T07vakobhau:4178": " sā hi samāpattirvibhūtarūpasaṃjñā /",
    "T07vakobhau:4179": " tata eva tarhi balavattvāt pravarttiṣyate kim punarniśrayeṇa /",
    "T07vakobhau:4180": " idaṃ cāpi vaktavyam /",
    "T07vakobhau:4181": " yathā rūpiṇāṃ sattvānāṃ rūpaṃ niśritya pravarttate nikāyasabhāgo jīvitendriyaṃ ca evamarūpiṇāṃ sattvānāṃ kiṃ niśritya pravarttate /",
    "T07vakobhau:4182": " tadeva dvayamanyo 'nyam /",
    "T07vakobhau:4183": " rūpiṇāmapi tarhi kimarthaṃ na tadeva dvayamanyonyam /",
    "T07vakobhau:4184": " durbalatvāttayoḥ /",
    "T07vakobhau:4185": " tatredānīṃ kena balavattvām /",
    "T07vakobhau:4186": " samāpattiviśeṣajatvāt /",
    "T07vakobhau:4187": " tadetaccittasantatau samānaṃ cittacaitteṣu vā /",
    "T07vakobhau:4188": " tasmānnāstyarūpiṇāṃ sattvānāṃ cittasantateranyonyam niśraya iti sautrāntikāḥ /",
    "T07vakobhau:4189": " api tu yasyāścittasantaterākṣepaheturavītatṛṣṇo rūpe tasyāḥ saha rūpeṇa saṃbhavādrūpaṃ niśritya pravṛttiryasyāstu heturvītatṛṣṇo rūpe tasyā anapekṣya rūpaṃ pravṛttiḥ /",
    "T07vakobhau:4190": " hetostadvimukhatvāditi /",
    "T07vakobhau:4191": " atha kasmādete kāmarūpārūpyadhātava ityucyante /",
    "T07vakobhau:4192": " svalakṣaṇadhāraṇāddhātuḥ /",
    "T07vakobhau:4193": " kāmapratisaṃyuktodhātuḥ kāmadhātuḥ rūpapratisaṃyukto dhātū rūpadhāturmadhyapadalopādvajrabālakavat maricapānakavacca /",
    "T07vakobhau:4194": " nātra rūpamastityarūpaḥ /",
    "T07vakobhau:4195": " arūpasya bhāva ārupyam /",
    "T07vakobhau:4196": " rūpaṇīyo vā rūpyaḥ /",
    "T07vakobhau:4197": " na rūpyo 'rūpyastadbhāva ārūpyam /",
    "T07vakobhau:4198": " tatpratisaṃyukto dhāturārūpyadhātuḥ /",
    "T07vakobhau:4199": " kāmānāṃ dhātuḥ kāmadhātuḥ kāmān yo dadhāti /",
    "T07vakobhau:4200": " evaṃ rūpārūpyadhātū veditavyau /",
    "T07vakobhau:4201": " ko 'yaṃ kāmo nāma /",
    "T07vakobhau:4202": " samāsātaḥ kavaḍīkārāhāra maithunopasaṃhito rāgaḥ /",
    "T07vakobhau:4203": " \"na te kāmā yāni citrāṇi loke saṃkalparāgaḥ puruṣasya kāmaḥ /",
    "T07vakobhau:4204": " tiṣṭhanti citrāṇi tathaiva loke aṭhātra dhīrā vinayanti kāmam\" //",
    "T07vakobhau:4205": " iti",
    "T07vakobhau:4206": " gāthābhidhānān /",
    "T07vakobhau:4207": " ajīvaka āryaśāriputraṃ pratyāha",
    "T07vakobhau:4208": " \"na te kāmā yāni citrāṇi loke saṃkalparāgaṃ vadasīha kāmam /",
    "T07vakobhau:4209": " bhikṣurbhaviṣyatyapi kāmabhogī saṃkalpayan so 'kuśalān vitarkān\" /",
    "T07vakobhau:4210": " āryaśāriputra āha",
    "T07vakobhau:4211": " te cetkāmā yāni citrāṇi loke saṃkalparāgo yadi te na kāmaḥ /",
    "T07vakobhau:4212": " śāstā 'pi te bhavitā kāmabhogī dṛṣṭvaiva rūpāṇi manoramāṇi\"//",
    "T07vakobhau:4213": " kiṃ punarye kecana dharmāḥ kāmarūpārupyadhātuṣu samudācaranti sarve te kāmarūpārūpyapratisaṃyuktāḥ",
    "T07vakobhau:4215": " kiṃ tarhi /",
    "T07vakobhau:4216": " yeṣu kāmarūpārupyarāgā anuśerate /",
    "T07vakobhau:4217": " ke punaramī kāmarūpārūpyarāgāḥ /",
    "T07vakobhau:4218": " ye kāmarūpārūpyadhātuṣvanuśerate /",
    "T07vakobhau:4219": " idamidānīṃ tadaśvavandhīyam /",
    "T07vakobhau:4220": " kasyāyamaśvabandho yasyāyamaśvaḥ /",
    "T07vakobhau:4221": " kasyāyamaśvaḥ /",
    "T07vakobhau:4222": " yasyāyamaśvabandhaḥ /",
    "T07vakobhau:4223": " ityubhayamapi na jñāyate /",
    "T07vakobhau:4224": " nedamaśvabandhīyam /",
    "T07vakobhau:4225": " kṛtanirdeśāni hi sthānāni kāmadhātau /",
    "T07vakobhau:4226": " teṣvavītarāgasya yo rāgaḥ sa kāmarāgaḥ /",
    "T07vakobhau:4227": " yatrānuśete so 'pi dharmaḥ kāmapratisaṃyuktaḥ /",
    "T07vakobhau:4228": " evaṃ rūpārūpyarāgāvadhovītarāgasya yathāyogaṃ veditavyau /",
    "T07vakobhau:4229": " asamāhitabhūmiko vā rāgaḥ kāmarāgaḥ /",
    "T07vakobhau:4230": " dhyānārūpyeṣu rāgo rūpārūpyarāgaḥ /",
    "T07vakobhau:4231": " nirmāṇacitte kathaṃ kāmarāgaḥ /",
    "T07vakobhau:4232": " śrutvā parihāya ca tadāsvādanāt /",
    "T07vakobhau:4233": " nirmāṇavaśena vā nirmāyaka citto 'pi rāgaḥ /",
    "T07vakobhau:4234": " gandharasanirmāṇādvā /",
    "T07vakobhau:4235": " tasya kāmavacaratvam /",
    "T07vakobhau:4236": " rūpāvacareṇa tayoranirmāṇāt /",
    "T07vakobhau:4237": " kiṃ punarekameva traidhātukam /",
    "T07vakobhau:4238": " traidhātukānāmanto nāsti /",
    "T07vakobhau:4239": " yāvadākāśaṃ tāvanto dhātavaḥ /",
    "T07vakobhau:4240": " atha eva ca nāstyapūrvasattvaprādurbhāvaḥ /",
    "T07vakobhau:4241": " pratibuddhotpādaṃ cāsaṃkhyeyasattvaparinirvāṇe 'pi nāsti sattvānāṃ parikṣaya ākāśavat /",
    "T07vakobhau:4242": " kathamavasthānaṃ lokadhatūnāṃ /",
    "T07vakobhau:4243": " tiryaksūtra uktaṃ tadyathā \"īṣādhāre deve varṣati nāsti vīcirvā antarikā va antarīkṣādvāridhārāṇāṃ prapatantīnām /",
    "T07vakobhau:4244": " evaṃ pūrvasyāṃ diśi nāsti vīcirvā antarikā vā lokadhātūnāṃ saṃvarttamānānāṃ vivarttamānāṃ ca /",
    "T07vakobhau:4245": " yathā pūrvasyāṃ diśi evaṃ dakṣiṇāsyāṃ paścimāyāmuttarasyāmi\"ti /",
    "T07vakobhau:4246": " natūktamūrdhvamadhaśceti /",
    "T07vakobhau:4247": " ūrdhvamapyadhho 'pītyapare /",
    "T07vakobhau:4248": " nikāyāntarapāṭhād /",
    "T07vakobhau:4249": " akaniṣṭhādūrdhvaṃ punaḥ kāmadhātuḥ /",
    "T07vakobhau:4250": " kāmadhātoścādhaḥ punarakaniṣṭhāḥ /",
    "T07vakobhau:4251": " yaścaikasmāt kāmadhātorvītarāgaḥ sa sarvebhyaḥ /",
    "T07vakobhau:4252": " evaṃ rūpārūpyebhyaḥ /",
    "T07vakobhau:4253": " yaśca prathamadhyānasaṃniśrayāddhi utpādayati sa yatra lokadhātau jāta utpādayati tatratyameva brahmalokamupāgacchati nānyam /",
    "T07vakobhau:4254": " ya ete trayo dhātava uktāḥ /",
    "T07vakobhau:4255": " narakādisvanāmoktā gatayaḥ pañca teṣu",
    "T07vakobhau:4256": " narakāstiryañcaḥ pretā devā manuṣyā iti /",
    "T07vakobhau:4257": " svaireva nāmabhisteṣu pañca gatayaḥ proktāḥ /",
    "T07vakobhau:4258": " kāmadhāto catasro gatayaḥ pañcamyāśca pradeśaḥ /",
    "T07vakobhau:4259": " rūpārūpyadhātvorekasyā devagateḥ pradeśaḥ /",
    "T07vakobhau:4260": " kiṃ punargatinirmuktāḥ santi dhātavo yata dhātuṣvityucyante /",
    "T07vakobhau:4261": " santi kuśalakliṣṭabhājanāntarābhavasvabhāvā api dhātavaḥ /",
    "T07vakobhau:4262": " yāstu pañca gatayaḥ /",
    "T07vakobhau:4263": " tāḥ /",
    "T07vakobhau:4264": " akliṣṭāvyākṛtā eva sattvākhyā nāntarābhavaḥ // VAkK_3.4 //",
    "T07vakobhau:4265": " anivṛtāvyākṛtā eva gatayaḥ /",
    "T07vakobhau:4266": " anyathā hi gatisaṃbhedaḥ syāt /",
    "T07vakobhau:4267": " sattvākhyā eva ca nacāntarābhavasvabhāvāḥ /",
    "T07vakobhau:4268": " prajñyaptipūktam \"catasṛbhiryonibhiḥ pañca gatayaḥ saṃgṛhītā natu pañcabhirgatibhiścatasro yonayaḥ /",
    "T07vakobhau:4269": " kimasaṃbṛhītam /",
    "T07vakobhau:4270": " antarābhava\" iti /",
    "T07vakobhau:4271": " dharmaskandhe 'pi coktam \"cakṣurdhātuḥ katamaḥ /",
    "T07vakobhau:4272": " catvāri mahābhūtānyupādāya yo rūpaprasādaścakṣuścakṣurindriyaṃ cakṣurāyatanaṃ cakṣurdhātunarikastairyagyonikaṃ paitṛviṣayiko devyo mānuṣyako bhāvanāmayo 'ntarābhavikaśce\"ti /",
    "T07vakobhau:4273": " sūtre 'pi ca bahiṣkṛto 'ntarābhavo gatibhyaḥ /",
    "T07vakobhau:4274": " kasmin sūtre /",
    "T07vakobhau:4275": " \"sapta bhavā narakabhavastiryagbhavaḥ pretabhavo devabhavo manuṣyabhavaḥ karmabhavo 'ntarābhava\" iti /",
    "T07vakobhau:4276": " atra hi pañca gatayaḥ sahetukāḥ sahāgamanāścoktāḥ /",
    "T07vakobhau:4277": " atha eva cānivṛtāvyākṛtāḥ sidhyanti /",
    "T07vakobhau:4278": " taddhetoḥ karmabhavasya tābhyo bahiṣkaraṇāt /",
    "T07vakobhau:4279": " kāśmīrāśca sūtraṃ paṭhanti /",
    "T07vakobhau:4280": " sthaviraśāriputreṇoktaṃ \"nārakāṇāmāyuṣmannāsravāṇāṃ",
    "T07vakobhau:4281": " saṃmukhībhāvānnarakavedanīyāni karmāṇi karotyupacinoti /",
    "T07vakobhau:4282": " teṣāmāyuṣman kāyavāṅmanovaṅkānāṃ kāyavāṅmanodoṣakaṣāyāṇā narakeṣu rūpaṃ saṃjñā vedanā saṃskāro vijñānaṃ vipāko vipacyate /",
    "T07vakobhau:4283": " nirvṛtte vipāke nāraka iti saṃkhyāṃ gacchati /",
    "T07vakobhau:4284": " tatrāyuṣmannārako nopalabhyate 'nyatra tebhyo dharmebhya\" iti /",
    "T07vakobhau:4285": " ato 'pyanivṛtāvyākṛtā eva gatayaḥ /",
    "T07vakobhau:4286": " prakaraṇāgranthastarhi parihāryo \"gatiṣu sarve 'nuśayā anuśerata\" iti /",
    "T07vakobhau:4287": " pratisaṃdhicittāni hi gatīnāṃ pañcaprakārāṇi santyataḥ sapraveśagatigrahaṇādadoṣa eva /",
    "T07vakobhau:4288": " grāmagrahaṇe grāmopacāra grahaṇavat /",
    "T07vakobhau:4289": " kuśalakliṣṭā apītyapare /",
    "T07vakobhau:4290": " yaktūktam \"karmabhavasya tābhyo bahiṣkaraṇā\"diti /",
    "T07vakobhau:4291": " nāvaśyaṃ pṛthagvacanādbahiṣkṛto bhavati /",
    "T07vakobhau:4292": " tadyathā pañcasu kaṣāyeṣu kleśadṛṣṭikaṣāyau pṛthaguktau /",
    "T07vakobhau:4293": " na ca dṛṣṭayo na kleśāḥ /",
    "T07vakobhau:4294": " evaṃ karmabhavo 'pi gatiśca syāt /",
    "T07vakobhau:4295": " pṛthak cāsya vacanaṃ syāt gatihetujñāpanāṛtham /",
    "T07vakobhau:4296": " antarābhave 'pyeṣa prasaṅgaḥ /",
    "T07vakobhau:4297": " nāyogāt /",
    "T07vakobhau:4298": " gacchanti tāmiti gatiḥ /",
    "T07vakobhau:4299": " nacāntarābhavo gantavyaścyutideśa evotpādanāt /",
    "T07vakobhau:4300": " ārūpyā api gatirna bhaviṣyanti /",
    "T07vakobhau:4301": " cyutideśa evotpādāt /",
    "T07vakobhau:4302": " evaṃ tarhyantarābhavatvādevāntarābhavo na gatirgatyantarālatvāt /",
    "T07vakobhau:4303": " yadi hi gatiḥ syādantarābhava ityeva na syāt /",
    "T07vakobhau:4304": " yatarhi sthaviraśāriputreṇoktaṃ \"nirvṛtte vipāke nāraka iti saṃkhyāṃ",
    "T07vakobhau:4305": " gacchatī\"ti /",
    "T07vakobhau:4306": " nirvṛtte vīpāka ityuktaḥ natu vipāka eveti /",
    "T07vakobhau:4307": " yattarhyaktaṃ \"tatrāyuṣmannārako nopalabhyate 'nyatra tebhyo dharmebhya\"",
    "T07vakobhau:4308": " iti /",
    "T07vakobhau:4309": " gatigāminaḥ pudgaladravyasya pratiṣedhaṃ karoti nānyatra skandhebhya upalabhyate nāraka iti na tu skandhāntarapratiṣedham /",
    "T07vakobhau:4310": " avyākṛtā eva tu gatayo varṇyante vaibhāṣikaiḥ /",
    "T07vakobhau:4311": " tāśca vipākasvabhāvā evetyeke /",
    "T07vakobhau:4312": " aupacayikasvabhāvā apītyapare /",
    "T07vakobhau:4313": " atraiva pañcagatike dhātutraye yathākramaṃ veditavyāḥ",
    "T07vakobhau:4314": " nānātvakāyasaṃjñāśca nānākāyaikasaṃjñinaḥ /",
    "T07vakobhau:4315": " viparyayāccaikakāyasaṃjñāścārūpiṇasrayaḥ // VAkK_3.5 //",
    "T07vakobhau:4316": " vijñānasthitayaḥ sapta",
    "T07vakobhau:4317": " sūtre uktaḥ \"rupiṇaḥ santi sattvā nānātvakāyā",
    "T07vakobhau:4318": " nānātvasaṃjñinastadyathāmanuṣyāstadekatyāśca devāḥ /",
    "T07vakobhau:4319": " iyaṃ prathamā vijñānasthitiḥ /",
    "T07vakobhau:4320": " katame punaste tadekatyā devāḥ /",
    "T07vakobhau:4321": " kāmāvacarāḥ prathamaghyānabhūmikāśca prathamābhinirvṛttavarjyāḥ\" /",
    "T07vakobhau:4322": " nānātvena kāya eṣāmiti nānātvakāyāḥ /",
    "T07vakobhau:4323": " anekavarṇaliṅgasaṃsthānatvāt /",
    "T07vakobhau:4324": " nānātvena saṃjñā nānātvasaṃjñā /",
    "T07vakobhau:4325": " saiṣāmastīti nānātvasaṃjñinaḥ /",
    "T07vakobhau:4326": " sukhaduḥkhāduḥkhāsukhasaṃjñitvāt /",
    "T07vakobhau:4327": " rūpiṇaḥ santi nānātvakāyā ekatvasaṃjñinastadyathā devā brahmakāyikā ye tatprathamābhinirvṛttāḥ",
    "T07vakobhau:4328": " iyaṃ dvitīyā vijñānasthitiḥ /",
    "T07vakobhau:4329": " te hi prathamābhinirvṛttāḥ sarva ekaikasaṃjñino bhavanti anena vayaṃ brahmaṇā sṛṣṭā iti /",
    "T07vakobhau:4330": " brahmaṇo 'pyevaṃ bhavati mayaite sṛṣṭā",
    "T07vakobhau:4331": " ityabhinnakārasaṃjñānādekatvasaṃjñinaḥ /",
    "T07vakobhau:4332": " anyathaiva tu mahābrahmaṇa ārohapariṇāha ākṛtivigraho vāgbhāṣā cīvaradhāraṇaṃ ca anyathā tatparṣada iti nānātvakāyāḥ /",
    "T07vakobhau:4333": " yadidamuktaṃ sūtre \"teṣāmevaṃ bhavati imaṃ vayaṃ sattvamadrākṣma dīrghāyuṣaṃ dīrghamadhvānaṃ tiṣṭhantaṃ yāvadaho vatānye 'pi sattvā ihopapadyeranmama sabhāmatāyāmi\"ti /",
    "T07vakobhau:4334": " asya ca sattvasyaivañcetasaḥ praṇidhirvayaṃ cehopapannā iti /",
    "T07vakobhau:4335": " kathaṃ tamadrākṣuḥ /",
    "T07vakobhau:4336": " ābhāsvarasthā ityeke /",
    "T07vakobhau:4337": " tato hi te pracyutāḥ kathamidānīmalabdhāyāṃ dvitīyadhyānasamāpattau tadbhūmikaṃ pūrvenivāsamasmārṣuḥ labdhāyāṃ vā kathaṃ mahābrahmālambanāṃ śīlavrataparāmarśadṛṣṭiṃ niviṣṭāḥ /",
    "T07vakobhau:4338": " antarābhavasthā adrākṣurityapare /",
    "T07vakobhau:4339": " tatrāpi na dīrghamadhvānamavasthātuṃ saṃbhavaḥ pratibandhābhāvāditi /",
    "T07vakobhau:4340": " kathaṃ teṣāmevaṃ bhavati sma \"imaṃ vayaṃ sattvamadrākṣma dīrghāyuṣaṃ",
    "T07vakobhau:4341": " dīrghamadhvānaṃ tiṣṭhantami\"ti /",
    "T07vakobhau:4342": " tasmāttatrasthā eva te tasya pūrvavṛttāntaṃ samanusmaranta eva dīrghamadhvānaṃ tiṣṭhantaṃ dṛṣṭavanto dṛṣṭvā ca paścādadrākṣmetyeṣāṃ babhūva /",
    "T07vakobhau:4343": " rupiṇaḥ santi sattvā ekatvakāyā nānātvasaṃjñinastadyathā devā ābhāsvarāḥ /",
    "T07vakobhau:4344": " iyaṃ tṛtīyā vijñānasthitiḥ /",
    "T07vakobhau:4345": " atra punaḥ paryantagrahaṇātsakaladvitīyadhyānagrahaṇaṃ veditavyam /",
    "T07vakobhau:4346": " anyathā hi parīttābhā apramāṇābhāśca kasyāṃ vijñānasthitau vyavasthāpyeran",
    "T07vakobhau:4347": " tatrābhinnavarṇaliṅgasaṃsthānatvādekatvakāyāḥ /",
    "T07vakobhau:4348": " sukhasaṃjñitvādaduḥkhāsukhasaṃjñitvācca nānātvasaṃjñinaḥ /",
    "T07vakobhau:4349": " te kila maulyāṃ bhūmau saumanasyendriyaparikhinnāḥ sāmantakādupekṣendriyaṃ saṃmukhībhavanti",
    "T07vakobhau:4350": " sāmantake copekṣendriyaparikhinnāḥ punamaulyā bhumeḥ saumanasyendriyaṃ saṃmukhīkurvanti /",
    "T07vakobhau:4351": " yathā kāmaratiparikhinnā īśvarā dharmaratiṃ pratyanubhavanti dharmaratiparikhinnāḥ kāmaratimiti",
    "T07vakobhau:4352": " nanu ca śubhakṛtsneṣvapyeṣa prasṅgaḥ /",
    "T07vakobhau:4353": " na teṣāṃ tena sukhenāsti parikhedaḥ /",
    "T07vakobhau:4354": " kiṃ kāraṇam /",
    "T07vakobhau:4355": " śāntaṃ hi tatsukhamaśāntaṃ ca saumanasyaṃ cetasa utplāvakatvāditi sautrāntikā vyācakṣate /",
    "T07vakobhau:4356": " sūtra uktaṃ \"yathā te nānātvasaṃjñinaḥ /",
    "T07vakobhau:4357": " tatra ye sattvā ābhāsvare devanikāye 'ciropapannā bhavanti naiva saṃvarttanīkuśalā na vivarttanīkuśalā asya lokasya te tāmarciṣaṃ dṛṣṭvā bhītāḥ santa udvijante saṃvegamāpadyante /",
    "T07vakobhau:4358": " sahaivaiṣā 'rciḥ śūnyaṃ brāhmaṃ vimānaṃ dagdhvā 'rvāgāgamiṣyatīti /",
    "T07vakobhau:4359": " tatra ye sattvā ābhāsvare devanikāye ciropapannāḥ saṃvarttanīkuśalā vivarttanīkuśalāścāsya lokasya te tān sattvān bhītānāśvāsayanti /",
    "T07vakobhau:4360": " mā bhaiṣṭa māṛṣāḥ mā bhaiṣṭa mārṣāḥ /",
    "T07vakobhau:4361": " pūrvamapyeṣā 'rciḥ śūnyaṃ brāhmaṃ vimānaṃ dagdhvā 'traivāntarhite\"ti /",
    "T07vakobhau:4362": " ato 'rciṣa āgamavyapagamasaṃjñitvāt bhītā bhītasaṃjñitvācca te nānātvasaṃjñino na sukhāduḥkhāsukhasaṃjñitvāditi",
    "T07vakobhau:4363": " rūpiṇaḥ santi sattvā ekatvakāyā ekatvasaṃjñinastadyathā devāḥ śubhakṛtsnāḥ",
    "T07vakobhau:4364": " iyaṃ caturthī vijñānasthitiḥ /",
    "T07vakobhau:4365": " tatrābhinnavarṇasaṃsthānaliṅgatvādekatvakāyāḥ /",
    "T07vakobhau:4366": " ekatvasaṃjñinaḥ sukhasaṃjñitvāt /",
    "T07vakobhau:4367": " tatra prathame dhyāne kliṣṭayā saṃjñayā ekatvasaṃjñinaḥ /",
    "T07vakobhau:4368": " dvitīye kuśalayā saṃjñayā nānātvasaṃjñinastṛtīye vipākajayā saṃjñayāekatvasaṃjñinaḥ /",
    "T07vakobhau:4369": " ārupyāstrayo yathāsūtramityetāḥ sapta vijñānasthitayaḥ /",
    "T07vakobhau:4370": " kā 'tra vijñānasthitiḥ /",
    "T07vakobhau:4371": " tatpratisaṃyuktāḥ pañca skandhāścatvāraśca yathāyogam /",
    "T07vakobhau:4372": " śeṣaṃ kasmānnā vijñānasthitiḥ /",
    "T07vakobhau:4373": " yasmāt",
    "T07vakobhau:4374": " śeṣaṃ tatparibhedavat /",
    "T07vakobhau:4375": " kiṃ punaḥ śeṣam /",
    "T07vakobhau:4376": " durgatayaścaturtha dhyānaṃ bhavagraṃ ca /",
    "T07vakobhau:4377": " atra hi vijñānaparibhedāḥ santyata eva na vijñānasthitiḥ /",
    "T07vakobhau:4378": " kaḥ punaḥ paribhedaḥ yena vijñānaṃ paribhidyate",
    "T07vakobhau:4379": " tatrāpāyeṣu duḥkhā vedanā paribheda upadhātidatvāt /",
    "T07vakobhau:4380": " catuteṃ dhyāne āsaṃjñikamasaṃjñisamāpattiśca /",
    "T07vakobhau:4381": " bhavāgre nirodhasamāpattiścittasantaticchedāt /",
    "T07vakobhau:4382": " punarāha /",
    "T07vakobhau:4383": " yatrehasthānāṃ gantukāmatā tatrasthānāṃ cāvyuccalitukāmatā 'sau",
    "T07vakobhau:4384": " vijñānasthitiruktā /",
    "T07vakobhau:4385": " apāyeṣu cobhayaṃ nāshi /",
    "T07vakobhau:4386": " caturthe dhyāne sattvā uccalitamānasāḥ pṛthagjanā āsaṃjñikaṃ praveṣṭukāmā āryāḥ śuddhāvāsān bhavāgrānapaṭupracāratvānna vijñānasthitiriti /",
    "T07vakobhau:4387": " etāśca sapta vijñānasthitayo yathoktāḥ /",
    "T07vakobhau:4388": " bhavāgrāsaṃjñisattvāśca sattvāvāsā nava smṛtāḥ // VAkK_3.6 //",
    "T07vakobhau:4389": " eṣu hi sattvā āvasanti svecchayā /",
    "T07vakobhau:4390": " anicchāvasanānnānye",
    "T07vakobhau:4391": " ke punaranye /",
    "T07vakobhau:4392": " apāyāḥ /",
    "T07vakobhau:4393": " teṣu hi sattvā akāmakāḥ karmarākṣasairāvāsyante /",
    "T07vakobhau:4394": " natvicchayā vasanti /",
    "T07vakobhau:4395": " atastena sattvāvāsā bandhanasthānavat /",
    "T07vakobhau:4396": " anyatra sūtre sapta vijñānasthitaya uktāḥ anyatra",
    "T07vakobhau:4397": " catasraḥ sthitayaḥ punaḥ /",
    "T07vakobhau:4398": " katamāścatasraḥ /",
    "T07vakobhau:4399": " rūpopagā vijñāna sthitirvedanopagā saṃjñopagā saṃskāropagā iti /",
    "T07vakobhau:4400": " tāsāṃ kaḥ svabhāvaḥ /",
    "T07vakobhau:4401": " tā hi yathākramaṃ /",
    "T07vakobhau:4402": " catvāraḥ sāsravāḥ skandhāḥ",
    "T07vakobhau:4403": " te punaḥ",
    "T07vakobhau:4404": " svabhūmāveva",
    "T07vakobhau:4405": " nānyatra bhūmau /",
    "T07vakobhau:4406": " kiṃ kāraṇam /",
    "T07vakobhau:4407": " pratiṣṭā hi sthitiḥ /",
    "T07vakobhau:4408": " na ca visabhāgabhūmikeṣu skanheṣu vijñānaṃ tṛṣṇāvaśāt pratitiṣṭhatīti /",
    "T07vakobhau:4409": " kasmānna vijñānaṃ vijñānasthitirucyate yathā saptasu vijñānasthitiṣu pañca skandhā iti /",
    "T07vakobhau:4410": " sthātuḥ parihāreṇa sthitividhānāt /",
    "T07vakobhau:4411": " nahi sthātaiva sthitirucyate /",
    "T07vakobhau:4412": " yathā na rājaiva rājāsanamiti /",
    "T07vakobhau:4413": " yāṃśca dharmānabhiruhya vijñānaṃ vāhayati naunāvikanyāyena te dharmā vijñānasthitaya uktāḥ",
    "T07vakobhau:4414": " natu vijñānaṃ vijñānamevāruhya vāhayatyato noktamiti vaibhāṣikāḥ /",
    "T07vakobhau:4415": " yattarhi sūtra uktaṃ \"vijñāne āhāre asti nandī asti rāga iti /",
    "T07vakobhau:4416": " yatrāsti nandī asti rāgaḥ pratiṣṭhitaṃ tatra vijñānamadhirūḍhami\"ti /",
    "T07vakobhau:4417": " tatkatham /",
    "T07vakobhau:4418": " \"sapta ca vijñānasthitayaḥ pañcaskandhasaṃgṛhītā\" iti tatkatham /",
    "T07vakobhau:4419": " evaṃ tarhyabhedenopapattyāyatanasaṃgṛhīteṣu skandheṣu sābhirāmāyāṃ vijñānapravṛttau vijñānaṃ vijñānasthitiḥ /",
    "T07vakobhau:4420": " pratyekaṃ tu yathā rūpādayo vijñānasya saṃkleśāya bhavanti /",
    "T07vakobhau:4421": " tasmāccatasṛṣu vijñānasthitiṣu",
    "T07vakobhau:4422": " kevalam // VAkK_3.7 //",
    "T07vakobhau:4423": " vijñānaṃ na sthitiḥ proktaṃ",
    "T07vakobhau:4424": " api ca kṣetrabhāvena bhagavatā catasro vijñānasthitayo deśitāḥ /",
    "T07vakobhau:4425": " vījabhāvena ca sopādānaṃ vijñānaṃ kṛtsnameveti na punarbījaṃ bījasya kṣetrabhāvena vyavasthāpayāṃbabhūvetyabhiprāyaṃ parikalapayāmāsa /",
    "T07vakobhau:4426": " ye dharmāḥ sahavarttino vijñānasya te 'sya kṣetrabhāvena sādhīyāṃso bhavantīti ta evāsya sthitaya uktāḥ /",
    "T07vakobhau:4427": " atha kathaṃ saptabhirvijñānasthitibhiścatasro vijñānasthitayaḥ saṃgṛhītāścātasṛbhirvā sapta",
    "T07vakobhau:4428": " naiva hi saptabhiścatasro nāpi catasṛbhiḥ sapta /",
    "T07vakobhau:4429": " catuṣkoṭi tu saṃgrahe /",
    "T07vakobhau:4430": " saṃgrahe vicāryamāṇe catuṣkoṭikaṃ veditavyam /",
    "T07vakobhau:4431": " syātsaptabhiḥ saṃgṛhītaṃ na catasṛbhirityevamādi /",
    "T07vakobhau:4432": " prathamāḥ koṭiḥ saptasu yaddhijñānam /",
    "T07vakobhau:4433": " dvitīyā apāyeṣu caturthe dhyāne bhavāgre ca vijñānavarjyāḥ skandhāḥ /",
    "T07vakobhau:4434": " tṛtīyā saptasu catvāraḥ skandhāścaturthyetānākārān sthāpayitvā /",
    "T07vakobhau:4435": " yaccaitat gatyādibhedabhinnaṃ traidhātukamuktaṃ veditavyāḥ /",
    "T07vakobhau:4436": " catasro yonayastatra sattvānāmaṇḍajādayaḥ // VAkK_3.8 //",
    "T07vakobhau:4437": " aṇḍajā yonirjarāyujā saṃsvedajā upapādukā yoniḥ /",
    "T07vakobhau:4438": " yonirnāma jātiḥ /",
    "T07vakobhau:4439": " yuvāntyasyāṃ sattvā miśrībhavanti prasavasāmyāditi yoniḥ /",
    "T07vakobhau:4440": " aṇḍajā yoniḥ katamā /",
    "T07vakobhau:4441": " ye sattvā aṇḍebhyo jāyante /",
    "T07vakobhau:4442": " tadyathā haṃsakroñcacakravākamayūraśūkaśārikādayaḥ /",
    "T07vakobhau:4443": " jarāyujā yoiḥ katamā /",
    "T07vakobhau:4444": " ye sattvā jarāyorjāyante /",
    "T07vakobhau:4445": " tadyathā hastyaśvagomahiṣakharavarāhādayaḥ /",
    "T07vakobhau:4446": " saṃsvedajā yoniḥ katamā /",
    "T07vakobhau:4447": " ye sattvā bhūsaṃsvedājjāyante /",
    "T07vakobhau:4448": " tadyathā kṛmikīṭapataṅgamaśakādayaḥ /",
    "T07vakobhau:4449": " upapādukā yoniḥ katamā /",
    "T07vakobhau:4450": " ye sattvā avikalā ahīnendriyāḥ sarvāṅgapratyaṅgopetāḥ sakṛdupajāyante /",
    "T07vakobhau:4451": " ata eva upapadane (read: upapādane) sādhukāritvādupapādukā ityucyante /",
    "T07vakobhau:4452": " tadyathā devanārakāntarābhavikādayaḥ /",
    "T07vakobhau:4453": " atha kasyāṃ gatau kati yonayaḥ saṃvidyanta ityāha",
    "T07vakobhau:4454": " caturdhā nara tiryañcaḥ",
    "T07vakobhau:4455": " manuṣyāścaturvidhāḥ /",
    "T07vakobhau:4456": " aṇḍajāstāvadyathā kroñcīniryātau śailopaśailau sthavirau mṛgāramātuśca dvātriṃśat putrāḥ pañcālarājasya ca pañca putraśatāni /",
    "T07vakobhau:4457": " jarāyujā yathedānīm /",
    "T07vakobhau:4458": " saṃsvedajāstadyathā māndhātucāruśpacārūpacārukapotamālinyāmrapālyādayaḥ /",
    "T07vakobhau:4459": " upapādukāḥ punaḥ prāthamakalpikāḥ /",
    "T07vakobhau:4460": " evaṃ tiryañco 'pi caturvidhāḥ /",
    "T07vakobhau:4461": " trividhā dṛśyanta eva /",
    "T07vakobhau:4462": " upapādukāstu nāgasuparṇi prabhṛtayaḥ /",
    "T07vakobhau:4463": " nārakā upapādukāḥ /",
    "T07vakobhau:4464": " antarābhavadevāśca",
    "T07vakobhau:4465": " sarve nārakā antarābhavikāḥ devāścopapādukā eva /",
    "T07vakobhau:4466": " pretā api jarāyujāḥ // VAkK_3.9 //",
    "T07vakobhau:4467": " apiśabdādapyupapādukā iti /",
    "T07vakobhau:4468": " āyuṣmate mahāmaudgalyāyanāya pretī nivedayate",
    "T07vakobhau:4469": " \"pañca putrānahaṃ rātrau divā paña tathā parān /",
    "T07vakobhau:4470": " bhakṣayāmi janitvā tān nāsti tṛptistathāpi me //\"",
    "T07vakobhau:4471": " katamā yoniḥ sarvasādhvī /",
    "T07vakobhau:4472": " upapādukā /",
    "T07vakobhau:4473": " atha kimarthaṃ caramabhaviko bodhisattvaḥ prāptopapattivaśitve 'pi",
    "T07vakobhau:4474": " jarāyurjāṃ yorni bhajate /",
    "T07vakobhau:4475": " evaṃ hi kriyamāṇe mahāntamarthaṃ paśyati /",
    "T07vakobhau:4476": " jñātisaṃbandhena mahataḥ śākyavaṃśasya dharme 'vataraṇārthaṃ",
    "T07vakobhau:4477": " cakravarttivaṃśyo 'yamiti cānyeṣāṃ bahumānādarāvarjanārthaṃ manuṣyabhūtā",
    "T07vakobhau:4478": " api caināṃ siddhiṃ gacchantīti vineyānā mutsāhārtham /",
    "T07vakobhau:4479": " itarathā hyaprajñāyamānakulagotraḥ ko 'pyayaṃ māyāpuruṣa ityevaṃ parikalpayeyurdevaḥ piśāca iti vā yathā 'nyatīrthyā apabhāṣante kalpaśatasyātyayādevaṃvidho māyāvī loke prādurbhūya māyayā lokaṃ bhakṣayatīti /",
    "T07vakobhau:4480": " apare tvāhuḥ /",
    "T07vakobhau:4481": " śarīradhātūnāmavasthāpanārthaṃ yeṣumanuṣyā anye ca prajāṃ vijñāya sahasraśaḥ svargaṃ ca prāptā apavargaṃ ceti upapādukānāṃ hi sattvānāṃ bāhyabījābhāvān mṛtānāṃ kāyo nāvatiṣṭhate niśānta iva tailapradyoto",
    "T07vakobhau:4482": " 'ntardhīyate /",
    "T07vakobhau:4483": " ādhiṣṭhānikīmṛddhiṃ bhagavata icchatāṃ na yukta ekṣa parihāraḥ /",
    "T07vakobhau:4484": " praśnātpraśnāntaramupajāyate /",
    "T07vakobhau:4485": " yadyapyupapādukānāṃ kāyanidhanaṃ na prajñayate kathamuktaṃ sūtre",
    "T07vakobhau:4486": " \"upapādukaḥ suparṇī upapādukaṃ nāgamuddharati bhakṣārthami\"ti /",
    "T07vakobhau:4487": " noktaṃ bhakṣayatītyapi tūddharati bhakṣārthamajñatvādityadoṣaḥ /",
    "T07vakobhau:4488": " bhakṣayati vā yāvanna mṛto bhavati na pounrmṛtasyāsya tṛṣyatīti /",
    "T07vakobhau:4489": " katamā yoniḥ sarvavahvī /",
    "T07vakobhau:4490": " upapādukaiva /",
    "T07vakobhau:4491": " sā hi dvigatī tisṛṇāṃ ca pradeśaḥ sarve cāntarābhāvikā iti /",
    "T07vakobhau:4492": " ko 'yamastarābhāvo nāma /",
    "T07vakobhau:4493": " mṛtyūpapattibhavayorantarā bhavatīha vaḥ /",
    "T07vakobhau:4494": " maraṇabhavasyopapattibhavasya cāntarā ya ātmabhāvo 'bhinirvarttate",
    "T07vakobhau:4495": " deśāntaropapattisamprāptaye so 'ntarābhava ityucyate /",
    "T07vakobhau:4496": " gatyantarālatvāt /",
    "T07vakobhau:4497": " kathamayaṃ jātaśca nāma nacopapanno bhavati /",
    "T07vakobhau:4498": " gamyadeśānupetatvānnopapanno 'ntarābhavaḥ // VAkK_3.10 //",
    "T07vakobhau:4499": " upapattigato hyupapanna ityucyate /",
    "T07vakobhau:4500": " padergatyarthatvāt /",
    "T07vakobhau:4501": " nacāyaṃ gamyadeśamupagatontarābhavastasmānnopapannaḥ /",
    "T07vakobhau:4502": " kaḥ punarasau deśo gantavyaḥ /",
    "T07vakobhau:4503": " yatrākṣiptasya vīpākasyābhivyaktiḥ samāptiśca /",
    "T07vakobhau:4504": " vicchinna evopapattibhavo maraṇabhavātsaṃbhavatīti nikāyāntarīyāḥ /",
    "T07vakobhau:4505": " tadetanneṣyate /",
    "T07vakobhau:4506": " kiṃ kāraṇam /",
    "T07vakobhau:4507": " yuktitaśca āgamataśca /",
    "T07vakobhau:4508": " tatra tāvat yuktiṃ niśrityocyate /",
    "T07vakobhau:4509": " vrīhisantānasādharmvādavicchinnabhavodbhavaḥ /",
    "T07vakobhau:4510": " santānavarttināṃ hi dharmāṇāmavicchedena deśāntareṣu prādurbhāvo dṛṣṭastadyathā vrīhisantānasya",
    "T07vakobhau:4511": " tasmādasyāpi sattvasantānasyāvicchedena deśāntareṣu prādurbhāvo bhaviṣṇuḥ /",
    "T07vakobhau:4512": " vicchinno 'pi dṛṣṭaḥ prādurbhāvastadyathā ādarśādiṣu bimbāt pratibimbasya /",
    "T07vakobhau:4513": " evaṃ maraṇabhavādupapattibhavasya syāt /",
    "T07vakobhau:4514": " pratibimbamasiddhatvādasāmyācchānidarśanam // VAkK_3.11 //",
    "T07vakobhau:4515": " pratibimbaṃ nāmānyadevotpadyate dharmāhntaramityasiddhametat /",
    "T07vakobhau:4516": " siddhāvapi ca satyāmasāmyādanidarśanaṃ bhavati /",
    "T07vakobhau:4517": " kathaṃ tāvadasiddham /",
    "T07vakobhau:4518": " sahaikatra dvayābhāvāt",
    "T07vakobhau:4519": " tatraiva hi deśe ādarśarūpaṃ dṛśyate pratibimbaṃ ca /",
    "T07vakobhau:4520": " na caikatra deśe rūpadvayasyāsti sahabhāva āśrayabhūtabhedāt /",
    "T07vakobhau:4521": " tathā digbhedavyavasthiterekasminvāpyambudeśe svābhimukhadeśasthānāṃ rūpāṇāmanyo 'nyaṃ pratibimbakamupalabhyate natvekatra rūpe dvayoḥ paśyatoḥ sahadarśanaṃ na bhavatīti na tatra rūpāntaropapattiryuktā chāyātapayośca dvayoḥ sahaikatrabhāvo na dṛṣṭaḥ /",
    "T07vakobhau:4522": " upalabhyate ca chāyāstha ādarśe sūryasya prativimbakamiti na yukto 'sya",
    "T07vakobhau:4523": " tatra prādurbhāvaḥ /",
    "T07vakobhau:4524": " athavā \"sahaikatra dvayābhāvādi\"ti katamasya dvayasya /",
    "T07vakobhau:4525": " ādarśatalasyendupratibimbakasya ca /",
    "T07vakobhau:4526": " anyatraiva hi deśe ādarśatalaṃ bhavatyanyatraivāntargataṃ candrapratibimbakaṃ dṛśyate kūpa ivodakam /",
    "T07vakobhau:4527": " tacca tatropapadyamānaṃ nānyatropalabhyate /",
    "T07vakobhau:4528": " ato nāstyeva tat kiñcit /",
    "T07vakobhau:4529": " sāmagryāstu sa tasyāstādṛśaḥ prabhāvo yattathā darśanaṃ bhavati //",
    "T07vakobhau:4530": " acintyo hi dharmāṇāṃ hi dharmāṇāṃ śaktibhedaḥ /",
    "T07vakobhau:4531": " evaṃ tāvandasiddhatvāt /",
    "T07vakobhau:4532": " kathamasāmyādanidarśanaṃ bhavati /",
    "T07vakobhau:4533": " asantānād",
    "T07vakobhau:4534": " nahi vimvasya pratibimbakaṃ santānabhūtamādarśasantānasaṃvaddhatvāt sahabhāvācca /",
    "T07vakobhau:4535": " yathā maraṇasyopapattibhavaḥ /",
    "T07vakobhau:4536": " santānaṃ ca pratyavicchedena deśāntareṣu prādurbhāva udāhṛato nāsantānamityasāmyaṃ dṛṣṭāntasya pratibimbasya ca /",
    "T07vakobhau:4537": " dvayodayāt /",
    "T07vakobhau:4538": " dvābhyāṃ hi kāraṇābhyāṃ pratibimbasyodayo bhavati /",
    "T07vakobhau:4539": " bimbāccādarśā cceti yat prādhānaṃ kāraṇaṃ tadāśrityotpadyate /",
    "T07vakobhau:4540": " nacaivamupapattibhavasyāpi dvābhyāṃ kāraṇābhyāṃ saṃbhavo maraṇabhavāccānyataśca pradhānabhūtādityato 'pyayamasamāno dṛṣṭāntaḥ /",
    "T07vakobhau:4541": " na ca yuktamuktaṃ bāhyameva cetanaṃ śukraśoṇitaṃ pradhānakāraṇamiti /",
    "T07vakobhau:4542": " yatra cāndhakāṇa eva prādurbhāva upapādukānāṃ tatra kiṃ parikalpyate /",
    "T07vakobhau:4543": " evaṃ tāvadyuktito neṣyate /",
    "T07vakobhau:4544": " na marāṇabhavādvicchinna upapattibhavaprādurbhāvaḥ /",
    "T07vakobhau:4545": " tasmādastyevāntarābhavaḥ /",
    "T07vakobhau:4546": " kaṇṭhokteścāsti",
    "T07vakobhau:4547": " sūtra uktaṃ \"sapta bhavāḥ /",
    "T07vakobhau:4548": " narakabhavastiryagbhavaḥ pretabhavo devabhavo manuṣyabhavaḥ karmabhavo 'ntarābhava iti",
    "T07vakobhau:4549": " naitatsūtraṃ tairāmnāyate /",
    "T07vakobhau:4550": " itastarhi",
    "T07vakobhau:4551": " gandharvāt",
    "T07vakobhau:4552": " \"trayāṇāṃ sthānānāṃ saṃmukhībhāvāt mātuḥ kukṣau garbhasyāvakrāntirbhavati /",
    "T07vakobhau:4553": " mātā kalyā spi bhavati ṛtumatī ca /",
    "T07vakobhau:4554": " mātāpitarau raktau bhavataḥ sanipatitau ca /",
    "T07vakobhau:4555": " gandharvaśca pratyupasthito bhātī\"ti /",
    "T07vakobhau:4556": " antarābhavaṃ hitvā ko 'nyo gandharvaḥ /",
    "T07vakobhau:4557": " etadapi naiva tairāmnāyate /",
    "T07vakobhau:4558": " kathaṃ tarhi /",
    "T07vakobhau:4559": " \"skndhabhedaśca pratyupasthito bhavatī\"ti /",
    "T07vakobhau:4560": " yadyevamāśvalāyanasūtraṃ kathaṃ nīyate /",
    "T07vakobhau:4561": " \"jānanta bhavanto yo 'sau gandharvaḥ pratyupasthitaḥ /",
    "T07vakobhau:4562": " kṣatriyo vā 'sau brāhmaṇo vā vaiśyo vā śūdro vā /",
    "T07vakobhau:4563": " yadi vā pūrvasyā diśa āgato yadi vā dakṣiṇasyā paścimāyā uttrasyā\" iti /",
    "T07vakobhau:4564": " nahi skandhabhedasyāgamanaṃ yujyate /",
    "T07vakobhau:4565": " athaitadapi na paṭhacyate /",
    "T07vakobhau:4566": " itastarhi /",
    "T07vakobhau:4567": " pañcokteḥ /",
    "T07vakobhau:4568": " \"pañcānāgāmina\" ityuktaṃ bhagavatā /",
    "T07vakobhau:4569": " antarāparinirvāyī upapadyaparinirvāyī anabhisaṃskāraparinirvāyī sābhisaṃskāraparinirvāyī ūrdhvastrotāśceti",
    "T07vakobhau:4570": " asatyantarābhave kathamantarāparinirvāyī nāma syāt /",
    "T07vakobhau:4571": " antarā nāma devāḥ santītyeke /",
    "T07vakobhau:4572": " upapadyādayo 'pi hi nāma devā evaṃ sati prasajyate /",
    "T07vakobhau:4573": " tasmānyeyaṃ kalpanā sādhvī /",
    "T07vakobhau:4574": " itaśca",
    "T07vakobhau:4575": " gatisūtrataḥ // VAkK_3.12 //",
    "T07vakobhau:4576": " \"sapta satpuruṣagatayaḥ\" ityatra sūtre /",
    "T07vakobhau:4577": " antarāparinirvāyiṇastraya uktāḥ /",
    "T07vakobhau:4578": " kāladeśaprakarṣabhedena /",
    "T07vakobhau:4579": " tadyathā parīttaḥ sakalikāgnirabhinivarttamāna eva parinirvāyādevaṃ prathamaḥ /",
    "T07vakobhau:4580": " tadyathā 'yaḥ prapāṭikā utpatantyeva nirvāyādevaṃ dvitīyaḥ /",
    "T07vakobhau:4581": " tadyathā 'yaḥprapātikā utplutya pṛthivyāmapatitaiva nirvāyādevaṃ tṛtīyaḥ /",
    "T07vakobhau:4582": " nacaivamantarā nāma devāstriprakārāḥ kāladeśaprakarṣabhinnāḥ santīti kalpanaiveyaṃ kevalā",
    "T07vakobhau:4583": " anye punarāhuḥ /",
    "T07vakobhau:4584": " āyupramāṇāntare vā devasamīpāntare vā yaḥ kleśān prajahāti so 'ntarāparinirvāyī /",
    "T07vakobhau:4585": " sa punardhātugato vā parinirvāti saṃjñāgato vā vitarkagato vā /",
    "T07vakobhau:4586": " tena trividho bhavatīti /",
    "T07vakobhau:4587": " prathamo vā rūpadhātau nikāyasabhāgaparigrahaṃ kṛtvā parinirvāti /",
    "T07vakobhau:4588": " dvitīyo devasamṛddhiṃ cānubhūya /",
    "T07vakobhau:4589": " tṛtīyo devānāṃ dharmasaṃgītimanupraviśya /",
    "T07vakobhau:4590": " upapadyaparinirvāyī punaḥ prakarṣayuktāṃ saṃgītimanupraviśya parinirvāti bhūyasā vā āyurūpahatya nopapannamātra eveti ta ete sarve 'pi",
    "T07vakobhau:4591": " śakalikādidṛṣṭāntairna saṃvadhyante /",
    "T07vakobhau:4592": " deśagativiśeṣābhāvāt /",
    "T07vakobhau:4593": " ārupyeṣvapi cāntarāparinirvāyī paṭhyetāyuḥpramāṇāntare parinirvāṇāt /",
    "T07vakobhau:4594": " na ca paṭhyate /",
    "T07vakobhau:4595": " \"dhyānaiścatasro daśikā ārupyaiḥ saptikātrayam /",
    "T07vakobhau:4596": " saṃjñayā ṣaṭṭikāṃ kṛtvā vargo bhavati samuditaḥ //",
    "T07vakobhau:4597": " ityetasyāyurdānagāthāyām /",
    "T07vakobhau:4598": " tasmādetadapi sarvaṃ kalpanāmātram /",
    "T07vakobhau:4599": " athaitānyapi sūtrāṇi tairnāmnāyante /",
    "T07vakobhau:4600": " kimidānīṃ kurmo yacchāstā ca parinirvṛtaḥ śāsanaṃ cedamanāyakaṃ bahudhā bhinnaṃ bhidyate cādyāpi yathecchaṃ granthataścārthataśca /",
    "T07vakobhau:4601": " yeṣāṃ tu tāvadayamāgamaḥ pramāṇaṃ teṣāmāgamato 'pi siddho 'ntarābhavaḥ /",
    "T07vakobhau:4602": " yattarhi sūtra uttam \"atha ca punardūṣī māraḥ svaśarīreṇāvicau mahānarake prapatita\" iti",
    "T07vakobhau:4603": " tat kathamiti /",
    "T07vakobhau:4604": " sa hi jīvanneva nārakībhirjvālābhirāliṅgitaḥ /",
    "T07vakobhau:4605": " kālalṃ kṛtvā 'ntarābhavenāvīciṃ prāpta ityayaṃ tatrābhiprayaḥ /",
    "T07vakobhau:4606": " atyudīrṇaparipūrṇāni hi karmāṇi kāyasya nikṣepaṃ na pratīkṣante /",
    "T07vakobhau:4607": " ato 'sya dṛṣṭadharmavedanīyaṃ karma pūrvaṃ vīpakvaṃ paścādupapadyavedanīyamiti /",
    "T07vakobhau:4608": " idamidānīṃ kathaṃ nīyate \"pañcānantaryāṇi karmāṇi yāni kṛtvopacitya",
    "T07vakobhau:4609": " samanantaraṃ narakeṣūpapadyata\" iti /",
    "T07vakobhau:4610": " anyāṃ gatimagatvetyabhiprāyaḥ /",
    "T07vakobhau:4611": " upapadyavedanīyatvaṃ tatra karmaṇo dyotitam /",
    "T07vakobhau:4612": " atha yathārutaṃ kalpyate /",
    "T07vakobhau:4613": " pañcaiva kṛtvā naikamiti prāpnoti /",
    "T07vakobhau:4614": " kriyānantaraṃ ca /",
    "T07vakobhau:4615": " na kālāntaraṃ jīvitvā ko vā 'ntarābhavasyopapadyamānatvaṃ necchati /",
    "T07vakobhau:4616": " antarā bhavenaiva hyasau maraṇāntaraṃ narakeṣūpapadyate /",
    "T07vakobhau:4617": " abhimukhatvāt /",
    "T07vakobhau:4618": " na ca brūma upapanno bhavatīti /",
    "T07vakobhau:4619": " iyaṃ tarhi gāthā kathaṃ nīyate",
    "T07vakobhau:4620": " \"upanītatayā jarāturaḥ saṃprāpto hi mamāntikaṃ dvija /",
    "T07vakobhau:4621": " vāso 'pi hi nāsti te 'ntarā pātheyaṃ ca na vidyate tave\" ti //",
    "T07vakobhau:4622": " atrāpi manuṣyeṣvantarāvāso nāstītyabhiprāyaḥ /",
    "T07vakobhau:4623": " athavā 'ntarābhave 'pyasya vāso nāstyupapattideśasaṃprāptiprati gamanādhiṣṭhānāditi /",
    "T07vakobhau:4624": " ayamatrābhiprāyo nāyamabhiprāya iti duta evaitat /",
    "T07vakobhau:4625": " tulya eṣa bhavato 'pyanuyogaḥ /",
    "T07vakobhau:4626": " tasmādubhayasminnapi pakṣe yathhottasūtrāvirodhānna bhavatyetadantarābhavasyābhāve jñāpakam",
    "T07vakobhau:4627": " jñāpakaṃ hi nāmāgatikā gatiriti /",
    "T07vakobhau:4628": " atha kāṃ gatiṃ gamiṣyataḥ kimākṛtirantarābhavo 'bhinivarttate /",
    "T07vakobhau:4629": " ekākṣepādasāvaiṣyatpūrvakālabhavākṛtiḥ /",
    "T07vakobhau:4630": " yenaiva karmaṇā gatirākṣipyate tenaivāntarābhavastatprāptaye /",
    "T07vakobhau:4631": " ato yāṃ gatiṃ gantā bhavati tasyāṃ gatau ya āgamiṣyatpūrvakālabhavastasyaivāsyākṛtirbhavati",
    "T07vakobhau:4632": " evaṃ tarhi śunīprabṛtīnāmekasmin kukṣau pāñcagatiko 'ntarābhavo",
    "T07vakobhau:4633": " 'bhinirvarttate iti nārako 'ntarābhavaḥ kukṣiṃ nirdahet /",
    "T07vakobhau:4634": " pūrvakālabhave 'pi tāvannārakā na nityaṃ prajvalitā bhavantyutsadeṣu bhramantaḥ kiṃ punarantarābhavikāḥ",
    "T07vakobhau:4635": " astu vā prajvalitaḥ /",
    "T07vakobhau:4636": " sa tu yathā na draṣṭuṃ śasyate tathā na spraṣṭumapyacchatvādātmabhāvasyetyacodyametat /",
    "T07vakobhau:4637": " antarābhavānāmapyanyonyaṃ kukṣāvasaṃśleṣātkarmapratibandhācca na dāhaḥ /",
    "T07vakobhau:4638": " pramāṇaṃ tu yathā pañcaṣaḍvarṣasya dārakasya sa tu ṣaṭindriyo bhavati bodhisattvasya punaryathā saṃpūrṇayūnaḥ salakṣaṇānuvyañjanaśca /",
    "T07vakobhau:4639": " ata evāntarābhavasthena mātuḥ kukṣiṃ praviśatā koṭīśataścāturdvīpikānāmavabhāsitaḥ /",
    "T07vakobhau:4640": " yattarhi mātā bodhisatvasya svapne gajapotaṃ pāṇḍaraṃ kukṣiṃ praviśantamadrākṣīt /",
    "T07vakobhau:4641": " nimittamātraṃ tat tiryagyoneściravyāvṛttatvāt /",
    "T07vakobhau:4642": " tadyathā kṛkī rājā daśa svapnānadrākṣīditi /",
    "T07vakobhau:4643": " \"karikūpasaktu candanakalabhārāmāsta thā kaperabhiṣekaḥ /",
    "T07vakobhau:4644": " aśucikapiḥ paṭakalahāviti daśa dṛṣṭā nṛpeṇa kṛkiṇā svapnāḥ\" //",
    "T07vakobhau:4645": " naiva cāntarābhavikaḥ kukṣiṃ bhittvā praviśatyapi tu māturyonidvāreṇa /",
    "T07vakobhau:4646": " ata eva yamalayoryaḥ paścāt prajāyate sa jyāyānucyate yaḥ pūrvaṃ sa kanīyāniti /",
    "T07vakobhau:4647": " dharmasūtravibhāṣyaṃ kathaṃ nīyate /",
    "T07vakobhau:4648": " \"vāraṇa tvamupagamya pāṇḍaraṃ ṣaḍviṣāṇaruciraṃ catuṣkramam /",
    "T07vakobhau:4649": " mātṛgarbhaśayanaṃ viśeṣasaṃprajānanṛṣirāśramaṃ yatheti\" //",
    "T07vakobhau:4650": " naitadavaśyanetavyam /",
    "T07vakobhau:4651": " nahyetat sūtraṃ na vinayaḥ nābhidharmaḥ /",
    "T07vakobhau:4652": " kāvyametat /",
    "T07vakobhau:4653": " kavīnāṃ ca kāvyaṃ samāyojayatāṃ kecit bhāvāḥ samāropitā gacchanti /",
    "T07vakobhau:4654": " athavā netavyameva /",
    "T07vakobhau:4655": " yathā 'sya mātā svapne taṃ praviśantamadrākṣittathā so 'pi",
    "T07vakobhau:4656": " gāthāmakārṣīditi /",
    "T07vakobhau:4657": " rūpāvacaro 'pyantarābhavaḥ saṃpūrṇapramāṇaḥ savastraśca prādurbhavati /",
    "T07vakobhau:4658": " apatrāpyotsadatvāt /",
    "T07vakobhau:4659": " bodhisattvasya savastraḥ śuklāyāśca bhikṣuṇyāḥ praṇidhānavaśādhyāvantameva pariveṣṭitā nirdagdhā",
    "T07vakobhau:4660": " anyo nagnaḥ /",
    "T07vakobhau:4661": " kāmadhātoranapatrāpyotsadatvāt /",
    "T07vakobhau:4662": " atha ko 'yaṃ pūrvakālabhavo nāma /",
    "T07vakobhau:4663": " sa punarmaraṇātpūrva upapattikṣaṇātparaḥ // VAkK_3.13 //",
    "T07vakobhau:4664": " bhavo hi nāmāviśeṣeṇa pañcopādānaskandhāḥ /",
    "T07vakobhau:4665": " sa eva caturdhā bhidyate /",
    "T07vakobhau:4666": " antarābhavo yathoktaḥ /",
    "T07vakobhau:4667": " upapattibhabo gatīṣu pratisandhikṣaṇaḥ /",
    "T07vakobhau:4668": " tasmāt pareṇa maraṇakṣaṇaṃ paryudasyānyaḥ sarvo bhavaḥ pūrvakālabhavaḥ /",
    "T07vakobhau:4669": " caramakṣaṇo maraṇabhabo yata ūrdhvamantarābhavo bhavati rūpiṣu cetsattveṣūpapadyate /",
    "T07vakobhau:4670": " sa cāyamantarābhavaḥ /",
    "T07vakobhau:4671": " sajātiśuddhadivyākṣidṛśyaḥ",
    "T07vakobhau:4672": " samānajātīyairevāntarābhavikairdṛśyate /",
    "T07vakobhau:4673": " yeṣāṃ ca divyaṃ cakṣuḥ suviśuddhamabhijñāmayaṃ ta enaṃ paśyanti /",
    "T07vakobhau:4674": " upapattikṣuṣā tu na dṛśyate /",
    "T07vakobhau:4675": " jātyarthamacchatvāt /",
    "T07vakobhau:4676": " devāntarābhavikaḥ sarvān paśyati /",
    "T07vakobhau:4677": " manuṣyapretatiryagnārakāntarābhavikāḥ pūrva pūrvamapātyetyapare /",
    "T07vakobhau:4678": " karmarddhivegavān /",
    "T07vakobhau:4679": " ṛddhirākāśagamanam /",
    "T07vakobhau:4680": " karmaṇā ṛddhiḥ karmarddhiḥ /",
    "T07vakobhau:4681": " tasyā vegaḥ karmarddhivegaḥ śīgratā /",
    "T07vakobhau:4682": " so 'syāstīti karmarddhivegavān /",
    "T07vakobhau:4683": " yenāsau na śakyo buddhairapi pratibanddhum /",
    "T07vakobhau:4684": " karmaṇo 'sya balīyastvāt /",
    "T07vakobhau:4685": " sakalākṣaḥ",
    "T07vakobhau:4686": " samagrapañcendriyaḥ /",
    "T07vakobhau:4687": " apratighavān",
    "T07vakobhau:4688": " pratighātaḥ pratighaḥ /",
    "T07vakobhau:4689": " so 'syāstīti pratighavān /",
    "T07vakobhau:4690": " na pratighavānapratighavān /",
    "T07vakobhau:4691": " vajrādibhirapyanivāryatvāt /",
    "T07vakobhau:4692": " tathā hi pradīptāyaḥpiṇdabhede tanmadhyasaṃbhūtaḥ krimirūpalabdhaḥ śrūyate",
    "T07vakobhau:4693": " yasyāṃ ca gatau sa utpatsyamānastasyāḥ sarvathā /",
    "T07vakobhau:4694": " anivartyaḥ",
    "T07vakobhau:4695": " nahi kadācinmanuṣyāntarābhavo 'ntardhāya devāntarābhavo bhavatyanyo vā /",
    "T07vakobhau:4696": " niyatamanena yāmeva gatimadhikṛtyābhinirvṛttastasyāmevopapattavyam nānyasyāmiti /",
    "T07vakobhau:4697": " kiṃ punarantarābhavo 'pi kāmāvacaraḥ kavaḍīkāramāhāraṃ bhuṅkte /",
    "T07vakobhau:4698": " omityāha /",
    "T07vakobhau:4699": " na tvaudārikam /",
    "T07vakobhau:4700": " kiṃ tarhi /",
    "T07vakobhau:4701": " sa gandhabhuk // VAkK_3.14 //",
    "T07vakobhau:4702": " ata eva gandharva ityucyate /",
    "T07vakobhau:4703": " dhātūnāmanekārthatvāt /",
    "T07vakobhau:4704": " hrasvatvaṃ śakandhukarkandhuvat /",
    "T07vakobhau:4705": " alpeśākhyastu durgandhāharo maheśakhyaḥ sugandhāhāraḥ /",
    "T07vakobhau:4706": " kiyantaṃ kālamavatiṣṭhate /",
    "T07vakobhau:4707": " nāsti niyama iti bhadantaḥ /",
    "T07vakobhau:4708": " yāvadupapattisāmagrīṃ na labhate nahi tasyāyuṣaḥ pṛthagevākṣepaḥ /",
    "T07vakobhau:4709": " ekanikāyasabhāgatvāt /",
    "T07vakobhau:4710": " itarathā hi tasyāyuṣaḥ kṣayānmaraṇabhavaḥ prasajyeta /",
    "T07vakobhau:4711": " yadyāsumeroḥ sthalaṃ māṃsasya syāttatsarva varṣāsu krimīṇāṃ pūryeta /",
    "T07vakobhau:4712": " kimidānīṃ tatpratīkṣā eva teṣāmantarābhavā āsan kuto yā tadā tebhyo gatā iti vaktavyam /",
    "T07vakobhau:4713": " naitadāgataṃ sūtre śāstre vā /",
    "T07vakobhau:4714": " evaṃ tu yujyate /",
    "T07vakobhau:4715": " gandharasābhigṛddhānāmalpāyuṣāṃ jantūnāmanto nāsti /",
    "T07vakobhau:4716": " te taṃ gandhaṃ ghrātvā gandharasābhigṛddhāḥ kālaṃ kurvantaḥ krimibhāvasaṃvarttanīyaṃ karma pravodhya tayā tṛṣṇayā krimiṣūpapadyanta iti /",
    "T07vakobhau:4717": " athavā nūnaṃ tatpratyayapracūra eva kāle tatsaṃvarttanīyāni karmāṇi vīpākābhinirvṛttau vṛttiṃ labhnte nānyatra /",
    "T07vakobhau:4718": " tathāhi cakravarttisaṃvarttanīyāni karmaṇi aśītivarṣasahasrāyuṣi prajāyāṃ vahutarāyuṣi vā cakravarttino jāyante nānyasyām /",
    "T07vakobhau:4719": " ata eva coktaṃ bhagavatā \"acintyaḥ sattvānāṃ karmavipāka\" iti /",
    "T07vakobhau:4720": " saptāhaṃ tiṣṭhatīti bhadantavasumitraḥ /",
    "T07vakobhau:4721": " yadi tāvatā sāmagrīṃ na labhate tatraiva punaścyutyā jāyante /",
    "T07vakobhau:4722": " sapta saptāhānītyapare /",
    "T07vakobhau:4723": " alpaṃ kālamiti vaṃbhāṣikāḥ /",
    "T07vakobhau:4724": " sa hi saṃbhavaiṣitvātsamdhāvagatvā samdhiṃ badhnātīti yathātvasamagrāḥ pratyayā bhavanti /",
    "T07vakobhau:4725": " niyataṃ cānena tasmin deśe tasyāṃ jātau janitavyaṃ bhavati /",
    "T07vakobhau:4726": " tadā karmāṇyeva pratyayānāṃ sāmagrīmāvahanti /",
    "T07vakobhau:4727": " athāniyātaṃ tato 'nyatra deśe tasyāṃ jātau jāyate sadṛśyā mityapare /",
    "T07vakobhau:4728": " tadyathā gavāmūṣmasu maithunasya prācuryaṃ śaradi śunāṃ ṛkṣānāṃ hemante cākṣvānām /",
    "T07vakobhau:4729": " gavayaśṛgālakharatarakṣāṇāṃ punaḥ kālo nāstīti yenānyatra kāle goṣūpapattavyaṃ sa gavayeṣūpapadyate yena śvas sa śṛgāleṣu yenāśvesu sa gardabheṣu yena ṛkṣeṣu sa tarakṣeṣūpapadyate iti /",
    "T07vakobhau:4730": " na tvasya nikāyasabhāgāntarābhavo nānyatra nikāyasabhāge śakyamutpattumekakāmākṣepāditi vaktavyametat",
    "T07vakobhau:4731": " sa khalveṣa gatideśasaṃprāptyarthaṃ prādurbhūto 'ntarābhavaḥ",
    "T07vakobhau:4732": " viparyastamatiryāti gatideśam riraṃsayā /",
    "T07vakobhau:4733": " sa hi karmaprabhāvasaṃbhūtena cakṣuṣā sudūrastho 'pi svamupapattideśaṃ prekṣate /",
    "T07vakobhau:4734": " tatrāsya mātāpitrostāṃ vipratipattiṃ dṛṣṭvā puṃsaḥ sataḥ pauṃsno rāga utpadyate mātari stryā satyā straiṇo rāgāḥ udpadyate pitari /",
    "T07vakobhau:4735": " viparyayāt pratighaḥ /",
    "T07vakobhau:4736": " evaṃ paṭhacyate prajñaptau \"gandharvasya tasmin samaye dvayościttayoranyatarānyataraccittaṃ saṃmukhībhūtaṃ bhavatyanunayasahagataṃ vā pratighasahagataṃ veti /",
    "T07vakobhau:4737": " sa tābhyāṃ viparyasto rantukāmatayā tam deśamāśliṣya tāmavasthāmātmanyadhimucyate /",
    "T07vakobhau:4738": " tasmiṃścāśucau garbhasthānasaṃprāpte jātaharṣo 'bhiniviśate /",
    "T07vakobhau:4739": " tato 'sya skandhā ghanībhavantyantarābhavaskandhāścāntardhīyante ityupapanno bhavati /",
    "T07vakobhau:4740": " sa cetpumān bhavati māturdakṣiṇakukṣimāśritya pṛṣṭhābhimukha utkeṭukaḥ saṃbhavatyatha strī tato vāmakukṣimāśrityodarābhimukhī /",
    "T07vakobhau:4741": " athedānīṃ napuṃsakaṃ tadyena rāgeṇāśliṣṭaṃ tathā tiṣṭhati /",
    "T07vakobhau:4742": " na cāstyantarābhavo vyantaraḥ sakalendriyatvāt/",
    "T07vakobhau:4743": " athaḥ strībhūtaḥ puruṣabhūto vā 'nupraviśya yathāsthānaṃ tiṣṭhati paścāt",
    "T07vakobhau:4744": " garbha āpyāyamāno napuṃsakaṃ bhavatīti\" /",
    "T07vakobhau:4745": " idaṃ vicāryate /",
    "T07vakobhau:4746": " kimasya śukrakśoṇitamahābhūtānyevendriyāśrayabhāvamāpadyante karmavaśādāhosvit bhūtāntarāṇyeva karmabhirjāyante /",
    "T07vakobhau:4747": " tānyupaśrityeti /",
    "T07vakobhau:4748": " tānyevetyeke /",
    "T07vakobhau:4749": " anindriyaṃ hi śukraśoṇitamantarābhavena sārdhaṃ nirudhyate sendriyaṃ prādurbhavati /",
    "T07vakobhau:4750": " vījāṅduranirodhotpādanyāyena yattatkālamityākhyāyate /",
    "T07vakobhau:4751": " evaṃ ca kṛtvedaṃ sūtrapadaṃ sūtre sūnītaṃ bhavati",
    "T07vakobhau:4752": " \"mātāpitraśucikalalasaṃbhutasye\"ti /",
    "T07vakobhau:4753": " tathā \"dīrgharātraṃ yuṣmābhirbhikṣivaḥ katasiḥ saṃvarddhitā",
    "T07vakobhau:4754": " rudhiravindurūpātta\" iti /",
    "T07vakobhau:4755": " bhūtāntarāṇyevetyapare /",
    "T07vakobhau:4756": " tadyathāparṇakrimeḥ /",
    "T07vakobhau:4757": " aśucisaṃniśrayotpattyabhisaṃbandhivacanāttu kalalasya sūtrāvirodha iti /",
    "T07vakobhau:4758": " evaṃ tāvadaṇḍajāṃ jarāyujāṃ ca yorni pratipadyate /",
    "T07vakobhau:4759": " anyatra tu yathāyogaṃ vaktavyamityāhuḥ /",
    "T07vakobhau:4760": " tatra cāyaṃ yogo dṛśyate",
    "T07vakobhau:4761": " gandhasthānābhikāmo 'nyaḥ",
    "T07vakobhau:4762": " saṃsvedajāṃ yoniṃ pratipadyamāna upapattisthānaṃ gatvābhilāṣāt gacchatyamedhyaṃ medhyaṃ vā yathākramam /",
    "T07vakobhau:4763": " upapādukāṃ tu yoniṃ prapadyamānaḥ sthānābhilāṣāt /",
    "T07vakobhau:4764": " kathaṃ narakeṣu sthānābhilāṣaḥ /",
    "T07vakobhau:4765": " viparyastabuddhitvāt /",
    "T07vakobhau:4766": " sa hi śītavātavarṣābhiṣekairātmānaṃ bādhyamānaṃ paśyati narakeṣu cāgniṃ dīpyamānam /",
    "T07vakobhau:4767": " tatra uṣṇābhilāṣāddhāvati /",
    "T07vakobhau:4768": " punastaptavātātapāgnisaṃtāpairātmānaṃ bādhyamānamanupaśyan śaityaṃ ca narakeṣu śītābhilāṣāddhāvati",
    "T07vakobhau:4769": " yad avasthas tad upapattisaṃvarttanīyaṃ karmākārṣīt tadavasthātmānaṃ tāśca sattvān paśyan dhāvatīti pūrvācāryāḥ /",
    "T07vakobhau:4770": " tatra punardevāntarābhava ūrdhvaṃ gacchatyā sanādivottiṣṭhan manuṣyatiryakpretānāṃ manuṣyādivat",
    "T07vakobhau:4771": " ūrdhvapādastu nārakaḥ // VAkK_3.15 //",
    "T07vakobhau:4772": " \"te vai patanti narakādūrdhvapādā avāṅmukhāḥ /",
    "T07vakobhau:4773": " ṛṣīṇāmabhivaktāraḥ saṃyatānāṃ tapasvinām\" iti //",
    "T07vakobhau:4774": " gāthābhidhānāt /",
    "T07vakobhau:4775": " yaduktaṃ \"viparyastamatiryātī\"ti /",
    "T07vakobhau:4776": " kimavaśyaṃ sarvo 'ntarābhavastathā mātuḥ kukṣimavakrāmati /",
    "T07vakobhau:4777": " nityāha /",
    "T07vakobhau:4778": " kiṃ tarhi /",
    "T07vakobhau:4779": " catasro garbhāvakrāntayaḥ sūtra uktāḥ /",
    "T07vakobhau:4780": " katamāścatasraḥ /",
    "T07vakobhau:4781": " saṃprajānan viśatyekaḥ",
    "T07vakobhau:4782": " tiṣṭhati niṣkrāmati sā saṃprajānan /",
    "T07vakobhau:4783": " tiṣṭhatyapyaparaḥ /",
    "T07vakobhau:4784": " saṃprajānanniti varttate /",
    "T07vakobhau:4785": " praviśatyapītyapikṣabdāt /",
    "T07vakobhau:4786": " aparaḥ /",
    "T07vakobhau:4787": " niṣkrāmatyapi",
    "T07vakobhau:4788": " saṃprājānan praviśati tiṣṭhatyapi /",
    "T07vakobhau:4789": " sarvāṇi mūḍho 'nyaḥ",
    "T07vakobhau:4790": " kaścit punaḥ sarvāṇyevāsaṃprajānan karoti praviśatyasaṃprajānan tiṣṭhati niṣkrāmatyapi /",
    "T07vakobhau:4791": " etāścatasro garbhāvakrāntayaḥ pratilomaṃ nirdiṣṭāḥ /",
    "T07vakobhau:4792": " ślokabandhānuguṇyataḥ /",
    "T07vakobhau:4793": " nityamaṇḍajaḥ // VAkK_3.16 //",
    "T07vakobhau:4794": " aṇḍajaḥ sattvo nityaṃ mūḍha eva sarvāṇi karoti /",
    "T07vakobhau:4795": " kathamaṇḍājjāto garbhaṃ praviśati /",
    "T07vakobhau:4796": " yo 'pi janiṣyate so 'pyaṇdajaḥ /",
    "T07vakobhau:4797": " athavā bhāvinyāpi saṃjñayā nirdeśāḥ kriyante /",
    "T07vakobhau:4798": " tadyathā \"saṃkṛtamabhisaṃskarotī\"ti sūtre odanaṃ pacatīti saktum pinaṣṭīti loke /",
    "T07vakobhau:4799": " tasmānnaiṣa doṣaḥ /",
    "T07vakobhau:4800": " kathaṃ punarasaṃprajānan mātuḥ kukṣiṃ praviśati yāvanniṣkrāmati kathaṃ vā saṃprajānan /",
    "T07vakobhau:4801": " alpeśākhyasya tāvatsattvasya mātuḥ kukṣiṃ praviśataḥ evaṃ vīparītau saṃjñādhimokṣau pravarttete",
    "T07vakobhau:4802": " vāto vāti devo varṣati /",
    "T07vakobhau:4803": " śītaṃ durdinaṃ mahato vā janakāyasya kolāhalaṃ hnta tṛṇagahanaṃ vā praviśāmi vanagahanaṃ vā tṛṇakuṭīṃ vā parṇakuṭīṃ vā vṛkṣamūlaṃ vā sarpāmi kuṇḍayamūlaṃ veti /",
    "T07vakobhau:4804": " tiṣṭhato 'pyeṣu tiṣṭhāmiti niṣkrāmato spyebhyo niryāmīti /",
    "T07vakobhau:4805": " maheśākhyasya tu sattvasyārāmaṃ vā praviśāmyudyānaṃ vāprāsādaṃ vā",
    "T07vakobhau:4806": " 'bhirohāmi kūṭāgāraṃ vā paryaṅka veti /",
    "T07vakobhau:4807": " tathā tiṣṭhāmi niryāmīti /",
    "T07vakobhau:4808": " evaṃ tāvadasaṃprajānan praviśati yāvanniṣkrāmati /",
    "T07vakobhau:4809": " saṃprajānaṃstu samyak prajānāti mātuḥ kukṣiṃ praviśāmyatraiva tiṣṭhāmi ata eva niryāmiti /",
    "T07vakobhau:4810": " nāsya viparītau saṃjñādhimokṣau pravarttete /",
    "T07vakobhau:4811": " atra punarapadiśyate /",
    "T07vakobhau:4812": " garbhāvakrāntayastisraścakravarttisvayaṃbhuvām /",
    "T07vakobhau:4813": " cakravarttinaśca svayaṃbhuvośca pratyekabuddhasaṃbuddhayośca /",
    "T07vakobhau:4814": " yathākramamityante vakṣyati /",
    "T07vakobhau:4815": " tatra prathamā cakravarttinaḥ /",
    "T07vakobhau:4816": " sa hi praviśatyeva saṃprajānan na tiṣṭhati nāpi niṣkrāmati /",
    "T07vakobhau:4817": " pratyekabuddhastiṣṭhatyapi /",
    "T07vakobhau:4818": " buddho niṣkrāmatyapi /",
    "T07vakobhau:4819": " atrāpi bhāvinyā saṃjñayā nirdeśaḥ /",
    "T07vakobhau:4820": " karmajñānobhayeṣāṃ vā viśadatvād yathākramam // VAkK_3.17 //",
    "T07vakobhau:4821": " viśadakarmaṇāmdārapuṇyakriyāṇāṃ prathamā /",
    "T07vakobhau:4822": " viśadajñānānāṃ bāhuśrutyakṛtapravicayānāṃ dvitīyā /",
    "T07vakobhau:4823": " viśada puṇyakarmajñānānāṃ tṛtīyā /",
    "T07vakobhau:4824": " ta eva tvete cakravarttyādaya evaṃbhūtā yujyante yathākramam /",
    "T07vakobhau:4825": " śeṣāṇāṃ caturthīti siddhaṃ bhavati /",
    "T07vakobhau:4826": " atredānīṃ bāhyakā ātmavādaṃ parigṛhyottiṣṭhante /",
    "T07vakobhau:4827": " yadi sattvo lokāntaraṃ saṃcaratīti pratijñāyate siddha ātmā bhavatīti /",
    "T07vakobhau:4828": " sa eṣa pratiṣidhyate",
    "T07vakobhau:4829": " nātmāsti",
    "T07vakobhau:4830": " kīdṛśa ātmā ya imān nikṣipatyanyāśca skndhān pratisaṃdadhātīti parikalpyate /",
    "T07vakobhau:4831": " sa tadṛśo nāstyantarvyāpārapuruṣaḥ /",
    "T07vakobhau:4832": " evaṃ tūktaṃ bhagavatā \"asti karmāsti vipākaḥ kārakastu nopalabhyate ya imāṃśca skandhānnikṣipati anyāṃśca skandhān pratisaṃdadhātyanyatra dharmasaṃketāt /",
    "T07vakobhau:4833": " tatrāyaṃ dharmasaṃketo yadutāsmin satīdaṃ bhavatīti vistareṇa pratītyasamutpādaḥ \"/",
    "T07vakobhau:4834": " kīdṛśastarhyātmā na pratiṣidhyate /",
    "T07vakobhau:4835": " skandhamātraṃ tu",
    "T07vakobhau:4836": " yadi tu skandhamātramevātmeti upacaryate tasyāpratiṣedhaḥ /",
    "T07vakobhau:4837": " evaṃ tarhi skandhā eva lokāntaraṃ saṃcarantīti prāptaṃ skandhamātraṃ tu nātra saṃcaratīti",
    "T07vakobhau:4838": " kleśakarmābhisaṃskṛtam /",
    "T07vakobhau:4839": " antarābhavasaṃtatyā kukṣimeti pradīpavat // VAkK_3.18 //",
    "T07vakobhau:4840": " kṣaṇikā hi skandhāsteṣāṃ saṃcarituṃ nāsti śaktiḥ /",
    "T07vakobhau:4841": " kleśaistu paribhāvitaṃ karmabhiśca kleśamātramantarābhāsaṃjñikayā saṃtatyā mātuḥ kukṣimāyāti",
    "T07vakobhau:4842": " tadyathā pradīpaḥ kṣaṇiko 'pi saṃtatyā deśāntaramiti nāstyeṣa doṣaḥ /",
    "T07vakobhau:4843": " tasmātsiddhametadasatyapyātmani kleśakarmābhisaṃskṛṭaḥ skandhānāṃ saṃtāno mātuḥ kukṣimāpadyata iti /",
    "T07vakobhau:4844": " sa punaḥ",
    "T07vakobhau:4845": " yathākṣepaṃ kramādvṛddhaḥ santānaḥ kleśakarmabhiḥ /",
    "T07vakobhau:4846": " paralokaṃ punaryāti",
    "T07vakobhau:4847": " nahi sarvasya skandhasantānasyākṣepastulyo bhavatyāyupyasya karmaṇo bhedāt",
    "T07vakobhau:4848": " ato yasya yāvānākṣpastasya tāvatī vṛddhiḥ krameṇa bhavati /",
    "T07vakobhau:4849": " kena krameṇa /",
    "T07vakobhau:4850": " \"kalalaṃ prathamaṃ dhavati kalalājjāyate 'rbudaḥ /",
    "T07vakobhau:4851": " arbudājjāyate peśī peśīto jāyate ghanaḥ //",
    "T07vakobhau:4852": " ghanāt praśākhā jāyante keśaromanakhādayaḥ /",
    "T07vakobhau:4853": " indriyāṇi ca rūpīṇi vyañjanānyanupūrvaśaḥ //",
    "T07vakobhau:4854": " ityāryāḥ /",
    "T07vakobhau:4855": " etāḥ pañca garbhāvasthāḥ kalalārbudapeśīghanapraśākhāvasthāḥ /",
    "T07vakobhau:4856": " tasya khalu kālāntareṇa paripākaprāptasya garbhaśatlasyābhyantarāt mātuḥ kukṣau karmavipākajā vāyavo vānti ye taṃ garbhaśalyaṃ saṃparivarttya mātuḥ kāyāvakṣaradvārābhimukhamavasthāpayanti sakrūrapurīṣapiṇḍa ivātimātraṃ sthānāt pracyuto duḥkhaṃ saṃparivarttyate /",
    "T07vakobhau:4857": " yadi punaḥ kadācinmāturāhāravihārakriyāpacāreṇa ca pūrvakarmāparādhena garbha eva vyāpādaṃ prāpnoti tata enaṃ tajjñāstriyaḥ kumārabhṛtyakā vā sukhoṣṇena sarpistailena supiṣṭena śālmalīkalkenānyena vā hastamabhyajya tīkṣṇaṃ tanukaṃ cātra śastrakamupanivadhya tasminvarcaskūpa ivogradurgandhāndhakārasamalapalvale suvahukrimikulasahasrāvāse nityasrāviṇi satatapratikriye śukraśroṇitalasikāmalasaṃklinnaviklinnakvathitapicchile paramavībhatsadarśane chidratanucarmāvacchādite pūrvakarmavīpākarje mahati kāmanāḍīrvaṇe hastaṃ praveśyā ṅgamaṅgaṃ nikṛtyādhyāharanti /",
    "T07vakobhau:4858": " sa cāpyaparaparyāyavedanīyena karmaṇā pūrvakeṇa kāmapi gatiṃ nīyate /",
    "T07vakobhau:4859": " atha punaḥ svasti prajāyate tata enaṃ mātā putrābhilāṣiṇī tatparikā vā striyaḥ sadyojātakaṃ taruṇavrṇāyamānātmānaṃ śastrakṣārā yamāṇasaṃsparśābhyāṃ pāṇibhyāṃ parigṛhya snāpayanti stanyena sarpipā vāpyāyayanti audārikaṃ cāhāramāhartuṃ krameṇābhyāsayanti /",
    "T07vakobhau:4860": " tasya vṛddheranvayādindriyāṇāṃ paripākānpunarapi kleśāḥ samudācaranti karmaṇi copacayaṃ gacchanti",
    "T07vakobhau:4861": " saḥ taiḥ kāyasya bhedādantarābhavasaṃtatyā pūrvavat paralokaṃ punaryāti /",
    "T07vakobhau:4862": " ityanadibhavacakrakam // VAkK_3.19 //",
    "T07vakobhau:4863": " etena prakāreṇa kleśakarmahetukaṃ janma taddhetukāni punaḥ kleśakarmāṇi tebhyaḥ punarjanmetyanādibhavacakrakaṃ veditavyam /",
    "T07vakobhau:4864": " ādau hi parikalpyamāne tsyāhetukatvameteṣu sajyeta sati cāhetukatve sarvamevedamahetukaṃ prāduḥsyāt",
    "T07vakobhau:4865": " dṛṣṭaṃ cāṅkurādīṣu vījādīnāṃ sāmarthyaṃ deśakālapratiniyamādagnyādīnāṃ ca pākajādiṣviti nāsti nirhetukaḥ prādurbhāvaḥ /",
    "T07vakobhau:4866": " nityakāraṇāstitvavādaśca prāgeva paryudastaḥ /",
    "T07vakobhau:4867": " tasmānnāstyeva saṃsārasyādiḥ /",
    "T07vakobhau:4868": " antastu hetukṣayāt yuktaḥ /",
    "T07vakobhau:4869": " hetvadhīnatvājjanmano vījakṣayādivaṅkurasyeti /",
    "T07vakobhau:4870": " ya eṣa skandhasaṃtāno janmatrayāvastha ūpadiṣṭaḥ",
    "T07vakobhau:4871": " sa pratītyasamutpādo dvādaśāṅgastrikāṇḍakaḥ /",
    "T07vakobhau:4872": " tatra dvādaśāṅgāni avidyā saṃskārā vijñānaṃ nāmarūpaṃ ṣaḍāyatanaṃ sparśo vedanā tṛṣṇā upādānaṃ bhavo jātirjarāmaraṇaṃ ca /",
    "T07vakobhau:4873": " trīṇi kāṇḍāni pūrvāparāntamadhyānyatītānāgatapratyutpannāni janmāni /",
    "T07vakobhau:4874": " kathameṣu trikāṇḍeṣu dvādaśāṅgāni vyavasthāpyante /",
    "T07vakobhau:4875": " pūrvāparāntayordve dve madhye 'ṣṭau",
    "T07vakobhau:4876": " avidyā saṃskārāśca pūrvānte jātirjarāmaraṇaṃ cāparānte /",
    "T07vakobhau:4877": " śeṣāṇyaṣṭau madhye /",
    "T07vakobhau:4878": " kiṃ punaretānyaṣṭāṅgāni sarvasyāṃ jātau bhavanti /",
    "T07vakobhau:4880": " kasya tarhi /",
    "T07vakobhau:4881": " paripūriṇaḥ // VAkK_3.20 //",
    "T07vakobhau:4882": " parīpūro 'syāstīti paripūro ya etāni sarvāṇyevāvasthāntarāṇi spṛśati so",
    "T07vakobhau:4883": " 'tra pudgalo 'bhipreto na tu yo 'ntarāla eva mriyate /",
    "T07vakobhau:4884": " nāpi rūpārupyāvacaraḥ /",
    "T07vakobhau:4885": " tathā hi mahānidānaparyāye kāmāvacara eva pudgalo nirdiṣṭaḥ /",
    "T07vakobhau:4886": " \"vijñānaṃ cedānanda mātuḥ kukṣiṃ nāvakrāmedi\"ti vacanāt /",
    "T07vakobhau:4887": " yadā tu dvividhaḥ pratītyasamutpāda ucyate paurvāntikaścāparāntikaśceti tadā saptāṅgāni paurvāntiko yāvadvedanāntaḥ pañcāparāntikaḥ /",
    "T07vakobhau:4888": " saphalahetukayoḥ pūrvāparāntayorgrahaṇāt /",
    "T07vakobhau:4889": " atha ka ime 'vidyādayaḥ /",
    "T07vakobhau:4890": " pūrvakleśā daśā 'vidyā",
    "T07vakobhau:4891": " yā pūrvake janmani kleśāvasthā sehāvidyetyucyate /",
    "T07vakobhau:4892": " sāhacaryāttadvaśena teṣāṃ samudācārācca /",
    "T07vakobhau:4893": " rājāgamanavacane tadanuyātrikā gamanasiddhavat /",
    "T07vakobhau:4894": " saṃskārāḥ pūrvakarmaṇaḥ /",
    "T07vakobhau:4895": " daśeti varttate /",
    "T07vakobhau:4896": " pūrvajanmanyeva yā puṇyādikarmāvasthā seha saṃskārā ityucyante yasya karmaṇa iha vipākaḥ /",
    "T07vakobhau:4897": " saṃdhiskandhāstu vijñānaṃ",
    "T07vakobhau:4898": " mātuḥ kukṣī pratisaṃdhikṣaṇe pañca skandhā vijñānam /",
    "T07vakobhau:4899": " nāmarūpamataḥ param // VAkK_3.21 //",
    "T07vakobhau:4900": " prāk ṣaḍāyatanotpādāt",
    "T07vakobhau:4901": " saṃdhicittāt pareṇa yāvat ṣaḍāyatanaṃ notpadyate sā 'vasthā nāmarūpaṃ tāvat ṣaḍāyatanamityucyate",
    "T07vakobhau:4902": " prakcaturāyatanotpādādini vaktavye ṣaḍāyatanavacanaṃ tadā tadvyavasthāpanāt /",
    "T07vakobhau:4903": " tatpūrvaṃ trikasaṃgamāt /",
    "T07vakobhau:4904": " utpanne ṣaḍāyatane sāvasthā tāvat ṣaḍāyatanamityucyate yāvadindriyaviṣayavijñānatrikasaṃnipātaḥ",
    "T07vakobhau:4905": " sparśaḥ prāksukhaduḥkhādikāraṇajñānaśaktitaḥ // VAkK_3.22 //",
    "T07vakobhau:4906": " trayāṇāṃ saṃnipātāt sparśo bhavati /",
    "T07vakobhau:4907": " sa yāvadvedanātrayakāraṇaparicchedena samartho bhavati sā 'vasthā sparśa ityucyate /",
    "T07vakobhau:4908": " paricchedasāmarthye sati",
    "T07vakobhau:4909": " vittiḥ prāk maithunāt",
    "T07vakobhau:4910": " vedanāvasthā yāvanmaithunarāgo na samudācarati /",
    "T07vakobhau:4911": " tṛṣṇā bhogamaithunarāgiṇaḥ /",
    "T07vakobhau:4912": " kāmaguṇamaithunarāgasamudācārāvasthā tṛṣṇetyucyate yāvanna tadviṣayaparyeṣṭimāpadyate /",
    "T07vakobhau:4913": " upādānaṃ tu bhogānāṃ prāptaye paridhāvataḥ // VAkK_3.23 //",
    "T07vakobhau:4914": " yasyāmavasthāyāṃ viṣayaprāptaye paryeṣṭimāpannaḥ sarvato dhāvatyasāvavasthā upādānamityucyate",
    "T07vakobhau:4915": " tathā ca paridhāvan",
    "T07vakobhau:4916": " sa bhaviṣyat bhavaphalaṃ kurute karma tat bhavaḥ /",
    "T07vakobhau:4917": " sa viṣayāṇāṃ prāptihetoḥ paridhāvan paunarbhavikaṃ karmopacinoti so 'sya",
    "T07vakobhau:4918": " bhavaḥ /",
    "T07vakobhau:4919": " tena hi karmaṇā punaritaḥ pracyutasyāyatyāṃ pratisaṃdhirbhavati /",
    "T07vakobhau:4920": " yo 'sau",
    "T07vakobhau:4921": " pratisaṃdhiḥ punarjātiḥ",
    "T07vakobhau:4922": " yadeveha vijñānāṅgaṃ tadevāsyānyatra janmani jātiḥ /",
    "T07vakobhau:4923": " tat ūrdhvaṃ",
    "T07vakobhau:4924": " jarāmaraṇamā vidaḥ // VAkK_3.24 //",
    "T07vakobhau:4925": " jāteḥ pareṇa yāvadedanāvasthā jarāmaraṇam /",
    "T07vakobhau:4926": " yānyeveha catvāryaṅgāni nāmarūpaṣaḍāyatanasparśavedanāstānyevānyatra jarāmaraṇamityetāni dvādaśāṅgāni",
    "T07vakobhau:4927": " sa caiṣa pratītyasamutpādaścaturvidha ucyate /",
    "T07vakobhau:4928": " kṣaṇikaḥ prakarṣikaḥ sāṃbandhikaḥ āvasthikaśca /",
    "T07vakobhau:4929": " kathaṃ kṣaṇikaḥ /",
    "T07vakobhau:4930": " ekasmin khalvapi kṣaṇe dvādaśāṅgāni bhavanti /",
    "T07vakobhau:4931": " tadyathā lobhavaśena prāṇinaṃ jīvitād vyaparopayet /",
    "T07vakobhau:4932": " yo mohaḥ sā 'vidyā /",
    "T07vakobhau:4933": " yā cetanā te saṃskārāḥ /",
    "T07vakobhau:4934": " vastuprativijñaptirvijñānam /",
    "T07vakobhau:4935": " vijñānasahabhuvaścatvāraḥ skandhā nāmarūpam /",
    "T07vakobhau:4936": " nāmarūpe vyavasthāpitāni indriyāṇi ṣaḍāyatanam /",
    "T07vakobhau:4937": " ṣaḍḍāyatanābhinipātaḥ sparśaḥ /",
    "T07vakobhau:4938": " sparśānubhavanaṃ vedanā /",
    "T07vakobhau:4939": " yo lobhaḥ sa tṛṣṇā /",
    "T07vakobhau:4940": " tatsaṃprayuktāni paryavasthānāni upādānam /",
    "T07vakobhau:4941": " tatsamutthitaṃ kāyavākkarma bhavaḥ /",
    "T07vakobhau:4942": " teṣāṃ dharmāṇāmutsarjanaṃ jātiḥ parīpāko jarā bhaṅgo maraṇamiti /",
    "T07vakobhau:4943": " punarāhuḥ /",
    "T07vakobhau:4944": " kṣaṇikaḥ sāṃbandhikaśca yathā prakaraṇeṣu \"pratītyasamutpādaḥ katamaḥ /",
    "T07vakobhau:4945": " sarve saṃskṛtā dharmā\" iti /",
    "T07vakobhau:4946": " āvasthiko dvādaśa pañcaskandhikā avasthā nirantarajanmatrayasaṃbaddhāḥ /",
    "T07vakobhau:4947": " sa eva prākarṣikaḥ /",
    "T07vakobhau:4948": " eṣāṃ katamo 'yamabhipreto bhagavataḥ /",
    "T07vakobhau:4949": " āvasthikaḥ kileṣṭo 'yaṃ",
    "T07vakobhau:4950": " yadyaṅgamaṅgaṃ pañca skandhāḥ kiṃ kāraṇamavidyādīneva dharmān kīrttayati sma /",
    "T07vakobhau:4951": " prādhānyattvaṅgakīrtanam /",
    "T07vakobhau:4952": " avidyāpradhānāmavasthāmavidyāṃ jagāda saṃskārapradhānāṃ saṃskārānyāvajjarāmaraṇamityadoṣaḥ",
    "T07vakobhau:4953": " kiṃ punaḥ kāraṇaṃ sūtre dvādaśāṅga uktaḥ prakaraṇeṣvanyathā",
    "T07vakobhau:4954": " \"pratītyasamutpādaḥ katamaḥ /",
    "T07vakobhau:4955": " sarve saṃskṛtā dharmā\" iti /",
    "T07vakobhau:4956": " abhiprāyikaḥ sūtre lākṣaṇiko 'bhidharmaḥ /",
    "T07vakobhau:4957": " tathāvasthikaḥ kṣaṇikaḥ prākarṣikaḥ sāṃbandhikaḥ sattvākhyo 'sattvākhyaśceti bhedaḥ /",
    "T07vakobhau:4958": " kimarthaṃ punaḥ sūtre sattvākhya eva /",
    "T07vakobhau:4959": " pūrvāparāntamadhyeṣu saṃmohavinivṛttaye // VAkK_3.25 //",
    "T07vakobhau:4960": " ata eva ca trikāṇḍaḥ /",
    "T07vakobhau:4961": " tatra pūrvāntasaṃmoho yata iyaṃ vicikitsā kiṃ nva hamabhūvamatīte 'dhvani",
    "T07vakobhau:4962": " āhosvinnābhūvaṃ ko nvahamabhūvaṃ kathaṃ nvahamabhūvamiti /",
    "T07vakobhau:4963": " aparāntasaṃmoho yata iyaṃ vicicitsā kiṃ nu bhaviṣyāmyanāgate 'dhvanīti",
    "T07vakobhau:4964": " vistaraḥ /",
    "T07vakobhau:4965": " madhyasaṃmoho yata iyaṃ vicikitsā kimsvididaṃ ke santaḥ ke bhaviṣyāma iti",
    "T07vakobhau:4966": " etasya trividhasya saṃmohasya vyāvarttanārthaṃ sattvākhya eva trikāṇḍaśca pratītyasamutpāda upadiṣṭaḥ sūtre yathākramamavidyā saṃskārāśca jātirjarāmaraṇaṃ ca vijñānaṃ yāvat bhavaśca tathāhi sūtra evoktaṃ \"yataśca bhikṣavo bhikṣuṇā pratītyasamutpādaśca",
    "T07vakobhau:4967": " pratītyasamutpannāśca dharmā evaṃ yathābhūtaṃ samyak prajñayā dṛṣṭā bhavanti /",
    "T07vakobhau:4968": " sa na pūrvāntaṃ pratisarati kiṃ nvahamabhūvamatīte 'dhvanī\"ti vistaraḥ /",
    "T07vakobhau:4969": " tṛṣṇopādānabhavā apyaparāntasaṃmohavyāvartanārthamityapare /",
    "T07vakobhau:4970": " tasyaiva hyete hetava iti sa punareṣa dvādaśāṅgaḥ pratītyasamutpādastrisvabhāvo veditavyaḥ",
    "T07vakobhau:4971": " kleśakarmavastūni /",
    "T07vakobhau:4972": " tatra",
    "T07vakobhau:4973": " kleśāstrīṇi",
    "T07vakobhau:4974": " trīṇyaṅgāni kleśasvabhāvānyavidyātṛṣṇepādānāni /",
    "T07vakobhau:4975": " dvayaṃ karma",
    "T07vakobhau:4976": " aṅgadvayaṃ karmasvabhāvaṃ saṃskārā bhavaśca /",
    "T07vakobhau:4977": " sapta vastu",
    "T07vakobhau:4978": " saptāṅgāni vastusvabhāvāni vijñānanāmarūpaṣaḍāyatanasparśavedanājātijarāmaraṇāni /",
    "T07vakobhau:4979": " kleśakarmāśrayatvāt /",
    "T07vakobhau:4980": " yathā ca vastu saptāṅgāni",
    "T07vakobhau:4981": " phalaṃ tathā /",
    "T07vakobhau:4982": " saptaivāṅgāni phābhūtāni /",
    "T07vakobhau:4983": " śeṣāṇi pañca hetubhūtāni /",
    "T07vakobhau:4984": " karmakleśasvabhāvabhūtatvāt /",
    "T07vakobhau:4985": " kiṃ punaḥ kāraṇaṃ madhye phalahetū viśālitau /",
    "T07vakobhau:4986": " vastunaḥ pañcadhā bhedāt /",
    "T07vakobhau:4987": " kleśasya dvidhā /",
    "T07vakobhau:4988": " anāgate 'dhvani phalaṃ saṃkṣiptaṃ dvidhā bhedāt /",
    "T07vakobhau:4989": " atīte 'dhvani heturekamukhakleśopadeśāditi /",
    "T07vakobhau:4990": " phalahetvabhisaṃkṣepo dvayormadhyānumānataḥ // VAkK_3.26 //",
    "T07vakobhau:4991": " madhyenaiva hi pūrvāntāparāntayorapi hetuphalavistaraḥ śakyo 'numānumiti",
    "T07vakobhau:4992": " noktaḥ /",
    "T07vakobhau:4993": " punaraparātmakaṃ hi yatnaṃ mā kāryamiti /",
    "T07vakobhau:4994": " yadi khalu dvādaśāṅga eva pratītyasamutpāda evaṃ satyavidyāyā anupadiṣṭahetukatvādādimān saṃsāraḥ prāpnoti jarāmaraṇasya cānupadiṣṭaphalatvādantavān /",
    "T07vakobhau:4995": " aṅgāntaraṃ vā punarupasaṃkhyātavyaṃ tasyāpyanyasmāditya navasthāprasaṅgaḥ /",
    "T07vakobhau:4996": " nopasaṃkhyātavyam /",
    "T07vakobhau:4997": " yasmādupadarśito 'tra bhagavatā",
    "T07vakobhau:4998": " kleśāt kleśaḥ kriyā caiva tato vastu tataḥ punaḥ /",
    "T07vakobhau:4999": " vastukleśāśca jāyante bhavāṅganāmayaṃ nayaḥ // VAkK_3.27 //",
    "T07vakobhau:5000": " kleśāt kleśo jāyate tṛṣṇāyā upādānam /",
    "T07vakobhau:5001": " kleśāt karma /",
    "T07vakobhau:5002": " upādānāt bhavo 'vidyāyāśca saṃskārā /",
    "T07vakobhau:5003": " karmavastusaṃskārebhyo vijñānaṃ bhavācca jātiḥ /",
    "T07vakobhau:5004": " vastuno vastuvijñānānāmarūpaṃ yāvat sparśādvedanā jāteśca jarāmaraṇam /",
    "T07vakobhau:5005": " vastunaḥ kleśo vedanāyā stṛṣṇeti /",
    "T07vakobhau:5006": " yasmādeṣa nayo vyavasthito bhavāṅgānāṃ tasmādavidyā 'pi kleśasvabhāvā vastunaḥ kleśādveti jñāpitaṃ bhavati /",
    "T07vakobhau:5007": " vedanāvaśācca jarāmaraṇavastunaḥ punaḥ kleśo bhāvīti nātra punaḥ kiñcidupasaṃkhyeyam /",
    "T07vakobhau:5008": " \"evamasya kevalasya mahato duḥkhaskandhasya samudayo bhavatī\"ti vacanāt /",
    "T07vakobhau:5009": " anyathā hi kimasya sāmarthyaṃ syāt /",
    "T07vakobhau:5010": " ayoniśomanaskārahetukā 'vidyoktā sūtrāntare /",
    "T07vakobhau:5011": " avidyāhetukaścāyoniśomanaskāraḥ /",
    "T07vakobhau:5012": " sa cehāpyupādānāntarbhūtatvādukto bhavatīti apare /",
    "T07vakobhau:5013": " kathamayoniśomanaskārasyopādāne 'ntarbhāvaḥ /",
    "T07vakobhau:5014": " yadi saṃprayogataḥ /",
    "T07vakobhau:5015": " tṛṣṇā 'vidyayorapi tasyāntarbhāvaprasaṅgaḥ /",
    "T07vakobhau:5016": " satyapi cāntarbhāve kathamatredaṃ jñāpitaṃ bhavatyayoniśomanaskārahetukā avidyeti /",
    "T07vakobhau:5017": " yadi tarhyantarbhāvenaiva hetuphalabhāvo vijñāyate tṛṣṇā 'vidyayorapi",
    "T07vakobhau:5018": " tarhi tatrāntarbhāvā daṅgantaratvaṃ śakyamakarttum /",
    "T07vakobhau:5019": " anyaḥ punarāha /",
    "T07vakobhau:5020": " ayoniśo manaskāro heturavidyāyā uktaḥ sūtrāntare /",
    "T07vakobhau:5021": " sa cāpi sparśakāle nirdiṣṭaḥ /",
    "T07vakobhau:5022": " \"cakṣuḥ pratītya rūpāṇi cotpadyate āvilo manaskāro mohaja\" iti /",
    "T07vakobhau:5023": " vedanākāle cāvaśyamavidyayā bhavitavyam /",
    "T07vakobhau:5024": " \"avidyāsaṃsparśajaṃ veditaṃ pratītyotpannā tṛṣṇe\"ti sūtrāntarāt /",
    "T07vakobhau:5025": " ataḥ sparśakāle bhavannayoniśomanaskāro vedanāsahavarttinyā avidyāyāḥ pratyayabhāvena siddha iti nāstyahetukatvamavidyāyā na cāṅgāntaramupasaṃkhyeyam /",
    "T07vakobhau:5026": " nacāpyanavasthāprasaṅgaḥ /",
    "T07vakobhau:5027": " tasyāpyayoniśomanaskārasya punarmohajavacanādāvilo manaskāro mohaja iti /",
    "T07vakobhau:5028": " tattarhyetadantyatroktamiha punarvaktavyam /",
    "T07vakobhau:5029": " na vaktavyam /",
    "T07vakobhau:5030": " kathamanucyamānaṃ gamyate /",
    "T07vakobhau:5031": " yuktitaḥ /",
    "T07vakobhau:5032": " kayā yuktyā /",
    "T07vakobhau:5033": " nahi niravadyā vedanā tṛṣṇāyāḥ pratyayībhavatyarhatāṃ na cāvīparītaḥ sparśaḥ kliṣṭāyā vedanāyāḥ",
    "T07vakobhau:5034": " naca punarniravadyasyārhataḥ sparśo viparīta ityanayā yuktyā /",
    "T07vakobhau:5035": " atiprasaṅga evaṃ prāpnoti /",
    "T07vakobhau:5036": " yauvat yuktyā saṃbhavati tāvadanuktam gamyata iti /",
    "T07vakobhau:5037": " tasmānna bhavatyayaṃ parihāraḥ /",
    "T07vakobhau:5038": " acodyameva tvetad /",
    "T07vakobhau:5039": " avidyājarāmaraṇayoḥ pareṇāṅgantarānabhidhānātsaṃsārasyādyantavattvaprasaṅgaḥ /",
    "T07vakobhau:5040": " nacāparipūrṇo nirdeśa iti /",
    "T07vakobhau:5041": " kiṃ kāraṇam /",
    "T07vakobhau:5042": " pravṛttisaṃmūḍebhyo vineyebhyaḥ kathaṃ paralokādihaloka ihalokācca punaḥ paralokaḥ saṃbadhyata ityetāvato 'trārthasya vivakṣitatvāt /",
    "T07vakobhau:5043": " etasya ca pūrvamevottatvāt /",
    "T07vakobhau:5044": " pūrvāparāntamadhyeṣu saṃmoha vinivṛttaye\" /",
    "T07vakobhau:5045": " uktaṃ bhagavatā \"pratītyasamutpādaṃ vo bhikṣavo deśayiṣyāmi",
    "T07vakobhau:5046": " pratītyasamutpannāṃśca dharmānityathaka eṣāṃ viśeṣaḥ /",
    "T07vakobhau:5047": " śāstratastāvanna kaścit /",
    "T07vakobhau:5048": " ubhyaṃ hi sarve saṃskṛtā dharmā iti /",
    "T07vakobhau:5049": " kathamidānīmanutpannā evānāgatāḥ pratītyasamutpannā ityucyante /",
    "T07vakobhau:5050": " kathaṃ tāvadakṛtā evānāgatāḥ saṃskṛtā ucyante /",
    "T07vakobhau:5051": " ābhisamskārikayā cetanayā cetitatvāt /",
    "T07vakobhau:5052": " anāsravāḥ katham /",
    "T07vakobhau:5053": " te 'pi cetitāḥ kuśalayā cetanayā prāptiṃ prati /",
    "T07vakobhau:5054": " nirvāṇe 'pi prasaṅgaḥ /",
    "T07vakobhau:5055": " tajjātīyatvāttattatraivātideśo yathā naca tāvadrūpyate rūpaṃ cocyate tajjātīyatvādityadoṣaḥ",
    "T07vakobhau:5056": " sūtrābhiprāyastvayamucyate /",
    "T07vakobhau:5057": " heturatra samutpādaḥ samutpannaṃ phalaṃ matam /",
    "T07vakobhau:5058": " hetubhūtamaṅgapratītyasamutpādaḥ samutpadyate 'smāditi dṛtvā phalabhūtamaṅga pratītyasamutpannam",
    "T07vakobhau:5059": " evaṃ sarvāṇyaṅgānyubhayayathā sidhyanti /",
    "T07vakobhau:5060": " hetuphalabhavāt /",
    "T07vakobhau:5061": " na caivaṃ satyavyavasthā bhavantyapekṣābhedāt /",
    "T07vakobhau:5062": " yadapakṣaya pratītyasamutpādo na tadevāpekṣya pratītyasamutpannaṃ hetuphalavat pitṛputravacca",
    "T07vakobhau:5063": " sthavirapūrṇāśaḥ kilāha syāt pratīyasamutpādo na pratītyasamutpannā dharmā iti /",
    "T07vakobhau:5064": " catuṣkoṭikaḥ /",
    "T07vakobhau:5065": " prathamā koṭiranāgatā dharmāḥ /",
    "T07vakobhau:5066": " dvitīyā 'rhataścaramāḥ /",
    "T07vakobhau:5067": " tṛtīyā tadanye 'tītapratyupannā dharmāḥ /",
    "T07vakobhau:5068": " caturthya saṃskṛtā dharmā iti /",
    "T07vakobhau:5069": " atra tu sautrāntikā vijñāpayanti /",
    "T07vakobhau:5070": " kiṃ khalvetā iṣṭaya ucyante yā yasyeṣṭirāhosvitsūtrārthaḥ /",
    "T07vakobhau:5071": " sūtrārtha ityāha /",
    "T07vakobhau:5072": " yadi sūtrārtho naiṣa sūtrārthaḥ /",
    "T07vakobhau:5073": " kathaṃ kṛtvā /",
    "T07vakobhau:5074": " yattāvaduktamā \"vasthika eṣa pratītyasamutpādo dvādaśa pañcaskandhikā avasthā dvādaśaṅgānī\" tyetadutsūtram /",
    "T07vakobhau:5075": " sūtre 'nyathā nirdeśād /",
    "T07vakobhau:5076": " \"avidyā katamā /",
    "T07vakobhau:5077": " yattat pūrvānte 'jñānami\"ti vistareṇa /",
    "T07vakobhau:5078": " yacca nītārthaṃ na tat punarneyaṃ bhavatīti naiṣa sūtrārthaḥ /",
    "T07vakobhau:5079": " na vai sarvaṃ nirdeśato nītārthaṃ bhavati /",
    "T07vakobhau:5080": " yathāpradhānaṃ cāpi nirdeśāḥ kriyante /",
    "T07vakobhau:5081": " tadyathā hastipadopame \"pṛthivīdhātuḥ katamaḥ\" ityadhikṛtyāha \"keśā",
    "T07vakobhau:5082": " romāṇī\"ti /",
    "T07vakobhau:5083": " santi ca tatrānye 'pi rūpādayaḥ /",
    "T07vakobhau:5084": " evamatrāpi yathāpradhānaṃ nirdeśaḥ syāt /",
    "T07vakobhau:5085": " aupasaṃhāra eṣaḥ /",
    "T07vakobhau:5086": " nahi tatra keśādayaḥ pṛthivīdhātunā nirdiśyante /",
    "T07vakobhau:5087": " yata eṣāmaparipūrṇo nirdeśaḥ syādapi tu keśādibhireva pṛthivīdhātuḥ tatra nirdeśyate /",
    "T07vakobhau:5088": " na ca keśādīnabhyatītyāpyasti pṛthivīdhāturiti saṃpūrṇa evāsya nirdeśaḥ /",
    "T07vakobhau:5089": " evamihāpyavidyādīnāṃ paripūrṇa eva nirdeśo na sāvaśeṣaḥ /",
    "T07vakobhau:5090": " nanu cābhyatītyāpi keśādīnaśrukheṭa śiṅghāṇakā diṣvasti pṛthivīdhātuḥ /",
    "T07vakobhau:5091": " so 'pi nirdiṣṭa eveti /",
    "T07vakobhau:5092": " yadva \"punaranyadapyasmin kāye khakūkhaṭaṃ kharagatamiti vacanāt bhavatu vā tathaivāvidyāvaśeṣo yadi śakyate darśayitum /",
    "T07vakobhau:5093": " jātyantarasya tvavidyāyāṃ kiṅkṛtaḥ prakṣepaḥ /",
    "T07vakobhau:5094": " yadyapi ca tāsvavasthāsu pañca skandhā vidyante yasya tu bhāvābhāvayoryasya bhāvābhāvaniyamaḥ tadevāṅgaṃ vyavasthāpayitum /",
    "T07vakobhau:5095": " satyapi ca pañcaskandhake 'rhataḥ saṃskārā na bhavanti pañcaskandhahetukāḥ",
    "T07vakobhau:5096": " kiṃ tarhi avidyāhetukā eva /",
    "T07vakobhau:5097": " tathā puṇyāpuṇyāneñjyopagaṃ ca vijñānaṃ tṛṣṇā dayaśceti /",
    "T07vakobhau:5098": " yathānirdeśameva sūtrārthaḥ /",
    "T07vakobhau:5099": " yadapyuktaṃ \"heturatra samutpādaḥ samutpannaṃ phalaṃ yāvaccatuṣkoṭika\" iti",
    "T07vakobhau:5100": " etadapyutsūtram /",
    "T07vakobhau:5101": " sūtre 'nyathā nirdeśāt /",
    "T07vakobhau:5102": " \"pratītyasamutpādaḥ katamaḥ /",
    "T07vakobhau:5103": " yadutāsmin satīdaṃ bhavatīti vistareṇoktvā iti yā 'tra dharmatā dharmasthititā yāvadaviparyastatā ayamucyate pratītyasamutpāda\" iti /",
    "T07vakobhau:5104": " dhrmatā ca nāma dharmajātiḥ dharmāṇāṃ śailiḥ /",
    "T07vakobhau:5105": " ato yeyaṃ dharmatā ya eṣa niyamaḥ /",
    "T07vakobhau:5106": " avidyāyāmevasatyāṃ saṃskārā bhavanti nonyathā /",
    "T07vakobhau:5107": " eṣa pratītyasamutpādo na hetureva /",
    "T07vakobhau:5108": " yadapi catuṣkoṭikamuktaṃ tatra yadyanāgatāḥ dharmā na pratītyasamutpannāḥ sūtraṃ virudhyate",
    "T07vakobhau:5109": " pratītyasamutpannā dharmāḥ katame /",
    "T07vakobhau:5110": " avidyā yāvajjātiḥ jarāmaraṇam /\"",
    "T07vakobhau:5111": " tayo ranāgatādhvavyavasthānaṃ naiṣṭavyamiti trikāṇḍavyavasthā bhidyate /",
    "T07vakobhau:5112": " asaṃskṛtaḥ pratītyasamutpāda iti nikāyāntarīyāḥ /",
    "T07vakobhau:5113": " \"utpādādvā tathāgatānāmanutpādādvā sthitaiveyaṃ dharmate\"ti vacanāt /",
    "T07vakobhau:5114": " tadetadabhiprāyavaśādevaṃ ca na caivam /",
    "T07vakobhau:5115": " kathaṃ tāvadevaṃ kathaṃ vā naivam /",
    "T07vakobhau:5116": " yadyayamabhiprāya utpādadvā tathāgatānāmanutpādādvā nityamavidyādīn pratītya saṃskārādīnāmanutpādo na kadācidapratītyānyadvā pratītyāto nitya iti evametaditi pratigrāhyam /",
    "T07vakobhau:5117": " athāyamabhiprāyaḥ pratītyasamutpādo nāma kiñcit bhāvāntaraṃ nityamastīti /",
    "T07vakobhau:5118": " naitadevamiti pratiṣeddhavyam /",
    "T07vakobhau:5119": " kiṃ kāraṇam /",
    "T07vakobhau:5120": " utpādasya saṃskṛtalakṣaṇatvāt /",
    "T07vakobhau:5121": " na ca nityaṃ bhāvāntaramanityasya lakṣaṇaṃ yujyate /",
    "T07vakobhau:5122": " utpādaśca nāmotpatturbhavatīti ko 'syāvidyādibhirabhisambandho yatasteṣāṃ pratītyasamutpāda ityucyeta /",
    "T07vakobhau:5123": " padārthaścāsamartho bhavatīti nityaśa nāma pratītyasamutpādaśceti /",
    "T07vakobhau:5124": " atha pratītyasamutpāda iti kaḥ padārthaḥ /",
    "T07vakobhau:5125": " pratiḥ prāptyartha eti gatyarthaḥ /",
    "T07vakobhau:5126": " upasargavaśena dhātvarthapariṇāmāt prāpyeti yo 'rthaḥ so'rthaḥ pratītyeti",
    "T07vakobhau:5127": " padiḥ sattārthaṃ samutpūrvaḥ prādurbhāvārthaḥ /",
    "T07vakobhau:5128": " tena prātyayaṃ prāpya samudbhavaḥ pratītyasamutpādaḥ /",
    "T07vakobhau:5129": " na yukta eṣa padārthaḥ /",
    "T07vakobhau:5130": " kiṃ kāraṇam /",
    "T07vakobhau:5131": " ekasya hi kartturdvayoḥ kriyayoḥ pūrvakālāyāṃ kriyāyāṃ ktvāvidhirbhavati /",
    "T07vakobhau:5132": " tadyathā snātvā bhuṅkta iti /",
    "T07vakobhau:5133": " nacāsau pūrvamutpādāt kaścidasti yaḥ pūrvaṃ pratītyottarakālamutpadyate /",
    "T07vakobhau:5134": " nacāpyakartu kāsti kriyeti /",
    "T07vakobhau:5135": " āha cātra",
    "T07vakobhau:5136": " \"pratyeti pūrvamutpādādyadyasattvānna yujyate /",
    "T07vakobhau:5137": " saha cet ktvā na siddho 'tra pūrvakālavidhānata\" iti //",
    "T07vakobhau:5138": " naiṣa doṣaḥ /",
    "T07vakobhau:5139": " idaṃ tāvadyaṃ praṣṭavyaḥ śābdikaḥ /",
    "T07vakobhau:5140": " kimavastho dharmaḥ utpadyate varttamāna utāho 'nāgate iti /",
    "T07vakobhau:5141": " kiṃ cātaḥ /",
    "T07vakobhau:5142": " yadi varttamāna utpadyate /",
    "T07vakobhau:5143": " kathaṃ varttamāno yadi notpannaḥ /",
    "T07vakobhau:5144": " utpannasya vā punarutpattāvanavasthāprasaṅgaḥ /",
    "T07vakobhau:5145": " athānāgata utpadyate kathamasataḥ kartṛtvaṃ siddhatyakartṛkā vā kriyeti /",
    "T07vakobhau:5146": " ato yadavastha utpadyate tadavastha eva pratyeti /",
    "T07vakobhau:5147": " kimavasthaścotpadyate /",
    "T07vakobhau:5148": " utpādābhimukho 'nāgataḥ /",
    "T07vakobhau:5149": " tadavastha eva pratyayaṃ pratyetītyucyate /",
    "T07vakobhau:5150": " aniṣpannaṃ cedaṃ yaduta śābdikīyaṃ kartṛkriyāvyavasthānaṃ bhavatītyeṣa karttā bhūtirityeṣā kriyā /",
    "T07vakobhau:5151": " na cātra bhaviturarthāt bhūtimanyāṃ kriyāṃ paśyāmaḥ /",
    "T07vakobhau:5152": " tasmādacchalaṃ vyavahāreṣu /",
    "T07vakobhau:5153": " eṣa tu vākyārthaḥ /",
    "T07vakobhau:5154": " asmin satyasya bhāvaḥ asyotpādādidamutpadyata iti yo 'rthaḥ so 'rthaḥ",
    "T07vakobhau:5155": " pratītyasamutpāda iti /",
    "T07vakobhau:5156": " āha cātra",
    "T07vakobhau:5157": " \"asannutpadyate yadvat pratyetyapi tathā 'tha san /",
    "T07vakobhau:5158": " utpanna utpadyata ityaniṣṭhā 'san purā 'pi vā //",
    "T07vakobhau:5159": " sahakāle 'pi ca ktvā 'sti dīpaṃ prāpya tamo gatam /",
    "T07vakobhau:5160": " āsyaṃ vyādāya śete ca paścāccetkiṃ na saṃvṛte //\"",
    "T07vakobhau:5161": " anye punarasya codyasya parihārārthamanyathā parikalpayanti /",
    "T07vakobhau:5162": " pratirvīpsārthaḥ /",
    "T07vakobhau:5163": " itau sādhava ityā anavasthāyinaḥ /",
    "T07vakobhau:5164": " utpūrvaḥ padiḥ prādurbhāvārthaḥ /",
    "T07vakobhau:5165": " tāṃ tāṃ kāraṇa sāmagrīṃ prati ityānāṃ samavāyenotpādaḥ pratītyasamutpāda iti /",
    "T07vakobhau:5166": " eṣā tu kalpanā 'traiva kalpyate /",
    "T07vakobhau:5167": " iha kathaṃ bhaviṣyati \"cakṣuḥ pratītya rūpāṇi cotpadyate",
    "T07vakobhau:5168": " cakṣurvijñānamiti\"ti /",
    "T07vakobhau:5169": " kimarthaṃ punarbhagavān paryāyadvayamāha \"asmin satīdaṃ bhavati asyotpādādidamutpadyate\" iti /",
    "T07vakobhau:5170": " avadhāraṇārtham /",
    "T07vakobhau:5171": " yathā 'nyatrāha \"avidyāyāṃ satyāṃ saṃskārā bhavanti nānyatrāvidyāyāḥ",
    "T07vakobhau:5172": " saṃskārā\" iti /",
    "T07vakobhau:5173": " aṅgaparaṃparāṃ vā darśayitum /",
    "T07vakobhau:5174": " asminnaṅge satīdaṃ bhavati asya punaraṅgasyotpādādidamutpadyata iti /",
    "T07vakobhau:5175": " janmaparaṃparāṃ vā /",
    "T07vakobhau:5176": " pūrvānte sati madhyānto bhavati madhyāntasyotpādādaparānta utpadyata iti /",
    "T07vakobhau:5177": " sākṣāt pāraṃparyeṇa pratyayabhāvaṃ darśayati /",
    "T07vakobhau:5178": " kadāciddhi samanantaramavidyāyāḥ saṃskārā bhavanti kadācit pāraṃparyeṇeti",
    "T07vakobhau:5179": " ahetunityahetuvādapratiṣedhārthamityapare /",
    "T07vakobhau:5180": " nāsati heto bhāvo bhavati na cānutpattimato nityāt prakṛtipuruṣādikātkiñcidutpadyata iti /",
    "T07vakobhau:5181": " asyāṃ tu kalpanāyāṃ pūrvapadasya grahaṇamanarthakaṃ prāpnoti /",
    "T07vakobhau:5182": " asyotpādādimutpadyata ityanenaivobhayavādapratiṣedhasiddheḥ /",
    "T07vakobhau:5183": " santi tarhi kecidya ātmani satyāśrayabhūte saṃskārādīnāṃ bhāvaṃ parikalpayanti avidyādīnāṃ cotpādāttadutpattim /",
    "T07vakobhau:5184": " atastām kalpanāṃ paryudāsayitumidaṃ nirdhārayāṃvabhūva yasyaivotpādādyadutpadyate tasminneva sati tat bhavati nānyasmin /",
    "T07vakobhau:5185": " yadutā \"vidyāpratyayāḥ saṃskārāḥ yāvadevamasya kevalasya mahato duḥkhaskandhasya samudayo bhavati\"ti /",
    "T07vakobhau:5186": " aprahīṇotpattijñāpanārthamityācāryāḥ /",
    "T07vakobhau:5187": " avidyāyāmaprahīṇāyāṃ saṃskārā na prahīyante /",
    "T07vakobhau:5188": " tasyā evotpādādutpadyanta iti vistaraḥ /",
    "T07vakobhau:5189": " sthityutpattisaṃdarśanārthamityapare /",
    "T07vakobhau:5190": " yāvat kāraṇasrotastāvat kāryasroto bhavati /",
    "T07vakobhau:5191": " kāraṇasyaivacotpādāt kāryamutpadyata iti /",
    "T07vakobhau:5192": " utpāde tvadhikṛte kaḥ prasaṅgaḥ sthitivacanasya bhinnakramaṃ ca bhagavān kimarthamācakṣita prāk sthitiṃ paścādutpoādam /",
    "T07vakobhau:5193": " punarāha \"asmin satīdaṃ bhavatī\"ti \"kārye sati kāraṇasya vināśo bhavatī\"ti",
    "T07vakobhau:5194": " syānmata mahetukaṃ tarhi kāryamutpadyata ityata āha nāhetukam /",
    "T07vakobhau:5195": " yasmādasyotpādādidamutpadyata iti /",
    "T07vakobhau:5196": " eṣa cetsūtrārtho 'bhaviṣyadasmin satīdaṃ na bhavatītyevācakṣata /",
    "T07vakobhau:5197": " pūrvaṃ ca tāvat kāryasyotpādāne vācakṣata paścādasmin satīdaṃ na bhavatīti",
    "T07vakobhau:5198": " evaṃ hi sādhuḥ kramo bhavati /",
    "T07vakobhau:5199": " itarathā tu pratītyasamutpādaḥ katama ityāderarthe kaḥ prakramo vināśavacanasya /",
    "T07vakobhau:5200": " tasmānnaiṣa sūtrārthaḥ /",
    "T07vakobhau:5201": " kathaṃ puna \"rvidyāpratyayāḥ saṃskārā yāvat jātipratyayaṃ jarāmaraṇāmi\"ti",
    "T07vakobhau:5202": " ābhisaṃbandhamātraṃ darśayiṣyāmaḥ /",
    "T07vakobhau:5203": " bālo hi pratītyasamutpannaṃ saṃskāramātramidamityaprajānan ātmadṛṣṭyasmimānābhiniviṣṭa ātmanaḥ sukhārthamaduḥkhārthaṃ vā kāyādibhistrividhaṃ karmārabhate āyati sukhārthaṃ puṇyaṃ sukhāduḥkhāsukhārthamānaijjamaihikasukhārthamapuṇyaṃ tasyāvidyāpratyayāḥ saṃskārāḥ karmākṣepavaśācca vijñānasaṃatatistāṃ tāṃ gatiṃ gacchati jvālāgamanayogenāntarābhavasaṃbandhāt /",
    "T07vakobhau:5204": " tadanyasaṃskārāpratyayaṃ vijñānam /",
    "T07vakobhau:5205": " evaṃ ca kṛtvā tadupapannaṃ bhavati vijñānāṅganirdeśe \"vijñānaṃ katamat /",
    "T07vakobhau:5206": " ṣaḍvijñānakāyā\" iti /",
    "T07vakobhau:5207": " vijñānapūrvakaṃ punastasyāṃ tasyāṃ gatau nāmarūpaṃ jāyate pañcaskandhakaṃ kṛtsnajanmānugatam",
    "T07vakobhau:5208": " vibhaṅge mahānidānaparyāye caivaṃ nirdeśāt /",
    "T07vakobhau:5209": " \"tathā nāmarūpaparipākātkrameṇa ṣaḍāyatanam /",
    "T07vakobhau:5210": " tato viṣayasaṃprāptau satyāṃ vijñānasaṃbhava\" iti /",
    "T07vakobhau:5211": " trayāṇāṃ saṃnipātaḥ sparśaḥ sukhādivedanīyaḥ /",
    "T07vakobhau:5212": " tatastrividhā vedanā /",
    "T07vakobhau:5213": " tatstṛṣṇā /",
    "T07vakobhau:5214": " duḥkhotpīḍitasya sukhāyāṃ vedanāyāṃ kāmatṛṣṇā /",
    "T07vakobhau:5215": " sukhāyāmaduḥkhāsukhāyāṃ ca rūpatṛṣṇā /",
    "T07vakobhau:5216": " aduḥkhāsukhāyāmārupyatṛṣṇā /",
    "T07vakobhau:5217": " tata iṣṭavedanātṛṣṇāyāḥ kāmādīnāmutpādanam /",
    "T07vakobhau:5218": " tatra kāmāḥ pañca kāmaguṇāḥ /",
    "T07vakobhau:5219": " dṛṣṭayo dvāṣaṣṭiryathā brahmajālasūtre /",
    "T07vakobhau:5220": " śīlaṃ dauḥśīlyaviratiḥ /",
    "T07vakobhau:5221": " vrataṃ kukkuragovratādīni /",
    "T07vakobhau:5222": " yathā ca nirgranthādīnāṃ nagno ghavatyacelaka iti vistaraḥ /",
    "T07vakobhau:5223": " brāhmaṇapāśupataparibrājakādīnāṃ ca daṇḍājinabhasmajaṭātridaṇḍamauṇḍyādisamādānam /",
    "T07vakobhau:5224": " ātmavādaḥ punarātmabhāvaḥ /",
    "T07vakobhau:5225": " ātmeti vādo 'sminnityātmavādaḥ /",
    "T07vakobhau:5226": " ātmadṛṣṭyasmimānāvityapare /",
    "T07vakobhau:5227": " kathamanayorātmavādatvam /",
    "T07vakobhau:5228": " \"ābhyāmātme\"ti vacanāt /",
    "T07vakobhau:5229": " ātmano hyasattvādātmavādopādānamityucyate /",
    "T07vakobhau:5230": " prajñaptimātrakasyopādānāt /",
    "T07vakobhau:5231": " yathokta \"mātmā ātmeti bhikṣavo bālo 'śrutavān pṛthagjanaḥ prajñaptimanupatito natvatrātmā vā ātmīyaṃ vā\" iti /",
    "T07vakobhau:5232": " teṣāmupādānaṃ teṣu yaśchandarāgaḥ /",
    "T07vakobhau:5233": " evaṃ hi bhagavatā sarvatrākhyātam \"upādānaṃ katamat /",
    "T07vakobhau:5234": " yo 'tracchandarāgaṃ\" iti /",
    "T07vakobhau:5235": " upādānapratyayaṃ punaḥ paunarbhavikaṃ karmopacīyate /",
    "T07vakobhau:5236": " tadbhavaḥ /",
    "T07vakobhau:5237": " \"yadapyānanda karmāyatyāṃ punarbhāvābhinivartamkamidamatra bhavasye\"ti",
    "T07vakobhau:5238": " sūtrāt /",
    "T07vakobhau:5239": " bhavapratyayaṃ punarvijñānāvakrāntiyogena /",
    "T07vakobhau:5240": " anāgataṃ janma jātiḥ pañcaskandhikā /",
    "T07vakobhau:5241": " jātau satyāṃ jarāmaraṇaṃ yathā niriṣṭaṃ sūtre /",
    "T07vakobhau:5242": " \"evamasya kevalasya mahato duḥkhaskandhasya samudayo ghavatī\"ti /",
    "T07vakobhau:5243": " kevalasyetyātmīyarahitasya /",
    "T07vakobhau:5244": " mahato duḥkhaskandhasyetyanādyanantasya duḥkhasamūhasya /",
    "T07vakobhau:5245": " samudayo bhavatīti pradurbhāvaḥ /",
    "T07vakobhau:5246": " sa eva tu vaibhāṣikanyāyo yaḥ pūrvamuktaḥ /",
    "T07vakobhau:5247": " athāvidyeti ko 'rthaḥ /",
    "T07vakobhau:5248": " yā na vidyā /",
    "T07vakobhau:5249": " cakṣurādiṣvapi prasaṅgaḥ /",
    "T07vakobhau:5250": " vidyāyā abhāvastarhi /",
    "T07vakobhau:5251": " evaṃ sati na kiñcit syāt /",
    "T07vakobhau:5252": " na caitat yuktam /",
    "T07vakobhau:5253": " tasmāt",
    "T07vakobhau:5254": " vidyāvipakṣo dharmo 'nyo 'vidyā 'mitrānṛtādivat // VAkK_3.28 //",
    "T07vakobhau:5255": " yathā mitraviparyayeṇa tadvipakṣabhūtaḥ kaścidamitro bhavati na tu yaḥ kaścidanyo mitrānnāpi mitrābhāvaḥ /",
    "T07vakobhau:5256": " ṛtaṃ cocyate satyam /",
    "T07vakobhau:5257": " tadvipakṣabhūtaṃ vākyamanṛtaṃ bhavati /",
    "T07vakobhau:5258": " adharmānarthākāryādayaśca dharmādipratidvandvabhūtāḥ /",
    "T07vakobhau:5259": " evamavidyā 'pi vidyāyāḥ pratidvandvabhūtadharmāntaramiti draṣṭavyam /",
    "T07vakobhau:5260": " kuta etat /",
    "T07vakobhau:5261": " pratyayabhāvenopadeśāt /",
    "T07vakobhau:5262": " api ca",
    "T07vakobhau:5263": " saṃyojanādivacanāt",
    "T07vakobhau:5264": " saṃyojanaṃ bandhanamanuśaya ogho yogaścāvidyocyate sūtreṣu /",
    "T07vakobhau:5265": " na cābhāvamātraṃ tathā bhavitumarhati /",
    "T07vakobhau:5266": " na cāpi cakṣurādayaḥ /",
    "T07vakobhau:5267": " tasmāddharmāntaramevāvidyā /",
    "T07vakobhau:5268": " yathā tarhi kubhāryā abhāryetyucyate kuputraścāputraḥ /",
    "T07vakobhau:5269": " evamavidyā 'pyastu /",
    "T07vakobhau:5270": " kuprajñā cenna darśanāt /",
    "T07vakobhau:5271": " kutsitā hi prajña kliṣṭā /",
    "T07vakobhau:5272": " sā ca dṛṣṭisvabhāvā iti nāvidyā yujyate /",
    "T07vakobhau:5273": " yā tarhi na dṛṣṭiḥ sā bhaviṣyati /",
    "T07vakobhau:5274": " sā 'pi bhavituṃ nārhati /",
    "T07vakobhau:5275": " kiṃ kāraṇam /",
    "T07vakobhau:5276": " dṛṣṭestatsaṃprayuktatvāt",
    "T07vakobhau:5277": " avidyā cet prajñā 'bhaviṣyanna dṛṣṭistayā yujyate saṃprāyokṣyata /",
    "T07vakobhau:5278": " dvayoḥ prajñādravyayorasaṃprayogāt /",
    "T07vakobhau:5279": " itaśca",
    "T07vakobhau:5280": " prajñopakleśadeśanāt // VAkK_3.29 //",
    "T07vakobhau:5281": " \"rāgopakliṣṭaṃ cittaṃ nāvamucyate avidyopakliṣṭā prajñā na viśudhyatī\"tyuktam sūtre /",
    "T07vakobhau:5282": " na ca saiva prajñā tasyāḥ prajñāyā upakleśo yukta iti /",
    "T07vakobhau:5283": " yathā cittasyānyo bhinnajātīya upakleśo rāga evaṃ prajñāyā avidyā /",
    "T07vakobhau:5284": " kiṃ punarevaṃ neṣyate /",
    "T07vakobhau:5285": " kliṣṭayā prajñayā kuśalā prajñā vyavkīryamāṇā na viśudhyati /",
    "T07vakobhau:5286": " ato 'sau tasyā upakleśa iti /",
    "T07vakobhau:5287": " yadvāpi rāgopakliṣṭaṃ cittaṃ na vimucyate /",
    "T07vakobhau:5288": " kiṃ tadavaśyaṃ rāgaparyavasthitaṃ bhavati /",
    "T07vakobhau:5289": " uapahataṃ tu tattathā rāgeṇa bhavati yanna vimucyate /",
    "T07vakobhau:5290": " tāṃ punrbhāvanāṃ vyāvartayato vimucyate /",
    "T07vakobhau:5291": " evamavidyopakliṣṭā prajñā na viśudhyatītyavidyopahatāṃ pariklpayāmaḥ /",
    "T07vakobhau:5292": " ko hi parikalpayan vāryate /",
    "T07vakobhau:5293": " jātyantarameva tvavidyāṃ varṇayanti /",
    "T07vakobhau:5294": " yo 'pi manyate \"sarvakleśā avidye\"ti tasyāpyata eva vyudāsaḥ /",
    "T07vakobhau:5295": " sarvakleśasvabhāvā 'pi satī saṃyojanādiṣu pṛthagnocyeta dṛṣṭyā ca na",
    "T07vakobhau:5296": " saṃprayujyeta /",
    "T07vakobhau:5297": " anyena vā kleśena dṛṣṭyādīnāṃ paraṃparāsaṃprayogāt cittamapi cāvidyopakleṣṭamevoktaṃ bhavet",
    "T07vakobhau:5298": " atha mataṃ viśeṣaṇārthaṃ tathoktamiti /",
    "T07vakobhau:5299": " prajñāyāmapyavidyāviśeṣaṇaṃ karttavyaṃ bhavet /",
    "T07vakobhau:5300": " bhavatvavidyā dharmāntaraṃ kastu tasyāḥ svabhāvaḥ /",
    "T07vakobhau:5301": " satyavanna karmaphalānāmasaṃprakhyānam /",
    "T07vakobhau:5302": " etaccaiva na jñāyate kimidamasaṃprakhyānaṃ nāmeti /",
    "T07vakobhau:5303": " yadi yanna saṃprakhyānaṃ saṃprakhyānābhāve 'pi tathaiva doṣo yathā",
    "T07vakobhau:5304": " avidyāyām /",
    "T07vakobhau:5305": " atha saṃprakhyānavipakṣabhūtaṃ dharmāntaram /",
    "T07vakobhau:5306": " tadidaṃ tathaiva na jñāyate kiṃ taditi /",
    "T07vakobhau:5307": " evañjātīyako 'pi dharmāṇāṃ nirdeśo bhavati /",
    "T07vakobhau:5308": " tadyathā \"cakṣuḥ katamat /",
    "T07vakobhau:5309": " yo rūpaprasādaścakṣurvijñānasyāśraya\" iti /",
    "T07vakobhau:5310": " asmīti sattvamayatā 'vidyete bhadantadharmatrātaḥ /",
    "T07vakobhau:5311": " kā punarasmimānādanyā mayatā /",
    "T07vakobhau:5312": " yā 'sau sūtra uktā \"so 'hamevaṃ jñātvā evaṃ dṛṣṭvā sarvāsāṃ tṛṣṇānāṃ sarvāsāṃ dṛṣṭīnāṃ sarvāsāṃ mayatānāṃ sarveṣāmahaṅkāramamakārāsmimānābhiniveśānuśayānāṃ prahāṇāt",
    "T07vakobhau:5313": " parijñānānniśchāyo nivṛta\" iti /",
    "T07vakobhau:5314": " astyeṣā mayatā /",
    "T07vakobhau:5315": " sā tviyamavidyeti kuta etat /",
    "T07vakobhau:5316": " yata eṣā nānyaḥ kleśaḥ śakyate vaktum /",
    "T07vakobhau:5317": " nanu cānyo māna eva syāt /",
    "T07vakobhau:5318": " atra punarvicāryamāṇe bahu vaktavyaṃ jāyate /",
    "T07vakobhau:5319": " tasmāttiṣṭhatvetat /",
    "T07vakobhau:5320": " atha nāmarūpamiti ko 'rthaḥ /",
    "T07vakobhau:5321": " rūpaṃ vistareṇa yathoktam /",
    "T07vakobhau:5322": " nāma tvarūpiṇaḥ skandhāḥ",
    "T07vakobhau:5323": " kiṃ kāraṇam /",
    "T07vakobhau:5324": " nāmendriyārthavaśenārtheṣu namatīti nāma /",
    "T07vakobhau:5325": " katamasya nāmno vaśena /",
    "T07vakobhau:5326": " yadidaṃ loke pratītaṃ teṣāṃ teṣāmarthānāṃ pratyāyakaṃ gauraśvo rūpaṃ rasa ityevamādi /",
    "T07vakobhau:5327": " etasya punaḥ kena nāmatvam /",
    "T07vakobhau:5328": " teṣu teṣv artheṣu tasya nāmno namanāt /",
    "T07vakobhau:5329": " iha nikṣipte kāya upapattyantare namanānnāmarupiṇaḥ skandhā ityapare //",
    "T07vakobhau:5330": " ṣaḍāyatanamuktam /",
    "T07vakobhau:5331": " sparśo vaktavyaḥ /",
    "T07vakobhau:5332": " ṣparśāḥ ṣaṭ",
    "T07vakobhau:5333": " cakṣuḥsaṃsparśo yāvanmanaḥsaṃsparśa iti /",
    "T07vakobhau:5334": " te punaḥ",
    "T07vakobhau:5335": " saṃnipātajāḥ /",
    "T07vakobhau:5336": " trayāṇāṃ saṃnipātājjātā indriyārthavijñānānām /",
    "T07vakobhau:5337": " yuktaṃ tāvat pañcānāmindriyāṇāmarthavijñānābhyāṃ saṃnipātaḥ /",
    "T07vakobhau:5338": " sahajatvāt /",
    "T07vakobhau:5339": " manaindriyasya punarniruddhasyānāgatavarttamānābhyāṃ dharmamanovijñānābhyāṃ kathaṃ saṃnipātaḥ",
    "T07vakobhau:5340": " ayameva teṣāṃ saṃnipāto yaḥ kāryakāraṇabhāvaḥ /",
    "T07vakobhau:5341": " ekakāryārtho vā saṃnipātārthaḥ /",
    "T07vakobhau:5342": " sarve ca te trayo 'pi sparśotpattau praguṇā bhavantīti /",
    "T07vakobhau:5343": " atra punarācāryāṇāṃ bhedaṃ gatā buddhayaḥ /",
    "T07vakobhau:5344": " keciddhi sakṛnnipātameva sparśa vyācakṣate sūtraṃ cātra jñāpakamānayanti",
    "T07vakobhau:5345": " \"iti ya eṣāṃ trayāṇāṃ dharmāṇāṃ saṃgatiḥ saṃnipātaḥ samavāyaḥ sa sparśaḥ\"",
    "T07vakobhau:5346": " iti /",
    "T07vakobhau:5347": " kecitpunaścittasaṃprayuktaṃ dharmāntarameva sparśa vyācakṣate sūtraṃ cātra jñāpakamānayanti \"ṣaṭṣaṭko dharmaparyāyaḥ katamaḥ /",
    "T07vakobhau:5348": " ṣaḍādhyātmikānyāyatanāni /",
    "T07vakobhau:5349": " ṣaṭ bāhyānyāyatanāni /",
    "T07vakobhau:5350": " ṣaṭ vijñānakāyāḥ /",
    "T07vakobhau:5351": " ṣaṭ sparśakāyāḥ /",
    "T07vakobhau:5352": " ṣaṭ vedanākāyāḥ /",
    "T07vakobhau:5353": " ṣaṭ tṛṣṇākāyā\" iti /",
    "T07vakobhau:5354": " atra hīndriyārthavijñānebhyaḥ sparśakāyāḥ pṛthag deśitāḥ /",
    "T07vakobhau:5355": " tatra ye saṃnipātameva sparśamāhusta evaṃ kparihāramāhuḥ /",
    "T07vakobhau:5356": " na vai pṛthignirdeśāt pṛthagbhāvo bhavati /",
    "T07vakobhau:5357": " mā bhūddharmāyatanādvedanātṛṣṇayoḥ pṛthagbhāva iti /",
    "T07vakobhau:5358": " naiṣa doṣastadvyatiriktasyāpi dharmāyatanasya bhāvāt //",
    "T07vakobhau:5359": " na caivaṃ sparśabhūtāttrayādanyattrayamasti yasya śeṣasyātra grahaṇaṃ syāt",
    "T07vakobhau:5360": " yadyapi hīndriyārthau syātāmavijñānakau na tu punrvijñānamanindriyārthakam",
    "T07vakobhau:5361": " tasmāttriṣu nirdiṣṭeṣu punaḥ sparśasya grahaṇamanarthakaṃ prāpnoti /",
    "T07vakobhau:5362": " na khalu sarve cakṣurūpe sarvasya cakṣurvijñānasya kāraṇaṃ nāpi sarvaṃ cakṣurvijñānaṃ sarvayoścakṣurūpayoḥ kāryam /",
    "T07vakobhau:5363": " ato yeṣāṃ kāryakāraṇābhāvaste sparśabhāve vyavasthāpitā ityeke /",
    "T07vakobhau:5364": " ye punaḥ saṃnipātādanyaṃ sparśamāhusta etatsūtra kathaṃ pariharanti \"iti",
    "T07vakobhau:5365": " ya eṣāṃ trayāṇāṃ saṃgatiḥ saṃnipātaḥ samavāyaḥ sa sparśa\" iti /",
    "T07vakobhau:5366": " na vā evaṃ paṭhanti /",
    "T07vakobhau:5367": " kiṃ tarhi /",
    "T07vakobhau:5368": " saṃgateḥ saṃnipātāt samavāyāditi paṭhanti kāraṇe va kāryopacāro 'yamiti",
    "T07vakobhau:5369": " bruvanti /",
    "T07vakobhau:5370": " ativahuvistaraprasāriṇī tveṣā kathetyalaṃ prasaṅgena /",
    "T07vakobhau:5371": " anyameva sparśaṃ varṇayantyābhidhārmikāḥ /",
    "T07vakobhau:5372": " teṣāṃ pnnāṃ ṣaṇṇāṃ sparśānāṃ",
    "T07vakobhau:5373": " pañcapratighasaṃsparśaḥ ṣaṣṭho 'dhivacanāhvaya // VAkK_3.30 //",
    "T07vakobhau:5374": " cakṣuḥśrotraghrāṇajihvākāyasaṃsparśāḥ pañca pratigha saṃsparśa ityucyate /",
    "T07vakobhau:5375": " sapratighendriyāśrayatvāt /",
    "T07vakobhau:5376": " manaḥ saṃsparśaḥ ṣaṣṭhaḥ so 'dhivacanasparśa ityucyate /",
    "T07vakobhau:5377": " kiṃ kāraṇaṃ adhivacanamucyate nāma /",
    "T07vakobhau:5378": " tatkilāsyādhikamālambanamato 'dhivacanasaṃsparśa iti /",
    "T07vakobhau:5379": " yathoktaṃ \"cakṣurvijñānena nīlaṃ vijānāti no tu nīlaṃ manovijñānena nīlaṃ vijānāti nīlamiti ca vijānātī\"ti /",
    "T07vakobhau:5380": " eka āśrayiaprabhāito dvitīya ālambanaprabhāvitaḥ /",
    "T07vakobhau:5381": " apare punarāhuḥ /",
    "T07vakobhau:5382": " vacanamadhikṛtyārtheṣu manovijñānasya pravṛtti rna pañcānām /",
    "T07vakobhau:5383": " atastadevādhivacanam /",
    "T07vakobhau:5384": " tena saṃprayuktaḥ sparśo 'dhivacanasaṃsparśa ityeka āśrayaprabhāvito dvitīyaḥ saṃprayogaprabhāvitaḥ",
    "T07vakobhau:5385": " punasta eva ṣaṭ sparśāstrayo bhavanti /",
    "T07vakobhau:5386": " vidyāvidyetarasparśāḥ",
    "T07vakobhau:5387": " vidyāsaṃsparśo 'vidyāsaṃsparśaḥ /",
    "T07vakobhau:5388": " tābhyāṃ cānyo naivavidyānāvidyāsaṃsparśa iti /",
    "T07vakobhau:5389": " ete punaryathākramaṃ veditavyāḥ /",
    "T07vakobhau:5390": " amalakliṣṭaśeṣitāḥ /",
    "T07vakobhau:5391": " anāsravaḥ sparśo vidyāsaṃsparśaḥ kliṣṭo 'vidyāsaṃsparśo vidyā 'vidyābhyāṃ",
    "T07vakobhau:5392": " saṃprayuktatvāt /",
    "T07vakobhau:5393": " śeṣo naivavidyānāvidyāsaṃsparśa ubhābhyāmasaṃprayogāt /",
    "T07vakobhau:5394": " kaḥ puna śeṣaḥ /",
    "T07vakobhau:5395": " kuśalasāsravo 'nivṛtāvyākṛtaśca /",
    "T07vakobhau:5396": " punaravidyāsaṃsparśasyābhīkṣṇasamudācāriṇa ekadeśasya grahaṇāt dvau soparśau bhavataḥ /",
    "T07vakobhau:5397": " vyāpādānunayasparśau",
    "T07vakobhau:5398": " vyāpādānunayābhyāṃ saṃprayogāt /",
    "T07vakobhau:5399": " punaḥ sarvasaṃgraheṇa",
    "T07vakobhau:5400": " sukhavedyādayastrayaḥ // VAkK_3.31 //",
    "T07vakobhau:5401": " sukhavedanīyaḥ sparśo duḥkhavedanīyo 'duḥkhāsukhavedanīyaśca /",
    "T07vakobhau:5402": " sukhavedanādihitatvāt /",
    "T07vakobhau:5403": " athavā vedyate tadvedayituṃ vā śakyamiti vedanīyam /",
    "T07vakobhau:5404": " kiṃ tat /",
    "T07vakobhau:5405": " veditam /",
    "T07vakobhau:5406": " sukhaṃ vedanīyamasminniti sukhavedanīyaḥ sparśo yatra sukhaṃ veditamasti",
    "T07vakobhau:5407": " evaṃ duḥkhāduḥkhāsukhavedanīyāvapi yojyau /",
    "T07vakobhau:5408": " ta ete ṣoḍaśa sparśā bhavanti /",
    "T07vakobhau:5409": " uktaḥ sparśaḥ //",
    "T07vakobhau:5410": " vedanā vaktavyā /",
    "T07vakobhau:5411": " tatra yaḥ pūrvaṃ ṣaḍvidhaḥ sparśa uktaḥ",
    "T07vakobhau:5412": " tajjāḥ ṣaḍvedanāḥ",
    "T07vakobhau:5413": " cakṣuḥsaṃsparśajā vedanā śrotraghrāṇajihvākāyamanaḥsaṃsparśajā vedanāḥ /",
    "T07vakobhau:5414": " tāsāṃ punaḥ",
    "T07vakobhau:5415": " pañca kāyikī caitasī parā /",
    "T07vakobhau:5416": " cakṣuḥśrotraghrāṇajihvākāyasaṃsparśajāḥ pañccavedanāḥ kāyikī vedanetyucyate /",
    "T07vakobhau:5417": " rūpīndriyāśritatvāt /",
    "T07vakobhau:5418": " manaḥsaṃsparśajā punarvedanā caitasikītyucyate /",
    "T07vakobhau:5419": " cittamātrāśritatvāt /",
    "T07vakobhau:5420": " atha kiṃ sparśāduttarakālaṃ vedanā bhavatyāhosvit samānakālam /",
    "T07vakobhau:5421": " samānakālamiti vaibhāṣikāḥ /",
    "T07vakobhau:5422": " anyonyaṃ sahabhūhetutvāt /",
    "T07vakobhau:5423": " kathaṃ sahotpannayorjanyajanakabhāvaḥ sidhyati /",
    "T07vakobhau:5424": " kathaṃ ca na sidhyati /",
    "T07vakobhau:5425": " asāmarthyāt /",
    "T07vakobhau:5426": " jāte dharme dharmasyanāsti sāmarthayaṃ pratijñā 'viśiṣṭam /",
    "T07vakobhau:5427": " yadeva hīdaṃ sahotpannayorjanyajanakabhāvo nāstīti tadevedaṃ jāte dharme dharmasya nāstīti",
    "T07vakobhau:5428": " anyonyajanakaprasaṅgattarhi /",
    "T07vakobhau:5429": " iṣṭatvādadoṣaḥ /",
    "T07vakobhau:5430": " iṣṭameva hi sahabhūhetoranyonyaphalatvam /",
    "T07vakobhau:5431": " iṣṭamidaṃ sūtre tvaniṣṭaṃ sparśavedanayoranyonyaphalatvam /",
    "T07vakobhau:5432": " \"cakṣuḥsaṃsparśa pratītya utpadyate cakṣuḥsaṃsparśajā vedanā na tu",
    "T07vakobhau:5433": " cakṣuḥpaṃsparśajāṃ vedanāṃ pratītyotpadyate cakṣuḥsaṃsparśa\" iti vacanāt /",
    "T07vakobhau:5434": " janakadharmātikramāvcāyuktam /",
    "T07vakobhau:5435": " yo hi dharmo yasya dharmasya janakaḥ prasiddhaḥ sa tasmāt bhinnakālaḥ prasiddhaḥ /",
    "T07vakobhau:5436": " tadyathā pūrvaṃ vījaṃ paścādaṅkuraḥ pūrvaṃ kṣīraṃ paścāddadhi pūrvamabhighātaḥ paścācchandaḥ pūrvaṃ manaḥ paścāt manovijñānamityevamādi",
    "T07vakobhau:5437": " anyathā paraṃparāpekṣatvāt kāryakāraṇayoḥ sarvaṃ vā yugapadutpadyate na vā kadācit paścādviśeṣābhāvāt",
    "T07vakobhau:5438": " nahi na siddhaḥ kāryakāraṇayoḥ pūrvāparābhāvaḥ /",
    "T07vakobhau:5439": " sahabhāvo 'pi tu siddhaḥ /",
    "T07vakobhau:5440": " tadyathā cakṣurvajñānādīnāṃ cakṣurūpādibhirbhūtabhautikānāṃ ca tatrāpi pūrvamindriyārthau paścādvijñānam /",
    "T07vakobhau:5441": " pūrvakācca bhūtabhautikasamudāyāduttara utpadyata itīṣyamāṇe kaḥ pratiṣedhaḥ //",
    "T07vakobhau:5442": " yathā tarhi cchāyāṅkurayorevaṃ sparśavedanayo riti vaibhāṣikāḥ /",
    "T07vakobhau:5443": " sparśāduttarakālaṃ vedanetyapare /",
    "T07vakobhau:5444": " indriyārthau hi pūrvānto vijñānam /",
    "T07vakobhau:5445": " so 'sau trayāṇāṃ saṃnipātaḥ sparśaḥ sparśapratyayātpaścādvedanā tṛtīyakṣaṇa iti /",
    "T07vakobhau:5446": " evaṃ tarhi na sarvantravajñāne vedanā prāpnoti na ca sarvaṃ vijñānaṃ sparśaḥ /",
    "T07vakobhau:5447": " naiṣa doṣaḥ /",
    "T07vakobhau:5448": " pūrvasparśahetukā hyuttaratra sparśe vedanā sarve ca sparśāḥ sarvavedanakāḥ sarvaṃ ca vijñānaṃ sparśa iti /",
    "T07vakobhau:5449": " idamayuktaṃ varttate /",
    "T07vakobhau:5450": " kimatrāyuktam /",
    "T07vakobhau:5451": " yaduta bhinnālambanayorapi sparśayoḥ pūrvasparśaitukottarasya vedaneti /",
    "T07vakobhau:5452": " kathaṃ nāmānyajātīyālambanasparśasaṃbhūtā vedanā 'nyālambanā bhaviṣyati yena vā cittena saṃprayuktā tato bhinnālambaneti /",
    "T07vakobhau:5453": " astu tarhi tasminkāle sparśabhūtaṃ vijñānamavedanakam /",
    "T07vakobhau:5454": " tasmācca yat pūrvaṃ vijñānaṃ savedanakaṃ tanna sparśaḥ /",
    "T07vakobhau:5455": " pratyayavaidhuryādityevaṃ sati ko doṣaḥ /",
    "T07vakobhau:5456": " mahābhūmikaniyamo bhidyate /",
    "T07vakobhau:5457": " \"sarvatra citte daśamahābhūmikā\" iti /",
    "T07vakobhau:5458": " kva caiṣa niyamaḥ siddhaḥ /",
    "T07vakobhau:5459": " śāstre /",
    "T07vakobhau:5460": " sūtrapramāṇakā vayaṃ na śāstrapramāṇakāḥ /",
    "T07vakobhau:5461": " uktaṃ hi bhagavatā \"sūtrāntapratiśaraṇairbhavitavyami\" ti /",
    "T07vakobhau:5462": " na vā eṣa mahābhūmikārthaḥ sarvatra citte daśa mahābhūmikāḥ saṃbhavantīti",
    "T07vakobhau:5463": " kastarhi mahābhūmikārthaḥ /",
    "T07vakobhau:5464": " tisro bhūmayaḥ /",
    "T07vakobhau:5465": " savitarkā savicārā bhumiḥ avitarkā vicāramātrā avitarkā vicārā bhūmiḥ punaśtisra kusalā bhūmiḥ akuśalā 'vyākṛtā bhumiḥ /",
    "T07vakobhau:5466": " punastisraḥ /",
    "T07vakobhau:5467": " śaikṣī bhūmiraśaikṣī naivaśaikṣī bhumiḥ /",
    "T07vakobhau:5468": " tadya etasyāṃ sarvasyāṃ bhūmau bhavanti te mahābhūmikāḥ /",
    "T07vakobhau:5469": " ye kukśalāyāmeva te kukśalamahābhūmikāḥ /",
    "T07vakobhau:5470": " ye kliṣṭāyāmeva te kleśamahābhūmikāḥ /",
    "T07vakobhau:5471": " te punaryathāsaṃbhavaṃ paryāyeṇanatu sarve yugapadityapare /",
    "T07vakobhau:5472": " akuśalamahābhūmikāstu pāṭhaprasaṅge nāsañjitāḥ /",
    "T07vakobhau:5473": " idānīṃ pūrvaṃ na paṭhyante sma /",
    "T07vakobhau:5474": " yadi tarhi sparśāduttarakālalṃ vedanā sūtraṃ parihāryaṃ \"cakṣuḥ pratītya rūpāṇi cotpadyate cakṣurvijñānaṃ trayāṇāṃ saṃnipātaḥ sparśaḥ sahajātā vedanā saṃjñā cetane\"ti /",
    "T07vakobhau:5475": " sahajātā ityucyate na sparśasahajātā iti kimatra parihāryam /",
    "T07vakobhau:5476": " samanantare 'pi cāyaṃ sahaśabdo dṛṣṭastadyathā \"maitrīsahagataṃ",
    "T07vakobhau:5477": " smṛtisaṃvodhyaṅgaṃ bhāvayatī\" tyajñāpakametat /",
    "T07vakobhau:5478": " yattarhi sūtra uktaṃ \"yā ca vedanā yā ca saṃjñā yā ca cetanā yacca",
    "T07vakobhau:5479": " vijñānaṃ saṃsṛṣṭā ime dharmā nāsaṃsṛṣṭā\" ityato nāsti vedanābhirasaṃsṛṣṭaṃ",
    "T07vakobhau:5480": " vijñānam /",
    "T07vakobhau:5481": " saṃpradhāryaṃ tāvadetat ka eṣa samsṛṣṭārthaḥ /",
    "T07vakobhau:5482": " tatra hi sūtra evamuktaṃ \"yadvedayate taccetayate yaccetayate tastsaṃprajānīte yatsaṃprajānīte tadvijānātī\"ti /",
    "T07vakobhau:5483": " tanna vijñāyate kim tāvadayameṣāmālambananiyama ukta utāho kṣaṇaniyama iti /",
    "T07vakobhau:5484": " āyuruṣmaṇoḥ sāhabhāvye saṃsṛṣṭavacanāt siddhaḥ kṣaṇaniyamaḥ /",
    "T07vakobhau:5485": " yaccāpi sūtra uktaṃ \"trayāṇāṃ saṃnipātaḥ sparśaḥ\" iti /",
    "T07vakobhau:5486": " tat kathaṃ vijñānaṃ cāsti na ca trayāṇāṃ saṃnipāto na ca sparśa iti /",
    "T07vakobhau:5487": " tasmādavaśyaṃ sarvatra vijñāne sparśaḥ sparśasahajā ca vedanaiṣṭavyā /",
    "T07vakobhau:5488": " alamatiprasaṅgiyā kathayā /",
    "T07vakobhau:5489": " prakṛtamevānukramyatām //",
    "T07vakobhau:5490": " uktā samāsena caitasikī vedanā //",
    "T07vakobhau:5491": " punaścāṣṭādaśavidhā sā manopavicārataḥ // VAkK_3.32 //",
    "T07vakobhau:5492": " saiva caitasikī vedanā punarāṣṭadaśa manopavicāravyavasthānādaṣṭādadhā bhidyate /",
    "T07vakobhau:5493": " punaḥ saṃdhikaraṇaṃ cātra draṣṭavyam /",
    "T07vakobhau:5494": " aṣṭādaśamano pavicārāḥ katame /",
    "T07vakobhau:5495": " ṣaṭ saumanasyopacirāḥ ṣaṭ daurmanasyopavicārāḥ ṣaḍupekṣopavicārāḥ /",
    "T07vakobhau:5496": " kathameṣāṃ vyavasthānam /",
    "T07vakobhau:5497": " yadi svabhāvataḥ /",
    "T07vakobhau:5498": " trayo bhaviṣyanti /",
    "T07vakobhau:5499": " saumanasyadaurmanasyopekṣāvicārāḥ /",
    "T07vakobhau:5500": " atha saṃprayogataḥ /",
    "T07vakobhau:5501": " eko bhaviṣyati /",
    "T07vakobhau:5502": " sarveṣāṃ manaḥ saṃprayuktatvāt /",
    "T07vakobhau:5503": " athālambanataḥ /",
    "T07vakobhau:5504": " ṣaṭ bhaviṣyanti /",
    "T07vakobhau:5505": " rūpādiṣaḍviṣayālambanatvat /",
    "T07vakobhau:5506": " tribhirapi sthāpanā /",
    "T07vakobhau:5507": " teṣāṃ pañcadaśa rūpādyupavicārā asaṃbhinnālambanāḥ pratiniyatarūpādyālambanatvāt /",
    "T07vakobhau:5508": " trayo dharmopavicārā ubhayathā /",
    "T07vakobhau:5509": " manopavicārā iti ko 'rthaḥ /",
    "T07vakobhau:5510": " manaḥ kila pratītyaite saumanasyadayo viṣayānupavicarantīti /",
    "T07vakobhau:5511": " viṣayeṣu vā mana upavicārayantītyapare /",
    "T07vakobhau:5512": " vedanāvaśena manaso viṣayeṣu punaḥ punarvicaraṇāt /",
    "T07vakobhau:5513": " kasmāt kāyikī vedanā na manopavicāraḥ /",
    "T07vakobhau:5514": " naiva hyasau mana evāśritā nāpyupavicārikā 'vikalpakatvādityayogaḥ /",
    "T07vakobhau:5515": " tṛtīyadhyānasukhasya kasmānmanopavicāreṣvagrahaṇam /",
    "T07vakobhau:5516": " āditaḥ kila kāmadhātau manobhūmikasukhendriyābhāvāttatpratidvandvena kuḥkhopavicārābhāvācceti",
    "T07vakobhau:5517": " yadi manobhūmikā evaite /",
    "T07vakobhau:5518": " yattarhi sūtra uktaṃ \"cakṣuṣā rūpāṇi dṛṣṭvā saumanasyasthānīyāni",
    "T07vakobhau:5519": " rūpāṇyupavicarantītyevamādiḥ /",
    "T07vakobhau:5520": " katham /",
    "T07vakobhau:5521": " pañcavijñānakāyābhinirhṛtatvamabhisaṃdhāyaitaduktaṃ \"manobhūmikā hyete /",
    "T07vakobhau:5522": " tadyathā 'śubhā cakṣurvijñānābhinirhṛtā ca manobhūmikā ce\"ti /",
    "T07vakobhau:5523": " api tu \"dṛṣṭvā yāvat spṛṣṭve\"ti vacanāt /",
    "T07vakobhau:5524": " acodyamevaitat /",
    "T07vakobhau:5525": " ye 'pya dṛṣṭvā yāvadaspṛṣṭvopavicarnti te 'pi manopavicārāḥ /",
    "T07vakobhau:5526": " itrathā hi kāmadhātau rūpadhātvālambanā rūpādyupavicārā na syuḥ kāmadhātbalamvanāśca rūpadhātau gandharasaspraṣṭavyopavicārāḥ /",
    "T07vakobhau:5527": " yathā tu yaktataraṃ tathoktaṃ yo 'pi rūpāṇi dṛṣṭvā śabdānupavicarati so",
    "T07vakobhau:5528": " 'pi manopavicāraḥ /",
    "T07vakobhau:5529": " yathā tvanākulaṃ tathoktamindriyārthasya vyavacchedataḥ /",
    "T07vakobhau:5530": " kimasti rūpaṃ yatsaumanasyasthānīyameva syāt yāvadupekṣāsthānīyameva /",
    "T07vakobhau:5531": " asti saṃtānaṃ niyamayya na tvbālambanam //",
    "T07vakobhau:5532": " athaiṣāṃ manopavicārāṇāṃ kati kāmapratisaṃyuktāsteṣāṃ ca kati kimālambanā evaṃ yāvadārūpyapratisaṃyuktā vaktavyāḥ /",
    "T07vakobhau:5533": " āha",
    "T07vakobhau:5534": " kāme svālambanāḥ sarve",
    "T07vakobhau:5535": " āmadhātau sarve 'ṣṭādaśa santi sa ca teṣāṃ sarveṣāmālambanam /",
    "T07vakobhau:5536": " teṣāmeva",
    "T07vakobhau:5537": " rūpī dvādaśagocaraḥ /",
    "T07vakobhau:5538": " rūpadhāturdvādaśānāmālambanaṃ ṣaṭ gandharasopavicārānapāsya /",
    "T07vakobhau:5539": " tatra tayorabhāvāt /",
    "T07vakobhau:5540": " trayāṇāmuttaraḥ",
    "T07vakobhau:5541": " gocara iti vartate /",
    "T07vakobhau:5542": " ārupyadhātustrayāṇāṃ dharmopavicārāṇāmālambanam /",
    "T07vakobhau:5543": " tatra rūpādyabhāvāt //",
    "T07vakobhau:5544": " uktāḥ kāmapratisaṃyukatāḥ /",
    "T07vakobhau:5545": " rūpapratisaṃyuktā vaktavyāḥ /",
    "T07vakobhau:5546": " tatra tāvat",
    "T07vakobhau:5547": " dhyānadvaye dvādaśa",
    "T07vakobhau:5548": " daurmanasyopavicārānapāsya /",
    "T07vakobhau:5549": " te ca dvādaśa",
    "T07vakobhau:5550": " kāmagāḥ // VAkK_3.33 //",
    "T07vakobhau:5551": " kāmān gacchantīti kāmagāḥ /",
    "T07vakobhau:5552": " kāmadhātumālabanta ityarthaḥ /",
    "T07vakobhau:5553": " dṛṣṭo hi viṣayāṇāṃ grahaṇārthe gamiprayogaḥ /",
    "T07vakobhau:5554": " kathametat gamyate /",
    "T07vakobhau:5555": " evametat gamyata iti /",
    "T07vakobhau:5556": " svo 'ṣṭālambanam",
    "T07vakobhau:5557": " sa eva rūpadhātusteṣaṃ svaḥ /",
    "T07vakobhau:5558": " sa eva rūpadhātusteṣāṃ svaḥ /",
    "T07vakobhau:5559": " svo 'ṣṭānāṃ manopavicārāṇāmālambanaṃ gandharasopavicārāṃścaturo hitvā /",
    "T07vakobhau:5560": " ārūpyo dvayoḥ",
    "T07vakobhau:5561": " dharmopavicārayorālambanam /",
    "T07vakobhau:5562": " dhyānadvaye tu ṣaṭ /",
    "T07vakobhau:5563": " tṛtīyacaturthayordhyānyoḥ ṣaḍupekṣopavicārā eva santi nānye /",
    "T07vakobhau:5564": " teṣāṃ punarālambanaṃ",
    "T07vakobhau:5565": " kāmāḥ ṣaṇṇāṃ",
    "T07vakobhau:5566": " kāmadhātuḥ ṣaṇṇāmapyālambanam /",
    "T07vakobhau:5567": " caturṇāṃ svaḥ",
    "T07vakobhau:5568": " rūpadhātuścaturṇāṃ tatra gandharasābhāvāt /",
    "T07vakobhau:5569": " ekasyālambanaṃ paraḥ // VAkK_3.34 //",
    "T07vakobhau:5570": " ārupyadhāturekasyaiva dharmopavicārasyālambanam /",
    "T07vakobhau:5571": " uktā rūpapratisaṃyuktāḥ /",
    "T07vakobhau:5572": " ārūpyapratisaṃyuktā idānīmucyante /",
    "T07vakobhau:5573": " catvāro 'rūpisāmante",
    "T07vakobhau:5574": " ākāśānantyāyatanasāmantakamatrārūpisāmantakam /",
    "T07vakobhau:5575": " tatra catvāro rūpaśabdaspraṣṭavyadharmopavicārāḥ /",
    "T07vakobhau:5576": " te ca",
    "T07vakobhau:5577": " rūpagāḥ",
    "T07vakobhau:5578": " caturthaṃ hi dhyānameṣāmālambanam /",
    "T07vakobhau:5579": " yeṣāṃ tat vyavacchinnālambanamasti yeṣāṃ punaḥ paripiṇḍitālambanaṃ teṣāṃ tatraika eva saṃbhinnālambano dharmopavicāraḥ /",
    "T07vakobhau:5580": " eka ūrdhvagaḥ /",
    "T07vakobhau:5581": " eka eva dharmopavicārastatrārūpyadhātvālambanaḥ /",
    "T07vakobhau:5582": " eko maule",
    "T07vakobhau:5583": " maule punarārūpye dharmopavicāra evaiko 'sti nānyaḥ /",
    "T07vakobhau:5584": " sa cāpi",
    "T07vakobhau:5585": " svaviṣayaḥ",
    "T07vakobhau:5586": " ārupyadhātvālambana eva /",
    "T07vakobhau:5587": " nahi maulānāmārupyāṇāmadharo dhāturālambanamiti paścāt prativedaviṣyāmaḥ /",
    "T07vakobhau:5588": " ete ca manopavicārāḥ",
    "T07vakobhau:5589": " sarve 'ṣṭādaśa sāsravāḥ // VAkK_3.35 //",
    "T07vakobhau:5590": " nāsti kaścidanāsravaḥ /",
    "T07vakobhau:5591": " kaḥ katibhiḥ samanvāgataḥ /",
    "T07vakobhau:5592": " kāmadhātūpapanno rūpāvacarasya kuśalasya cittasyālābhī kāmāvacaraiḥ sarvaiḥ prathamadvitīyadhyānabhūmikairaṣṭābhiḥ tṛtīyacaturthadhyānabhūmikaiścaturbhiḥ kliṣṭairgandharasālambanān paryudasya ārūpyāvacareṇaikena kliṣṭenaivālābhī rūpāvacarasya kuśalasya cittasyā vitarāgaḥ sarvaiḥ kāmāvacaraiḥ prathamadhyānabhumikairdaśabhiḥ caturbhiḥ saumanasyopavicāraiḥ kliṣṭairgandharasālambanau vyudasya ṣaḍbhirūpekṣopavicārairanāgamyabhūmikaiḥ",
    "T07vakobhau:5593": " dvitīyadhyānabhūmikairaṣṭābhiḥ /",
    "T07vakobhau:5594": " tṛtīyacaturthadhyānārūpyabhūmikaiḥ pūrvavat /",
    "T07vakobhau:5595": " anayā varttanyā śeṣamanugantavyam /",
    "T07vakobhau:5596": " dhyānopapannastu kāmāvacareṇaikenopekṣādharmopavicāreṇa nirmāṇacittasaṃprayuktena samanvāgato veditavyaḥ /",
    "T07vakobhau:5597": " apara āha /",
    "T07vakobhau:5598": " astyevaṃ manopavicārāṇāṃ vaibhāṣikīyo 'rthaḥ /",
    "T07vakobhau:5599": " sūtrārthastvanyathā dṛśyate /",
    "T07vakobhau:5600": " nahi yo yasmādvītarāgaḥ sa tadālambanamupavicaratīti yuktam /",
    "T07vakobhau:5601": " ataḥ sāsravā api na sarve saumanasyādayo manopavicārāḥ /",
    "T07vakobhau:5602": " kiṃ tarhi /",
    "T07vakobhau:5603": " sāṃkleśikā yairmano viṣayānupavicaratīti /",
    "T07vakobhau:5604": " kathaṃ copavicarati /",
    "T07vakobhau:5605": " anunīyate ca pratihanyate cāpratisṅkhyāya copekṣate yeṣāṃ pratipakṣeṇa ṣaṭ sātatā vihārā bhavanti",
    "T07vakobhau:5606": " cakṣuṣā rūpāṇi dṛṣṭvā naiva sumanā bhavati na durmanā upekṣako viharati smṛtimān saṃprajānan evaṃ yāvanmanasā dharmān vijñāyeti /",
    "T07vakobhau:5607": " nahyarhato laukikaṃ nāsti kuśalaṃ dharmālambanaṃ saumanasyaṃ yattu tatsāṃkleśikaṃ manasa upavicārabhutaṃ tasyaiva pratiṣedho lakṣyata iti /",
    "T07vakobhau:5608": " punasta eva saumanasyādayaḥ ṣaṭtriṃśacchāstṛpadāni bhavanti /",
    "T07vakobhau:5609": " gardhanaiṣkramyāśritabhedena /",
    "T07vakobhau:5610": " tadbhedasya śāstrā gamitatvāt /",
    "T07vakobhau:5611": " tatra gardhāśritāḥ kliṣṭā naiṣkramyāśritāḥ kuśalāḥ /",
    "T07vakobhau:5612": " evametadvedanākhyaṃ bhavāṅgamanekaprakārabhedaṃ veditavyam /",
    "T07vakobhau:5613": " śeṣāṇyaṅgāni punarnocyante /",
    "T07vakobhau:5614": " kiṃ kāraṇam /",
    "T07vakobhau:5615": " yasmāt",
    "T07vakobhau:5616": " uktaṃ ca vakṣyate cānyat",
    "T07vakobhau:5617": " kiñcidatrāṅgamuktaṃ kiñcit paścadvakṣyate /",
    "T07vakobhau:5618": " tatra vijñānaṃ tāvaduktaṃ",
    "T07vakobhau:5619": " \"vijñānaṃ prativijñaptirmana āyatanaṃ ca tadi\"ti /",
    "T07vakobhau:5620": " ṣaḍāyatanamapyuktaṃ",
    "T07vakobhau:5621": " \"tadvijñānāśrayā rūpaprasādāścakṣurādaya\" iti /",
    "T07vakobhau:5622": " saṃskārā bhavaśca karmakośasthāne vyākhyāsyante /",
    "T07vakobhau:5623": " tṛṣṇopādānāni kleśakośasthāne /",
    "T07vakobhau:5624": " sa caiṣa pratītyasamutpādaḥ samāsataḥ kleśakarmavastūnīti prāk jñāpitam /",
    "T07vakobhau:5625": " atra tu kleśa iṣyate /",
    "T07vakobhau:5626": " bījavannāgavanmūlavṛkṣavattuṣavattathā // VAkK_3.36 //",
    "T07vakobhau:5627": " kimasya vījādibhiḥ sādharmyam /",
    "T07vakobhau:5628": " tadyathā vījādaṅkurakāṇḍapatrādīnāṃ prabhavo bhavatyevaṃ kleśāt kleśakarmavastūnām /",
    "T07vakobhau:5629": " yathā nāgādhiṣṭitaṃ saro na śuṣyatyevaṃ kleśanāgādhiṣṭhitaṃ janmasaraḥ /",
    "T07vakobhau:5630": " yathā cānapoddhṛtamūlā vanaspatayaśchinnāśchinnāḥ punarapi prarohantyevamanapoddhṛtakleśamūlā gatayaḥ /",
    "T07vakobhau:5631": " yathā ca vṛkṣāḥ kālena kālalṃ puṣpaphalānāṃ prasotāro bhavantyevaṃ kleśā apyasakṛt kleśakarmavastūnāṃ heturbhavanti /",
    "T07vakobhau:5632": " yathā ca tuṣāvanaddhāstaṇḍulāḥ prarohaṇasamarthā bhavanti na kevalā evaṃ kleśaprāptatuṣāvanaddhaṃ karma janmāntaravirohaṇe samarthaṃ bhavati na kevalamityevaṃ tāvat kleśo bījādivadveditavyaḥ tuṣitaṇḍulavat karma tathaivauṣadhipuṣpavat /",
    "T07vakobhau:5633": " tuṣau 'syāstīti tuṣī /",
    "T07vakobhau:5634": " tuṣasthānīyaḥ kleśa uktaḥ /",
    "T07vakobhau:5635": " idānīṃ tuṣitaṇḍulasthānīyaṃ karmmocyate /",
    "T07vakobhau:5636": " santyoṣadhayaḥ phalapākāntā evaṃ karmāṇi vipacya punarvipākānabhinirvarttayante /",
    "T07vakobhau:5637": " yathā ca puṣpaṃ phalotpattavāsannaṃ kāraṇamevaṃ karmāṇi vipākotpatto veditavyāni /",
    "T07vakobhau:5638": " siddhānnapānavadvastu",
    "T07vakobhau:5639": " pathā siddhamannaṃ pānaṃ ca kevalaṃ paribhogāya kalpyate na punarvirohāya evaṃ vipākākhyaṃ vastu /",
    "T07vakobhau:5640": " nahi punarvipākādvipākāntaraṃ janmāntareṣu pravarhate /",
    "T07vakobhau:5641": " yadi hi pravardheta mokṣo na syāt /",
    "T07vakobhau:5642": " na khalveṣa janmasaṃtāna evaṃ pratītyasamutpadyamāno bhavacatuṣṭayaṃ nātikrāmati /",
    "T07vakobhau:5643": " yadutāntarābhavamupapattibhavaṃ pūrvakālabhavaṃ maraṇabhavaṃ ca /",
    "T07vakobhau:5644": " te ca vyākhyātāḥ /",
    "T07vakobhau:5645": " tasmin bhavacatuṣṭaye // VAkK_3.37 //",
    "T07vakobhau:5646": " upapattibhavaḥ kliṣṭaḥ",
    "T07vakobhau:5647": " ekāntena /",
    "T07vakobhau:5648": " katamena kleśena /",
    "T07vakobhau:5649": " sarvakleśai svabhūmikaiḥ /",
    "T07vakobhau:5650": " yadbhamika upapattibhavastadbhūmikaīreva sarvakleśaiḥ /",
    "T07vakobhau:5651": " nahi sa kleśo 'sti yena pratisamdhibandhaḥ pratividyate ityābhidharmikāḥ /",
    "T07vakobhau:5652": " kleśaireva tu na paryavasthānaiḥ svatantraīḥ /",
    "T07vakobhau:5653": " yadyapi sā 'vasthā mandikā yastu yatrābhīkṣṇaṃ carita āsannaśca tasya",
    "T07vakobhau:5654": " tadānīṃ sa eva kleśa upatiṣṭhate /",
    "T07vakobhau:5655": " pūrvāvedhāt /",
    "T07vakobhau:5656": " antarabhavapratisaṃdhirapyevamavaśyaṃ kliṣṭo veditavyaḥ /",
    "T07vakobhau:5657": " tridhā 'nye",
    "T07vakobhau:5658": " anye trayo bhavāstriprakārāḥ antarabhavādayaḥ kuśalakliṣṭāvyākṛtāḥ /",
    "T07vakobhau:5659": " athaiṣāṃ bhavānāṃ katamaḥ kiṃpratisaṃyuktaḥ /",
    "T07vakobhau:5660": " traya ārūpye",
    "T07vakobhau:5661": " antarābhavaṃ varjayitvā /",
    "T07vakobhau:5662": " nahyārūpyadhātuḥ sthānāntaraparicchinno yasya prāptyarthamantarābhavo",
    "T07vakobhau:5663": " 'bhinirvarteta /",
    "T07vakobhau:5664": " kāmarūpadhātvoraparisaṃkhyānāt sarva eva catvāro bhavāḥ santītyanujñāpitaṃ bhavati /",
    "T07vakobhau:5665": " ukto yathā sattvānāṃ pratītyasamutpādo vistareṇa /",
    "T07vakobhau:5666": " atha kathaṃ sattvānāṃ sthitibhavatītyāha",
    "T07vakobhau:5667": " āhārasthitikaṃ jagat // VAkK_3.38 //",
    "T07vakobhau:5668": " eko dharmo bhagavatā svayamabhijñāyābhisaṃbadhyākhyāto \"yaduta sarvasttvā",
    "T07vakobhau:5669": " āhārasthitikā\" iti sūtrapadam /",
    "T07vakobhau:5670": " ke punarāhārāḥ /",
    "T07vakobhau:5671": " catvāra āhārāḥ /",
    "T07vakobhau:5672": " kavaḍīkārāhāraḥ prathamaḥ /",
    "T07vakobhau:5673": " audārikaḥ sūkṣmaśca /",
    "T07vakobhau:5674": " sūkṣmo 'ntarābhavikānāṃ gandhāhāratvāt /",
    "T07vakobhau:5675": " devānāṃ prāthamakalpikānāṃ ca niḥṣyandābhāvāt /",
    "T07vakobhau:5676": " tailasyeva sikatāsvaṅgeṣvanupraveśāt /",
    "T07vakobhau:5677": " sūkṣmāṇāṃ vā sūkṣmo bālakasaṃsvedajantukādīnām /",
    "T07vakobhau:5678": " sparśo dvitīyaḥ /",
    "T07vakobhau:5679": " manaḥsaṃcetanā tṛtīyaḥ /",
    "T07vakobhau:5680": " vijñānamāhāraścaturthaḥ /",
    "T07vakobhau:5681": " tatra punaḥ",
    "T07vakobhau:5682": " kavaḍīkāra āhāraḥ kāme",
    "T07vakobhau:5683": " na rūpārūpyadhātvostadvītarāgasya tatropapatteḥ /",
    "T07vakobhau:5684": " sa ca",
    "T07vakobhau:5685": " tryāyatanātmakaḥ /",
    "T07vakobhau:5686": " kāmāvacarāṇi gandharasaspraṣṭavyāyatanāni sarvāṇyeva kavaḍīkāra āhāraḥ /",
    "T07vakobhau:5687": " kavaḍīkṛtyābhyavaharaṇāt /",
    "T07vakobhau:5688": " mukhanāsikāgrāsavyavacchedataḥ /",
    "T07vakobhau:5689": " cchāyātapajvālāprabhāsu teṣāṃ kathamāhāratvam /",
    "T07vakobhau:5690": " bāhulyena kilaiṣa nirdeśaḥ /",
    "T07vakobhau:5691": " yānyapi tu nābhyavahniyante sthitiṃ cāharanti tānyapi sūkṣma āhāraḥ /",
    "T07vakobhau:5692": " snānābhyaṅgavaditi /",
    "T07vakobhau:5693": " kasmānna rūpāyatanamāhāraḥ /",
    "T07vakobhau:5694": " tadapi kavaḍīkṛtyābhyavahriyate /",
    "T07vakobhau:5695": " na rūpāyatanaṃ tena svākṣamuktānanugrahāt // VAkK_3.39 //",
    "T07vakobhau:5696": " āhāro hi nāma ya indriyamahābhūtānāmanugrahāya saṃvarttate /",
    "T07vakobhau:5697": " rūpāyatanaṃ cābhyavaharaṇakāle svamindriyaṃ tanmahābhūtāni vā nānugṛhṇāti",
    "T07vakobhau:5698": " kuta evānyānyaviṣatvāt /",
    "T07vakobhau:5699": " yadāpi ca dṛśyamāne sukhasaumanasye ādadhāti tadāpi tadālambanaḥ sukhavedanīyaḥ sparśa āhāro bhavati na rūpam /",
    "T07vakobhau:5700": " muktānāmanāgāmyarhetāṃ sumanojñamapyāhāraṃ paśyatāmanugrahābhāvāt /",
    "T07vakobhau:5701": " sparśasaṃcetanāvijñā āhārāḥ sāsravāstriṣu /",
    "T07vakobhau:5702": " sparśastrikasaṃnipātajaḥ /",
    "T07vakobhau:5703": " cetanā manaskarma vijñānaṃ ca sāsravāṇyevāhārāḥ triṣvapi dhātuṣu saṃvidyante /",
    "T07vakobhau:5704": " kimarthaṃ nānāsravāṇi /",
    "T07vakobhau:5705": " yasmāt bhavāpoṣaṇārtha āhārārthaḥ /",
    "T07vakobhau:5706": " tāni ca bhāvakṣayāyotthitānīti vaibhāṣikāḥ /",
    "T07vakobhau:5707": " api tu sūtra uktaṃ \"catvāra ime āhārā bhūtānāṃ sattvānāṃ sthitaye yāpanāyai saṃbhavaiṣiṇāṃ cānugrahāye\"ti /",
    "T07vakobhau:5708": " na caivamanāsravā dharmā iti nāhārāḥ /",
    "T07vakobhau:5709": " bhūtā hi tāvatsattvā upapannā iti vijñāyante /",
    "T07vakobhau:5710": " atha saṃbhavaiṣiṇaḥ katame /",
    "T07vakobhau:5711": " manomayaḥ saṃbhavaiṣī gandharvaścāntarābhavaḥ // VAkK_3.40 //",
    "T07vakobhau:5712": " nirvṛttiśca",
    "T07vakobhau:5713": " antarābhavo hyebhirabhidhānairukto bhagavatā /",
    "T07vakobhau:5714": " sa eva manonirjātatvāt manomaya uktaḥ /",
    "T07vakobhau:5715": " śukraśoṇitādikaṃ kiñcidbāhyamanupādāya bhāvāt /",
    "T07vakobhau:5716": " saṃbhavaiṣaṇaśīlatvāt saṃbhavaiṣī /",
    "T07vakobhau:5717": " gandharvaṇāt gandharvaḥ /",
    "T07vakobhau:5718": " upapattyadbhimukhatvādabhinirvṛttiḥ /",
    "T07vakobhau:5719": " \"avyābādhamātmabhāvamabhinirvartya savyābādhe loke upapadyata\" iti sūtrapadāt /",
    "T07vakobhau:5720": " \"tathāsti pudgalo yasyābhinirvṛttisaṃyojanaṃ prahīṇaṃ nopapattisaṃyojanam\"",
    "T07vakobhau:5721": " iti sūtra catuḥkoṭikāt /",
    "T07vakobhau:5722": " prathamā koṭirdvidhātuvītarāgasyordhvaṃsrotaso 'nāgāminaḥ /",
    "T07vakobhau:5723": " dvitīyāntarāparinirvāyiṇaḥ /",
    "T07vakobhau:5724": " tṛtīyā 'rhatām /",
    "T07vakobhau:5725": " caturthyetānākārān sthāpayitvā /",
    "T07vakobhau:5726": " bhūtāvā 'rhantaḥ saṃbhavaiṣiṇaḥ satṛṣṇāḥ /",
    "T07vakobhau:5727": " atha katyāhārāḥ sattvānāṃ sthitaye kati saṃbhavaiṣiṇāmanugrahāya /",
    "T07vakobhau:5728": " sarve 'pyubhayatheti vaibhāṣikāḥ /",
    "T07vakobhau:5729": " kavaḍīkārāhāro 'pi hi tadrāgiṇāṃ punarbhavāya saṃvartate /",
    "T07vakobhau:5730": " uktaṃ hi /",
    "T07vakobhau:5731": " bhagavatā \"atvāra ime āhārā rogasya mūlalṃ gaṇḍasya śalyasya jarāmaraṇasya",
    "T07vakobhau:5732": " pratyaya\" iti /",
    "T07vakobhau:5733": " manaḥsaṃcetanā 'pi ceha sthitaye dṛśyate /",
    "T07vakobhau:5734": " evaṃ hi varṇayanti durbhikṣābhyāhatena kīla pitrā putrakau saktava iti bhasmanā bhastrāṃ paripūrya kīlake āsajyāśvāsitau /",
    "T07vakobhau:5735": " tau ca tāṃ parikalpayantau ciramapyāsitau kenāpi codghāṭitāyāṃ bhasmeti nairāśyamāpannau vyāpannāviti",
    "T07vakobhau:5736": " punaśca mahāsamudre bhagnayānapātrāḥ puruṣāḥ sthalamiti mahāntaṃ phenapiṇḍaṃ pradrutāḥ āmṛśya cainaṃ nirāśā uparemuriti /",
    "T07vakobhau:5737": " saṃgītiparyāye coktaṃ mahāsamudrādaudārikāḥ prāṇino jalāt sthalamabhiruhya sikatāsthale 'ṇḍāni sthāpayitvā sikatābhiravaṣṭabhya punarapi mahāsamudre",
    "T07vakobhau:5738": " 'vataranti /",
    "T07vakobhau:5739": " tatra yāsāṃ mātṛṇāmaṇḍānyārabhya smṛtirna muṣyate tānyaṇḍāni na pūtībhavanti yāsāṃ tu muṣyate tāni pūtībhavanti /",
    "T07vakobhau:5740": " tadetanna varṇayanti sautrāntikāḥ /",
    "T07vakobhau:5741": " mā bhūt parakīyeṇāhāreṇāhāra iti /",
    "T07vakobhau:5742": " evaṃ tu varṇayanti /",
    "T07vakobhau:5743": " yeṣāmaṇḍānāṃ mātaramārabhya smṛtirna muṣyate tāni na pūtībhavanti /",
    "T07vakobhau:5744": " yeṣāṃ tu muṣyate tāni pūtībhavanti /",
    "T07vakobhau:5745": " tasyāḥ sparśāvasthāyāḥ smarantīti /",
    "T07vakobhau:5746": " atha kasmāccatvāra evāhārāḥ /",
    "T07vakobhau:5747": " nanu ca sarva eva sāsravā dharmā bhavānāṃ poṣakāḥ /",
    "T07vakobhau:5748": " yadyapyetadevaṃ tathāpi pradhānyenoktam",
    "T07vakobhau:5749": " iha puṣṭyarthamāśrayāśritayordvayam /",
    "T07vakobhau:5750": " dvayamanyabhavākṣpanivṛttyarthaṃ yathākramam // VAkK_3.41 //",
    "T07vakobhau:5751": " āśrayo hi sendriyaḥ kāyaḥ /",
    "T07vakobhau:5752": " tasya puṣṭaye kavaḍīkārāhārāḥ /",
    "T07vakobhau:5753": " āśritāścittacaittāsteṣāṃ puṣṭaye sparśaḥ /",
    "T07vakobhau:5754": " anayostāvadihotpannasya bhavasya poṣaṇe prādhānyam /",
    "T07vakobhau:5755": " manaḥsaṃcetanayā punarbhavasyākṣepaḥ ākṣiptasya punaḥ karmaparibhāvitādvijñānavījādabhinirvṛttirityanayoranutpannasya bhavasyākaraṇe prādhānyam /",
    "T07vakobhau:5756": " ataścatvāra uktāḥ /",
    "T07vakobhau:5757": " pūrvakau hi dvau dhātrīsthānīyau jātasya poṣakatvāt /",
    "T07vakobhau:5758": " uttarau mātṛsthānīyau janakatvāditi /",
    "T07vakobhau:5759": " yaḥ kaścit kavaḍīkāraḥ sarvaḥ sa āhāraḥ /",
    "T07vakobhau:5760": " syāt kavaḍīkāro nāhāra iti catuṣkoṭikam /",
    "T07vakobhau:5761": " prathamā koṭiryaṃ kavaḍīkāraṃ pratītyendriyāṇāmapacayo bhavati mahābhūtānāṃ ca paribhedaḥ",
    "T07vakobhau:5762": " dvitīyā koṭistraya āhārāḥ /",
    "T07vakobhau:5763": " tṛtīyā yaṃ kavaḍīkāraṃ pratītyendriyāṇāmupacayo bhavati mahābhūtānāṃ ca vṛddhiḥ /",
    "T07vakobhau:5764": " caturthyetānākārān sthāpayitvā /",
    "T07vakobhau:5765": " evaṃ sparśadibhirapi yathāyogaṃ catuḥkoṭikāni karttavyāni /",
    "T07vakobhau:5766": " syāt sparśādīn pratītyendriyāṇāmupacayo mahābhūtānāṃ ca vṛddhirna ca ta āhārāḥ /",
    "T07vakobhau:5767": " syādanyabhūmikānanāsravāṃśca /",
    "T07vakobhau:5768": " yo 'pi hi paribhukto bhokturbādhāmādadhāti so 'pyāhāra eva /",
    "T07vakobhau:5769": " āpāte 'nugrahāt /",
    "T07vakobhau:5770": " dvayorhi kālayorāhāra āhārakṛtyaṃ karoti paribhujyamāno jīryaṃśceti vaibhāṣikāḥ /",
    "T07vakobhau:5771": " atha kasyāṃ gatau katyāhārāḥ /",
    "T07vakobhau:5772": " sarvāsu sarve /",
    "T07vakobhau:5773": " evaṃ yoniṣvapi /",
    "T07vakobhau:5774": " kathaṃ narakeṣu kavaḍīkāra āhāraḥ /",
    "T07vakobhau:5775": " pradīptāyaspiṇḍāḥ svathitaṃ ca tāmrām /",
    "T07vakobhau:5776": " yadyūpaghātako 'pyāhāro bhavati catuḥkoṭikaṃ bādhyate prakaraṇagranthaśca",
    "T07vakobhau:5777": " \"kavaḍīkāra āhāraḥ katamaḥ /",
    "T07vakobhau:5778": " yaṃ kavaḍīkāraṃ pratītyendriyāṇāmupacayo bhavati mahābhutānāṃ ca vṛddhiryāpanā 'nuyāpaneti vistareṇa yāvadvijñānam /\"",
    "T07vakobhau:5779": " upacayāhārābhisaṃdhivacanādavirodhaḥ /",
    "T07vakobhau:5780": " apacayāhārastu narakekṣu lakṣaṇaprāptatvāt /",
    "T07vakobhau:5781": " so 'pi hi jighatsāṃ pipāsāṃ hantuṃ samartha iti /",
    "T07vakobhau:5782": " apitu pratyekanarakeṣu manuṣyavat kavaḍīkārāhārasadbhāvādyuktaṃ pāñcagatikatvam /",
    "T07vakobhau:5783": " uktaṃ bhagavatā \"yaśca bāhyakānāmṛṣīṇāṃ kāmebhyo vītarāgāṇāṃ śataṃ bhojayedyaścaikaṃ jambūṣaṇḍagataṃ pṛthagajanam /",
    "T07vakobhau:5784": " ato dānādidaṃ dānaṃ mahāphalatarami\"ti /",
    "T07vakobhau:5785": " ko 'yaṃ jambūṣaṇḍagato nāma pṛthagjanaḥ /",
    "T07vakobhau:5786": " jambūdvīpanivāsinaḥ kukṣimanta ityeke /",
    "T07vakobhau:5787": " tadetanna yuktamekamiti vacanāt /",
    "T07vakobhau:5788": " kaścātra viśeṣaḥ /",
    "T07vakobhau:5789": " syādyadi bhūyasaḥ pṛthagjanān bhojayitvā bhūyaḥ puṇyaṃ syāt nālpīyaso vītarāgāniti /",
    "T07vakobhau:5790": " saṃnikṛṣṭo bodhisattva ityapare /",
    "T07vakobhau:5791": " tadetanna varṇayanti \"bahutaraṃ hi tasmai datvā puṇyaṃ nārhatkoṭibhya\" iti",
    "T07vakobhau:5792": " ato nirvedhabhāgīyalābhī pṛthagjana eṣo'bhipretaḥ iti vaibhāṣikāḥ /",
    "T07vakobhau:5793": " natviyamanvarthā saṃjñā nāpikvacitparibhāṣitā sūtre śāstre vā /",
    "T07vakobhau:5794": " jambūṣaṇḍagato nirvedhabhāgīyalābhīti parikalpa evāyaṃ kevalaḥ /",
    "T07vakobhau:5795": " bodhisattva eva tveṣu jambūdvīpaṣaṇḍeṣu niṣaṇṇo yujyate /",
    "T07vakobhau:5796": " sa hi pṛthagjana kāmavairāgyasaṃbandhena tadānīṃ tebhyo viśiṣyamāṇa ukta iti /",
    "T07vakobhau:5797": " anantebhyo 'pi hi sa tebhyo viśiṣyamāṇaḥ /",
    "T07vakobhau:5798": " śatagrahaṇaṃ tu pūrvādhikārāt /",
    "T07vakobhau:5799": " itthaṃ caitadevaṃ yadevaṃ paryudasya bāhyakebhya eva srotāpatti phalapratipannakaṃ viśeṣayāṃbabhūva",
    "T07vakobhau:5800": " anyathā hi jambūṣaṇḍagatādeva vyaśeṣayiṣyat /",
    "T07vakobhau:5801": " ukto yathā sattvānāṃ pratītyasamutpādo yathāvasthitiścyutirapyuktā yathāyuḥkṣayādibhiḥ /",
    "T07vakobhau:5802": " idamidānīṃ vaktavyam /",
    "T07vakobhau:5803": " katamasmin vijñāne vartamāne cyutyupapattī bhavata ityāha",
    "T07vakobhau:5804": " chedasaṃdhāna vairāgyahānicyutyupapattyaḥ /",
    "T07vakobhau:5805": " manovijñāna eveṣṭāḥ",
    "T07vakobhau:5806": " kuśalalmūlasamucchedaḥ kuśalamūlapratisaṃdhānaṃ dhātubhūmivairāgyaṃ parihāṇiścyutirupapattiśca",
    "T07vakobhau:5807": " ete ṣaṭ dharmā manovijñāna eveṣyante nānyatra /",
    "T07vakobhau:5808": " upapattivacanādantarābhavapratisaṃdhirapyuktarūpo veditavyaḥ /",
    "T07vakobhau:5809": " vedanāyāṃ tu",
    "T07vakobhau:5810": " upekṣāyāṃ cyutodbhavau // VAkK_3.42 //",
    "T07vakobhau:5811": " cyutireva cyutamupapattirudbhavaḥ /",
    "T07vakobhau:5812": " etāvaduḥkhāsukhāyāṃ vedanāyāṃ bhavatastasyā apaṭutvāt /",
    "T07vakobhau:5813": " itare hi vedane paṭvyau /",
    "T07vakobhau:5814": " na ca paṭuvijñāne cyutyupapattī yujyete /",
    "T07vakobhau:5815": " tatrāpi ca manovijñāne 'pi",
    "T07vakobhau:5816": " naikāgrācittayoretau",
    "T07vakobhau:5817": " cyutodbhavāviti vartate /",
    "T07vakobhau:5818": " nahi samāhitacittasyāsti cyutirupapattirvā /",
    "T07vakobhau:5819": " visabhāgabhūmikatvādabhisaṃskārikatvādanugrāhakatvācca /",
    "T07vakobhau:5820": " nāpyacittasya sā nahyacittaka upakramituṃ śasyeta /",
    "T07vakobhau:5821": " yadā cāsyāśrayo vipariṇantumārabhate tadāvaśyamasya tadāśrayapratibaddhaṃ cittaṃ saṃmukhībhūya paścāt pracyaveta nānyathā /",
    "T07vakobhau:5822": " upapattau ca cittacchedahetvabhāvādvinā ca kleśenānupapatterayuktamacittakatvam /",
    "T07vakobhau:5823": " maraṇabhavastriprakāra ityuktam /",
    "T07vakobhau:5824": " arhastu",
    "T07vakobhau:5825": " nirvātyavyākṛtadvaye /",
    "T07vakobhau:5826": " airyāpathike vipākacitte vā /",
    "T07vakobhau:5827": " asti cetkāmadhātau vipāka upekṣā /",
    "T07vakobhau:5828": " nāsti cedairyāpathika eva /",
    "T07vakobhau:5829": " kimarthamavyākṛṭa eva nānyasmin /",
    "T07vakobhau:5830": " tadvi cittacchedānukūlaṃ durbalatvāt /",
    "T07vakobhau:5831": " atha mriyamāṇasya kasmin śarīrapradeśe vijñānaṃ nirudhyate /",
    "T07vakobhau:5832": " sakṛnmaraṇe samanaskaṃ kāyendriyaṃ sahasā'ntardīyate /",
    "T07vakobhau:5833": " yadi tu krameṇa cyavate tataḥ",
    "T07vakobhau:5834": " kramacyutau pādanābhihṛdayeṣu manaścyutiḥ // VAkK_3.43 //",
    "T07vakobhau:5835": " adhonṛsuragājānāṃ",
    "T07vakobhau:5836": " adho gacchantītyadhogā apāyagāminaḥ /",
    "T07vakobhau:5837": " nṛn gacchantīti nṛgā manuṣyagāminaḥ /",
    "T07vakobhau:5838": " surān gacchantīti suragā devagāminaḥ /",
    "T07vakobhau:5839": " teṣāṃ yathāsaṃkhyaṃ pādayornābhyāṃ hṛdaye ca vijñānaṃ saṃnirudhyate /",
    "T07vakobhau:5840": " na punarjāyanta ityajā arhantaḥ /",
    "T07vakobhau:5841": " teṣāmapi hṛdaye vijñānaṃ nirudhyate /",
    "T07vakobhau:5842": " mūrdhnītyapare /",
    "T07vakobhau:5843": " kāyendriyasya teṣu nirodhāt kāyendriyaṃ hi mriyamāṇasya tapta ivopale jalaṃ niṣṭhyūtaṃ saṃkocamāpadyamānaṃ pādādiṣvantardhīyata iti /",
    "T07vakobhau:5844": " evaṃ ca punaḥ krameṇa maraṇam /",
    "T07vakobhau:5845": " prāṇināṃ prāyeṇa marmacchedavedanābhyāṃ hatānāṃ jāyate /",
    "T07vakobhau:5846": " marmacchedastvabādibhiḥ /",
    "T07vakobhau:5847": " śarīrapradeśāḥ kecidupahanyamānā maraṇamānayanti /",
    "T07vakobhau:5848": " te hyetaducyante marmāṇīti /",
    "T07vakobhau:5849": " tāni cāptejovāyudhātūnāmanyatamenātiprāyaṃ gatena niśitaśastrasaṃpātasyardhināḍītībrābhirvedanābhiḥ chidyanta iva na ca punastāni kāṣṭhādivacchidyante chinnabadvā punarna ceṣṭanta iti cchinnānyucyante kasmānna pṛthivīdhātunā /",
    "T07vakobhau:5850": " caturthadoṣābhāvāt /",
    "T07vakobhau:5851": " vātapittaśleṣmāṇo hi trayo doṣāḥ /",
    "T07vakobhau:5852": " te cāptejovāyudhātupradhānā yathāyogamiti /",
    "T07vakobhau:5853": " bhājanalokasaṃvarttanīsādharmyeṇetyapare /",
    "T07vakobhau:5854": " deveṣu nāsti marmacchedaḥ /",
    "T07vakobhau:5855": " kiṃ tu cyavanadharmaṇo devaputrasya pañcopanimittāni prādurbhavanti /",
    "T07vakobhau:5856": " vastrāṇāmābharaṇānāṃ ca manojñaḥ śabdo niścarati śarīraprabhā mandībhavati snātasyodabindavaḥ kāye saṃtiṣṭhante capalātmanā 'pyekatra viṣaye buddhiravatiṣṭhate unmeṣanimeṣau cākṣṇoḥ saṃbhavataḥ etāni tu vyabhicārīṇi /",
    "T07vakobhau:5857": " pañca punarnimittāni maraṇaṃ nātivarttante /",
    "T07vakobhau:5858": " vāsāṃsi kliśyanti mālā mlāyanti kakṣābhyāṃ svedo mucyate daurgandhyaṃ kāye'vakrāmati sve cāsane devaputro nābhiramate /",
    "T07vakobhau:5859": " so'yaṃ sattvaloka evamutpadyamānastiṣṭhan cyavamanaśca triṣu rāśiṣu sthāpito bhagavatā",
    "T07vakobhau:5860": " trayo rāśayaḥ /",
    "T07vakobhau:5861": " samyaktvaniyato rāśirmithyātvaniyato rāśiraniyato rāśiriti /",
    "T07vakobhau:5862": " tatra punaḥ",
    "T07vakobhau:5863": " samyaṅmithyātvaniyatā āryānantaryakāriṇaḥ // VAkK_3.44 //",
    "T07vakobhau:5864": " \"samyaktvaṃ katamat /",
    "T07vakobhau:5865": " yattatparyādāya rāgaprahāṇaṃ paryādāya dveṣaprahāṇaṃ paryādāya mohaprahāṇaṃ paryādāya sarvakleśaprahāṇamidamucyate samyaktva\"miti sūtram",
    "T07vakobhau:5866": " āryāḥ katame /",
    "T07vakobhau:5867": " yeṣāmanāsravo mārga utpannaḥ /",
    "T07vakobhau:5868": " ārādyātāḥ pāpakebhyo dharmebhya ityāryāḥ /",
    "T07vakobhau:5869": " ātyantikavisaṃyogaprāptilābhāt /",
    "T07vakobhau:5870": " ete hi kleśakṣaye niyatatvāt samyaktvaniyatāḥ mokṣabhāgīyalābhino",
    "T07vakobhau:5871": " 'pyavaśyaṃ parinirvāṇadharmāṇa iti /",
    "T07vakobhau:5872": " kasmānna samyaktve niyatāḥ /",
    "T07vakobhau:5873": " te hi mithyātve'pi niyatā bhaveyuḥ /",
    "T07vakobhau:5874": " na ca te kālaniyamena samyaktve niyatā yathā saptakṛtvaḥ paramādayaḥ /",
    "T07vakobhau:5875": " mithyātvaṃ katamat /",
    "T07vakobhau:5876": " narakāḥ pretāstiryañca idamucyate mithyātvam /",
    "T07vakobhau:5877": " tatrānantaryakāriṇo narake niyatatvānmithyātvaniyatāḥ /",
    "T07vakobhau:5878": " niyatebhyo'nye'niyatā iti siddham /",
    "T07vakobhau:5879": " pratyayāpekṣaṃ hi teṣāmubhayabhāktvamanubhayabhāktvaṃ ca /",
    "T07vakobhau:5880": " uktaḥ sattvaloko bhājanaloka idānīṃ vaktavyaḥ /",
    "T07vakobhau:5881": " tatra bhājanalokasya saṃniveśamuśantyadhaḥ /",
    "T07vakobhau:5882": " lakṣaṣoḍaśakodvedhamasaṃkhyaṃ vāyumaṇḍalam // VAkK_3.45 //",
    "T07vakobhau:5883": " trisāhasramahāsāhasralokadhātorevaṃ saṃniveśamicchanti /",
    "T07vakobhau:5884": " yadutākāśaṣpratiṣṭhamadhastādvāyumaṇḍalamabhinirvṛttaṃ sarvasattvānām /",
    "T07vakobhau:5885": " karmādhipatyena tasya yojanalakṣāṇāṃ ṣoḍaśakamudvedhaḥ pariṇāhenāsaṃkhyaṃ tathā ca dṛḍhaṃṃ yanmahālagno'pi vajreṇa bhettumaśaktaḥ /",
    "T07vakobhau:5886": " tasyopariṣṭāt",
    "T07vakobhau:5887": " apāmekādaśodvedhaṃ sahasrāṇi ca viṃśatiḥ //",
    "T07vakobhau:5888": " maṇḍalamiti varttate /",
    "T07vakobhau:5889": " tasmin vāyumaṇdale sattvānāṃ karmabhirmeghāḥ saṃbhūyākṣamātrābhirdhārābhirabhivarṣanti /",
    "T07vakobhau:5890": " tat bhavatyaṣāṃ maṇḍalam /",
    "T07vakobhau:5891": " tasya yojanānāmekādaśalakṣāṇyūrdhve'dho viṃśatiśca sahasrāṇi /",
    "T07vakobhau:5892": " kathaṃ tā āpo na tiryaṅgvisravanti /",
    "T07vakobhau:5893": " sattvānāṃ karmādhipatyena /",
    "T07vakobhau:5894": " yathā hi bhuktaṃ pītamannaṃ pānaṃ ca nāpakvaṃ pakvāśayamāpatatī tyeke /",
    "T07vakobhau:5895": " kusūlanyāyena vāyunā saṃdhāryanta iti nikāyāntarīyāḥ /",
    "T07vakobhau:5896": " tāśca punarāpaḥ sattvānāṃ karmaprabhāvasaṃbhūtairvāyubhirāvartyamānā upariṣṭātkāñcanībhavanti pakvakṣīrīśarībhāvayogena /",
    "T07vakobhau:5897": " tat bhavatyaṣāṃ maṇḍalam /",
    "T07vakobhau:5898": " aṣṭalakṣocchrayaṃ paścāccheṣaṃ bhavati kāñcanam // VAkK_3.46 //",
    "T07vakobhau:5899": " kiṃ ca śeṣam /",
    "T07vakobhau:5900": " trayo laklṣāḥ sahasrāṇi ca viṃśatiḥ /",
    "T07vakobhau:5901": " sā kāñcanamayī mahī bhavatyapāmupariṣṭāt ukto jalakāñcanamaṇḍalocchrāyaḥ /",
    "T07vakobhau:5902": " tiryak trīṇi sahasrāṇi sārdhaṃ śatacatuṣṭayam /",
    "T07vakobhau:5903": " lakṣadvādaśakaṃ caiva jalakāñcanamaṇḍalam // VAkK_3.47 //",
    "T07vakobhau:5904": " samānaṃ hyetadubhayaṃ vistārataḥ /",
    "T07vakobhau:5905": " samantatastu triguṇaṃ",
    "T07vakobhau:5906": " samantataḥ parikṣepeṇa tu parigaṇyamānaṃ triguṇaṃ jāyate ṣaṭtriṃśallakṣā daśasahasrāṇi sārdhāni ca trīṇi śatāni yojanānām /",
    "T07vakobhau:5907": " yacca tatkāñcanamayaṃ mahīmaṇḍalamapāmupariṣṭāt saṃniviṣṭaṃ",
    "T07vakobhau:5908": " tatra meruryugandharaḥ /",
    "T07vakobhau:5909": " īśādhāraḥ khadirakaḥ sudarśanagiristathā // VAkK_3.48 //",
    "T07vakobhau:5910": " aśvakarṇo vinitako nimindharagiriḥ",
    "T07vakobhau:5911": " itīme kāñcanamaṇḍalapratiṣṭhā aṣṭau mahāparvatāḥ /",
    "T07vakobhau:5912": " madhye sumeruḥ /",
    "T07vakobhau:5913": " śeṣāḥ sumeruparicāyāvasthitāḥ /",
    "T07vakobhau:5914": " tasyānyasaptaparvataprākāraparikṣiptasya yo bāhyaḥ parvate nimindharagiriḥ /",
    "T07vakobhau:5915": " tataḥ /",
    "T07vakobhau:5916": " dvīpāḥ",
    "T07vakobhau:5917": " tato bahiścatvāro dvīpāḥ /",
    "T07vakobhau:5918": " tebhyaḥ punaḥ",
    "T07vakobhau:5919": " bahiścakravāḍaḥ",
    "T07vakobhau:5920": " tena cāturdvipakaścakrīkṛtaḥ /",
    "T07vakobhau:5921": " teṣāṃ tu",
    "T07vakobhau:5922": " sapta haimāḥ sa āyasaḥ // VAkK_3.49 //",
    "T07vakobhau:5923": " yugandharādayaḥ sapta parvatāḥ sauvaṛṇāścakravāḍaḥ śastrakaḥ /",
    "T07vakobhau:5924": " catūratnamayo meruḥ",
    "T07vakobhau:5925": " suvarṇamayo rūpyamayo vaidūryamayaḥ sphaṭikamayaśca yathāsaṃkhyaṃ caturṣu pārśveṣu /",
    "T07vakobhau:5926": " yacca yanmayaṃ pārśvaṃ sumerostasyānubhāvena tadvarṇa tasyāṃ diśi nabho dṛśyate /",
    "T07vakobhau:5927": " jāmbūdvīpakamasya pārśvaṃ vaidūryamayaṃ varṇayanti /",
    "T07vakobhau:5928": " tasyeha prabhānurāgeṇa vaidūryamayaṃ nabho dṛśyata iti /",
    "T07vakobhau:5929": " atha kathaṃ teṣāṃ saṃbhavaḥ /",
    "T07vakobhau:5930": " kāñcanamayyāṃ pṛthivyāṃ punarvāridhārā atipatanti /",
    "T07vakobhau:5931": " tā hyāpo nānāvidhabījagarbhā bahuvidhaprabhāvabhinnairvāyubhirmathyamānāstāṃ tāṃ jātiṃ pariṇamayanti",
    "T07vakobhau:5932": " evaṃ ca punaḥ pariṇamayanti yadbhinnajātīyasya kāryaviśeṣotpattāvasamavadhānena pratyayībhavanti",
    "T07vakobhau:5933": " na tu khalu yathā sāṃkhyānāṃ pariṇāmaḥ /",
    "T07vakobhau:5934": " kathaṃ ca sāṃkhyānāṃ pariṇāmaḥ /",
    "T07vakobhau:5935": " avasthitasya dravyasya dharmāntaranivṛttau dharmāntaraprādurbhāva iti /",
    "T07vakobhau:5936": " kaścātra doṣaḥ /",
    "T07vakobhau:5937": " sa eva hi dharmī na saṃvidyate yasyāvasthitasya dharmāṇāṃ pariṇāmaḥ kaspyeta /",
    "T07vakobhau:5938": " kaścaiṃvamāha dharmebhyo'nyo dharmīti /",
    "T07vakobhau:5939": " tasyaiva tu dravyasyānyathībhāvamātraṃ pariṇāmaḥ /",
    "T07vakobhau:5940": " evamapyayuktam /",
    "T07vakobhau:5941": " kimatrāyuktam /",
    "T07vakobhau:5942": " tadeva cedaṃ na cedaṃ tatheti apūrvaiṣā vāyo yuktiḥ /",
    "T07vakobhau:5943": " evaṃ ca punaḥ saṃbhūtāḥ suvarṇādayaḥ karmaprabhāvāt preritairvāyubhiḥ samāhṛtya rāśīkriyante",
    "T07vakobhau:5944": " ta ete parvatāśca bhavanti dvīpāśca /",
    "T07vakobhau:5945": " te punaḥ sumevadayaścakravāḍaparyantāḥ parvatāḥ",
    "T07vakobhau:5946": " jale'śītisahasrake /",
    "T07vakobhau:5947": " magnāḥ",
    "T07vakobhau:5948": " kāñcanamayyāḥ pṛthivyā uparyaśītiyyojanasahasrāṇyudakaṃ tatra te magnāḥ /",
    "T07vakobhau:5949": " ūrdhvaṃ jalāt merurbhūyo 'śītisahasrakaḥ // VAkK_3.50 //",
    "T07vakobhau:5950": " iti hi meroḥ ṣaṣṭi yojanaśatasahasraṃ samucchrayaḥ /",
    "T07vakobhau:5951": " ardhārdhahāniraṣṭāsu",
    "T07vakobhau:5952": " jalādūrdhvaṃ yāvānsumerustato'rdhena yugandharaścatvāriṃśadyojanasahasrāṇi",
    "T07vakobhau:5953": " tato 'rdhena īśādhara ityevamanyeṣvapyardhārdhahānirveditavyā yāvannimindharārdhenārdhatrayodaśottarāṇi trīṇi yojanaśatāni cakravāḍaḥ /",
    "T07vakobhau:5954": " samocchrāyaghanāśca te /",
    "T07vakobhau:5955": " yāvāneva caiṣāṃ jalādūrdhvaṃ samucchrāyastāvāneva ghano vistāra ityarthaḥ",
    "T07vakobhau:5956": " śītāḥ saptāntarāṇyeṣāṃ",
    "T07vakobhau:5957": " eṣāṃ ca nimindharāntanāṃ parvatānāṃ saptāntarāṇi sapta śītā ucyante pūrṇā aṣṭāṅgopetasya pānīyasya",
    "T07vakobhau:5958": " taddhi pānīyaṃ śītalaṃ ca svādu ca laghu ca mṛdu cācchaṃ ca niṣpratikaṃ ca pibataśca kaṇṭhaṃ na kṣiṇoti pītaṃ ca kukṣiṃ na vyābādhate /",
    "T07vakobhau:5959": " tāsāṃ ca punaḥ",
    "T07vakobhau:5960": " ādyāśītisahasrikā // VAkK_3.51 //",
    "T07vakobhau:5961": " sumeruyugandharāntaraṃ prathamā śītā /",
    "T07vakobhau:5962": " aśītiryojanasahasrāṇi vaipulyena /",
    "T07vakobhau:5963": " ābhyantaraḥ samudro'sau",
    "T07vakobhau:5964": " dvau hi samudrāvābhyantaro bāhyaśca /",
    "T07vakobhau:5965": " tadā'sau śītā'bhyantaraḥ samudraḥ",
    "T07vakobhau:5966": " triguṇaḥ sa tu pārśvataḥ /",
    "T07vakobhau:5967": " aśītiryojanasahasrāṇyasya vaipulyamuktam /",
    "T07vakobhau:5968": " pārśvatasriguṇo bhavati yugandharatīreṇa gaṇyamānaḥ catvāriṃśat sahasrāṇi lakṣadvayaṃ ca /",
    "T07vakobhau:5969": " ardhārdhenāparāḥ śītāḥ",
    "T07vakobhau:5970": " yugandharasyeṣādhārasya cāntaraṃ dvitīyā śītā ardhena prathamāyāścatvāriṃśat yojanasahasrāṇi",
    "T07vakobhau:5971": " tato 'rdhena punastṛtīyetyevamardhārdhenāparāḥ śītāḥ bhavanti /",
    "T07vakobhau:5972": " yāvadardhatrayodaśaśatāni saptamī śītā /",
    "T07vakobhau:5973": " dairdhyaṃ tu tāsāṃ na parisaṃkhyātamatibahuprakarṣavisarpaṇāt /",
    "T07vakobhau:5974": " śeṣaṃ bāhyo mahodadheḥ // VAkK_3.52 //",
    "T07vakobhau:5975": " kiṃ śeṣam /",
    "T07vakobhau:5976": " nimindharacakravāḍayorantaram /",
    "T07vakobhau:5977": " taddhi bāhyo mahāsamudro lavaṇaṃ pūrṇaḥ hṣārodakasya /",
    "T07vakobhau:5978": " sa khalu vistāreṇa yojanānāṃ",
    "T07vakobhau:5979": " lakṣatrayaṃ sahasrāṇi viṃśatirdve ca",
    "T07vakobhau:5980": " tatra catvāro dvīpāścaturṣu sumerupārśveṣu /",
    "T07vakobhau:5981": " tatra tu /",
    "T07vakobhau:5982": " jambūdvīpo dvisāhasrastripārśvaḥ śakaṭākṛtiḥ // VAkK_3.53 //",
    "T07vakobhau:5983": " sāhasrāṇi trīṇi pārśvānyasya śakaṭasyevākṛtiḥ /",
    "T07vakobhau:5984": " tasya ca madhye kāñcanamayyāṃ pṛthivyāṃ vajrāsanamabhinirvṛttaṃ yasminniṣadya sarve bodhisattvā vajropamaṃ samādhimutpādayanti //",
    "T07vakobhau:5985": " nahi tamanya āśrayaḥ pradeśo vā soḍhuṃ samarthaḥ /",
    "T07vakobhau:5986": " sārdhatriyojanaṃ tvekaṃ",
    "T07vakobhau:5987": " cturthamasya pārśvaṃ sārdhāni trīṇi yojanāni /",
    "T07vakobhau:5988": " ata eva hyasau śakaṭākṛtiḥ /",
    "T07vakobhau:5989": " prāgvideho'rdhacandravat /",
    "T07vakobhau:5990": " itaḥ pūrveṇa sumerupārśve pūrvaṃ videho dvīpaḥ /",
    "T07vakobhau:5991": " so 'rdhacandra ivābhinirvṛttaḥ /",
    "T07vakobhau:5992": " parimāṇatastu",
    "T07vakobhau:5993": " pārśvatrayaṃ tathā 'sya",
    "T07vakobhau:5994": " yathā jambūdvīpasya dve dve yojanasahasre /",
    "T07vakobhau:5995": " ekaṃ sārdhaṃ triśatayojanam // VAkK_3.54 //",
    "T07vakobhau:5996": " caturthaṃ pārśvaṃ sārdhāni trīṇi yojanaśatāni /",
    "T07vakobhau:5997": " godānīyaḥ sahasrāṇi sapta sārdhāni maṇḍalaḥ /",
    "T07vakobhau:5998": " itaḥ paścimena sumerupārśve 'paragodānīyo dvīpaḥ sārdhāni sapta",
    "T07vakobhau:5999": " yojanasahasrāṇi sākalyena /",
    "T07vakobhau:6000": " maṇḍalaścāsau pūrṇacandravat /",
    "T07vakobhau:6001": " sārdhe dve madhyamasya",
    "T07vakobhau:6002": " madhyamasyārdhatṛtīye yojanasahasre /",
    "T07vakobhau:6003": " aṣṭau caturasraḥ kuruḥ samaḥ // VAkK_3.55 //",
    "T07vakobhau:6004": " iha uttareṇa sumerupārśve uttarakurudvīpaḥ /",
    "T07vakobhau:6005": " so 'ṣṭau yojanasahasrāṇi sākalyena caturasraḥ /",
    "T07vakobhau:6006": " kṛtyāpīṭhikāvat /",
    "T07vakobhau:6007": " sarveṣu ca pārśveṣu samo yathaikaṃ pārśvaṃ dviyojanasahasre /",
    "T07vakobhau:6008": " tathā 'nyāni stokamapi nādhikam /",
    "T07vakobhau:6009": " yaśca dvīpo yadākṛtistadākṛtīnyeva tatra manuṣyāṇāṃ mukhāni /",
    "T07vakobhau:6010": " teṣāṃ khalu dvīpānāmantarāle 'ntaradvīpā abhinirvṛttāḥ /",
    "T07vakobhau:6011": " ke punaste kati cetyāha",
    "T07vakobhau:6012": " dehā videhāḥ kuravaḥ kauravāścāmarāvarāḥ /",
    "T07vakobhau:6013": " aṣṭau tadantaradbvīpā gāṭhā uttaramantriṇaḥ // VAkK_3.56 //",
    "T07vakobhau:6014": " tatra dehavidehau pūrvavidehaparivārau /",
    "T07vakobhau:6015": " kurukauravau uttarakuroḥ /",
    "T07vakobhau:6016": " gāṭhottaramantriṇāvaparagodānīyasya /",
    "T07vakobhau:6017": " cāmarāvarau jambūdvīpasya /",
    "T07vakobhau:6018": " sarve manuṣyairāvāsitāḥ /",
    "T07vakobhau:6019": " eko rākṣasairityapare /",
    "T07vakobhau:6020": " ihottareṇa kīṭādrinavakāddhimavān",
    "T07vakobhau:6021": " ihaiva jambūdvīpe uttareṇāsya jambūdvīpasya kṛṣṇaparvatāstrayastānatikramyāpare trayaḥ punaśca traya iti navabhyaḥ kīṭaparvatebhyaḥ pareṇa himavān parvataḥ /",
    "T07vakobhau:6022": " tataḥ /",
    "T07vakobhau:6023": " pañcāśadvistṛtāyāmaṃ saro 'rvāggandhamādanāt // VAkK_3.57 //",
    "T07vakobhau:6024": " tasmāddhimavataḥ pareṇānavataptaṃ nāma saro gandhamādanādarvāk yataścatasro nadyaḥ sravnti gaṅga sindhuḥ śītā vakṣuśca /",
    "T07vakobhau:6025": " tasya pañcāśadyojanāni vistāraḥ pañcāśadāyāmaḥ /",
    "T07vakobhau:6026": " pūrṇamaṣṭāṅgasyāṅgopetasyāmbhasaḥ /",
    "T07vakobhau:6027": " durgamaṃ ca manuaṣyāṇāmanṛddhimatām /",
    "T07vakobhau:6028": " tasyaiva cāntike jambūrabhinirvṛttā madhurasvādūni yasyāḥ phalāni tasyā adhikāreṇāyaṃ jambūdvīpa iti khyātaḥ /",
    "T07vakobhau:6029": " tatphalādhikāreṇa vā jambūdvīpa iti /",
    "T07vakobhau:6030": " narakāḥ kasminnavakāśe kiyatpramāṇāśca /",
    "T07vakobhau:6031": " adhaḥ sahasraiviṃśatyā tanmātro 'vīcirasya hi /",
    "T07vakobhau:6032": " asyaiva jambūdvīpasyādho viṃśatyā yojanasahasrairavīcirmahānarako viṃśatisahasrapramāṇa evodvedhavistārābhyāmevamasyādharatalamitaścatvāriṃśatā yojanasahasrairbhavati /",
    "T07vakobhau:6033": " duḥkhanirantaratvādavīciḥ /",
    "T07vakobhau:6034": " anyeṣu sāntaraṃ duḥkham taddyathā saṃjīve cchinnāvabhinnasaṃpiṣṭaśarīrāṇāṃ śītalā vāyavo vānti punarapi tān sattvān saṃjīvayanti /",
    "T07vakobhau:6035": " ata eva saṃjīvaḥ /",
    "T07vakobhau:6036": " nāsmin sukhavīcirastītyavīcirityapare /",
    "T07vakobhau:6037": " anyeṣvapi sukhā vedanā vipāko nāsti /",
    "T07vakobhau:6038": " naiḥ ṣyandikī na vāryate /",
    "T07vakobhau:6039": " tadūrdhvaṃ sapta narakāḥ",
    "T07vakobhau:6040": " tasmādavīcerūrdhvaṃ sapta narakāḥ uparyupari saṃniviṣṭāḥ /",
    "T07vakobhau:6041": " pratāpanastāpano mahārauravo rauravaḥ saṃghātaḥ kālasūtraḥ saṃjīvaśca /",
    "T07vakobhau:6042": " avīcipārśveṣvityapare /",
    "T07vakobhau:6043": " te punaḥ",
    "T07vakobhau:6044": " sarve 'ṣṭau ṣoḍaśotsadāḥ // VAkK_3.58 //",
    "T07vakobhau:6045": " uktaṃ hi bhagavatā",
    "T07vakobhau:6046": " \"ityete narakā aṣṭāvākhyātā duratikramāḥ /",
    "T07vakobhau:6047": " raudrakarmabhirākīrṇāḥ pratyekaṃ ṣoḍaśotsadāḥ //",
    "T07vakobhau:6048": " catuskandhāścaturdvārā vibhaktā bhāgaśo 'sitāḥ /",
    "T07vakobhau:6049": " ayaḥprākāraparyantā ayasā prativarjitāḥ //",
    "T07vakobhau:6050": " taptā caivāyasī bhumirjvalitā tejasā yutā /",
    "T07vakobhau:6051": " anekayojanaśatā sphuṭā tiṣṭhati arcciṣe\"ti /",
    "T07vakobhau:6052": " ṣoḍaśotsadāḥ katame /",
    "T07vakobhau:6053": " kukūlaṃ kuṇapaṃ cātha kṣuramārgādikaṃ nadī /",
    "T07vakobhau:6054": " teṣāṃ caturdiśaṃ /",
    "T07vakobhau:6055": " dvāre dvāre teṣāṃ catvāra utsadāḥ /",
    "T07vakobhau:6056": " kukūlaṃ jānumātram /",
    "T07vakobhau:6057": " yatra teṣāṃ sattvānāṃ nikṣipte saṃśīryate tvaṅmāṃsaśoṇitamutkṣipte pāde punarapi saṃjāyate tvaṅmāṃsaśoṇitam /",
    "T07vakobhau:6058": " kuṇapaṃ gūthamṛttikā yatra nyaṅkuṭā nāma prāṇinaḥ prativasanti sarvaśvetāḥ kṛṣṇaśirasaḥ sūcimukhāsteṣāṃ sattvānāṃ yāvadasthīni bhindanti /",
    "T07vakobhau:6059": " kṣuradhārācito mahāpathaḥ yatra teṣāṃ sattvānā manvākrāmatāṃ nikṣipte pāde saṃchidyate tvaṅmāṃsaśoṇitamiti pūrvavat /",
    "T07vakobhau:6060": " asipatravanaṃ yatra teṣāṃ sattvānāṃ tīkṣṇā asayaḥ saṃnipatanti aṅgapratyaṅgānyavakṛntanti śyāmaśabalāśca śvāno bhakṣayanti /",
    "T07vakobhau:6061": " ayaḥśālmalīvanaṃ tīkṣṇaṣoḍśāṅgulakaṇṭakam /",
    "T07vakobhau:6062": " teṣāṃ sattvānāmabhirohatāṃ kaṇṭakā avāṅmukhībhavantaḥ kāyaṃ bhindanti avataratāṃ cordhvībhavantaḥ",
    "T07vakobhau:6063": " ayastuṇḍāśca vāyasā akṣīṇyutpāṭyotpāṭya bhakṣayanti /",
    "T07vakobhau:6064": " tadetat kṣuramārgādika trayaṃ śastrābhinipātaṃ sāmānyādekīkriyante /",
    "T07vakobhau:6065": " caturtha utsado nadī vaitaraṇi pūrṇa taptasya kṣārodakasya yasyāṃ te sattvā asiśaktiprāsahastaiḥ puruṣairubhābhyāṃ tīrābhyāṃ prativāryamāṇā ūrdhvamapi gacchantaḥ svidyante pacyante adhastiryagapi gacchantaḥ svidyante pacyante /",
    "T07vakobhau:6066": " tadyathā bahūdakāyāṃ sthālyāmagnāvadhiśritāyāṃ tilataṇḍuilādayaḥ /",
    "T07vakobhau:6067": " sā hi mahānarakasya parikhevotpannā /",
    "T07vakobhau:6068": " ta ete catvāra utsadā digbhedena ṣoḍaśocyante /",
    "T07vakobhau:6069": " adhikayātanāsthānitvādutsadāḥ ityucyante /",
    "T07vakobhau:6070": " narakeṣu hi patitā eteṣu punaryātyante /",
    "T07vakobhau:6071": " narakā varodhādurdhvameteṣu sīdantyutsadā ityapare /",
    "T07vakobhau:6072": " praśnātpraśnāntaramupajāyate /",
    "T07vakobhau:6073": " kiṃ te narakapālāḥ sattvasaṃkhyātā utāho neti /",
    "T07vakobhau:6074": " netyeke /",
    "T07vakobhau:6075": " kathamidānīṃ ceṣṭante /",
    "T07vakobhau:6076": " sattvānāṃ karmabhirvivarttanīvāyubījavat /",
    "T07vakobhau:6077": " yattrhi bhadantadharmasubhūtinoktaṃ",
    "T07vakobhau:6078": " \"krodhanāḥ krūrakarmāṇaḥ pāpābhirucayaśca ye /",
    "T07vakobhau:6079": " duḥkhiteṣu ca nandanti jāyante yamarākṣasā\" iti //",
    "T07vakobhau:6080": " ye te yamenānuśiṣṭāḥ sattvān narakeṣu prakṣipanti ta ete yamarākṣasā uktā na tu ye kāraṇāḥ kārayantīti /",
    "T07vakobhau:6081": " sattvasaṃkhyātā ityeke /",
    "T07vakobhau:6082": " tasyedānīṃ karmaṇaḥ kva vipākaḥ /",
    "T07vakobhau:6083": " teṣveva narakeṣu hi ānantaryakāriṇāṃ vipākāvakāśastatra teṣāṃ ko vipratibandhaḥ /",
    "T07vakobhau:6084": " kathamagninā na dahyante /",
    "T07vakobhau:6085": " agnernūnaṃ karmabhiḥ kṛtāvadhitvāt /",
    "T07vakobhau:6086": " bhūtaviśeṣanirvṛttervā /",
    "T07vakobhau:6087": " ime tāvaduṣṇā aṣṭau mahānarakā ucyante /",
    "T07vakobhau:6088": " śītā anye 'ṣṭāvarvudādayaḥ // VAkK_3.59 //",
    "T07vakobhau:6089": " anye śītanarakā aṣṭau /",
    "T07vakobhau:6090": " tadyathā arvudo nirarvudaḥ aṭato hahavaḥ huhuvaḥ utpalaḥ padmo mahāpadmaśca /",
    "T07vakobhau:6091": " teṣāṃ sattvānāṃ tīrvaśītābhihatānāṃ kāyaśabdavikārānurūpāṇyetāni nāmāni /",
    "T07vakobhau:6092": " te 'pyasyaiva jambūdvīpasyādhastāt mahānarakāṇāṃ tiryak /",
    "T07vakobhau:6093": " kuta iyato jambūdvīpasyādhastādavīcyādīnāmavakāśaḥ /",
    "T07vakobhau:6094": " dhānyarāśivadadho viśālā hi dvīpāḥ /",
    "T07vakobhau:6095": " ata eva mahāsamudro 'nupūrvanimnaḥ /",
    "T07vakobhau:6096": " itīme ṣoḍaśa narakāḥ sarve sattvakarmādhipatyanirvṛttāḥ /",
    "T07vakobhau:6097": " pratyekaṃ narakāstu svaiḥ svaiḥ karmabhirabhinirvṛttāḥ /",
    "T07vakobhau:6098": " bahūnāṃ sattvānāṃ dvayorekasya vā /",
    "T07vakobhau:6099": " teṣāmanekaprakalpo bhedaḥ sthānaṃ cāniyataṃ nadīparvatamarupradeśeṣvanyeṣu vā 'dhaśca bhāvāt",
    "T07vakobhau:6100": " eṣa tāvannarakabhājanānāṃ saṃniveśaḥ /",
    "T07vakobhau:6101": " tiryañcaḥ sthalajalākāśagocarāḥ /",
    "T07vakobhau:6102": " teṣāṃ kila mūlaṃ sthānaṃ mahāsamudrastato 'nyatra visṛtā iti /",
    "T07vakobhau:6103": " pretānāṃ yamo rājā /",
    "T07vakobhau:6104": " tasya jambūdvīpasyādhastāt pañcayojanaśatāntaraparicchinnā rājadhānī teṣāṃ mūlasthānaṃ tato 'nyatra visṛtāḥ /",
    "T07vakobhau:6105": " kecit pretā maharddhikā daivīmiva śriyamudvahanti /",
    "T07vakobhau:6106": " śeṣā yathā pretāvadāne /",
    "T07vakobhau:6107": " athemau candrārkau kasmin pratiṣṭhitau /",
    "T07vakobhau:6108": " vāyau /",
    "T07vakobhau:6109": " vāyavo'ntarīkṣe sarvasattvasādhāraṇakarmādhipatyanirvṛttā āvartavat sumeruṃ parivartante",
    "T07vakobhau:6110": " candrārkatārāṇāṃ vordhvacāraḥ /",
    "T07vakobhau:6111": " kiyadvīprakṛṣṭāvitaścandrārkau /",
    "T07vakobhau:6112": " ardhena meroścandrārkau /",
    "T07vakobhau:6113": " yugandharagirermūrdhnā samaṃ vahataḥ /",
    "T07vakobhau:6114": " kiṃ pramāṇau /",
    "T07vakobhau:6115": " yathākramaṃ",
    "T07vakobhau:6116": " paṇcāśatsaikayojanau /",
    "T07vakobhau:6117": " pañcāśat yojanāni candramaṇḍalasya pramāṇam /",
    "T07vakobhau:6118": " saikāni pañcāśat sūryamaṇdalasya pramāṇam /",
    "T07vakobhau:6119": " ekapañcāśadityarthaḥ /",
    "T07vakobhau:6120": " tārakāvimānānāṃ yasyālpapramāṇaṃ pramāṇaṃ tasya krośaḥ /",
    "T07vakobhau:6121": " sūryavimānasyādhastāt vahiḥ sphaṭikamaṇḍalaṃ taijasamabhinirvṛttaṃ tāpanaṃ prakāśanaṃ ca /",
    "T07vakobhau:6122": " candravimānasyādhastādāpyaṃ śītalaṃ bhāsvaraṃ ca /",
    "T07vakobhau:6123": " praṇīnāṃ karmabhirdṛṣṭiśarīraphalapuṣpasasyoṣadhīnāmanugrahārthamupaghātakārthaṃ yathāsaṃbhavam",
    "T07vakobhau:6124": " caturdvīpake ekaścandramāḥ kṛtyaṃ karotyekaḥ sūryaḥ /",
    "T07vakobhau:6125": " kiṃ punaścaturdvīpeṣu sūryo yugapat kṛtyaṃ karoti /",
    "T07vakobhau:6128": " teṣu /",
    "T07vakobhau:6129": " ardharātro'staṅgamanaṃ madhyāhna udayaḥ sakṛt // VAkK_3.60 //",
    "T07vakobhau:6130": " yadottarakurāvardharātraṃ tadā pūrvavidehe sūryasyāstaṅgamanaṃ jambūdvīpe madhyāhno godānīye udayaḥ /",
    "T07vakobhau:6131": " evamanyeṣvapi yojyam /",
    "T07vakobhau:6132": " sūryasyeha gatibhedena rātridivānāṃ vṛddhihrāsau /",
    "T07vakobhau:6133": " tatra punaḥ",
    "T07vakobhau:6134": " prāvṛṇmāse dvitīye 'ntyanavamyāṃ vardhate niśā /",
    "T07vakobhau:6135": " varṣāṇāṃ dvitīye māse bhādrapade dvitīyasya pakṣasya navamyāṃ vardhate rātriḥ /",
    "T07vakobhau:6136": " hemantānāṃ caturthe tu hīyate",
    "T07vakobhau:6137": " saiva hemantānāṃ caturthe māse punarhīyate /",
    "T07vakobhau:6138": " antyanavamyāmiti varttate /",
    "T07vakobhau:6139": " phālgunamāsasya dvitīyapakṣanavamyām /",
    "T07vakobhau:6140": " aharviparyayāt // VAkK_3.61 //",
    "T07vakobhau:6141": " yadā rātrirvardhate tadā divaso hīyate /",
    "T07vakobhau:6142": " yadā rātrirhīyate tadā divaso vardhate /",
    "T07vakobhau:6143": " kiyatyā mātrayā vardhate /",
    "T07vakobhau:6144": " lavaśo rātryaharvṛddhī",
    "T07vakobhau:6145": " lavaṃ lavaṃ rātrirvardhate divaso vā /",
    "T07vakobhau:6146": " te ca hānivṛddhī yathākramaṃ",
    "T07vakobhau:6147": " dakṣiṇottarage ravau /",
    "T07vakobhau:6148": " jambūdvipasya dakṣiṇaṃ pārśvaṃ gacchati bhāskare rātrivṛddhiḥ uttaraṃ gacchatyaharvṛddhiḥ",
    "T07vakobhau:6149": " śuklapakṣasyādau candramaso vikalaṃ maṇḍalaṃ dṛśyate /",
    "T07vakobhau:6150": " kiṃ tatra kāraṇam /",
    "T07vakobhau:6151": " svacchāyayā 'rkasāmīpyādvikalendusamīkṣaṇam // VAkK_3.62 //",
    "T07vakobhau:6152": " yadā hi saurasya vimānasyāsanne cāndramasaṃ vimānaṃ vahati tadā kila sauryo bhāsastasmin vimāne patanti /",
    "T07vakobhau:6153": " tato 'parapārśve chāyā patantī vikalaṃ maṇḍalaṃ darśayatīti prājñaptiko",
    "T07vakobhau:6154": " nirdeśaḥ /",
    "T07vakobhau:6155": " vāhayogaḥ sa tādṛśo bhavati yatkadācidvimānasyārdhaṃ dṛśyata iti pūrvācāryāḥ /",
    "T07vakobhau:6156": " athaitāni sūryādivimānāni katame sattvā adhyāvasanti /",
    "T07vakobhau:6157": " devāścāturmahārājakāyikāḥ /",
    "T07vakobhau:6158": " kimetānyeva teṣāṃ sthānāni /",
    "T07vakobhau:6159": " vimānavāsināmetāni /",
    "T07vakobhau:6160": " bhūminivāsināṃ punaḥ sumerūpariṣaṇḍādīni /",
    "T07vakobhau:6161": " kati cāsya pariṣaṇḍāḥ kiyatyo vā /",
    "T07vakobhau:6162": " pariṣaṇḍāścatasro 'sya daśasāhasrikāntarāḥ /",
    "T07vakobhau:6163": " daśayojanasahasrāṇyudgamyaikā /",
    "T07vakobhau:6164": " evaṃ yāvaccaturthī /",
    "T07vakobhau:6165": " tābhiḥ sumerorardhamākṣiptam /",
    "T07vakobhau:6166": " tāśca tato yathāsaṃkhyaṃ",
    "T07vakobhau:6167": " ṣoḍaśāṣṭau sahasrāṇi catvāri dve ca nirgatāḥ // VAkK_3.63 //",
    "T07vakobhau:6168": " prathamā pariṣaṇḍā ṣoḍaśa sahasrāṇi yojanānāṃ sumerornirgatā /",
    "T07vakobhau:6169": " dvitīyā 'ṣṭau tṛtīyā catvāri caturthī dve /",
    "T07vakobhau:6170": " karoṭapāṇayastāsu mālādhārāssadāmadāḥ /",
    "T07vakobhau:6171": " mahārājikadevāśca",
    "T07vakobhau:6172": " prathamāyāṃ pariṣaṇḍāyāṃ karoṭapāṇayo nāma yakṣāḥ prativasanti /",
    "T07vakobhau:6173": " dvitīyāyāṃ mālādhārāstṛtīyāyāṃ sadāmadāḥ sadāmattāḥ /",
    "T07vakobhau:6174": " sarva ete caturmahārājakāyikāḥ /",
    "T07vakobhau:6175": " caturthyāṃ tu catvāro mahārājāḥ svayaṃ prativasanti tatparicārāśca /",
    "T07vakobhau:6176": " atastasyāṃ mahārājakāyikā devā ityuktam /",
    "T07vakobhau:6177": " yathā pariṣaṇḍāsu caturmahārājakāyikā devā evaṃ",
    "T07vakobhau:6178": " parvateṣvapi saptasu // VAkK_3.64 //",
    "T07vakobhau:6179": " yugandharādiṣu parvateṣu teṣāṃ grāmanigamāḥ /",
    "T07vakobhau:6180": " ata evaiṣa devanikāyaḥ sarveṣāṃ mahiṣṭhaḥ /",
    "T07vakobhau:6181": " merumūrdhni trayastriṃśāḥ",
    "T07vakobhau:6182": " atha kiyānmerumūrdhā /",
    "T07vakobhau:6183": " sa cāśītisahasradik /",
    "T07vakobhau:6184": " ekaikapārśvamaśītisahasrāṇi yathaivādhastāt /",
    "T07vakobhau:6185": " anye punarāhuḥ /",
    "T07vakobhau:6186": " sa viṃśatisahasradik /",
    "T07vakobhau:6187": " catvāri pārśvanyasya catasro diśaḥ /",
    "T07vakobhau:6188": " ekaikaṃ pārśvaṃ viṃśatiryojanasahasrāṇi samantāt parikṣepeṇāśītiriti //",
    "T07vakobhau:6189": " tasya ca",
    "T07vakobhau:6190": " vidikṣu kūṭāścatvāra uṣitā vajrapāṇibhiḥ // VAkK_3.65 //",
    "T07vakobhau:6191": " sūmerumūrdhno vidiśaḥ koṇāḥ /",
    "T07vakobhau:6192": " tāsu pañcayojanaśatapramāṇāścatvāraḥ kūṭā abhyudgatā yeṣu vajrapāṇayo nāma yakṣāḥ prativasanti",
    "T07vakobhau:6193": " tasya ca merumūrdhnaḥ",
    "T07vakobhau:6194": " madhye sārdhadvisāhasrapārśvamadhyardhayojanam /",
    "T07vakobhau:6195": " puraṃ sudarśanaṃ nāma haimaṃ citratalaṃ mṛdu // VAkK_3.66 //",
    "T07vakobhau:6196": " sumerutalasya madhye sudarśanaṃ nāma nagaram dairdhye sārdhatṛtīyayojanasahasre ekaikaṃ parśvamucchrāyeṇādhyardhayojanam",
    "T07vakobhau:6197": " prākāraḥ sauvarṇa ekottareṇa dhātuśatenāsya bhumiścitritā /",
    "T07vakobhau:6198": " tacca bhūmitalaṃ tūlapicuvat mṛdusaṃsparśaṃ pādakṣepotkṣepābhyāṃ natonnataṃ śakrasya devānāmindrasya rājadhānī /",
    "T07vakobhau:6199": " sārdhadviśatapāśrvo 'tra vaijayantaḥ",
    "T07vakobhau:6200": " śakrasya devānāmindrasya vaijayanto nāma prāsādo nagarasya madhye nānāratnasthānavidhānasaṃpadā sarvānyabhavanaśrīmahimnā hrepaṇo dairdhyeṇārdhatṛtīye yojanaśate pārśvaṃ pārśvam /",
    "T07vakobhau:6201": " iyaṃ tāvannagarasyābhirāmatā /",
    "T07vakobhau:6202": " bahiḥ punaḥ /",
    "T07vakobhau:6203": " taccaitrarathapāruṣyamiśranandanabhūṣitam // VAkK_3.67 //",
    "T07vakobhau:6204": " tasya hi nagarasya bahiścaturṣu pārśveṣu catvāryudyānādīni devānāṃ kriḍābhūmayaḥ /",
    "T07vakobhau:6205": " caitrarathamudyānaṃ pāruṣyakaṃ miśrakāvaṇaṃ nandanavanaṃ ca /",
    "T07vakobhau:6206": " taistannagaraṃ bahiralaṅkṛtam /",
    "T07vakobhau:6207": " viṃśatyantaritānyeṣāṃ subhūmīni caturdiśam /",
    "T07vakobhau:6208": " eṣāṃ codyānānāṃ caturdiśaṃ catvāri sumūmīni viṃśatiyojanāntaritāni krīḍāsthānānyeva devānāṃ parasparaspardhayaiva śobhāṃ vitanvanti /",
    "T07vakobhau:6209": " vahireva nagarasya pārśve",
    "T07vakobhau:6210": " pūrvottare pārijātaḥ sudharmā dakṣiṇāvare // VAkK_3.68 //",
    "T07vakobhau:6211": " pārijāto nāma kovidārastrāyastriṃśānāṃ devānāṃ kāmaratiprakarṣāśrayaḥ /",
    "T07vakobhau:6212": " tasya pañca yojanāni mūlāhiniveśo yojanaśatamucchrāyaḥ/",
    "T07vakobhau:6213": " pañcāśat yojanāni śākhāpatrapalāśaṃ skaritvā tiṣṭhati /",
    "T07vakobhau:6214": " tasya khalu sarvapariphullasya yojanaśatamanuvātaṃ gandho vāti pañcāśadyojana yojanāni prativātam",
    "T07vakobhau:6215": " yuktaṃ tāvadanuvātam /",
    "T07vakobhau:6216": " prativātaṃ tu katham /",
    "T07vakobhau:6217": " vṛkṣānatikramaṃ saṃdhāyoktamityeke /",
    "T07vakobhau:6218": " nahi nāma sprativātaṃ vāto vāti /",
    "T07vakobhau:6219": " tasyaiva tu sā gandhasya tādṛśo prabhāvasaṃpadeṣṭavyā yāt",
    "T07vakobhau:6220": " pratibadhyamāno'pi divyairmṛdumārutairgandhāntaraṃ saṃtanoti /",
    "T07vakobhau:6221": " mandataratamasamārambhāttu saṃtāna āśveva samucchidyate yato na tathā viprakṛṣṭamadhvānaṃ prasarpati /",
    "T07vakobhau:6222": " kiṃ punaḥ svabhūtāśrita evamapuṣpagandhasaṃtāno vartate utāho vāyuradhivāsito jāyate /",
    "T07vakobhau:6223": " nātra niyamaḥ /",
    "T07vakobhau:6224": " ubhayathāpi hyācāryeṣṭiḥ /",
    "T07vakobhau:6225": " yattarhi bhagavatoktaṃ",
    "T07vakobhau:6226": " \"na puṣpagandhaḥ prativātameti na maulikastāgaraścāndano vā /",
    "T07vakobhau:6227": " satāṃ tu gandhaḥ prativātameti sarvā diśaḥ satpuruṣaḥ pravātī\"ti /",
    "T07vakobhau:6228": " mānuṣyakaṃ puṣpagandhaṃ saṃdhāyoktam /",
    "T07vakobhau:6229": " taddhi pratītaṃ loke /",
    "T07vakobhau:6230": " na ca tasya tādṛśī śaktiḥ mahīsāsakāstu pathanti \"yojanaśatamanuvātaṃ",
    "T07vakobhau:6231": " gandho vāti pañcāśadyojanāni prativātamiti /",
    "T07vakobhau:6232": " sudharmā nāma devasabhā dakṣiṇapaścime digbhāge yasyāṃ niṣadya devāḥ kṛtyākṛtyaṃ samarthayanti",
    "T07vakobhau:6233": " eṣa tāvattridaśānāṃ bhājanasaṃniveśaḥ /",
    "T07vakobhau:6234": " tataūrdhvaṃ vimāneṣu devāḥ",
    "T07vakobhau:6235": " tridaśebhya ūrdhvaṃ devā vimāneṣu pratiṣṭhitāḥ /",
    "T07vakobhau:6236": " te punaryāmāstuṣitā nirmāṇaratayaḥ paranirmitavaśavartinaśca brahmakāyikādayaśca pūrvoktāḥ ṣoḍaśasthānāntaragatāḥ /",
    "T07vakobhau:6237": " ityete dvāviṃśatidevanikāyāḥ samāsena yeṣāṃ bhājanaṃ prajñāyate /",
    "T07vakobhau:6238": " kāmabhujastu ṣaṭ /",
    "T07vakobhau:6239": " teṣāṃ tu ṣaṭ kāmāvacarā devanikāyāḥ kāmān paribhuñjate na śeṣāḥ /",
    "T07vakobhau:6240": " tadyathā caturmahārājakāyikā yāvat paranirmitavaśavartinaḥ /",
    "T07vakobhau:6241": " te punaḥ",
    "T07vakobhau:6242": " dvandvāliṅganapāṇyāptihasitekṣitamaithunāḥ // VAkK_3.69 //",
    "T07vakobhau:6243": " dvandvena maithunaṃ bhūmisambaddhavāsinām /",
    "T07vakobhau:6244": " cāturmahārājakāyikānāṃ trāyastriṅkśānāṃ yathā manuṣyāṇām /",
    "T07vakobhau:6245": " teṣāṃ tu vāyunirmokṣāt dāhavigamaḥ śukrābhāvāt /",
    "T07vakobhau:6246": " āliṅganena maithunaṃ yāmānāmāliṅganamātreṇa dāhavigamāt /",
    "T07vakobhau:6247": " pāṇisaṃprāptyā tuṣitānāṃ hasitena nirmāṇaratīnāṃ prekṣitena paranirmitavaśavartinām /",
    "T07vakobhau:6248": " svavartināṃ sarveṣāṃ dvandvasamāpattyā /",
    "T07vakobhau:6249": " kālaparimānaṃ tu prajñaptāvuktamiti vaibhāṣikāḥ /",
    "T07vakobhau:6250": " yāvadyāvadviṣayāṇāṃ tīvrataratā tāvattāvadrāgo'pi tīvrataraḥ /",
    "T07vakobhau:6251": " yasya devasya devyā vā utsaṅge devakumāro devakanyā vā jāyate sa tayoḥ putro bhavati sā ca duhitā /",
    "T07vakobhau:6252": " kiyatpramāṇo jāyate /",
    "T07vakobhau:6253": " pañcavarṣopamo yāvat daśavarṣopamaḥ śiśuḥ /",
    "T07vakobhau:6254": " saṃbhavatyeṣu",
    "T07vakobhau:6255": " yathāsaṃkhyaṃ ṣaṭsu devanikāyeṣu /",
    "T07vakobhau:6256": " te tu kṣipramevābhivardhante /",
    "T07vakobhau:6257": " saṃpūrṇāḥ savastrāścaiva rūpiṇaḥ // VAkK_3.70 //",
    "T07vakobhau:6258": " rūpāvacarā devāḥ saṃpūrṇakāyāḥ vastreṇa saṃvītā upapadyante /",
    "T07vakobhau:6259": " sarve devā āryabhāṣābhāṣiṇaḥ /",
    "T07vakobhau:6260": " tadatra kāmadhātau veditavyāḥ",
    "T07vakobhau:6261": " kāmopapattayastisraḥ kāmadevāḥ samānuṣāḥ /",
    "T07vakobhau:6262": " kathaṃ kṛtvā /",
    "T07vakobhau:6263": " santi sattvāḥ pratyupasthitakāmāḥ pratyupasthiteṣu kāmeṣvaiśvaryaṃ vaśe vartayanti /",
    "T07vakobhau:6264": " tadyathā manuṣyāstadekatyāśca devāḥ /",
    "T07vakobhau:6265": " te punaścatvāro devanikāyāḥ /",
    "T07vakobhau:6266": " santi sattvā nirmitakāmā nirmāya kāmānaiśvarya vaśe vartayanti /",
    "T07vakobhau:6267": " tadyathā devā nirmāṇaratayaḥ /",
    "T07vakobhau:6268": " santi sattvāḥ paranirmitakāmāḥ paranirmiteṣu kāmeṣvaiśvarya vaśe varttayanti /",
    "T07vakobhau:6269": " tadyathā devāḥ paranirmitavaśavarttinaḥ /",
    "T07vakobhau:6270": " tā etā yathot pannaparibhogitvāt yathecchātmanirmitaparibhogitvādyathecchātmapara nirmitaparibhogitvācca tisraḥ kāmopapattaya ityucyante /",
    "T07vakobhau:6271": " rūpadhātau tu",
    "T07vakobhau:6272": " sukhopapattayastriso navatridhyānabhūmayaḥ // VAkK_3.71 //",
    "T07vakobhau:6273": " triṣu dhyāneṣu yā nava bhūmayaḥ tāstisraḥ sukhopapattayaḥ /",
    "T07vakobhau:6274": " te hi devā vivekajena samādhijena ca prītisukhena ca niṣprītikena ca sukhena sukhaṃ viharanto dīrghamadhvānaṃ tiṣṭhanti /",
    "T07vakobhau:6275": " ata etā nirduḥkhadīrghasukhatvātsukhā upapattayaḥ sukhopapattayaḥ /",
    "T07vakobhau:6276": " dhyānāntarotpattau tu prītisukhābhāvātsukhopapattitvaṃ vicāryam /",
    "T07vakobhau:6277": " yānyetāni devānāṃ dvāviṃśatisthānānyuktāni teṣāmadharāduttaraṃ kiyadviprakṛṣṭam /",
    "T07vakobhau:6278": " naitat sarvaṃ yojanaparisaṃkhyayā sukaraṃ parisaṃkhyātum /",
    "T07vakobhau:6279": " api tu",
    "T07vakobhau:6280": " sthānāt sthānādadho yāvattāvadūrdhvaṃ tatastataḥ /",
    "T07vakobhau:6281": " jambūdvīpāt prabhṛti yaduttaraṃ sthānaṃ tasmādyāvadadho jambūdvīpastāvat punastasmādūrdhvaṃ sthānāntaram /",
    "T07vakobhau:6282": " tadyathā caturthī pariṣaṇḍā caturṇāṃ mahārājānāṃ mūlasthānamitaścatvāriṃśadyojanasahasrāṇi",
    "T07vakobhau:6283": " tasmādyāvadadhojambūdvīpastāvadūrdhvaṃ tridaśānāṃ sthānam tasmādapi yāvadadho jambūdvīpastāvadūrdhvaṃ yāmānāṃ sthānam /",
    "T07vakobhau:6284": " tato'pi yāvadadho jambūdvīpastāvadūrdhvaṃ tuṣitānāṃ sthānamiti /",
    "T07vakobhau:6285": " evaṃ vistareṇa sarvamanukramya sudarśanebhyo yāvadadho jambūdvīpastāvadūrdhvaṃmakaniṣṭhānāṃ sthānam /",
    "T07vakobhau:6286": " tasmādūrdhvaṃ na punaḥ sthānamasti /",
    "T07vakobhau:6287": " ata eva jyeṣṭhabhūtvādakaniṣṭhā ucyante /",
    "T07vakobhau:6288": " aghaniṣṭhā ityapare /",
    "T07vakobhau:6289": " aghaṃ kila cittasthaṃ rūpaṃ tanmātraniṣṭheti /",
    "T07vakobhau:6290": " kiṃ punaradharasthānopapannā urdhvāni vimānāni gatvā paśyanti",
    "T07vakobhau:6291": " nordhvaṃ darśanamastyeṣāmanyatrarddhiparāśrayāt // VAkK_3.72 //",
    "T07vakobhau:6292": " ṛddhyā vā trāyastriṃśā yāmān /",
    "T07vakobhau:6293": " gaccheyuḥ /",
    "T07vakobhau:6294": " parāśrayeṇa vā yadvṛddhimatā nīyeran devena vā tatratyena /",
    "T07vakobhau:6295": " evaṃ śeṣāḥ /",
    "T07vakobhau:6296": " āgataṃ tūrdhvopapannaṃ paśyennatūrdhvadhātukaṃ nordhvabhūmikam /",
    "T07vakobhau:6297": " yiathā spraṣṭavyaṃ na spṛśedaviṣayatvāt /",
    "T07vakobhau:6298": " ata eva tenāsvena kāyenāgacchanti /",
    "T07vakobhau:6299": " kiṃ tarhi nirmitenādharabhūmikena tadicchayā paśyedihatyamiveti nikāyāntarīyāḥ /",
    "T07vakobhau:6300": " athaiṣāṃ yāmādivimānānāṃ kiyat pramāṇam /",
    "T07vakobhau:6301": " caturṇāṃ tāvadyāvatsumerumūrdhnaḥ ityeke /",
    "T07vakobhau:6302": " dviguṇottaramityapare /",
    "T07vakobhau:6303": " prathamaṃ tu dhyānaṃ yāvāṃścāturdvīpakaḥ /",
    "T07vakobhau:6304": " dvitīyaṃ yāvān sāhasraścūḍiko lokadhātuḥ /",
    "T07vakobhau:6305": " tṛtīyaṃ yāvān dvisāhasraḥ /",
    "T07vakobhau:6306": " caturthaṃ yāvāṃsrisāhasra ityeke /",
    "T07vakobhau:6307": " prathamādīni sāhasrādiparimāṇāni /",
    "T07vakobhau:6308": " caturthaṃ tvaparimāṇamityapare /",
    "T07vakobhau:6309": " atha ko'yaṃ sāhasraścūḍiko lokadhātuḥ ko dvisāhasrastrisāhasro vā /",
    "T07vakobhau:6310": " caturdvīpakacandrārkamerukāmadivaukasām /",
    "T07vakobhau:6311": " brahmalokasahasraṃ ca sāhasraścūḍiko mataḥ // VAkK_3.73 //",
    "T07vakobhau:6312": " sahasrañjaṃbūdvīpānāṃ pūrvavidehānāmaparagodānīyānāmuttarakuruṇāṃ sahasraṃ sūryāṇāṃ candrāṇāṃ sumerūṇāṃ sahasraṃ cāturmahārājakāyikānāṃ devānāṃ yāvat paranirmitavaśavartināṃ sahasraṃ brahmalokānāmayamucyate sāhasraścūḍiko lokadhātuḥ /",
    "T07vakobhau:6313": " tatsahasraṃ dvisāhasro lokadhātustu madhyamaḥ /",
    "T07vakobhau:6314": " teṣāṃ cūḍikānāṃ lokadhātūnāṃ sahasraṃ dvisāhasro madhyamo lokadhātuḥ /",
    "T07vakobhau:6315": " tatsahasraṃ trisāhasraḥ",
    "T07vakobhau:6316": " teṣāṃ dvisāhasrāṇāṃ lokadhātūnāṃ sahasraṃ trisāhasramahāsāhasro lokadhātuḥ",
    "T07vakobhau:6317": " eṣa hi kṛtsnaḥ",
    "T07vakobhau:6318": " samasaṃvartasaṃbhavaḥ // VAkK_3.74 //",
    "T07vakobhau:6319": " samaṃ saṃvartate samaṃ vivartate /",
    "T07vakobhau:6320": " saṃbhavo hi vivartaḥ ityuttaratra vyākhyāsyate /",
    "T07vakobhau:6321": " kiṃ khalu yathā bhājanānāṃ pramāṇabheda evaṃ tadvāsināmapi sattvānāṃ pramāṇabhedo'sti /",
    "T07vakobhau:6322": " astītyāha /",
    "T07vakobhau:6323": " tatra tāvat",
    "T07vakobhau:6324": " jāmbūdvīpāḥ pramāṇena catuḥsārdhatrihastakāḥ /",
    "T07vakobhau:6325": " jambūdvīpakā manuṣyāḥ pramāṇārdhacaturhastakāḥ kecittu caturhastakāḥ",
    "T07vakobhau:6326": " dviguṇottaravṛddhyā tu pūrvagodottarāhvayāḥ // VAkK_3.75 //",
    "T07vakobhau:6327": " pūrvavidehakā godānīkā uttarakauravāśca manuṣyā aṣṭaṣoḍaśadvātriṃśaddhastakā yathākramam /",
    "T07vakobhau:6328": " pādavṛddhyā tanuryāvatsārdhakrośo divaukasām /",
    "T07vakobhau:6329": " kāmināṃ",
    "T07vakobhau:6330": " pādaḥ krośasya caturtho bhagaḥ /",
    "T07vakobhau:6331": " tanmātraṃ śarīraṃ cāturmahārājakāyikānāṃ dvau pādau trāyastriṃśānāṃ trayo yāmānāṃ catvārastuṣitānāṃ pañca nirmāṇaratīnāṃ adhyardhaḥ krośaḥ paranirmitavaśavartinām /",
    "T07vakobhau:6332": " rupiṇāṃ tvādau yojanārdhaṃ",
    "T07vakobhau:6333": " rūpiṇāṃ devānāṃ prathame sthāne brahmakāyikānāmardhayojanamātraṃ śarīram /",
    "T07vakobhau:6334": " tataḥ param // VAkK_3.76 //",
    "T07vakobhau:6335": " ardhārdhavṛddhiḥ",
    "T07vakobhau:6336": " triṣu sthānesu brahmapurohitānāṃ yojanaṃ mahābrahmaṇo 'dhyardhaṃ",
    "T07vakobhau:6337": " parīttābhānāṃ dve yojane /",
    "T07vakobhau:6338": " urdhvaṃ tu parīttābhebhya āśrayaḥ /",
    "T07vakobhau:6339": " dviguṇadviguṇā hitvā 'nabhrakebhya'striyojanam // VAkK_3.77 //",
    "T07vakobhau:6340": " apramāṇābhānāṃ catvāri yojanāni /",
    "T07vakobhau:6341": " ābhāsvarāṇāmaṣṭau /",
    "T07vakobhau:6342": " evaṃ dviguṇavṛddhyā yāvacchubhakṛtsnānāṃ catuḥṣaṣṭiḥ /",
    "T07vakobhau:6343": " anabhrakāṇāṃ tato yojanatrayeṇa hīnaṃ dviguṇaṃ pañcaviṃśatiyojana śatam /",
    "T07vakobhau:6344": " tasmāt pareṇa punaḥ puṇyaprasavānāṃ dviguṇaṃ dviguṇaṃ yāvadakaniṣṭhānāṃ ṣoḍaśayojanasahasrāṇi śarīram /",
    "T07vakobhau:6345": " evaṃ pramāṇabhinnānāṃ kimāyuṣo'pyasti bhedaḥ /",
    "T07vakobhau:6346": " astītyāha /",
    "T07vakobhau:6347": " sahasramāyuḥ kuruṣu",
    "T07vakobhau:6348": " varṣāṇām /",
    "T07vakobhau:6349": " dvayorardhārdhavarjitam /",
    "T07vakobhau:6350": " dvayordvipayorardhārdhaṃ varjayitvā pañca varṣaśatāni godānīyānām /",
    "T07vakobhau:6351": " ardhatṛtīye varṣaśate pūrvavidehānām /",
    "T07vakobhau:6352": " ihāniyatam",
    "T07vakobhau:6353": " jambūdvīpe nāstyāyuṣo niyamaḥ kadācit bhūyo bhavati kadācidalpīyaḥ /",
    "T07vakobhau:6354": " ante tu daśābdāḥ",
    "T07vakobhau:6355": " abdaḥ saṃvatsaraḥ /",
    "T07vakobhau:6356": " ante hīyamānaṃ daśa varṣāṇyāyurbhavati /",
    "T07vakobhau:6357": " ādito'mitam // VAkK_3.78 //",
    "T07vakobhau:6358": " āditaḥ prāthamakalpikānaṃ manuṣyāṇāmaparimāṇamāyurbhavati /",
    "T07vakobhau:6359": " sahasrādisaṃkhyayā parimātuṃ na śakyate /",
    "T07vakobhau:6360": " uktaṃ manuṣyāṇāṃ devānāṃ vaktavyam /",
    "T07vakobhau:6361": " taccāhorātraṃ vyavasthāpya śakyaṃ vaktumiti sa eva caiṣāṃ vyavasthāpyate /",
    "T07vakobhau:6362": " nṛṇāṃ varṣāṇi pañcāśadahorātro divaukasām /",
    "T07vakobhau:6363": " kāme'dharāṇāṃ",
    "T07vakobhau:6364": " yāni manuṣyāṇāṃ pañcāśadvarṣāṇi tāni kāmadhātāvadharāṇāṃ devānāṃ cāturmahārājakāyikānāmekaṃ rātrindivam /",
    "T07vakobhau:6365": " tenāyuḥ pañcavarṣaśatāni tu // VAkK_3.79 //",
    "T07vakobhau:6366": " tena tatastenāhorātreṇa teṣāṃ triṃśadrātrakeṇa māsena dvādaśamāsakena saṃvatsareṇa divyāni pañcavarṣaśatānyāyuḥ pramāṇam /",
    "T07vakobhau:6367": " dviguṇottaramūrdhvānāmubhayaṃ",
    "T07vakobhau:6368": " ūrdhvānāṃ devānāmubhaya dviguṇottaramahorātraścāyuśca /",
    "T07vakobhau:6369": " kathaṃ kṛtvā /",
    "T07vakobhau:6370": " yanmanuṣyāṇāṃ varṣaśataṃ tattrāyastriṃśānāṃ devānāmekaṃ rātrindivam /",
    "T07vakobhau:6371": " tena rātrindivena divyaṃ varṣasahasramāyuḥ /",
    "T07vakobhau:6372": " evaṃ yāmādīnāṃ yathākramam /",
    "T07vakobhau:6373": " mānuṣyakāṇi dve catvāryaṣṭau ṣoḍaśa varṣaśatānyekaṃ rātrindivam /",
    "T07vakobhau:6374": " tena rātrindevena dve catvāryaṣṭau ṣoḍaśa divyāni varṣasahasrāṇyāyuṣaḥ pramāṇam /",
    "T07vakobhau:6375": " yugandharādūrvaṃ sūryācandramasorabhāvāt //",
    "T07vakobhau:6376": " kathaṃ devānāmahorātravyavasthānamālokakṛtyaṃ vā /",
    "T07vakobhau:6377": " puṣpāṇāṃ saṃkocavikāsātkumudabandhu vat śakunīnāṃ kūjanākūjanāt middhāpagamāgamācca ālokakṛtyaṃ svayaṃprabhatvāt /",
    "T07vakobhau:6378": " uktamāyuḥ kāminām /",
    "T07vakobhau:6379": " rūpiṇāṃ punaḥ /",
    "T07vakobhau:6380": " nāstyahorātramāyustu kalpaiḥ svāśrayasaṃmitaiḥ // VAkK_3.80 //",
    "T07vakobhau:6381": " yeṣāṃ rūpiṇāmardhayojanamāśrayaḥ teṣāmardhakalpamāyuḥ /",
    "T07vakobhau:6382": " yeṣāṃ yojanaṃ teṣāṃ kalpam /",
    "T07vakobhau:6383": " evaṃ yasya yāvadyojanamāśrayastasya tāvatkalpamāyuryavadakaniṣṭhānāṃ ṣoḍaśakalpasahasrāṇyāyuḥ pramāṇam /",
    "T07vakobhau:6384": " ārūpye viṃśatiḥ kalpasahasrāṇya dhikādhikam /",
    "T07vakobhau:6385": " ākāśānantyāyatane viṃśatikalpasahasrāṇyāyuṣaḥ pramāṇam /",
    "T07vakobhau:6386": " vijñānānantyāyatane tasmādadhikaṃ viṃśatiḥ sahasrāṇi /",
    "T07vakobhau:6387": " ākiñcanyāyatane tasmādadhikaṃ viṃśatiḥ /",
    "T07vakobhau:6388": " bhavāgre tasmādadhikaṃ viṃśatiḥ /",
    "T07vakobhau:6389": " evaṃ teṣāṃ yathākramaṃ viṃśatiścatvāriṃśat ṣaṣṭiraśītiḥ kalpasahasrāṇyāyuḥpramāṇam /",
    "T07vakobhau:6390": " katamo'tra kalpo veditavyaḥ kimantarakalpo'tha saṃvartakalpo'tha",
    "T07vakobhau:6391": " vivarttakalpo'tha mahākalpaḥ /",
    "T07vakobhau:6392": " mahākalpaḥ parīttābhāt prabhṛtyardhamadhastataḥ // VAkK_3.81 //",
    "T07vakobhau:6393": " parīttābhādeva nikāyāt prabhṛti mahākalpenāyuḥ veditavyam /",
    "T07vakobhau:6394": " tasmādadho mahākalpasyārdha kalpīkṛtya mahābrahmādīnāmāyurvyavasthāpitam /",
    "T07vakobhau:6395": " kathaṃ kṛtvā /",
    "T07vakobhau:6396": " yacca loko viṃśatimantarakalpān vivartate yacca loko viṃśatimantarakalpānvivarta āste yacca viṃśatimantarakalpānsaṃvartate ime ṣaṣṭirantarakalpā mahābrahmaṇo'dhyardhaḥ kalpaḥ uktaḥ /",
    "T07vakobhau:6397": " evaṃ ca kṛtvā mahākalpasyārdhaṃ catvāriṃśadantarakalpān kalpīkṛtya teṣāmāyuḥ pramāṇamuktam",
    "T07vakobhau:6398": " uktaṃ sugatāvāyuḥ pramāṇam /",
    "T07vakobhau:6399": " durgatāvidānīṃ vaktavyam /",
    "T07vakobhau:6400": " tatra tāvat",
    "T07vakobhau:6401": " kāmadevāyuṣā tulyā ahorātrā yathākramam /",
    "T07vakobhau:6402": " saṃjīvādiṣu ṣaṭsu",
    "T07vakobhau:6403": " yāvat ṣaṇṇāṃ kāmāvacarāṇāṃ devanikāyānāmāyuruktaṃ tena tulyā ahorātrāḥ ṣaṭṣu narakeṣu yathākramaṃ veditavyāḥ /",
    "T07vakobhau:6404": " saṃjīve kālasūtre saṃghāte raurave mahāraurave tāpane ca /",
    "T07vakobhau:6405": " āyustaisteṣāṃ kāmadevavat // VAkK_3.82 //",
    "T07vakobhau:6406": " tairidānīṃ svairahorātraisteṣāṃ yathā ṣaṇṇāṃ kāmāvacarāṇāṃ devānāmāyustathaiva yathākramaṃ veditavyam /",
    "T07vakobhau:6407": " kathaṃ kṛtvā /",
    "T07vakobhau:6408": " yaddhi cāturmahārājakāyikānāmāyuḥ pramāṇaṃ tatsaṃjīvane mahānarake ekaṃ rātrindivaṃ /",
    "T07vakobhau:6409": " tena yāvat dvādaśamāsakena saṃvatsareṇa tatratyāni pañcavarṣaśatānyāyuḥ /",
    "T07vakobhau:6410": " yattrāyastriṃśānāmāyuḥ pramāṇaṃ tat kālasūtre mahānarake ekaṃ rātrindivam",
    "T07vakobhau:6411": " tena rātrindivena tasminvarṣasahasrāṇyāyuḥpramāṇaṃ /",
    "T07vakobhau:6412": " evamanyeṣvapi yathāyogaṃ yojyaṃ yāvat paranirmitavaśavartināmāyuḥpramāṇaṃ tattulyenāhorātreṇa tāpane ṣoḍaśa varṣasahasrāṇyāyuḥpramāṇam /",
    "T07vakobhau:6413": " ardhaṃ pratāpane",
    "T07vakobhau:6414": " pratāpane mahānarake'ntarakalpasyārdhamāyuḥ pramāṇam /",
    "T07vakobhau:6415": " avīcāvantaḥkalpaṃ",
    "T07vakobhau:6416": " tiraścāṃ tu niyamo nāsti /",
    "T07vakobhau:6417": " paraṃ punaḥ /",
    "T07vakobhau:6418": " kalpaṃ tiraścāṃ",
    "T07vakobhau:6419": " paramāyustiraścāmantarakalpaṃ tat punarnāgānāṃ nandopanandāśvatalīprabhṛtīnām /",
    "T07vakobhau:6420": " uktaṃ hi bhagavatā \"aṣṭāvime bhikṣavo nāgā mahānāgāḥ kalpasthā",
    "T07vakobhau:6421": " dharaṇidharā\" iti vistaraḥ /",
    "T07vakobhau:6422": " pretānāṃ māsāhnā śatapañcakam // VAkK_3.83 //",
    "T07vakobhau:6423": " yo manuṣyāṇāṃ māsaḥ sa pretānāmahorātraḥ /",
    "T07vakobhau:6424": " tenāhorātreṇa pañca varṣaśatānyāyuḥ /",
    "T07vakobhau:6425": " śītanarakeṣvāyuṣaḥ kiṃ pramāṇam /",
    "T07vakobhau:6426": " vāhādvarṣaśatenaikatiloddhārakṣayāyuṣaḥ /",
    "T07vakobhau:6427": " arvudādviṃśatiguṇaprativṛddhyāyuṣaḥ pare // VAkK_3.84 //",
    "T07vakobhau:6428": " upamānamātreṇa teṣvāyurākhyātaṃ bhagavatā \"tadyathā bhikṣavaḥ iha syādviṃśatikhārīko māgadhakastilavāhaḥ pūrṇastilānāṃ cūḍikāvaddhaḥ /",
    "T07vakobhau:6429": " tataḥ kaścideva varṣaśatasyātyayādekaṃ tilamapanayate kṣiprataraṃ bhikṣavaḥ saviṃśatikhārīko māgadhastilavāho'nenopakrameṇa parikṣayaṃ paryādānaṃ gacchet /",
    "T07vakobhau:6430": " na tvevāhamarvudopapannānāmāyuṣaḥ paryantaṃ vadāmi /",
    "T07vakobhau:6431": " yathā khalu bhikṣavo viṃśatirvudā evameko nirarvudo vistareṇa yathā khalu bhikṣavo viṃśatiḥ padyā evameko mahāpadma\" iti /",
    "T07vakobhau:6432": " evameṣāmāyuṣmatāṃ sattvānāṃ kimastyaparipūrṇāyuṣāmantarā mṛtyurāhosvinna /",
    "T07vakobhau:6433": " sarvatrāsti",
    "T07vakobhau:6434": " kurubāhyo'ntarāmṛtyuḥ",
    "T07vakobhau:6435": " uttarakuruṣu niyatāyuṣaḥ sattvā avaśyaṃ kṛtsnamāyurjīvanti /",
    "T07vakobhau:6436": " anyeṣu nāvaśyam /",
    "T07vakobhau:6437": " pudgalānāṃ tu bahūnāṃ nāstyantareṇa kālakriyayā /",
    "T07vakobhau:6438": " tuṣitastharsyakajātibaddhasya bodhisattvasya caramabhavikasattvasya jinādiṣṭasya jinabhutasya śraddhādharmānusāriṇo bodhisattvacakravarttimātrośca tadgarbhayorityevamādinām /",
    "T07vakobhau:6439": " yojanapramaṇena sthānāni śarīrāṇi cotkāni varṣapramāṇenāyuruktaṃ tayośca pramāṇaṃ noktamiti vaktavyaṃ nānā ca sarveṣāṃ vavasthānamatastasyāpi paryanto vaktavyaḥ /",
    "T07vakobhau:6440": " teṣāṃ samānākhyānārthamādiprakrama ārabhyate /",
    "T07vakobhau:6441": " paramāṇvakṣarakṣaṇāḥ /",
    "T07vakobhau:6442": " rūpanāmādhvaparyantāḥ",
    "T07vakobhau:6443": " rūpasyāpacīyamānasya paryantaḥ paramāṇuḥ /",
    "T07vakobhau:6444": " kālasya paryantaḥ kṣaṇo nāmnaḥ paryanto'kṣaraṃ tadyathā gauriti /",
    "T07vakobhau:6445": " kṣaṇasya punaḥ kiṃ pramāṇam /",
    "T07vakobhau:6446": " samagreṣu pratyayeṣu yāvatā dharmasyātmalābhaḥ gacchanvā dharmo yāvatā paramāṇoḥ paramāṇvantaraṃ gacchati /",
    "T07vakobhau:6447": " balavatpuruṣāddhaṭmātreṇa pañcaṣaṣṭiḥ kṣaṇā atikrāmantītyābhidhārmikāḥ /",
    "T07vakobhau:6448": " paramāṇuraṇustathā // VAkK_3.85 //",
    "T07vakobhau:6449": " lohāpaśaśāvigocchidrarajolikṣāstadudbhavāḥ /",
    "T07vakobhau:6450": " yavastathāṅgulīparva jñeyaṃ saptaguṇottaram // VAkK_3.86 //",
    "T07vakobhau:6451": " etatparamāṇvādikaṃ saptaguṇottaraṃ veditavyam /",
    "T07vakobhau:6452": " sapta paramāṇavo'ṇuḥ /",
    "T07vakobhau:6453": " saptāṇavo loharajaḥ /",
    "T07vakobhau:6454": " tāni saptāvrajastāni sapta dāśarajastāni saptaiḍakarajaḥ /",
    "T07vakobhau:6455": " tāni sapta gorajaḥ tāni sapta vātāyanacchidrarajaḥ /",
    "T07vakobhau:6456": " tāni sapta likṣāstadudbhavā yūketyarthaḥ /",
    "T07vakobhau:6457": " sapta yūkā yavaḥ /",
    "T07vakobhau:6458": " sapta yavā aṅgulīparva trīṇi parvāṇyaṅgurīti prasiddhameveti noktam /",
    "T07vakobhau:6459": " pārśvākṛtāstu /",
    "T07vakobhau:6460": " caturviṃśatiraṅgulyo hasto hastacatuṣṭayam /",
    "T07vakobhau:6461": " dhanuḥ",
    "T07vakobhau:6462": " vyāsenetyarthaḥ /",
    "T07vakobhau:6463": " pañcaśatānyeṣāṃ krośo raṇyaṃ ca tanmatam // VAkK_3.87 //",
    "T07vakobhau:6464": " manuṣāṃ pañca śatāni krośaḥ /",
    "T07vakobhau:6465": " krośamātraṃ ca grāmādi raṇyamiṣṭam /",
    "T07vakobhau:6466": " te'ṣṭau yojanamityāhuḥ /",
    "T07vakobhau:6467": " uktaṃ yojanasya pramāṇam /",
    "T07vakobhau:6468": " varṣasyedānīmucyate /",
    "T07vakobhau:6469": " viṃśaṃ kṣaṇaśataṃ punaḥ /",
    "T07vakobhau:6470": " tatkṣaṇaḥ",
    "T07vakobhau:6471": " kṣaṇānāṃ viṃśaṃ śatamekastatkṣaṇaḥ /",
    "T07vakobhau:6472": " te punaḥ ṣaṣṭirlavaḥ /",
    "T07vakobhau:6473": " tatkṣaṇāḥ ṣaṣṭirlava ityucyate /",
    "T07vakobhau:6474": " triṃśadguṇottarāḥ // VAkK_3.88 //",
    "T07vakobhau:6475": " trayo muhūrttāhorātramāsāḥ",
    "T07vakobhau:6476": " triṃśallavā muhūrttastriśanmuhūrttā ahorātraḥ /",
    "T07vakobhau:6477": " kadācittu rātriradhikā bhavati kadācidūnā kadācitsamā /",
    "T07vakobhau:6478": " tridaśāhorātrā māsaḥ /",
    "T07vakobhau:6479": " dvādaśamāsakaḥ /",
    "T07vakobhau:6480": " saṃvatsaraḥ sonarātraḥ",
    "T07vakobhau:6481": " catvāro māsā hemantānāṃ catvāro grīṣmāṇāṃ catvāro varṣāṇāmityete dvādaśa māsā saṃvatsaraḥ sārdhamūnarātraiḥ /",
    "T07vakobhau:6482": " saṃvatsareṇa hi ṣaḍūnarātrā nipātyante /",
    "T07vakobhau:6483": " kathaṃ kṛtvā /",
    "T07vakobhau:6484": " \"hemantagrīṣmavarṣāṇāmadhyardhe māsi nirgate /",
    "T07vakobhau:6485": " śeṣe'rdhamāse vidvadbhirūnarātro nipātyate //\"",
    "T07vakobhau:6486": " uktaṃ varṣapramāṇam /",
    "T07vakobhau:6487": " kalpasyedānīṃ vaktavyam /",
    "T07vakobhau:6488": " kalpo bahuvidhaḥ smṛtaḥ // VAkK_3.89 //",
    "T07vakobhau:6489": " antarakalpo saṃvarttakalpo vivartakalpo mahākalpaśceti /",
    "T07vakobhau:6490": " tatra tāvat",
    "T07vakobhau:6491": " saṃvarttakalpo narakāsaṃbhavāt bhājanakṣayaḥ /",
    "T07vakobhau:6492": " narakeṣu hi sattvāsaṃbhavāt prabhṛti yāvat bhājanasaṃkṣayaḥ /",
    "T07vakobhau:6493": " dve hi saṃvarttanyau /",
    "T07vakobhau:6494": " gatisaṃvartanī dhātusaṃvartanī ca /",
    "T07vakobhau:6495": " punardve saṃvartanyau /",
    "T07vakobhau:6496": " sattvasaṃvartanī bhājanasaṃvartanī ca /",
    "T07vakobhau:6497": " bhavati sa kālo yannarakeṣu sattvāścyavante nopapadyante /",
    "T07vakobhau:6498": " sa ārambhaḥ saṃvartakalpasya /",
    "T07vakobhau:6499": " yadayaṃ loko viṃśatyantarakalpān vivṛtto'sthāt tanniryātaṃ vaktavyam /",
    "T07vakobhau:6500": " yadviṃśatimantarakalpān saṃvartiṣyate tat pratipannaṃ vaktavyam /",
    "T07vakobhau:6501": " yadā narakeṣvekasattvo nāvaśiṣṭo bhavati iyatā 'yaṃ lokaḥ saṃvṛtto bhavati",
    "T07vakobhau:6502": " yaduta narakasaṃvarttanyā yasya tadānīṃ niyataṃ narakavedanīyaṃ karma ghriyate sa lokadhātvantaranarakeṣu kṣipyate /",
    "T07vakobhau:6503": " evaṃ tiryaksaṃvarttanī pretasaṃvarttanī ca vaktavyā /",
    "T07vakobhau:6504": " mahāsamudragatāstiryañcaḥ pūrvaṃ saṃvartante /",
    "T07vakobhau:6505": " manuṣyasahacariṣṇavastu taireva sārdhaṃ bhavanti /",
    "T07vakobhau:6506": " sa kālo yanmanuṣyeṣvanyatamaḥ sattvaḥ svayamanācāryakaṃ dharmatāprātilambhikaṃ prathamaṃ dhyānaṃ samāpadyate sa tasmāt vyutthāya vācaṃ bhāṣate sukhaṃ vata vivekajaṃ prītisukhaṃ śāntaṃ vata vivekajaṃ prītisukhamiti /",
    "T07vakobhau:6507": " taṃ ca śabdaṃ śrutvā anye'pi sattvāḥ samāpadyante /",
    "T07vakobhau:6508": " kālaṃ kṛtvā brahmaloka upapadyante /",
    "T07vakobhau:6509": " yadā jambūdvīpa ekasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta jambūdvīpasaṃvartanyā /",
    "T07vakobhau:6510": " evaṃ pūrvavidehagodānīyottarakurusaṃvartanyo vaktavyāḥ /",
    "T07vakobhau:6511": " yadā manuṣyeṣvekasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta manuṣyagatisaṃvarttanyā",
    "T07vakobhau:6512": " auttarakauravāstu kālaṃ kṛtvā kāmāvacareṣu deveṣūpapadyante /",
    "T07vakobhau:6513": " tatra vairāgyābhāvāt /",
    "T07vakobhau:6514": " evaṃ cāturmahārājakāyikeṣvapi deveṣu prathamaṃ dhyānaṃ samāpadya brahmaloka upapadyante /",
    "T07vakobhau:6515": " yadā tatraikasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati",
    "T07vakobhau:6516": " yaduta cāturmahārājakāyikasaṃvartanyā /",
    "T07vakobhau:6517": " evaṃ yāvat paranirmitavaśavartisaṃvarttnyo vaktavyāḥ /",
    "T07vakobhau:6518": " yadaikasattvo'pi kāmāvacareṣu deveṣu nāvaśiṣṭo bhavati iyatā'yaṃ lokaḥ saṃvṛtto bhavati yaduta kāmadhātusaṃvartanyā /",
    "T07vakobhau:6519": " brahmaloke'pyanyatamaḥ sattvo dharmatāprātilambhikaṃ dvitīyaṃ dhyānaṃ samāpadyotthāya vācaṃ bhāṣate sukhaṃ vata samādhijaṃ prītisukhaṃ śāntaṃ",
    "T07vakobhau:6520": " vata samādhijaṃ prītisukhamiti /",
    "T07vakobhau:6521": " taṃ śabdaṃ śrutvā'nye'pi sattvāḥ samāpadyante kālaṃ ca kṛtvā ābhāsvareṣu",
    "T07vakobhau:6522": " deveṣūpapadyante /",
    "T07vakobhau:6523": " yadā brahmaloka ekasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta sattvasaṃvartanyā /",
    "T07vakobhau:6524": " tataḥ śūnye bhājane ita eva sāmantakāt sattvānāṃ tadākṣepake karmaṇi parikṣīṇe sapta sūryāḥ prādurbhūya krameṇa yāvat pṛthivīṃ sumeruṃ ca niḥśeṣaṃ dahanti /",
    "T07vakobhau:6525": " tasmādevaṃ prajvalitādarcirvāyunā kṣiptaṃ śūnyaṃ brāhmaṃ vimānaṃ nirdahat paraiti /",
    "T07vakobhau:6526": " tacca tadbhūmikamevārcirveditavyam /",
    "T07vakobhau:6527": " nahi visabhāgā apakṣālāḥ kramante /",
    "T07vakobhau:6528": " tatsaṃbaddhasaṃbhūtatvāttasmāttadityuktam /",
    "T07vakobhau:6529": " kāmāvacaro hyagnī rūpāvacaramagniṃ saṃbadhnātīti /",
    "T07vakobhau:6530": " evamanyasyāmapi saṃvartanyāṃ yathāyogaṃ veditavyamiti /",
    "T07vakobhau:6531": " narakeṣu sattvānāṃ cyutyanutpādāt prabhṛti yāvat bhājanānāṃ saṃkṣaya eṣa kālaḥ /",
    "T07vakobhau:6532": " vivartakalpaḥ prāgvāyoryāvannarakasaṃbhavaḥ // VAkK_3.90 //",
    "T07vakobhau:6533": " thamādvāyoḥ prabhṛti yāvannarakeṣu sattvasambhavaḥ eṣa kālo vivartakalpa ityucyate /",
    "T07vakobhau:6534": " tathā saṃvṛte hi loka ākāśamātrāvaśeṣaścira kālaṃ tiṣṭhati yāvat punarapi sattvānāṃ karmādhipatyena bhājanānāṃ pūrvanimittabhūtā ākāśe mandamandā vāyavaḥ syandante /",
    "T07vakobhau:6535": " tadā yadayaṃ loko viṃśatimantarakalpān saṃvṛtto'sthāttanniryātaṃ vaktavyam",
    "T07vakobhau:6536": " yadviṃśatimantarakalpān vivarttiṣyate tadupayātaṃ vaktavyam /",
    "T07vakobhau:6537": " tataste vāyavo vardhamānā yathoktaṃ vāyumaṇḍalaṃ jāyate /",
    "T07vakobhau:6538": " tataḥ śanairyathoktakramavidhānaṃ sarvaṃ jāyate apmaṇḍalaṃ kāñcanamayī mahāpṛthivī dvīpāḥ sumervādayaśca /",
    "T07vakobhau:6539": " prathamaṃ tu brāhma vimānamutpadyate /",
    "T07vakobhau:6540": " tato yāvat yāmīyaṃ tato vāyumaṇḍalādīni /",
    "T07vakobhau:6541": " iyatā'yaṃ loko vivṛtto bhavati yaduta bhājanavivartanyā /",
    "T07vakobhau:6542": " athānyataraḥ sattva ābhāsvarebhyaścyutvā śūnye brāhme vimāna utpadyate /",
    "T07vakobhau:6543": " anye'pi sattvāstataścyutvā brahmapurohiteṣūpapadyante /",
    "T07vakobhau:6544": " tato brahmakāyikeṣu paranirmitavaśavartiṣu /",
    "T07vakobhau:6545": " krameṇa yāvaduttarakurau godānīye pūrvavidehe jambūdvīpe preteṣu tiryakṣu narakeṣūpapadyante",
    "T07vakobhau:6546": " dharmatā hyeṣā yat paścāt saṃvartate tat pūrvaṃ vivarttate /",
    "T07vakobhau:6547": " yadā narakeṣvekaḥ sattvo'pi prādurbhūto bhavati tadā yadayaṃ loko viṃśatimantarakalpān vivartate tanniryātaṃ bhavati /",
    "T07vakobhau:6548": " yadviṃśatimantaralpān vivarttaḥ sthāsyati tadupayātaṃ bhavati /",
    "T07vakobhau:6549": " antaḥkalpo'mitāt yāvaddaśavarṣāyuṣaḥ",
    "T07vakobhau:6550": " vivartamāne loke ekānna viṃśatirantarakalpā aparimitāyuṣāṃ manuṣyāṇāmatikrāmanti /",
    "T07vakobhau:6551": " aparimitāyuṣāmeva kramatāṃ yāvaddaśavarṣāyuṣo bhavanti /",
    "T07vakobhau:6552": " so'sau vivṛttānāṃ tiṣṭhatāṃ prathamo'ntarakalpaḥ /",
    "T07vakobhau:6553": " tataḥ /",
    "T07vakobhau:6554": " utkarṣā apakarṣāśca kalpā aṣṭādaśāpare // VAkK_3.91 //",
    "T07vakobhau:6555": " tasmādapare'ṣṭādaśotkarṣā apakarṣāścāṣṭādaśāntarakalpā bhavanti /",
    "T07vakobhau:6556": " kathaṃ kṛtvā /",
    "T07vakobhau:6557": " tebhyo hi daśavarṣāyuṣkebhya utkarṣaṃ gacchantaḥ krameṇāśītivarṣasahasrāyuṣo bhavanti /",
    "T07vakobhau:6558": " punaścāpakarṣaṃ gacchanto daśavarṣāyuṣo bhavanti //",
    "T07vakobhau:6559": " evaṃ dvitīyo'ntarakalpaḥ /",
    "T07vakobhau:6560": " evaṃ yāvadaṣṭādaśa /",
    "T07vakobhau:6561": " utkarṣa ekaḥ",
    "T07vakobhau:6562": " ekāntarakalpo viṃśatitama utkarṣa evamapakarṣaḥ /",
    "T07vakobhau:6563": " daśavarṣāyuṣkebhyo yāvadaśītivarṣāyuṣāṃ manuṣyāṇāmiti varttate /",
    "T07vakobhau:6564": " athaite utkarṣāḥ kiyantaṃ prakarṣaṃ gacchanti /",
    "T07vakobhau:6565": " te'śītisahasrādyāvadāyuṣaḥ /",
    "T07vakobhau:6566": " nātaḥ pareṇa vardhante yāvāneva cānyeṣāmantarakalpānāmutkarṣāpakarṣakālastāvāneva prathamasyāpakarṣakālaḥ paścimasya cotkarṣakāla iti samānakālāḥ sarve bhavanti /",
    "T07vakobhau:6567": " iti loko vivṛtto'yaṃ kalpāṃstiṣṭhati viṃśatim // VAkK_3.92 //",
    "T07vakobhau:6568": " ityanenāntarakalpanyāyenāyaṃ viṃśatimantarakalpānvivṛttastiṣṭhati /",
    "T07vakobhau:6569": " yāvantaṃ kālaṃ vivṛttastiṣṭhati tāvantameva kālaṃ",
    "T07vakobhau:6570": " vivartate'tha saṃvṛtta āste samvartate samam /",
    "T07vakobhau:6571": " viṃśatimevāntarakalpān vivartate viṃśatiṃ saṃvartate viṃśatiṃ saṃvṛtta āste /",
    "T07vakobhau:6572": " yadyapi tadānīmutkarṣā apakarṣāśca na pravartante kālastu samānaḥ parisaṃkhyāyate /",
    "T07vakobhau:6573": " tatraikenāntara kalpena bhājanānyabhinivartante ekānnaviṃśatyā",
    "T07vakobhau:6574": " 'ntarakalpairāvāsyante ekenāntarakalpena bhājanāni vidhvasyante",
    "T07vakobhau:6575": " ekānnaviṃśatyā śūnyī bhavanti /",
    "T07vakobhau:6576": " tā etā antarakalpānāṃ catasro viṃśatyo'śītirbhavanti /",
    "T07vakobhau:6577": " te hyaśītirmahākalpaḥ",
    "T07vakobhau:6578": " etanmahākalpasya pramāṇam /",
    "T07vakobhau:6579": " kalpaḥ kiṃsvabhāvaḥ /",
    "T07vakobhau:6580": " pañcaskandhasvabhāvaḥ /",
    "T07vakobhau:6581": " yaducyate tribhirasaṃkhyeyaiḥ kalpānāṃ budhatvaṃ prāpyata\" iti /",
    "T07vakobhau:6582": " tat katameṣāṃ kalpānām /",
    "T07vakobhau:6583": " ya eva mahākalpo nirdiṣṭaḥ /",
    "T07vakobhau:6584": " tadasaṃkhyatrayodbhavam // VAkK_3.93 //",
    "T07vakobhau:6585": " buddhatvam",
    "T07vakobhau:6586": " saṃkhyeyānāṃ kalpānāṃ trayeṇa /",
    "T07vakobhau:6587": " kathamasaṃkhyeyasyāsati saṃkhyeyāvasāne punastritvamucyate /",
    "T07vakobhau:6588": " naiadevaṃ veditavyaṃ /",
    "T07vakobhau:6589": " kiṃ tarhi /",
    "T07vakobhau:6590": " \"ṣaṣṭiḥ sthānāntarāṇyasaṃkhyeyami\"ti muktakasūtraṃ paṭhyate /",
    "T07vakobhau:6591": " katamāni ṣaṣṭiḥ /",
    "T07vakobhau:6592": " eko hyadvitīyaḥ prathamaṃ sthānāntaram /",
    "T07vakobhau:6593": " ekakānāṃ daśako dvitīyam /",
    "T07vakobhau:6594": " daśa daśakāni śataṃ tṛtīyam /",
    "T07vakobhau:6595": " daśa śatāni sahasram /",
    "T07vakobhau:6596": " daśa sahasrāṇi prabhedaḥ /",
    "T07vakobhau:6597": " daśa prabhedā lakṣam /",
    "T07vakobhau:6598": " daśa lakṣā atilakṣaḥ /",
    "T07vakobhau:6599": " daśātilakṣāḥ kauṭiḥ /",
    "T07vakobhau:6600": " daśa kauṭyo madhyaḥ/",
    "T07vakobhau:6601": " daśa madhyā ayutam /",
    "T07vakobhau:6602": " śāyutā mahāyutam /",
    "T07vakobhau:6603": " daśa mahāyutā niyutam /",
    "T07vakobhau:6604": " daśa niyutā mahāniyutam /",
    "T07vakobhau:6605": " daśa mahāniyutāḥ prayutam /",
    "T07vakobhau:6606": " daśa prayutā mahāprayutaḥ /",
    "T07vakobhau:6607": " daśa mahāprayutāḥ kaṅkaraḥ /",
    "T07vakobhau:6608": " daśa kaṅkarā mahākaṅkaraḥ /",
    "T07vakobhau:6609": " daśa mahākaṅkarā visvaraḥ /",
    "T07vakobhau:6610": " daśa visvarā mahāvisvaraḥ /",
    "T07vakobhau:6611": " daśa mahāvisvarā akṣobhyaḥ /",
    "T07vakobhau:6612": " daśākṣobhyā mahākṣobhyaḥ /",
    "T07vakobhau:6613": " daśa mahākṣobhyā vivāhaḥ /",
    "T07vakobhau:6614": " daśa vivāhā mahāvivāhaḥ /",
    "T07vakobhau:6615": " daśa mahāvivāhā utsaṅgaḥ /",
    "T07vakobhau:6616": " daśotsaṅgā mahotsaṅgaḥ /",
    "T07vakobhau:6617": " daśa mahotsaṅgā vāhanaḥ /",
    "T07vakobhau:6618": " daśa vāhanāni mahāvāhanam /",
    "T07vakobhau:6619": " daśa mahāvāhanāni taṭibhaḥ /",
    "T07vakobhau:6620": " daśa tiṭibhā mahātiṭibhaḥ /",
    "T07vakobhau:6621": " daśa mahātiṭibhā hetuḥ /",
    "T07vakobhau:6622": " daśa hetavo mahāhetuḥ /",
    "T07vakobhau:6623": " daśa mahāhetavaḥ karabhaḥ /",
    "T07vakobhau:6624": " daśa karabhā mahākarabhaḥ /",
    "T07vakobhau:6625": " daśa mahākarabhā indraḥ /",
    "T07vakobhau:6626": " daśendrā mahendraḥ /",
    "T07vakobhau:6627": " daśa mahendrāḥ samāptam /",
    "T07vakobhau:6628": " daśa samāptāni mahāsamāptam /",
    "T07vakobhau:6629": " daśa mahāsamāptāni gatiḥ /",
    "T07vakobhau:6630": " daśa gatayo mahāgatiḥ /",
    "T07vakobhau:6631": " daśa mahāgatayo nimbarajaḥ /",
    "T07vakobhau:6632": " daśa nimbarajāṃsi mahānimbarajaḥ /",
    "T07vakobhau:6633": " daśa mahānimbarajāṃsi mudrā /",
    "T07vakobhau:6634": " daśa mudrā mahāmudrā /",
    "T07vakobhau:6635": " daśa mahāmudrāḥ balam /",
    "T07vakobhau:6636": " daśa balāni mahābalam /",
    "T07vakobhau:6637": " daśa mahābalāni sajñā /",
    "T07vakobhau:6638": " daśa saṃjñā mahāsaṃjñā /",
    "T07vakobhau:6639": " daśa mahāsaṃjñā vibhūtaḥ /",
    "T07vakobhau:6640": " daśa vibhūtā mahāvibhūtaḥ /",
    "T07vakobhau:6641": " daśa mahāvibhūtā balākṣam /",
    "T07vakobhau:6642": " daśa balākṣā mahābalākṣam /",
    "T07vakobhau:6643": " daśa mahābalākṣāṇyasamkhyam /",
    "T07vakobhau:6644": " aṣṭakaṃ madhyādvistṛtam /",
    "T07vakobhau:6645": " ityeteṣāṃ ṣaṣṭisthānāntaragatāṃ saṃkhyāmanuprāptāḥ kalpā asaṃkhyeyānityucyante /",
    "T07vakobhau:6646": " tato vyāvṛtya punargaṇyante /",
    "T07vakobhau:6647": " evaṃ trīṇi asaṃkhyeyānītyucyante /",
    "T07vakobhau:6648": " na tu naiva parisaṃkhyātuṃ śakyanta iti /",
    "T07vakobhau:6649": " kintu khalu kālaprakarṣeṇaiva kṛtapraṇidhānā bodhisattvā bodhimabhisaṃbudhyante /",
    "T07vakobhau:6650": " kimetadeva bhaviṣyati /",
    "T07vakobhau:6651": " mahatāṃ hi puṇyajñānasaṃbhāreṇa ṣaḍbhiḥ pāramitābhiḥ bahubhirduṣkaraśatasahasraistribhiḥ kalpāsaṃkhyeyairanuttarāṃ samyaksaṃbodhimabhisaṃbudhyante bodhisattvāḥ /",
    "T07vakobhau:6652": " yadyapyanyathā'pyasti mokṣāvakāśaḥ kimarthaṃ ta iyantaṃ yatnamārabhante /",
    "T07vakobhau:6653": " parārthaṃ ta iyantaṃ yatnamārabhante kathaṃ parānapi mahato duḥkhaughāt paritrātuṃ śaknuyāmiti",
    "T07vakobhau:6654": " ka eṣāṃ parārthena svārthaḥ /",
    "T07vakobhau:6655": " eṣa eva teṣāṃ svārtho yaḥ parārthastasyābhimatatvāt /",
    "T07vakobhau:6656": " idānīmetacchrāddhāsyate /",
    "T07vakobhau:6657": " satyaṃ duḥśraddhānametadātmaṃbharibhirniṣkaruṇaiḥ /",
    "T07vakobhau:6658": " kāruṇikaistu śraddhitamevaitat yathā ceha kecidabhyastanairdhṛṇyā asatyapi svārthe paravyasanābhiratā upalabhyante /",
    "T07vakobhau:6659": " tathā punarabhyastakāruṇyā asatyapi svārthe parahitakriyābhirāmāḥ santīti saṃbhāvyam /",
    "T07vakobhau:6660": " yathaiva cābhyāsavaśādanātmabhūteṣu saṃskāreṣu saṃskṛtalakṣaṇānabhijñā ātmasnehaṃ niveśya taddhetorduḥkhānyudvahanti evaṃ punarabhyāsavaśādātmasnehaṃ tebhyo nirvartya pareṣvapekṣāṃ vardhayitvā taddhetorduḥkhānyudvahantīti saṃbhāvyam /",
    "T07vakobhau:6661": " gotrāntarameva hi tattathājātīyaṃ nirvartate yat pareṣāṃ duḥkhena duḥkhāyate sukhena sukhāyate nātmana iti /",
    "T07vakobhau:6662": " na te punaḥ svārthamanyaṃ paśyanti /",
    "T07vakobhau:6663": " āha cātra",
    "T07vakobhau:6664": " \"hīnaḥ prārthayate svasaṃtatigataṃ yaistairūpāyaḥ sukhaṃ madhyo duḥkhanivṛttimeva na sukhaṃ duḥkhāspadaṃ tadyataḥ /",
    "T07vakobhau:6665": " śreṣṭhaḥ prārthayate svasaṃtatigatairduḥkhaiḥ pareṣāṃ sukhaṃ duḥkhātyantanivṛttimeva ca yatastadduḥkhaduḥkhyeva saḥ //\"",
    "T07vakobhau:6666": " kiṃ punarutkarṣā buddhā utpayante āhosvidapakarṣāḥ /",
    "T07vakobhau:6667": " apakarṣe hi śatādyāvattadudbhavaḥ /",
    "T07vakobhau:6668": " aśītivarṣaśatāyupi prajāyāmapakarṣe ārabdhe yāvadvarṣaśatāyuṣo manuṣyā bhavantyetasminnantare buddhā utpadyante /",
    "T07vakobhau:6669": " kasmānnotkarṣakāle /",
    "T07vakobhau:6670": " tadā hi duḥsamudvejāḥ sattvā bhavanti /",
    "T07vakobhau:6671": " kasmānna śatāt /",
    "T07vakobhau:6672": " tadā hi pañca kaṣāyā abhyutsadā bhavanti /",
    "T07vakobhau:6673": " tadyathā'yuṣkaṣāyaḥ kalpakaṣāyaḥ kleśakaṣāyaḥ dṛṣṭikaṣāyaḥ sattvakaṣāyaśca",
    "T07vakobhau:6674": " apakarṣasyādhastāt pratyavarā āyurādayaḥ kiṭabhūtatvāt kaṣāyā ucyante /",
    "T07vakobhau:6675": " dvābhyāṃ hi jīvitopakaraṇavipattī yathākramam /",
    "T07vakobhau:6676": " dvābhyāṃ kuśalapakṣavīpattiḥ /",
    "T07vakobhau:6677": " kāmasukhallikā'tmaklamathānuyogādhikārāt gṛhipravrajitapakṣayorvā /",
    "T07vakobhau:6678": " ekenātmabhāvavīpattiḥ /",
    "T07vakobhau:6679": " pramāṇarūpārogyabalavṛddhismṛtivīryadhairyabhraṃsāt /",
    "T07vakobhau:6680": " atha pratyekabuddhānāṃ kasmin kāle utpādaḥ /",
    "T07vakobhau:6681": " dvayoḥ pratyekabuddhānāṃ /",
    "T07vakobhau:6682": " utkarṣe'yapakarṣe'pi /",
    "T07vakobhau:6683": " dvividhā hi pratyekabuddhā vargacāriṇaḥ khaḍgaviṣāṇakalpāśca /",
    "T07vakobhau:6684": " tatra vargacāriṇaḥ śrāvakapūrviṇaḥ pratyekajinā ucyante /",
    "T07vakobhau:6685": " pṛthagjanapūrviṇo'pi santītyapare /",
    "T07vakobhau:6686": " ye'nyatrotpāditanirvedhabhāgīyā iha svayaṃ mārgamabhisaṃbudhyante /",
    "T07vakobhau:6687": " tathāhi pūrvayogaṃ paṭhanti \"parvate kila pañcaśatāni tāpasānāṃ kaṣṭāni tapāṃsi tapyante sma yāvat pratyekabuddhasahoṣitena markaṭenāgamya tadīryāpathasaṃdarśanāt pratyekabodhimabhisaṃbanddhā\" iti /",
    "T07vakobhau:6688": " nacāryāḥ santaḥ kaṣṭāni tapāṃsi tapyeran /",
    "T07vakobhau:6689": " khaḍgaviṣāṇakalpāḥ punarekavihāriṇaḥ /",
    "T07vakobhau:6690": " teṣāṃ pratyekabuddhānāṃ",
    "T07vakobhau:6691": " khaḍgaḥ kalpaśatānvayaḥ // VAkK_3.94 //",
    "T07vakobhau:6692": " mahākalpānāṃ śataṃ bodhisaṃbhāreṣu caritaḥ khaḍgaṃ viṣāṇakalpo bhavati /",
    "T07vakobhau:6693": " vinopadeśenātmānamekaṃ pratibudhā iti pratyekabuddhāḥ /",
    "T07vakobhau:6694": " te hyekamātmānaṃ damayanti nānyān /",
    "T07vakobhau:6695": " kiṃ punaratra kāraṇam /",
    "T07vakobhau:6696": " nahi tāvadaśaktā dharmaṃ deśayituṃ pratisaṃvitprāptatvāt /",
    "T07vakobhau:6697": " śakyaṃ ca taiḥ pūrvabuddhānāṃ śāsanamanusmṛtyāpi dharmaṃ deśayitum /",
    "T07vakobhau:6698": " nāpi niṣkaruṇāḥ /",
    "T07vakobhau:6699": " sattvānugrahārthamṛddherāviṣkaraṇāt /",
    "T07vakobhau:6700": " nāpi sattvānāmabhavyatvāt /",
    "T07vakobhau:6701": " tathā hi laukikamārga vītarāgāḥ saṃvidyante /",
    "T07vakobhau:6702": " kiṃ tarhi /",
    "T07vakobhau:6703": " pūrvābhyāsavaśenālpotsukatā'dhimuktatvāt notsahante gambhīradharmagrahaṇāya pareṣāṃ vyāpartum",
    "T07vakobhau:6704": " anusroto gāminīnāṃ hi prajānāṃ duṣkaraṃ pratisroto nayanam /",
    "T07vakobhau:6705": " gaṇaparikarṣaṇaprasaṅgaparihārārthaṃ ca vyākṣepasaṃsargabhīrutvāt /",
    "T07vakobhau:6706": " atha cakravarttinaḥ kadotpadyante /",
    "T07vakobhau:6707": " cakravartisamutpattirnādho'śītisahasrakāt /",
    "T07vakobhau:6708": " amite cāyuṣi manuṣyāṇāṃ yāvadaśītisahasrake cotpattiścakravarttināṃ nādhaḥ",
    "T07vakobhau:6709": " tasyāḥ sasyasaṃpadastadūnāyuṣāmabhājanatvāt /",
    "T07vakobhau:6710": " rājyaṃ cakreṇa vartayituṃ śīlameṣāmiti cakravarttinaḥ /",
    "T07vakobhau:6711": " te punaścaturvidhāḥ /",
    "T07vakobhau:6712": " suvarṇarūpyatāmrāyaścakriṇaḥ",
    "T07vakobhau:6713": " suvarṇarūpyatāmrāyaścakrkāṇi yeṣāṃ santi /",
    "T07vakobhau:6714": " prathama eṣāmuttamo dvitīya upottamaḥ tṛtīyo madhyamaścaturtho 'dhamaḥ /",
    "T07vakobhau:6715": " te 'dharakramāt // VAkK_3.95 //",
    "T07vakobhau:6716": " ekadvitricaturdvīpāḥ",
    "T07vakobhau:6717": " yasyāyasaṃ cakraṃ sa ekadvīpādhipatiḥ /",
    "T07vakobhau:6718": " yasya tāmramayaṃ sa dvayoḥ /",
    "T07vakobhau:6719": " yasya rūpyamayaṃ sa trayāṇām /",
    "T07vakobhau:6720": " yasya suvarṇmayaṃ sa caturdvīpādhipatiḥ /",
    "T07vakobhau:6721": " eṣa prājñaptiko nirdeśaḥ /",
    "T07vakobhau:6722": " sūtre tu pradhānagrahaṇādekameva sauvarṇaṃ cakram /",
    "T07vakobhau:6723": " \"yasya rājñaḥ kṣatriyasya mūrdhābhiṣiktasya tadaīva poṣadhe pañcadaśyāṃ",
    "T07vakobhau:6724": " śiraḥsnātasyopoṣadho poṣitasyopariprāsādatalagatasyāmātyagaṇaparivṛtasya pūrvasyāṃ diśi cakraratnaṃ prādurbhavati sahasrāraṃ sanābhikaṃ sanemikaṃ sarvākāraparipūrṇaṃ śubhakarmārakṛtaṃ divyaṃ sarvasauvarṇaṃ sa rājā bhavati cakravartī\"ti /",
    "T07vakobhau:6725": " evaṃ caite cakravartina utpadyante /",
    "T07vakobhau:6726": " na ca dvau saha buddhavat /",
    "T07vakobhau:6727": " sūtra ukta\" masthānamanavakāśo yadapūrvācaramau dvau tathāgatāvarhantau samyaksaṃbuddhau loka utpadyeyātāṃ nedaṃ sthānaṃ vidyate sthānametadvidyate yadaikastathāgataḥ /",
    "T07vakobhau:6728": " yathā tathāgata evaṃ cakravarttināvi\"ti /",
    "T07vakobhau:6729": " idamatra saṃpradhāryam /",
    "T07vakobhau:6730": " kimatra trisāhasramahāsāhasro lokadhāturloka iṣṭa utāho sarvalokadhātava iti /",
    "T07vakobhau:6731": " nānyatra buddhā utpadyante ityeke /",
    "T07vakobhau:6732": " kiṃ kāraṇam /",
    "T07vakobhau:6733": " mā bhūt bhagavataḥ śaktivyāghātaḥ iti /",
    "T07vakobhau:6734": " eka eva hi bhagavān sarvatra śaktaḥ /",
    "T07vakobhau:6735": " yatra buddha eko na śaktaḥ syād vineyān vinetuṃ tatrā'nyo'pi na śakta iti",
    "T07vakobhau:6736": " uktaṃ ca sūtre \"sa cettvāṃ śāriputra kaścidupasaṃkramyaivaṃ pṛcchet asti kaścidetarhi śramaṇo vā brāhmaṇo vā samasamaḥ śramaṇena gotamena yadutābhisaṃbodhāya /",
    "T07vakobhau:6737": " evaṃ ca pṛṣṭaḥ kiṃ vyākuryāḥ /",
    "T07vakobhau:6738": " sa cenmāṃ bhadanta kaścidupasaṃkramyevaṃ pṛcchettasyāhaṃ pṛṣṭa evaṃ vyākuryā nāsti kaścidetarhhi śṛamaṇo vā brāhmaṇo vā samasamo bhagavatā yadutābhisaṃbodhāya /",
    "T07vakobhau:6739": " tatkasya hetoḥ /",
    "T07vakobhau:6740": " saṃmukhaṃ me bhagavato'ntikācchrutaṃ saṃmukhamudgṛhītaṃ asthānamanavakāso yadapūrvācaramau tathāgatau loka utpadyeyātāṃ nedaṃ sthānaṃ vidyata\" iti /",
    "T07vakobhau:6741": " yattarhi bhagavatoktaṃ brahmasūtre \"yāvattrisāhasramahāsāhasrako loko vaśe me'tra vartata\" iti /",
    "T07vakobhau:6742": " ābhiprāyika eṣa nirdeśaḥ /",
    "T07vakobhau:6743": " ko'trābhiprāyaḥ tāvato'nabhisaṃskāreṇa vyavalokanāt /",
    "T07vakobhau:6744": " abhisaṃskārena tvananto buddhānāṃ cakṣurviṣayaḥ /",
    "T07vakobhau:6745": " santyevānyalokadhātuṣu buddhā iti nikāyāntarīyāḥ /",
    "T07vakobhau:6746": " kiṃ kāraṇam /",
    "T07vakobhau:6747": " bahavo hi samaṃ saṃbhāreṣu pravartamānā dṛśyante /",
    "T07vakobhau:6748": " na caikatra bahūnāṃ buddhānāṃ yugapat yoga utpattuṃ na cāsti tadut pattau kakścit pratibandhaḥ iti niyataṃ lokadhātvantareṣūtpadyante /",
    "T07vakobhau:6749": " anantā lokadhātava iti na śakyaṃ bhagavatā kalpamapyāyurvirbhratā yitheha tathā'nyeṣvapi ananteṣu lokadhātuṣu vyāpartuṃ kiṃ punaḥ puruṣāyuṣam /",
    "T07vakobhau:6750": " kathaṃ ceha buddho vyāpriyate /",
    "T07vakobhau:6751": " asya pudgalasyedamindriyam iyatā kālelāmuṣmin deśe amuṃ pudgalamāgamyāsya doṣasya parihārādasyāṅgasyopasaṃhārādanena prayogeṇānutpannaṃ votpatsyate aparipūrṇaṃ vā paripūrayiṣyatīti /",
    "T07vakobhau:6752": " yattvidaṃ sūtramatropanīta \"masthānamanavakāśo yadpūrvācaramau dvī tathāgatāvekatra loka utpadyeyātāmi\"ti tadevedaṃ saṃpradhāryate kimidamekaṃ lokadhātumadhikṛtyoktamāhosvit sarvāniti cakravartino'pi cāsya lokaddhātau na syādutpādaḥ /",
    "T07vakobhau:6753": " sahotpattipratiṣedhāt buddhavat /",
    "T07vakobhau:6754": " athaitat kṣamyate idaṃ tu kasmānna kṣamyate \"puṇyastu buddhānāṃ loka utpāda\" iti /",
    "T07vakobhau:6755": " yadi bahūnāṃ bahuṣu syānna doṣaḥ syāt /",
    "T07vakobhau:6756": " bhūyasāṃ lokānāmabhyudayena yogaḥ syānniḥśreyasena ca /",
    "T07vakobhau:6757": " athaiṅkasminnapi kasmāt dvau tathāgatau na sahotpadyete /",
    "T07vakobhau:6758": " prayojanābhāvāt praṇidhānavaśācca /",
    "T07vakobhau:6759": " evaṃ hi bodhisattvāḥ praṇidhānaṃ kurvanti aho vatāhamandhe loke 'pariṇāyake buddho loka utpadyeyamanāthānāṃ nātha iti /",
    "T07vakobhau:6760": " ādarābhitvarārthaṃ ca /",
    "T07vakobhau:6761": " ekasminhi buddhe sutarāmādriyante durlabha īdṛśo'nya iti manyamānāḥ sutarāṃ cābhitvarante śāsanapratipattau mā'smin gate parinirvṛte vā 'nāthā",
    "T07vakobhau:6762": " bhūmeti /",
    "T07vakobhau:6763": " athaite cakravartinaḥ suvarṇādimayaiścakraiḥ pṛthivīṃ jayantaḥ kathaṃ jayanti /",
    "T07vakobhau:6764": " yathākramaṃ",
    "T07vakobhau:6765": " pratyudyānasvayaṃyāna kalahāstrajitaḥ",
    "T07vakobhau:6766": " yasya sauvarṇa cakraṃ bhavati taṃ koṭarājānaḥ svayaṃ pratyudgacchanti /",
    "T07vakobhau:6767": " ime devasya janapadāḥ ṛddhāśca sphītāśca kṣemāśca subhikṣāścākīrṇabahujanamanuṣyāśca /",
    "T07vakobhau:6768": " tān devaḥ samanuśāstu /",
    "T07vakobhau:6769": " vayaṃ devasyānuyātrikā bhaviṣyāma iti /",
    "T07vakobhau:6770": " yasya rūpyamayaṃ sa svayameva teṣāmantikaṃ yāti paścādasya prahvībhavanti /",
    "T07vakobhau:6771": " yasya tāmramayaṃ sa teṣāmantikaṃ gatvā kalahāyate paścāt prahvībhavanti /",
    "T07vakobhau:6772": " yasya śastramayaṃ sa teṣāmantikaṃ gacchati anyonyaṃ śastrāṇyāvahanti paścānnamanti /",
    "T07vakobhau:6773": " sarve tu cakravartinaḥ",
    "T07vakobhau:6774": " avadhāḥ // VAkK_3.96 //",
    "T07vakobhau:6775": " śastreṇāpi jayatāṃ badho na pravartate nirjitya ca sattvān daśasu kuśaleṣu karmapatheṣu pratiṣṭhāpayanti",
    "T07vakobhau:6776": " ata eva te niyataṃ deveṣūtpadyante /",
    "T07vakobhau:6777": " sūtra uktaṃ \"rājñaścakravartino loke prādurbhāvātsaptānāṃ ratnānāṃ loke prādurbhāvo bhavati",
    "T07vakobhau:6778": " tadyathā cakraratnasya hastiratnasyāśvaratnasya maṇiratnasya strīratnasya gṛhapatiratnasya pariṇāyakaratnasye\"ti /",
    "T07vakobhau:6779": " kathaṃ sattvasaṃkhyātā hastyādayaḥ parakīyeṇa karmaṇotpadyante /",
    "T07vakobhau:6780": " na vai kaścit parakīyeṇotpadyate /",
    "T07vakobhau:6781": " yena tu sattvena tatsaṃbandha saṃvartanīyaṃ karmopacitaṃ tasminnutpanne svānyevainaṃ karmāṇyutpādayanti",
    "T07vakobhau:6782": " kimeṣa evānyarājabhyaścakravartināṃ viśeṣaḥ /",
    "T07vakobhau:6783": " anyo'pi viśeṣo'sti /",
    "T07vakobhau:6784": " tadyathā dvātriṃśanmahāpuruṣalakṣaṇānyeṣāṃ bhavanti tadyathā buddhānām /",
    "T07vakobhau:6785": " tatra tu",
    "T07vakobhau:6786": " deśasthottaptapūrṇatvairlakṣaṇātiśayo muneḥ /",
    "T07vakobhau:6787": " deśasthatarāṇi buddhānāṃ lakṣaṇāni /",
    "T07vakobhau:6788": " uttaptatarāṇi saṃpūrṇatarāṇi cetyeṣa teṣāṃ viśeṣaḥ /",
    "T07vakobhau:6789": " kiṃ khalu prāthamakalpikā api manuṣyāḥ sarājakā āsan /",
    "T07vakobhau:6791": " kiṃ tarhi /",
    "T07vakobhau:6792": " prāgāsannupivat sattvāḥ",
    "T07vakobhau:6793": " prathamakalpikā manuṣyā rūpāvacarā ivāsan /",
    "T07vakobhau:6794": " sūtra uktaṃ \"te bhavanti rūpiṇo manomayāḥ sarvāṅgapratyaṅgopetā āvikalā ahīnendriyāḥ śubhā varṇasthāyinaḥ svayaṃ prabhā vihāyasaṃgamāḥ",
    "T07vakobhau:6795": " prītibhakṣaḥ prītyāhārā dīrghāyuṣo dīrghamadhvānaṃ tiṣṭhantī\"ti /",
    "T07vakobhau:6796": " rasarāgāttataḥ śanaiḥ // VAkK_3.97 //",
    "T07vakobhau:6797": " ālasyātsamnidhim kṛtvā sāgrahaiḥ kṣetrapo bhṛtaḥ /",
    "T07vakobhau:6798": " teṣāṃ tathābhūtānāṃ bhūmirasaḥ prādurbhūto madhusvādurasaḥ /",
    "T07vakobhau:6799": " tasyānyatamo lolupajātīyaḥ sattvo gandhaṃ ghrātvā rasaṃ svāditavān bhakṣitavāṃśca /",
    "T07vakobhau:6800": " tathā'nye'pi sattvāstathaivākārṣuḥ /",
    "T07vakobhau:6801": " sa ārambhaḥ kavaḍīkārāhārasya /",
    "T07vakobhau:6802": " teṣāṃ tadāhārābhyāsāt kharatvaṃ gurutvaṃ ca kāye'vakrāntaṃ prabhāvā antarhitāḥ /",
    "T07vakobhau:6803": " tato'ndhakāra utpanne sūryācandramasau prādurbhūtau /",
    "T07vakobhau:6804": " so'pyeṣāṃ bhūmirasa āsvādagṛddhānāṃ krameṇāntarhito bhūmiparpaṭakaṃ prādurbhūtam /",
    "T07vakobhau:6805": " tatrāpi gṛddhāstadapyantarhitam /",
    "T07vakobhau:6806": " vanalatā prādurbhūtā /",
    "T07vakobhau:6807": " tatrāpi gṛddhāḥ sā'pyantarhitā /",
    "T07vakobhau:6808": " akṛṣṭoptaḥ śālirutpannastaṃ prabhuktāḥ /",
    "T07vakobhau:6809": " tasyedānīmaudārikatvānniḥsyandanirvāhārthaṃ sattvānāṃ mūtrapurīṣamārgau saha strīpuruṣendriyābhyāṃ prādurbhūtau saṃsthānaṃ ca bhinnam /",
    "T07vakobhau:6810": " teṣāmanyonyaṃ paśyatāṃ pūrvābhyāsavaśādayoniśomanaskāragrāhagrāsatāṃ gatānāṃ kāmarāga udīrṇo yato vipratipannāḥ /",
    "T07vakobhau:6811": " eṣa ārambhaḥ kāmināṃ kāmabhūtagrahāveśasya /",
    "T07vakobhau:6812": " te ca khalu taṃ śāliṃ sāyaṃ ca sāyamāśārthaṃ prātaśca prātarāśārthaṃ praveśayanti sma /",
    "T07vakobhau:6813": " athānyatamaḥ sattvo'lasajātīyaḥ saṃnidhikāramakārṣīt /",
    "T07vakobhau:6814": " anye'pi ca sattvāḥ saṃnidhikāramakārṣuḥ /",
    "T07vakobhau:6815": " teṣāṃ tatra mamakāra utpanne sa śālirlūno lūno na punarjāyate sma /",
    "T07vakobhau:6816": " tataḥ kṣetrāṇi pravibhajya sveṣvāgrahaṃ kṛtvā parakīyaṃ hartumārabdhāḥ /",
    "T07vakobhau:6817": " prathama ārambhaścauryasya /",
    "T07vakobhau:6818": " taisteṣāmaṅkuśārthaṃ sametyānyatamaḥ puruṣaviśeṣaḥ kṣetrāṇi pālayituṃ ṣaṣṭhabhāgena bhṛtaḥ",
    "T07vakobhau:6819": " tasya kṣetrāṇāmadhipatiḥ kṣatriyaḥ kṣatriya iti saṃjñotpannā /",
    "T07vakobhau:6820": " mahājanakāyasya saṃmataḥ prajāṃ ca rañjayatīti mahāsaṃmato rājeti samjñotpannā /",
    "T07vakobhau:6821": " eṣa ārambho rājaparaṃparāyāḥ /",
    "T07vakobhau:6822": " tatra ye gṛhebhyo vahirmanasaḥ saṃvṛttāsteṣāṃ brāhmaṇā iti saṃjñotpannā /",
    "T07vakobhau:6823": " athānyatamasya rājño lobhāt samvibhāgamakurvantaḥ sattvānāṃ tāskaryaṃ prācuryamāpannaṃ sa tān śastreṇopasaṃkramate sma /",
    "T07vakobhau:6824": " tato'nye naivaṅkārakāḥ sma iti mṛṣā vācaṃ vaktumārabdhāḥ iti",
    "T07vakobhau:6825": " tataḥ karmapathādhikyādapahrāse daśāyuṣaḥ // VAkK_3.98 //",
    "T07vakobhau:6826": " tata evaṃ karmapathānāṃ vṛddhau satyāṃ krameṇa hrasatāṃ manusyāṇāṃ daśavarṣāyuṣo manuṣyāḥ saṃbhavanti /",
    "T07vakobhau:6827": " ato'sya kṛtsnasyānarthaughasya dvau dharmau mūlayoniḥ rasarāga ālasyaṃ ca",
    "T07vakobhau:6828": " daśavaṛṣāyuṣāṃ manuṣyāṇāmantarakalpasya niryaṇaṃ bhavati /",
    "T07vakobhau:6829": " kathaṃ bhavatītyāha",
    "T07vakobhau:6830": " kalpasya śastrarogābhyāṃ durbhikṣeṇa ca nirgamaḥ /",
    "T07vakobhau:6831": " tribhirantarakalpasya niryāṇaṃ bhavati /",
    "T07vakobhau:6832": " śastreṇa rogeṇa durbhikṣeṇa ca /",
    "T07vakobhau:6833": " antarakalpasya niryāṇakāle daśavarṣāyuṣo manuṣyāḥ adharmarāgaraktā bhavanti viṣamalobhāvibhūtā mithyādharmaparītāḥ /",
    "T07vakobhau:6834": " teṣāṃ vyāpāda utkarṣa gato'nyonyaṃ sattvaṃ dṛṣṭvā tīvramāghātacittaṃ",
    "T07vakobhau:6835": " vadhakacittaṃ ca pratyupasthitaṃ bhavati /",
    "T07vakobhau:6836": " tadyathedānīṃ mṛgalubdhakasyāraṇyakaṃ mṛgaṃ dṛṣṭvā te yadyadeva gṛhṇanti kāṣṭham vā loṣṭaṃ vā tatteṣāṃ tīkṣṇaṃ śastraṃ prādurbhavati /",
    "T07vakobhau:6837": " te'nyonyaṃ sattvaṃ jīvitādvyaparopayanti /",
    "T07vakobhau:6838": " punaḥ kalpasya niryāṇakāle daśavarṣāyuṣāṃ manuṣyāṇāṃ taireva doṣairamanuṣyā īti mutsṛjanti",
    "T07vakobhau:6839": " teṣāmasādhyā vyādhyādayaḥ prādurbhavanti yato mriyante /",
    "T07vakobhau:6840": " punardaśavarṣāyuṣāṃ taireva doṣairdevā varṣaṃ notsṛjanti yato durbhikṣaṃ jāyate cañcaḥ śvetāsthi śalākāvṛttiḥ /",
    "T07vakobhau:6841": " kathaṃ ca cañcaḥ /",
    "T07vakobhau:6842": " dvābhyāṃ kāraṇābhyām /",
    "T07vakobhau:6843": " ya idānīṃ samavāyaḥ sa tadānīṃ cañca ityucyate /",
    "T07vakobhau:6844": " samudgo'pi cañcaḥ /",
    "T07vakobhau:6845": " te ca manuṣyā jighatsādaurbalyaparītāḥ sametya kālaṃ kurvanti samudreṣu cānāgatajanatā'nugrahārthaṃ bījānyavasthāpayanti /",
    "T07vakobhau:6846": " atastaddurbhikṣaṃ cañcamityucyate /",
    "T07vakobhau:6847": " kathaṃ śvetāsthi /",
    "T07vakobhau:6848": " dvābhyāṃ kāraṇābhyām /",
    "T07vakobhau:6849": " teṣāṃ hi śuṣkarukṣakāyānāṃ kālaṃ kurvatāmāśvevāsthīni śvetāni bhavanti bubhukṣāhatāśca śvetānyasthīni saṃhṛtya kvāthayitvā pivanti /",
    "T07vakobhau:6850": " kathaṃ śalākāvṛttiḥ /",
    "T07vakobhau:6851": " dvābhyāṃ kāraṇābhyām /",
    "T07vakobhau:6852": " te hi sattvāḥ śalākoddeśikayā gṛheṣvāmirṣaṃ samvibhajante adya gṛhasvāmī bhokṣyate śvo gṛhasvāminītyevamādi dhānyasthānavivarebhyaśca śalākayā dhānyaphalāni niṣkṛṣya bahulodakena kvāthayitvā pivanti evaṃ varṇayanti /",
    "T07vakobhau:6853": " yenaikāhamapi prāṇātīpātaviratiḥ samrakṣitā bhavati ekaharītakī vā saṃghāyaikapiṇḍapāto vā satkṛtyānupradatto bhavati sa teṣu śastrarogadurbhikṣāntarakalpeṣu notpadyata iti /",
    "T07vakobhau:6854": " atha kiyantaṃ kālametāni śastrāghātarogadurbhikṣāṇi teṣāṃ sattvānāṃ",
    "T07vakobhau:6855": " bhavanti",
    "T07vakobhau:6856": " divasān sapta māsāṃśca varṣāṇi ca ythākramam // VAkK_3.99 //",
    "T07vakobhau:6857": " śastrakaḥ prāṇātipātaḥ sapta divasān bhavati /",
    "T07vakobhau:6858": " rogaḥ sapta māsāṃśca divasāṃśca /",
    "T07vakobhau:6859": " durbhikṣaṃ saptavarṣāṇi ca māsāṃśca divasāmśceti samuccayārthaścakāraḥ /",
    "T07vakobhau:6860": " tadā ca dvayordvīpayosteṣāṃ pratirūpakāṇi bhavanti /",
    "T07vakobhau:6861": " vyāpāda udrekaprāpto bhavati vaivastryadaurbalye jighatsāpipāse ca /",
    "T07vakobhau:6862": " yaduktamevamanyasyāmapi saṃvartanyāṃ veditavyam yathāyogamiti /",
    "T07vakobhau:6863": " atha katīmāḥ saṃvartanyaḥ /",
    "T07vakobhau:6864": " saṃvartanyaḥ punastisro bhavantyagnyambuvāyubhiḥ /",
    "T07vakobhau:6865": " ekatra dhyāne sattvāḥ samaṃ saṃvartante etasyāmiti saṃvartanī /",
    "T07vakobhau:6866": " saptabhiḥ sūryaistejaḥ saṃvartanī bhavati varṣodakenāpsaṃvartanī vāyuprakopādvāyusaṃvartanī",
    "T07vakobhau:6867": " tābhiśca bhājanānāṃ sukṣmo'pyavayavo nāvaśiṣyate /",
    "T07vakobhau:6868": " atra tu kecitīrthaṅkarā icchanti /",
    "T07vakobhau:6869": " paramāṇavo nityāste tadānīṃ śiṣyanta iti /",
    "T07vakobhau:6870": " kasmātta evamicchanti /",
    "T07vakobhau:6871": " mā bhūdabījakaḥ sthūlānāṃ prādurbhāva iti /",
    "T07vakobhau:6872": " nanu ca sattvānāṃ karmajaḥ prabhāvaviśiṣṭo vāyurbījamuktam /",
    "T07vakobhau:6873": " sarvartanīśīrṣavāyurvātasya nimittaṃ bhaviṣyati /",
    "T07vakobhau:6874": " \"vāyunā lokāntarebhyo bījānyāhriyanta\" iti mahīśāsakāḥ sūtre paṭhanti /",
    "T07vakobhau:6875": " evamapi na te bījādibhyo'ṅkurādīnāmutpattimicchanti /",
    "T07vakobhau:6876": " kiṃ tarhi //",
    "T07vakobhau:6877": " svebhya evāvayavebhyasteṣāmapi svebhyaḥ /",
    "T07vakobhau:6878": " evaṃ yāvat paramāṇubhyaḥ /",
    "T07vakobhau:6879": " kimidaṃ bījādīnāmaṅkurādiṣu sāmarthyam /",
    "T07vakobhau:6880": " na kiñcidanyatra tatparamāṇūpasarpaṇāt /",
    "T07vakobhau:6881": " kiṃ punaḥ kāraṇaṃ ta evamicchanti /",
    "T07vakobhau:6882": " nahi vijātīyātsaṃbhavo yukta iti /",
    "T07vakobhau:6883": " kasmānna yuktaḥ /",
    "T07vakobhau:6884": " aniyamo hi syāt /",
    "T07vakobhau:6885": " śaktiniyamānnaivaṃ bhaviṣyati /",
    "T07vakobhau:6886": " śabdapākajotpattivat /",
    "T07vakobhau:6887": " citro hi guṇadharmo dravyaṃ tu naivam /",
    "T07vakobhau:6888": " samānajātīyebhyaḥ eva hi dravyebhyaḥ samānajātīyānāṃ dṛṣṭa utpādastadyathā vīraṇebhyaḥ kaṭasya tantubhyaḥ paṭasyeti /",
    "T07vakobhau:6889": " idamayuktaṃ vartate /",
    "T07vakobhau:6890": " kimatrāyuktam yadasiddhaṃ sādhanāyodāhriyate /",
    "T07vakobhau:6891": " kimatrāsiddham /",
    "T07vakobhau:6892": " anyo vīraṇebhyaḥ kaṭo'nyaśca tantubhyaḥ paṭa iti /",
    "T07vakobhau:6893": " ta eva hi te yathāsaṃniviṣṭāstāṃ tāṃ saṃjñāṃ labhnte /",
    "T07vakobhau:6894": " pipīlikāpaṅktivat /",
    "T07vakobhau:6895": " kathaṃ gamyeta /",
    "T07vakobhau:6896": " ekatantusaṃyoge paṭasyānupalambhāt /",
    "T07vakobhau:6897": " ko hi tadā sataḥ paṭasyopalabdhau pratibandhaḥ /",
    "T07vakobhau:6898": " akṛtsnavṛttau paṭabhāgo'tra syānna paṭaḥ /",
    "T07vakobhau:6899": " samūhamātraṃ ca paṭaḥ syāt /",
    "T07vakobhau:6900": " kaśca tantubhyo'nyaḥ paṭabhāgaḥ /",
    "T07vakobhau:6901": " anekā śrayasaṃyogāpekṣaṇe daśāmātrasaṃyoge paṭopalabdhiḥ syānna vā kadācit",
    "T07vakobhau:6902": " madhyaparabhāgānāmindriyeṇāsaṃnikarṣāt /",
    "T07vakobhau:6903": " kramasaṃnikarṣe cāvayavānāṃ cakṣuḥsparśanābhyāmavayavavijñānaṃ na syāt /",
    "T07vakobhau:6904": " tasmātkrameṇa saṃnikarṣādavayavivyavasāyādavayaveṣveva tadbuddhiralātacakravat /",
    "T07vakobhau:6905": " bhinnarūpajātikriyeṣu tantuṣu paṭasya rūpādyasaṃbhavāt /",
    "T07vakobhau:6906": " citrarūpāditve vijātīyārambho'pi syāt acitre ca pārśvāntare paṭasyādarśanaṃ citradarśanaṃ vā /",
    "T07vakobhau:6907": " kriyā'pi citretyaticitram /",
    "T07vakobhau:6908": " tāpaprakāśabhede vā'gniprabhāyā ādimadhyānte tadrūpasparśayoranupapattiḥ /",
    "T07vakobhau:6909": " paramāṇvatīndriyatve'pi samastānāṃ pratyakṣatvaṃ yathā teṣāṃ kāryārambhakatvaṃ cakṣurādīnāṃ ca taimirikāṇāṃ ca vikīrṇakeśopalabdhiḥ /",
    "T07vakobhau:6910": " teṣāṃ paramāṇuvadekaḥ deśo'tīndriyaḥ /",
    "T07vakobhau:6911": " rūpādiṣveva ca paramāṇusaṃjñāniveśā ttadvināśe siddhaḥ paramāṇuvināśaḥ /",
    "T07vakobhau:6912": " dravyaṃ hi paramāṇuranyacca rūpādibhyo dravyamiti na teṣaṃ vināśe tadvināśaḥ siddhyati /",
    "T07vakobhau:6913": " ayuktamasyānyatvaṃ yāvatā na nirdhāryate kenacit imāni pṛthivyaptejāṃsi ima eṣāṃ rūpādaya iti /",
    "T07vakobhau:6914": " cakṣuḥsparśanagrāhyāṇi ca prajñāyante dagdheṣu corṇākarpāsakusumbhakuṅkumādiṣu tadbuddhyabhāvādrūpādibhedeṣveva tadbuddhiḥ /",
    "T07vakobhau:6915": " pākajotpattau ghaṭaparijñanaṃ saṃsthānasāmānyāt paṅktivat /",
    "T07vakobhau:6916": " cihnamapaśyataḥ parijñānābhāvāt /",
    "T07vakobhau:6917": " ko vā bālapralāpeṣvādaraḥ iti tiṣṭhatu tāvadevāpratiṣedhaḥ /",
    "T07vakobhau:6918": " atha kasyāḥ saṃvartanyāḥ katamacchīrṣa bhavati /",
    "T07vakobhau:6919": " dhyānatrayaṃ dvitīyādi śīrṣa tāsām yathākramam // VAkK_3.100 //",
    "T07vakobhau:6920": " trīṇi saṃvartanīśīrṣāṇi /",
    "T07vakobhau:6921": " tejaḥsaṃvartanyā dvitīyaṃ dhyānaṃ śīrṣaṃ bhavatyadho dahyate /",
    "T07vakobhau:6922": " apsaṃvartanyāstṛtīyaṃ dhyānaṃ śīrṣa bhavatyadhaḥ klidyate /",
    "T07vakobhau:6923": " vāyusaṃvarttanyāścaturthaṃ dhyānaṃ śīrṣaṃ bhavatyadho vikīryate /",
    "T07vakobhau:6924": " yaddhi saṃvartanyā upariṣṭāttacchīrṣamityucyate /",
    "T07vakobhau:6925": " kiṃ punaḥ kāraṇaṃ prathamadvitīyatṛtīyadhyānāni tejojalavāyubhirdhvasyante /",
    "T07vakobhau:6926": " tadapakṣālasādhamryāt",
    "T07vakobhau:6927": " pratheme hi dhyāne vitarkavicārā apakṣālāḥ /",
    "T07vakobhau:6928": " te ca manasaḥ paridāhakatvādagnikalpāḥ /",
    "T07vakobhau:6929": " dvitīye prītirapakṣālaḥ sā ca prasrabdhiyogenaśrayamṛdūkaraṇādapkalpāḥ /",
    "T07vakobhau:6930": " ata evatasmin kṛtsnakāyakrauryāpagamāt duḥkhendriyasya nirodha uktaḥ sūtre",
    "T07vakobhau:6931": " tṛtīye dhyāne āśvāsapraśvāsāḥ /",
    "T07vakobhau:6932": " te ca vāyava eva /",
    "T07vakobhau:6933": " iti yasyāṃ dhyānasamāpattau yathābhuta ādhyātmiko'pakṣālastasyām",
    "T07vakobhau:6934": " dhyānopapattau tathābhūto bāhya iti /",
    "T07vakobhau:6935": " kasmāt pṛthivīsaṃvartanī na bhavati /",
    "T07vakobhau:6936": " pṛthivyeva hi bhājanākhyā tasyāṃ tejojalavāyubhirvirodho na pṛthhivyeti /",
    "T07vakobhau:6937": " atha caturthadhyāne kathaṃ na saṃvartanī /",
    "T07vakobhau:6938": " na caturthe'styaniñjanāt /",
    "T07vakobhau:6939": " caturthaṃ dhyānamādhyātmikāpakṣālarahitatvādāneñja muktaṃ bhagavatā /",
    "T07vakobhau:6940": " ato'tra bāhyo'pakṣālo na pravartata iti nāstyatra saṃvartanī /",
    "T07vakobhau:6941": " śuddhāvāsaprabhāvādityapare /",
    "T07vakobhau:6942": " nahi taiḥ śakyamārupyān praveṣṭuṃ nāpyanyatra gantumiti /",
    "T07vakobhau:6943": " nityaṃ tarhi caturthadhyānabhājanaṃ prāpnnoti /",
    "T07vakobhau:6944": " na nityaṃ saha sattvena tadvimānodayavyayāt // VAkK_3.101 //",
    "T07vakobhau:6945": " nahi caturthaṃ dhyānamekabhūmisaṃbaddham /",
    "T07vakobhau:6946": " kiṃ tarhi /",
    "T07vakobhau:6947": " vicchinnasthānāntaraṃ tārakāvat /",
    "T07vakobhau:6948": " tatrāpyayaṃ sattva upapadyeta cyaveta vā /",
    "T07vakobhau:6949": " sa sārdhaṃ vimāneneti nāstyasya nityatvam /",
    "T07vakobhau:6950": " kena punaḥ krameṇaitāḥ saṃvartanyo bhavanti /",
    "T07vakobhau:6951": " nirantaraṃ tāvat",
    "T07vakobhau:6952": " saptāgninā",
    "T07vakobhau:6953": " sapta saṃvartanyastejasā bhavanti /",
    "T07vakobhau:6954": " tataḥ /",
    "T07vakobhau:6955": " adbhirekā",
    "T07vakobhau:6956": " saptānāṃ tejaḥsaṃvartanīnāmanantaramadbhiḥ saṃvartanī bhavati /",
    "T07vakobhau:6957": " evaṃ gate'dbhiḥ saptake punaḥ /",
    "T07vakobhau:6958": " tejasā saptakaḥ",
    "T07vakobhau:6959": " etena krameṇāpsaṃvartanīnāṃ gate saptake punaḥ tejaḥsaṃvartanīnāṃ saptako bhavati /",
    "T07vakobhau:6960": " paścādvāyusaṃvartanī tataḥ // VAkK_3.102 //",
    "T07vakobhau:6961": " paścādekāvāyusaṃvartanī bhavati /",
    "T07vakobhau:6962": " kiṃ kāraṇam /",
    "T07vakobhau:6963": " yathiva hi teṣāṃ sattvānāṃ samāpattiviśeṣādātmabhāvānāṃ sthitiviśeṣastathā bhājanānāmapāmiti tā etā bhavanti ṣaṭpañcāśattejaḥ saṃvartanyaḥ saptāpsaṃvarttanyaḥ ekā vāyusaṃvarttanī /",
    "T07vakobhau:6964": " evaṃ ca prajñaptibhāṣyaṃ sunītaṃ bhavati \"catuḥṣaṣṭi kalpāḥ śubhakṛtsnānāṃ devānāmāyuḥpramāṇami\"ti",
    "T07vakobhau:6965": " \"ye dharmā hetuprabhavā hetum teṣāṃ tathāgatohyavadat /",
    "T07vakobhau:6966": " teṣāṃ ca yo nirodha evaṃvādī mahāśramaṇa\" // iti /",
    "T07vakobhau:6967": " abhidharmakośabhāṣye lokanirdeśo nāma",
    "T07vakobhau:6968": " tṛtīyaṃ kośasthānam samāptamiti /",
    "T07vakobhau:6969": " caturthaṃ kośasthānam",
    "T07vakobhau:6970": " oṃ namo buddhāya /",
    "T07vakobhau:6971": " atha yadetatsattvabhājanalokasya bahudhā vaicitryamukta tat kena kṛtam /",
    "T07vakobhau:6972": " na khalu kenacidbuddhipūrvakaṃ kṛtam /",
    "T07vakobhau:6973": " kiṃ tarhi /",
    "T07vakobhau:6974": " sattvānāṃ",
    "T07vakobhau:6975": " karmajaṃ lokavaicitryaṃ",
    "T07vakobhau:6976": " yadi karmajaṃ kasmātsattvānāṃ karmabhiḥ kuṅkumacandanādayo ramyatarā jāyante na teṣāṃ śarīrāṇi",
    "T07vakobhau:6977": " karmāṇyeva tānyevañjātīyāti vyābhiśrakāriṇāṃ sattvānāṃ yadāśrayāśca vraṇabhūtā jāyante bhogāśca ramyāstatpratīkārabhūtāḥ /",
    "T07vakobhau:6978": " avyāmiśrakāriṇāṃ tu devānāmubhaye 'pi ramyāḥ /",
    "T07vakobhau:6979": " kiṃ punastatkarmetyāha",
    "T07vakobhau:6980": " cetanā tatkṛtaṃ ca tat /",
    "T07vakobhau:6981": " sūtra uktaṃ \"dve karmaṇī cetanā karma cetayitvā ce\"ti /",
    "T07vakobhau:6982": " yattaccetayitvā cetanākṛṭaṃ ca tat /",
    "T07vakobhau:6983": " te ete dve karmaṇī trīṇi bhavanti /",
    "T07vakobhau:6984": " kāyavāṅmanaskarmāṇi /",
    "T07vakobhau:6985": " kathameṣāṃ karmaṇāṃ vyavasthānam /",
    "T07vakobhau:6986": " kimāśrayataḥ āhosvit svabhāvataḥ samutthānato vā /",
    "T07vakobhau:6987": " āśrayataścedekaṃ kāyakarma prāpnoti /",
    "T07vakobhau:6988": " sarveṣāṃ kāyāśritatvāt svabhāvataścedvākkarmaikaṃ prāpnoti /",
    "T07vakobhau:6989": " vacasaḥ karmasvabhāvatvāt /",
    "T07vakobhau:6990": " samutthānataścenmanaskarmaikaṃ prāpnoti /",
    "T07vakobhau:6991": " sarveṣāṃ manaḥ samutthitatvāt /",
    "T07vakobhau:6992": " yathākramaṃ tribhiḥ kāraṇaistrayāṇāmiti vaibhāṣikāḥ /",
    "T07vakobhau:6993": " tatra punaḥ",
    "T07vakobhau:6994": " cetanā mānasaṃ karma",
    "T07vakobhau:6995": " cetanā manaskarme ti veditavyam /",
    "T07vakobhau:6996": " tajjaṃ vākkāyakarmaṇī // VAkK_4.1 //",
    "T07vakobhau:6997": " yattaccetanājanitaṃ cetayitvā karmetyuktaṃ kāyavākkarmaṇī te veditavye /",
    "T07vakobhau:6998": " te tu vijñaptyavijñaptī",
    "T07vakobhau:6999": " te tu kāyavākkarmaṇī pratyekaṃ vijñaptyavijñaptisvabhāve veditavye /",
    "T07vakobhau:7000": " tatra tu",
    "T07vakobhau:7001": " kāyavijñaptiriṣyate /",
    "T07vakobhau:7002": " saṃsthānaṃ",
    "T07vakobhau:7003": " cittavaśena kāyasya tathā tathā saṃsthānaṃ kāyavijñaptiḥ /",
    "T07vakobhau:7004": " gatirityapare /",
    "T07vakobhau:7005": " prasyandamānasya hi kāyakarma no 'prasyandamānasyeti /",
    "T07vakobhau:7006": " ta ucyante",
    "T07vakobhau:7007": " na gatiryasmātsaṃskṛtaṃ kṣaṇikaṃ",
    "T07vakobhau:7008": " ko 'yaṃ kṣaṇo nāma /",
    "T07vakobhau:7009": " ātmalābho 'nantravināśī /",
    "T07vakobhau:7010": " so 'syāstīti kṣaṇikam /",
    "T07vakobhau:7011": " daṇḍakavat /",
    "T07vakobhau:7012": " sarva hi saṃskṛtamātmalābhā dūrdhvaṃ na bhavatīti yatraiva jātaṃ tatraiva dhvasyate /",
    "T07vakobhau:7013": " tasyāyuktā deśāntarasaṃkrāntiḥ /",
    "T07vakobhau:7014": " tasmānna gatiḥ kāyakarma /",
    "T07vakobhau:7015": " syādetadeva yadi sarvasya ṣkṇikatvaṃ sidhyet /",
    "T07vakobhau:7016": " siddhamevaitat viddhi /",
    "T07vakobhau:7017": " kutaḥ /",
    "T07vakobhau:7018": " saṃskṛtasyāvaśyaṃ /",
    "T07vakobhau:7019": " vyayāt // VAkK_4.2 //",
    "T07vakobhau:7020": " akasmiko hi bhāvānāṃ vināśaḥ /",
    "T07vakobhau:7021": " kiṃ kāraṇam /",
    "T07vakobhau:7022": " kāryasya hi kāraṇaṃ bhavati /",
    "T07vakobhau:7023": " vanāśaścābhāvaḥ /",
    "T07vakobhau:7024": " yaścābhāvastasya kiṃ kartavyam /",
    "T07vakobhau:7025": " so 'sāvākasmikok vināśo yadi bhāvasyotpannamātrasya na syāt paścādapi na syādbhāvasya tulyatvāt",
    "T07vakobhau:7026": " tathānyathībhūtaḥ /",
    "T07vakobhau:7027": " na yuktaṃ tasyaiva /",
    "T07vakobhau:7028": " nyathātvam /",
    "T07vakobhau:7029": " na hi sa eva tasmādvilakṣaṇo yujyate /",
    "T07vakobhau:7030": " dṛṣṭo vai kāṣṭhādīnāmagnyādisaṃyogādvināśaḥ /",
    "T07vakobhau:7031": " na ca dṛṣṭādgariṣṭhaṃ pramāṇamastīti /",
    "T07vakobhau:7032": " na ca sarvasyākasmiko vināśaḥ kathaṃ tāvat bhavān kāṣṭhādīnāmagnyādisaṃyogādvināśaṃ paśyāmīti manyate /",
    "T07vakobhau:7033": " teṣāṃ punaradarśanāt /",
    "T07vakobhau:7034": " saṃpradhāryaṃ tāvadetat /",
    "T07vakobhau:7035": " kimagnisaṃyogātkāṣṭhādayo vinaṣṭā ato na dṛśyante utāho svayaṃ vinaṣṭā anye ca punarnotpannā ato na dṛśyante /",
    "T07vakobhau:7036": " yathā vāyusaṃyogātpradīpaḥ pāṇisaṃyogādghaṇṭāśabda iti /",
    "T07vakobhau:7037": " tasmādanumānasādhyo 'yamarthaḥ /",
    "T07vakobhau:7038": " kiṃ punaratrānumānam /",
    "T07vakobhau:7039": " uktaṃ tāvat akāryatvādabhāvasyeti /",
    "T07vakobhau:7040": " punaḥ",
    "T07vakobhau:7041": " na kasyacidahetoḥ syāt",
    "T07vakobhau:7042": " yadi vināśo hetusāmānyānna kasyacidahetukaḥ syādutpādavat /",
    "T07vakobhau:7043": " kṣaṇikānāṃ ca buddhiśabdārciṣāṃ dṛṣṭa ākasmiko vināśa iti nāyaṃ hetumapekṣate /",
    "T07vakobhau:7044": " yastu manyate buddhyantarādbuddhervināśaḥ śabdāntarācchabdasyeti /",
    "T07vakobhau:7045": " tadayuktam /",
    "T07vakobhau:7046": " buddhyorasamavadhānāt /",
    "T07vakobhau:7047": " na hi śaṃsayaniścayajñānayoryuktaṃ samavadhānaṃ sukhaduḥkhayo rāgadveṣayorvā /",
    "T07vakobhau:7048": " yadā ca paṭubuddhiśabdānantaramapaṭubuddhiśabdāvutpadyete tadā kathamapaṭuḥ samānajātīyo dharmaḥ paṭīyāṃsaṃ hiṃsyāt /",
    "T07vakobhau:7049": " antyayośca kathaṃ yo 'pyarciṣāmavasthānahetvabhāvāddharmādharmavaśādvā",
    "T07vakobhau:7050": " vināśaṃ manyate tadapyayuktam /",
    "T07vakobhau:7051": " na hyabhāvaḥ kāraṇaṃ bhavitumarhati /",
    "T07vakobhau:7052": " na cāpyutpādavināśahetvordharmārdharmayoḥ kṣaṇe kṣaṇe vṛttilābhapratibandhau bhavitumarhataḥ",
    "T07vakobhau:7053": " sakyaṣcaiṣa kāraṇa parikalpaḥ sarvatra samskṛte kartumityalaṃ vivādena /",
    "T07vakobhau:7054": " yadi ca kāṣṭhādīnāmagnyādisaṃyogahetuko vināśaḥ syādevaṃ sati pākajānāṃ guṇānāṃ pakvataratamotpattau",
    "T07vakobhau:7055": " hetuḥ syācca vināśakaḥ /",
    "T07vakobhau:7056": " hetureva ca vināśakaḥ syāt /",
    "T07vakobhau:7057": " kathaṃ kṛtvā /",
    "T07vakobhau:7058": " ghāsādyagnisaṃbandhā guṇāḥ pākajā utpannāstata eva tādṛśādvā punaḥ pakvataratamotpattau teṣāṃ vināśa iti hetureva teṣāṃ vināśakaḥ syāddhetvaviśiṣṭo vā /",
    "T07vakobhau:7059": " na ca yuktaṃ yata eva tādṛśāddvā teṣāṃ bhāvastata eva tādṛśācca teṣāṃ punarabhāva iti /",
    "T07vakobhau:7060": " jvālāntareṣu tāvaddhetubhedakalpanāṃ parikalpeyuḥ /",
    "T07vakobhau:7061": " kṣarahimaśuktasūryodakabhūmisaṃbandhāttu pākajaviśeṣotpattau kāṃ kalpanāṃ kalpayeyuḥ /",
    "T07vakobhau:7062": " yattarhyāpaḥ kvāthyamānāḥ kṣīyante kiṃ tatrāgnisaṃyogāḥ kurvanti /",
    "T07vakobhau:7063": " tejodhātuṃ prabhāvato vardhayanti yasya prābhāvādapāṃ saṃghātaḥ kṣāmakṣāmo jāyate yāvadatikṣāmatāṃ gato 'nte na punaḥ saṃtānaṃ saṃtanoti /",
    "T07vakobhau:7064": " idamatrāgnisaṃyogāḥ kurvanti /",
    "T07vakobhau:7065": " tasmānnāsti bhāvānāṃ vināśahetuḥ svayameva tu bhaṅguratvādvinaśyanta utpannamātrā vinaśyantīti siddha eṣāṃ kṣaṇabhaṅgaḥ kṣaṇabhaṅgācca gatyabhāvaḥ /",
    "T07vakobhau:7066": " gatyabhimānastu deśāntareṣu nirantarotpattau tṛṇajvālāvat /",
    "T07vakobhau:7067": " gatyabhāve ca \"saṃsthānaṃ kāyavijñapti\"riti siddham /",
    "T07vakobhau:7068": " nāsti saṃsthānaṃ dravyata iti sautrāntikāḥ /",
    "T07vakobhau:7069": " ekadiṅmukhe hi bhūyasi varṇa utpanne dīrghaṃ rūpamiti prajñapyate /",
    "T07vakobhau:7070": " tamevāpekṣyālpīyasi hrasvamiti /",
    "T07vakobhau:7071": " caturdiśaṃ bhūyasi caturasramiti /",
    "T07vakobhau:7072": " sarvatra same vṛttamiti /",
    "T07vakobhau:7073": " evaṃ sarvam /",
    "T07vakobhau:7074": " tadyathā 'lātamekasyāṃ diśi deśāntareṣvanantareṣu nirantaramāśu dṛśyamānaṃ dīrghamiti pratīyate sarvato dṛśyamānaṃ maṇḍalamiti /",
    "T07vakobhau:7075": " na tu khalu jātyantaramasti saṃsthānam /",
    "T07vakobhau:7076": " yadi hi syāt",
    "T07vakobhau:7077": " dvigrāhyaṃ syāt",
    "T07vakobhau:7078": " cakṣuṣā hi dṛṣṭvā dīrghamityavasīyate kāyendriyeṇāpi spṛṣṭveti dvābhyāmasya grahaṇaṃ prāpnuyāt",
    "T07vakobhau:7079": " na ca rūpāyatanasya dvābhyāṃ grahaṇamasti /",
    "T07vakobhau:7080": " yathā vā spraṣṭavye dīrghādigrahaṇaṃ tathā varṇe saṃbhāvyatām /",
    "T07vakobhau:7081": " smṛtimātraṃ tatra spraṣṭavyasāhacaryāt bhavati /",
    "T07vakobhau:7082": " sa tu sāhacaryāt bhavati na tu sākṣāt grahaṇam /",
    "T07vakobhau:7083": " yathā 'gnirūpaṃ dṛṣṭvā tasyoṣṇatāyāṃ smṛtirbhavati puṣpagandhaṃ ca ghrātvā",
    "T07vakobhau:7084": " tadvarṇa iti /",
    "T07vakobhau:7085": " yuktamatrāvyabhicāratvādanyenānyasya smaraṇaṃ natu kiñcit spraṣṭavyaṃ kvacit saṃsthāne niyataṃ yatastatra smaraṇaṃ niyamena syāt /",
    "T07vakobhau:7086": " athāsatyapi sāhacaryaniyame saṃsthānasmaraṇaṃ niyamena syāt /",
    "T07vakobhau:7087": " varṇe 'pi syāt varṇavaddhā saṃsthāne 'pyaniyamena syāt /",
    "T07vakobhau:7088": " nacaivaṃ bhavati /",
    "T07vakobhau:7089": " ayuktamasya spraṣṭavyātsmaraṇaṃ /",
    "T07vakobhau:7090": " citrāstaraṇevā 'nekavarṇasaṃsthāne darśanādbahūnāmaikadeśyaṃ prāpnuyāt /",
    "T07vakobhau:7091": " taccāyīuktaṃ varṇavat /",
    "T07vakobhau:7092": " tasmānnāsti dravyataḥ saṃsthānam /",
    "T07vakobhau:7093": " yaccāpi kiñcit sapratighaṃ rūpamasti tadavaśyaṃ paramāṇau vidyate /",
    "T07vakobhau:7094": " na cāṇau tat",
    "T07vakobhau:7095": " na ca saṃsthānaṃ paramāṇau vidyate dīrghādi /",
    "T07vakobhau:7096": " tasmādbahuṣveva tathā saṃniviṣṭeṣu dīrghādiprajñaptiḥ /",
    "T07vakobhau:7097": " atha mattaṃ saṃsthānaparamāṇava eva tathā saṃniviṣṭā dīrghādisaṃjñāṃ labhanta iti /",
    "T07vakobhau:7098": " so 'yaṃ kevalaḥ pakṣapātasteṣāmasiddhatvāt /",
    "T07vakobhau:7099": " siddhasvalakṣāṇānāṃ hi teṣāṃ saṃcayo yujyate /",
    "T07vakobhau:7100": " na ca saṃsthānāvayavānāṃ varṇādivat svabhāvaḥ siddha iti kuta eṣāṃ saṃcayaḥ /",
    "T07vakobhau:7101": " yattarhi varṇaścābhinno bhavati saṃsthānaṃ ca bhinnaṃ dṛśyate mṛdbhājanānām /",
    "T07vakobhau:7102": " nanu coktaṃ yathā kṛtvā varṇe dīrghādisaṃjñā prajñapyate tathā ca pipīlikādīnāmabhede paṅkticakrādīnāṃ bhedaḥ prajñāyate tathā saṃsthānasyāpi /",
    "T07vakobhau:7103": " yattarhi tamapi dūrādvā varṇamapaśyantaḥ sthāṇvādīnāṃ dairghyādīni paśyanti varṇameva te tatrāvyaktaṃ dṛṣṭvā dīrghādiparikalpaṃ kurvanti /",
    "T07vakobhau:7104": " paṅktisenāparikalpavat /",
    "T07vakobhau:7105": " itthaṃ caitadevam /",
    "T07vakobhau:7106": " yatkadācidanirdhāryamāṇaparicchedaṃ saṃghātamātramavyaktaṃ dṛśyate kimapyetaditi /",
    "T07vakobhau:7107": " athedānīṃ kāyasya gatiṃ nirākṛṭya samsthānaṃ ca tatra bhavantaḥ sautrāntikāḥ kāṃ kāyavijñarptiṃ prajñapayanti /",
    "T07vakobhau:7108": " saṃsthānameva hi te kāyavijñarpti prajñapayanti /",
    "T07vakobhau:7109": " natu punardravyataḥ /",
    "T07vakobhau:7110": " tāṃ ca prajñapayantaḥ kathaṃ kāyakarma prajñapayanti /",
    "T07vakobhau:7111": " kāyādhiṣṭhānaṃ karma kāyakarma yā cetanā kāyasya tatra tatra praṇetrī /",
    "T07vakobhau:7112": " evaṃ vāṅmanaskarmaṇī api yathāyogaṃ veditavye /",
    "T07vakobhau:7113": " yattarhi \"cetanā karma cetayitvā ce\"tyuktaṃ saṃkalpacetanā pūrvaṃ bhavatyevaṃ saṃkalpacetanā pūrvaṃ bhavatyevaṃ caivaṃ ca kariṣyāmīti /",
    "T07vakobhau:7114": " tathā cetayitvā paścāt kriyā cetanotpadyate /",
    "T07vakobhau:7115": " yayā kāyaḥ preryate sā 'sau cetayitvā karmetyucyate /",
    "T07vakobhau:7116": " evaṃ tarhi vijñaptyabhāvādavijñaptirapi kāmāvacarī nāstīti mahānto doṣā anuṣajyante /",
    "T07vakobhau:7117": " anuṣaṅgānāṃ punaḥ pratyanuṣaṅgā bhaviṣyanti /",
    "T07vakobhau:7118": " yadi tasmādeva kāyakarmasaṃśabditāccetanāviśeṣādavijñaptiḥ syāt /",
    "T07vakobhau:7119": " cittānuparivartinī syātsamāhitavijñaptivat nai vaṃ bhaviṣyati /",
    "T07vakobhau:7120": " cetanāviśeṣeṇa tadākṣpaviśeṣāt /",
    "T07vakobhau:7121": " sā 'pi ca vijñaptiḥ satī tadākṣepe cetanāyā balaṃ nibhālayate /",
    "T07vakobhau:7122": " jaḍatvāt /",
    "T07vakobhau:7123": " dravyameva tu saṃsthānaṃ vaibhāṣikā varṇayanti saṃsthānātmikāṃ tu kāyavijñaptim /",
    "T07vakobhau:7124": " vāgvijñaptistu vāgdhvaniḥ // VAkK_4.3 //",
    "T07vakobhau:7125": " vāksvabhāvo yaḥ śabdaḥ saiva vāgvijñaptiḥ /",
    "T07vakobhau:7126": " avijñaptiḥ pūrvamevoktā /",
    "T07vakobhau:7127": " sā 'pi dravyato nāstīti sautrāntikāḥ /",
    "T07vakobhau:7128": " abhyupetyākaraṇamātratvāt /",
    "T07vakobhau:7129": " atītānyapi mahābhūtānyupādāya prajñaptesteṣāṃ cāvidyamānasvabhāvatvādrūpalakṣaṇābhāvācca /",
    "T07vakobhau:7130": " astīti vaibhāṃṣikāḥ /",
    "T07vakobhau:7131": " kathaṃ jñāyate /",
    "T07vakobhau:7132": " trividhāmalarūpoktivṛddhyakurvatpathādibhiḥ /",
    "T07vakobhau:7133": " trividhaṃ rūpamuktaṃ sūtre /",
    "T07vakobhau:7134": " \"tribhiḥ sthānai rūpasya rūpasaṃgraho bhavati /",
    "T07vakobhau:7135": " asti rūpaṃ sanidarśanaṃ sapratigham /",
    "T07vakobhau:7136": " asti rūpamanidarśanaṃ sapratigham /",
    "T07vakobhau:7137": " asti rūpamanidarśanamapratighami\"ti /",
    "T07vakobhau:7138": " anāsravaṃ ca bhagavatā rūpamuktam /",
    "T07vakobhau:7139": " \"anāsravāḥ dharmāḥ katame /",
    "T07vakobhau:7140": " yasmin rūpe 'tītānāgatapratyutpanno notpadyate 'nunayo vā pratigho vā",
    "T07vakobhau:7141": " yāvadyasminvijñāne /",
    "T07vakobhau:7142": " ima ucyante 'nāsravā dharmā\" iti /",
    "T07vakobhau:7143": " na cā vijñaptiṃ virahayyāsti rūpamanidarśanamapratighaṃ nāpyanā sravam /",
    "T07vakobhau:7144": " vṛddhirapi coktā /",
    "T07vakobhau:7145": " \"ebhiḥ saptabhiraupadhikaiḥ puṇyakriyāvastubhiḥ samanvāgatasya śrāddhasya kulaputrasya kuladuhiturvā carato vā svapato vā tiṣṭhato vā jāgrato vā satatasamitamabhivardhata eva puṇyamupajāyata eva puṇyam /",
    "T07vakobhau:7146": " evaṃ niraupadhikairi\"ti //",
    "T07vakobhau:7147": " na cāvijñaptimantareṇānyamanaso 'pti puṇyasyābhivṛddhiryujyate /",
    "T07vakobhau:7148": " akurvataśca svayaṃ paraiḥ kārayataḥ karmapathā na sidhyeyurasatyāmavijñaptau /",
    "T07vakobhau:7149": " nahyājñāpanavijñaptiḥ maulaḥ karmapatho yujyate /",
    "T07vakobhau:7150": " tasya karyaṇo 'kṛtatvāt /",
    "T07vakobhau:7151": " kṛte 'pi ca tasyāḥ svabhāvaviśeṣāditi /",
    "T07vakobhau:7152": " uktaṃ ca bhagavatā \"dharmā bhikṣavo",
    "T07vakobhau:7153": " bāhyamāyatanamekādaśabhirāyatanairasaṃgṛhītamanidarśanamapratighami\"ti /",
    "T07vakobhau:7154": " na tvarūpītyuktam /",
    "T07vakobhau:7155": " tatra kiṃ prayojanaṃ syādyadi dharmāyatanāntargatamavijñaptirūpaṃ naśyeta",
    "T07vakobhau:7156": " aṣṭāṅgaśca mārgo na syādavijñaptimantareṇa /",
    "T07vakobhau:7157": " samāpannasya samyagvākkarmāntājīvānāmayogāt /",
    "T07vakobhau:7158": " yattarhīdamuktaṃ \"tasyaivaṃ jānata evaṃ paśyataḥ",
    "T07vakobhau:7159": " samyagdṛṣṭirbhāvanāparipūriṃ gacchati samyak saṃkalpaḥ samyak vyāyāmaḥ samyak smṛtiḥ samyak samādhiḥ /",
    "T07vakobhau:7160": " pūrvameva cāsya samyak vāvakrmāntājīvāḥ pariśuddhā bhavanti paryavadātā\"",
    "T07vakobhau:7161": " iti /",
    "T07vakobhau:7162": " laukikamārgavairāgyaṃ pūrvakṛtamabhisaṃdhāyaitaduktam /",
    "T07vakobhau:7163": " prātimokṣasaṃvaraścapi na syādasatyāmavijñaptau /",
    "T07vakobhau:7164": " na hi samādānādurdhvaṃ tadasti yenānyamanasko 'pyayaṃ bhikṣuḥ syāt bhikṣuṇī veti /",
    "T07vakobhau:7165": " setuśca sūtre viraktiruktā /",
    "T07vakobhau:7166": " dauḥśīlyavivandhatvāt /",
    "T07vakobhau:7167": " na vā bhavantī seturbhavitumarhatītyastyevāvijñaptiḥ /",
    "T07vakobhau:7168": " atra sautrāntikā āhuḥ bahvapyetaccitramapyetat /",
    "T07vakobhau:7169": " naivaṃ tvetat /",
    "T07vakobhau:7170": " kiṃ kāraṇam /",
    "T07vakobhau:7171": " yat tāvaduktaṃ \"trividharūpokteri\" ti /",
    "T07vakobhau:7172": " tatra yogācārā upadiśanti /",
    "T07vakobhau:7173": " dhyāyināṃ samādhiviṣayo rūpaṃ samādhiprabhāvādutpadyate /",
    "T07vakobhau:7174": " cakṣurindriyāviṣayatvāt anidarśanam /",
    "T07vakobhau:7175": " deśānāvaraṇatvādapratighamiti /",
    "T07vakobhau:7176": " atha matam /",
    "T07vakobhau:7177": " kathamidānīṃ tat rūpam iti /",
    "T07vakobhau:7178": " etadavijñaptau samānam /",
    "T07vakobhau:7179": " yadapyuktamanāsravarūpokteriti tad eva samādhiprabhāvasaṃbhūtaṃ rūpamanāsrave samādhāvanāsravaṃ varṇayanti yogācārāḥ /",
    "T07vakobhau:7180": " arhato yadrūpaṃ bāhyaṃ cetyapare /",
    "T07vakobhau:7181": " āsravāṇāmaniśrayatvāt /",
    "T07vakobhau:7182": " yattarhi sūtra uktaṃ \"sāsravā dharmāḥ katame /",
    "T07vakobhau:7183": " yāvadeva cakṣuryavadeva rūpāṇī\"ti vistaraḥ /",
    "T07vakobhau:7184": " tatra punarāsravāṇāmapratipakṣatvātsāsravamuktam /",
    "T07vakobhau:7185": " paryāyeṇa tarhi tadeva sāsravaṃ cānāsravaṃ ca syāt /",
    "T07vakobhau:7186": " kiṃ syāt /",
    "T07vakobhau:7187": " lakṣaṇasaṃkaraḥ syāt /",
    "T07vakobhau:7188": " yathā tat sāsravaṃ tathā na kadācidanāsravamiti ko 'tra saṃkaraḥ /",
    "T07vakobhau:7189": " yadi ca rūpāyatanādīni ekāntena sāsravāṇi syuriha sūtre kimartha viśeṣitāni syu\"ryāni rūpāṇi sāsravāṇi sopādānīyāni",
    "T07vakobhau:7190": " cetaḥkhilamrakṣavastvi\"ti vistaraḥ /",
    "T07vakobhau:7191": " yadapyuktaṃ \"puṇyābhivṛddhivacanāditi tatrāpi pūrvācāryā nirdiśanti",
    "T07vakobhau:7192": " \"dharmatā hyeṣā yathā dātṝṇāṃ dāyāḥ paribhujyante tathā tathā bhoktṝṇāṃ guṇaviśeṣādanugrahaviśeṣāccānyamanasāmapi dātṝṇāṃ tadālambanadānacetanā",
    "T07vakobhau:7193": " bhāvitāḥ saṃtatayaḥ sūkṣmaṃ pariṇāmaviśeṣaṃ prāpnuvanti yenāyatyāṃ bahutaraphalābhiniṣpattaye samarthā bhavanti /\"",
    "T07vakobhau:7194": " \"idamabhisaṃdhāyoktaṃ\" bhavedabhivardhata eva puṇyamupajāyata eva puṇyam iti /",
    "T07vakobhau:7195": " atha mataṃ kathamidānīṃ saṃtānāntaraviśeṣādanyamanaso 'pi saṃtānāntarasya pariṇāmaḥ setsyatīti",
    "T07vakobhau:7196": " etadavijñaptau smānam /",
    "T07vakobhau:7197": " kathamidānīṃ saṃtānāntaraviśeṣātsaṃtānāntare dharmāntaramavijñaptiḥ setsyatīti nirūpadhikeṣvidānīṃ puṇyakriyāvastuṣu kathaṃ bhaviṣyatīti /",
    "T07vakobhau:7198": " abhikṣṇaṃ tadālambanacetanābhyāsātsvapneṣvapi tā anuṣaṅginyo bhavanti /",
    "T07vakobhau:7199": " avijñaptivādinastu niraupadhike yatra vijñaptirnāsti tatra kathāmavijñaptiḥ syāt /",
    "T07vakobhau:7200": " aupadhike 'pyabhīkṣaṇaṃ tadālambanecetanābhyāsādityapare /",
    "T07vakobhau:7201": " yattarhi sūtra uktaṃ \"yasyograbhikṣuḥ śīlavān kalyāṇadharmā piṇḍakaṃ",
    "T07vakobhau:7202": " paribhujyāpramāṇaṃ cetaḥsamārdhiṃ kāyena sākṣātkṛtvopasaṃpadya viharatyapramāṇastannidānadāyakasya dānapateḥ puṇyābhiṣyandaḥ kuśalābhiṣyandaḥ sukhāsvādadhāraḥ pratikāṅkṣitavya\" ityatra tadānīṃ dātuḥ",
    "T07vakobhau:7203": " kaścetanāviśeṣaḥ /",
    "T07vakobhau:7204": " tasmātsaṃtatipariṇāmaviśeṣa eva nyāyyaḥ /",
    "T07vakobhau:7205": " yadapyuktaṃ \"kārayataḥ kathaṃ karmapathāḥ setsyantī\"ti tatrāpyevaṃ varṇayanti /",
    "T07vakobhau:7206": " tatprayogeṇa pareṣāmupaghātaviśeṣātprayoktuḥ sūkṣmaḥ saṃtatipariṇāma viśeṣo jāyate yata āyatyāṃ samante 'pi bahutaraphalābhinirvarttanasamarthā bhavatīti svayamapi ca kurvataḥ kriyāphalaparisamāptāveṣa eva nyāyo veditavyaḥ /",
    "T07vakobhau:7207": " so 'sau saṃtatipariṇāmaviśeṣaḥ karmapatha ityākhyāyate /",
    "T07vakobhau:7208": " kārye kāraṇopacārāt /",
    "T07vakobhau:7209": " kāyikavācikatvaṃ tu tatkriyāphalatvādyathā vijñaptivādināmavijñapteriti /",
    "T07vakobhau:7210": " upātteṣu skandheṣu trikālayā cetanayā prāṇātipātāvadhvena spṛśyata iti bhadantaḥ /",
    "T07vakobhau:7211": " haniṣyāmi hanmi hatamiti cāsya yadā bhavatīti /",
    "T07vakobhau:7212": " na tviyatā karmapathaḥ parisamāpyate /",
    "T07vakobhau:7213": " mā bhūdahate 'pi mātrādau hatābhimānināmānantaryaṃ karmeti /",
    "T07vakobhau:7214": " svayaṃ tu ghnata etāvāṃścetanāsamudācāra ityayamatrābhiprāyo yuktarūpaḥ syāt /",
    "T07vakobhau:7215": " ka idānīmeṣa pradveṣo yadavijñaptiḥ prakṣipyate saṃtatipariṇāmaviśeṣaścābhyupagamyate tathaivāprajñāyamānaḥ",
    "T07vakobhau:7216": " na khalu kaścit pradveṣaḥ /",
    "T07vakobhau:7217": " kintu cittānvayakāyaprayogeṇa kriyāparisamāptau tābhyāṃ pṛthagbhūtaṃ dharmāntaraṃ prayojayiturutpadyata iti notpadyate paritoṣaḥ /",
    "T07vakobhau:7218": " yatkṛtaprayogasaṃbhūtā tu kriyāparisamāptistasyaiva tannimittaḥ saṃtatipariṇāmo bhavatīti bhavati paritoṣaḥ /",
    "T07vakobhau:7219": " cittacaitasaṃtānāccāyatyāṃ phalotpatteḥ /",
    "T07vakobhau:7220": " uktaṃ cātra /",
    "T07vakobhau:7221": " kimuktam /",
    "T07vakobhau:7222": " \"vijñaptyabhāvādi\"tyevamādi /",
    "T07vakobhau:7223": " tadabhāvādavijñapterabhāvaḥ /",
    "T07vakobhau:7224": " yadapyuktaṃ \"dharmāyatanasyārūpitvaṃ yasmānnoktami\"ti /",
    "T07vakobhau:7225": " tadyadevātra rūpamanidarśanamapratighaṃ coktaṃ tadevāstu dharmāyatanaparyāpannam /",
    "T07vakobhau:7226": " yadapyuktamaṣṭāṅga āryamārgo na syāditi /",
    "T07vakobhau:7227": " aṅgaṃ tāvadācakṣva /",
    "T07vakobhau:7228": " kathaṃ mārgasamāpannasya samyagvākkarmāntājīvā bhavantīti /",
    "T07vakobhau:7229": " kimasau vācaṃ bhāṣyate kriyāṃ vā karoti cīvarādīn vā paryeṣate /",
    "T07vakobhau:7231": " kiṃ tarhi /",
    "T07vakobhau:7232": " tadrūpāmanāsravāmavijñaptiṃ pratilabhate /",
    "T07vakobhau:7233": " yasyāḥ pratilambhādvyutthito 'pi na punarmithyāvāgādiṣu pravartate",
    "T07vakobhau:7234": " samyagvāgādiṣu ca pravartate /",
    "T07vakobhau:7235": " ato nimitte naimittikopacārādavijñaptau tadākhyā kriyate /",
    "T07vakobhau:7236": " yadyevamihāpyevaṃ kiṃ na gṛhyate mārgasamāpanno vināpyavijñaptyā tadrūpamāśayaṃ ca āśrayaṃ ca pratilabhate yasya pratilambhāt vyutthito 'pi",
    "T07vakobhau:7237": " na punarmithyāvāgādiṣu pravartate samyagvāgādiṣu ca pravartate /",
    "T07vakobhau:7238": " ato nimitte naimittikopacāraṃ kṛtvā aṣṭau mārgāṅgāni vyavasthāpyanta iti /",
    "T07vakobhau:7239": " aparastvāha /",
    "T07vakobhau:7240": " tadakriyāmātramatrāṅgamuktaṃ syāt /",
    "T07vakobhau:7241": " yadasāvāryamārgasāmarthyādakriyāniyamaṃ pratilabhate taccānāsravamārgasaṃniśrayalābhādanāsravaṃ syāt /",
    "T07vakobhau:7242": " nahi sarvatra dravyamanto dharmāḥ parisaṃkhyāyante /",
    "T07vakobhau:7243": " tadyāthā 'ṣṭau lokadharmāḥ lābho 'lābhaḥ yaśo 'yaśaḥ nindā praśaṃsā sukhaṃ",
    "T07vakobhau:7244": " duḥkhamiti /",
    "T07vakobhau:7245": " nacātra cīvarādīnāmalābho nāmāsti dravyāntaram /",
    "T07vakobhau:7246": " prātimokṣasaṃvaro 'pi syāt yayā cetanayā vidhipūrvaṃ kṛtvā 'bhyupagamaḥ",
    "T07vakobhau:7247": " pratiṣiddhātkarmaṇaḥ kāyavācau saṃvṛṇoti /",
    "T07vakobhau:7248": " anyacittona saṃvṛtaḥ syāditi cet /",
    "T07vakobhau:7249": " na /",
    "T07vakobhau:7250": " tadbhāvanayā kriyākāle smarataḥ tatpratyupasthānāt setubhāvo 'pi",
    "T07vakobhau:7251": " syādakriyāṃ pratijñāṃ saṃsmṛtya saṃsmṛtya lajjito dauḥśīlyākaraṇāt ityarthameva ca tasyāḥ samādānam /",
    "T07vakobhau:7252": " yadi punaravijñaptereva dauḥsīlyaṃ pratibadhnīyāt na kaścitmuṣitasmṛtiḥ śikṣāṃ bhindyāt /",
    "T07vakobhau:7253": " alaṃ vistareṇāstyeva dravyāntaramavijñaptirūpati vaibhāṣikāḥ /",
    "T07vakobhau:7254": " yadyasti tacca mahābhūtānyupādāyetyuktam tat kim vijñaptimahābhūtānyevopādāyāvijñaptirutpadyate athānyāni /",
    "T07vakobhau:7255": " anyānyeva sā mahābhūtānyupādāyotpadyate /",
    "T07vakobhau:7256": " na hi saiva sāmagrī sukṣmaphalā caudārikaphālā ca yujyate /",
    "T07vakobhau:7257": " kiṃ khalu yadātanī vijñaptistadātanānyeva sā mahābhūtānyupādāya vartate /",
    "T07vakobhau:7258": " sarvamupādāyarūpaṃ prāyeṇaivaṃ kiñcittu vartamānamanāgataṃ cātītāni mahābhūtānyupādāya /",
    "T07vakobhau:7259": " kiṃ punastaditi /",
    "T07vakobhau:7260": " kṣaṇādūrdhvamavijñaptiḥ kāmāptātītabhūtajā // VAkK_4.4 //",
    "T07vakobhau:7261": " prathamāt kṣaṇādūrdhvamavijñaptiḥ kāmāvacarī atītāni mahābhūtānyupādāyotpadyate /",
    "T07vakobhau:7262": " tānyasyā āśrayārthena bhavanti /",
    "T07vakobhau:7263": " pratyutpannāni śarīramahābhūtāni saṃniśrayārthena /",
    "T07vakobhau:7264": " pravṛtyanuvṛttikāraṇatvādyathākramam /",
    "T07vakobhau:7265": " cakrasyeva bhūmau saparivartamānasya pāṇyāvedhabhūmipradeśau /",
    "T07vakobhau:7266": " atha kutastyāni mahābhūtānyupādāya kutastyaṃ kāyavākkarma /",
    "T07vakobhau:7267": " svāni bhūtānyupādāya kāyavākkarma sāsravam /",
    "T07vakobhau:7268": " kāmāvacaraṃ kāyavākkarmaṃ kāmāvacarāṇyeva mahābhūtānyupādāya evaṃ yāvaccaturthadhyānabhūmikaṃ tadbhūmikānyevopādāya /",
    "T07vakobhau:7269": " anāsravaṃ yatra jātaḥ",
    "T07vakobhau:7270": " asravaṃ tu kāyavākkarma yasyāṃ bhūmau jātastadutpādayati tadbhūmikānyupādāya tadveditavyam",
    "T07vakobhau:7271": " dhātvapatitatvādanāsravāṇāṃ ca bhūtānāmabhāvāttadvalena cotpatteḥ /",
    "T07vakobhau:7272": " tatra vijñaptyavijñaptyākhyakarmaṇī veditavye /",
    "T07vakobhau:7273": " avijñaptiranupāttikā // VAkK_4.5 //",
    "T07vakobhau:7274": " naiḥṣyandikī ca sattvākhyā",
    "T07vakobhau:7275": " kiñca",
    "T07vakobhau:7276": " niṣyandopāttabhūtajā /",
    "T07vakobhau:7277": " naiḥṣyandikānyeva bhūtānyupādāya cittacaittāni copādāyāvijñaptirbhavati /",
    "T07vakobhau:7278": " asamāhitabhūmikāyā eṣa prakāraḥ /",
    "T07vakobhau:7279": " samādhijaupacayikānupātābhinnabhūtajā // VAkK_4.6 //",
    "T07vakobhau:7280": " dhyānānāsravasaṃvarāvijñaptiḥ samādhijā /",
    "T07vakobhau:7281": " sā samādhisaṃbhūtānyaupacayikānyanupātāni ca mahābhūtānyupādāyotpadyate abhinnāni ca yānyeva ca bhūtānyupādāya prāṇātipātādviratirutpadyate tānyeva yāvat saṃbhinnapralāpāt /",
    "T07vakobhau:7282": " kiṃ kāraṇam /",
    "T07vakobhau:7283": " cittavat bhūtābhedāt /",
    "T07vakobhau:7284": " prātimokṣasaṃvare tvanyānyāni mahābhūtānyupādāya saptāvijñaptayo bhavanti /",
    "T07vakobhau:7285": " vijñaptistu naiḥṣyandikī /",
    "T07vakobhau:7286": " upāttā tu kāyikī /",
    "T07vakobhau:7287": " kiṃ punariyaṃ vijñaptirutpadyamānā pūrvakasya saṃsthānasya saṃtānaṃ bādhitvotpadyate utāho na /",
    "T07vakobhau:7288": " kiñcātaḥ yadi bādhitvotpadyate /",
    "T07vakobhau:7289": " na /",
    "T07vakobhau:7290": " vipākarūpasyocchinnasya punaḥ pravandhādavaibhāṣikīyaṃ prāpnoti /",
    "T07vakobhau:7291": " athābādhitvā /",
    "T07vakobhau:7292": " kathamekasminbhūtasaṃghāte saṃsthānadvayaṃ sidhyati /",
    "T07vakobhau:7293": " anyānyeva tāni naiḥṣyandikāni tadānīmupajāyante yānyupādāya vijñaptirbhavati /",
    "T07vakobhau:7294": " evaṃ tarhi yadyadevāṅgaṃ niśrityotpadyate vijñaptistena tenāṅgena mahīyasā bhavitavyam /",
    "T07vakobhau:7295": " tanmahābhūtairabhivyāpanāt /",
    "T07vakobhau:7296": " anabhivyāpane ca punaḥ kathaṃ kṛtsnāṅgena vijñapayet /",
    "T07vakobhau:7297": " śuṣiratvāt kāyasyāsti teṣāmavakāśaḥ /",
    "T07vakobhau:7298": " tat khalvetat karma paryāyeṇa dvividhaṃ trividhaṃ pañcavidhaṃ cottam /",
    "T07vakobhau:7299": " cetanā cetayitvā ceti /",
    "T07vakobhau:7300": " cetayitvā punardvidhā /",
    "T07vakobhau:7301": " kāyavākkarma cetanā ca /",
    "T07vakobhau:7302": " kāyakarma punaḥ dvividhaṃ vijñaptyākhyamavijñaptyākhyaṃ ca /",
    "T07vakobhau:7303": " evaṃ vākkarma cetanā ceti pañcavidhaṃ bhavati /",
    "T07vakobhau:7304": " tatra punaravijñaptirdvidhā /",
    "T07vakobhau:7305": " kuśalā 'kuśalā ca /",
    "T07vakobhau:7306": " nāvyākṛtāstyavijñaptiḥ",
    "T07vakobhau:7307": " kiṃ kāraṇam /",
    "T07vakobhau:7308": " avyākṛtaṃ hi cittaṃ durbalamato na śaktaṃ balavatkarmākṣeptuṃ yanniruddhe 'pi tasminnanuvadhnīyāt",
    "T07vakobhau:7309": " tridhā 'nyat",
    "T07vakobhau:7310": " anyatkarma trividham /",
    "T07vakobhau:7311": " kuśalākuśalāvyākṛtam /",
    "T07vakobhau:7312": " kiṃ tadanyat /",
    "T07vakobhau:7313": " vijñaptiścetanā ca /",
    "T07vakobhau:7314": " aśubhaṃ punaḥ /",
    "T07vakobhau:7315": " kāme",
    "T07vakobhau:7316": " akuśalaṃ vastu karma kāmahātau veditavyam /",
    "T07vakobhau:7317": " nānyatra /",
    "T07vakobhau:7318": " akuśalamūlānāṃ prahīṇatvādāhrīkyānapatrāpyayośca /",
    "T07vakobhau:7319": " kuśalāvyākṛtaṃ tu sarvatrā prativedhāt /",
    "T07vakobhau:7320": " tatra",
    "T07vakobhau:7321": " rūpe 'pyavijñaptiḥ",
    "T07vakobhau:7322": " kāme 'pītyapiśabdāt /",
    "T07vakobhau:7323": " ārūpyeṣu nāsti bhūtābhāvāt /",
    "T07vakobhau:7324": " yatra hi kāyavācoḥ pravṛttistatra kāyavāksaṃvarau /",
    "T07vakobhau:7325": " iha tarhi samāpannasya syādanāsravā vijñaptivat /",
    "T07vakobhau:7326": " na /",
    "T07vakobhau:7327": " tasyā dhātvapatitatvāt /",
    "T07vakobhau:7328": " ārūpyāvacarī tvavijñaptināṃrhati visabhāgāni bhūtānyupādāya bhavitum /",
    "T07vakobhau:7329": " sarvarūpavaimukhyāccārūpyasamāpattunārlaṃ rūpotpattaye /",
    "T07vakobhau:7330": " vibhūtarūpasaṃjñatvāt /",
    "T07vakobhau:7331": " dauḥśīlyapratipakṣeṇa śīlam /",
    "T07vakobhau:7332": " tacca dauḥśīlyaṃ kāmāvacaram /",
    "T07vakobhau:7333": " ārūpyāśca kāmadhātorāśrayā kārālambanapratipakṣadūratābhirdūre /",
    "T07vakobhau:7334": " ata eṣvavijñaptirnāstīti vaibhāṣikāḥ",
    "T07vakobhau:7335": " vijñaptiḥ savicārayoḥ // VAkK_4.7 //",
    "T07vakobhau:7336": " vijñaptistu savicārayoreva bhūmyoḥ /",
    "T07vakobhau:7337": " kāmadhātau prathame ca dhyāne na tata ūrdhvam /",
    "T07vakobhau:7338": " kāme 'pi nivṛtā nāsti",
    "T07vakobhau:7339": " nivṛtā tu vijñaptiḥ kāmadhātāvapi nāsti /",
    "T07vakobhau:7340": " brahmaloka evāsti /",
    "T07vakobhau:7341": " mahābrāhmaṇo hi śāṭhyasamutthitaṃ kāyakarma śrūyate /",
    "T07vakobhau:7342": " sa hi svaparṣanmadhye āyuṣmato 'śvajitaḥ kṣepārthamātmānaṃ kṣiptavāt /",
    "T07vakobhau:7343": " tata ūrdhvamasatyāṃ vāgvijñaptau kathaṃ tatra śabdāyatanaṃ bāhyamahābhūtahetukam /",
    "T07vakobhau:7344": " anye punarāhuḥ /",
    "T07vakobhau:7345": " dvitīyādiṣvapi dhyāneṣu vijñaptirastyanivṛtāvyākṛtā /",
    "T07vakobhau:7346": " na kuśalā na kliṣṭā /",
    "T07vakobhau:7347": " kiṃ kāraṇam /",
    "T07vakobhau:7348": " na hi teṣūpapannastajjātīyamadhobhūmikaṃ cittaṃ saṃmukhīkaroti yena tāṃ vijñaptiṃ samutthāpayet",
    "T07vakobhau:7349": " nyūnatvātprahīṇatvacca /",
    "T07vakobhau:7350": " pūrvameva tu varṇayanti /",
    "T07vakobhau:7351": " kiṃ punaḥ kāraṇamūrdhvaṃ brahmalokānnāsti vijñaptiḥ kāmadhātau ca nivṛktāvyākṛtā nāsti /",
    "T07vakobhau:7352": " samutthānamasadyataḥ /",
    "T07vakobhau:7353": " savitarkavicāreṇa hi cittena vijñaptiḥ samutthāpyate /",
    "T07vakobhau:7354": " tacca dvitīyādiṣu dhyāneṣu nāsti bhāvanāprahātavyena cotthāpyate /",
    "T07vakobhau:7355": " darśanaprahātavyasyāntarmukhapravṛttatvāt /",
    "T07vakobhau:7356": " tacca kāmadhātau nivṛtavyākṛtaṃ nāsti /",
    "T07vakobhau:7357": " kiṃ khalu samutthānavaśādevaṃ dharmāṇāṃ kuśalākuśalatvaṃ veditavyam /",
    "T07vakobhau:7359": " kiṃ tarhi /",
    "T07vakobhau:7360": " caturbhiḥ prakāraiḥ paramārthataḥ svabhāvataḥ saṃprayogataḥ samutthānataśca /",
    "T07vakobhau:7361": " tatra tāvat /",
    "T07vakobhau:7362": " paramārthaśubho mokṣaḥ",
    "T07vakobhau:7363": " nirvāṇaṃ hi sarvaduḥkhavyupaśamaḥ /",
    "T07vakobhau:7364": " tataḥ paramakṣematvāt paramārthena kuśalamārogyavat /",
    "T07vakobhau:7365": " svato mūlahyar patrapāḥ // VAkK_4.8 //",
    "T07vakobhau:7366": " trīṇi kuśalamūlāni /",
    "T07vakobhau:7367": " hriścāpatrapyaṃ ca svabhāevna kuśalāni anyasaṃprayogasamutthanānapekṣatvāt /",
    "T07vakobhau:7368": " pathyauṣadhavat /",
    "T07vakobhau:7369": " saṃprayogeṇa tadyuktāḥ",
    "T07vakobhau:7370": " taireva kuśalamūlahyar patrāpyaiḥ saṃprayuktā dharmāḥ saṃprayogeṇa kuśalāstairasaṃprayuktānāṃ kuśalatvābhāvādauṣadhamiśrapānīyavat /",
    "T07vakobhau:7371": " samutthā nāt kriyādayaḥ /",
    "T07vakobhau:7372": " kāyavāvakkarmaṇi cittaviprayuktāśca saṃskārajātyādayaḥ prāptinirodhāsaṃjñisamāpattayastaireva kuśalamūlādisaṃprayuktai dharmaḥ samupasthāpitāḥ samutthānena kuśalāḥ /",
    "T07vakobhau:7373": " auṣadhapānīyasaṃbhūtadhātrīkṣīravat /",
    "T07vakobhau:7374": " prāptīnāṃ tu visabhāgacittasamutthāpitānāṃ kathaṃ kuśalatvamiti vaktavyam",
    "T07vakobhau:7375": " tadyathā vicikitsayā kuśalamūlapratisaṃdhānaṃ dhātupratyāgamaparihāṇibhyāṃ ca /",
    "T07vakobhau:7376": " yathā ca kuśalamuktaṃ tato",
    "T07vakobhau:7377": " viparyayeṇākuśalaṃ",
    "T07vakobhau:7378": " kathaṃ kṛtvā /",
    "T07vakobhau:7379": " saṃsāraḥ paramārthenākuśalaḥ /",
    "T07vakobhau:7380": " sarvaduḥkhapravṛttyātmakatvena paramākṣematvāt /",
    "T07vakobhau:7381": " akuśalamūlāhrīkyānapatrāpyāṇi svabhāvataḥ /",
    "T07vakobhau:7382": " tatsaṃprayuktā dharmāḥ saṃprayogataḥ /",
    "T07vakobhau:7383": " tatsamutthāpitāḥ kāyavākkarmajātyādiprāptayaḥ samutthānataḥ vyādhyapathyauṣadhādibhirūpameyāḥ",
    "T07vakobhau:7384": " evaṃ tarhi na kiñcitsāsravamavyākṛtaṃ bhaviṣyati kuśalaṃ vā /",
    "T07vakobhau:7385": " saṃsārābhyantaratvāt /",
    "T07vakobhau:7386": " paramārthata evamuktaṃ vipākaṃ tu prati yatsāsravaṃ na vyākriyate tadavyākṛtamityucyate /",
    "T07vakobhau:7387": " iṣṭavipākaṃ ca kukśalamityucyate /",
    "T07vakobhau:7388": " yadi tu paramārthenāvyākṛtaṃ mṛgyate tat /",
    "T07vakobhau:7389": " paramāvyākṛte dhruve // VAkK_4.9 //",
    "T07vakobhau:7390": " dve asaṃskṛte niṣparyāyeṇānivṛtāvyākṛte /",
    "T07vakobhau:7391": " ākāśamapratisaṃkhyānirodhaśca /",
    "T07vakobhau:7392": " idaṃ vicāryate /",
    "T07vakobhau:7393": " yadi samutthānavaśātkuśalākuśalatvaṃ kāyavākkarmaṇaḥ kiṃ na mahābhūtānām /",
    "T07vakobhau:7394": " karmaṇi hi kartturabhiprāyo na mahābhūteṣu /",
    "T07vakobhau:7395": " samāhitasyāvijñaptau nāstyabhiprāyo na cāsamāhitaṃ cittaṃ tasyāḥ samutthāpakaṃ visabhāgabhūmikatvāditi kathaṃ tasyāḥ kuśalatvam /",
    "T07vakobhau:7396": " divyayorapi vā cakṣuḥśrotrayoḥ kukśalatvaprasaṅgaḥ /",
    "T07vakobhau:7397": " karttavyo 'tra yatnaḥ /",
    "T07vakobhau:7398": " yaduktaṃ darśanaprahātavyaṃ cittaṃ vijñapterasamutthāpakamiti /",
    "T07vakobhau:7399": " kiṃ tarhi bhagavatoktaṃ \"tato 'pi mithyādṛṣṭermithyāsaṃkalpaḥ prabhavati mithyā vāgmithyākarmānta\" mityevamādi /",
    "T07vakobhau:7400": " aviruddhametat /",
    "T07vakobhau:7401": " samutthānaṃ dvidhā hetutatkṣaṇotthānasaṃjñitam /",
    "T07vakobhau:7402": " dvividhaṃ samutthānaṃ hetusamutthānaṃ tatkṣaṇasamutthānaṃ ca /",
    "T07vakobhau:7403": " tatraiva kṣaṇe tadbhāvāt /",
    "T07vakobhau:7404": " pravartakaṃ tayorādyaṃ dvitīyamanuvartakam // VAkK_4.10 //",
    "T07vakobhau:7405": " hetusamutthānaṃ pravartakamākṣepakatvāt /",
    "T07vakobhau:7406": " tatkṣaṇasamutthānamanuvartakaṃ kriyākālānuvartanāt /",
    "T07vakobhau:7407": " kimidānīṃ tasya tasyāṃ kriyāyāṃ sāmarthyam /",
    "T07vakobhau:7408": " tena hi vinā 'sau mṛtasyeva na syādā kṣiptā 'pi satī /",
    "T07vakobhau:7409": " acittakasya tarhi saṃvarotpattau kathaṃ bhavati /",
    "T07vakobhau:7410": " sphuṭatarā tarhi sacittakasya bhavatītyetatsāmarthyam /",
    "T07vakobhau:7411": " tatra ca",
    "T07vakobhau:7412": " pravartakaṃ dṛṣṭiheyaṃ vijñānam",
    "T07vakobhau:7413": " darśanaprahātavyaṃ cittaṃ vijñapteḥ pravartakam /",
    "T07vakobhau:7414": " tatsamutthāpakayorvitarkavicārayornidānabhūtatvāt /",
    "T07vakobhau:7415": " na tvanuvartakam /",
    "T07vakobhau:7416": " bahirmukhacittasya kriyākāle tadabhāvāt /",
    "T07vakobhau:7417": " tatsamutthāpitaṃ ca rūpaṃ darśanaprahātavyaṃ syāt /",
    "T07vakobhau:7418": " kiṃ syāt /",
    "T07vakobhau:7419": " abhidharmobādhitaḥ syāt /",
    "T07vakobhau:7420": " vidyā 'vidyābhyāṃ cāvirodhānnāsti rūpaṃ darśanaprahātavyam /",
    "T07vakobhau:7421": " sādhya eṣa pakṣaḥ /",
    "T07vakobhau:7422": " bhūtānyapi tarhi darśanaprahātavyāni syuḥ /",
    "T07vakobhau:7423": " samānacittotthāpitatvāt /",
    "T07vakobhau:7424": " naivaṃ bhaviṣyati yathā na kuśalākuśalāni bhavanti /",
    "T07vakobhau:7425": " athavā punarbhavantu /",
    "T07vakobhau:7426": " naivaṃ śakyam /",
    "T07vakobhau:7427": " nahi tāni darśanaprahātavyāni yujyante nāpyaprahātavyāni /",
    "T07vakobhau:7428": " kiṃ kāraṇam /",
    "T07vakobhau:7429": " akliṣṭasya dharmasya vidyā 'vidyābhyāmavirodhāt /",
    "T07vakobhau:7430": " ato hetusamutthānamadhikṛtya sūtre paṭhanānnāsti virodhaḥ /",
    "T07vakobhau:7431": " ubhayaṃ punaḥ //",
    "T07vakobhau:7432": " mānasaṃ bhāvanāheyaṃ /",
    "T07vakobhau:7433": " bhāvanāheyaṃ punarmanovijñānamubhayaṃ bhavati /",
    "T07vakobhau:7434": " pravarttakaṃ cānuvartakaṃ ca /",
    "T07vakobhau:7435": " pañcakaṃ tvanuvartakam // VAkK_4.11 //",
    "T07vakobhau:7436": " pañca vijñānakāyā anuvartakā eva /",
    "T07vakobhau:7437": " tadidaṃ catuṣkoṭikaṃ bhavati /",
    "T07vakobhau:7438": " pravartakameva darśanaprahātavyaṃ cittam /",
    "T07vakobhau:7439": " anuvartakā eva pañca vijñānakāyāḥ /",
    "T07vakobhau:7440": " ubhayaṃ bhāvanāheyaṃ manovijñānam /",
    "T07vakobhau:7441": " nobhayamanāsravam /",
    "T07vakobhau:7442": " kiṃ khalu yathā pravartakaṃ tathaivānuvartakaṃ bhavati /",
    "T07vakobhau:7443": " nāyamekāntam /",
    "T07vakobhau:7444": " pravartake śubhādau hi syāttridhā 'pyanuvartakam /",
    "T07vakobhau:7445": " kuśale pravartake kuśalākuśalāvyākṛtamanuvartakaṃ syāt /",
    "T07vakobhau:7446": " evamakuśale cāvyākṛte ca /",
    "T07vakobhau:7447": " tulyaṃ muneḥ",
    "T07vakobhau:7448": " buddhasya tu bhagavatastulyaṃ pravartakenānuvartakam /",
    "T07vakobhau:7449": " kuśale kuśalamavyākṛte cāvyākṛtam /",
    "T07vakobhau:7450": " śubhaṃ yāvat",
    "T07vakobhau:7451": " kuśalaṃ vā bhavatyanuvartakamavyākṛte 'pi pravartake /",
    "T07vakobhau:7452": " na tu kadācit kuślaṃ pravartakamanuvartakaṃ cāvyākṛtaṃ bhavati /",
    "T07vakobhau:7453": " āmnāyamānā hi buddhānāṃ deśaneti /",
    "T07vakobhau:7454": " nāsti buddhānāmavyākṛtaṃ cittamiti nikāyāntarīyāḥ /",
    "T07vakobhau:7455": " kuśalaikatānā hi buddhānāṃ saṃtatayo nityaṃ samāhitatvāt /",
    "T07vakobhau:7456": " uktaṃ hi sūtre",
    "T07vakobhau:7457": " \"caran samāhito nāgastiṣṭhannāgaḥ samāhitaḥ /",
    "T07vakobhau:7458": " svapan samāhito nāgo niṣaṇṇo 'pi samāhita\" iti /",
    "T07vakobhau:7459": " anicchayā 'sya cittasyāvisaraṇādevamuktaṃ na tu na santyavyākṛtāni vipākajairyā pathikanirmāṇacittāni buddhānāmiti vaibhāṣikāḥ /",
    "T07vakobhau:7460": " mānasaṃ bhāvanāheyaṃ pravartakaṃ cānuvartakaṃ cetyuktam /",
    "T07vakobhau:7461": " tatkuśalākuśalāvyākṛtaṃ sarvaṃ veditavyam /",
    "T07vakobhau:7462": " nobhayaṃ tu vipāpkajam // VAkK_4.12 //",
    "T07vakobhau:7463": " vipākajaṃ tu cittaṃ naiva pravartakaṃ nānuvartakaṃ nirabhisaṃskāravāhitvāt",
    "T07vakobhau:7464": " kimidānīṃ yathā pravartakaṃ tathā vijñaptirāhosvidyathā 'nuvartakam /",
    "T07vakobhau:7465": " kiṃ cātaḥ /",
    "T07vakobhau:7466": " yathā pravartakaṃ cet /",
    "T07vakobhau:7467": " ihāpi nivṛtāvyākṛtā vijñaptiḥ prāpnoti /",
    "T07vakobhau:7468": " satkāyāntagrāhadṛṣṭipravartitatvāt /",
    "T07vakobhau:7469": " na vā sarvaṃ darśanaprahātavyaṃ pravartakamiti viśeṣaṇaṃ vaktavyam /",
    "T07vakobhau:7470": " yathānuvartakaṃ cet akukśalāvyākṛtacittasya prātimokṣavijñaptiḥ kuśalā na prāpnoti /",
    "T07vakobhau:7471": " yathā pravartakaṃ tathā vijñaptirnatu yathā darśanaprahātavyam /",
    "T07vakobhau:7472": " bhāvanā heyāntaritatvāt /",
    "T07vakobhau:7473": " yadi nānuvartakavaśādvijñapteḥ kuśalāditvaṃ na tarhīdaṃ vaktavyam /",
    "T07vakobhau:7474": " hetusamutthānaṃ saṃdhāyoktaṃ sūtre na tatkṣaṇasamutthānam /",
    "T07vakobhau:7475": " ato nāstīha nivṛtāvyākṛtā vijñaptiriti /",
    "T07vakobhau:7476": " evaṃ vaktavyam /",
    "T07vakobhau:7477": " anyavyavahitaṃ hetusamutthānaṃ saṃdhāyoktamiti /",
    "T07vakobhau:7478": " avasitaḥ prasaṅgaḥ /",
    "T07vakobhau:7479": " sā tu pūrvoktā /",
    "T07vakobhau:7480": " avijñaptistridhā jñeyā saṃvarāsaṃvaretarā /",
    "T07vakobhau:7481": " saṃvaraścāsaṃvaraśca /",
    "T07vakobhau:7482": " tābhyāṃ cetaro naivasaṃvaro nāsaṃvaraḥ /",
    "T07vakobhau:7483": " dauḥśīlyaprasarasya saṃvaraṇaṃ saṃrodhaḥ saṃvaraḥ /",
    "T07vakobhau:7484": " tatra punaḥ",
    "T07vakobhau:7485": " saṃvaraḥ prātimokṣākhyo dhyānajo 'nāsravastathā // VAkK_4.13 //",
    "T07vakobhau:7486": " trividhaḥ saṃvaraḥ /",
    "T07vakobhau:7487": " prātimokṣasaṃvara ihatyānāṃ kāmāvacaraṃ śīlam /",
    "T07vakobhau:7488": " dhyānasaṃvaro rūpāvacaraṃ śīlam /",
    "T07vakobhau:7489": " anāsravasaṃvaro 'nāsravaṃ śīlam /",
    "T07vakobhau:7490": " tatra punaḥ",
    "T07vakobhau:7491": " aṣṭadhā prātimokṣākhyaḥ",
    "T07vakobhau:7492": " bhikṣusaṃvaro bhikṣuṇīsaṃvaraḥ śikṣamāṇāsaṃvara śrāmaṇerasaṃvaraḥ śrāmaṇerīsaṃvaraḥ upāsakasaṃvara upāsikāsaṃvara upavāsasaṃvaraśca /",
    "T07vakobhau:7493": " eṣo 'ṣṭavidhasaṃvaraḥ prātimokṣasaṃvara ityākhyāyate /",
    "T07vakobhau:7494": " nāmata eṣo 'ṣṭavidhaḥ /",
    "T07vakobhau:7495": " dravyatastu caturvidhaḥ /",
    "T07vakobhau:7496": " bhikṣusaṃvaraḥ śramaṇerasaṃvara upāsakasaṃvara upavāsasaṃvaraśca /",
    "T07vakobhau:7497": " ityeṣa caturvidhaḥ prātimokṣasaṃvarastu dravyataḥ /",
    "T07vakobhau:7498": " pratiniyatalakṣaṇatvāt /",
    "T07vakobhau:7499": " bhikṣusaṃvarādbhikṣuṇīsaṃvaro nānyaḥ śrāmaṇerasaṃvarācca śikṣamāṇāśrāmaṇerīsaṃvarau /",
    "T07vakobhau:7500": " upāsakasaṃvarādupāsikāsaṃvaro nānyaḥ /",
    "T07vakobhau:7501": " kathaṃ jñāyate /",
    "T07vakobhau:7502": " liṅgato nāmasaṃcārāt",
    "T07vakobhau:7503": " liṅgamiti vyañjanasyākhyā yena strīpuruṣau liṅgyete /",
    "T07vakobhau:7504": " liṅgato hi bhikṣubhikṣuṇyādīnāṃ nāmasaṃcāro bhavati /",
    "T07vakobhau:7505": " kathaṃ kṛtvā /",
    "T07vakobhau:7506": " parivṛtte hi vyañjane bhikṣurbhikṣuṇītyucyate bhikṣuṇī ca punarbhikṣuḥ /",
    "T07vakobhau:7507": " śrāmaṇerītyucyate śrāmaṇerī ca punaḥ śikṣamāṇā ca śrāmaṇeraḥ /",
    "T07vakobhau:7508": " upāsaka upāsiketyucyate upāsikā ca punarūpāsaka iti /",
    "T07vakobhau:7509": " na ca vyañjanaparivṛttau pūrvasaṃvaratyāge kāraṇamasti nāpyapūrvasaṃvarapratilambhe /",
    "T07vakobhau:7510": " tasmādabhinna eṣāṃ caturṇā saṃvarāṇāṃ tribhyaḥ svabhāvaḥ /",
    "T07vakobhau:7511": " ya upāsakasaṃvarācchrāmaṇerasaṃvaraṃ samādatte tasmācca punarbhikṣusaṃvaraṃ kiṃ te saṃvarā virativṛddhiyogādanyo 'nya ucyante pañcadaśa viṃśativat dīnāraśateravacca āhosvit pṛthageva te sakalā jāyante",
    "T07vakobhau:7512": " āha /",
    "T07vakobhau:7513": " pṛthak",
    "T07vakobhau:7514": " avyāmiśrā eva te pṛthaglakṣaṇā upajāyante /",
    "T07vakobhau:7515": " triṣu saṃvareṣu tisraḥ prāṇātipātaviratayo yāvanmadyapānaviratayaḥ /",
    "T07vakobhau:7516": " evaṃ śeṣāḥ /",
    "T07vakobhau:7517": " ko nu tāsāṃ viśeṣaḥ /",
    "T07vakobhau:7518": " nidānaviśeṣādviśeṣaḥ /",
    "T07vakobhau:7519": " kathaṃ kṛtvā /",
    "T07vakobhau:7520": " yathā yathā hi vahutarāṇi śikṣāpadāni samāditsate tathā tathā bahutarebhyo maddapramādapadebhyo nivartamāno bahutarebhyaḥ prāṇātipātādīnāṃ nidānebhyo nivartate viratīnāṃ ca nidāneṣu pravartata iti nidānaviśeṣādviratīnāṃ viśeṣaḥ /",
    "T07vakobhau:7521": " evaṃ cāsati bhikṣusaṃvaraṃ pratyācakṣāṇastrīnapi saṃvarānvijahyāddayorapi tatrāntarbhāvāt",
    "T07vakobhau:7522": " na caitadiṣṭam /",
    "T07vakobhau:7523": " tasmāt pṛthageva te saṃvarāḥ /",
    "T07vakobhau:7524": " te cāvirodhinaḥ // VAkK_4.14 //",
    "T07vakobhau:7525": " te ca trayo 'pi saha vartante /",
    "T07vakobhau:7526": " nottarasaṃvarasamādānāt purvakasya tyāgaḥ /",
    "T07vakobhau:7527": " mā bhūt bhikṣusaṃvaraparityāgādanupāsaka eveti /",
    "T07vakobhau:7528": " kathaṃ cāyamupāsako bhavati kathamupavāsastho yāvat bhikṣuḥ /",
    "T07vakobhau:7529": " pañcāṣṭadaśasarvebhyo varjyebhyo viratigrahāt /",
    "T07vakobhau:7530": " upāsakopavāsasthaśramaṇoddeśabhikṣutā // VAkK_4.15 //",
    "T07vakobhau:7531": " yathāsaṃkhyamanudeśo veditavyaḥ /",
    "T07vakobhau:7532": " pañccabhyo varjanīyebhyo dharmebhyo viratisamādānādupāsakasaṃvarastho bhavati /",
    "T07vakobhau:7533": " prāṇātipātādadattādānātkāmamithyācārāt mṛṣāvādātsurāmaireyamadyapānācca /",
    "T07vakobhau:7534": " aṣṭābhyo viratisamādānādupavāsasthaḥ /",
    "T07vakobhau:7535": " prāṇātipātādattādānābrahmacaryamṛṣāvādamadyapānebhyo gandhamālyavilepananṛtyagītavāditrāduccaśayanamahāśayanādakālabhojanācca",
    "T07vakobhau:7536": " daśabhyo viratisamādānācchrāmaṇero bhavati /",
    "T07vakobhau:7537": " ebhya eva jātarūparajatapratigrahācca /",
    "T07vakobhau:7538": " nṛtyagitavāditragandhamālyavilepanaṃ cātra dvayīkṛtya daśa bhavanti /",
    "T07vakobhau:7539": " sarvebhya eva varjanīyebhyaḥ kāyavākkarmabhyaḥ viratisamādānāt bhikṣurityucyate /",
    "T07vakobhau:7540": " sa eṣa prātimokṣasaṃvaraḥ /",
    "T07vakobhau:7541": " śīlaṃ sucaritaṃ karma saṃvaraścocyate",
    "T07vakobhau:7542": " viṣamakarmaṇāṃ viratisamādānācchīlam /",
    "T07vakobhau:7543": " śītalatvāditi niruktiḥ /",
    "T07vakobhau:7544": " \"sukhaśīlasamādānaṃ kāyo na paridahyata\" iti",
    "T07vakobhau:7545": " gāthāvacanāt /",
    "T07vakobhau:7546": " vidvatpraśastatvātsucaritam /",
    "T07vakobhau:7547": " kriyāsvabhāvatvātkarma /",
    "T07vakobhau:7548": " nanu cāvijñaptirakriyetyucyate /",
    "T07vakobhau:7549": " sā kathaṃ kriyā bhāti /",
    "T07vakobhau:7550": " na kurvanti tayā samāttayā lajjinaḥ pāpamityakriyetyucyate /",
    "T07vakobhau:7551": " sāpi tu vijñapticittābhyāṃ kriyata iti kriyā bhavati /",
    "T07vakobhau:7552": " kriyāhetutvāt kriyāphalatvāccetyapare /",
    "T07vakobhau:7553": " saṃvara iti kāyavācoḥ saṃvaraṇāt /",
    "T07vakobhau:7554": " evaṃ tāvadaviśeṣeṇa prātimokṣasaṃvaraḥ saṃśabdyate /",
    "T07vakobhau:7555": " punaḥ /",
    "T07vakobhau:7556": " ādye vijñaptyavijñaptī prātimokṣakiyāpathaḥ // VAkK_4.16 //",
    "T07vakobhau:7557": " saṃvarasamādānasya prathame vijñaptyavijñaptī prātimokṣa ityucyate /",
    "T07vakobhau:7558": " pāpasya tena prātimokṣaṇādutsarjanādityarthaḥ /",
    "T07vakobhau:7559": " svārthe vṛddhividhānādvaikṛtavaiśasavat /",
    "T07vakobhau:7560": " prātimokṣasaṃvara ityapi kāyavāksaṃvaraṇāt karmapatha ityucyate /",
    "T07vakobhau:7561": " maulasaṃgṛhītatvāt /",
    "T07vakobhau:7562": " dvitīyādiṣu kṣaṇeṣui prātimokṣasaṃvara eva na prātimokṣaḥ /",
    "T07vakobhau:7563": " pṛṣṭhaṃ ca na maulaḥ karmapathaḥ /",
    "T07vakobhau:7564": " athaiṣāṃ saṃvarāṇāṃ kena kaḥ samanvāgataḥ /",
    "T07vakobhau:7565": " prātimokṣānvitā aṣṭau",
    "T07vakobhau:7566": " prātimokṣasaṃvareṇāṣṭau nikāyāḥ samanvāgatā bhikṣurbhikṣuṇī yāvadupavāsastho 'ṣṭamaḥ /",
    "T07vakobhau:7567": " kiṃ khalu bāhyakānāṃ samādānaśīlaṃ nāsti /",
    "T07vakobhau:7568": " asti natu prātimokṣasaṃvaraḥ /",
    "T07vakobhau:7569": " kiṃ kāraṇam /",
    "T07vakobhau:7570": " nahi tadatyantaṃ pāpasya pratimokṣaṇāya saṃvartate /",
    "T07vakobhau:7571": " bhavasaṃniśritatvāt /",
    "T07vakobhau:7572": " dhyānajena tadanvitaḥ /",
    "T07vakobhau:7573": " dhyānāddhyāne vā jāto dhyānajaḥ /",
    "T07vakobhau:7574": " yo dhyānena samanvāgataḥ so 'vaśyaṃ dhyānasaṃvareṇa /",
    "T07vakobhau:7575": " sāmantakamapyatra dhyānaṃ kṛtvocyate /",
    "T07vakobhau:7576": " yathā grāmasāmantakamapi grāma ityucyate /",
    "T07vakobhau:7577": " astyasmin grāme śāleyaṃ kṣetramasti vraiheyamiti /",
    "T07vakobhau:7578": " anāsraveṇāryasattvāḥ",
    "T07vakobhau:7579": " āryapudgalā anāsraveṇa saṃvareṇa samanvāgatāḥ /",
    "T07vakobhau:7580": " te punaḥ śaikṣāśaikṣāḥ /",
    "T07vakobhau:7581": " yaduktaṃ \"sahabhūhetāvucyamāne dvau saṃvarau cittānuvartināvi\"ti /",
    "T07vakobhau:7582": " katamo tau /",
    "T07vakobhau:7583": " eṣāmeva trayāṇām",
    "T07vakobhau:7584": " antyau cittānuvartinau // VAkK_4.17 //",
    "T07vakobhau:7585": " dhyānasaṃvaro 'nāsravasaṃvaraśca /",
    "T07vakobhau:7586": " na prātimokṣasaṃvaraḥ /",
    "T07vakobhau:7587": " kiṃ kāraṇam /",
    "T07vakobhau:7588": " anyacittācittakasyāpyanuvṛtteḥ /",
    "T07vakobhau:7589": " punastāveva dhyānānāsravasaṃvarau prahāṇasaṃvarākhyāṃ labhete /",
    "T07vakobhau:7590": " kasyāmavasthāyāmityāha",
    "T07vakobhau:7591": " anāgamye prahāṇākhyau tāvānantaryamārgajau /",
    "T07vakobhau:7592": " anāgamye tau dhyānānāsravasaṃvarau navasvānantaryamārgeṣu prahāṇasaṃvarāvityucyete /",
    "T07vakobhau:7593": " tābhyāṃ dauḥśīlyasya tatsamutthāpakānāṃ ca kleśānāṃ prahāṇāt /",
    "T07vakobhau:7594": " ata eva syāddhyānasaṃvaro na prahāṇasaṃvara iti catuṣkoṭikaṃ kriyate //",
    "T07vakobhau:7595": " prathamā koṭiranāgamyānantaryamārgavarjyaḥ sāsravo dhyānasaṃvaraḥ /",
    "T07vakobhau:7596": " dvitīyā anāgamyānantaryamārgeṣvanāsravaḥ /",
    "T07vakobhau:7597": " tṛtīyā anāgamyānantaryamārgeṣu sāsravaḥ /",
    "T07vakobhau:7598": " caturthī anāgamyānantaryamārgavarjyo 'nāsravasaṃvaraḥ /",
    "T07vakobhau:7599": " evaṃ syādanāsravasaṃvaro na prahāṇasaṃvara iti catuṣkoṭikaṃ yathāyogaṃ veditavyam /",
    "T07vakobhau:7600": " yattarhi bhagavatoktaṃ",
    "T07vakobhau:7601": " \"kāyena saṃvaraḥ sādhu sādhu vācā 'tha saṃvaraḥ /",
    "T07vakobhau:7602": " manasā saṃvaraḥ sādhu sādhu sarvatra saṃvaraḥ /",
    "T07vakobhau:7603": " iti /",
    "T07vakobhau:7604": " yaccoktaṃ \"cakṣurindriyeṇa saṃvarasaṃvṛto viharatī\"ti /",
    "T07vakobhau:7605": " etau manaindriyasaṃvarau kiṃsvabhāvau /",
    "T07vakobhau:7606": " naitāvavijñaptiśīlasvabhāvau /",
    "T07vakobhau:7607": " kiṃ tarhi /",
    "T07vakobhau:7608": " saṃprajñānasmṛtī dve tu manaindriyasaṃvarau // VAkK_4.18 //",
    "T07vakobhau:7609": " pratyekaṃ dvisvabhāvajñapanārthaṃ punardvigrahaṇaṃ mā yathāsaṃkhyaṃ vijñāyīti manaḥsaṃvaro 'pi smṛtisaṃprajñānasvabhāva iti /",
    "T07vakobhau:7610": " indriyasaṃvaro 'pi /",
    "T07vakobhau:7611": " idaṃ vicāryate /",
    "T07vakobhau:7612": " kaḥ katamayā vijñaptyā 'vijñaptyā vā kiyantaṃ kālaṃ samanvāgata iti /",
    "T07vakobhau:7613": " tatra",
    "T07vakobhau:7614": " prātimmokṣasthito nityamatyāgādvartamānayā /",
    "T07vakobhau:7615": " avijñaptyā 'nvitaḥ",
    "T07vakobhau:7616": " yaḥ prātimokṣāsaṃvarasthaḥ pudgala uktaḥ sa yāvattāmavijñaptir na tyajati tāvattayā vartamānayā nityaṃ samanvāgataḥ /",
    "T07vakobhau:7617": " pūrvāt kṣaṇādūrdhvamatītayā // VAkK_4.19 //",
    "T07vakobhau:7618": " prathamāt kṣaṇādūrdhvamatītayā 'pi samanvāgataḥ /",
    "T07vakobhau:7619": " atyāgāditi sarvatrādhikṛtaṃ veditavyam /",
    "T07vakobhau:7620": " yathā prātimokṣasaṃvarastha uktaḥ",
    "T07vakobhau:7621": " tathaivāsaṃvarastho 'pi",
    "T07vakobhau:7622": " asaṃvarastho 'pi yāvadasaṃvaraṃ na tyajati tāvannityamavijñaptyā vartamānayā samanvāgataḥ",
    "T07vakobhau:7623": " kṣaṇādūrdhvamatītayā 'pi /",
    "T07vakobhau:7624": " dhyānasaṃvaravān sadā /",
    "T07vakobhau:7625": " atītājātayā",
    "T07vakobhau:7626": " dhyānasaṃvarasya lābhī nityamatītānāgatābhyāmavijñaptibhyāṃ samanvāgataḥ ātyāgāt /",
    "T07vakobhau:7627": " prathame hi kṣaṇe sa janmāntaratyaktaṃ dhyānasaṃvaramatītaṃ labhate /",
    "T07vakobhau:7628": " āryastu prathame nābhyatītayā // VAkK_4.20 //",
    "T07vakobhau:7629": " āryastu pudgalo 'pyevamanāsravyā /",
    "T07vakobhau:7630": " ayaṃ tu viśeṣaḥ /",
    "T07vakobhau:7631": " sa prathame kṣaṇe nātītayā samanvāgato mārgasya pūrvamanutpāditatvāt /",
    "T07vakobhau:7632": " samāhitāryamārgasthau tau yuktau vartamānayā /",
    "T07vakobhau:7633": " tau dhyānānāsravasaṃvarānvitau samāhitaryamārgasamāpannau vartamānayā avijñaptyā samanvāgatau yathākramaṃ na tu vyutthitau /",
    "T07vakobhau:7634": " saṃvarāsaṃvarasthānāṃ tāvadeṣa vṛttāntaḥ /",
    "T07vakobhau:7635": " athedānīṃ madhyasthasya /",
    "T07vakobhau:7636": " madhyasthasyāsti cedādau madhyayā",
    "T07vakobhau:7637": " yo naiva saṃvare nāsaṃvare sthitaḥ sa madhyasthaḥ /",
    "T07vakobhau:7638": " tasya nāvaśyamavijñaptirasti /",
    "T07vakobhau:7639": " yasya tvasti dauḥśīlyaśīlāṅgādisaṃgṛhītā sa ādau madhyayā samanvāgataḥ /",
    "T07vakobhau:7640": " vartamānā hyavijñaptiratītānāgatayormadhyād",
    "T07vakobhau:7641": " ūrdhvaṃ dvikālayā // VAkK_4.21 //",
    "T07vakobhau:7642": " prathamāt kṣaṇādūrdhvamatītayā vartamānayā ca /",
    "T07vakobhau:7643": " ātyāgāditi vartate /",
    "T07vakobhau:7644": " kimasaṃvarasthaḥ kadācitkuśalayā vijñaptyā samanvāgato bhavati saṃvarastho vā punarakuśalayā bhavati /",
    "T07vakobhau:7645": " bhavan kadā kiyantaṃ vā kālamityāha",
    "T07vakobhau:7646": " asaṃvarasthaḥ śubhayā 'śubhayā saṃvare sthitaḥ /",
    "T07vakobhau:7647": " avijñaptyānvito yāvat prasādakleśavegavān // VAkK_4.22 //",
    "T07vakobhau:7648": " yena prasādavegenāsaṃvarasthasya kuśalā 'vijñaptirutpadyate",
    "T07vakobhau:7649": " stavavandanādikriyāṃ kurvataḥ yena ca kleśavegena saṃvarasthasyākuśalā",
    "T07vakobhau:7650": " 'vijñaptirutpadyate vadhabandhanatāḍanādikriyāṃ kurvataḥ tau",
    "T07vakobhau:7651": " yāvadanuvartete tāvatte apyavijñaptī /",
    "T07vakobhau:7652": " sa ādye kṣaṇe vartamānayaivāvijñaptyā samanvāgato bhavatyanyeṣvatītayā 'pi",
    "T07vakobhau:7653": " avijñaptyadhikāraḥ samāptaḥ /",
    "T07vakobhau:7654": " vijñaptyā tu punaḥ sarve kurvanto madhyayānvitāḥ /",
    "T07vakobhau:7655": " sarve saṃvarāsaṃvaramadhyasthā yāvadijñaptiṃ kurvanti tāvattayā vartamānayā samanvāgatāḥ /",
    "T07vakobhau:7656": " atītayā kṣaṇādūrdhvamātyāgāt",
    "T07vakobhau:7657": " prathamāt kṣaṇādūrdhvamātyāgādatītayā vijñaptyā samanvāgato bhavati /",
    "T07vakobhau:7658": " nāstyajātayā // VAkK_4.23 //",
    "T07vakobhau:7659": " anāgatayā tu vijñaptyā na kaścit samanvāgataḥ /",
    "T07vakobhau:7660": " nivṛtānivṛtābhyāṃ ca nātītābhyāṃ samanvitaḥ /",
    "T07vakobhau:7661": " atītābhyāmapi nivṛtānivṛtāvyākṛtābhyāṃ vijñaptibhyāṃ na kaścitsamanvāgataḥ /",
    "T07vakobhau:7662": " durbalasya hi dharmasya prāptirapi durbalā nānubandhībhavati /",
    "T07vakobhau:7663": " kiṅkṛtaṃ tasyā daurbalyam /",
    "T07vakobhau:7664": " cittakṛtam /",
    "T07vakobhau:7665": " cittasyāpi tarhi nivṛtāvyākṛtasya mā bhūt /",
    "T07vakobhau:7666": " naitadevam /",
    "T07vakobhau:7667": " jaḍā hi vijñaptiḥ paratantrā ca /",
    "T07vakobhau:7668": " na caivaṃ cittam /",
    "T07vakobhau:7669": " sā hi vijñaptirdurbalenotthāpitā durbalatarā bhavati /",
    "T07vakobhau:7670": " asaṃvarastha ityuktam /",
    "T07vakobhau:7671": " ko 'yamasaṃvaro nāma /",
    "T07vakobhau:7672": " asaṃvaro duścaritaṃ dauḥśīlyaṃ karmaṃ tatpathaḥ // VAkK_4.24 //",
    "T07vakobhau:7673": " asaṃvarasyeme paryāyaśabdāḥ /",
    "T07vakobhau:7674": " tatra kāyavācorasaṃvaraṇādasaṃvaraḥ /",
    "T07vakobhau:7675": " sadbhiḥ kutsitatvādaniṣṭaphalatvād duścaritam /",
    "T07vakobhau:7676": " śīlavipakṣāddauḥśīlyam /",
    "T07vakobhau:7677": " kāyavākkarmatvātkarma /",
    "T07vakobhau:7678": " maulasaṃgṛhītatvātkarmapathaḥ /",
    "T07vakobhau:7679": " syādvijñaptyā samanvāgato nāvijñaptyeti catuṣkoṭikam /",
    "T07vakobhau:7680": " tatra tāvat /",
    "T07vakobhau:7681": " vijñaptyaivānvitaḥ kurvanmadhyastho mṛducetanaḥ /",
    "T07vakobhau:7682": " mṛdvyā cetanayā kuśalamakukśalaṃ vā kurvannaivasaṃvaranāsaṃvarasthito vijñaptyaiva samanvāgato bhavati nāvijñaptyā prāgevāvyākṛte anyatraupadhikapuṇyakriyāvastukarmapathebhyaḥ /",
    "T07vakobhau:7683": " tyaktānutpannavijñaptiravijñaptyāryapudgalaḥ // VAkK_4.25 //",
    "T07vakobhau:7684": " avijñaptyaiva samanvāgato na vijñaptyā yenāryapudgalena janmāntaraparivṛttau na tāvadvijñaptaṃ vā punarvihīnam /",
    "T07vakobhau:7685": " uktaṃ saṃvarāsaṃvaramadhyasthānāṃ vijñaptyavijñaptisamanvāgamanavyavasthānam /",
    "T07vakobhau:7686": " athaite saṃvarāḥ kathaṃ labhyante /",
    "T07vakobhau:7687": " dhyānajo dhyanabhūmyaiva labhyate",
    "T07vakobhau:7688": " yadā dhyānabhūmikaṃ cittaṃ pratilabhyate maulīyaṃ sāmantakīyaṃ vā sāsravaṃ tadā dhyānasaṃvaro 'pi sahabhūtatvāt /",
    "T07vakobhau:7689": " anāsravastayā /",
    "T07vakobhau:7690": " āryayā",
    "T07vakobhau:7691": " tayaiva dhyānabhūmyā 'nāsravayā labhyamānayā 'nāsravaḥ saṃvaro labhyate /",
    "T07vakobhau:7692": " tatra ṣaṭ dhyānabhūmayo 'nāsravā bhavanti catvāri dhyānāni",
    "T07vakobhau:7693": " anāgamyasyānantaraṃ ceti paścātpravedayiṣyāmaḥ /",
    "T07vakobhau:7694": " prātimokṣākhyaḥ paravijñapanādibhiḥ // VAkK_4.26 //",
    "T07vakobhau:7695": " prātimokṣasaṃvarastu paravijñaptito labhyate /",
    "T07vakobhau:7696": " yadyenaṃ paro vijñapayati asau ca param /",
    "T07vakobhau:7697": " sa punaḥ saṃghādvā pudgalādvā /",
    "T07vakobhau:7698": " saṃdhādbhīkṣubhikṣuṇīśikṣamāṇāsaṃvarāḥ pudgalāddanye /",
    "T07vakobhau:7699": " daśavidhā upasaṃpaditi vinayavibhāṣikāḥ /",
    "T07vakobhau:7700": " tasya ūpasaṃgrahaṇārthamādiśabdaḥ /",
    "T07vakobhau:7701": " svayaṃbhūtvena buddhānāṃ pratyekabuddhānāṃ ca niyāmāvakrāntyā pañcakānām ehibhikṣukayā yaśaḥprabhṛtīnām śāsturabhyupagamānmahākāśyapasya praśnārādhanena sodāyinaḥ gurudharmābhyupagamena mahāprajāpatyāḥ dūtena dharmadinnāyāḥ vinayaddharapañcamena pratyantimeṣu janapadeṣu daśavargeṇa madhyeṣu janapadeṣu śaraṇagamanaṃ traivācikena ṣaṣṭibhadravargapūgopasaṃpāditānāmiti teṣāṃ nāvaśyaṃ vijñaptyadhīnaḥ prātimokṣasaṃvaraḥ /",
    "T07vakobhau:7702": " sa punareṣa prātimokṣāsaṃvaraḥ samādīyamānaḥ kiyantaṃ kālaṃ samādātavyaḥ /",
    "T07vakobhau:7703": " yāvajjīvaṃ samādānamahorātraṃ ca saṃvṛteḥ /",
    "T07vakobhau:7704": " saptanaikāyikasya prātimokṣasaṃvarasya yāvajjīvaṃ samādānam upavāsasaṃvarasyāhorātramityeṣa niyamaḥ /",
    "T07vakobhau:7705": " kiṃ kāraṇam /",
    "T07vakobhau:7706": " dvau hi kālaparyantau /",
    "T07vakobhau:7707": " ahorātraparyanto jīvitaparyantaśca /",
    "T07vakobhau:7708": " ahārotrāṇāṃ paunaruktyena pakṣādayaḥ /",
    "T07vakobhau:7709": " kālo nāma ka eṣa dharmaḥ /",
    "T07vakobhau:7710": " saṃskāraparidīpanādhivacanametat /",
    "T07vakobhau:7711": " ālokāvasthā hi dvīpeṣu divasa ityucyate /",
    "T07vakobhau:7712": " tamo 'vasthā rātriḥ /",
    "T07vakobhau:7713": " yuktaṃ tāvajjīvitādūrdhvaṃ satyapi samādāne saṃvarasyānutpattiḥ /",
    "T07vakobhau:7714": " visabhāgatvādāśrayasya tena ca tatrāprayogādasmaraṇācca /",
    "T07vakobhau:7715": " athāhorātrādūrdhvaṃ pañcarātraṃ daśarātraṃ vā upavāsasamādānasya kaḥ pratibandho bahūnāmupavāsasaṃvarāṇāmutpattau",
    "T07vakobhau:7716": " itthamasti pratibandho yadbhagavānahorātrikamevopavāsaṃ sūtre śāstisma /",
    "T07vakobhau:7717": " idamidānīṃ saṃpradhāryam /",
    "T07vakobhau:7718": " kiṃ tāvadahorātrādūrdhvaṃ saṃvarasyānutpartti paśyatā tathāgatenāhorātrika upavāso deśita utāho durbalendriyāṇāmahorātrake 'pi saṃvarasamādānena saṃniyojanārthamiti /",
    "T07vakobhau:7719": " kutastvetadevaṃ tarkyate /",
    "T07vakobhau:7720": " ahorātrāt pareṇāpi saṃvarotpattau yuktyavirodhāt /",
    "T07vakobhau:7721": " tadetatkasyacidapyahorātrādūrdhvamadeśanāṃ necchanti vaibhāṣikāḥ /",
    "T07vakobhau:7722": " asaṃvarasyedānīṃ kaḥ kālaniyamaḥ /",
    "T07vakobhau:7723": " nāsaṃvaro 'styahorātraṃ",
    "T07vakobhau:7724": " yāvajjīvaṃ pāpakarmābhyupagamādasaṃvara upajāyate nāhorātraṃ yathopavāsaḥ /",
    "T07vakobhau:7725": " kiṃ kāraṇam /",
    "T07vakobhau:7726": " na kilaivaṃ pragṛhyate // VAkK_4.27 //",
    "T07vakobhau:7727": " na kila kaścidevamasaṃvaraṃ samādatte yathopavāsaṃ kaccidahamahorātramasaṃvṛtaḥ syāmiti /",
    "T07vakobhau:7728": " kutsitatvātkarmaṇaḥ /",
    "T07vakobhau:7729": " evaṃ caiva na kaścidādatte kaccidahaṃ yāvajīvamasaṃvṛtaḥ syāmiti /",
    "T07vakobhau:7730": " yāvajjīvamapyasya lābho na syāt /",
    "T07vakobhau:7731": " yadyapi naivamādatte tathāpyatyantavipannenāśayena tāṃ kriyāṃ prakurvannasaṃvaraṃ pratilabhate na kālāntaravipannena /",
    "T07vakobhau:7732": " upavāsasaṃvarastu samādānabalādhānādanātyantike 'pyāśaye labhyata eva /",
    "T07vakobhau:7733": " saṃvarārthitvāt /",
    "T07vakobhau:7734": " yadi punaḥ kaścidasaṃvareṇāpyarthī kālāntaramasaṃvaraṃ samādadīta so",
    "T07vakobhau:7735": " 'vaśyaṃ labheta /",
    "T07vakobhau:7736": " na tvedadṛṣṭamiti naivaṃ vyavasthāpyate /",
    "T07vakobhau:7737": " avijñaptivadasaṃvaro 'pi nāsti dravyata iti sautrāntikāḥ /",
    "T07vakobhau:7738": " sa eva tu pāpakriyābhisaṃdhirasaṃvaraḥ /",
    "T07vakobhau:7739": " sānubandho yataḥ kuśalacitto 'pi tadvānucyate /",
    "T07vakobhau:7740": " tasyānirākṛtatvāt /",
    "T07vakobhau:7741": " athāhorātraṃ gṛhyamāṇa upavāsaḥ kathaṃ grahītavyaḥ /",
    "T07vakobhau:7742": " kālyaṃ grāhyo 'nyato nīcaiḥ sthitenoktānuvāditā /",
    "T07vakobhau:7743": " upavāsaḥ samagrāṅgo nirbhuṣeṇāniśākṣayāt // VAkK_4.28 //",
    "T07vakobhau:7744": " kālyaṃ tāvatsūryodayakāle ahorātrikatvātsaṃvarasya /",
    "T07vakobhau:7745": " yastu pūrvakṛtasamādāno nityamaṣṭabhyāmupaceṣyāmīti sa bhuktvāpi gṛhṇīyāt",
    "T07vakobhau:7746": " anyataśca grahītavyo na svayamevāparāpekṣayā satsvapi pratyayeṣvanatikramārtham /",
    "T07vakobhau:7747": " nīcaiḥ sthitenotkuṭṭakena vā jānupātena vā kapotakamañjaliṃ kṛtvā 'nyatra",
    "T07vakobhau:7748": " sthāsyāt /",
    "T07vakobhau:7749": " agauravasya hi saṃvaro notpadyate /",
    "T07vakobhau:7750": " dātuśca vacanamanubruvīta /",
    "T07vakobhau:7751": " na pūrvaṃ na yugapat /",
    "T07vakobhau:7752": " evaṃ hyasau parasmāt gṛhīto bhavati /",
    "T07vakobhau:7753": " anyathā hi dānagrahaṇaṃ na sidhyet /",
    "T07vakobhau:7754": " samagrāṅgaścāṣṭāṅga eva grahītavyo na vikalāṅgaḥ /",
    "T07vakobhau:7755": " nirbhūṣeṇa ca /",
    "T07vakobhau:7756": " ājasrikamabhyalaṅkāraṃ muktvā /",
    "T07vakobhau:7757": " ājasriko hyalaṅkāro nātyarthaṃ madamādadhāti /",
    "T07vakobhau:7758": " ārātriparikṣayācca grahītavyo yāvat punaḥ sūryodayāt /",
    "T07vakobhau:7759": " ato 'nyathā gṛhṇataḥ sucaritamātraṃ syānnatūpavāsasaṃvaraḥ /",
    "T07vakobhau:7760": " evaṃ ca kṛtvā aurabhrikapāradārikayo rātridivasopavāsakayoḥ sāphalyaṃ prayujyate /",
    "T07vakobhau:7761": " arhatāṃ samīpe vasantyanenetyupavāsasteṣāmanuśikṣaṇāt /",
    "T07vakobhau:7762": " yāvajjīvikasaṃvarasamīpe vasantyanene tyapare /",
    "T07vakobhau:7763": " alpakuśalamūlānāṃ kuśalamūlapoṣaṇāt poṣadha iti vā /",
    "T07vakobhau:7764": " \"poṣaṃ dadhāti manasaḥ kuśalasya yasmāduktastato bhagavatā kila",
    "T07vakobhau:7765": " poṣadho 'yami\"ti /",
    "T07vakobhau:7766": " kimarthaṃ punaraṣṭāṅganyupādīyante /",
    "T07vakobhau:7767": " yasmāt",
    "T07vakobhau:7768": " śīlāṅgānyapramādāṅgaṃ vratāṅgāni yathākramam /",
    "T07vakobhau:7769": " catvāryekaṃ tathā trīṇi",
    "T07vakobhau:7770": " catvāri tāvacchīlāṅgāni yāvanmṛṣāvādaviratiḥ /",
    "T07vakobhau:7771": " prakṛtisāvadyaviratitvāt /",
    "T07vakobhau:7772": " ekamapramādāṅga madyapānādviratiḥ /",
    "T07vakobhau:7773": " samāttaśīlo 'pi madyapaḥ pramādyeta /",
    "T07vakobhau:7774": " trīṇi vṛtāṅgāni yāvadakālabhojanādviratiḥ /",
    "T07vakobhau:7775": " saṃvegānuguṇatvāt /",
    "T07vakobhau:7776": " kiṃ punarebhirapramādāṅgavṛtāṅgairanupāttaiḥ syāt /",
    "T07vakobhau:7777": " smṛtināśo madaśca taiḥ // VAkK_4.29 //",
    "T07vakobhau:7778": " madyaṃ hi pivataḥ kāryā kāryasmṛtireva naśyet /",
    "T07vakobhau:7779": " uccaśayanamahāśayananṛttagītādikaṃ pratisevamānasya madaḥ saṃbhavet /",
    "T07vakobhau:7780": " mattasya ca dauḥśīlyamadūraṃ bhavet /",
    "T07vakobhau:7781": " kāle punarbhuñjānasyocitabhaktakālaparihārādupavāsasmṛtiḥ saṃvegaścopatiṣṭhet /",
    "T07vakobhau:7782": " tadabhāvādubhayaṃ na syāditi /",
    "T07vakobhau:7783": " kecittu khalvakālabhojanāt prativiratimevopavāsaṃ manyante /",
    "T07vakobhau:7784": " tasya śeṣāṇyaṣṭāṅgānīti /",
    "T07vakobhau:7785": " nṛtyagotavāditraṃ gandhamālyavilepanaṃ ca dvayaṃ kṛtvā /",
    "T07vakobhau:7786": " evaṃ tu sati sūtrapāṭho na yujyeta /",
    "T07vakobhau:7787": " akālabhojanādvirati muktvā \"anenāhamaṣṭamāṅgena teṣāmāryāṇāmarhatāṃ śikṣāyāmanuśikṣe anuvidhīya\" iti /",
    "T07vakobhau:7788": " kastarhi so 'nya upavāso yasyemānyaṅgāni /",
    "T07vakobhau:7789": " samudāyasyāvayavā aṅgāni /",
    "T07vakobhau:7790": " yathā sthasyāṅgāni caturaṅgo balakāyaḥ pañcāṅgaṃ tūryaṃ tathā 'ṣṭāṅga",
    "T07vakobhau:7791": " upavāso draṣṭavyaḥ /",
    "T07vakobhau:7792": " akālabhojanāt prativiratirūpavāsa upavāsāṅgaṃ ca yathā samyagdṛṣṭirmārgo mārgāṅgaṃ ca /",
    "T07vakobhau:7793": " dharmapravicayasaṃbodhyaṅgaṃ bodhirvodhyaṅgaṃ samādhirdhyānaṃ dhyānāṅgaṃ ceti vaibhāṣikāḥ",
    "T07vakobhau:7794": " natu teṣāmeva samyagdṛṣṭyādīnāṃ ta evāṅgatvāya kalpanta iti /",
    "T07vakobhau:7795": " pūrvakāḥ samyagdṛṣṭyādaya uttareṣāmaṅgaṃ yadi syuḥ prathamakṣaṇotpanna āryamārgo nāṣṭāṅgaḥ syāt /",
    "T07vakobhau:7796": " kiṃ khalvayamupavāsakasyaivopavāsa āhosvidanyasyāpi /",
    "T07vakobhau:7797": " anyasyāpyupavāso 'sti śaraṇaṃ tvagatasya na /",
    "T07vakobhau:7798": " anupavāsako 'pi yastamahorātraṃ buddhadharmasaṃghān śaraṇaṃ gatvopavāsaṃ gṛhṇāti tasyotpadyate upavāsasaṃvaro nānyathā /",
    "T07vakobhau:7799": " anyatrājñānāt /",
    "T07vakobhau:7800": " sūtra uktaṃ \"yataśca mahānāman gṛhī avadātavasanaḥ puruṣaḥ puruṣendriyeṇa samanvāgato buddhaṃ śaraṇaṃ gacchati dharmaṃ saṃghaṃ śaraṇaṃ gacchati vācaṃ ca bhāṣate upavāsakaṃ ca māṃ dharaya iyatā upāvāsako bhavatī\"ti /",
    "T07vakobhau:7801": " tat kiṃ śaraṇagamanādevopavāsako bhavati /",
    "T07vakobhau:7802": " bhavatīti bahirdeśakāḥ /",
    "T07vakobhau:7803": " na vinā saṃvareṇeti kāśmīrāḥ /",
    "T07vakobhau:7804": " yattarhi sūtra uktam /",
    "T07vakobhau:7805": " nāstyatra virodhaḥ /",
    "T07vakobhau:7806": " yasmādasyotpadyate tata eva",
    "T07vakobhau:7807": " upāsakatvopagamātsaṃvṛt",
    "T07vakobhau:7808": " upāsakatvābhyupagamādevāsyopāsakasaṃvaro jāyate /",
    "T07vakobhau:7809": " \"yadevābhyupagacchatyupāsakaṃ māṃ dhārayetyādyagreṇa yāvajjīvaṃ",
    "T07vakobhau:7810": " prāṇāpetami\"ti /",
    "T07vakobhau:7811": " prāṇātipātādyapetamityartho madhyapadalopāt /",
    "T07vakobhau:7812": " laghusaṃvarasyāpi vyutpādanārthaṃ śikṣāpadānām",
    "T07vakobhau:7813": " uktistu bhikṣuvat // VAkK_4.30 //",
    "T07vakobhau:7814": " yathaivaṃ bhikṣurlabdhasaṃvaro 'pi punaḥ śikṣāpadāni grāhyate śrāmaṇeraśca vyutpādanārthamita ścāmutaśca te saṃvara iti tathopavāsako 'pi na tu vinā",
    "T07vakobhau:7815": " saṃvareṇopāsako 'sti /",
    "T07vakobhau:7816": " sarve cet saṃvṛtā ekadeśakāryādayaḥ katham /",
    "T07vakobhau:7817": " yadi sarva evopāsakā upāsakasaṃvarasthāḥ kathaṃ bhagavatā ekadeśakārī pradeśakārī yadbhūyaḥkārī pūripūrṇakārī copāsaka uktaḥ /",
    "T07vakobhau:7818": " tatpālanāt kila proktāḥ",
    "T07vakobhau:7819": " yo hi yacchikṣāpadaṃ pālayati sa tatkārītyuktaḥ /",
    "T07vakobhau:7820": " sarve tu samaṃ saṃvarasthāḥ /",
    "T07vakobhau:7821": " idamutsūtraṃ vartate /",
    "T07vakobhau:7822": " kimatrotsūtram /",
    "T07vakobhau:7823": " upāsakatvābhyupagamādeva saṃvaralābho yasmāt prāṇatipātamityāheti /",
    "T07vakobhau:7824": " na hyevaṃ sūtrapāṭhaḥ ukto yathā mahānāmasūtre pāṭhaḥ /",
    "T07vakobhau:7825": " tatraiva copāsakalakṣaṇopadeśo nānyatra /",
    "T07vakobhau:7826": " yatra tveṣa pāṭho \"yāvajjīvaṃ prāṇāpetaṃ śaraṇagatamabhiprasannami\"ti /",
    "T07vakobhau:7827": " tatra te dṛṣṭasatyā \"avetyaprasādānvayaṃ prāṇairapi saddharmopagamanaṃ darśayanti sma /",
    "T07vakobhau:7828": " jīvitaheto rapyabhavyā vayamenaṃ dharmaṃ parityaktu\"miti /",
    "T07vakobhau:7829": " na tveṣa lakṣaṇopadeśaḥ saṃvarasya /",
    "T07vakobhau:7830": " prāṇāpetaṃ tu na kvacit paṭhyate /",
    "T07vakobhau:7831": " kaścaitadaparisphuṭārthaṃ paṭhet /",
    "T07vakobhau:7832": " ekadeśakāryādīṃstu khaṇḍitaśikṣānadhikṛtya praśna eva na yujyate /",
    "T07vakobhau:7833": " kuto visarjanamāveṇikadharmāṇām /",
    "T07vakobhau:7834": " ko hyapāsakasaṃvaraṃ jānan etanna jñāsyate yo hi yacchikṣāpadaṃ na khaṇḍayati sa tatkārī bhavatīti",
    "T07vakobhau:7835": " upāsakasaṃvarasya tu parimāṇānabhijñāṃstanmātraśikṣākṣamān pratyeṣa praśno yujyate /",
    "T07vakobhau:7836": " \"kiyatā bhadantopāsaka ekadeśakārī bhavati yāvat paripūrṇakārī bhavati /\"",
    "T07vakobhau:7837": " yadi tarhi vinā saṃvareṇopāsakaḥ syādvikalena vā bhikṣuśrāmaṇerāvapi syātām /",
    "T07vakobhau:7838": " kathaṃ tāvadeṣāmupāsakasaṃvarādīnāmaṅgapratiniyamo bhavati /",
    "T07vakobhau:7839": " śāstṛprajñaptivaśāt /",
    "T07vakobhau:7840": " upāsakatvādipratiniyamo 'pi śāstṛprajñaptivaśādiṣyatām /",
    "T07vakobhau:7841": " vināpi hi saṃvareṇopāsakaḥ prajñaptito na tu bhikṣuśrāmaṇerāviti te tvetannecchanti kāśmīrāḥ",
    "T07vakobhau:7842": " sarveṣāṃ tu saṃvarāṇām /",
    "T07vakobhau:7843": " mṛdvāditvaṃ yathā manaḥ // VAkK_4.31 //",
    "T07vakobhau:7844": " mṛdumadhyādhimātratvaṃ sasaṃtānacittavaśāt /",
    "T07vakobhau:7845": " evaṃ ca kṛtvā 'rhato 'pi mṛduḥ prātimokṣasaṃvaraḥ syāt",
    "T07vakobhau:7846": " pṛthagjanasyādhimātraḥ /",
    "T07vakobhau:7847": " kiṃ punaḥ saṃvaragrahaṇādevopāsakaḥ syādvinā śaraṇagamanaiḥ /",
    "T07vakobhau:7848": " na syādanyatrājñānāt /",
    "T07vakobhau:7849": " yo buddhadharmasaṃghāñcharaṇaṃ gacchati kimasau śaraṇaṃ gacchati /",
    "T07vakobhau:7850": " buddhasaṃghakarāndharmānaśaikṣānubhayāṃśca saḥ /",
    "T07vakobhau:7851": " nirvāṇaṃ ceti śaraṇaṃ yo yāti śāraṇatrayam // VAkK_4.32 //",
    "T07vakobhau:7852": " yo buddhaṃ śaraṇaṃ gacchati aśaikṣānasau budhakarakāndharmāñcharaṇaṃ gacchati yeṣāṃ prādhānyena sa ātmabhāvo budhā ityucyate yeṣāṃ vā lābhena sarvāvabodhasāmarthyādbuddho bhavati /",
    "T07vakobhau:7853": " ke punaste /",
    "T07vakobhau:7854": " kṣayajñānādayaḥ saparivārāḥ /",
    "T07vakobhau:7855": " rūpakāyasya pūrvaṃ paścāccāviśeṣāt /",
    "T07vakobhau:7856": " kiṃ sarvabuddhānathaikam /",
    "T07vakobhau:7857": " lakṣaṇataḥ sarvabudhān /",
    "T07vakobhau:7858": " mārgasyāvilakṣāṇatvāt /",
    "T07vakobhau:7859": " yaḥ saṃghaṃ śaraṇaṃ gacchati śaikṣāśaikṣānasausaṃghakarakānharmān gacchati yeṣāṃ lābhenāṣṭau pudgalāḥ saṃghībhavanti /",
    "T07vakobhau:7860": " abhedatvāt /",
    "T07vakobhau:7861": " kiṃ sarvasaṃghānathaikam /",
    "T07vakobhau:7862": " lakṣaṇataḥ sarvasaṃghānmārgasyāvilakṣaṇatvāt /",
    "T07vakobhau:7863": " yattu sūtra uktaṃ \"yo 'pyasau bhaviṣyatyanāgate 'dhvani saṃgho nāma tamapi",
    "T07vakobhau:7864": " śaraṇaṃ gacchatami \"ti /",
    "T07vakobhau:7865": " tatpratyakṣabhāvinaḥ saṃvaratvasyodbhāvanārtham /",
    "T07vakobhau:7866": " yo dharmaṃ śaraṇaṃ gacchati asau nirvāṇaṃ śaraṇaṃ gacchati pratisaṃkhyānirodham /",
    "T07vakobhau:7867": " svaparasaṃtānaklelśānāṃ duḥkhasya ca śāntyekalakṣaṇātvāt /",
    "T07vakobhau:7868": " yadyaśaikṣā dharmā eva buddhaḥ kathaṃ tathāgatasyāntike dukṣṭacittarudhirotpādanādānantaryaṃ bhavati /",
    "T07vakobhau:7869": " āśrayavipādanātte 'pi vipāditā bhavantīti vaibhāṣikāḥ /",
    "T07vakobhau:7870": " śāstraṃ tu naivaṃ vācakamaśaikṣā dharmā eva buddha iti /",
    "T07vakobhau:7871": " kiṃ tarhi /",
    "T07vakobhau:7872": " buddhakarakā iti /",
    "T07vakobhau:7873": " ata āśrayasya buddhatvāpratiṣedhādacodyamevaitat /",
    "T07vakobhau:7874": " anyathā hi laukikacittastho na buddhaḥ syānna saṃghaḥ śīlameva ca bhikṣukarakaṃ bhikṣuḥ syāt",
    "T07vakobhau:7875": " yathā tu yo bhikṣūn pūjayati bhikṣukarakamasau śīlaṃ pūjayati /",
    "T07vakobhau:7876": " evaṃ yo buddhaṃ śaraṇaṃ gacchatyaśaikṣānasau buddhakarakāndharmān śaraṇaṃ gacchati /",
    "T07vakobhau:7877": " yo buddhaṃ śaraṇaṃ gacchati so 'ṣṭādaśāveṇikānbuddharmānityapare /",
    "T07vakobhau:7878": " kiṃsvabhāvāni śaraṇagamanāni /",
    "T07vakobhau:7879": " vāgvijñaptisvabhāvāni /",
    "T07vakobhau:7880": " kaḥ punaḥ śaraṇārthaḥ /",
    "T07vakobhau:7881": " trāṇārthaḥ śaraṇārthaḥ /",
    "T07vakobhau:7882": " tadāśrayeṇa sarvaduḥkhātyantanirmokṣāt /",
    "T07vakobhau:7883": " uktaṃ hi bhagavatā",
    "T07vakobhau:7884": " \"bahavaḥ śaraṇaṃ yānti parvatāṃśca vanāni ca ārāmānvṛkṣāṃścaityāṃśca manuṣyā bhayavarjitāḥ",
    "T07vakobhau:7885": " na tvetaccharaṇaṃ śreṣṭhaṃ naitaccharaṇamuttamam /",
    "T07vakobhau:7886": " naitaccharaṇamāgamya sarvaduḥkhātpramucyate //",
    "T07vakobhau:7887": " yastu buddhaṃ ca dharmaṃ ca saṃghaṃ ca śaraṇaṃ gataḥ /",
    "T07vakobhau:7888": " catvāri cāryasatyāni paśyati prajñayā yadā //",
    "T07vakobhau:7889": " duḥkhaṃ duḥkhasamutpādaṃ duḥkhasya samatikramam /",
    "T07vakobhau:7890": " āryaṃ cāṣṭāṅgikaṃ mārgaṃ kṣemaṃ nirvāṇagāminam //",
    "T07vakobhau:7891": " etaddhi śaraṇaṃ śreṣṭhametaccharaṇamuttamam /",
    "T07vakobhau:7892": " etaccharaṇamāgamya sarvaduḥkhāt pramucyate //\"iti /",
    "T07vakobhau:7893": " eta eva śaraṇagamanāni sarvasaṃvarasamādāneṣu dvārabhūtāni /",
    "T07vakobhau:7894": " kiṃ punaḥ kāraṇamanyeṣu saṃvareṣvabrahmacaryādviratiḥ śikṣāpadaṃ vyavasthāpitam upāsakasya tu kāmamithyācārāt /",
    "T07vakobhau:7895": " mithyācārātigarhyatvātsaukaryādakriyāptitaḥ /",
    "T07vakobhau:7896": " kāmamithyācāro hi loke 'tyantaṃ garhitaḥ /",
    "T07vakobhau:7897": " pareṣāṃ dāropaghātādāpāyikatvācca /",
    "T07vakobhau:7898": " na tathā 'brahmacaryam /",
    "T07vakobhau:7899": " sukarā ca kāmamithyācārādviratirgṛhānadhyāvasatāṃ duṣkarātvabrahmacaryāditi duṣkaraṃ karttuṃ notsaheran /",
    "T07vakobhau:7900": " āryāścākaraṇasaṃvaraṃ kāmamithyācārāt pratilabhante /",
    "T07vakobhau:7901": " janmāntareṣvapyanadhyācaraṇānnatvabrahmacryādityupāsakasyāpi tasmādeva viratiḥ śikṣāpadaṃ vyavasthāpitaṃ mā bhūt parivṛttajanmāntaraḥ śaikṣa upāsakasaṃvarāṅgeṣvasaṃvṛta iti /",
    "T07vakobhau:7902": " akriyāniyamo hyakaraṇasaṃvaraḥ /",
    "T07vakobhau:7903": " ya upāsakāḥ santo bhāryāḥ pariṇayanti kiṃ taistābhyo 'pi saṃvaraḥ pratilabdho 'tha na /",
    "T07vakobhau:7904": " pratilabdho mā bhūt prādeśikasaṃvaralābha iti /",
    "T07vakobhau:7905": " kathaṃ saṃvarakṣobho na bhavati /",
    "T07vakobhau:7906": " yasmāt",
    "T07vakobhau:7907": " yathābhyupagamaṃ lābhaḥ saṃvarasya na saṃtateḥ // VAkK_4.33 //",
    "T07vakobhau:7908": " yathā hyeṣāmabhyupagamastathā saṃvaralābhaḥ /",
    "T07vakobhau:7909": " kathaṃ caiṣāmabhyupagamaḥ /",
    "T07vakobhau:7910": " kāmamithyācārādviramāmīti /",
    "T07vakobhau:7911": " na tvatra saṃtāne mayā brahmacaryaṃ na kartavyamityata evaiṣāṃ tadadhiṣṭhātkāmamithyācārāṅgādeva saṃvaralābho nābrahmacaryāditi nāsti bhāryībhūtāyāṃ saṃvarakṣobhaḥ /",
    "T07vakobhau:7912": " atha kasmāt mṛṣāvādād viratirevopāsakasaṃvaraśikṣāpadaṃ na paiśunyādiviratiḥ /",
    "T07vakobhau:7913": " ebhireva ca tribhiḥ kāraṇaiḥ /",
    "T07vakobhau:7914": " \"mṛṣāvādātigarhyatvāt saukaryādakriyāptitaḥ /\"",
    "T07vakobhau:7915": " mṛṣāvādaprasaṅgācca sarvaśikṣāvyatikrame /",
    "T07vakobhau:7916": " sarvatra hi śikṣātikrame samanuyujyamānasyopasthitamidaṃ bhavati nāhamevamahārṣamiti mṛṣāvādasya prasaṅgo bhavatyato mṛṣāvādādviratirvidhīyate kathaṃ kṛtātikramo 'pyātmani māviṣkuryāditi kiṃ punaḥ kāraṇaṃ pratikṣepaṇasāvadyācchikṣāpadasya na vyavasthāpitam /",
    "T07vakobhau:7917": " pratikṣepaṇasāvadyānmadyādeva",
    "T07vakobhau:7918": " kiṃ kāraṇaṃ madyādeva nānyasmāt /",
    "T07vakobhau:7919": " anyaguptaye // VAkK_4.34 //",
    "T07vakobhau:7920": " madyaṃ pivato 'nyānyapyaṅgānyaguptāni syuḥ /",
    "T07vakobhau:7921": " kathaṃ punarmadyapānaṃ pratikṣepaṇasāvadyaṃ gamyate /",
    "T07vakobhau:7922": " prakṛtisāvadyalakṣaṇābhāvāt /",
    "T07vakobhau:7923": " prakṛtisāvadyaṃ hi kliṣṭenaiva cittenādhyācaryate /",
    "T07vakobhau:7924": " śakyaṃ tu madyaṃ pratīkārabuddhyaiva pātuṃ yāvanna madayet /",
    "T07vakobhau:7925": " kliṣṭameva taccittaṃ yanmadanīyaṃ jñātvā pibati /",
    "T07vakobhau:7926": " na tat kliṣṭaṃ yadamadanīyamātrāṃ viditvā pibati /",
    "T07vakobhau:7927": " prakṛtisāvadyaṃ madyamiti vinayadharāḥ /",
    "T07vakobhau:7928": " \"kathaṃ bhadanta glāna upasthātavyaḥ /",
    "T07vakobhau:7929": " prakṛtisāvadyamupālin sthāpayitvā\" ityuktaṃ bhagavatā /",
    "T07vakobhau:7930": " śākyeṣu ca glāneṣu madyapānaṃ nābhyanujñātam /",
    "T07vakobhau:7931": " idaṃ coktaṃ māṃ bhikṣavaḥ śāstāramuddiśadbhiḥ kuśāgreṇāpi madyaṃ na pātavyami\" tyataḥ prakṛtisāvadyamiti jñāyate /",
    "T07vakobhau:7932": " āryaiśca janmāntaragatairapyanadhyācārāt /",
    "T07vakobhau:7933": " prāṇivadhādivat /",
    "T07vakobhau:7934": " kāyaduścaritavacanāddurgatigamanācceti /",
    "T07vakobhau:7935": " netyābhidhārmikāḥ /",
    "T07vakobhau:7936": " utsargavihitasyāpi glāneṣu prajñaptisāvadyasya punarmadyasyāpavādaḥ prasaṅgaparihārārthaṃ",
    "T07vakobhau:7937": " ata eva kuśāgrapānapratiṣedhaḥ /",
    "T07vakobhau:7938": " āryairanadhyācaraṇaṃ hrīmattvāttena ca smṛtināśāt /",
    "T07vakobhau:7939": " alpakasyāpyapānamaniyamādviṣavat /",
    "T07vakobhau:7940": " duścaritavacanaṃ pramādasthānatvāt /",
    "T07vakobhau:7941": " ata evātra pramādasthānagrahaṇaṃ nānyeṣu teṣāṃ prakṛtisāvadyatvāt /",
    "T07vakobhau:7942": " atyāsevitena durgatigamanābhidhānam /",
    "T07vakobhau:7943": " tatprasaṅgenābhīkṣṇamakuśalasaṃtatipravṛtterāpāyikasya karmaṇa ākṣepādvṛttilābhādvā /",
    "T07vakobhau:7944": " surāmaireyamadyapramādasthānamiti ko 'rthaḥ /",
    "T07vakobhau:7945": " surā anāsavaḥ /",
    "T07vakobhau:7946": " maireyaṃ dravāsavaḥ /",
    "T07vakobhau:7947": " te ca kadācidaprāptacyutamadyabhāve bhavataḥ ityato madyagrahaṇam /",
    "T07vakobhau:7948": " pūgaphalakodravādayo 'pi madayantīti surāmaireyagrahaṇam /",
    "T07vakobhau:7949": " prajñaptisāvadyasyāpyādareṇa praheyatve kāraṇajñāpanārthaṃ pramādasthānavacanam /",
    "T07vakobhau:7950": " sarvapramādāspadatvāditi /",
    "T07vakobhau:7951": " ya ime trayaḥ prātimokṣadhyānānāsravasaṃvarāḥ kimeṣāṃ yata eko labhyate tataḥ śeṣau /",
    "T07vakobhau:7953": " kiṃ tarhi /",
    "T07vakobhau:7954": " sarvobhayebhyaḥ kāmāpto vartamānebhya āpyate /",
    "T07vakobhau:7955": " vartamānebhya eva skandhāyatana dhātubhyaḥ kāmāpta iti prātimokṣasaṃvaraḥ",
    "T07vakobhau:7956": " sarvebhya iti maulaprayogapṛṣṭhebhyaḥ /",
    "T07vakobhau:7957": " ubhayebhya iti sattvāsattvākhyebhyaḥ prakṛtipratikṣepaṇasāvadyebhyaśca vartamānebhya eva skandhāyatanadhātubhyo labhyate /",
    "T07vakobhau:7958": " sattvādhiṣṭānapravṛttatvāt nātītānāgatebhyaḥ /",
    "T07vakobhau:7959": " teṣāmasattvasaṃkhyātatvāt /",
    "T07vakobhau:7960": " maulebhyaḥ sarvakālebhyo dhyānānāsravasaṃvarau // VAkK_4.35 //",
    "T07vakobhau:7961": " maulebhya eva karmapathebhyo dhyānānāsravasaṃvarau labhyete na prayogapṛṣṭhebhyaḥ kuta eva prajñaptisāvadyebhyaḥ sarvakālebhyaśca skandhāyatanadhātubhyo labhyete atītānāgatebhyo 'pi ata eva catuṣkoṭikaṃ kriyate /",
    "T07vakobhau:7962": " santi tāni skandha dhātvāyatanāti yebhyaḥ prātimokṣasaṃvaraḥ eva labhyate na dhyānānāsravasaṃvarāviti vistaraḥ /",
    "T07vakobhau:7963": " prathamā koṭiḥ pratyutpannebhyaḥ sāmantakapṛṣṭhebhyaḥ pratikṣepaṇasāvadyācca /",
    "T07vakobhau:7964": " dvitīyā 'tītānāgatebhyo maulebhyaḥ karmapathebhyaḥ /",
    "T07vakobhau:7965": " tṛtīyā pratyutpannebhyo maulebhyaḥ karmapathebhyaḥ /",
    "T07vakobhau:7966": " caturthyatītānāgatebhyaḥ sāmantakapṛṣṭhemyaḥ iti /",
    "T07vakobhau:7967": " natu saṃvarakāle vartamānāḥ karmapathāḥ santīti vartamānādhiṣṭhānebhyaḥ iti vaktavyam /",
    "T07vakobhau:7968": " anāgatānāmeva saṃvaraṇaṃ yujyate nātītavartamānānām /",
    "T07vakobhau:7969": " atha kiṃ saṃvarāsaṃvarau sarvasattvebhya eva labhyete sarvāṅgebhyaḥ sarvakāraṇaiśca āhosvidasti bhedaḥ /",
    "T07vakobhau:7970": " niyataṃ tāvat labhyate /",
    "T07vakobhau:7971": " saṃvaraḥ sarvasattvebhyo vibhāṣā tvaṅgakāraṇaiḥ /",
    "T07vakobhau:7972": " sarvasattvebhya eva saṃvaro labhyate kebhyaścit aṅgebhyastu vibhāṣā /",
    "T07vakobhau:7973": " kaścit sarvebhyo labhyate /",
    "T07vakobhau:7974": " bhikṣusaṃvaraḥ /",
    "T07vakobhau:7975": " kaściccaturbhyaḥ /",
    "T07vakobhau:7976": " tato 'nyaḥ /",
    "T07vakobhau:7977": " karmapathā hi saṃvarasyāṅgāni /",
    "T07vakobhau:7978": " kāraṇairapi kenacit paryāyeṇa sarvaiḥ kenacidekena /",
    "T07vakobhau:7979": " kena tāvatsarvaiḥ /",
    "T07vakobhau:7980": " yadyalobhādveṣāmohāḥ kāraṇānīṣyante /",
    "T07vakobhau:7982": " yadi mkṛdumadhyādhimātrāṇi cittāni kāraṇānīṣyante /",
    "T07vakobhau:7983": " paścimaṃ paryāyaṃ niyamayyocyate asti saṃvarasthāyī sarvasattveṣu saṃvṛto na sarvāṅgaiḥ na sarvakāraṇaiḥ /",
    "T07vakobhau:7984": " yo mṛdunā cittena madhyenādhimātreṇa vā upāsakovāsa śrāmaṇerasaṃvaraṃ samādatte /",
    "T07vakobhau:7985": " asti sarvasattveṣu saṃvṛtaḥ sarvaṅgaiśca na tu sarakāraṇaiḥ /",
    "T07vakobhau:7986": " yo mṛdunā cittena madhyenādhimātreṇa vā bhikṣusaṃvaraṃ samādatte /",
    "T07vakobhau:7987": " asti sarvasattveṣu sarvaṅgaiḥ sarvakāraṇaiśca /",
    "T07vakobhau:7988": " yastrividhena cittena trīn saṃvarān samādatte /",
    "T07vakobhau:7989": " asti sarvasattveṣu sarvakāraṇaiśca na tu sarvāṅgaiḥ /",
    "T07vakobhau:7990": " ya upāsakopavāsaśrāmaṇerasaṃvarānmṛdumadhyādhimātraiḥ samādatte /",
    "T07vakobhau:7991": " yastu na sarvasattveṣu syādīdṛśo nāsti /",
    "T07vakobhau:7992": " yasmātsarvasattvānugate kalyāṇāśaye sthitaḥ saṃvaraṃ pratilabhate nānyathā pāpāśayasyānuparatatvāt",
    "T07vakobhau:7993": " pañca niyamān kurvan prātimokṣasamvaraṃ pratilabhate /",
    "T07vakobhau:7994": " sattvāṅgadeśakālasamayaniyamāt /",
    "T07vakobhau:7995": " amuṣmātsattvādviramāmīti sattvaniyamaḥ /",
    "T07vakobhau:7996": " amuṣmādaṅgādityaṅaniyamaḥ /",
    "T07vakobhau:7997": " amusmina deśa iti deśaniyamaḥ /",
    "T07vakobhau:7998": " māsādyāvaditi kālaniyamaḥ /",
    "T07vakobhau:7999": " anyatra yuddhāditi samayaniyamaḥ /",
    "T07vakobhau:8000": " sucaritamātraṃ tu syāttathā gṛhṇataḥ /",
    "T07vakobhau:8001": " kathamaśakyebhyaḥ saṃvaralābhaḥ /",
    "T07vakobhau:8002": " sarvasattvajīvitānupaghātādhyāśayenābhyupagamāt /",
    "T07vakobhau:8003": " yadi punaḥ śakyebhya eva saṃvaro labhyate cayāpacayayuktaḥ syāt /",
    "T07vakobhau:8004": " śakyāśakyānāmitaretarasaṃcārāt /",
    "T07vakobhau:8005": " evaṃ ca sati vināpi lābhatyāgakāraṇābhyāṃ saṃvarasya lābhatyāgau syātāmiti vaibhāṣikāḥ /",
    "T07vakobhau:8006": " naivaṃ bhavisyati /",
    "T07vakobhau:8007": " yathā hyapūrvatṛṇādyutpattau śoṣe vā saṃvarasya vṛddhihlāsau na bhavatastathā śakyāśakyasaṃcāre 'pi na syātām /",
    "T07vakobhau:8008": " na sattvānāṃ pūrvaṃ paścācca bhāvāttṛṇādīnāṃ tvabhāvāt /",
    "T07vakobhau:8009": " ko nvatra viśeṣo na vā bhavedasatsu tṛṇādiṣu saṃvarastadvadaśakyo vā bhavet /",
    "T07vakobhau:8010": " yadā ca parinirvṛtā na bhavantyeva tadā kathaṃ saṃvarahlāso na syāditi naiṣa yuktaḥ parihāraḥ",
    "T07vakobhau:8011": " tasmātpūrvaka eva parihāraḥ sādhuḥ /",
    "T07vakobhau:8012": " evaṃ tarhi pūrvabuddhaparinirvṛtebhya uttareṣāṃ buddhānāṃ pratimokṣasaṃvarasyā lābhātkathaṃ śīlanyūnatā na prasajyeta /",
    "T07vakobhau:8013": " sarveṣāṃ sattvebhyo lābhāt /",
    "T07vakobhau:8014": " yadi hi te 'pyabhaviṣyaṃ stebhyo 'pi te 'lapsyanta /",
    "T07vakobhau:8015": " uktaṃ yataḥ saṃvaro labhyate /",
    "T07vakobhau:8016": " asamvarastu sarvebhyaḥ sarvāṅgebhyo na kāraṇaiḥ // VAkK_4.36 //",
    "T07vakobhau:8017": " asaṃvarastu sarvasattvebhyo labhyate sarvakarmapathebhyaśca /",
    "T07vakobhau:8018": " nāsti hi vikalenāsaṃvareṇāsaṃvarikaḥ /",
    "T07vakobhau:8019": " na tu sarvakāraṇairyugapat mṛdvādicittāsaṃbhavāt /",
    "T07vakobhau:8020": " yo mṛdunā cittenāsaṃvaraṃ pratilabhate so 'dhimātreṇāpi cittena prāṇinaṃ jīvitādvyaparopayanmṛdunaivā saṃvareṇa samanvāgato bhavatyadhimātrayā tu prāṇātipātavijñaptyā /",
    "T07vakobhau:8021": " evaṃ madhyādhimātreṇa yojyam /",
    "T07vakobhau:8022": " tatreme āsaṃvarikāstadyathā aurabhrikāḥ kaukkuṭikāḥ saukarikāḥ śākunikā mātsikā mṛgalubdhakāścaurā vadhyaghātakā bandhanapālakā nāgabandhakāḥ śvapākā vāgurikāśca /",
    "T07vakobhau:8023": " rājāno daṇḍanetāro vyāvahārikāścārthata āsaṃvarikāḥ asaṃvare bhavatvāt tatrashatayā asaṃvara eṣāmastīti āsaṃvarikā vā /",
    "T07vakobhau:8024": " urabhrān ghnantīti aurabhrikāḥ /",
    "T07vakobhau:8025": " evamanye 'pi yojyāḥ /",
    "T07vakobhau:8026": " yuktastāvat saṃvarasya sarvasattvebhyo lābhaḥ /",
    "T07vakobhau:8027": " sarvasattvahitādhyāśayena grahaṇāt /",
    "T07vakobhau:8028": " aurabhrikādīnāṃ tu mātāpitṛputradārādiṣvavipannāśayānāṃ jīvitahetorapyahantukāmānāṃ kathamasaṃvaraḥ sarvasattvebhyo yujyate /",
    "T07vakobhau:8029": " mātrādīnapi hi ta urabhrībhūtān hanyuḥ /",
    "T07vakobhau:8030": " na hi tāvatte ta eva iti vidvāṃso hanyuḥ /",
    "T07vakobhau:8031": " āryībhūtānāṃ ca punaḥ paśu bhavituṃ nāstyavakāśa iti tebhyaḥ kathaṃ syāt /",
    "T07vakobhau:8032": " yadi cā nāgatātmabhāvāpekṣayā varttamānādasaṃvṛtaḥ syādurabhrādīnapi te putrībhūtāt sarvathā na hanyuriti ina syāttebhyyo 'saṃvaraḥ /",
    "T07vakobhau:8033": " kathaṃ hi nāma jighāṃsatāmeva tebhyo na syādasaṃvaraḥ /",
    "T07vakobhau:8034": " etanmātrādiṣu samānam /",
    "T07vakobhau:8035": " kathaṃ hi nāmājighāṃsatāmeva tebhyaḥ syādasaṃvara iti /",
    "T07vakobhau:8036": " yaścaurabhriko janmanāpyādatte svadāraparituṣṭo mūkaśca /",
    "T07vakobhau:8037": " kathamasya pūrvaṅgebhyo 'saṃvaraḥ syāt /",
    "T07vakobhau:8038": " āśayasyāvipannatvāt /",
    "T07vakobhau:8039": " mūko 'pi ca vākprāpaṇīyamarthaṃ kāyena prāpayituṃ śakta iti /",
    "T07vakobhau:8040": " yastarhi dve trīṇi vā śikṣāpadāni samādatte /",
    "T07vakobhau:8041": " sarvathā nāsti vikalaḥ prādeśikaścāsaṃvarika iti vaibhāṣikāḥ /",
    "T07vakobhau:8042": " yathā bhyupagamaṃ vikalo 'pi syāt prādeśiko 'pyasaṃvaraḥ",
    "T07vakobhau:8043": " saṃvaraścānyatrāṣṭavidhāditi sautrāntikāḥ /",
    "T07vakobhau:8044": " tanmātraśīla dauḥślīlyapratibandhāt /",
    "T07vakobhau:8045": " uktamidamasaṃvarasya yebhyo lābhaḥ /",
    "T07vakobhau:8046": " kathaṃ tu lābha iti noktam /",
    "T07vakobhau:8047": " tata idamucyate /",
    "T07vakobhau:8048": " asaṃvarasya kriyayā lābho 'bhyupagamena vā /",
    "T07vakobhau:8049": " dvābhyāṃ kāraṇābhyāmasaṃvaro labhyate /",
    "T07vakobhau:8050": " vadhaprayogakriyayā tatkulīnaiḥ tatkarmābhyupagamāccānyatra kulīnaiḥ /",
    "T07vakobhau:8051": " vayamapyanayā jīvikayā jīviṣyāma iti /",
    "T07vakobhau:8052": " śeṣāvijñaptilābhastu kṣetrādānādarehanāt // VAkK_4.37 //",
    "T07vakobhau:8053": " kṣetraṃ vā tadrūpaṃ bhavati yatrārāmādipradānamātreṇāvijñaptirutpadyate /",
    "T07vakobhau:8054": " yathaupadhikeṣu puṇyakriyāvastuṣu /",
    "T07vakobhau:8055": " athavā samādānamādatte buddhamavanditvā na bhokṣye tithimāsārdhamāsabhaktāni vā nityaṃ kariṣyāmītyādi",
    "T07vakobhau:8056": " ādareṇa tadrūpeṇa kriyāmīhate kuśalāmakuśalāṃ vā yato",
    "T07vakobhau:8057": " 'syāvijñaptirutpadyate /",
    "T07vakobhau:8058": " uktametadyathā saṃvarāsaṃvaretarāṇāṃ pratilambhaḥ /",
    "T07vakobhau:8059": " tyāga idānīṃ vaktavyaḥ /",
    "T07vakobhau:8060": " tatra tāvat",
    "T07vakobhau:8061": " prātimokṣadamatyāgaḥ śikṣānikṣepaṇāccyuteḥ /",
    "T07vakobhau:8062": " ubhayavyañjanotpattermūlacchedānniśātyayāt // VAkK_4.38 //",
    "T07vakobhau:8063": " dāmyantyaneneti damaḥ saṃvaro 'bhipretastenendriyadamanāt /",
    "T07vakobhau:8064": " caturbhiḥ kāraṇaiḥ prātimokṣasaṃvarasya tyāgaḥ /",
    "T07vakobhau:8065": " sthāpayitvopavāsam /",
    "T07vakobhau:8066": " śikṣāpadānāṃ vijñapuruṣasyāntike pratyākhyānadāśayataḥ nikāyasabhāgatyāgāt yugapadu bhayavyañjanaprādurbhāvāt kuśalamūlasamucchedācca /",
    "T07vakobhau:8067": " upavāsasaṃvarasya tvebhiścaturbhirārātrikṣayācca /",
    "T07vakobhau:8068": " tānyetānyabhisamasya pañca tyāgakāraṇāni bhavanti /",
    "T07vakobhau:8069": " kiṃ punaḥ kāraṇamebhiḥ kāraṇaistyāgo bhavati /",
    "T07vakobhau:8070": " samādānaviruddhavijñaptyutpādādāśrayatyāgādāśrayavikopanānnidānacchedāttāvadevākṣepācca",
    "T07vakobhau:8071": " patanīyena cetyeke",
    "T07vakobhau:8072": " anye punarāhuścaturṇāṃ patanīyānāmanyatamena bhikṣuśrāmaṇerasaṃvaratyāga iti /",
    "T07vakobhau:8073": " saddhamantirdhito 'pare /",
    "T07vakobhau:8074": " saddharmasyāntardhānādityapare /",
    "T07vakobhau:8075": " yasmādantarhite saddharme sarvaśikṣāsīmākarmāntāḥ pratiprasrabhyanta iti /",
    "T07vakobhau:8076": " dhanarṇavattu kādmīrairāpannasyeṣyate dvayam // VAkK_4.39 //",
    "T07vakobhau:8077": " kāśmīrāstu khalu vaibhāṣikāḥ evamicchanti /",
    "T07vakobhau:8078": " na maulīmadhyāpattimā pannasyāsti bhikṣusaṃvaratyāgaḥ /",
    "T07vakobhau:8079": " kiṃ kāraṇam /",
    "T07vakobhau:8080": " na hyekadeśakṣobhāt kṛtsna saṃvaratyāgo yukta iti /",
    "T07vakobhau:8081": " naiva cānyāmapyāpatti māpannasyāsti śīlacchedaḥ /",
    "T07vakobhau:8082": " kiṃ tarhi /",
    "T07vakobhau:8083": " dvayamasya bhavati śīlaṃ dauḥśīlyaṃ ca /",
    "T07vakobhau:8084": " yathā kasyaciddhanaṃ syādṛṇaṃ ca /",
    "T07vakobhau:8085": " āviṣkṛtāyāṃ tu tasyāmāpattau śīlavānbhavati na duḥśīlo yathā ṛṇaṃ śodhayitvā dhanavānbhavati na tvṛṇavāniti /",
    "T07vakobhau:8086": " yattarhi bhagavatoktam \"bhikṣurbhavatyaśramaṇo 'śākyaputrīyo dhvasyate bhikṣubhāvāt /\"",
    "T07vakobhau:8087": " katamasya bhavati śrāmaṇyaṃ dhvastaṃ patitaṃ parājitamiti /",
    "T07vakobhau:8088": " paramārthabhikṣutvaṃ saṃdhāyaitaduktam /",
    "T07vakobhau:8089": " idamabhisāhasaṃ vartate /",
    "T07vakobhau:8090": " kimatrābhisāhasam /",
    "T07vakobhau:8091": " yat bhagavatā nītārthaṃ punaranyathā nīyate /",
    "T07vakobhau:8092": " dauḥśīlyāya ca bahukleśebhyaḥ pratyayā dīyante /",
    "T07vakobhau:8093": " kathameta nītārtham /",
    "T07vakobhau:8094": " eṣa hi vinaye nirdeṣaḥ /",
    "T07vakobhau:8095": " \"caturvidho bhikṣuḥ /",
    "T07vakobhau:8096": " saṃjñābhikṣuḥ pratijñābhikṣurbhikṣata iti bhikṣurbhinnakleśatvāt bhikṣuḥ /",
    "T07vakobhau:8097": " asmiṃstvarthe jñapticaturthakarmopasaṃpanno bhikṣuri\"ti /",
    "T07vakobhau:8098": " na cāsau pūrvaṃ paramārthabhikṣurāsīdyataḥ paścādabhikṣurbhavet yaccoktamekadeśakṣobhāditi atra śāstraiva datto 'nuyoga \"stadyathā tālo mastakācchinno 'bhavyo 'ṅkuritatvāya abhavyo viruḍhiṃ vṛddhiṃ",
    "T07vakobhau:8099": " vipulatāmāptu\" mityupamāṃ kurvatā /",
    "T07vakobhau:8100": " kaḥ punarūpamārthaḥ /",
    "T07vakobhau:8101": " evamekadeśa syāpi mūlabhūtasya cchedādabhavyaḥ saṃvaraśeṣo viroḍumiti /",
    "T07vakobhau:8102": " sa ca gurvīṃ bhikṣubhāvamaryādābhedinīṃ maulīmāpattimāpadyamānastīvrānapatrāpyayogātsaṃvarasya mūlaṃ cchinattīti yuktaḥ kṛtsnasaṃvaratyāgaḥ /",
    "T07vakobhau:8103": " yasya caikagrāsaparibhogo 'pyekapāda pārṣṇirpradeśaparibhogo 'pi ca nābhyanujñāyate sāṃghikayorāhāravihārayoḥ sarvabhikṣusaṃbhogabahiṣkṛtaśca śāstrā yaṃ cādhikṛtyoktaṃ /",
    "T07vakobhau:8104": " \"nāśayata kāraṇḍavakaṃ kaśambakamapakarṣata /",
    "T07vakobhau:8105": " athotplāvinaṃ vāhayata abhikṣuṃ bhikṣuvādinam\"iti //",
    "T07vakobhau:8106": " tasya kīdṛśo bhikṣubhāvaḥ /",
    "T07vakobhau:8107": " yādṛśastādṛśo 'stu /",
    "T07vakobhau:8108": " asti tu bhikṣubhāvaḥ /",
    "T07vakobhau:8109": " tathāhi \"catvāraḥ śramaṇā na pañcamo 'sti cunde\"ti",
    "T07vakobhau:8110": " bhagavānavocat",
    "T07vakobhau:8111": " \"mārgajino mārgadeśiko mārge jīvati yaśca mārgadūṣī\" astyetaduktam /",
    "T07vakobhau:8112": " sa tveṣa ākṛtimātrāvaśeṣatvācchamaṇa ukto dagdhakāṣṭhaśuṣkahladaśukanāśā pūtivījālātacakramṛtasattvavat",
    "T07vakobhau:8113": " yadi hi dauḥśīlyādabhikṣuḥ syāt śikṣādattako na syāt /",
    "T07vakobhau:8114": " na vayaṃ brūmaḥ sahādhyāpattyā sarvaḥ pārājikaḥ iti /",
    "T07vakobhau:8115": " yastu pārājikaḥ so 'vaśyamabhikṣuḥ /",
    "T07vakobhau:8116": " kaścittu saṃtānaviśeṣānna pārājika ekacittenāpyapraticchādanāditi vyavasthāpitaṃ dharmasvāminā",
    "T07vakobhau:8117": " yadi tarhi pārājiko na bhikṣuḥ kiṃ punarna pravrājyate /",
    "T07vakobhau:8118": " tīvrānapatrāpyavipāditatvāt saṃtateḥ saṃvarābhavyatvānna tu khalu bhikṣubhāvāpekṣayā /",
    "T07vakobhau:8119": " tathā hyasau nikṣiptaśikṣo 'pi na pravrājyate /",
    "T07vakobhau:8120": " kaścāyamanarthe nirbandho yadyasau tathābhūto 'pi bhikṣurnamo 'stu tasmai tādṛśāya bhikṣutvāya",
    "T07vakobhau:8121": " saddharmāntardhāne bu vinayakarmābhāvādapūrvasaṃvaralābho nāsti /",
    "T07vakobhau:8122": " labdhasya tu nāsti tyāgaḥ /",
    "T07vakobhau:8123": " atha dhyānānāsravasaṃvarayoḥ kathaṃ tyāgaḥ /",
    "T07vakobhau:8124": " bhūmisaṃcārahānibhyāṃ dhyānāptaṃ tyajyate śubham /",
    "T07vakobhau:8125": " sarvameva dhyānāptaṃ kuśalaṃ dvābhyāṃ kāraṇābhyāṃ parityajyate /",
    "T07vakobhau:8126": " upapattito vā bhūmisaṃcārādūrdhvaṃ cāvaśyaṃ parihāṇito vā samāpatternikāyasabhāgatvācca kiñcit",
    "T07vakobhau:8127": " yathā ca rūpāptaṃ kuśalaṃ bhūmisaṃcārahānibhyāṃ tyajyate",
    "T07vakobhau:8128": " tathārūpyāptamāryaṃ tu phalāptyuttaptihānibhiḥ // VAkK_4.40 //",
    "T07vakobhau:8129": " anāsravaṃ tu kuśalaṃ tribhiḥ kāraṇaiḥ parityakṣyate /",
    "T07vakobhau:8130": " phalaprāptitaḥ pūrvako mārgaḥ parityakṣyate /",
    "T07vakobhau:8131": " indriyottāpanena mṛddhindriyamārgaḥ /",
    "T07vakobhau:8132": " parihāṇita uttaro mārgaḥ /",
    "T07vakobhau:8133": " phalaṃ phalaviśiṣṭo vā /",
    "T07vakobhau:8134": " evaṃ tāvat saṃvarāstyajyante /",
    "T07vakobhau:8135": " asaṃvaraḥ saṃvarāptimṛtyudvivyañjanodayaiḥ /",
    "T07vakobhau:8136": " tribhiḥ kāraṇairasaṃvaracchedaḥ /",
    "T07vakobhau:8137": " saṃvaraprāptitaḥ /",
    "T07vakobhau:8138": " yadi saṃvaraṃ samādatte dhyānasaṃvaraṃ vā labhate /",
    "T07vakobhau:8139": " hetupratyayabalena samādhilābhāt /",
    "T07vakobhau:8140": " tenāsaṃvaśchidyate /",
    "T07vakobhau:8141": " pratidvandvabalīyastvāt /",
    "T07vakobhau:8142": " maraṇenāśrayatyāgāt /",
    "T07vakobhau:8143": " dvivyañjanotpādenāśrayavikopanāditi /",
    "T07vakobhau:8144": " śastrajālatyāge 'pyakaraṇāśayataḥ /",
    "T07vakobhau:8145": " saṃvaramantareṇāsaṃvaracchedo nāsti /",
    "T07vakobhau:8146": " nidānaparivarjane 'pyauṣadhamantareṇa pravṛddharogāvinivṛttivat /",
    "T07vakobhau:8147": " ya āsaṃvarika upavāsaṃ gṛhṇāti kimasau tasmātsaṃvarātpunarasaṃvaraṃ gacchatyāhosvinnaivasaṃvaraṃ nāsaṃvaram /",
    "T07vakobhau:8148": " asaṃvaramityeke /",
    "T07vakobhau:8149": " tyāgāśayasyānātyantikatvāt /",
    "T07vakobhau:8150": " pradīptaivāyaḥpiṇḍaḥ punaḥ śyāmatāṃ nāprayujyamāno gacchatītyapare /",
    "T07vakobhau:8151": " tallābhasya vijñaptyadhīnatvāt /",
    "T07vakobhau:8152": " atha saṃvarāsaṃvaravinirmuktā kathamavijñaptistyajyate /",
    "T07vakobhau:8153": " vegādānakriyārthāyurmūlacchedaistu madhyamā // VAkK_4.41 //",
    "T07vakobhau:8154": " yena hyasau prasādakleśavegenāvijñaptirākṣiptā bhavati tasya cchedātsā 'pi",
    "T07vakobhau:8155": " cchidyate /",
    "T07vakobhau:8156": " kumbhakāracakreṣugativat /",
    "T07vakobhau:8157": " ādānatyāgādapi cchidyate /",
    "T07vakobhau:8158": " yadi samādānaṃ tyajatyalaṃ samādāneneti /",
    "T07vakobhau:8159": " kriyāvicchedādapi vicchidyate yathāsamāttamakurvataḥ /",
    "T07vakobhau:8160": " arthavicchedādapi vicchidyate /",
    "T07vakobhau:8161": " katamasyārthasya /",
    "T07vakobhau:8162": " caityārāmavihāraśayanāsana yantrajālādino vastunaḥ /",
    "T07vakobhau:8163": " āyuṣo 'pi kuśalalmūlānāmapi cchedādvicchidyate /",
    "T07vakobhau:8164": " yadā kuśalamūlāni samucchettumārabhata ityebhiḥ ṣadbhiḥ kāraṇairavijñaptirmadhyamā tyajyate",
    "T07vakobhau:8165": " kāmāptaṃ kuśalārūpaṃ mūlacchedordhvajanmataḥ /",
    "T07vakobhau:8166": " kāmāvacaraṃ kuśalamarūpasvabhāvaṃ dvābhyāṃ kāraṇābhyāṃ parityajyate /",
    "T07vakobhau:8167": " kuśalamūlasamucchedādrūpārūpyadhātūpapattito vā /",
    "T07vakobhau:8168": " pratipakṣodayāt kliṣṭamarūpaṃ tu vihīyate // VAkK_4.42 //",
    "T07vakobhau:8169": " kliṣṭaṃ tvarūpasvabhāvaṃ sarvameva pratipakṣodayādvihīyate /",
    "T07vakobhau:8170": " yasyopakleśaprakārasya yaḥ prahāṇamārgastenāsau saparivāraḥ parityajyate nānyathā /",
    "T07vakobhau:8171": " atha keṣāṃ sattvānāmasaṃvaro bhavati keṣāṃ saṃvaraḥ /",
    "T07vakobhau:8172": " nṛṇāmasaṃvaro hitvā śaṇḍapaṇḍadvidhākṛtīn /",
    "T07vakobhau:8173": " kuruṃśca",
    "T07vakobhau:8174": " manuṣyagatāvevāsaṃvaro nānyatra /",
    "T07vakobhau:8175": " tatrāpi śaṇḍhapaṇḍakobhayavyañjanānutarakauravāṃśca hitvā /",
    "T07vakobhau:8176": " saṃvaro 'pyevaṃ devānāṃ ca",
    "T07vakobhau:8177": " saṃvaro hi manuṣyāṇāmeva yathoktaṃ hitvā devānāṃ ceti gatidvaye saṃvaraḥ /",
    "T07vakobhau:8178": " śaṇḍhādīnāṃ saṃvaro nāstīti kathaṃ gamyate /",
    "T07vakobhau:8179": " sūtrādvinayācca /",
    "T07vakobhau:8180": " sūtra uktaṃ yataśca mahānāma gṛhī avadātavasanaḥ puruṣaḥ puruṣendriyeṇa samanvāgato buddhaṃ śaraṇaṃ gacchati yāvadvācaṃ bhāṣate upāsakaṃ māṃ dhāraya iyatā copāsako bhavatī\"ti /",
    "T07vakobhau:8181": " vinaye 'pi tadrūpo nāśayitavya uktaḥ /",
    "T07vakobhau:8182": " kiṃ punaḥ kāraṇameṣāṃ saṃvaro nāsti /",
    "T07vakobhau:8183": " ubhayāśrayakleśādhimātratayā pratisaṃkhyānākṣamatvāttīvrahrīvyapatrāpyābhāvācca /",
    "T07vakobhau:8184": " asaṃvarastarhi kasmānnāsti /",
    "T07vakobhau:8185": " pāpe 'pyasthirāśayatvāt /",
    "T07vakobhau:8186": " yatraiava ca saṃvarastatrāsaṃvaro 'pi pratidvandvabhāvāt /",
    "T07vakobhau:8187": " uttarakoravāṇāṃ samādānasamādhyabhāvāt pāpakriyāśayābhāvācca saṃvarāsaṃvarābhāvaḥ /",
    "T07vakobhau:8188": " āpāyikānāmapi tīvraṃ hrīvyapatrāpyaṃ nāsti yadyogād yadvipādanācca saṃvarāsaṃvarau syātām",
    "T07vakobhau:8189": " api khalvāśraya eva sa teṣāṃ tādṛśa ūṣarakṣetrabhūtaḥ śaṇḍapaṇḍakobhayavyañjanottarakauravāpāyikānāṃ yatrāśraye saṃvaro pi na virohatyasaṃvaro 'pyūṣara iva kṣetre sasyamapyatimātraṃ kakvamapīti yattarhi sūtra uktam \"aṇḍajo bhikṣavo nāgo 'ṣṭamyāṃ pakṣasya",
    "T07vakobhau:8190": " bhāvanādabhyudgamyāṣṭāṅgasamanvāgatamupavāsamupavasatī\"ti /",
    "T07vakobhau:8191": " sucaritamātraṃ tatteṣāṃ na saṃvaraḥ /",
    "T07vakobhau:8192": " tasmādevamanuṣyāṇāmeva saṃvaraḥ /",
    "T07vakobhau:8193": " tatra punaḥ",
    "T07vakobhau:8194": " nṛṇāṃ trayaḥ // VAkK_4.43 //",
    "T07vakobhau:8195": " manuṣyāṇāṃ sarve trayaḥ prātimokṣādisaṃvarāḥ saṃvidyante /",
    "T07vakobhau:8196": " kāmarūpajadevānāṃ dhyānajaḥ",
    "T07vakobhau:8197": " dhyānasaṃvaraḥ kāmarūpadhātūpapannānāṃ devānāmurdhvaṃ nāsti /",
    "T07vakobhau:8198": " anāsravaḥ punaḥ /",
    "T07vakobhau:8199": " dhyānāntarāsaṃjñisattvavarjyānāmapyarūpiṇām // VAkK_4.44 //",
    "T07vakobhau:8200": " anāsravasaṃvarastu kāmarūpadhātūpapannānāmapyasti dhyānāntarikāsaṃjñisatvopapannānvarjayitvā",
    "T07vakobhau:8201": " ārūpyopapannānāmapi teṣāṃ tu samanvāgamato 'sti na saṃmukhībhāvataḥ /",
    "T07vakobhau:8202": " ataḥ paramidānīṃ karmanirdeśādhikārātsūtrīddiṣṭānāṃ karmaṇāṃ nirdeṣa ārapsyate /",
    "T07vakobhau:8203": " trīṇi karmāṇi /",
    "T07vakobhau:8204": " kuśalaṃ karmākuśalamavyākṛtaṃ kameti /",
    "T07vakobhau:8205": " tatra",
    "T07vakobhau:8206": " kṣemākṣemetaratkarma kuśalākuśaletarat /",
    "T07vakobhau:8207": " idaṃ kuśalādīnāṃ lakṣaṇam /",
    "T07vakobhau:8208": " kṣemaṃ karma kuśalaṃ yadiṣṭavipākaṃ nirvāṇaprāpakaṃ ca duḥkhaparitrāṇāt /",
    "T07vakobhau:8209": " tatkālamatyantaṃ ca akṣemamakuśalaṃ kṣemapratidvandvabhāvena yasyāniṣṭo vipākaḥ /",
    "T07vakobhau:8210": " tābhyāmitaratkarma naiva kṣemaṃ nākṣemaṃ yattatkuśalākuśalābhyāmitarat veditavyam /",
    "T07vakobhau:8211": " avyākṛtamityarthaḥ /",
    "T07vakobhau:8212": " punaḥ",
    "T07vakobhau:8213": " puṇyāpuṇyamaviñjaṃ ca sukhavedyādi ca trayam // VAkK_4.45 //",
    "T07vakobhau:8214": " trīṇī karmāṇi puṇyamapuṇyamāneñjaṃ ca /",
    "T07vakobhau:8215": " punaḥ trīṇi /",
    "T07vakobhau:8216": " sukhavedanīyaṃ karma duḥkhavedanīyamaduḥkhāsukhavedanīyaṃ ca /",
    "T07vakobhau:8217": " tatra tāvat",
    "T07vakobhau:8218": " kāmadhātau śubhaṃ karma puṇyamāneñjamūrdhvajam /",
    "T07vakobhau:8219": " śubhamiti vartate /",
    "T07vakobhau:8220": " rūpārūpyāvacaraṃ kuśalaṃ karmāneñjam /",
    "T07vakobhau:8221": " nanu ca trīṇi dhyānāni señjitānyuktāni bhagavatā /",
    "T07vakobhau:8222": " \"yadatra vitarkitaṃ vicāritamidamatrāryā iñjitamityāhurityevamādi /",
    "T07vakobhau:8223": " samādau sāpakṣālatāṃ teṣāmadhikṛtyaivamuktam /",
    "T07vakobhau:8224": " āniñjānyapi tu tānyuktānyāniñjasūtre /",
    "T07vakobhau:8225": " āniñjasaṃpreyagāminīṃ pratipadamārabhya /",
    "T07vakobhau:8226": " kiṃ punaḥ kāraṇaṃ señjitamevānyatrāniñjamuktam /",
    "T07vakobhau:8227": " tadbhūmiṣu yataḥ karmavipākaṃ prati neñjati // VAkK_4.46 //",
    "T07vakobhau:8228": " kāmāvacaraṃ hi vipākaṃ prati kampate /",
    "T07vakobhau:8229": " kathaṃ kampate /",
    "T07vakobhau:8230": " avyavasthānāt /",
    "T07vakobhau:8231": " anyagati kamapi hyanyasyāṃ gatau vipacyate /",
    "T07vakobhau:8232": " anyadevanaikāyikaṃ cānya devanikāye /",
    "T07vakobhau:8233": " yadeva hi pramāṇabalavarṇakarmānyabhūmika sukhabhogādi saṃvartanīyaṃ karma deveṣu vipacyate tadeva kadācidanyapratyayavaśānmanuṣyatiryakapreteṣu vipacyate /",
    "T07vakobhau:8234": " rūpārūpyāvacaraṃ tu karmānyabhūmikamanyasyāṃ bhūmau vipaktuṃ na jātūtsahate /",
    "T07vakobhau:8235": " tasmādvyavasthitavipākatvādāneñjamityucyate /",
    "T07vakobhau:8236": " apuṇyaṃ tu karmākuśalamiti prasiddhaṃ loke /",
    "T07vakobhau:8237": " yaśca lokato 'rthaḥ prasiddhaḥ kiṃ tatra yatnena /",
    "T07vakobhau:8238": " kṛtaḥ puṇyādīnāṃ karmaṇāṃ nirdeśaḥ /",
    "T07vakobhau:8239": " sukhavedanīyādīnāṃ kartavyaḥ /",
    "T07vakobhau:8240": " sa eṣa kriyate /",
    "T07vakobhau:8241": " sukhavedyaṃ śubhaṃ dhyānādātṛtīyāt",
    "T07vakobhau:8242": " kuśalaṃ karma sukhavedanīyaṃ yāvat tṛtīyāddhyānāt /",
    "T07vakobhau:8243": " eṣā hi bhūmiḥ sukhāyā vedanāyā yaduta kāmadhātustrīṇi ca dhyānāni /",
    "T07vakobhau:8244": " ataḥ param",
    "T07vakobhau:8245": " aduḥkhāsukhavedyaṃ tu",
    "T07vakobhau:8246": " śubhamiti vartate /",
    "T07vakobhau:8247": " tṛtīyadhyānāt pareṇa kuśalaṃ karmāduḥkhāsukhavedanīyaṃ sukhaduḥkhavedanā 'bhāvāt /",
    "T07vakobhau:8248": " duḥkhavedyamihāśubham // VAkK_4.47 //",
    "T07vakobhau:8249": " akuśalaṃ karma duḥkhavedanīyam /",
    "T07vakobhau:8250": " ihagrahaṇaṃ kāmadhātāveva tadbhāvajñāpanārtham /",
    "T07vakobhau:8251": " na caiṣāṃ vedanaiva phalam /",
    "T07vakobhau:8252": " kiṃ tarhi /",
    "T07vakobhau:8253": " sasaṃbhārā /",
    "T07vakobhau:8254": " adho 'pi madhyamastyeke /",
    "T07vakobhau:8255": " anye punarāhuḥ tadetanmadhyamaduḥkhāsukhavedanīyaṃ karmoktametaccaturthadhyānādadho 'pyasti",
    "T07vakobhau:8256": " kiṃ kāraṇam /",
    "T07vakobhau:8257": " dhyānāntaravipākataḥ /",
    "T07vakobhau:8258": " itarathā hi dhyānāntarakarmaṇo vipāko na syāddhyānāntaraṃ vā kasyacitkarmaṇaḥ /",
    "T07vakobhau:8259": " tatra sukhaduḥkhayorabhāvāt /",
    "T07vakobhau:8260": " dhyānāntarakarmaṇo dhyāna eva sukhendrīyaṃ vipāka ityeke /",
    "T07vakobhau:8261": " naiva tasya vedanā vipāka ityapare /",
    "T07vakobhau:8262": " tadetaducchāstram /",
    "T07vakobhau:8263": " śāstre hi paṭhitaṃ \"syātkarmaṇaścaitasikyeva vedanā vipāko vipacyeta /",
    "T07vakobhau:8264": " syātkuśalasyāvitarkasya karmaṇa\" iti /",
    "T07vakobhau:8265": " apurvācaramaḥ pākastrayāṇāṃ ceṣyate yataḥ // VAkK_4.48 //",
    "T07vakobhau:8266": " yataścoktaṃ sūtre \"syāttrayāṇāṃ karmaṇāmapūrvācaramo vipāko vipacyeta /",
    "T07vakobhau:8267": " syātsukhavedanīyasya rūpaṃ duḥkhavedanīyasya cittacaittā dharmāḥ /",
    "T07vakobhau:8268": " aduḥkhāsukhavedanīyasya cittaviprayuktā\" ityato",
    "T07vakobhau:8269": " 'pyastyaduḥkhāsukhavedanīyaṃ karmādhastāt /",
    "T07vakobhau:8270": " nahi kāmadhātoranyatrāsti yugapatkarmatrayasya vipāke saṃyogaḥ /",
    "T07vakobhau:8271": " kimidānīṃ tatkukśalamāhosvidakuśalaṃ /",
    "T07vakobhau:8272": " durbalaṃ tu tat /",
    "T07vakobhau:8273": " evaṃ tarhi \"sukhavedyaṃ śubhaṃ dhyānādātṛtīyā\" \"diṣṭa-vipākaṃ ca kuśala\"",
    "T07vakobhau:8274": " mityasya virodhaḥ /",
    "T07vakobhau:8275": " bāhulika eṣa nirdeśo draṣṭavyaḥ /",
    "T07vakobhau:8276": " kathaṃ punaravedanāsvabhāvaṃ karma sukhādivedinīyamityucyate /",
    "T07vakobhau:8277": " sukhavedanāyai hitaṃ sukhavedanoyaṃ sukho 'sya vedanīya iti vā /",
    "T07vakobhau:8278": " kaśca vedanīyaḥ /",
    "T07vakobhau:8279": " yo vipākaḥ /",
    "T07vakobhau:8280": " sa hyasau vidyate sukhasya vā vedanīyaṃ yena sukhaṃ vedayate /",
    "T07vakobhau:8281": " snānīyakapāyavat /",
    "T07vakobhau:8282": " evaṃ duḥkhavedanīyamaduḥkhāsukhavedanīyaṃ ca draṣṭavyam /",
    "T07vakobhau:8283": " api ca /",
    "T07vakobhau:8284": " svabhāvasaṃprayogābhyāmālambanavipākataḥ /",
    "T07vakobhau:8285": " saṃmukhībhāvataśceti pañcadhā vedanīyatā // VAkK_4.49 //",
    "T07vakobhau:8286": " svabhāvavedanīyatā vedanānām /",
    "T07vakobhau:8287": " svabhāvenaiva vedanīyatvāt /",
    "T07vakobhau:8288": " saṃprayogavedanīyatā sparśasya /",
    "T07vakobhau:8289": " \"sukhavedanīyaḥ sparśaḥ\" iti /",
    "T07vakobhau:8290": " ālambanavedanīyatā viṣayāṇām /",
    "T07vakobhau:8291": " yathoktaṃ \"cakṣuṣā rūpāṇi dṛṣṭvā rūpapratisaṃvedī bhavati notu rūparāgapratisaṃvedī\"tyevamādi",
    "T07vakobhau:8292": " vedanayā hi tāmālambamānaḥ pratisaṃvedayate /",
    "T07vakobhau:8293": " vipākavedanīyatā karmaṇaḥ /",
    "T07vakobhau:8294": " \"dṛṣṭadharmavedanīyaṃ karme\"ti vistaraḥ /",
    "T07vakobhau:8295": " saṃmukhībhāvavedanīyatā /",
    "T07vakobhau:8296": " yathoktaṃ \"yasmin samaye sukhāṃ vedanāṃ vedayate dve asya vedane tasminsamaye niruddhe bhavata\" iti /",
    "T07vakobhau:8297": " nahi yasminsamaye sukhā vedanā vartate tasminpunaranyā vedanā 'sti sa yāṃ tāṃ vedayate",
    "T07vakobhau:8298": " saṃmukhīkurvastu tāṃ vedayata ityucyate /",
    "T07vakobhau:8299": " ato vipākasya vedanīyatvāt karmāpyucyate sukhavedanīyamityevamādi /",
    "T07vakobhau:8300": " niyatāniyataṃ tacca",
    "T07vakobhau:8301": " taccaitatsukhavedanīyādi trividhaṃ karma niyataṃ cāniyataṃ ca veditavyam /",
    "T07vakobhau:8302": " nāvaśyavedanīyamaniyatam /",
    "T07vakobhau:8303": " niyataṃ trividhaṃ punaḥ /",
    "T07vakobhau:8304": " dṛṣṭadharmādivedyatvāt",
    "T07vakobhau:8305": " dṛṣṭadharmavedanīyamupapadyavedanīyamaparaparyāyavedanīyaṃ cetyetattrividhaṃ karma niyatamityetaccaturvidhaṃ karma bhavati sahāniyatavedanīyena /",
    "T07vakobhau:8306": " pañcadhā karma kecana // VAkK_4.50 //",
    "T07vakobhau:8307": " apare punaḥ pañcavidhaṃ karmecchanti /",
    "T07vakobhau:8308": " aniyatavedanīyaṃ dvidhā kṛtvā /",
    "T07vakobhau:8309": " vipākena niyatamaniyataṃ ceti /",
    "T07vakobhau:8310": " tatra dṛṣṭadharmavedanīyaṃ yatra janmani kṛtaṃ tatraiva vipacyate /",
    "T07vakobhau:8311": " upapadyavedanīyaṃ dvitīye janmani /",
    "T07vakobhau:8312": " aparaparyāyavedanīyaṃ tasmātpareṇa /",
    "T07vakobhau:8313": " janmāntare 'pyasti dṛṣṭadharmavedanīyasya karmaṇo vipāka",
    "T07vakobhau:8314": " ārambhavaśāttannāmavyavasthānamityapare /",
    "T07vakobhau:8315": " mā bhūdyadevamiṣṭakarma tasyālpiṣṭho vipākaḥ iti /",
    "T07vakobhau:8316": " tadevaṃ necchanti vaibhāṣikāḥ /",
    "T07vakobhau:8317": " asti hi karma saṃnikṛṣṭaphalaṃ na viprakṛṣṭaphalamasti viparyayādbāhyabījavat /",
    "T07vakobhau:8318": " yathā tripakṣā suvarcalā tribhiḥ pakṣaiḥ phalaṃ dadhāti yavagodhūmādayaḥ ṣaḍbhirmāsairiti",
    "T07vakobhau:8319": " catuṣkoṭikamityanye",
    "T07vakobhau:8320": " dārṣṭāntikāstu catuṣkoṭikaṃ kurvanti /",
    "T07vakobhau:8321": " asti karmāvasthāniyataṃ na vipāke niyatam /",
    "T07vakobhau:8322": " yatkarma dṛṣṭadharmādivedanīyaṃ vipāke 'nīyatam /",
    "T07vakobhau:8323": " asti vipāke niyataṃ nāvasthāyām /",
    "T07vakobhau:8324": " yatkarmāniyatavedanīyaṃ vipāke niyatam /",
    "T07vakobhau:8325": " astyubhayaniyataṃ yadṛṣṭadharmādivedanīyaṃ vipāke niyatam /",
    "T07vakobhau:8326": " asti nobhayaniyataṃ yatkarmāniyatavedanīyaṃ vipāke aniyatam /",
    "T07vakobhau:8327": " teṣāṃ tatkarmāṣṭavidhaṃ dṛṣṭadharmavedanīyaṃ niyatamaniyataṃ ca /",
    "T07vakobhau:8328": " evaṃ yāvadaniyatavedanīyam /",
    "T07vakobhau:8329": " niyatameva tu dṛṣṭadharmādivedanīyamaniyataṃ caturthamiti varṇayanti /",
    "T07vakobhau:8330": " syādekasmin kṣaṇe caturvidhaṃ karmākṣipet /",
    "T07vakobhau:8331": " syāttriṣu paraṃ prayojya kāmamithyācāre svayaṃ prayuktasteṣāṃ yugapatsamāptau /",
    "T07vakobhau:8332": " eṣāṃ ca punaścaturṇāṃ karmaṇāṃ /",
    "T07vakobhau:8333": " nikāyākṣepaṇaṃ tribhiḥ /",
    "T07vakobhau:8334": " nahi dṛṣṭadharmavedanīyena karmaṇā nikāyasabhāga ākṣipyate /",
    "T07vakobhau:8335": " katamasmindhātau katividhaṃ karmākṣipyate kasyāṃ vā gatau /",
    "T07vakobhau:8336": " sarvatra caturākṣepaḥ /",
    "T07vakobhau:8337": " sarveṣu triṣu dhātuṣu sarvāsu ca gatiṣu caturṇāṃ karmaṇāmākṣepaḥ kuśalānāmakuśalānāṃ ca yathāsaṃbhavam",
    "T07vakobhau:8338": " asyotsargasyāyamapavādaḥ /",
    "T07vakobhau:8339": " śubhasya narake tridhā // VAkK_4.51 //",
    "T07vakobhau:8340": " narakeṣu kuśalasya karmaṇastrividhasyā kṣepo na dṛṣṭadharmavedanīyasya /",
    "T07vakobhau:8341": " tatreṣṭavipākābhāvāt /",
    "T07vakobhau:8342": " yadviraktaḥ sthiro bālastatra notpadyavedyakṛt /",
    "T07vakobhau:8343": " yato bhūmeḥ vītarāgapṛthagjano bhavatyasau ca sthiro bhavatyaparihāṇadharmā sa tatropapadyavedanīyaṃ karma na karoti /",
    "T07vakobhau:8344": " kimanyatkaroti /",
    "T07vakobhau:8345": " nānyavedyakṛdapyāryaḥ",
    "T07vakobhau:8346": " thara iti vartate /",
    "T07vakobhau:8347": " āryapudgalastu yato vītarāgo na ca parihāṇadharmā sa tatropapadyadanīyaṃ cāparaparyāyavedanīyaṃ ca karma na karoti /",
    "T07vakobhau:8348": " na hyasau bhavyaḥ punarādhastanīṃ bhūmimāyātumaniyataṃ kuryāddṛṣṭadharmavedanīyaṃ cātropapannaḥ",
    "T07vakobhau:8349": " kāme 'gre vā 'sthiro 'pi na // VAkK_4.52 //",
    "T07vakobhau:8350": " parihāṇadharmāpi tvāryapudgalaḥ kāmadhātorbhavāgrā dvītarāgaḥ tayorūpapadyāparaparyāyavedanīyaṃ karmābhavyaḥ karttum /",
    "T07vakobhau:8351": " kiṃ kāraṇam /",
    "T07vakobhau:8352": " phalāddhi sa parihīṇo bhavati /",
    "T07vakobhau:8353": " na cāsti laparihīṇasya kālakriyeti paścātpravedayiṣyāmaḥ /",
    "T07vakobhau:8354": " kimantarābhave 'pyasti karmaṇa ākṣepaḥ /",
    "T07vakobhau:8355": " astītyāha /",
    "T07vakobhau:8356": " dvāviṃśatividhaṃ kāmeṣvākṣipatyantarābhavaḥ /",
    "T07vakobhau:8357": " gāmāvacaro hyantarābhavo dvāviṃśatividhaṃ karmākṣipati /",
    "T07vakobhau:8358": " kathaṃ kṛtvā /",
    "T07vakobhau:8359": " pañca hi garbhāvasthāḥ /",
    "T07vakobhau:8360": " kalalārvudapeśīghanapraśākhāvasthāḥ /",
    "T07vakobhau:8361": " pañca jātāvasthāḥ /",
    "T07vakobhau:8362": " bālakumāravamadhyavṛddhāvasthāḥ /",
    "T07vakobhau:8363": " tatrāntarābhavaḥ kalalavedanīyaṃ karmākṣipatyaniyataṃ niyataṃ ca /",
    "T07vakobhau:8364": " evaṃ yāvadvṛddhavedanīyamantarābhavavedanīyaṃ ca /",
    "T07vakobhau:8365": " dṛṣṭadharma phalaṃ tacca",
    "T07vakobhau:8366": " taccaitadantarābhavikaṃ karma yanniyatamekādaśavidhamuktaṃ dṛṣṭadharmavedanīyaṃ tadveditavyam",
    "T07vakobhau:8367": " kiṃ kāraṇam /",
    "T07vakobhau:8368": " nikāyo hyeka eva saḥ // VAkK_4.53 //",
    "T07vakobhau:8369": " eka eva hyasau nikāyasabhāga ekakarmākṣipto yaścāntarābhavo yāśca tadanvayā daśāvasthāḥ /",
    "T07vakobhau:8370": " ata evānyadantarābhavavedanīyaṃ karma noktam /",
    "T07vakobhau:8371": " upapadyavedanīyena ca tasyākṣepāt /",
    "T07vakobhau:8372": " kīdṛśaṃ karma niyataṃ veditavyam /",
    "T07vakobhau:8373": " tīvrakleśaprasādena sātatyena ca yatkṛtam /",
    "T07vakobhau:8374": " guṇakṣetre ca niyataṃ tatpitrorghātakaṃ ca yat // VAkK_4.54 //",
    "T07vakobhau:8375": " yaddhi karma tīvreṇa kleśena kṛtaṃ yacca tīvreṇa prasādena yacca sātatyena gunakṣetre ca tanniyataṃ veditavyam /",
    "T07vakobhau:8376": " tatra guṇakṣetraṃ trīṇi ratnāni /",
    "T07vakobhau:8377": " pudgalaviśeṣo vā kaścitphalasamāpattiviśeṣaprāptaḥ /",
    "T07vakobhau:8378": " tatra hyantareṇāpi tīvrakleśaprasādānāṃ sātatyaṃ ca kuśalamakuśalaṃ ca karma niyataṃ saṃpadyate",
    "T07vakobhau:8379": " pitarau punarmātā ca pitā ca /",
    "T07vakobhau:8380": " tayoścāpi yatra ghātikaṃ karma yathā tathā vā tanniyataṃ saṃpadyate nānyat",
    "T07vakobhau:8381": " atha dṛṣṭadharmavedanīyaṃ karma kīdṛśaṃ veditavyam /",
    "T07vakobhau:8382": " dṛṣṭadharmaphalaṃ karma kṣetrāśayaviśeṣataḥ /",
    "T07vakobhau:8383": " dṛṣṭadharmavedanīyaṃ karma kṣetraviśeṣādvā bhavati /",
    "T07vakobhau:8384": " yathā saṃghastrīvādasamudācārādvyañjanaparivṛttiḥ śrūyate /",
    "T07vakobhau:8385": " āśayaviśeṣādvā /",
    "T07vakobhau:8386": " yathā śaṇḍhasya gavāmapuṃstvapratimokṣaṇātpumbhāvaḥ /",
    "T07vakobhau:8387": " athavā",
    "T07vakobhau:8388": " tadbhūmyatyantavairāgyāt",
    "T07vakobhau:8389": " tasya vā karmaṇo yā bhūmiḥ kuśalasyākuśalasya vā tato 'tyantavairāgyāttatkarma dṛṣṭadharmavedanīyaṃ karma saṃpadyate /",
    "T07vakobhau:8390": " tasyāṃ bhūmau jātasya kīdṛśaṃ karmetyāha",
    "T07vakobhau:8391": " vipāke niyataṃ hi yat // VAkK_4.55 //",
    "T07vakobhau:8392": " yaddhi karma niyataṃ vipāke na tvavasthāyāṃ nāpyaniyataṃ tatyaiṣa niyamaḥ",
    "T07vakobhau:8393": " yatpunaravasthāntaraniyataṃ tasya tatraiva niyato vipākastadvato 'tyantavairāgyāsaṃbhavāt",
    "T07vakobhau:8394": " yaccāniyataṃ tasyāvipāka evātyantavairāgyāt /",
    "T07vakobhau:8395": " kīdṛśaṃ punaḥ kṣetraṃ yatrāvaśyaṃ dṛṣṭadharmavedanīyaṃ karma saṃpadyate /",
    "T07vakobhau:8396": " āha /",
    "T07vakobhau:8397": " buddhapramukho bhikṣusaṃghaḥ pudgalāstu pañca /",
    "T07vakobhau:8398": " ye nirodhāraṇāmaitrīdarśanārhatphalotthitāḥ /",
    "T07vakobhau:8399": " teṣu kārāpakārasya phalaṃ sadyo 'nubhūyate // VAkK_4.56 //",
    "T07vakobhau:8400": " nirodhasamāpattivyutthitaḥ parāṃ cittaśāntiṃ labhate /",
    "T07vakobhau:8401": " nirvāṇasadṛśatvātsamāpatteḥ /",
    "T07vakobhau:8402": " sa hi gatapratyāgata eva nirvāṇādbhavati /",
    "T07vakobhau:8403": " araṇāvyutthitasyāpramāṇasattvāraṇāhitādhyāśayānugatātyudagrāpramāṇapuṇyaparibhāvanānugatā ca saṃtatirvartate /",
    "T07vakobhau:8404": " maitrīvyutthitasyāpramāṇasattvasukhādhyāśayānugatātyudagrāpramāṇapuṇyaparibhāvanānugatā ca saṃtativartate /",
    "T07vakobhau:8405": " darśanamārgavyutthitasyāśeṣadarśanaprahātavyaprahāṇāt pratyagrāśrayaparivṛttinirmalā saṃtatirvartate",
    "T07vakobhau:8406": " arhatphalavyutthitasyāśeṣabhāvanāprahātavyaprahāṇātpratyagrāśrayaparivṛttiśuddhā saṃtatirvartate",
    "T07vakobhau:8407": " ata eteṣu kṛtānāṃ kārāpakārāṇāṃ phalaṃ dṛṣṭa eva dharme niyataṃ prāpyate /",
    "T07vakobhau:8408": " śeṣasya tu bhāvanāmārgasyāparipūrṇasvabhāvaphalatvācca tadvyutthitānāṃ na tathā pratyagrāśrayaparivṛttiśuddhāśayasaṃtatirvartata iti na te tathā puṇyakṣetraṃ bhavati /",
    "T07vakobhau:8409": " vipākaḥ punarvedanāpradhānaḥ /",
    "T07vakobhau:8410": " tadidānīṃ vicāryate /",
    "T07vakobhau:8411": " syāt karmaṇaścaitasikyeva vedanā vipāko vipacyeta na kāyikī /",
    "T07vakobhau:8412": " syāt kāyikyeva na caitasikī syādityāha",
    "T07vakobhau:8413": " kukśalasyāvitarkasya karmaṇo vedanā matā /",
    "T07vakobhau:8414": " vipākaścaitasikyeva",
    "T07vakobhau:8415": " avitarkaṃ karma dhyānāntarāt prabhṛti yāvat bhavāgre /",
    "T07vakobhau:8416": " tasyāvitarkasya kuśalasya karmaṇaścaitasikyeva vedanā vipākaḥ /",
    "T07vakobhau:8417": " kasmānna kāyikī /",
    "T07vakobhau:8418": " tasyā avaśyaṃ savitarkavicāratvāt /",
    "T07vakobhau:8419": " kāyikyevāśubhasya tu // VAkK_4.57 //",
    "T07vakobhau:8420": " akuśalasya karmaṇaḥ kāyikyeva vedanā vipākaḥ /",
    "T07vakobhau:8421": " kasmānna caitasikī /",
    "T07vakobhau:8422": " tasya hi duḥkhā vedanā vipākaścaitasikī ca duḥkhā vedanā daurmanasyaṃ na ca daurmanasyaṃ vipāka iti vyākhyātametat /",
    "T07vakobhau:8423": " yattarhi sattvānāṃ cittakṣepo bhavati /",
    "T07vakobhau:8424": " katamasminnasau citte bhavati kena vā kāraṇena /",
    "T07vakobhau:8425": " cittakṣepo manaścitte /",
    "T07vakobhau:8426": " manovijñāna ityarthaḥ /",
    "T07vakobhau:8427": " nahi pañcasu vijñānakāyeṣu cittaṃ kṣipyate /",
    "T07vakobhau:8428": " avikalpakatvāt /",
    "T07vakobhau:8429": " sa ca karmavipākajaḥ /",
    "T07vakobhau:8430": " sa caiṣa cittakṣepaḥ sattvānāṃ karmajaḥ /",
    "T07vakobhau:8431": " ye hi dravyamantraprayogeṇa vā pareṣāṃ cittaṃ kṣepayanti akāmakaṃ vā viṣaṃ madyaṃ vā pāyayanti trāsayanti vā mṛgayādiṣvagnim vā dāveṣutsṛjanti prapātādvā pātayantyanyena vā kenacitpareṣāṃ smṛtiṃ bhraṃśayanti teṣāṃ tasya karmaṇo vipākenāyatyāṃ cittaṃ kṣipyate /",
    "T07vakobhau:8432": " bhayopaghātavaiṣamyaśokaiśca",
    "T07vakobhau:8433": " kathaṃ tāvadbhayena /",
    "T07vakobhau:8434": " amanuṣyādayo manuṣyānvirūpeṇa rūpeṇopasaṃkrāmanti /",
    "T07vakobhau:8435": " tebhyo bhītānāṃ cittaṃ kṣīpyate /",
    "T07vakobhau:8436": " kathamupaghātena /",
    "T07vakobhau:8437": " amanuṣyā eva kupitā manuṣyāṇāṃ marmasu praharanti /",
    "T07vakobhau:8438": " kathaṃ mahābhūtavaiṣamyeṇa /",
    "T07vakobhau:8439": " vātapittaśleṣmāṇaḥ prakopamāpadyante /",
    "T07vakobhau:8440": " kathaṃ śokena /",
    "T07vakobhau:8441": " yathā vāsiṣṭhīprabhṛtīnām /",
    "T07vakobhau:8442": " yadi mano vikṣipyate karmavipākajaśca cittakṣepaḥ /",
    "T07vakobhau:8443": " kathaṃ na caitasikī vedanā vipākaḥ prāpnoti /",
    "T07vakobhau:8444": " nahi brūmastadeva cittavipāka ityapi tu yo mahābhūtānāṃ prakopaḥ sa vipākaḥ /",
    "T07vakobhau:8445": " tasmājjātamato vipākajam /",
    "T07vakobhau:8446": " karmajena hi dhātunā vaiṣamyeṇa vyākulamavaśaṃ bhraṣṭasmṛtikaṃ cittaṃ vartata iti kṣiptamityucyate",
    "T07vakobhau:8447": " evaṃ cedaṃ catuṣkoṭikaṃ yujyate /",
    "T07vakobhau:8448": " asti cittaṃ kṣiptaṃ na vikṣiptamiti vistaraḥ /",
    "T07vakobhau:8449": " kṣiptaṃ tāvanna kṣiptaṃ vikṣiptacittasya /",
    "T07vakobhau:8450": " kliṣṭaṃ cittaṃ vikṣiptaṃ na kṣiptaṃ svasthacittasya kliṣṭam /",
    "T07vakobhau:8451": " ubhayaṃ kṣiptacittasya kliṣṭam /",
    "T07vakobhau:8452": " nobhayaṃ svasthacittasyākliṣṭam /",
    "T07vakobhau:8453": " katameṣāṃ punaḥ sattvānāṃ cittaṃ kṣipyate /",
    "T07vakobhau:8454": " akurukāminām // VAkK_4.58 //",
    "T07vakobhau:8455": " akuruṇāṃ kāminām /",
    "T07vakobhau:8456": " deveṣvapi hi deva /",
    "T07vakobhau:8457": " unmattāḥ santi prāgeva manuṣyatiryakpreteṣu /",
    "T07vakobhau:8458": " nārakāstu nityaṃ kṣiptacittā eva /",
    "T07vakobhau:8459": " te hi vividhayātanāsahasravyatibhinnamarmāṇastīrvābhirvedanābhirabhitunnā ātmānamapi tāvannābhicetayanti kiṃ punaḥ kāryamakāryaṃ vā /",
    "T07vakobhau:8460": " hācittaparidevakaścātra nāraka udāhāryaḥ /",
    "T07vakobhau:8461": " āryāṇāmapi cittaṃ kṣipyate bhūtavaiṣamyeṇānyatra buddhāt /",
    "T07vakobhau:8462": " na karmaṇā niyatasya pūrvaṃ vipākādaniyatasyāvipākāt /",
    "T07vakobhau:8463": " na bhayena /",
    "T07vakobhau:8464": " pañcabhayasamatikramāt /",
    "T07vakobhau:8465": " nopaghātena /",
    "T07vakobhau:8466": " manuṣyaprakopakāraṇasyāprāsādikasyākaraṇāt /",
    "T07vakobhau:8467": " na śokena /",
    "T07vakobhau:8468": " dharmatābhijñatvāt /",
    "T07vakobhau:8469": " punastrayo vaṅkā uktāḥ sūtre /",
    "T07vakobhau:8470": " kāyavaṅkok vāgvaṅko manovaṅkaḥ /",
    "T07vakobhau:8471": " trayo doṣāḥ /",
    "T07vakobhau:8472": " kāyadoṣo vāgdoṣo manodoṣaḥ /",
    "T07vakobhau:8473": " trayaḥ kaṣāyāḥ /",
    "T07vakobhau:8474": " kāyakaṣāyo vākkaṣāyo manaḥ kaṣāyaḥ iti /",
    "T07vakobhau:8475": " tatra yathākramaṃ veditavyāḥ /",
    "T07vakobhau:8476": " vaṅkadoṣakaṣāyoktiḥ śāṭhyadveṣajarāgaje /",
    "T07vakobhau:8477": " śaṭhyajaṃ kāyakarma kāyavaṅka ityuktam /",
    "T07vakobhau:8478": " kuṭilānvayatvāt /",
    "T07vakobhau:8479": " evaṃ vāṅmanovaṅkau /",
    "T07vakobhau:8480": " dveṣajaṃ kāyakarma kāyadoṣa ityuktam /",
    "T07vakobhau:8481": " cittapradoṣānvayatvāt /",
    "T07vakobhau:8482": " evaṃ vāṅmanodoṣau /",
    "T07vakobhau:8483": " rāgajaṃ kāyakarma kāyakaṣāya ityuktam /",
    "T07vakobhau:8484": " rāñjanānvayatvāt /",
    "T07vakobhau:8485": " evaṃ vāṅmanaḥkaṣāyau /",
    "T07vakobhau:8486": " kṛṣṇaśuklādibhedena punaḥḥ karma caturvidham // VAkK_4.59 //",
    "T07vakobhau:8487": " \"asti karma kṛṣṇaṃ kṛṣṇavipākam /",
    "T07vakobhau:8488": " asti karma śuklaṃ śuklavipākam /",
    "T07vakobhau:8489": " asti karma kṛṣṇaśuklaṃ kṛṣṇaśuklavipākam /",
    "T07vakobhau:8490": " asti karmākṛṣṇamaśuklamavipākam /",
    "T07vakobhau:8491": " yattatkarma karmakṣayāya saṃvartata\" iti /",
    "T07vakobhau:8492": " tatra",
    "T07vakobhau:8493": " aśubhaṃ rūpakāmāptaṃ śubhaṃ caiva yathākramam /",
    "T07vakobhau:8494": " kṛṣṇaśuklobhayaṃ karma tatkṣayāya nirāsravam // VAkK_4.60 //",
    "T07vakobhau:8495": " aśubhaṃ karma ekāntena kṛṣṇaṃ kliṣṭatvāt kṛṣṇavipākaṃ cāmanojñavipākatvāt",
    "T07vakobhau:8496": " rūpāptaṃ śubhamekāntena śuklamakuśalenāvyatibhedāt /",
    "T07vakobhau:8497": " śuklavipākaṃ ca manojñavipākatvāt /",
    "T07vakobhau:8498": " ārupyāptaṃ kasmānnocyate /",
    "T07vakobhau:8499": " yatra kila dvividho 'sti vipāka āntarābhavika aupapattibhavikaśca /",
    "T07vakobhau:8500": " trividhasya kāyavāṅmanaskarmaṇo yatraiva saṃbhavastatraivoktamiti /",
    "T07vakobhau:8501": " tadapi tūktaṃ sūtrāntare /",
    "T07vakobhau:8502": " \"kāmāptaṃ śubhaṃ karma kṛṣṇaśuklamakuśalavyavakīrṇatvat kṛṣṇaśuklavipākaṃ",
    "T07vakobhau:8503": " vyavakīrṇavipākatvāt\" /",
    "T07vakobhau:8504": " saṃtānata etadvyavasthāpitaṃ na svabhāvataḥ /",
    "T07vakobhau:8505": " na hyevañjātīyakamekaṃ karmāsti vipāko vā yat kṛṣṇaṃ ca syāt śuklaṃ cānyonyavirodhāt /",
    "T07vakobhau:8506": " nanu caivamakuśalasyāpi karmaṇaḥ kuśalavyavakīrṇatvāt kṛṣṇaśuklatvaṃ prāpnoti /",
    "T07vakobhau:8507": " nāvaśyamakuśalaṃ kuśalena vyavakīryate /",
    "T07vakobhau:8508": " kāmadhātau tasya balavattvāt /",
    "T07vakobhau:8509": " kukśalaṃ tu vyavakīryate /",
    "T07vakobhau:8510": " durbalatvāditi /",
    "T07vakobhau:8511": " anasravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate /",
    "T07vakobhau:8512": " taddhyakṛṣṇamakliṣṭatvādaśuklaṃ vipākaśuklatā 'bhāvāt /",
    "T07vakobhau:8513": " ābhiprāyiko hyeṣo 'śukla śabdaḥ /",
    "T07vakobhau:8514": " uktaṃ tu bhagavatā mahatyāṃ śunyatāyā maśaikṣān dharmānārabhya \"ime te ānanda dharmā ekāntakuśalā ekāntānavadyā\" iti /",
    "T07vakobhau:8515": " śāstre ca /",
    "T07vakobhau:8516": " \"śuklā dharmāḥ katame /",
    "T07vakobhau:8517": " kuśalā dharmā anivṛtāvyākṛtāśce\"ti /",
    "T07vakobhau:8518": " avipākaṃ dhātvapatitatvāt pravṛttivirodhācca /",
    "T07vakobhau:8519": " kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate /",
    "T07vakobhau:8520": " netyucyate /",
    "T07vakobhau:8521": " kiṃ tarhi /",
    "T07vakobhau:8522": " dharmakṣāntiṣu vairāgye cānantaryapathāṣṭake /",
    "T07vakobhau:8523": " yā cetanā dvādaśadhā karma kṛṣṇakṣayāya tat // VAkK_4.61 //",
    "T07vakobhau:8524": " darśanamārge catasṛṣu dharmajñānakṣāntiṣu kāmavairāgye cāṣṭāsvānantaryamārgeṣu yā cetanā seyaṃ dvādaśavidhā cetanā kṛṣṇasya karmaṇaḥ prahāṇāya karma /",
    "T07vakobhau:8525": " navame cetanā yā sā kṛṣṇaśuklakṣayāya ca /",
    "T07vakobhau:8526": " navame kāmavairāgyānantaryamārge yā cetanā sā kṛṣṇaśuklasya kuśalasya karmaṇaḥ kṛṣṇasya cākuśalasya navamasya prakārasya prahāṇāya /",
    "T07vakobhau:8527": " śuklasya dhyānavairāgyeṣvantyānantaryamārgajā // VAkK_4.62 //",
    "T07vakobhau:8528": " dhyānādvyānādvairāgyaṃ kurvato yo 'ntyo navama ānantaryamārgastatra yā",
    "T07vakobhau:8529": " cetanā iyaṃ caturvidhā cetanā śuklasya karmaṇaḥ prahāṇāya /",
    "T07vakobhau:8530": " kiṃ punaḥ kāraṇamantyenaivānantaryamārgeṇa kuśalasya karmaṇaḥ prahāṇaṃ nānyena /",
    "T07vakobhau:8531": " nahhi tasya svabhāvaprahāṇaṃ prahīṇasyāpi saṃmukhībhāvāt /",
    "T07vakobhau:8532": " kiṃ tarhi /",
    "T07vakobhau:8533": " tadālambanakleśaprahāṇāt /",
    "T07vakobhau:8534": " ato yāvadeko 'pi tadālambanakleśaprakāra āste tāvadasya prahāṇaṃ nopapadyate /",
    "T07vakobhau:8535": " anye narakavedyānyakāmavedyaṃ dvayaṃ viduḥ /",
    "T07vakobhau:8536": " anye punarācāryāḥ paśyanti narakavedanīyaṃ narakāccānyakāmadhātuvedanīyaṃ karma yathākrama kṛṣṇaṃ kṛṣṇaśuklaṃ ceti /",
    "T07vakobhau:8537": " narake hyakuśalasyaiva karmaṇo vipākastena tadvedanīyaṃ kṛṣṇamityucyate ato 'nya kāmadhātau kuśalākuśalasya karmaṇo vipākastena tadvedanīyaṃ kṛṣṇaśuklamityuktam /",
    "T07vakobhau:8538": " dṛgdheyaṃ kṛṣṇamanye",
    "T07vakobhau:8539": " anye punarāhurdarśanaprahātavyaṃ karma kṛṣṇa kuśalenāmiśratvāt /",
    "T07vakobhau:8540": " anyatkṛṣṇaśuklaṃ tu kāmajam // VAkK_4.63 //",
    "T07vakobhau:8541": " anyattu kāmāvacaraṃ karma kṛṣṇaśuklam /",
    "T07vakobhau:8542": " kiṃ tadanyat /",
    "T07vakobhau:8543": " bhāvanāprahātavyam /",
    "T07vakobhau:8544": " taddhi kuśalaṃ cākuśalaṃ ceti /",
    "T07vakobhau:8545": " sūtra uktaṃ trīṇi mauneyāni kāyamauneyaṃ vāṅmauneyaṃ manomauneyaṃ ca /",
    "T07vakobhau:8546": " tatra",
    "T07vakobhau:8547": " aśaikṣaṃ kāyavākkarma manaścaiva yathākramam /",
    "T07vakobhau:8548": " maunatrayam",
    "T07vakobhau:8549": " aśaikṣe kāyavākkarmaṇī kāyavāṅmauneye /",
    "T07vakobhau:8550": " aśaikṣaṃ tu mana eva manomauneyaṃ na manaskarmeti /",
    "T07vakobhau:8551": " kiṃ kāraṇam /",
    "T07vakobhau:8552": " cittaṃ hi paramārthamuniḥ /",
    "T07vakobhau:8553": " tat kila kāyavākkarmabhyāmanumīyata iti /",
    "T07vakobhau:8554": " api khalu kāyavākkarmaṇī viratisvabhāvena na manaskarma /",
    "T07vakobhau:8555": " cittā vijñaptyabhāvāt /",
    "T07vakobhau:8556": " viramārthena ca maunam /",
    "T07vakobhau:8557": " ato mana eva virataṃ maunamityucyate /",
    "T07vakobhau:8558": " kasmādaśaikṣameva nānyat /",
    "T07vakobhau:8559": " arhataḥ parmārthamunitvāt /",
    "T07vakobhau:8560": " sarvakleśajalpoparateḥ /",
    "T07vakobhau:8561": " trīṇi śauceyāni uktāni sūtre /",
    "T07vakobhau:8562": " kāyaśauceyaṃ vākśauceyaṃ manaḥsauceyaṃ ca /",
    "T07vakobhau:8563": " tadetat /",
    "T07vakobhau:8564": " tridhā śaucaṃ sarvaṃ sucaritatrayam // VAkK_4.64 //",
    "T07vakobhau:8565": " sarvaṃ kāyasucaritaṃ kāyaśaucam /",
    "T07vakobhau:8566": " sarvaṃ vāṅmanaḥ sucaritaṃ vāṅmanaḥ śaucam /",
    "T07vakobhau:8567": " duścaritamalāpakarṣaṇāttāvatkālamatyantaṃ vā /",
    "T07vakobhau:8568": " eṣā ca deśanā mithyāmauna śaucādhimuktikānāṃ vivecānārtham /",
    "T07vakobhau:8569": " trīṇi duścaritānyuktāni /",
    "T07vakobhau:8570": " tatra",
    "T07vakobhau:8571": " aśubhaṃ kāyakarmādi mataṃ duścarita trayam /",
    "T07vakobhau:8572": " akuśalaṃ kāyavāṅmanaskarma yathākramaṃ kāyavāṅmanoduścaritam /",
    "T07vakobhau:8573": " akarmāpi tvabhidhyādimanoduścaritaṃ tridhā // VAkK_4.65 //",
    "T07vakobhau:8574": " akarmasvabhāvamapyasti trividhaṃ manoduścaritaṃ cetanārthāntarabhūtamabhidhyā vyāpādo mithyādṛṣṭiśca",
    "T07vakobhau:8575": " abhidhyādaya eva manaskarmeti dārṣṭāntikāḥ /",
    "T07vakobhau:8576": " saṃcetanīyasūtre vacanāt /",
    "T07vakobhau:8577": " evaṃ tu sati karmakleśayoraikyaṃ syāt /",
    "T07vakobhau:8578": " kim syādyadi kaścit kleśo 'pi karma syāt /",
    "T07vakobhau:8579": " naitadasti /",
    "T07vakobhau:8580": " sūtraṃ viruddhaṃ syāt /",
    "T07vakobhau:8581": " sūtre tu cetanāyāstanmukhena pravṛttestaistāṃ darśayatīti vaibhāṣikāḥ /",
    "T07vakobhau:8582": " aniṣṭaphalatvātkuṭsitaḥ kāyavāṅmanaścāro duścaritam /",
    "T07vakobhau:8583": " viparyayātsucaritam",
    "T07vakobhau:8584": " iṣṭaṃ kuśalaṃ kāyavāṅmanaskarmānabhidhyā 'vyāpādasamyagdṛṣṭayaśca /",
    "T07vakobhau:8585": " parānugrahopaghātābhisaṃdhyabhāve kathaṃ samyagdṛṣṭimithyādṛṣṭavyoḥ kuśalākuśalatvam /",
    "T07vakobhau:8586": " tanmūlatvāt /",
    "T07vakobhau:8587": " yāni caitāni duścaritasucaritānyuktāni",
    "T07vakobhau:8588": " tadaudārikasaṃgrahāt /",
    "T07vakobhau:8589": " daśa karmapathā uktā yathāyogaṃ śubhāśubhāḥ // VAkK_4.66 //",
    "T07vakobhau:8590": " teṣāmeva sucaritaduścaritānāṃ caudārikasaṃgraheṇa daśa karmapathāḥ sūtra uktāḥ yathāyogaṃ kuśalāḥ sucaritebhyo 'kuśalā duścaritebhyaḥ /",
    "T07vakobhau:8591": " kimatra duścaritamasaṃgṛhītaṃ kiṃ vā sucaritam /",
    "T07vakobhau:8592": " akukśaleṣu tatkarmapathesu kāyaduścaritasya pradeśo na saṃgṛhītaḥ prayogapṛṣṭhabhūtaḥ kliṣṭaścānyo 'pi bandhānādiḥ /",
    "T07vakobhau:8593": " tasya nātyaudārikatvāt /",
    "T07vakobhau:8594": " yaddhi kāyaduścaritaṃ pareṣāṃ jīvitabhogadārebhyaścyāvakaṃ tatkarmapatha uktaṃ tato vivecanārtham",
    "T07vakobhau:8595": " vāgduścaritamapi yadeva praśādaṃ tatkarmapatha uktaṃ tadarthameva /",
    "T07vakobhau:8596": " manoduścaritasya ca pradeśacetanā /",
    "T07vakobhau:8597": " kuśaleṣvapi kāyasucaritasya pradeśaḥ prayogapṛṣṭhamadyādiviratidānejyādiko vāksucaritasya priyavacanādiko manaḥ sucaritasya cetanā /",
    "T07vakobhau:8598": " eṣāṃ ca karmapathānām",
    "T07vakobhau:8599": " aśubhāḥ ṣaḍavijñaptiḥ",
    "T07vakobhau:8600": " akuśalāḥ ṣaṭ karmapathā avaśyamavijñaptisvabhāvāḥ prāṇātipātādattādānamṛṣāvādapaiśunyapārupyasaṃbhinnapralāpāḥ",
    "T07vakobhau:8601": " pareṇa kārayato maulavijñaptyabhāvāt /",
    "T07vakobhau:8602": " dvidhaikaḥ",
    "T07vakobhau:8603": " kāmamithyācāro nityaṃ vijñaptyavijñaptisvabhāvastasya svayeva niṣṭhāpanāt /",
    "T07vakobhau:8604": " nahi taṃ pareṇa kārayatastādṛśī prītirbhavatīti /",
    "T07vakobhau:8605": " te 'pi kurvataḥ /",
    "T07vakobhau:8606": " te 'pi ṣaṭ karmapathāḥ svayaṃ kurvato dvividhā bhavanti",
    "T07vakobhau:8607": " vijñaptiravijñaptiśca tatkālamaraṇe paścāt maraṇe tvavijñaptireva /",
    "T07vakobhau:8608": " kuśalānāṃ punaḥ karmapathānāṃ",
    "T07vakobhau:8609": " dvividhāḥ sapta kuśalāḥ",
    "T07vakobhau:8610": " kuśalāḥ sapta rūpiṇaḥ karmapathā avaśyaṃ dviprakārā vijñaptiravijñaptiśca",
    "T07vakobhau:8611": " vijñaptyadhīnatvātsamādānaśīlasya /",
    "T07vakobhau:8612": " avijñaptiḥ samādhijāḥ // VAkK_4.67 //",
    "T07vakobhau:8613": " dhyānānāsravasaṃvarasaṃgṛhītāḥ samādhijāḥ ucyante /",
    "T07vakobhau:8614": " te hyavijñaptireva cittamātrādhīnatvāt /",
    "T07vakobhau:8615": " sāmantakāstu vijñaptiḥ",
    "T07vakobhau:8616": " karmapathasāmantakāstu vijñaptisvabhāvā avaśyam /",
    "T07vakobhau:8617": " avijñaptirbhavenna vā /",
    "T07vakobhau:8618": " yadi tīvreṇa paryavasthānena pramādena vā ghanarasena prayogamārabheta syādavijñaptiranyathā na syāt /",
    "T07vakobhau:8619": " viparyayeṇa pṛṣṭhāni",
    "T07vakobhau:8620": " sāmantakebhyo viparyayeṇa karmapathānāṃ pṛṣṭhāni veditavyāti /",
    "T07vakobhau:8621": " tāni avaśyamavijñaptisvabhāvāni /",
    "T07vakobhau:8622": " vijñaptistu bhavenna vā /",
    "T07vakobhau:8623": " yadi karmapathaṃ kṛṭvā punastasyānudharmaṃ ceṣṭeta tasya syāt vijñaptiranyathā na syāt /",
    "T07vakobhau:8624": " atha kuto yāvadeṣāṃ prayogamaulapṛṣṭhānāṃ vyavasthānam /",
    "T07vakobhau:8625": " yadā tāvadiha kaścit paśuṃ hantukāmo mañcakāduttiṣṭhati mūlyaṃ gṛhlāti gacchatyāmṛśati paśuṃ krīṇātyānayati puṣṇāti praveśayati nihantuṃ śāstramādatte prahāramekaṃ dadāti dvau vā yāvanna jīvitā dvacyaparopayati tāvat prayogaḥ /",
    "T07vakobhau:8626": " yena tu prahāreṇa jīvitādvyaparopayati tatra yā vijñaptistatkṣaṇikā vā 'vijñaptirayaṃ maulaḥ karmapathaḥ /",
    "T07vakobhau:8627": " dvābhyāṃ hi kāraṇābhyāṃ prāṇātipātāvadyena spṛśyate prayogataḥ mṛte sati phalaparipūritaśca",
    "T07vakobhau:8628": " tata ūrdhvamavijñaptikṣaṇāḥ pṛṣṭhaṃ bhavanti /",
    "T07vakobhau:8629": " yāvacca taṃ paśuṃ kuṣṇāti śodhayati vikrīṇīte pacati khādayatyanukīrtayati vā tāvadasya vijñaptikṣaṇā api pṛṣṭhaṃ bhavanti /",
    "T07vakobhau:8630": " evamanyeṣvapi yathāsaṃbhavaṃ yojyam /",
    "T07vakobhau:8631": " abhidhyādīnāṃ nāsti prayogo na pṛṣṭhaṃ saṃmukhībhāvamātrātkarmapathaḥ /",
    "T07vakobhau:8632": " idamatra vaktavyam /",
    "T07vakobhau:8633": " kiṃ tāvat maraṇabhavasthe tasmin prāṇini ye vijñaptyavijñaptī te karmapatha āhosvinmṛte /",
    "T07vakobhau:8634": " kiṃ cātaḥ /",
    "T07vakobhau:8635": " yadi tāvanmaraṇabhavasthe sahamṛṭasyāpio anturghātayiturvā prāṇātipātāvadyena yogaḥ prāpnoti",
    "T07vakobhau:8636": " na ceṣa siddhāntaḥ /",
    "T07vakobhau:8637": " atha mṛte /",
    "T07vakobhau:8638": " yaduktaṃ \"yena tu prahāreṇa jīvitādvacyaparopayati tatra yā vijñaptistatkṣaṇikā vā 'vijñaptirayaṃ maulaḥ karmapatha\" iti tanā vaktavyam /",
    "T07vakobhau:8639": " yaccāpīdaṃ śāstra uktaṃ \"syāt prāṇī hataḥ prāṇātipātaścāniruddhaḥ /",
    "T07vakobhau:8640": " syādyathā hi tatprāṇī jīvitādvyaparopito bhavati prayogaścāpratiprasragdha\" ityatra pṛṣṭhaṃ",
    "T07vakobhau:8641": " vaibhāṣikīyo 'rthavirodho maulasyaiva tadānīmaniruddhatvāt /",
    "T07vakobhau:8642": " yathā na doṣastathā 'stu /",
    "T07vakobhau:8643": " kathaṃ ca na doṣaḥ /",
    "T07vakobhau:8644": " maula evātra prayogaśabdenokta iti /",
    "T07vakobhau:8645": " vijñaptistarhi tadā kathaṃ maulaḥ karmapatho bhavati /",
    "T07vakobhau:8646": " kathaṃ ca na bhavitavyam /",
    "T07vakobhau:8647": " asāmarthyat /",
    "T07vakobhau:8648": " avijñaptiridānīṃ kathaṃ bhavati /",
    "T07vakobhau:8649": " tasmāt prayogaphalaparipūrikāle tadubhayaṃ karmapathaḥ syāt karmatpatho",
    "T07vakobhau:8650": " 'pyanyasya prayogaḥ pṛṣṭhaṃ ca bhavati /",
    "T07vakobhau:8651": " prāṇātipātasya daśāpi karmapathāḥ prayogaḥ /",
    "T07vakobhau:8652": " yathā ca śatrorvadhārthaṃ kṛtyaṃ samupasthāpayan paśunā valiṃ kuryāt parakīyaṃ kṛtvā dāreṣu cāsya vipratipadyeta taireva tadghātanārtham anṛtapiśunaparuṣasāntavaiścāsya mitrabhedaṃ kuryādyānyasya paritrāṇāya kalperan abhidhyāṃ ca tatsva kuryāttatraiva ca vyāpādaṃ tadvadhārthaṃ ca",
    "T07vakobhau:8653": " mithyādṛṣṭiṃ vṛṃhayediti /",
    "T07vakobhau:8654": " evamanyeṣvapi yathāyogaṃ yojyam /",
    "T07vakobhau:8655": " na tvabhidhyādayaḥ prayogā yujyante /",
    "T07vakobhau:8656": " nahi cittotpādamātreṇa prayukto bhavati /",
    "T07vakobhau:8657": " kriyānārambhāt /",
    "T07vakobhau:8658": " sūtra uktaṃ \"prāṇātipāto bhikṣavastrividho lobhajo dveṣajo mohajo",
    "T07vakobhau:8659": " yāvanmithyādṛṣṭi\"riti /",
    "T07vakobhau:8660": " tatra kīdṛśaḥ prāṇātipāto lobhaja ityevamādi vaktavyam /",
    "T07vakobhau:8661": " nātra sarveṣāṃ karmapathānāṃ lobhādibhirniṣṭhā /",
    "T07vakobhau:8662": " prayogastu trimūlajaḥ // VAkK_4.68 //",
    "T07vakobhau:8663": " prayogasteṣāmakuśalamūlatrayājjāta ityādisamutthānavacanādevamuktaḥ /",
    "T07vakobhau:8664": " tatra lobhajapraṇātipāto yathā taccharīrāvayavārthamarthārthaṃ krītārthaṃ ca prāṇinaṃ jīvitādvyaparopayati ātmasuhṛtparitrāṇāya /",
    "T07vakobhau:8665": " dveṣajo yathā vairanipīḍanārtham /",
    "T07vakobhau:8666": " mohajo yathā yājñikānāṃ dharmabuddhyā rājñāṃ ca dharmapāṭhakaprāmāṇyāddhiṃsatām /",
    "T07vakobhau:8667": " duṣṭānāṃ kila nigrahaṃ kurvanto rājānaḥ puṇyabhājo bhavantīti /",
    "T07vakobhau:8668": " pārasīkānāṃ ca /",
    "T07vakobhau:8669": " te hyevamāhuḥ /",
    "T07vakobhau:8670": " \"mātāpitarau jīrṇau vā glānau vā hantavyā\"viti /",
    "T07vakobhau:8671": " ye cānye 'pyevamāhurahivṛścikatryamvukādayo manuṣyāṇāmupaghātāpakā hantavyāḥ mṛgapaśupakṣimahiṣādayaścopabhogārthatvāditi",
    "T07vakobhau:8672": " yaśca mithyādṛṣṭipravartitaḥ prāṇātipātaḥ /",
    "T07vakobhau:8673": " lobhajamadattādānaṃ yo yenārthi sa tadvarati anyalābhasatkārayaśo 'rthaṃ",
    "T07vakobhau:8674": " vā ātmasukṛtaparitrāṇāya vā /",
    "T07vakobhau:8675": " dveṣajaṃ yadvairanipīḍanārtham /",
    "T07vakobhau:8676": " mohajaṃ yathā rājñāṃ dharmapāṭhakaprāmāṇyāt /",
    "T07vakobhau:8677": " duṣṭanigrahārthaṃ yathā brāhmaṇā āhuḥ \"sarvamidaṃ brahmaṇā brāhmaṇebhyo dattaṃ brāhmaṇānāṃ daurbalyādvṛṣlāḥ paribhuñjate /",
    "T07vakobhau:8678": " tasmādapaharan brāhmaṇaḥ sumādatte svameva brāhmaṇo bhuṅkte svaṃ vaste svaṃ dadāti ce\" ti",
    "T07vakobhau:8679": " na caiśāmaparasvasaṃjñā bhavati /",
    "T07vakobhau:8680": " yacca mithyādṛṣṭipravarttitam /",
    "T07vakobhau:8681": " lobhajaḥ kāmamithyācāraḥ dārādiṣu tatsaṃrāgādabrahmacaryaṃ lābhasatkārārthamātmasuhṛtparitrāṇāya",
    "T07vakobhau:8682": " dveṣajo vairanipīḍanārtham /",
    "T07vakobhau:8683": " mohajo yathā pārasīkānāṃ mātrādigamanaṃ gosave ca yajñe /",
    "T07vakobhau:8684": " yothoktaṃ \"brāhmaṇo gosaveneṣṭyā saṃvatsaragovratī bhavati /",
    "T07vakobhau:8685": " upahā udakaṃ cūṣati tṛṇāni cchinatti upaiti mātaramupasvasāramupa",
    "T07vakobhau:8686": " sagotrā\"miti /",
    "T07vakobhau:8687": " ye cāhu \"rudūkhalapuṇyaphalapakvānnatīrthamārgaprakhyo mātṛgrāma\" iti /",
    "T07vakobhau:8688": " mṛṣāvādādayo lobhajā dveṣajāścapūrvavat /",
    "T07vakobhau:8689": " mohajo mṛṣāvādo yathāha /",
    "T07vakobhau:8690": " \"na narmayuktamanṛtaṃ hi nāsti",
    "T07vakobhau:8691": " na strīṣu rājanna vivāhakāle /",
    "T07vakobhau:8692": " prāṇātyaye sarvadhanāpahāre pañcānṛtānyāhurapātakānī\"ti /",
    "T07vakobhau:8693": " yaṣca mithyādṛṣṭipravartito mṛṣāvādaḥ /",
    "T07vakobhau:8694": " paiśunyādayastu mithyādṛṣṭipravartitā mohajāḥ /",
    "T07vakobhau:8695": " yaṣcaca vedādyasacchāstrapralāpaḥ /",
    "T07vakobhau:8696": " abhidhyādayaḥ kathaṃ lobhajāḥ /",
    "T07vakobhau:8697": " tadanantarasaṃbhūterabhidhyādyāstrimūlajāḥ /",
    "T07vakobhau:8698": " lobhādanantaramutpannā lobhajāḥ dveṣādanantaraṃ dveṣajā mohādanantaraṃ mohajāḥ /",
    "T07vakobhau:8699": " uktā kuśalāḥ karmapathāḥ /",
    "T07vakobhau:8700": " kuśalāḥ kathamityāha",
    "T07vakobhau:8701": " kuśalāḥ saprayogāntā alobhadveṣamohajāḥ // VAkK_4.69 //",
    "T07vakobhau:8702": " saprayogapṛṣṭhāḥ kuśalāḥ karmapathā alobhadveṣamohajāḥ /",
    "T07vakobhau:8703": " kuṣalacittasamutthitatvāt /",
    "T07vakobhau:8704": " tasya ca avaśya malobhādibhiḥ saṃprayogāt tatrākuśala karmapathaprayogādviratiḥ kuśalakarmapathaprayogaḥ",
    "T07vakobhau:8705": " maulādviratiḥ maulaḥ /",
    "T07vakobhau:8706": " pṛṣṭhād viratiḥ pṛṣṭhaḥ /",
    "T07vakobhau:8707": " tadyathā śrāmaṇera upasaṃpādyamāno nānāvāsaṃ praviśati bhikṣūnvandate upādhyāyaṃ yācate yāvadekaṃ karmavācanaṃ kriyate dvitīyaṃ ca /",
    "T07vakobhau:8708": " ayaṃ prayogaḥ /",
    "T07vakobhau:8709": " tṛtīya karmavācane yā vijñaptistatkṣaṇikā cāvijñaptirayaṃ maulaḥ karmapathaḥ /",
    "T07vakobhau:8710": " tata ūrdhvaṃ yāvanniśrayā ārocyante tadadhiṣṭhānaṃ ca vijñapayati avijñaptica yāvadatuvartate idaṃ pṛṣṭham /",
    "T07vakobhau:8711": " yaduktaṃ \"na sarveṣāṃ karmapathānāṃ lobhādibhirniṣṭhe\"tyatha kasya kena niṣṭhā /",
    "T07vakobhau:8712": " vadhavyāpādapāruṣyaniṣṭhā dveṣeṇa",
    "T07vakobhau:8713": " eṣāṃ prāṇātipātavyāpādapāruṣpāṇāṃ dveṣeṇa samāptiḥ /",
    "T07vakobhau:8714": " parityāgaparuṣacittasaṃmukhī bhāvāt /",
    "T07vakobhau:8715": " lobhataḥ /",
    "T07vakobhau:8716": " parastrīgamanābhidhyā 'dattādānasamāpanam // VAkK_4.70 //",
    "T07vakobhau:8717": " lobhena kāmamithyācārābhidhyā 'dattādānānāṃ samāptiḥ /",
    "T07vakobhau:8718": " mithyādṛṣṭestu mohena",
    "T07vakobhau:8719": " adhimātrabhūto hi tāṃ niṣṭhāpayati /",
    "T07vakobhau:8720": " śeṣāṇāṃ tribhiriṣyate /",
    "T07vakobhau:8721": " ke punaḥ śeṣāḥ /",
    "T07vakobhau:8722": " mṛṣāvādapaiśunyasaṃbhinnapralāpāḥ /",
    "T07vakobhau:8723": " eṣāṃ tribhirapi niṣṭhā lobhena dveṣeṇa mohena vā",
    "T07vakobhau:8724": " ya ete karmapathāścaturbhiḥ kāṇḍairuktāstrayastraya ekastrayaśca eṣāṃ",
    "T07vakobhau:8725": " yathākramaṃ",
    "T07vakobhau:8726": " sattvabhogāvadhiṣṭhānaṃ nāmarūpaṃ ca nāma ca // VAkK_4.71 //",
    "T07vakobhau:8727": " sattvādhiṣṭhānā vadhādayaḥ /",
    "T07vakobhau:8728": " bhogādhiṣṭhānāṃ parastrīgamanādayaḥ /",
    "T07vakobhau:8729": " nāmarūpādhiṣṭhāmithyādṛṣṭiḥ /",
    "T07vakobhau:8730": " nāmakāyādhiṣṭhānā mṛṣāvādādayaḥ /",
    "T07vakobhau:8731": " yaḥ paraṃ maraṇānniyamayya samaṃ tena pūrvaṃ vā mriyate kimasya maulaḥ karmapatho bhavatyutāho na /",
    "T07vakobhau:8732": " samaṃ prāk ca mṛtasyāsti na maulaḥ",
    "T07vakobhau:8733": " ata evocyate \"syāt prayogaṃ kuryāt phalaṃ ca paripūrayenna ca",
    "T07vakobhau:8734": " prāṇātipātāvadyena spṛśyate /",
    "T07vakobhau:8735": " āha /",
    "T07vakobhau:8736": " syāt yathāpi tadvyaparopavaḥ pūrvaṃ saha vā kālaṃ kuryā\"diti kiṃ punastatkāraṇam nahi vadhye jīvati hantuḥ prāṇātipātāvadyenāsti yogo nāpi",
    "T07vakobhau:8737": " sahamṛtasya hantuḥ /",
    "T07vakobhau:8738": " anyāśrayodayāt /",
    "T07vakobhau:8739": " thenāśrayeṇa tatprayogaḥ kṛtaḥ sa ucchinno 'nya evāśrayo nikāyasabhāgabhinna utpannaḥ /",
    "T07vakobhau:8740": " tasya prayoktṛtvāt karmapathena yogo na yuktaḥ /",
    "T07vakobhau:8741": " yatsenāpātamṛgayāvaskandheṣu pareṣāṃ vadhārthaṃ bahavaḥ samagrāḥ patantyekaśca prāṇātipātaṃ karoti kastena samanvāgato bhavati /",
    "T07vakobhau:8742": " senādiṣvekakāryatvāt sarve kattṛvadanvitāḥ // VAkK_4.72 //",
    "T07vakobhau:8743": " yathaiva hi karttā tathā sarve samanvāgatā bhavantyekakāryatvāt /",
    "T07vakobhau:8744": " arthato hi te 'yonyaṃ payoktāro bhavanti /",
    "T07vakobhau:8745": " yastarhi balānnīyate so'pi samanvāgato bhavatyanyatra ya evaṃ naścitya yāyāt yāvajjīvitahetorapi prāṇinaṃ na haniṣyāmīti /",
    "T07vakobhau:8746": " kiyatā punaḥ prāṇātipātaṃ svayaṃ kurvataḥ karmapatho bhavati kiyatā yāvanmithyādṛṣṭiḥ karmapathaḥ iti lakṣaṇaṃ vaktavyaṃ taducyate /",
    "T07vakobhau:8747": " prāṇātipātaḥ saṃcintya parasyābhrāntimāraṇam /",
    "T07vakobhau:8748": " yadi mārayiṣyāmyenamiti saṃjñāya paraṃ mārayati tameva ca mārayati nānyaṃ bhramitvā /",
    "T07vakobhau:8749": " iyatā prāṇātipāto bhavati /",
    "T07vakobhau:8750": " yastarhi saṃdigdho mārayati kimayaṃ prāṇī na prāṇīti sa evānyo veti so 'pyavaśyametaṃ niścayaṃ labdhvā tatra praharati /",
    "T07vakobhau:8751": " yo 'stu so 'stviti kṛtamevānena tyāgacittaṃ bhavati /",
    "T07vakobhau:8752": " kathaṃ kṣaṇikeṣu skandheṣu prāṇātipāto bhavati /",
    "T07vakobhau:8753": " prāṇo nāma vāyuḥ kāyacittasaṃniśrito vartate /",
    "T07vakobhau:8754": " tamabhipātayati /",
    "T07vakobhau:8755": " yathā pradīpaṃ nirodhayati ghaṇṭāsvanaṃ vā /",
    "T07vakobhau:8756": " jīvitendriyaṃ vā prāṇāstannirodhayati /",
    "T07vakobhau:8757": " yadyekasyāpi jīvitakṣaṇasyotpadyamānasyāntarāyaṃ karoti prāṇātipātāvadyena spṛśyate nānyathā",
    "T07vakobhau:8758": " kasya tajjīvitaṃ yastadabhāvānmṛto bhavati /",
    "T07vakobhau:8759": " kasyeti ṣaṣṭhīṃ pudgalavāde vicārayiṣyāmaḥ /",
    "T07vakobhau:8760": " uktaṃ tu bhagavatā",
    "T07vakobhau:8761": " \"āyuruṣmā 'tha vijñānaṃ yadā kāyaṃ jahatyamī /",
    "T07vakobhau:8762": " apaviddhastadā śete yathā kāṣṭhamacetana\" // iti /",
    "T07vakobhau:8763": " tasmātsendriyaḥ kāyo jīvatītyucyate anindriyo mṛta iti /",
    "T07vakobhau:8764": " abuddhipūrvādapi prāṇivadhāt karturadharmo yathā 'gnisaṃyogāddāha iti nirgranthāḥ /",
    "T07vakobhau:8765": " teṣāṃ paradāradarśane 'pyeṣa prasaṅgaḥ /",
    "T07vakobhau:8766": " nirgranthaśiroluñcane ca kaṣṭatapodeśane ca śāstuḥ tadvisūcikāmaraṇe ca dāturvaidyānāṃ cāturapīḍane maraṇe ca mātṛgabhasthayoścānyonyaṃ duḥkhanimittatvāt /",
    "T07vakobhau:8767": " vadhyasyāpi ca tatkriyāsaṃbandhādagnisvāśrayadāhavat /",
    "T07vakobhau:8768": " kāryataścāprasaṅgastadasambandhāt /",
    "T07vakobhau:8769": " pareṇāgnim sparśayatastenādāhavat /",
    "T07vakobhau:8770": " acetanānāṃ ca kāṣṭhādīnāṃ gṛhapāte prāṇivadhāt pāpaprasaṅgo na vā dṛṣṭāntamātrātsiddhiriti",
    "T07vakobhau:8771": " uktaḥ prāṇātipātaḥ /",
    "T07vakobhau:8772": " adattādānamanyasvasvīkriyā balacauryataḥ // VAkK_4.73 //",
    "T07vakobhau:8773": " abhrāntyeti vartate /",
    "T07vakobhau:8774": " yadi balādvā cauryeṇa vā parasvaṃ svīkaroti yatraiva ca balacauryābhiprāyeṇānyatra saṃjñāvibhramāt iyatā 'dattādānaṃ bhavati /",
    "T07vakobhau:8775": " stūpādapaharato buddhāda dattādānam /",
    "T07vakobhau:8776": " sarvaṃ hi tadbhagavatā parinirvāṇakāle parigṛthītamiti /",
    "T07vakobhau:8777": " yeṣāṃ samrakṣyamityapare /",
    "T07vakobhau:8778": " asvāmikaṃ ca nidhimuddharato viṣayasvāmikāt parivartakaṃ harataḥ kṛte karmaṇi sīmāprāptebhyaḥ akṛte sarvabuddhaśaikṣyebhyaḥ /",
    "T07vakobhau:8779": " agamyagamanaṃ kāmamithyācāraścaturvidhaḥ /",
    "T07vakobhau:8780": " catuṣprakāramagamyagamanaṃ kāmamithyācāraḥ /",
    "T07vakobhau:8781": " agamyāṃ gacchati paraparigṛhītāṃ vā mātaraṃ duhitaraṃ vā mātṛpitṛsaṃbandhinīṃ vā /",
    "T07vakobhau:8782": " anaṅge vā gacchati svāmapi bhāryām apāne mukhe vā /",
    "T07vakobhau:8783": " adeśe vā gacchati prakāśe caitye vihāre vā /",
    "T07vakobhau:8784": " akāle vā gacchati /",
    "T07vakobhau:8785": " kaḥ punaḥ akālaḥ /",
    "T07vakobhau:8786": " garbhiṇīṃ vā gacchati pāyayantīṃ vā saniyamāṃ vā /",
    "T07vakobhau:8787": " yadi bharturanujñayā saniyamā bhavatītyeke /",
    "T07vakobhau:8788": " abhrāntyeti vartate /",
    "T07vakobhau:8789": " yadi svasaṃjñī parastriyaṃ yāyāt na syāt karmapathaḥ /",
    "T07vakobhau:8790": " yadyanyaḥ parastrīsaṃjñayā 'nyāmabhigacchet",
    "T07vakobhau:8791": " paradāraprayogādvastuparibhogācca syādityeke /",
    "T07vakobhau:8792": " anyatra prayogānna syāt prāṇāti pātavadityapare /",
    "T07vakobhau:8793": " bhikṣuṇīṃ gacchataḥ kasyāntikāt kāmamithyācāraḥ /",
    "T07vakobhau:8794": " viṣayasvāminaḥ /",
    "T07vakobhau:8795": " tasya hi tanna marṣaṇīyam /",
    "T07vakobhau:8796": " tasyāpi saniyamā svabhāryeva tu sā na gamyā /",
    "T07vakobhau:8797": " kumārīṃ gacchato yasya nisṛṣṭā no cedyasya rakṣā 'ntato rājñaḥ /",
    "T07vakobhau:8798": " anyathāsaṃjñino vākyamarthābhijñe mṛṣāvacaḥ // VAkK_4.74 //",
    "T07vakobhau:8799": " yadi yamarthaṃ bravīti tasminnanyathāsamjñī bhavati yaṃ cādhikṛtya bravīti sa tasya vākyasyārthābhijño bhavati tadvākyaṃ mṛṣāvādaḥ /",
    "T07vakobhau:8800": " anabhijñe kiṃ syāt /",
    "T07vakobhau:8801": " saṃbhinnapralāpaḥ syāt /",
    "T07vakobhau:8802": " vākyamityucyate /",
    "T07vakobhau:8803": " kadācicca bahavo varṇā vākyaṃ bhavantīti katamaḥ tatra karmapathaḥ /",
    "T07vakobhau:8804": " paścimaḥ sahāvijñaptyā yatra cārthābhijño bhavati /",
    "T07vakobhau:8805": " pūrve tu varṇāḥ prayogaḥ /",
    "T07vakobhau:8806": " arthābhijña ityucyate /",
    "T07vakobhau:8807": " ki tāvadabhijñātārthe śrotari āhosvit abhijñātuṃ samarthe /",
    "T07vakobhau:8808": " kiṃ cātaḥ /",
    "T07vakobhau:8809": " yadyabhijñātārthe manovijñānaviṣayatvādvākyārthasya śrotravijñānena saha nirodhācca vāgvijñapteravijñaptireva syāt karmapathaḥ /",
    "T07vakobhau:8810": " athābhijñātuṃ samarthe /",
    "T07vakobhau:8811": " evaṃ doṣo na bhavati /",
    "T07vakobhau:8812": " kathaṃ cābhijñātuṃ samartho 'pyutpannabhāva utpanne śrotravijñāne /",
    "T07vakobhau:8813": " yathā na doṣastathā 'stu /",
    "T07vakobhau:8814": " ṣodaśa vyavahārāḥ sūtra uktāḥ /",
    "T07vakobhau:8815": " \"adṛṣṭe dṛṣṭavāditā aśrute 'mate 'vijñāte vijñātavāditā dṛṣṭe adṛṣṭavāditā",
    "T07vakobhau:8816": " yāvad vijñāte 'vijñātavāditā itīme 'nāryā aṣṭau vyavahārāḥ /",
    "T07vakobhau:8817": " dṛṣṭe dṛṣṭavāditā yāvadvijñāte vijñātavāditā adṛṣṭ 'dṛṣṭavāditā",
    "T07vakobhau:8818": " yāvadavijñāte avijñātavāditā itīme āryā aṣṭau vyavahārāḥ /",
    "T07vakobhau:8819": " tatraiṣāṃ dṛṣṭaśrutamatavijñātānāṃ kiṃ lakṣaṇam /",
    "T07vakobhau:8820": " cakṣuḥ śrotramanaścittairanubhūtaṃ tribhiśca yat /",
    "T07vakobhau:8821": " taddṛṣṭaśrutavijñātaṃ mataṃ coktaṃ yathākramam // VAkK_4.75 //",
    "T07vakobhau:8822": " yaccakṣurvijñānenānubhūtaṃ taddṛṣṭamityuktam /",
    "T07vakobhau:8823": " yacchrotravijñānena tacchrutam /",
    "T07vakobhau:8824": " yanmano vijñānena tat vijñātam /",
    "T07vakobhau:8825": " yat ghrāṇajihvākāyavijñānaistanmatam /",
    "T07vakobhau:8826": " kiṃ kāraṇam /",
    "T07vakobhau:8827": " gandharasaspraṣṭavyānyavyākṛtatvānmṛtakalpāni /",
    "T07vakobhau:8828": " ata eteṣu matākhyeti vaibhāṣikāḥ /",
    "T07vakobhau:8829": " kimatra jñāpakam /",
    "T07vakobhau:8830": " sūtraṃ yuktiśca /",
    "T07vakobhau:8831": " sūtraṃ tāvat \"tatkiṃ manyase māhakīmātaḥ yāni tvayā cakṣuṣā rūpāṇi na dṛṣṭāni na dṛṣṭapūrvāṇi na paśyasi nāpi te evaṃ bhavati paśyeyamiti /",
    "T07vakobhau:8832": " api nu te tannidānamutpannaśchando vā rāgo vā sneho vā yena vā ālayo vā nīyatiradhyavasānaṃ vā /",
    "T07vakobhau:8833": " no bhadanta /",
    "T07vakobhau:8834": " ye tvayā śrotreṇa śabdā na śrutā na śrutapūrvā vistareṇa yāvanmanasā dharmā na vijñātā vistareṇa yāvanno bhadanta /",
    "T07vakobhau:8835": " atra ca te māhakīmātardṛṣṭe dṛṣṭamātraṃ bhaviṣyati śrute mate vijñāte",
    "T07vakobhau:8836": " vijñātapātramityu\"ktam /",
    "T07vakobhau:8837": " atastriṣu viṣayeṣu dṛṣṭaśrutavijñātaśabdāpadeśādgandhādiṣu matākhyā amyate /",
    "T07vakobhau:8838": " ata evaṃ cāniṣyamāṇe dṛṣṭādibhāvabāhyatvāt gandhādiṣu vyavahāro na syādityeṣā yuktiḥ /",
    "T07vakobhau:8839": " sūtraṃ tāvajjñāpakamanyārthatvāt /",
    "T07vakobhau:8840": " na hyatra sūtre bhagavān vyavahārānāṃ lakṣāṇaṃ śāsti sma /",
    "T07vakobhau:8841": " kiṃ tarhi /",
    "T07vakobhau:8842": " atra ca te ṣaḍvidhe viṣaye caturṣu vyavahāreṣu dṛṣṭādivyavahāramātraṃ bhaviṣyati na priyāpriyanimittādhyāropa ityayamatra sūtrārtho dṛśyate /",
    "T07vakobhau:8843": " kiṃ punarḍṛṣṭaṃ kiṃ ca yāvadvijñātam /",
    "T07vakobhau:8844": " kecittāvadāhuḥ /",
    "T07vakobhau:8845": " \"yat pañcabhirindriyaiḥ pratyakṣaṃ taddṛṣṭam /",
    "T07vakobhau:8846": " yat parata āgamitaṃ tacchrutam /",
    "T07vakobhau:8847": " yat svayaṃ yuktyanumānato rucitaṃ tanmatam /",
    "T07vakobhau:8848": " yanmanaḥpratyakṣabhāvenādhiṣṭitaṃ pratyātmavedyaṃ tadvijñātami\"ti /",
    "T07vakobhau:8849": " ete ca pañca viṣayāḥ pratyekaṃ dṛṣṭā iti vā kṛtvā vyavahrilyante /",
    "T07vakobhau:8850": " śrutā matā vijñātā iti vā /",
    "T07vakobhau:8851": " ṣaṣṭho 'nyatra dṛṣṭāditi nāsti gandhādiṣu vyavahārābhāvaprasaṅgaḥ /",
    "T07vakobhau:8852": " tasmādyuktiṃrapyeṣā yuktirna bhavati /",
    "T07vakobhau:8853": " pūrvācāryā evamāhuḥ /",
    "T07vakobhau:8854": " yad dṛṣṭaṃ yat pratyakṣīkṛtaṃ cakṣuṣā /",
    "T07vakobhau:8855": " śrutaṃ yac chrotreṇa parataścākharitam /",
    "T07vakobhau:8856": " mataṃ yat svayaṃ cintitam /",
    "T07vakobhau:8857": " vijñātaṃ yat pratyātmapratisaṃveditamadhigataṃ cotpannam /",
    "T07vakobhau:8858": " prasaṅgena śāstraṃ pravartayatām /",
    "T07vakobhau:8859": " yaḥ kāyenānyathātvaṃ prāpyetsyānmṛṣāvādaḥ /",
    "T07vakobhau:8860": " syāt /",
    "T07vakobhau:8861": " ata evocyate /",
    "T07vakobhau:8862": " \"syiānna kāyena parākrameta prāṇātipātāvadyena ca spṛśyeta /",
    "T07vakobhau:8863": " syādvācā parākrameta syānna vācā parākrameta mṛṣāvādāvadyena ca spṛśyeta /",
    "T07vakobhau:8864": " syāt kāyena parākrameta syānna kāyena na vācā parākrakmeta ubhayāvadyena ca spṛśyeta /",
    "T07vakobhau:8865": " syāt ṛśīṇāṃ manaḥpradoṣeṇa poṣadhanidarśanaṃ cātre\"ti /",
    "T07vakobhau:8866": " yadyubhayathā 'pi na parākrameta na cāvijñaptikāstyavijñaptiḥ kāmāvacarī kathaṃ tayoḥ karmapathaḥ siddhyati /",
    "T07vakobhau:8867": " kartavyo 'tra yatnaḥ /",
    "T07vakobhau:8868": " gato mṛṣāvādaḥ /",
    "T07vakobhau:8869": " paiśunyaṃ kliṣṭacittasya vacanaṃ parabhedane /",
    "T07vakobhau:8870": " yat kliṣṭacittasya pareṣāṃ bhedāya vacanamaprītaye tat paiśunyam /",
    "T07vakobhau:8871": " arthabhijña iti vartate abhrāntyeti ca /",
    "T07vakobhau:8872": " pāruṣyamapriyaṃ",
    "T07vakobhau:8873": " vacanat /",
    "T07vakobhau:8874": " kliṣṭacittasyeti vartate /",
    "T07vakobhau:8875": " arthābhijñe abhrāntyeti ca /",
    "T07vakobhau:8876": " yat kliṣṭacittasya pareṣāmapriyavacanamarthābhijñe tatraiva ca yat vivakṣitaṃ tat pāruṣyam",
    "T07vakobhau:8877": " sarvaṃ kliṣṭaṃ bhinna pralāpitā // VAkK_4.76 //",
    "T07vakobhau:8878": " vākyamityadhikāro vartate /",
    "T07vakobhau:8879": " sarvaṃ kliṣṭaṃ vacanaṃ saṃbhinnapralāpaḥ /",
    "T07vakobhau:8880": " saiva saṃbhinnapralāpitā /",
    "T07vakobhau:8881": " tadyogena hi saṃbhinnapralāpī bhavati /",
    "T07vakobhau:8882": " ato 'nyat kliṣṭamityanye",
    "T07vakobhau:8883": " ato mṛṣāvādādikādvākkarmaṇo yadanyat kliṣṭaṃ vacanaṃ tatsaṃbhinnapralāpa ityapare /",
    "T07vakobhau:8884": " lapanāgītanāṭyavat /",
    "T07vakobhau:8885": " kuśāstravacca",
    "T07vakobhau:8886": " tadyathā bhikṣurmithyājīvī lapanāṃ karoti raktāśca kecit gāyanti nāṭacye ca naṭāḥ pareṣāṃ rañjanārthaṃ pralapanti /",
    "T07vakobhau:8887": " kukśāstrāṇi ca taddṛṣṭayo 'pi gadanti /",
    "T07vakobhau:8888": " evaṃ paridevasaṃgaṇikādikamapi yadanyanmṛṣāvādādibhyaḥ kliṣṭaṃ vākkarma tatsaṃbhinnapralāpaḥ",
    "T07vakobhau:8889": " kathaṃ cakravartikāle gītaṃ cāsti na ca saṃbhinnapralāpaḥ /",
    "T07vakobhau:8890": " naiṣkramyopasaṃhitāni hi tadānīṃ giyante sma na grāmyarasopasaṃhitāni /",
    "T07vakobhau:8891": " tadāpyāvāhavivāhadyabhilāpasadbhāvādasti saṃbhinnapralāpo na karmapatha ityapare /",
    "T07vakobhau:8892": " abhidhyā tu parasvaviṣamaspṛhā // VAkK_4.77 //",
    "T07vakobhau:8893": " aho vata yat pareṣāṃ tanmama syāditi parasvebhyo yā viṣameṇānyāyena spṛhā svīkaranecchā balādvā copāyādvā sā 'bhidhyā karmapathaḥ /",
    "T07vakobhau:8894": " sarvaiva kāmāvacarī tṛṣṇābhidhyetyapare /",
    "T07vakobhau:8895": " tathā hi nivaraṇādhikāre kāmacchandamadhikṛtyoktaṃ sūtre \"so 'bhidhyāṃ",
    "T07vakobhau:8896": " loke prahāye\" tyevamādi /",
    "T07vakobhau:8897": " yadyapi sarvābhidhyā natu sarvā karmapatha audārikaduṣcaritasaṃgrahādityapare /",
    "T07vakobhau:8898": " mā bhūccakravartināmapyuttarakauravānāṃ pābhidhyā karmapatha iti /",
    "T07vakobhau:8899": " vyāpādaḥ sattvavidveṣaḥ",
    "T07vakobhau:8900": " sattveṣu vidveṣo vyāpādaḥ parapīḍākārapravṛttaḥ /",
    "T07vakobhau:8901": " nāstidṛṣṭiḥ śubhāśubhe /",
    "T07vakobhau:8902": " mithyādṛṣṭiḥ",
    "T07vakobhau:8903": " śubhe cāśubhe ca karmaṇi yā nāstīti dṛṣṭiḥ sā mithyādṛṣṭiḥ /",
    "T07vakobhau:8904": " tadyathā \"nāsti dattaṃ nāstīṣṭaṃ nāsti hutaṃ nāsti sucaritaṃ nāsti duścaritamityevamādi yāvanna santi loke 'hanta\" iti /",
    "T07vakobhau:8905": " saiṣā sākalyena karmaphalāryāpavādikā mithyādṛṣṭirbhavati /",
    "T07vakobhau:8906": " ādimātraṃ tu śloke darśitam /",
    "T07vakobhau:8907": " evaṃlakṣaṇā ete daśa karmapathāḥ /",
    "T07vakobhau:8908": " karmapathā iti ko'rthaḥ /",
    "T07vakobhau:8909": " trayo hyatra panthānaḥ sapta karma ca // VAkK_4.78 //",
    "T07vakobhau:8910": " abhidhyādayo hi trayaḥ karmaṇaḥ panthāna iti karmapathāḥ /",
    "T07vakobhau:8911": " tatsaṃprayogiṇī hi cetanā teṣāṃ vāhena vahati teṣāṃ gatyā gacchati /",
    "T07vakobhau:8912": " tadvaśena tathābhisaṃskaraṇāt /",
    "T07vakobhau:8913": " sapta tu prāṇātipātādayaḥ karma ca kāyavākkarmatvāt karmaṇaśca panthāna iti karmapathāstatsamutthānacetanāyāstānadhiṣṭhāya pravṛtteriti /",
    "T07vakobhau:8914": " karmapathāścakarma ca karmapathāśceti karmapathāḥ /",
    "T07vakobhau:8915": " asarūpāṇāmapyekaśeṣasiddheḥ /",
    "T07vakobhau:8916": " evamanabhidhyādayaḥ prāṇātipātaviratyādayaśca jñeyāḥ /",
    "T07vakobhau:8917": " prayogapṛṣṭāni karmāṇi karmapathāḥ yasmāttadarthaṃ tanmūlikā ca teṣāṃ pravṛttiḥ /",
    "T07vakobhau:8918": " yathaudārikaṃ ca grahaṇādityuktaṃ prāk /",
    "T07vakobhau:8919": " yeṣāṃ cotkarṣāpakarṣeṇādhyātmikabāhyānāṃ bhāvānāmutkarṣāpakarṣau loke bhavataḥ /",
    "T07vakobhau:8920": " ye tarhi dārṣṭāntikā abhidhyādīneva manaskarmecchanti teṣāṃ te kathaṃ karmapathāḥ /",
    "T07vakobhau:8921": " ta eva hi praṣṭavyāḥ /",
    "T07vakobhau:8922": " api tu śakyaṃ vaktuṃ karma ca te panthānaśca sugatidurgatīnāmiti karmapathāḥ /",
    "T07vakobhau:8923": " itaretarāvāhanādvā /",
    "T07vakobhau:8924": " ya ete daśākuśalāḥ karmapathāḥ sarve ete kuśalānāṃ karmaṇāṃ samudācāravirodhinaḥ /",
    "T07vakobhau:8925": " mūlacchedastvasaddṛṣṭyā",
    "T07vakobhau:8926": " kuśalamūlacchedastu mithyādṛṣṭyā bhavatyadhimātraparipūrṇayā /",
    "T07vakobhau:8927": " yattarhi śāstra uktaṃ \"katamānyadhimātrāṇyakuśalamūlāni /",
    "T07vakobhau:8928": " yairakuśalamūlaiḥ kuśalamūlāni samucchinatti kāmavairāgyaṃ cānuprāpnuvan yāni tatprathamata upalikhatī\"ti /",
    "T07vakobhau:8929": " akuśalamūlādhyāhṛtatvāt mithyādṛṣṭesteṣveva tatkarmāpadeśa eṣa kriyate tadyathāgnireva grāmaṃ dahani caurāstu tasyādhyāhārakā iti caurairgrāmo dagdha ityucyate /",
    "T07vakobhau:8930": " katameṣāṃ kuśalamūlānāṃ samucchedo bhavati /",
    "T07vakobhau:8931": " kāmāptotpattilābhinām /",
    "T07vakobhau:8932": " kāmāvacarāṇi kuśalamūlāni samuchidyante /",
    "T07vakobhau:8933": " rūpārūpyāvacarairasamanvāgatatvāt /",
    "T07vakobhau:8934": " prajñaptibhāṣyaṃ tarhi kathaṃ nīyate /",
    "T07vakobhau:8935": " \"iyatā 'nena pudgalena traidhātukāni kuśalamūlāli samucchinnāni",
    "T07vakobhau:8936": " bhavantī\"ti /",
    "T07vakobhau:8937": " tatprāptidūrīkaraṇamabhisaṃdhāyaitaduktam /",
    "T07vakobhau:8938": " saṃtatestadabhājanatvāpādanāt /",
    "T07vakobhau:8939": " upapattipratilābhikānyeva ca samucchidyante /",
    "T07vakobhau:8940": " prāyogikebhyaḥ pūrvaṃ parihīṇatvāt /",
    "T07vakobhau:8941": " kimālambanayā mithyādṛṣṭyā samucchidyante",
    "T07vakobhau:8942": " phalahetvapavādinyā",
    "T07vakobhau:8943": " yā ca hetumapavadate nāsti sucaritaṃ nāsti duścaritamiti yā ca phalaṃ nāsti sucaritaduścaritānāṃ karmaṇāṃ phalavipāka iti /",
    "T07vakobhau:8944": " ānantaryavimuktimārgasthānīye ete ityapare /",
    "T07vakobhau:8945": " sāsravālambanayaiva nānāsravālambanayā sabhāgadhātvālambanayaiva ca na visabhāgadhātvālambanayā",
    "T07vakobhau:8946": " saṃprayogamātrānuśāyitvena durbalatvādityeke /",
    "T07vakobhau:8947": " evaṃ tu varṇayanti /",
    "T07vakobhau:8948": " sarvathā",
    "T07vakobhau:8949": " navaprakārāṇyapi kuśalamūlāni sakṛtsamucchidyante /",
    "T07vakobhau:8950": " darśanaprahātavyavadityeke /",
    "T07vakobhau:8951": " evaṃ tu varṇayanti /",
    "T07vakobhau:8952": " kramaśaḥ",
    "T07vakobhau:8953": " navaprakārayā mithyādṛṣṭyā navaprakārāṇi kuśalamūlāni samucchidyante /",
    "T07vakobhau:8954": " bhāvanā heyakleśavat yāvadadhimātrādhimātrayā mṛdumṛdūnīti /",
    "T07vakobhau:8955": " evamayaṃ granthaḥ pālito bhavati /",
    "T07vakobhau:8956": " \"katamānyaṇusahagatāni kuśalamūlāni /",
    "T07vakobhau:8957": " āha /",
    "T07vakobhau:8958": " yairakuśalamūlaiḥ kuśalāni samucchinnāni sarvapaścāt vijahāti yaiḥ vikīrṇaiḥ samucchinna kuśalamūla iti saṃkhyāṃ gacchatī\"ti /",
    "T07vakobhau:8959": " asya tarhi granthasya ko nayaḥ /",
    "T07vakobhau:8960": " \"katamānyadhiṃmātrādhimātrāṇyakuśalamūlāni /",
    "T07vakobhau:8961": " yairakukśalamūlaiḥ kuśalamūlāni samucchinattī\"ti /",
    "T07vakobhau:8962": " samāptimetat saṃdhāyoktam /",
    "T07vakobhau:8963": " tainiravaśeṣacchedāt /",
    "T07vakobhau:8964": " eko 'pi hi prakāra steṣāmasamucchinnaḥ sarveṣāṃ punarutpattau hetuḥ",
    "T07vakobhau:8965": " syāditi /",
    "T07vakobhau:8966": " darśanamārgavadabhyutthānena cchinattītyeke /",
    "T07vakobhau:8967": " evaṃ tu varṇayantyubhayatheti /",
    "T07vakobhau:8968": " pūrvaṃ saṃvaraṃ vijahāti paścāt kuśalamūlāni samucchinattītyeke /",
    "T07vakobhau:8969": " evaṃ tu varṇayanti /",
    "T07vakobhau:8970": " yasya cittasya phalasaṃvarastattyāgāttasya tyāga iti /",
    "T07vakobhau:8971": " atha kuśalamūlāni samucchidyante",
    "T07vakobhau:8972": " nṛṣu // VAkK_4.79 //",
    "T07vakobhau:8973": " manuṣyeṣveva nāpāyeṣu /",
    "T07vakobhau:8974": " kliṣṭākliṣṭayoḥ prajñayoradṛḍhatvāt /",
    "T07vakobhau:8975": " na deveṣu karmaphala pratyakṣatvāt /",
    "T07vakobhau:8976": " triṣu dvīpeṣu nottarakurau /",
    "T07vakobhau:8977": " apāpāśayatvāt jambūdvīpa evetyapare /",
    "T07vakobhau:8978": " teṣāmayaṃ grantho virudhyate /",
    "T07vakobhau:8979": " \"jāmbūdvīpakaḥ sarvālpairaṣṭābhirindriyaiḥ samanvāgataḥ /",
    "T07vakobhau:8980": " evaṃ pūrvavidehako godānīyaka\" iti /",
    "T07vakobhau:8981": " tāni punaḥ",
    "T07vakobhau:8982": " chinatti strī pumān",
    "T07vakobhau:8983": " stri ca samucchinatti puruṣaśca mandacchandavīryaprajñatvāt na strītyapare",
    "T07vakobhau:8984": " ayaṃ grantho virudhyeta",
    "T07vakobhau:8985": " \"yaḥ strīndriyeṇa samanvāgato niyatamasāvaṣṭābhirindriyaiḥ samanvāgata\"",
    "T07vakobhau:8986": " iti",
    "T07vakobhau:8987": " teṣāmapi tṛṣṇācarito na samucchinatti",
    "T07vakobhau:8988": " calāśayatvāt",
    "T07vakobhau:8989": " kastarhi",
    "T07vakobhau:8990": " dṛṣṭicaritaḥ",
    "T07vakobhau:8991": " dṛḍhagūḍhapāpāśayatvāt ata eva na śaṇḍādayastṛṣṇācarite pakṣyatvāt",
    "T07vakobhau:8992": " āpāyikavacca",
    "T07vakobhau:8993": " kiṃsvabhāvaḥ kuśalamūlasamucchedaḥ",
    "T07vakobhau:8994": " so 'samanvayaḥ",
    "T07vakobhau:8995": " yadā hi kuśalamūlānāṃ prāptirna punarutpadyate aprāptirapyutpadyate /",
    "T07vakobhau:8996": " tasminnasamanvāgama utpanne samucchinnāni kuśalamūlānyucyante /",
    "T07vakobhau:8997": " teṣāṃ samucchinnānāṃ kathaṃ punaḥ pratisaṃdhiḥ",
    "T07vakobhau:8998": " saṃdhiḥ kāṅkṣāstidṛṣṭibhyāṃ /",
    "T07vakobhau:8999": " yadā 'sya hetuphale vicikitsā cotpadyate /",
    "T07vakobhau:9000": " aṣṭidṛṣṭirvā samyak dṛṣṭirityarthaḥ /",
    "T07vakobhau:9001": " tadā punaḥ tatprāptisamutpādāt pratisaṃdhitāni kuśalamūlānyucyante /",
    "T07vakobhau:9002": " navaprakārāṇāṃ yugapat pratisaṃdhānaṃ krameṇa tu saṃmukhībhāva ārogyabalalābhavat /",
    "T07vakobhau:9003": " sa punasteṣāṃ pratisaṃdhiḥ",
    "T07vakobhau:9004": " nehānantaryakāriṇaḥ // VAkK_4.80 //",
    "T07vakobhau:9005": " anyasyaiveha syādānantaryakāriṇastu neha syāt /",
    "T07vakobhau:9006": " tameva saṃdhāyoktam \"abhavyo'yaṃ pudgalo dṛṣṭa eva dharme kuśalamūlāni pratisaṃdhātuṃ niyatamayaṃ navakebhyaścyavamāno vā upapadyamāno vā",
    "T07vakobhau:9007": " kuśalamūlāni pratisaṃdhāsyati\" iti /",
    "T07vakobhau:9008": " upapadyamāno 'ntarābhavasthaścyavamānaścyutyabhimukhastatra punaryo hetubalena samucchinatti sa cyavamānaḥ pratisaṃdadhāti yaḥ pratyayabalena sa upapadyamānaḥ /",
    "T07vakobhau:9009": " evaṃ yaḥ svabalena parabalena /",
    "T07vakobhau:9010": " punarāha /",
    "T07vakobhau:9011": " ya āśayavipannaḥ samucchinatti sa dṛṣṭe dharme pratisaṃdadhāti /",
    "T07vakobhau:9012": " ya āśayaprayogavipannaḥ sa bhedātkāyasyeti /",
    "T07vakobhau:9013": " evaṃ yo dṛṣṭivipanno dṛṣṭi śīlavipanna iti /",
    "T07vakobhau:9014": " syātsamucchinna kuśalamūlo na mithyātvaniyata iti /",
    "T07vakobhau:9015": " catuṣkoṭikam /",
    "T07vakobhau:9016": " prathamā koṭiḥ pūraṇādayaḥ /",
    "T07vakobhau:9017": " dvitīyā 'jātaśatruḥ /",
    "T07vakobhau:9018": " tṛtīyā devadattaḥ /",
    "T07vakobhau:9019": " caturthyetānākārān sthāpayitvā /",
    "T07vakobhau:9020": " kuśalamūlasamucchedikāyā mithyādṛṣṭeravīcau vipākaḥ /",
    "T07vakobhau:9021": " ānantaryakāriṇāṃ tu tatra vā 'nyatra vā narake /",
    "T07vakobhau:9022": " karmapathaprasaṅga evāyaṃ vartate /",
    "T07vakobhau:9023": " tatra vaktavyaṃ katibhiḥ karmapathaiḥ saha cetanā yugapadutpannā vartata iti /",
    "T07vakobhau:9024": " yugapadyāvadaṣṭābhiraśubhaiḥ saha vartate /",
    "T07vakobhau:9025": " cetanā",
    "T07vakobhau:9026": " ekena tāvatsaha vartate /",
    "T07vakobhau:9027": " vinā 'nyenābhidhyādisaṃmukhībhāve akliṣṭacetaso vā tatprayogeṇa",
    "T07vakobhau:9028": " rūpiṇāmanyatamaniṣṭhāgamane /",
    "T07vakobhau:9029": " dvabhyāṃ saha vartate /",
    "T07vakobhau:9030": " vyāpannacittasya prāṇivadhe abhidhyāviṣṭasya vā 'dattādāne kāmamithyācāre saṃbhinnapralāpe vā /",
    "T07vakobhau:9031": " tribhiḥ saha vartate /",
    "T07vakobhau:9032": " vyāpannacittasya parakīya prāṇimāraṇāpaharaṇe yugapat /",
    "T07vakobhau:9033": " na tarhīdānīmadattādānasya lobhenaiva niṣṭā sidhyati /",
    "T07vakobhau:9034": " ananyacittasya tatsamāptau sa niyamo jñeyaḥ /",
    "T07vakobhau:9035": " abhidhyādyāviṣṭasya ca tatprayogeṇa rūpidvayaniṣṭhāgamane tribhireva /",
    "T07vakobhau:9036": " caturbhiḥ saha vartate /",
    "T07vakobhau:9037": " bhedābhiprāyasyānṛta vacane paruṣavacane vā /",
    "T07vakobhau:9038": " tatra himānasa eko bhavati vācikāstrayaḥ /",
    "T07vakobhau:9039": " abhidhyādigatasya vā tatprayogeṇā nyarūpitraya niṣṭhāgamane /",
    "T07vakobhau:9040": " evaṃ paṇcaṣaṭsaptabhiryo jayitavyā /",
    "T07vakobhau:9041": " aṣṭābhiḥ saha vartate /",
    "T07vakobhau:9042": " ṣaṭsu prayoggaṃ kṛtvā svayaṃ kāmabhithyācāraṃ kurvataḥ samaṃ niṣṭhāgamane /",
    "T07vakobhau:9043": " evaṃ tāvadakuśalaiḥ /",
    "T07vakobhau:9044": " daśabhiryāvacchubhaiḥ",
    "T07vakobhau:9045": " kuśalaiḥ punaḥ karmapatharyāvat daśabhiḥ saha cetanā vartata ityutsargaṃ kṛtvā 'pavādaṃ karoti",
    "T07vakobhau:9046": " naikāṣṭapañcabhiḥ // VAkK_4.81 //",
    "T07vakobhau:9047": " ekenāṣṭābhi pañcabhiśca karmapathaiḥ saha na vartate /",
    "T07vakobhau:9048": " tatra dvābhyāṃ saha vartate /",
    "T07vakobhau:9049": " kuśaleṣu pañcasu vijñāneṣu /",
    "T07vakobhau:9050": " ārūpyasamāpattau ca kṣayānutpādajñānayoḥ /",
    "T07vakobhau:9051": " tribhiḥ samyagdṛṣṭisaṃprayukte manovijñāne /",
    "T07vakobhau:9052": " caturbhirakuśalāvyākṛtacittasyo pāsakaśrāmaṇerasaṃvarasamādāne /",
    "T07vakobhau:9053": " ṣaḍbhiḥ kuśaleṣu pañcaṣu vijñānakāyeṣu tatsamādāne /",
    "T07vakobhau:9054": " saptabhiḥ kuśale manovijñāne tatsamādāna eva akuśalāvyākṛtacittasya ca bhikṣusaṃvarasamādāne",
    "T07vakobhau:9055": " navabhiḥ kuśaleṣu pañcaṣu vijñāneṣu /",
    "T07vakobhau:9056": " tatsamādāne kṣayānutpādajñānasaṃprayukte ca manovijñāne tasminneva ca dhyānasaṃgṛhīte /",
    "T07vakobhau:9057": " daśabhistato 'nyatra kuśale manovijñāne bhikṣusaṃvarasamādāna eva /",
    "T07vakobhau:9058": " sarvā ca dhyānānāsrava saṃvarasahavartinī cetanā 'nyatra",
    "T07vakobhau:9059": " kṣayānutpādajñānābhyām saṃvaranirmuktena tvekenāpi saha syādanya cittasyaikāṅgaviratisamādāne",
    "T07vakobhau:9060": " pañcāṣṭābhirapi syātkuśale manovijñāne dvipañcāṅgasamādāne yugapat /",
    "T07vakobhau:9061": " kasyāṃ gatau kati karmapathā akuśalā kuśalā vā saṃmukhībhāvataḥ samanvāgamato vā /",
    "T07vakobhau:9062": " bhinnapralāpapāruṣyavyāpādā narake dvidhā /",
    "T07vakobhau:9063": " ityete trayaḥ karmapathā narake dvābhyāṃ saprakārābhyāṃ santi /",
    "T07vakobhau:9064": " saṃmukhībhāvataḥ samanvāgamabhāvataśca /",
    "T07vakobhau:9065": " paridevanātsaṃbhinnapralāpaḥ /",
    "T07vakobhau:9066": " parasparaparitāpanātpāruṣyaṃ rukṣasaṃtānatayā /",
    "T07vakobhau:9067": " parasparadveṣādvyāpādaḥ /",
    "T07vakobhau:9068": " samanvāgamato 'bhidhyāmithyādṛṣṭī /",
    "T07vakobhau:9069": " na saṃmukhībhāvataḥ /",
    "T07vakobhau:9070": " rañjanīyavastvabhāvātkarmaphalapratyakṣatvācca /",
    "T07vakobhau:9071": " karmakṣayeṇa maraṇānna prāṇātipātaḥ /",
    "T07vakobhau:9072": " dravyastrīparigrahābhāvānnadattādānakāmamithyācārau prayojanābhāvānna mṛṣāvādaḥ /",
    "T07vakobhau:9073": " ata eva na paiśunyaṃ nityabhinnatvācca /",
    "T07vakobhau:9074": " kurau trayaḥ // VAkK_4.82 //",
    "T07vakobhau:9075": " samanvāgamata iti vartate /",
    "T07vakobhau:9076": " abhidhyāvyāpādamithyādṛṣṭayo na saṃmukhībhāvataḥ /",
    "T07vakobhau:9077": " amamāparigrahatvāt snigdha saṃtānatvādāghātavastvabhāvādapāpāśayatvācca /",
    "T07vakobhau:9078": " saptamaḥ svayamapyatra",
    "T07vakobhau:9079": " asaṃbhinnapralāpaḥ saṃmukhībhāvato 'pyasti /",
    "T07vakobhau:9080": " te hi kliṣṭacittāḥ kadācit gāyanti /",
    "T07vakobhau:9081": " apāpāśayatvāt na prāṇatipātādayaḥ /",
    "T07vakobhau:9082": " niyatāyuṣkatvāddravyastrīparigrahābhāvāt prayojanābhāvācca /",
    "T07vakobhau:9083": " kathameṣāmabrahmacaryam /",
    "T07vakobhau:9084": " te khalu yayā striyā sārdhaṃ rantukāmā bhavanti tāṃ bāhau gṛhītvā vṛkṣamūlamupasarpanti /",
    "T07vakobhau:9085": " gamyā cet vṛkṣaśchādayati tāṃ te gacchanti /",
    "T07vakobhau:9086": " agamyā cenna chādayati tāṃ te na gacchanti /",
    "T07vakobhau:9087": " kāme 'nyatra daśāśubhāḥ /",
    "T07vakobhau:9088": " svayamapīti vartate /",
    "T07vakobhau:9089": " narakottarakurubhyāmanyatra kāmadhātau daśākuśalāḥ karmapathāḥ saṃmukhībhāvato 'pi vidyante",
    "T07vakobhau:9090": " tiryakpretadeveṣvasaṃvaranirmuktāḥ /",
    "T07vakobhau:9091": " manuṣyeṣvasaṃvarasaṃgṛhītā api /",
    "T07vakobhau:9092": " yadyapi devo devaṃ na mārayati anyagatisthaṃ tu mārayati /",
    "T07vakobhau:9093": " devā api śiromadhyacchedāt bhriyanta ityapare /",
    "T07vakobhau:9094": " uktā aśubhāḥ /",
    "T07vakobhau:9095": " śubhāstrayastu sarvatra saṃmukhībhāva lābhataḥ // VAkK_4.83 //",
    "T07vakobhau:9096": " pañcasu gatiṣu traidhātuke sarvatrānabhidhyā 'vyāpādasamyagdṛṣṭyaḥ",
    "T07vakobhau:9097": " saṃmukhībhāvataḥ samanvāgamataśca vidyante /",
    "T07vakobhau:9098": " ārupyāsaṃjñisattveṣu lābhataḥ sapta",
    "T07vakobhau:9099": " kāyikavācikāḥ sapta kuśalā ārūpyeṣvasaṃjñisattveṣu samanvāgamata eva /",
    "T07vakobhau:9100": " ārūpyoopapannānāmāryāṇāmatītānāgatānāsravasaṃvarasamanvāgamāt /",
    "T07vakobhau:9101": " asaṃjñisattvānāṃ ca dhyānasaṃvarasamanvāgamāt /",
    "T07vakobhau:9102": " yadbhūmyā śrayamāryeṇānāsravaṃ śīlamutpāditaṃ nirodhitaṃ bhavati tenārūpyeṣvatītena samanvāgato bhavati /",
    "T07vakobhau:9103": " pañca bhūmyāśrayeṇa tvanāgatena /",
    "T07vakobhau:9104": " śeṣite /",
    "T07vakobhau:9105": " saṃmukhībhāvataścāpi hitvā sanarakān kurun // VAkK_4.84 //",
    "T07vakobhau:9106": " śesaḥ kṛtaḥ śeṣitaḥ /",
    "T07vakobhau:9107": " yo 'nyo dhātuḥ śeṣito gatirvā /",
    "T07vakobhau:9108": " tatraite sapta kuśalāḥ karmapathāḥ saṃmukhībhāvato 'pi saṃvidyante 'nyatra",
    "T07vakobhau:9109": " narakottarakurubhyaḥ /",
    "T07vakobhau:9110": " te punastiryakpreteṣu saṃvaranirmuktā rūpadhātau tu saṃvarasaṃgṛhītā anyatrobhayathā /",
    "T07vakobhau:9111": " ta ete daśākuśalāḥ karmapathāḥ kuśalāśca",
    "T07vakobhau:9112": " sarve 'dhipatiniṣyandavipākaphaladā matāḥ /",
    "T07vakobhau:9113": " akuśalaistāvatsarvairevāsevitabhāvitabahulīkṛtaiḥ narakeṣrapapadyate /",
    "T07vakobhau:9114": " tadeṣāṃ vipākaphalam /",
    "T07vakobhau:9115": " sa ceditthaṃ tvamāgacchati manuṣyāṇāṃ sabhāgatāṃ praṇātipātenālpāyurbhavati adattādānena bhogavyasanī bhavatikāmamithyācārena sa saṃpannadāraḥ mṛṣāvādenābhyākhyānabahulaḥ paiśunyena mitrabhedo 'sya bhavati pāruṣyeṇāmanojñaśabdaśravaṇaṃ saṃbhinnapralāpenānādeyavākyaḥ abhidhyayā tīvrarāgaḥ vyāpādena tīvradveṣaḥ mithyādṛṣṭyā tīvramohaḥ /",
    "T07vakobhau:9116": " tasyā mohabhūyastvāt /",
    "T07vakobhau:9117": " idameṣāṃ niḥṣyandaphalam /",
    "T07vakobhau:9118": " alpamapyāyurmanuṣyeṣu kuśalaphalam /",
    "T07vakobhau:9119": " tat kathaṃ prāṇātipātasya niḥṣyandaphalaṃ bhavati /",
    "T07vakobhau:9120": " nocyate tadevāyustasya phalam",
    "T07vakobhau:9121": " kiṃ tarhi /",
    "T07vakobhau:9122": " tenālpāyurbhavatīti /",
    "T07vakobhau:9123": " ato 'ntarāyahetuḥ prāṇāti pātastasyāyuṣo bhavatīti veditavyam /",
    "T07vakobhau:9124": " prāṇātīpātenātyāsevitena bāhyā bhāvā alpaujaso bhavantīti /",
    "T07vakobhau:9125": " adattādānenāśanirajobahulāḥ kāmamithyācāreṇa rajo 'vakīrṇāḥ mṛṣāvādena durgandhāḥ paiśunyenotkūlanikūlāḥ pāruṣyeṇoparajāṅgalā pratikuṣṭāḥ pāpabhūmayaḥ saṃbhinnapralāpena viṣamartupariṇāmāḥ abhidhyayā śuṣkaphalāḥ vyāpādena kaṭukaphalā mithyādṛṣṭyā 'lpaphalā aphalā vā /",
    "T07vakobhau:9126": " idameṣāmadhipatiphalam /",
    "T07vakobhau:9127": " kiṃ tenaiva karmaṇā 'yamihālpāyurbhavatyathānyena /",
    "T07vakobhau:9128": " tenevetyeke /",
    "T07vakobhau:9129": " tadvipākaphalamidaṃ niṣyandaphalamiti /",
    "T07vakobhau:9130": " tatra prayogeṇeha maulelnetyeke /",
    "T07vakobhau:9131": " pare saparivāragrahaṇāttu prāṇātipātenetyuktamiti /",
    "T07vakobhau:9132": " yadapyetanniḥṣyandaphalamuktaṃ naitaddvayamativartate vipākaphalamadhipatiphalaṃ ca /",
    "T07vakobhau:9133": " sādṛśyaviśeṣāttu tathoktam /",
    "T07vakobhau:9134": " kiṃ punaḥ kāraṇameṣāṃ karmapathānāmetattrividhaphalamabhinivartate /",
    "T07vakobhau:9135": " prāṇātipātaṃ hi tāvatkurvatā māryamāṇasya duḥkhamutpāditaṃ māritamojo nāśimato 'sya",
    "T07vakobhau:9136": " duḥkhanānmāraṇādojonāśanāttrividhaṃ phalam // VAkK_4.85 //",
    "T07vakobhau:9137": " parasya duḥkhanādvipākaphalena narake duḥkhito bhavati /",
    "T07vakobhau:9138": " māraṇanniḥṣyandaphalenālpāyurbhavati /",
    "T07vakobhau:9139": " ojonāśanādadhipati phalenālpaujaso bāhyā auṣadhayo bhavanti /",
    "T07vakobhau:9140": " evamanyeṣvapi yojyam /",
    "T07vakobhau:9141": " evaṃ kuśalānāmapi karmapathānāṃ phalatrayaṃ veditavyam prāṇātipātaviratyā āsevitayā bhāvitayā bahulīkṛtayā deveṣupapadyate /",
    "T07vakobhau:9142": " sa ceditthantvamāgacchati manuṣyāṇāṃ sabhāgatāṃ dīrghāyurbhavatītyakuśalaviparyayeṇa sarvaṃ yojayitavyam /",
    "T07vakobhau:9143": " yadbhagavatā \"mithyāvāṃimathyākarmānto mithyājīva\" ityuktaṃ ko 'yamanyastābhyāṃ mithyājīvaḥ",
    "T07vakobhau:9145": " tadeva tu",
    "T07vakobhau:9146": " lobhajaṃ kāyavākkarma mithyājīvaḥ",
    "T07vakobhau:9147": " dveṣamohajau tu kāyavākkarmāntau /",
    "T07vakobhau:9148": " sa caiṣa tābhyāṃ",
    "T07vakobhau:9149": " pṛthak kṛtaḥ /",
    "T07vakobhau:9150": " duḥśodhatvāt",
    "T07vakobhau:9151": " hārī hi lobhadharmaḥ /",
    "T07vakobhau:9152": " tatsamutthāt karmaṇaścittaṃ na surakṣyam /",
    "T07vakobhau:9153": " ata ājīvo duḥkhaśodha ityādarotpādanārthaṃ tatrāsau pṛthagnirdiṣṭaḥ /",
    "T07vakobhau:9154": " āha cātra",
    "T07vakobhau:9155": " \"duḥśodhā gṛhiṇāṃ dṛṣṭirnityaṃ vividhadṛṣṭinā /",
    "T07vakobhau:9156": " ājīvo bhikṣuṇā caiva pareṣvāyattadṛṣṭine\"ti //",
    "T07vakobhau:9157": " pariṣkāralobhotthaṃ cet",
    "T07vakobhau:9158": " yo manyate jīvitpariṣkāralobhotthameva kāyavākkarma mithyājīvonānyat /",
    "T07vakobhau:9159": " nahyātmaratinimittaṃ nṛttagītādi ājīvayoga iti tat",
    "T07vakobhau:9160": " na sūtrataḥ // VAkK_4.86 //",
    "T07vakobhau:9161": " śīlaskandhikāyāṃ hi bhagavatā hastiyuddha darśanādīnyapi mithyājīve nyastāni /",
    "T07vakobhau:9162": " kiṃ kāraṇam /",
    "T07vakobhau:9163": " mithyaviṣayaparibhogāt /",
    "T07vakobhau:9164": " gatametat /",
    "T07vakobhau:9165": " yāni pūrvaṃ pañca phalānyuktāni teṣāṃ katamat karma katibhiḥ phalaiḥ prahāṇam /",
    "T07vakobhau:9166": " prahāṇamārge samale saphalaṃ karma pañcabhiḥ /",
    "T07vakobhau:9167": " prahāṇārthaṃ mārgaḥ prahīyante vā 'nena kleśā iti prahāṇamārgaḥ",
    "T07vakobhau:9168": " ānantaryamārgaḥ /",
    "T07vakobhau:9169": " tasminsāsrave yat karma tat pañcabhiḥ phalaiḥ saphalam /",
    "T07vakobhau:9170": " tasya hi vipākaphalaṃ svabhūmāviṣṭo vipākaḥ /",
    "T07vakobhau:9171": " niḥṣyandaphalaṃ samādhijā uttare sadṛśā dharmāḥ /",
    "T07vakobhau:9172": " visaṃyogaphalaṃ visaṃyoga eva /",
    "T07vakobhau:9173": " yattat prahāṇam /",
    "T07vakobhau:9174": " puruṣakāraphalaṃ tadākṛṣṭā dharmastadyathā 'dhimuktimārgastatsahabhuvaśca",
    "T07vakobhau:9175": " yaccānāgataṃ bhāvyate tacca prahāṇam /",
    "T07vakobhau:9176": " adhipatiphalaṃ svabhāvādanye sarvasaṃskārāḥ pūrvotpannavarjyāḥ /",
    "T07vakobhau:9177": " caturbhiramale",
    "T07vakobhau:9178": " anāsrave prahāṇamārge yatkarma taccaturbhiḥ phalaiḥ saphalaṃ vipākaphalaṃ hitvā /",
    "T07vakobhau:9179": " anyacca sāsravaṃ yacchubhāśubham // VAkK_4.87 //",
    "T07vakobhau:9180": " yaccānyat prahāṇamārgātsāsravaṃ kuśalaṃ karmaṃ yaccākuśalaṃ tadapi caturbhirvisaṃyogaphalaṃ hitvā /",
    "T07vakobhau:9181": " anāsravaṃ punaḥ śeṣāṃ tribhiravyākṛtaṃ ca yat /",
    "T07vakobhau:9182": " prahāṇamārgādanyadanāsravaṃ karma avyākṛtaṃ ca karma tribhirvipākavisaṃyogaphale hitvā /",
    "T07vakobhau:9183": " catvāri dve tathā trīṇi kuśalasya śubhādayaḥ // VAkK_4.88 //",
    "T07vakobhau:9184": " anukramamiti paścādvakṣyati /",
    "T07vakobhau:9185": " kuśalsya karmaṇaḥ kuśalā dharmāścatvāri phalāni vipākaphalaṃ hitvā /",
    "T07vakobhau:9186": " akuśalā dve puruṣakārādhipatiphale /",
    "T07vakobhau:9187": " avyākṛtā strīṇi niḥṣyandavisaṃyogaphale hitvā /",
    "T07vakobhau:9188": " aśubhasya śubhādyā dve trīṇi catvāryanukramam /",
    "T07vakobhau:9189": " yathākramamityarthaḥ /",
    "T07vakobhau:9190": " akuśalasya karmaṇaḥ kuśalā dharmā dve puruṣakārādhipatiphale /",
    "T07vakobhau:9191": " akuśalāstrīṇi vipākavisaṃyogaphale hitvā /",
    "T07vakobhau:9192": " avyākṛtāścatvāri visaṃyogaphalaṃ hitvā /",
    "T07vakobhau:9193": " avyākṛte hi satkāyāntagrāhadṛṣṭī akuśalānāṃ sarvatragāṇāṃ duḥkhadarśana heyānāṃ ca niḥṣyandaphalam",
    "T07vakobhau:9194": " avyākṛtasya dve trīṇi trīṇi caite śubhādayaḥ // VAkK_4.89 //",
    "T07vakobhau:9195": " avyākṛtasya karmaṇaḥ kuśalā dharmā dve puruṣakārādhipatiphalel /",
    "T07vakobhau:9196": " akuśalāḥ trīṇi vipākavisaṃyogaphale hitvā /",
    "T07vakobhau:9197": " akuśalā hi duḥkhadarśanādiheyā avyākṛtayordṛṣṭyoniḥrṣyandaphalam /",
    "T07vakobhau:9198": " avyākṛtā dharmā etānyeva trīṇi /",
    "T07vakobhau:9199": " sarve 'tītasya catvāri",
    "T07vakobhau:9200": " sarva iti traiyadhvikāḥ /",
    "T07vakobhau:9201": " atītasya karmaṇastraiyadvikāḥ dharmāścatvāri phalāni /",
    "T07vakobhau:9202": " visaṃyogaphalalṃ hitvā /",
    "T07vakobhau:9203": " madhyamasyāpyanāgatāḥ /",
    "T07vakobhau:9204": " pratyutpannasyāpi karmaṇo 'nāgatā dharmāścatvāti phalānyetānyeva /",
    "T07vakobhau:9205": " madhyamā dve",
    "T07vakobhau:9206": " pratyutpannā dharmāḥ pratyupannasya dve puruṣakārādhipatiphale /",
    "T07vakobhau:9207": " ajātasya phalāni triṇyanāgatāḥ // VAkK_4.90 //",
    "T07vakobhau:9208": " anāgatasyānāgatāni trīṇi phalāni /",
    "T07vakobhau:9209": " niḥṣyandavisaṃyogaphale hitvā /",
    "T07vakobhau:9210": " svabhūmidharmāścatvāri",
    "T07vakobhau:9211": " svabhūmikasya karmaṇaḥ svabhūmikā dharmāścatvāri phalāni visaṃyogaphalaṃ hitvā /",
    "T07vakobhau:9212": " trīṇi dve vā 'nyabhūmikāḥ /",
    "T07vakobhau:9213": " anyabhūmikā dharmā anāsravāścet trīṇi phalāni /",
    "T07vakobhau:9214": " vipākavisaṃyogaphale hitvā /",
    "T07vakobhau:9215": " dhātvapatitatvāt /",
    "T07vakobhau:9216": " sāsravāścet dve puruṣakārādhipatiphale /",
    "T07vakobhau:9217": " śaikṣasya trīṇi śaikṣādyāḥ",
    "T07vakobhau:9218": " śaikṣasya karmaṇaḥ śaikṣā dharmāstrīṇi phalāni vipākavisaṃyogaphale hitvā",
    "T07vakobhau:9219": " aśaikṣā apyevam /",
    "T07vakobhau:9220": " naivaśaikṣānāśaikṣā api vipākaniḥṣyandaphale hitvā /",
    "T07vakobhau:9221": " aśaikṣasya tu karmaṇaḥ // VAkK_4.91 //",
    "T07vakobhau:9222": " dharmāḥ śaikṣādikā ekaṃ phalaṃ trīṇyapi ca dvayam /",
    "T07vakobhau:9223": " aśaikṣasya karmaṇaḥ śaikṣā dharmāḥ ekamadhipatiphalam /",
    "T07vakobhau:9224": " aśaikṣāstrīṇi vipākavisaṃyogaphale hitvā /",
    "T07vakobhau:9225": " naivaśaikṣānāśaikṣā dve puruṣakārādhipatiphale /",
    "T07vakobhau:9226": " tābhyāmanyasya śaikṣādyā dve dve pañca phalāni ca // VAkK_4.92 //",
    "T07vakobhau:9227": " śaikṣāśaikṣābhyāmanyasya karmaṇo naivaśaikṣānāśaikṣasya śaikṣā dharmā dve puruṣakārādhipatiphale",
    "T07vakobhau:9228": " aśaikṣā apyevam /",
    "T07vakobhau:9229": " naivaśaikṣānāśaikṣāḥ pañca phalāni /",
    "T07vakobhau:9230": " trīṇi catvāri caikaṃ ca dṛgdheyasya tadādayaḥ /",
    "T07vakobhau:9231": " darśanaheyasya karmaṇodarśanaheyā dharmāstrīṇi phalāni vipākavisaṃyogaphalehitvā /",
    "T07vakobhau:9232": " bhāvanāheyāścatvāri visaṃyogaphalaṃ hitvā /",
    "T07vakobhau:9233": " apraheyā ekamadhipatiphalam /",
    "T07vakobhau:9234": " te dve catvāryatha trīṇi bhāvanāheyakarmaṇaḥ // VAkK_4.93 //",
    "T07vakobhau:9235": " bhāvanāheyasya karmaṇo darśanaheyā dharmā dve puruṣakārādhipatiphale /",
    "T07vakobhau:9236": " bhāvanāheyāścatvāri visaṃyogaphalaṃ muktvā /",
    "T07vakobhau:9237": " apraheyāstrīṇi vipākaniḥṣyandaphale muktvā /",
    "T07vakobhau:9238": " apraheyasya te tvekaṃ dve catvāri yathākramam /",
    "T07vakobhau:9239": " apraheyasya karmaṇo darśanaheyā dharmā ekamadhipatiphalam /",
    "T07vakobhau:9240": " bhāvanāheyā dve puruṣakārādhipatiphale /",
    "T07vakobhau:9241": " apraheyāścatvāri vipākaphalaṃ muktvā /",
    "T07vakobhau:9242": " punaryathākramagrahaṇamādyantavanmadhye 'pi jñāpanārtham /",
    "T07vakobhau:9243": " eṣa hi peyāladharmaḥ /",
    "T07vakobhau:9244": " karmanirdeśaprasaṅgenedamapi paripraśnyate /",
    "T07vakobhau:9245": " śāstreṣu ayogavihitaṃ yogavihitam, naivayogavihitaṃ nāyogavihitaṃ ca",
    "T07vakobhau:9246": " karmoktam /",
    "T07vakobhau:9247": " tasya kiṃ lakṣaṇam /",
    "T07vakobhau:9248": " ayogavihitaṃ kliṣṭaṃ vidhibhraṣṭaṃ ca kecana // VAkK_4.94 //",
    "T07vakobhau:9249": " kliṣṭaṃ karmāyogavihitamayoniśomanaskārasaṃbhūtatvādityeke /",
    "T07vakobhau:9250": " vidhibhraṣṭamapītyapare /",
    "T07vakobhau:9251": " yena yathā gantavyaṃ sthātavyaṃ bhoktavyaṃ pravicaritavyamityevamādi /",
    "T07vakobhau:9252": " taccānyathā vidadhāti /",
    "T07vakobhau:9253": " tadayuktavidhānādayogavihitamiti /",
    "T07vakobhau:9254": " kuśalaṃ karmaṃ yogavihitamavidhibhraṣṭaṃ cetyapare /",
    "T07vakobhau:9255": " ubhābhyāmanyannobhayathā /",
    "T07vakobhau:9256": " naivayogavihitaṃ nāyogavihitam /",
    "T07vakobhau:9257": " kimekaṃ karma ekameva janmākṣipati atha naikamapi /",
    "T07vakobhau:9258": " tathā kimekamapi karmaikaṃ janmākṣipatyathānekam /",
    "T07vakobhau:9259": " eṣa hi siddhāntaḥ /",
    "T07vakobhau:9260": " ekaṃ janmākṣīpatyekam",
    "T07vakobhau:9261": " ekameva janmākṣipatyekameva ca karma nānekaṃ janmeti nikāyasabhāgasyākhyā",
    "T07vakobhau:9262": " tatra hi labdhe jāta ityucyate /",
    "T07vakobhau:9263": " yattarhi sthavirāniruddhenoktaṃ \"so 'haṃ tasyaikapiṇḍapātasya vipākena saptakṛtvastrayastriṃśeṣu deveṣūpapanno yāvadetahyrādye śākyakule jāta\"",
    "T07vakobhau:9264": " iti /",
    "T07vakobhau:9265": " tena hyasau samṛdviṃ labdvā jātismaraḥ punaranyat puṇyaṃ kṛtavān /",
    "T07vakobhau:9266": " tata utthānaṃ darśayati sma /",
    "T07vakobhau:9267": " yathā manuṣyo dīnārottho 'nena sahasraṃ nirviśyāha ekena dīnāreṇāhamaita dīśvaryaṃ prāpta iti /",
    "T07vakobhau:9268": " apare tvāhuḥ /",
    "T07vakobhau:9269": " tasya taṃ piṇḍapātamadhiṣṭhānaṃ kṛtvā dānacetanānāṃ pravāho mahānutpannaḥ kayācit kiñcitphalaṃ parigṛhītamiti /",
    "T07vakobhau:9270": " anekenāpyekamākṣipyate mā bhūt khaṇḍaśo nikāyasabhāgasyākṣepa iti /",
    "T07vakobhau:9271": " ekena tu karmaṇā kliṣṭasya nikāyasabhāgasyeṣyate karma /",
    "T07vakobhau:9272": " anekaṃ paripūrakam /",
    "T07vakobhau:9273": " yathā citrakara ekayā vartyā rūpamālikhya vahvībhiḥ paripūrayati /",
    "T07vakobhau:9274": " tathā hi tulye mānuṣye kaścit sakalendriyāṅgapratyaṅgo bhavativarṇakṛtipramāṇabalasaṃpadā vibhrājamānaḥ kaścideṣāṃ kenacidvikalaḥ",
    "T07vakobhau:9275": " na ca kevalaṃ karmaivākṣepakaṃ janmanaḥ /",
    "T07vakobhau:9276": " kiṃ tarhi /",
    "T07vakobhau:9277": " anyadapi savipākam /",
    "T07vakobhau:9278": " sarvathā tu",
    "T07vakobhau:9279": " nākṣepike samāpattī acitte prāptayo na ca // VAkK_4.95 //",
    "T07vakobhau:9280": " avipākābhyāmapyacittasamāpattibhyāṃ nikāyasabhāgo nākṣipyate /",
    "T07vakobhau:9281": " karmāsahabhūtatvāt /",
    "T07vakobhau:9282": " prāptibhiśca karmaṇo 'nekaphalatvāt /",
    "T07vakobhau:9283": " triṇyāvaraṇānyuktāni bhagavatā /",
    "T07vakobhau:9284": " karmāvaraṇaṃ kleśāvaraṇaṃ vipākāvaraṇaṃ ca /",
    "T07vakobhau:9285": " teṣāṃ kaḥ svabhāvaḥ /",
    "T07vakobhau:9286": " ānantaryāṇi karmāṇi tīvrakleśo 'tha durgatiḥ /",
    "T07vakobhau:9287": " kauravāsaṃjñisattvāśca matamāvaraṇatrayam // VAkK_4.96 //",
    "T07vakobhau:9288": " pañcānantaryāṇi karmāvaraṇam /",
    "T07vakobhau:9289": " tadyathā mātṛvadhaḥ pitṛvadho 'rhadvadhaḥ saṃghabhedaḥ tathāgataśrīre duṣṭacittarudhirotpādanam",
    "T07vakobhau:9290": " tīvrakleśatā kleśāvaraṇam /",
    "T07vakobhau:9291": " dvividho hi kleśaḥ /",
    "T07vakobhau:9292": " tivraśca ya abhikṣṇikaḥ tīkṣṇaśca yo 'dhimātraḥ /",
    "T07vakobhau:9293": " tatra yastīvraḥ sa āvaraṇam /",
    "T07vakobhau:9294": " yathā śaṇṭhādīnām /",
    "T07vakobhau:9295": " śakto hyadhimatravego 'pi kleśaḥ kādācitko nihantuṃ natu samūho 'pyājasrikaḥ /",
    "T07vakobhau:9296": " ājasrike he kleśe tannirghātāya parākramakālaṃ na labhate /",
    "T07vakobhau:9297": " tasya mṛduṃ pratītya madhya upajāyate /",
    "T07vakobhau:9298": " madhyaṃ pratītyādhimātraḥ /",
    "T07vakobhau:9299": " tasmāt evāvaraṇaṃ trividhā durgatiḥ vipākāvaraṇaṃ sugateśca pradeśaḥ auttarakauravā asaṃjñisattvāśca",
    "T07vakobhau:9300": " kasyaitānyāvaraṇāni /",
    "T07vakobhau:9301": " āryamārgasyāryamārgaprāyogikāṇāṃ ca kuśalamūlānām anyānyapi hyapāyādiniyatāni aṇḍajasaṃsvedajastrītvāṣṭamabhavayatāni karmāṇi vaktavyāni syuḥ /",
    "T07vakobhau:9302": " yānyeva tu pañcabhiḥkāraṇaiḥ sudarśakāni pajñakāni adhiṣṭhānataḥ phalato gatitaḥ upapattitaḥ pudgalataśca tānyevoktāni nānyāni /",
    "T07vakobhau:9303": " kleśāvaraṇaṃ caiṣāṃ sarvajaghanyam /",
    "T07vakobhau:9304": " tataḥ karmāvaraṇam /",
    "T07vakobhau:9305": " tāmyāṃ hi dvitīye 'pi janmanyacikitso bhavatyuttarottarāvāhanāditi vaibhāṣikāḥ /",
    "T07vakobhau:9306": " ānantaryāṇīti ko 'rthaḥ /",
    "T07vakobhau:9307": " nāntarāyituṃ śakyāni vipākaṃ prati janmāntaraphalena karmāntareṇetyānantaryāṇi /",
    "T07vakobhau:9308": " na tiraskartumityarthaḥ /",
    "T07vakobhau:9309": " na vā tatkāriṇaḥ pudgalasyetaścyutasyāntaramasti narakopapattigamanaṃ pratītyanantaraḥ /",
    "T07vakobhau:9310": " tadbhāva ānantaryam /",
    "T07vakobhau:9311": " yasya dharmasya yogātso 'nantaro bhavati /",
    "T07vakobhau:9312": " śrāmaṇyavat /",
    "T07vakobhau:9313": " athaiṣāmāvaraṇānāṃ katamat kasyāṃ gatau veditavyam /",
    "T07vakobhau:9314": " ekāntena tāvat",
    "T07vakobhau:9315": " triṣu dvīpeṣvānantarya",
    "T07vakobhau:9316": " nottarakurau nānyāsu gatiṣu /",
    "T07vakobhau:9317": " kuta evānyatra dhātau /",
    "T07vakobhau:9318": " tetṣvapi stripuruṣāṇāmeva /",
    "T07vakobhau:9319": " śaṇḍā dīnāṃ tu neṣyate /",
    "T07vakobhau:9320": " kiṃ kāraṇaṃ /",
    "T07vakobhau:9321": " tadevāsaṃvarābhāve kāraṇamuddiṣṭam /",
    "T07vakobhau:9322": " api ca",
    "T07vakobhau:9323": " alpopakārālajjitvāt",
    "T07vakobhau:9324": " yathākramaṃ mātāpitrosteṣāṃ ca /",
    "T07vakobhau:9325": " alpopakārau kilaiṣāṃ mātāpitarau /",
    "T07vakobhau:9326": " vikalātmabhāvādhipatitvādalpasnehatvācca /",
    "T07vakobhau:9327": " teṣāmapi na tīvraṃ hyapatrāpyaṃ mātāpitrorantike pratyupasthitaṃ yadvipādanādānantaryeṇa spṛśyeran",
    "T07vakobhau:9328": " ata eva tiryavapretānāmapi neṣyate /",
    "T07vakobhau:9329": " paṭubuddhīnāṃ syādaśvājāneyavaditi bhadantaḥ /",
    "T07vakobhau:9330": " manuṣyasyāpyamānuṣau mātāpitarau mārayato na syādānantaryam //",
    "T07vakobhau:9331": " uktaṃ karmāvaraṇam //",
    "T07vakobhau:9332": " śeṣe gatiṣu pañcasu // VAkK_4.97 //",
    "T07vakobhau:9333": " ke punaḥ śeṣe /",
    "T07vakobhau:9334": " kleśavipākāvaraṇe /",
    "T07vakobhau:9335": " manuṣyeṣu vipākāvaraṇam /",
    "T07vakobhau:9336": " kauravā deveṣvasaṃjñisattvāḥ /",
    "T07vakobhau:9337": " kiṃsvabhāvānyānantaryāṇi /",
    "T07vakobhau:9338": " catvāri kāyakarma ekaṃ vākkarma trīṇi prāṇātipāta ekaṃ mṛṣāvādaḥ ekaṃ prāṇātipātaprayogaḥ",
    "T07vakobhau:9339": " anupakramadharmāṇo hi tathāgatāḥ /",
    "T07vakobhau:9340": " hetau phalopacārātsaṃghabheda ānantaryamuktam /",
    "T07vakobhau:9341": " bhidyate vā 'neneti kṛtvā /",
    "T07vakobhau:9342": " saṃghabhedastvasāmagrīsvabhāvo viprayuktakaḥ /",
    "T07vakobhau:9343": " akliṣṭāvyākṛto dharmaḥ",
    "T07vakobhau:9344": " asāmagrī nāna cittaviprayuktaḥ saṃskāro 'nivṛtāvyākṛtaḥ saṃghabhedaḥ /",
    "T07vakobhau:9345": " sa kimānantaryaṃ bhaviṣyati naiva ca tena bhettā samanvāgataḥ /",
    "T07vakobhau:9346": " kiṃ tarhi /",
    "T07vakobhau:9347": " saṃghastena samanvitaḥ // VAkK_4.98 //",
    "T07vakobhau:9348": " yo hi bhinnastasya bhedo na bhettuḥ /",
    "T07vakobhau:9349": " atha bhettā kena samanvāgataḥ /",
    "T07vakobhau:9350": " sadavadyamṛṣāvādastena bhettā samanvitaḥ /",
    "T07vakobhau:9351": " saṃghabhedāvadyena bhettā samanvāgataḥ /",
    "T07vakobhau:9352": " tat punarmṛṣāvādaḥ /",
    "T07vakobhau:9353": " sa punaḥ saṃghabhedasahaje vāgvijñaptyavijñaptī /",
    "T07vakobhau:9354": " sa ca tenāvadyena samanvāgato bhettā /",
    "T07vakobhau:9355": " avīcau pacyate kalpan",
    "T07vakobhau:9356": " antarakalpamavīcau mahānarake vipacyate /",
    "T07vakobhau:9357": " anyaistu nāvaśyamavīcau /",
    "T07vakobhau:9358": " atha yena bahunyānantaryāṇi kṛtāni bhavanti anantarameva tāni vipacyante /",
    "T07vakobhau:9359": " kiṃ tu taistasya bhavati /",
    "T07vakobhau:9360": " adhhikairadhikā rujaḥ // VAkK_4.99 //",
    "T07vakobhau:9361": " sahi bhūyobhirānantaryaistasminnavīcau ghanataraṃ sukumārataraṃ cāśrayaṃ labhate kāraṇāśca bahutarāstīvratarāśca yena dvitricatuṣpañcaguṇāṃ vedanāṃ vedayate /",
    "T07vakobhau:9362": " kaḥ punareṣa saṃghaṃ bhanatti /",
    "T07vakobhau:9363": " bhikṣurdu kvacarito vṛttī bhinatti /",
    "T07vakobhau:9364": " bhikṣurbhinatti na gṛhī na bhikṣuṇyādayaḥ /",
    "T07vakobhau:9365": " sa ca dṛṣṭicarita eva na tṛṣṇācaritaḥ /",
    "T07vakobhau:9366": " ṛtastho na bhinnavṛttastasyānādeyavākyatvāt /",
    "T07vakobhau:9367": " kva bhinatti /",
    "T07vakobhau:9368": " atra bhagavān saṃnihitastataḥ /",
    "T07vakobhau:9369": " anyatra",
    "T07vakobhau:9370": " nahi śāstureva saṃnidhau śakyo bhettum /",
    "T07vakobhau:9371": " tathāgatānāṃ duṣprasahatvādādeyavākyatvācca /",
    "T07vakobhau:9372": " kān bhinatti /",
    "T07vakobhau:9373": " bāliśān /",
    "T07vakobhau:9374": " pṛthagjanāneva nāryān pratyakṣadharmatvāt /",
    "T07vakobhau:9375": " tānapi na kṣāntilābhina ityapare /",
    "T07vakobhau:9376": " kiyatā bhinnaḥ saṃgho bhavati /",
    "T07vakobhau:9377": " śāstṛmārgāntarakṣāntau bhinnaḥ",
    "T07vakobhau:9378": " yadā tebhyastathāgatādanyaḥ śāstā kṣamate tadupadiṣṭācca mārgādanyo mārga iyatā bhinnaḥ saṃgho vaktavyaḥ /",
    "T07vakobhau:9379": " kiyantaṃ kālaṃ bhinna āste /",
    "T07vakobhau:9380": " tāmeva rātriṃ",
    "T07vakobhau:9381": " na vivasatyasau // VAkK_4.100 //",
    "T07vakobhau:9382": " aparyuṣita eva hi saṃghabhede saṃgho 'vaśyaṃ pratisaṃdhīyate /",
    "T07vakobhau:9383": " yo 'yaṃ saṃghabheda uktaḥ",
    "T07vakobhau:9384": " cakrabhedaḥ sa ca mataḥ",
    "T07vakobhau:9385": " dharmacakraṃ hi tadā bhagavato bhinnaṃ bhavati /",
    "T07vakobhau:9386": " mārgapravṛttiviṣṭhāpanāt /",
    "T07vakobhau:9387": " ata eva cakrādaścocyate saṃghabhedaśca /",
    "T07vakobhau:9388": " kva punaścakrabhedo bhavati /",
    "T07vakobhau:9389": " jambūdvīpe",
    "T07vakobhau:9390": " nānyeṣu dvīpeṣu /",
    "T07vakobhau:9391": " katibhirbhikṣubhiḥ /",
    "T07vakobhau:9392": " navādibhiḥ /",
    "T07vakobhau:9393": " navādiṃ kṛtvā /",
    "T07vakobhau:9394": " pareṇāniyamaḥ /",
    "T07vakobhau:9395": " aṣṭau bhikṣayaḥ saṃgho bhavati /",
    "T07vakobhau:9396": " navamo bhettā /",
    "T07vakobhau:9397": " avaśyaṃ hi saṃghena dvayoḥpakṣayoḥ sthātavyam /",
    "T07vakobhau:9398": " evaṃ bhinno bhavati /",
    "T07vakobhau:9399": " anyastu saṃghabhedaḥ karmabhedād bhavati /",
    "T07vakobhau:9400": " yadyekasīmāyāṃ vyagrāḥ karma kurvanti /",
    "T07vakobhau:9401": " sa caiṣa",
    "T07vakobhau:9402": " karmabhedastriṣu dvīpeṣu",
    "T07vakobhau:9403": " yeṣveva śāsanam /",
    "T07vakobhau:9404": " katibhirbhikṣubhiḥ",
    "T07vakobhau:9405": " aṣṭābhiradhikaiśca saḥ // VAkK_4.101 //",
    "T07vakobhau:9406": " cakrabhedastu ṣaṭsu kāleṣu na bhavati /",
    "T07vakobhau:9407": " katameṣu /",
    "T07vakobhau:9408": " ādāvante 'rbudāt pūrvaṃ yugāccoparate munau /",
    "T07vakobhau:9409": " sīmāyāṃ cāpyabaddhāyāṃ cakrabhedo na jāyate // VAkK_4.102 //",
    "T07vakobhau:9410": " ādāvacirapravartite dharmacakre /",
    "T07vakobhau:9411": " ante parinirvāṇakāle bhagavataḥ /",
    "T07vakobhau:9412": " etayorhi dvayoravasthayoḥ saṃgha ekaraso bhavati /",
    "T07vakobhau:9413": " madhye 'pyarbudāt pūrvaṃ na bhidyate yāvacchāsane śīlārbudaṃ dṛṣṭyarbudaṃ",
    "T07vakobhau:9414": " ca notpannaṃ bhavati /",
    "T07vakobhau:9415": " yugācca pūrvaṃ na bhidyate yāvacchrāvakāgrayugaṃ notpannaṃ bhavati /",
    "T07vakobhau:9416": " bhinnanyāyaparivāsāttena ca pratisaṃdhānīyatvāt /",
    "T07vakobhau:9417": " uparate munau śāstari parinirvṛte pratidvandvābhāvāt /",
    "T07vakobhau:9418": " sīmāyāmabaddhāyāṃ yāvat sīmā na baddhā bhavati /",
    "T07vakobhau:9419": " ekasīmāyāṃ hi pakṣadvayāvasthānātsaṃghabheda ityeṣu kālesu cakrabhedona bhavati /",
    "T07vakobhau:9420": " na ca punaḥ sarveṣāṃ baddhānāṃ cakrabhedaḥ /",
    "T07vakobhau:9421": " karmādhīnatvāt /",
    "T07vakobhau:9422": " kasmāt mātṛvadhādiṣvānantaryaṃ nānyatra /",
    "T07vakobhau:9423": " upakāriyuṇakṣetranirākṛtivipādanāt /",
    "T07vakobhau:9424": " mātāpitṛvadhe tāvadupakāriṇo nirākaraṇāt /",
    "T07vakobhau:9425": " kathaṃ tāvupakāriṇau /",
    "T07vakobhau:9426": " ātmabhāvasya tatprabhavatvāt /",
    "T07vakobhau:9427": " kiṃ tayornirākaraṇam /",
    "T07vakobhau:9428": " parityāgaḥ /",
    "T07vakobhau:9429": " guṇakṣetratvādarhadvadhād ānantaryam /",
    "T07vakobhau:9430": " yadi punarmāturvyañjanaṃ parivṛttaṃ syāt piturvā tatraikasminnāmnāyo",
    "T07vakobhau:9431": " vyañjanāntarito 'pi syāt",
    "T07vakobhau:9432": " ata evocyate \"syāt puruṣaṃ jīvitādvacyaparopayenna pitaraṃ nārhantam /",
    "T07vakobhau:9433": " ānantaryāvadyena ca spṛśyeta /",
    "T07vakobhau:9434": " syānmāturvyañjanaṃ parivṛttaṃ syāditi /",
    "T07vakobhau:9435": " syāt strīṃ jīvitādvyaparopayenna mātaraṃ nārhantīm ānantaryāvadyena ca spṛśyeta /",
    "T07vakobhau:9436": " syāt piturvyañjanaṃ parivṛttaṃ syādi\"ti /",
    "T07vakobhau:9437": " anyasyāḥ striyāḥ kalalaṃ prasrutamanyayā yonyā pītam /",
    "T07vakobhau:9438": " katarā tasya mātā yāṃ ghnataḥ syādānantaryam /",
    "T07vakobhau:9439": " mātā yacchoṇitodbhavaḥ // VAkK_4.103 //",
    "T07vakobhau:9440": " yasyāḥ śoṇitādasāvudbhūtaḥ sattvaḥ sā 'sya mātā dvitīyā tu",
    "T07vakobhau:9441": " sarvakṛtyeṣvavalokyā /",
    "T07vakobhau:9442": " sā hyāpāyikā poṣikā saṃvardhikā ca /",
    "T07vakobhau:9443": " yadi mātari prayogaṃ kṛtvā 'nyāṃ mārayenna syādānantaryam /",
    "T07vakobhau:9444": " amātṛprayogeṇa mārayettathāpi na syāt /",
    "T07vakobhau:9445": " mañcatalāvalīnamātṛmāraṇaṃ cātrodāhārya dhāvakasya ca putreṇa masaka prayogeṇa piturmāraṇaṃ ca /",
    "T07vakobhau:9446": " ekena prahāreṇa mātaramanyāṃ ca mārayato dve avijñaptī bhavataḥ /",
    "T07vakobhau:9447": " vijñaptistvānantaryameva /",
    "T07vakobhau:9448": " tasya karmaṇo balīyastvāt /",
    "T07vakobhau:9449": " paramāṇusaṃcitatvādvijñaptirapi dvidheti bhadantaghoṣakaḥ /",
    "T07vakobhau:9450": " anarhatsaṃjñayā 'pi arhadghāte bhavatyānantaryam aham",
    "T07vakobhau:9451": " hanmītyāśrayāvadhāraṇāt /",
    "T07vakobhau:9452": " yaḥ pitaramarhantaṃ hiṃsyāttasyāpyekameva syādānantaryamāśrayaikatvāt /",
    "T07vakobhau:9453": " idamavadānaṃ kathaṃ nīyate \"gaccha śikhaṇḍinaṃ brūhi dve ānantarye bhavatā kṛte /",
    "T07vakobhau:9454": " yacca pitā jīvitādvyaparopito yaccārhanni\"ti /",
    "T07vakobhau:9455": " dvābhyāṃ kāraṇābhyāmiti vaktavyam /",
    "T07vakobhau:9456": " dvābhyāṃ vā mukhābhyāṃ paribhāṣitaḥ /",
    "T07vakobhau:9457": " kimavaśyaṃ tathāgatasyāsti kuṭuṣṭacittarudhirotpādanādānantaryam /",
    "T07vakobhau:9458": " vadhābhiprāyasya syāt /",
    "T07vakobhau:9459": " buddhe na tāḍanecchasya",
    "T07vakobhau:9460": " yadi tāḍanābhitrāya utpādayenna syāt /",
    "T07vakobhau:9461": " yadyanarhati praharetsa ca prahārādūrdhvamarhan syāt",
    "T07vakobhau:9462": " prahārānnordhvamarhati /",
    "T07vakobhau:9463": " syādānantaryamiti vartate /",
    "T07vakobhau:9464": " nahi tena tatra prayogaḥ kṛtaḥ /",
    "T07vakobhau:9465": " kimānantarye prayogaṃ kṛtvā tasminnavyāvartite vairāgyaṃ phalaṃ vā na prāpnuyāt /",
    "T07vakobhau:9466": " nānantaryaprayuktasya vairāgyaphalasaṃbhavaḥ // VAkK_4.104 //",
    "T07vakobhau:9467": " anyakarmaphalapathaprayogaṃ tu kṛtvāryamārgotpattau na punaḥ karmapathotpattirāśrayasyātyantaṃ tadviruddhatvāt /",
    "T07vakobhau:9468": " eṣāmānantaryāṇāṃ katamat mahāsāvadyam /",
    "T07vakobhau:9469": " saṃghamede mṛṣāvādo mahāvadyatamo mataḥ /",
    "T07vakobhau:9470": " yaḥ saṃghabhedanimittaṃ mṛṣāvādo dharmādharmajñasya viparyayadyotanāt sa sarveṣāṃ duścaritānāṃ mahāvadyatamaḥ /",
    "T07vakobhau:9471": " kiṃ kāraṇam /",
    "T07vakobhau:9472": " tathāgatadharmaśarīraprahāritatvāt lokānāṃ ca svargāpavargamārgāntarāyakatvāt /",
    "T07vakobhau:9473": " saṃghe hi bhinne lokasya niyāmāvakrantiphalaprāptivairāgyāsravakṣayāḥ pratibadhyante dhyānādhyayanasvādhyāyacintākarmāṇyapi na pravartante sadevanāgamanuṣyaṃ jagaccākulaṃ vimanaskaṃ vartate yāvat punarna pratisaṃdhito bhavatiyasmāccāvicau kalpaṃ vipākaḥ /",
    "T07vakobhau:9474": " śeṣāṇāmānantaryāṇāṃ yathākramaṃ pañcamatṛtīyaprathamāni gurutarāṇi sarvalaghuḥ pitṛvadhaḥ",
    "T07vakobhau:9475": " yattarhi bhagavatā trayāṇāṃ daṇḍānāṃ manodaṇḍo mahāsāvadya uktaḥ punarmithyādṛṣṭiḥ paramavadyānāmityuktam ānantaryāṇi niyamasya saṃghabhedo mahāsāvadya uktaḥ /",
    "T07vakobhau:9476": " trīṇi karmāṇi niyamayya manodaṇdaḥ dṛṣṭīrniyamayya mithyādṛṣṭiḥ /",
    "T07vakobhau:9477": " athavā vipākavistaraṃ mahājanavyāpādanaṃ kuśalamūlasamucchedaṃ cādhikṛtya yathākramam /",
    "T07vakobhau:9478": " sucaritānāṃ punaḥ katamat mahāphalatamam /",
    "T07vakobhau:9479": " bhavāgracetanā loke mahāphalatamā śubhe // VAkK_4.105 //",
    "T07vakobhau:9480": " kuśale punaḥ karmaṇi bhavāgracetanā sarveṣāṃ mahāphalatamā /",
    "T07vakobhau:9481": " tasyā aśītikalpasahasrāṇyatipraśānto vipākaḥ /",
    "T07vakobhau:9482": " vipākaphalaṃ cādhikṛtyaitaduktam /",
    "T07vakobhau:9483": " visaṃyogaphalaṃ tvadhikṛtya vajropamasamādhicetanā sarveṣāṃ mahāphalā sarvasamyojanaparyādānaphalatvāt",
    "T07vakobhau:9484": " ata eva loka ityuktam /",
    "T07vakobhau:9485": " kimānantaryairevāvaśyaṃ narakeṣūpapadyate /",
    "T07vakobhau:9486": " ānantaryasabhāgairapyavaśyamupapadyate /",
    "T07vakobhau:9487": " natvanantaramevetyapare /",
    "T07vakobhau:9488": " katamāni tānītyāha",
    "T07vakobhau:9489": " dūṣaṇaṃ māturarhantyā niyatisthasya māraṇam /",
    "T07vakobhau:9490": " bodhisattvasya śaikṣasya saṃghāyadvārahārikā // VAkK_4.106 //",
    "T07vakobhau:9491": " ānantaryasabhāgāni pañcamaṃ stūpabhedanam /",
    "T07vakobhau:9492": " etāni pañca pañcānāmānatnaryāṇāṃ yathākramam sabhāgāni /",
    "T07vakobhau:9493": " yadi mātaramarhantīṃ dūṣayatyabrahmacaryakaraṇāt niyatipatītaṃ bodhisattvaṃ mārayati śaikṣaṃ mārayati saṃghasya sukhāyadvārikaṃ harati stūpabhedaṃ karoti /",
    "T07vakobhau:9494": " anyadapi tu karma savipākaṃ triṣu kāleṣvatyarthaṃ vighnayati /",
    "T07vakobhau:9495": " katameṣu trisu /",
    "T07vakobhau:9496": " kṣāntyanāgāmitārhattvaprāptau karmātivighnakṛt // VAkK_4.107 //",
    "T07vakobhau:9497": " mūrdhabhyaḥ kṣāntimākirata āpāyikāni karmāṇi vighnāyopatiṣṭhante /",
    "T07vakobhau:9498": " tadvipākabhūmyatikramāt /",
    "T07vakobhau:9499": " yathā puruṣasya deśatyāgaṃ kurvato dhanikā upatiṣṭhante /",
    "T07vakobhau:9500": " anāgāmiphalaṃ prāpnuvataḥ kāmāvacarāṇi vighnāyopatiṣṭhante tathaiva sthāpayitvā dṛṣṭadharmavedanīyaṃ karma /",
    "T07vakobhau:9501": " arhattvaṃ prāpnuvato rūpārūpyāvacarāṇi tathaiva /",
    "T07vakobhau:9502": " yaduktaṃ \"bodhisattvasya māraṇa\"miti",
    "T07vakobhau:9503": " bodhisattvaḥ kuto yāvat",
    "T07vakobhau:9504": " kuta upādāya bodhisattvovaktavyaḥ /",
    "T07vakobhau:9505": " yato lakṣaṇa karmakṛt /",
    "T07vakobhau:9506": " yataḥ prabhṛti lakṣaṇavipākāni karmāṇyārabhate kartuṃ sa hi tadānīṃ niyatipatito bhavati /",
    "T07vakobhau:9507": " kathaṃ kṛtvā /",
    "T07vakobhau:9508": " sa hi tasmāt kālāt prabhṛti nityaṃ bhavati /",
    "T07vakobhau:9509": " sugatiḥ kulajo 'vyakṣaḥ pumān jātismaro 'nivṛt // VAkK_4.108 //",
    "T07vakobhau:9510": " praśastā gatirasyeti sugatirdevamanuṣyopapatteḥ /",
    "T07vakobhau:9511": " tasyāṃ ca sugatau kṣatriyabrāhmaṇagṛhapatimahāśālakulajo bhavati nānyaḥ kulīnaḥ /",
    "T07vakobhau:9512": " vikalānyakṣāṇyasyeti vyakṣaḥ /",
    "T07vakobhau:9513": " na vyakṣo 'vyakṣaḥ avikalendriyaḥ ityarthaḥ /",
    "T07vakobhau:9514": " puruṣa eva na strī kuta eva śaṇḍhādiḥ /",
    "T07vakobhau:9515": " jātismaraśca bhavati /",
    "T07vakobhau:9516": " sarvasyāṃ jātau nivartata iti nivṛt /",
    "T07vakobhau:9517": " na nivṛdanivṛt /",
    "T07vakobhau:9518": " anivartaka ityarthaḥ /",
    "T07vakobhau:9519": " sattvahitārthaṃ sarvaduḥkhaprakāraiḥ sarvasattvavipratipattibhiścākheditatvāt /",
    "T07vakobhau:9520": " yattalloka ucyate \"apaṇakrīto dāsa\" iti /",
    "T07vakobhau:9521": " bodhisattvāste te hi mahātmānaḥ sarvasaṃpatprakarṣaviśeṣaprāptā api santo niṣkāraṇakaruṇāpāratantryātsarvasattveṣu caṇḍālakumārakasadṛśamātmānaṃ nirmānatayā vyavasthāpya sattvebhyaḥ sarvakadarthānāṃ soḍhāro bhavanti sarvaśramayantraṇānāṃ codvoḍhāraḥ /",
    "T07vakobhau:9522": " yaccaitallakṣaṇavipākaṃ karmetyuktam /",
    "T07vakobhau:9523": " jambūdvīpe pumāneva saṃmukhaṃ buddhacetanaḥ /",
    "T07vakobhau:9524": " cintāmayaṃ kalpaśate śeṣa ākṣipate hi tat // VAkK_4.109 //",
    "T07vakobhau:9525": " jambūdvīpa eva bodhisattvo lakṣaṇavipākaṃ karmākṣipati /",
    "T07vakobhau:9526": " nānyatra /",
    "T07vakobhau:9527": " jāmbūdvīpakānāṃ tīkṣṇabuddhitvāt /",
    "T07vakobhau:9528": " puruṣa eva na strī /",
    "T07vakobhau:9529": " saṃmukhībhūta eva śāstari buddhālambanayaiva cetanayā cintāmayaṃ tatkarma na śrutamayaṃ na bhāvanāmayam /",
    "T07vakobhau:9530": " kalpaśate ca śeṣa ākṣipati na bahubhavesu /",
    "T07vakobhau:9531": " bhagavatā tu śākyamuninottaptavīryatayā nava kalpā apāvartitā ekanavatyā kalpairākṣiptam /",
    "T07vakobhau:9532": " ata eva cokta \"mito 'haṃ grāmaṇīrekanavataṃ kalpamupādāya na samanusmarāmi nābhijānāmi yadekakulamapi pakṣabhikṣāpradānahetoḥ kṣataṃ vā syādupahataṃ",
    "T07vakobhau:9533": " ve\"ti /",
    "T07vakobhau:9534": " tataḥ prabhṛti prakṛtijātismaratvāt prathamakalpāsaṃkhyeyaniryāta eva bodhisattva etāṃścaturo doṣān vyāvartayati dvau ca guṇo pratilabhata iti pūrvācāryāḥ /",
    "T07vakobhau:9535": " teṣāṃ ca lakṣaṇānām",
    "T07vakobhau:9536": " ekaikaṃ puṇyaśatajam",
    "T07vakobhau:9537": " kiṃ puṇyasya parimāṇam /",
    "T07vakobhau:9538": " saṃnikṛṣṭabodhisattvaṃ sthāpayitvā yāvat sarvasattvānāṃ bhogaphalamityeke /",
    "T07vakobhau:9539": " yāvat sarvasattvānāṃ karmādhipatyena trisāhasramahāsāhasrako loko 'bhinivartata ityapare",
    "T07vakobhau:9540": " buddhā eva ca tatparimāṇajñā ityapare /",
    "T07vakobhau:9541": " atha bodhisattvabhūto bhagavān kiyato buddhān paryupāsayāmāsa /",
    "T07vakobhau:9542": " pratheme kalpāsaṃkhyeye pañcasaptatisahasrāṇi dvitīye ṣaṭsaptatiṃ tṛtīye saptasaptatim /",
    "T07vakobhau:9543": " atha kasya kalpāsaṃkhyeyasyānte katamo buddha āsīt /",
    "T07vakobhau:9544": " pratilomānukrameṇa yathākramam /",
    "T07vakobhau:9545": " asaṃkhyeyatrayāntyajāḥ /",
    "T07vakobhau:9546": " vipaśyī dīpakṛdratnaśikhī",
    "T07vakobhau:9547": " ratnaśikhini samyaksaṃbuddhe prathamo 'saṃkhyeyaḥ samāptaḥ /",
    "T07vakobhau:9548": " dīpaṅkare bhagavati dvitīyaḥ /",
    "T07vakobhau:9549": " vipaśyini tathāgate tṛtīyaḥ /",
    "T07vakobhau:9550": " sarveṣāṃ tu teṣāṃ",
    "T07vakobhau:9551": " śāsyamuniḥ purā // VAkK_4.110 //",
    "T07vakobhau:9552": " śākyamunirnāma samyaksaṃbuddhaḥ pūrvaṃ vabhūva /",
    "T07vakobhau:9553": " yatra bhagavatā bodhisattvabhūtenādyaṃ praṇidhānaṃ kṛtam evaṃprakāra evāhaṃ buddho bhaveyamiti no 'pyevaṃ kaliyuga evotpannavānāryavattasyāpyevaṃ varṣa sahasrāntaṃ śāsanaṃ babhūva /",
    "T07vakobhau:9554": " atha kasyāmavasthāvāṃ bodhisattvaḥ kāṃ pāramitāṃ paripūrayate /",
    "T07vakobhau:9555": " sarvatra sarvaṃ dadataḥ kāruṇyāddānapūraṇam /",
    "T07vakobhau:9556": " yadā sarvasmai sarvaṃ dadāti ā akṣṇaḥ ā majjāyāḥ kāruṇyānnābhyudayaviśeṣaṃ lipsamānaḥ iyatā dānapāramitā paripūrṇā bhavati /",
    "T07vakobhau:9557": " aṅgacchede 'pyakopāttu rāgiṇaḥ kṣāntiśīlayoḥ // VAkK_4.111 //",
    "T07vakobhau:9558": " yadā 'yamavītarāgo 'pi cchidyamāneṣvaṅgeṣu nālpamapi kupyati tadā 'sya",
    "T07vakobhau:9559": " kṣāntiśīlapāramite paripūrṇe bhavataḥ /",
    "T07vakobhau:9560": " tiṣyastotreṇa vīryasya",
    "T07vakobhau:9561": " tiṣyaṃ tathāgataratnaguhāyāṃ tejodhātusamāpannadṛṣṭyā bhagavān bodhisattvabhūta ekena pādena sthitvā sapta divasān stutavānekagāthayā",
    "T07vakobhau:9562": " \"na divi bhuvi vā nāsmin loke na vaiśravaṇālaye /",
    "T07vakobhau:9563": " na marubhavane divye sthāne na dikṣu vidikṣu vā //",
    "T07vakobhau:9564": " caratu vasudhāṃ sphītāṃ kṛtsnāṃ saparvatakānanām /",
    "T07vakobhau:9565": " puruṣavṛṣabhastvattulyo 'nyo mahāśramaṇaḥ kuta\" iti //",
    "T07vakobhau:9566": " tadā kila vīryapāramitā paripūrṇā nava ca kalpāḥ pratyudāvartitāḥ /",
    "T07vakobhau:9567": " dhīsamādhyoranantaram /",
    "T07vakobhau:9568": " bodheḥ pūrvasamanantaraṃ dhyānaprajñāpāramitayoḥ paripūrirvajropamasamādhau svasyāḥ saṃpadaḥ pāragamanāt pāramitāḥ /",
    "T07vakobhau:9569": " sūtra uktaṃ \"trīṇi puṇyakriyāvastūni /",
    "T07vakobhau:9570": " dānamayaṃ puṇyakriyāvastu śīlamayaṃ bhāvanāmayami\"ti /",
    "T07vakobhau:9571": " kathametattrayaṃ puṇyakriyāvastu /",
    "T07vakobhau:9572": " puṇyaṃ kriyā 'tha tadvastu trayaṃ karmapathā yathā // VAkK_4.112 //",
    "T07vakobhau:9573": " puṇyamapyetattrayaṃ kriyā 'pi vastvapi yathāyogamiti puṇyakriyāvastu /",
    "T07vakobhau:9574": " tadyathā karma ca te panthānaśca panthāna eva ca karmaṇa iti karmaṃpathā uktāḥ /",
    "T07vakobhau:9575": " tatra dānamaye tāvat puṇyakriyāvastuni kāyavākkarma tridhā bhavati /",
    "T07vakobhau:9576": " tatsamutthāpikā cetanā puṇyaṃ ca kriyā ca /",
    "T07vakobhau:9577": " tatsahabhuvo dharmāḥ puṇyameva /",
    "T07vakobhau:9578": " śīlamayaṃ tu kāyavākkarmaiveti tridhā bhavati /",
    "T07vakobhau:9579": " bhāvanāmayo maitrī puṇyaṃ ca puṇyakriyāyāśca vastu /",
    "T07vakobhau:9580": " tatsaṃprayuktāyāścetanāyā maitrīmukhenābhisaṃskaraṇāt tatsahabhuvaścetanā śīlaṃ ca puṇyaṃ ca kriyā ca /",
    "T07vakobhau:9581": " anye tatsahabhuvaḥ puṇyameva puṇyasya vā kāraṇaṃ puṇyakriyā puṇyaprayogastasyā etāni trīṇi vastūni /",
    "T07vakobhau:9582": " eṣāṃ saṃpādanārthaṃ puṇyaprayogārambhāditi /",
    "T07vakobhau:9583": " kuśalacetanāparamārthena puṇyakriyā /",
    "T07vakobhau:9584": " tasyā etāni vastūnītyapare /",
    "T07vakobhau:9585": " kimidaṃ dānaṃ nāma /",
    "T07vakobhau:9586": " yadapi dīyate daddānam /",
    "T07vakobhau:9587": " iha tu",
    "T07vakobhau:9588": " dīyate yena daddānaṃ",
    "T07vakobhau:9589": " bhavati sma /",
    "T07vakobhau:9590": " rāgādibhirapi dīyate /",
    "T07vakobhau:9591": " na cātra tadiṣṭam /",
    "T07vakobhau:9592": " ato viśeṣaṇārthamāha",
    "T07vakobhau:9593": " pūjānugrahakāmyayā /",
    "T07vakobhau:9594": " pareṣāṃ pūjānugrahakāmatābhyāṃ yena dīyate /",
    "T07vakobhau:9595": " kiṃ punastatsyādyena dīyate /",
    "T07vakobhau:9596": " kāyavākkarma sotthānaṃ",
    "T07vakobhau:9597": " kiṃ punastadutthānam /",
    "T07vakobhau:9598": " yena kalāpena tadutthāpyate /",
    "T07vakobhau:9599": " āha cātra",
    "T07vakobhau:9600": " śubhena manasā dravyaṃ svaṃ dadāti yadā pumān /",
    "T07vakobhau:9601": " tat kṣaṇaṃ kuśalāḥ skandhāḥ dānamityabhidhīyate //\" iti /",
    "T07vakobhau:9602": " mahābhogyaphalaṃ ca tat // VAkK_4.113 //",
    "T07vakobhau:9603": " taccaitaddānamayaṃ puṇyakriyāvastu mahābhogyaphalam /",
    "T07vakobhau:9604": " svabhāve caiṣa mayaḍveditavyaḥ /",
    "T07vakobhau:9605": " tadyathā tṛṇamayaṃ gṛhaṃ parṇamayaṃ bhājanamiti /",
    "T07vakobhau:9606": " tat khalvetaddānaṃ",
    "T07vakobhau:9607": " svaparārthobhayārthāya nobhayārthāya dīyate /",
    "T07vakobhau:9608": " tatra yadavītarāgaḥ āryaḥ pṛthagjano vā vītarāgaścaitye dānaṃ dadāti tadasyātmana evārthāya",
    "T07vakobhau:9609": " pareṣāṃ tenānugrahābhāvāt /",
    "T07vakobhau:9610": " yadāryo vītarāgaḥ parasattvebhyo dānaṃ dadāti sthāpayitvā dṛṣṭadharmavedanīyaṃ tatra dānaṃ pareṣāmarthāya /",
    "T07vakobhau:9611": " tena teṣāmanugrahāt /",
    "T07vakobhau:9612": " nātmano 'rthāya /",
    "T07vakobhau:9613": " tadvipākabhūmeratyantasamatikrāntatvāt /",
    "T07vakobhau:9614": " yadavītarāgaḥ pṛthagjano vā vītarāgaḥ parasattvebhyo dadāti taddānamubhayeṣāmarthāya /",
    "T07vakobhau:9615": " yadāryo vītarāgaścaitye dadāti sthāpayitvā dṛṣṭadharmavedanīyaṃ taddānamubhayeṣāṃ nārthāya",
    "T07vakobhau:9616": " taddhi kevalaṃ gauravaṃ kṛtjñābhyāṃ dīyate /",
    "T07vakobhau:9617": " sāmānyena dānaṃ mahābhogyaphalamuktam /",
    "T07vakobhau:9618": " tadviśeṣaḥ punardātṛvastukṣetraviśeṣataḥ // VAkK_4.114 //",
    "T07vakobhau:9619": " tatra tāvat",
    "T07vakobhau:9620": " dātā viśiṣṭaḥ śraddhādyaiḥ",
    "T07vakobhau:9621": " śraddhāśīlaśrutādiguṇayukto dātā viśiṣṭo bhavati /",
    "T07vakobhau:9622": " tasya taddānadātṛviśeṣeṇa phaladānaṃ prativiśiṣyate /",
    "T07vakobhau:9623": " sa ca tādṛśo dātā",
    "T07vakobhau:9624": " satkṛtyādi dadāti",
    "T07vakobhau:9625": " satkṛtya svahastaṃ kāle parānupahatya dadāti /",
    "T07vakobhau:9626": " ataḥ /",
    "T07vakobhau:9627": " satkārodārarucitā kālānācchedyalābhitā // VAkK_4.115 //",
    "T07vakobhau:9628": " ato 'sya dātustattādṛśaṃ dānaṃ dattvā yathākramaṃ catvāro viśeṣā bhavanti",
    "T07vakobhau:9629": " satkāralābhī bhavati /",
    "T07vakobhau:9630": " udāreṣu ca bhogeṣu ruciṃ labhate /",
    "T07vakobhau:9631": " kālelna ca bhogān labhate nātikrāntikālena /",
    "T07vakobhau:9632": " anācchedyāṃśca bhogān labhate /",
    "T07vakobhau:9633": " nāsya bhogāḥ parairācchādyante nāpyagnyādibhirvināśyante /",
    "T07vakobhau:9634": " uktaṃ yathā dātā viśiṣyate tadviśeṣācca dānaviśeṣaḥ /",
    "T07vakobhau:9635": " atha vastu kathaṃ viśiṣyate /",
    "T07vakobhau:9636": " varṇādisampadā vastu",
    "T07vakobhau:9637": " viśiṣṭamiti vartate /",
    "T07vakobhau:9638": " yadi yaddīyate dadvarṇagandharasasparśānāmanyatamenāpi saṃpannaṃ bhavati /",
    "T07vakobhau:9639": " evaṃ vastu viśiṣyate /",
    "T07vakobhau:9640": " tādṛśaṃ vastu dattvā kiṃ bhavati /",
    "T07vakobhau:9641": " yathākramam",
    "T07vakobhau:9642": " surūptvaṃ yaśasvi vā /",
    "T07vakobhau:9643": " priyatā sukumārartusukhasparśāṅtā tataḥ // VAkK_4.116 //",
    "T07vakobhau:9644": " varṇasampannaṃ dattvā surūpo bhavati /",
    "T07vakobhau:9645": " gandhasaṃpannaṃ dattvā yaśasvī bhavati /",
    "T07vakobhau:9646": " gandhavadyaśaso dikṣu vidhāraṇāt /",
    "T07vakobhau:9647": " rasasaṃpannaṃ dattvā priyo bhavati /",
    "T07vakobhau:9648": " rasa iva svāduḥ /",
    "T07vakobhau:9649": " sparśasaṃpannaṃ dattvā sukumārāṅgāśca bhavati ṛtusukhasparśāni cāsyāṅgāni bhavanti yathā strīratnasya",
    "T07vakobhau:9650": " atha kṣetraṃ kathaṃ viśipyate /",
    "T07vakobhau:9651": " gatiduḥkhopakāritvaguṇaiḥ kṣetraṃ viśiṣyate /",
    "T07vakobhau:9652": " gativiśeṣātāvadviśiṣyate /",
    "T07vakobhau:9653": " tathā hyuktaṃ bhagavatā \"tiryagyonigatāya dānaṃ dattvā śataguṇo vipākaḥ pratikāṅkṣitavyaḥ",
    "T07vakobhau:9654": " duḥśīlāya manuṣyabhūtāya dānaṃ dattvā sahasraguṇa\" iti /",
    "T07vakobhau:9655": " duḥkhaviśeṣā dviśiṣyate /",
    "T07vakobhau:9656": " tathā hyaupadhikeṣu puṇyakriyāvastuṣu /",
    "T07vakobhau:9657": " glāne dānaṃ glānopasthāpake dānam /",
    "T07vakobhau:9658": " śītalikādiṣu ca dānamuktvoktame\" bhiḥ saptabhiḥ auṣadhikaiḥ",
    "T07vakobhau:9659": " puṇyakriyāvastubhiḥsamanvāgatasya śrāddhasya kulaputrasya vā kuladuhiturvā na labhyaṃ puṇyānāṃ pramāṇamudgrahītumi\"ti /",
    "T07vakobhau:9660": " upakāritvaviśeṣādyathā mātāpitroranyeṣāṃ copakāriṇām ṛṣyamṛgajātakādyudāharaṇāt /",
    "T07vakobhau:9661": " guṇaviśeṣādyathā\" śīlavate dattvā śatasahasraguṇo vipāka\" ityevamādi /",
    "T07vakobhau:9662": " sarveṣāṃ tu dānānām",
    "T07vakobhau:9663": " agraṃ muktasya muktāya",
    "T07vakobhau:9664": " \"yadvītarāgo vītarāgāya dattvā 'tidānamidaṃ śreṣṭhamāmiṣadāneṣu dānamityuktaṃ bhagavatā /",
    "T07vakobhau:9665": " bodhisattvasya ca",
    "T07vakobhau:9666": " yadvā dānaṃ bodhisattve dadāti sarvasattvahitahetostadamuktasyāpyamukte 'bhyādānamagram",
    "T07vakobhau:9667": " tat sthāpayitvā yāni bhagavato 'nyānyaṣṭau dānānyuktāni teṣām",
    "T07vakobhau:9668": " aṣṭamam // VAkK_4.117 //",
    "T07vakobhau:9669": " agramiti vartate /",
    "T07vakobhau:9670": " katamānyaṣṭau /",
    "T07vakobhau:9671": " āsādya dānaṃ bhayadānam adānme dānaṃ dāsyati me dānaṃ dattpūrvaṃ me dānaṃ pitṛbhiśca pitāmahaiśceti dānaṃ dadāti svargārthaṃ dānaṃ kīrtyarthaṃ dānaṃ cittālaṅkārārthaṃ dānaṃ cittapariṣkārārthaṃ",
    "T07vakobhau:9672": " yiogasaṃbhārārthamuttamārthasya prāptaye dānaṃ dadāti /",
    "T07vakobhau:9673": " tatrāsādya dānaṃ yat āsannebhya upagatebhyo dānaṃ dadātīti paurāṇāḥ /",
    "T07vakobhau:9674": " bhayadānaṃ yadvināśābhimukhaṃ dṛṣṭvā varaṃ dadāmīti dadāti /",
    "T07vakobhau:9675": " śeṣaṃ sugamatvānna vibhaktam /",
    "T07vakobhau:9676": " srota āpattiphalapratipannakāya dānaṃ dattvā 'prameyavipākaḥ /",
    "T07vakobhau:9677": " tato 'prameyataraḥ srota āpannāyeti vistareṇoktaṃ sūtre /",
    "T07vakobhau:9678": " apitu",
    "T07vakobhau:9679": " mātṛpitṛglānadhārmakathikebhyo 'ntyajanmane /",
    "T07vakobhau:9680": " bodhisattvāya cāmeyā anāryebhyo 'pi dakṣiṇā // VAkK_4.118 //",
    "T07vakobhau:9681": " ebhyaḥ pañcabhyaḥ pṛthagjanabhūtebhyo 'pyaprameyā phalato dakṣiṇā bhavati",
    "T07vakobhau:9682": " tatrāntyajanmā bodhisattvaścaramabhavikaḥ /",
    "T07vakobhau:9683": " dharmakathikaścaturvidhe kṣetraviśeṣe katamasmin pakṣe dikṣeptavyaḥ /",
    "T07vakobhau:9684": " upakāripakṣe /",
    "T07vakobhau:9685": " sa hi mahākalyāṇamitram avidyāndhāyāṃ prajāyāṃ prajñācakṣuṣo dātā samaviṣamasya prakāśayitā anāsravasya dharmakāyasyātinivartayitā samāsato buddhakṛtyasya kartā /",
    "T07vakobhau:9686": " karmaṇāṃ tu gurulaghutvaṃ jñātukāmena samāsataḥ ṣaṭ kāraṇāni jñeyāni /",
    "T07vakobhau:9687": " tadyathā",
    "T07vakobhau:9688": " pṛṣṭhaṃ kṣetramadhiṣṭhānaṃ prayiogaścetanāśayaḥ /",
    "T07vakobhau:9689": " eṣāṃ mṛdvadhimātratvāt karmamṛdvadhimātratā // VAkK_4.119 //",
    "T07vakobhau:9690": " pṛṣṭhaṃ nāma yatkṛtasya punaranukriyā /",
    "T07vakobhau:9691": " kṣetraṃ nāma yatra kārāpakārāḥ kriyante /",
    "T07vakobhau:9692": " adhiṣṭhānaṃ karmapathaḥ /",
    "T07vakobhau:9693": " prayogastadarthaṃ kāyavākkarma /",
    "T07vakobhau:9694": " cetanā yayā karmapathaṃ niṣṭhāpayati /",
    "T07vakobhau:9695": " āśayastadabhiprāya evaṃ caivaṃ ca kuryāmevaṃ caivaṃ ca na kariṣyāmīti /",
    "T07vakobhau:9696": " kasyacit pṛṣṭhaparigraheṇaiva tatkarma guru saṃpadyate /",
    "T07vakobhau:9697": " vipākanaiyamyenāvasthānāt /",
    "T07vakobhau:9698": " kasyacit kṣetravaśenaiva /",
    "T07vakobhau:9699": " tatraiva kṣetre punaradhiṣṭhānavaśāt guru saṃpadyate nānyathā /",
    "T07vakobhau:9700": " yathā mātāitroḥ prāṇātipātāt na tvevamadattādānādikāt /",
    "T07vakobhau:9701": " evamanyadapi yojyam /",
    "T07vakobhau:9702": " yasya tu sarvāṇyadhimātrāṇi bhavanti tasyātyarthamadhimātraṃ guru karma veditavyam /",
    "T07vakobhau:9703": " yasya mṛdūni tasyātyarthaṃ mṛdu veditavyam //",
    "T07vakobhau:9704": " kṛtaṃ copacitaṃ ca karmocyate /",
    "T07vakobhau:9705": " kathaṃ karmopacitaṃ bhavati /",
    "T07vakobhau:9706": " pañcabhiḥ karaṇaiḥ /",
    "T07vakobhau:9707": " saṃcetanasamāptibhyāṃ niṣkaukṛtya vipakṣataḥ /",
    "T07vakobhau:9708": " parivārādvipākācca karmopacitamucyate // VAkK_4.120 //",
    "T07vakobhau:9709": " kathaṃ saṃcenataḥ /",
    "T07vakobhau:9710": " saṃcintya kṛtaṃ bhavati nābuddhipūrvaṃ na sahasā kṛtam /",
    "T07vakobhau:9711": " kathaṃ samāpattitaḥ /",
    "T07vakobhau:9712": " kaścidekena duścaritenāpāyānyātikaścidyāvattribhiḥ /",
    "T07vakobhau:9713": " kaścidekena karmapathena kaścidyāvaddaśabhiḥ /",
    "T07vakobhau:9714": " tatra yo yāvatā gacchati tasminnasamāpte kṛtaṃ tatkarma nopacitam samāpte tūpacitam /",
    "T07vakobhau:9715": " kathaṃ niṣkaukṛtyavipakṣataḥ /",
    "T07vakobhau:9716": " nirvipratisāraṃ ca tat karma bhavati niṣpratipakṣaṃ ca /",
    "T07vakobhau:9717": " kathaṃ parivārataḥ /",
    "T07vakobhau:9718": " akuśalaṃ cākuśalaparivāraṃ ca bhavati /",
    "T07vakobhau:9719": " kathaṃ vipākataḥ /",
    "T07vakobhau:9720": " vipākadāna niyataṃ bhavati /",
    "T07vakobhau:9721": " evaṃ kuśalamapi yojyam /",
    "T07vakobhau:9722": " ato 'nyathā karma kṛtaṃ bhavati nopacitam /",
    "T07vakobhau:9723": " caitye sarāgasyātmārthaṃ dānamityuktam /",
    "T07vakobhau:9724": " tatrāsatyupabhoktari kathaṃ puṇyaṃ bhavati /",
    "T07vakobhau:9725": " dvividhaṃ hi puṇyaṃ tyāgānvayaṃ tyāgādeva yadupapadyate paribhogānvayaṃ ca deyadharmaparibhogādyadutpadyate",
    "T07vakobhau:9726": " caitye tyāgānvayaṃ puṇyaṃ",
    "T07vakobhau:9727": " paribhogānvyaṃ puṇyaṃ nāsti /",
    "T07vakobhau:9728": " kathaṃ tatrāpratigṛhṇati kasmiṃścit puṇyam /",
    "T07vakobhau:9729": " kiṃ punaḥ kāraṇaṃ sati pratigrahītari bhavitavyaṃ nāsatīti /",
    "T07vakobhau:9730": " kasyacidapyanugrahābhāvāt /",
    "T07vakobhau:9731": " idamakāraṇam /",
    "T07vakobhau:9732": " yadi hi puṇyaṃ parānugrahādeva syāt maitryādyapramāṇasamyagdṛṣṭibhāvanāyāṃ na syāt /",
    "T07vakobhau:9733": " tasmādeṣṭavyaṃ caityai 'pi puṇyam /",
    "T07vakobhau:9734": " maitryādivadagṛhṇati /",
    "T07vakobhau:9735": " yathā maitryādiṣvantareṇāpi pratigrāhakaṃ parānugrahaṃ vā puṇyaṃ bhavati svacittaprabhavaṃ tathābhyatīte 'pi guṇavati tadbhaktikṛtaṃ svacittāt",
    "T07vakobhau:9736": " puṇyaṃ bhavati /",
    "T07vakobhau:9737": " dānamānakriyā tarhi vyarthā prāpnoti /",
    "T07vakobhau:9738": " na /",
    "T07vakobhau:9739": " tatkarmasamutthāpikāyā bhakteḥ prakṛṣṭataratvāt /",
    "T07vakobhau:9740": " yathā hi śatruvadhābhiprāyasya tatsamutthāpitaṃ kāyavākkarma /",
    "T07vakobhau:9741": " śatrusaṃjñayā tasminmṛte 'pi kurvato bahutaramapuṇyaṃ jāyate /",
    "T07vakobhau:9742": " nābhiprāyamātreṇa /",
    "T07vakobhau:9743": " tathābhyatīte śāstari tadbhaktisamutthāṃ dānamānakriyāṃ kurvato bahutaraṃ puṇyaṃ jāyate /",
    "T07vakobhau:9744": " na bhaktimātreṇa /",
    "T07vakobhau:9745": " yadi svakṣetre dānakriyāvījamiṣṭaphalaṃ bhavati tatkṣetre tarhyaniṣṭaphalaṃ bhaviṣyati /",
    "T07vakobhau:9746": " kukṣetre 'pīṣṭaphalatā phalabījāviparyayāt // VAkK_4.121 //",
    "T07vakobhau:9747": " kukṣetre 'pi phalasya bījādaviparyayo dṛṣṭo",
    "T07vakobhau:9748": " mṛdvīkābījānmṛdvīkāphalamevotpadyate madhuraṃ nimbavījānnimbameva tiktam /",
    "T07vakobhau:9749": " evaṃ kukṣetre 'pi parahitādhyāśayapravṛttasya dānabījasyeṣṭameva phalaṃ",
    "T07vakobhau:9750": " nirvartate nāniṣṭam /",
    "T07vakobhau:9751": " kṣetradoṣāttu tadvījamalpaphalaṃ vā bhavatyaphalaṃ vā /",
    "T07vakobhau:9752": " gataṃ dānamayapuṇyakriyāvastu saprasaṅgam //",
    "T07vakobhau:9753": " śīlamayaṃ vaktavyam /",
    "T07vakobhau:9754": " taducyate",
    "T07vakobhau:9755": " dauḥśītlamaśubhaṃ rūpaṃ śīlaṃ tadviratiḥ",
    "T07vakobhau:9756": " akuśalaṃ hi rūpaṃ dauḥśīlyamucyate /",
    "T07vakobhau:9757": " tasmādviratiḥ śīlam /",
    "T07vakobhau:9758": " sā punarviratiḥ",
    "T07vakobhau:9759": " dvidhā /",
    "T07vakobhau:9760": " yayā ca viramyate vijñaptyā yacca tadviramaṇam avijñaptiḥ /",
    "T07vakobhau:9761": " na ca kevalaṃ dauḥśīlyādviratiḥ śīlam /",
    "T07vakobhau:9762": " kiṃ tarhi /",
    "T07vakobhau:9763": " pratikṣiptācca buddhena",
    "T07vakobhau:9764": " yadapi na prakṛtyā dauḥśīlayaṃ bhagavatā ca buddhena pratikṣiptamakālabhojanādikaṃ tasmādapi dvidhā viratiḥ śīlam /",
    "T07vakobhau:9765": " samāttaśikṣasya tu tadadhyācārāddauḥśīlyaṃ jāyate //",
    "T07vakobhau:9766": " uktaṃ tamāsena śīlam //",
    "T07vakobhau:9767": " viśuddhaṃ tu caturguṇam // VAkK_4.122 //",
    "T07vakobhau:9768": " tattu śīlaṃ caturguṇaṃ bhavati /",
    "T07vakobhau:9769": " viparyayādaviśuddham /",
    "T07vakobhau:9770": " atha kathaṃ caturguṇamityāha",
    "T07vakobhau:9771": " dauḥśīlyataddhetvahataṃ tadvipakṣaśamāśritam /",
    "T07vakobhau:9772": " dauḥśītyena tāvadanupahataṃ bhavati yathoktena dauḥśīlyena /",
    "T07vakobhau:9773": " hetunā 'pyanupahataṃ bhavati /",
    "T07vakobhau:9774": " lobhādibhiḥ kleśopakleśaiḥ dauḥśīlyavipakṣāśritaṃ ca bhavati /",
    "T07vakobhau:9775": " smṛtyupasthānasaṃniśritatvāt samāśritaṃ ca bhavati /",
    "T07vakobhau:9776": " nopapattiviśeṣāśritam /",
    "T07vakobhau:9777": " nirvāṇapariṇāmitavāt /",
    "T07vakobhau:9778": " pañcabhiḥ kāraṇaiḥ ityapare /",
    "T07vakobhau:9779": " maulaiḥ karmapathairviśuddhaṃ bhavati sāmantakairviśuddhaṃ vitarkairanupahataṃ smṛtyā 'nuparigahītaṃ nirvāṇapariṇāmitaṃ ceti /",
    "T07vakobhau:9780": " caturvidhaṃ śīlamityapare /",
    "T07vakobhau:9781": " bhayaśīlaṃ yadā jīvikāślokadaṇḍadurgatibhayāt pālyate /",
    "T07vakobhau:9782": " āśāstiśīlaṃ yadbhavabhogasatkāratṛṣṇākṛtam /",
    "T07vakobhau:9783": " bodhyaṅgānulomaṃ śīlaṃ yanmokṣārthaṃ samyagdṛṣṭikāṇām /",
    "T07vakobhau:9784": " pariśuddhaṃ śīlamanāsravaśīlaṃ nirmalatvāditi //",
    "T07vakobhau:9785": " gataṃ śīlam //",
    "T07vakobhau:9786": " samāhitaṃ tu kuśalaṃ bhāvanā",
    "T07vakobhau:9787": " kimidaṃ samāhitaṃ nāma /",
    "T07vakobhau:9788": " samādhisvabhāvaṃ sahabhū yat /",
    "T07vakobhau:9789": " kimarthametat bhāvanetyucyate /",
    "T07vakobhau:9790": " cittavāsanāt // VAkK_4.123 //",
    "T07vakobhau:9791": " taddhi samāhitaṃ kuśalamatyarthaṃ cittaṃ vāsayati /",
    "T07vakobhau:9792": " guṇaistanmayīkaraṇātsaṃtateḥ /",
    "T07vakobhau:9793": " puṣpaistilabhāvanāvat /",
    "T07vakobhau:9794": " dānaṃ tāvanmahābhogatāyai saṃvartata ityuktam /",
    "T07vakobhau:9795": " atha śīlaṃ bhāvanā ca",
    "T07vakobhau:9796": " svargāya śīlaṃ prādhānyāt visaṃyogāya bhāvanā /",
    "T07vakobhau:9797": " dānamapi svargāya śīlaṃ prādhānyāt /",
    "T07vakobhau:9798": " śīlamapi visaṃyogāya /",
    "T07vakobhau:9799": " bhāvanā tu prādhānyāt /",
    "T07vakobhau:9800": " sutra uktaṃ \"catvāraḥ pudgalā brāhmaṇyaṃ puṇyaṃ prasavantī\"ti /",
    "T07vakobhau:9801": " katamat tad brāhmapuṇyam /",
    "T07vakobhau:9802": " yattallakṣaṇavipākasya karmaṇaḥ parimāṇajñāpanāyoktam iti vaibhāṣikāḥ /",
    "T07vakobhau:9803": " pūrvācāryās tu vyācakṣate /",
    "T07vakobhau:9804": " caturṇāṃ brāhmapuṇyatvaṃ kalpaṃ svargeṣu modanāt // VAkK_4.124 //",
    "T07vakobhau:9805": " yāvatā puṇyena kalpaṃ svargeṣu modate idaṃ brāhmaṃ puṇyam /",
    "T07vakobhau:9806": " brahmapurohitānāṃ kalpāyuṣkatvāt /",
    "T07vakobhau:9807": " nikāyāntare gāthāṃ paṭhanti",
    "T07vakobhau:9808": " \"brāhmaṃ puṇyaṃ prasavati kalpaṃ svargeṣu modata\" iti /",
    "T07vakobhau:9809": " āmiṣadānamuktam /",
    "T07vakobhau:9810": " dharmadānaṃ vaktavyam /",
    "T07vakobhau:9811": " tadidamucyate /",
    "T07vakobhau:9812": " dharmadānaṃ yathābhūta sūtrādyakliṣṭadeśanā /",
    "T07vakobhau:9813": " sūtrādīnāṃ yathābhūtamakliṣṭadeśanā dharmadānam /",
    "T07vakobhau:9814": " ato mahatīṃ ta ātmanaḥ puṇyajyāniṃ kurvanti ye viparītadharmaṃ deśayanti /",
    "T07vakobhau:9815": " kliṣṭacittā vā lābhasatkāra yaśāṃsi vāñchantaḥ /",
    "T07vakobhau:9816": " uktaṃ puṇyakriyāvastubhedena trividhaṃ kuśalaṃ punaḥ",
    "T07vakobhau:9817": " puṇyanirvāṇanirvedhabhāgīyaṃ kuśalaṃ tridhā // VAkK_4.125 //",
    "T07vakobhau:9818": " puṇyabhāgīyaṃ yadiṣṭavipākaṃ mokṣabhāgīyaṃ yasminnutpanne niyataṃ parinirvāṇadharmā bhavati",
    "T07vakobhau:9819": " yasya saṃsārādīnavanairātmyanirvāṇaguṇadyotikāṃ kathāṃ śrutvā romaharṣāśrūpātau bhavatastasyāsti mokṣabhāgīyaṃ kuśalamūlamityavaseyaṃ pravṛṣīvāṅkuraprarohāt khalavileṣu bījāstitvam /",
    "T07vakobhau:9820": " nirvedhabhāgīyamuṣmādi caturvidhaṃ paścādvyākhyāsyāmaḥ /",
    "T07vakobhau:9821": " yadidaṃ loka ucyate lipimudrāgaṇanā kāvyaṃ saṃkhyeti ka eṣāṃ svabhāvaḥ /",
    "T07vakobhau:9822": " yogapravartitaṃ karma sasamutthāpakaṃ tridhā /",
    "T07vakobhau:9823": " lipimudre sagaṇanaṃ kāvyaṃ saṃkhyā yathākramam // VAkK_4.126 //",
    "T07vakobhau:9824": " yogapravartitamiti upāyaviśeṣapravartitam /",
    "T07vakobhau:9825": " tridhā karmeti kāyavāṅmanaskarma /",
    "T07vakobhau:9826": " tatra lipimudre tāvadyogapravartitaṃ kāyakarma samutthāpanam /",
    "T07vakobhau:9827": " gaṇanā kāvyaṃ ca vākkarma /",
    "T07vakobhau:9828": " ityetāni pañcaskandhasvabhāvāni /",
    "T07vakobhau:9829": " saṃkhyā manaskarma /",
    "T07vakobhau:9830": " yanmanasā saṃkalanaṃ dharmāṇām /",
    "T07vakobhau:9831": " dharmāṇāmidānīṃ kecit paryāyā ucyante /",
    "T07vakobhau:9832": " sāvadyā nivṛtā hīnāḥ kliṣṭā dharmāḥ",
    "T07vakobhau:9833": " kliṣṭānāṃ dharmāṇāṃ sāvadyā nivṛtā hīnā iti paryāyāḥ /",
    "T07vakobhau:9834": " śubhāmalāḥ /",
    "T07vakobhau:9835": " praṇītāḥ",
    "T07vakobhau:9836": " kuśalānāsravāṇāṃ praṇītā iti paryāyaḥ /",
    "T07vakobhau:9837": " hīnapraṇītebhyo 'nye madhyā iti siddhaṃ bhavati /",
    "T07vakobhau:9838": " saṃskṛtaśubhāḥ sevyāḥ",
    "T07vakobhau:9839": " kusalasaṃskṛtānāṃ sevitavyā iti paryāyaḥ /",
    "T07vakobhau:9840": " śeṣā asevitavyā iti siddhaṃ bhavati /",
    "T07vakobhau:9841": " kasmādasaṃskṛtaṃ na sevyam /",
    "T07vakobhau:9842": " anabhyasanīyatvādaphalatvācca /",
    "T07vakobhau:9843": " phalarthaṃ hi sevā bhavati /",
    "T07vakobhau:9844": " sottarā anye sarvadharmāḥ /",
    "T07vakobhau:9845": " mokṣastvanuttaraḥ // VAkK_4.127 //",
    "T07vakobhau:9846": " nahi nirvāṇādviśiṣṭataramasti /",
    "T07vakobhau:9847": " tacca sarvebhyo viśiṣṭaṃ kuśalanityatvāt /",
    "T07vakobhau:9848": " abhidharmakośabhāṣye karmanirddeśo nāma caturthaṃ kośasthānamiti //",
    "T07vakobhau:9849": " pañcamaṃ kośasthānam",
    "T07vakobhau:9850": " oṃ namo buddhāya",
    "T07vakobhau:9851": " \"karmajaṃ lokavaicitrya\" mityuktam /",
    "T07vakobhau:9852": " tāni karmāṇyanuśayavaśādupacayaṃ gacchanti antareṇa cānuśayān bhavābhinirvarttane na samarthāni bhavanti /",
    "T07vakobhau:9853": " ato veditavyāḥ",
    "T07vakobhau:9854": " mūlaṃ bhavasyānuśayāḥ",
    "T07vakobhau:9855": " kleśo hi pravartamāno daśa kṛtyāni karoti /",
    "T07vakobhau:9856": " mūlaṃ ca dṛḍhīkaroti saṃtatimavasthāpayati kṣetramāpādayati niḥṣyandaṃ nirvartayati karmabhavamabhinirharati svasaṃbhāraṃ arigṛhṇāti ālambane saṃmohayati vijñānasroto namayati kuśalapakṣādvyutkrāmati pandhanārthaṃ ca spharati dhātvanatikramayogeneti /",
    "T07vakobhau:9857": " kati ceme 'nuśayāḥ /",
    "T07vakobhau:9858": " samāsena ṣaṭ /",
    "T07vakobhau:9859": " katame",
    "T07vakobhau:9860": " ṣaḍrāgaḥ pratighastathā /",
    "T07vakobhau:9861": " māno 'vidyā ca dṛṣṭiśca vicikitsā ca",
    "T07vakobhau:9862": " athāgrahaṇaṃ rāgavaśenānyeṣāmālambanānuśāyitajñāpanārtham /",
    "T07vakobhau:9863": " etacca paścāt pravedayiṣyāmaḥ /",
    "T07vakobhau:9864": " te punaḥ // VAkK_5.1 //",
    "T07vakobhau:9865": " ṣaḍrāgabhedātsaptoktāḥ",
    "T07vakobhau:9866": " ta ete ṣaḍnuśayāḥ sūtre rāgasya dvidhā bhedaṃ kṛtvā saptoktāḥ /",
    "T07vakobhau:9867": " kāmarāgānuśayaḥ pratighānuśayo bhavarāgānuśayo mānānuśyaḥ avidyānuśayo dṛṣṭyanuśayo vicikitsānuśaya iti /",
    "T07vakobhau:9868": " kathamidaṃ jñātavyaṃ kāmarāga evānuśayaḥ kāmarāgānuśayaḥ āhosvit kāmarāgasyānuśayaḥ kāmarāganuśayaḥ",
    "T07vakobhau:9869": " kiṃ cātaḥ /",
    "T07vakobhau:9870": " kāmarāga evānuśayaścet sūtravirodhaḥ /",
    "T07vakobhau:9871": " \"ihaikatyo na kāmarāgaparyavasthitena cetasā bahulaṃ viharati /",
    "T07vakobhau:9872": " utpannasya kāmarāgaparyavasthānasyottari niḥsaraṇaṃ yathābhūtaṃ prajānāti /",
    "T07vakobhau:9873": " tasya tatkāmarāgaparyavasthānaṃ sthāmaśaḥ samyaktvasamavahataṃ sānuśayaṃ prahīyata\"iti",
    "T07vakobhau:9874": " kāmarāgasyānuśayaścedviprayuktānuśayaprasaṅgādabhidharmavirodhaḥ",
    "T07vakobhau:9875": " \"kāmarāgānuśayastribhirindriyaiḥ saṃprayukta\" iti /",
    "T07vakobhau:9876": " kāmarāga evānuśya iti vaibhāṣikāḥ /",
    "T07vakobhau:9877": " evaṃ yāvadvicikitsaivānuśaya iti /",
    "T07vakobhau:9878": " nanu coktamevaṃ sūtravirodha iti /",
    "T07vakobhau:9879": " nāsti virodhaḥ /",
    "T07vakobhau:9880": " sānuśayaṃ sānubandhamityarthaḥ /",
    "T07vakobhau:9881": " aupacāriko vā sūtre 'nuśayaśabdaḥ prāptau /",
    "T07vakobhau:9882": " yathā duḥkho 'gniriti /",
    "T07vakobhau:9883": " lākṣaṇikastvabhidharme kleśa evānuśayaśabdaḥ /",
    "T07vakobhau:9884": " tasmātsaṃyuktā evānuśayāḥ /",
    "T07vakobhau:9885": " kathamidaṃ gamyate /",
    "T07vakobhau:9886": " anuśayānāṃ",
    "T07vakobhau:9887": " \"cittakleśakaratvādāvaraṇatvācchubhairviruddhatvāt\" /",
    "T07vakobhau:9888": " yasmādanuśayaiḥ kliṣṭaṃ cittaṃ bhavatyapūrvaṃ kuśalaṃ notpadyate utpannācca parihīyate tasmānna viprayuktāḥ /",
    "T07vakobhau:9889": " atha viprayuktairapyevaṃ syāt /",
    "T07vakobhau:9890": " kuśalaṃ na kadācidupalabhyeta /",
    "T07vakobhau:9891": " teṣāṃ nityaṃ saṃnihitatvāt /",
    "T07vakobhau:9892": " upalabhyate ca /",
    "T07vakobhau:9893": " ataḥ",
    "T07vakobhau:9894": " \"kuśalasya copalambhādaviprayuktāḥ atha ihānuśayāḥ\" iti /",
    "T07vakobhau:9895": " tadidamajñāpakaṃ yasmādyo viprayuktamanuśayamicchati sa etatsarvamanuśayakṛtaṃ necchati /",
    "T07vakobhau:9896": " kleśakṛtamevecchati /",
    "T07vakobhau:9897": " evaṃ tu sādhu yathā sautrāntikānām /",
    "T07vakobhau:9898": " kathaṃ ca sautrāntikānām /",
    "T07vakobhau:9899": " kāmarāgasyānuśayaḥ kāmarāgānuśaya iti /",
    "T07vakobhau:9900": " na cānuśayaḥ saṃprayukto na viprayuktastasyādravyāntaratvāt /",
    "T07vakobhau:9901": " prasupto hi kleśo 'nuśaya ucyate /",
    "T07vakobhau:9902": " prabuddhaḥ paryavasthānam /",
    "T07vakobhau:9903": " kā ca tasya prasuptiḥ /",
    "T07vakobhau:9904": " asaṃmukhībhūtasya bījabhāvānubandhaḥ /",
    "T07vakobhau:9905": " kaḥ prabodhaḥ /",
    "T07vakobhau:9906": " saṃmukhībhāvaḥ /",
    "T07vakobhau:9907": " ko 'yaṃ vījabhāvo nāma /",
    "T07vakobhau:9908": " ātmabhāvasya kleśajā kleśotpādanaśaktiḥ /",
    "T07vakobhau:9909": " yathānubhavajñānajā smṛtyutpādanaśaktiryathā cāṅkurādīnāṃ śāliphalajā śāliphalotpādanaśaktiriti",
    "T07vakobhau:9910": " yastu kleśānāṃ bījārthamarthāntaraṃ vīprayuktamanuśayaṃ kalpayati tena smṛtibījamapyarthāntaraṃ kalpayitavyaṃ jāyate /",
    "T07vakobhau:9911": " yattarhi sūtre kleśa evānuśaya uktaḥ ṣaṭṣaṭke \"so 'sya bhavati sukhāyāṃ vedanāyāṃ rāgānuśaya\" iti /",
    "T07vakobhau:9912": " bhavatīti vacanānnāsau tadaivānuśayaḥ /",
    "T07vakobhau:9913": " kadā tarhi bhavati /",
    "T07vakobhau:9914": " yadā prasupto bhavati /",
    "T07vakobhau:9915": " hetau vā tadupacāra eṣa draṣṭavyaḥ /",
    "T07vakobhau:9916": " tiṣṭhatu prasaṅgaḥ /",
    "T07vakobhau:9917": " śāstraṃ pravarttatām /",
    "T07vakobhau:9918": " ya eṣa sūtre rāgasya bhedaḥ kṛtaḥ kāmarāgo bhavarāga iti /",
    "T07vakobhau:9919": " ko 'yaṃ bhavarāgaḥ /",
    "T07vakobhau:9920": " bhavarāgo dvidhātujaḥ /",
    "T07vakobhau:9921": " rūpārūpyadhātujo rāgo bhavarāgaḥ kṛṭaḥ /",
    "T07vakobhau:9922": " kiṃ kāraṇamevaṃ kṛtaḥ /",
    "T07vakobhau:9923": " antarmukhatvāttanmokṣasaṃjñāvyāvṛttaye kṛtaḥ // VAkK_5.2 //",
    "T07vakobhau:9924": " samāpattirāgo hi teṣāṃ prāyeṇa /",
    "T07vakobhau:9925": " sa cāntarmukhapravṛttastasmāt bhavarāgaḥ /",
    "T07vakobhau:9926": " uktastayoḥ kila dhātvormokṣasaṃjñāvyāvyavarttanārthamekeṣāmiti /",
    "T07vakobhau:9927": " ātmabhāva eva tu bhavaḥ /",
    "T07vakobhau:9928": " te ca sattvāḥ samāpattiṃ sāśrayā māsvādayanta ātmabhāvamevāsvādayanti kāmavītarāgatvāt /",
    "T07vakobhau:9929": " ataḥ sa rāgo bhavarāga ityuktaḥ /",
    "T07vakobhau:9930": " punarete ṣaḍanuśayā abhidharme daśa kriyante /",
    "T07vakobhau:9931": " kathaṃ kṛtvā /",
    "T07vakobhau:9932": " dṛṣṭayaḥ pañca satkāyamithyāntagrāhadṛṣṭayaḥ /",
    "T07vakobhau:9933": " dṛṣṭiśīlavṛtaparāmarśāviti punardaśa // VAkK_5.3 //",
    "T07vakobhau:9934": " ṣaṇṇāmanuśayānāṃ dṛṣṭiṃ pañcadhā kṛtvā daśa bhavanti /",
    "T07vakobhau:9935": " pañca dṛṣṭisvabhāvāḥ satkāyadṛṣṭirantagrahadṛṣṭirmithyādṛṣṭirdṛṣṭiparāmarśaḥ śīlavṛtaparāmarśaśca",
    "T07vakobhau:9936": " yathā dṛṣṭisvabhāvāḥ rāgahpratidhho māno 'vidyā vicikitsā /",
    "T07vakobhau:9937": " ete punarete daśānuśayā abhidharme 'ṣṭānavatiḥ kriyante /",
    "T07vakobhau:9938": " kāmāvacarāḥ ṣaṭtriṃśad rūpāvacarā ekatriṃśat ārūpyāvacarā ekatriṃśat /",
    "T07vakobhau:9939": " kathaṃ kṛtvā /",
    "T07vakobhau:9940": " samāsato hyete 'nuśayāstraidhātukā darśanaprahātavyā bhāvanāprahātavyāśca /",
    "T07vakobhau:9941": " tatra tāvat kāmāvacarā darśanaprahātavyā dvātriṃśat /",
    "T07vakobhau:9942": " katame ta ityāha",
    "T07vakobhau:9943": " daśaite saptasaptāṣṭau tridvidṛṣṭivivarjitāḥ /",
    "T07vakobhau:9944": " yathākramaṃ prahīyante kāme duḥkhādidarśanaiḥ // VAkK_5.4 //",
    "T07vakobhau:9945": " ya ete daśānuśayā uktā ete kāmadhātau daśāpi duḥkhadarśanaheyāḥ santi /",
    "T07vakobhau:9946": " ebhya eva sapta samudayadarśanapraheyāḥ /",
    "T07vakobhau:9947": " sapta nirodhadarśanaheyāḥ satkāyadṛṣṭimantagrāhadṛṣṭiṃ śīlavrataparāmarśaṃ ca varjayitvā /",
    "T07vakobhau:9948": " aṣṭau mārgadarśanaheyāḥ /",
    "T07vakobhau:9949": " satkāyadṛṣṭimantagrāhadṛṣṭiṃ ca varjayitvā /",
    "T07vakobhau:9950": " ityete kāmāvacarā dvātriṃśadanuśayā darśanaprahātavyāḥ /",
    "T07vakobhau:9951": " satyānāṃ darśanamātreṇa prahāṇāt /",
    "T07vakobhau:9952": " catvāro bhāvanāheyāḥ",
    "T07vakobhau:9953": " tadyathā rāgaḥ pratigho māno 'vidyā ca /",
    "T07vakobhau:9954": " dṛṣṭasatyasya paścāt mārgābhyāsena prahāṇāt /",
    "T07vakobhau:9955": " tadevaṃ satkāyadṛṣṭirekaprakārā bhavati duḥkhadarśanaheyā /",
    "T07vakobhau:9956": " evamantagrāhadṛṣṭiḥ mithyādṛṣṭiścatuṣprakārā bhavati /",
    "T07vakobhau:9957": " duḥkhasamudayanirodhamārgadarśanaheyā /",
    "T07vakobhau:9958": " evaṃ dṛṣṭiparāmarśo vicikitsā ca /",
    "T07vakobhau:9959": " śīlavrataparāmaṛśo dviprakāraḥ duḥkhamārgadarśanaheyaḥ /",
    "T07vakobhau:9960": " rāgapratighamānāvidyāḥ pañcaprakārāścatuḥsatyadarśanaheyā bhāvanāheyāśca /",
    "T07vakobhau:9961": " kīdṛśā ete duḥkhadarśanaheyāḥ kīdṛśā yāvad bhāvanāheyāḥ /",
    "T07vakobhau:9962": " ye yaddarśanaheyālambanāste taddarśanaheyā avaśiṣṭā bhāvanāheyāḥ /",
    "T07vakobhau:9963": " tā eva dvādaśa dṛṣṭayo bhavanti catasro vicikitsāḥ pañca rāgāḥ pañca pratighāḥ pañca mānāṃ pañcāvidyā ityete kāmāvacarāḥ ṣaṭtriṃśadanuśayā bhavanti /",
    "T07vakobhau:9964": " ta evāpratighāḥ punaḥ /",
    "T07vakobhau:9965": " rūpadhātau",
    "T07vakobhau:9966": " pañcaprakāraṃ pratighamapahāya ta eva rūpāvacarā ekatriṃśadanuśayā bhavanti /",
    "T07vakobhau:9967": " yathā rūpadhātau",
    "T07vakobhau:9968": " tathārūpye",
    "T07vakobhau:9969": " ekatriṃśadanuśayā bhavanti /",
    "T07vakobhau:9970": " ityaṣṭānavatirmatāḥ // VAkK_5.5 //",
    "T07vakobhau:9971": " ta evamete ṣaḍanuśayā ākāraprakāradhātubhedairaṣṭānavatirmatāḥ āmidhārmikāṇām /",
    "T07vakobhau:9972": " ya ime darśanaprahātavyānuśayā uktāḥ kimete niyataṃ darśanenaiva prahīyante /",
    "T07vakobhau:9974": " kiṃ tarhi /",
    "T07vakobhau:9975": " bhavāgrajāḥ kṣāntivadhyā dṛggheyā eva",
    "T07vakobhau:9976": " ye bhavāgrabhūmijā anvayajñānakṣāntiheyā anuśayāste darśanaheyā eva na bhāvanāheyāḥ /",
    "T07vakobhau:9977": " śeṣajāḥ /",
    "T07vakobhau:9978": " dṛgbhāvanābhyām",
    "T07vakobhau:9979": " kṣāntivadhyā iti vartate /",
    "T07vakobhau:9980": " śeṣāsu bhūmiṣu yathāyogaṃ dharmānvayajñānakṣāntiheyā anuśayā āryāṇāṃ darśanaheyāḥ pṛthagjanānāṃ bhāvanāheyāḥ /",
    "T07vakobhau:9981": " akṣāntivadhyā bhāvanayaiva tu // VAkK_5.6 //",
    "T07vakobhau:9982": " sarvāsu bhūmiṣu ye 'nuśayā jñānavadhyāste ubhayeṣāṃ nityaṃ bhāvanāheyāḥ /",
    "T07vakobhau:9983": " naiva hi bāhyakānāṃ darśanaprahātavyāḥ prahīyanta ityapare /",
    "T07vakobhau:9984": " tathāhi mahākarmavibhāgasūtre pūrvāntakalpakānāṃ ca śāśvatavādināmekatyaśāśvatikānām ahetusamutpattikānāṃ ca vītarāgāṇāṃ ca kāmadhātvālambanānāṃ dṛṣṭīnāṃ samudācāra uktaḥ /",
    "T07vakobhau:9985": " na ca rūpāvacarāṇāṃ kleśānāṃ kāmadhāturālambanaṃ vītarāgatvāt /",
    "T07vakobhau:9986": " tasmāt kāmapratisaṃyuktā eva tā aprahīṇā iti /",
    "T07vakobhau:9987": " dṛṣṭyutpādasamakālaṃ te parihīṇā devadatta iveti vaibhāṣikāḥ /",
    "T07vakobhau:9988": " dṛṣṭayaḥ paṇca nāmato nirdiṣṭā na tu svabhāvatastat kastāsāṃ svabhāvaḥ /",
    "T07vakobhau:9989": " ātmātmīyadruvocchedanāstihīnā gradṛṣṭayaḥ /",
    "T07vakobhau:9990": " ahetvamārge taddṛṣṭiretāstāḥ pañca dṛṣṭayaḥ // VAkK_5.7 //",
    "T07vakobhau:9991": " ātmadṛṣṭirātmīyadṛṣṭirvā satkāyadṛṣṭiḥ /",
    "T07vakobhau:9992": " sīdatīti sat /",
    "T07vakobhau:9993": " cayaḥ kāyaḥ saṃghātaḥ skandha ityarthaḥ /",
    "T07vakobhau:9994": " saccāyaṃ kāyaśceti satkāyaḥ pañcopādānaskandhāḥ /",
    "T07vakobhau:9995": " nityasaṃjñāṃ piṇḍasaṃjñāṃ ca tyājayitumevaṃ dyotitā /",
    "T07vakobhau:9996": " etatpūrvako hi teṣvātmagrahaḥ /",
    "T07vakobhau:9997": " satkāye dṛṣṭiḥ satkāyadṛṣṭiḥ /",
    "T07vakobhau:9998": " sarvaiva sāsravālambanā dṛṣṭiḥ satkāye /",
    "T07vakobhau:9999": " ātmātmīyadṛṣṭireva tu satkāyadṛṣṭiruktā /",
    "T07vakobhau:10000": " yathā gamyeta satkāyadṛṣṭiriyaṃ nātmani nātmīye veti /",
    "T07vakobhau:10001": " yathoktaṃ \"ye kecid bhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti sarve ta imāneva pañcopādānaskandhāni\"ti /",
    "T07vakobhau:10002": " tasyaivātmābhimatasya vastuno dhruvadṛṣṭirucchedadṛṣṭirvā 'ntagrāhadṛṣṭiḥ",
    "T07vakobhau:10003": " śāśvatocchedāntagrahaṇāt /",
    "T07vakobhau:10004": " sati duḥkhādisatye nāstīti dṛṣṭirmithyādṛṣṭiḥ /",
    "T07vakobhau:10005": " sarvaiva hi viparītasvabhāvapravṛṭtā dṛṣṭirmithyādṛṣṭiḥ ekaiva tūktā /",
    "T07vakobhau:10006": " atiśayavattvāt durgandhakṣatavat /",
    "T07vakobhau:10007": " eṣā hyapavādikā anyāstu samāropikāḥ /",
    "T07vakobhau:10008": " hīne agradṛṣṭirdṛṣṭiparāmarśaḥ /",
    "T07vakobhau:10009": " kiṃ hīnam /",
    "T07vakobhau:10010": " sarvaṃ sāsravam /",
    "T07vakobhau:10011": " āryaiḥ prahīṇatvāt /",
    "T07vakobhau:10012": " tasyāgrato grahaṇaṃ dṛṣṭiparāmarśaḥ /",
    "T07vakobhau:10013": " dṛṣṭyādiparāmarśa iti vaktavye ādiśabdalopaḥ kṛtaḥ /",
    "T07vakobhau:10014": " ahetau hetudṛṣṭiramārge mārgadṛṣṭiḥ śīlavṛtaparāmarśaḥ /",
    "T07vakobhau:10015": " tadyathā maheśvaro na heturlokānām /",
    "T07vakobhau:10016": " taṃ ca hetuṃ paśyati prajāpatimanyaṃ vā /",
    "T07vakobhau:10017": " agnijalapraveśādayaśca na hetuḥ svargasya tāṃśca hetuṃ paśyati /",
    "T07vakobhau:10018": " śīlavratamātrakaṃ sāṃkhyayogajñānādayaśca na mārgo mokṣāsya tāṃśca mārgaṃ paśyati /",
    "T07vakobhau:10019": " atrāpi kilādiśabdalopaḥ kṛta ityetāstāḥ pañca dṛṣṭayo veditavyāḥ /",
    "T07vakobhau:10020": " satyakāraṇe kāraṇadṛṣṭiḥ śilavrataparāmarśaḥ /",
    "T07vakobhau:10021": " kasmādayaṃ na samudayadarśanaprahātavyaḥ /",
    "T07vakobhau:10022": " yo hi kaścidīśvaraḥ prajāpatimanyaṃ vā kāraṇaṃ paśyati sa tannityamekaṃ cātmānaṃ kartāramabhiniviśya",
    "T07vakobhau:10023": " tadyasmāt sa",
    "T07vakobhau:10024": " īśvarādiṣu nityātmaviparyāsāt pravartate /",
    "T07vakobhau:10025": " kāraṇābhiniveśo 'to duḥkhadṛggheya eva saḥ // VAkK_5.8 //",
    "T07vakobhau:10026": " duḥkhadarśanādeva hi teṣu tau nityātmagrāhau prahīyete /",
    "T07vakobhau:10027": " tasmāttatkṛto 'pi kāraṇābhiniveśastata eva prahīyate /",
    "T07vakobhau:10028": " yastarhi jalāgnipraveśādibhiḥ svargopapattiṃ paśyati śīlavṛtena vā śuddhiṃ so 'pi duḥkhadarśanaprahātavya eva /",
    "T07vakobhau:10029": " eṣa hi śāstrapāṭhaḥ /",
    "T07vakobhau:10030": " \"ye caivaṃ dṛṣṭaya evaṃvādino yadayaṃ puruṣapudgalo gośīlaṃ samādāya vartate mṛgaśīlaṃ kukkuraśīlaṃ, sa tena śudhyati mucyate sukhaduḥkhaṃ vyatikrāmati sukhaduḥkhavyatikramaṃ cānuprāpnoti akāraṇaṃ kāraṇataḥ pratyeti śīlavrataparāmarśo duḥkhadarśanaprahātavyaḥ\"",
    "T07vakobhau:10031": " iti vistaraḥ /",
    "T07vakobhau:10032": " kiṃ punaḥ kāraṇamasau duḥkhadarśanaprahātavyaḥ /",
    "T07vakobhau:10033": " duḥkhe vipratipannatvāt /",
    "T07vakobhau:10034": " sarveṣāṃ sāsravālambanānāṃ duḥkhe vipratipannatvāt /",
    "T07vakobhau:10035": " kīdṛśo vā 'nyaḥ śīlavṛtaparāmarśo mārgedarśanaprahātvyaḥ /",
    "T07vakobhau:10036": " yo mārgadarśanaprahātavyālambanaḥ /",
    "T07vakobhau:10037": " so 'pi hi nāma duḥkhe vipratipannaḥ /",
    "T07vakobhau:10038": " yasya ca mārgālambanā mithyādṛṣṭirvicikitsā vā 'sti sa nāsti mokṣamārga",
    "T07vakobhau:10039": " iti paśyan vicikitsan vā kathaṃ tayā śuddhiṃ pratyeṣyati /",
    "T07vakobhau:10040": " athānyaṃ mokṣamārgaṃ parāmṛśya eṣa mokṣamārgo nāstītyāha /",
    "T07vakobhau:10041": " so 'pi tenaivānyena śuddhiṃ pratyeti na tayā mithyādṛṣṭyeti /",
    "T07vakobhau:10042": " tasyāpyasau mārgadarśanaprahātavyālambano na sidhyati /",
    "T07vakobhau:10043": " yaścāpi samudayanirodhadarśanaprahātavyālambanayā mithyādṛṣṭyā śuddhiṃ pratyeti sa kasmānna taddarśanaheyaḥ /",
    "T07vakobhau:10044": " tasmāt parīkṣya eṣo 'rthaḥ /",
    "T07vakobhau:10045": " yaduktaṃ \"nityātmaviparyāsādi\"ti /",
    "T07vakobhau:10046": " kimetāveva dvau viparyāsau /",
    "T07vakobhau:10047": " catvāro viparyāsāḥ /",
    "T07vakobhau:10048": " anitye nityamiti /",
    "T07vakobhau:10049": " duḥkhe sukhamiti /",
    "T07vakobhau:10050": " aśucau śucīti /",
    "T07vakobhau:10051": " anātmanyātmeti /",
    "T07vakobhau:10052": " athaitadviparyāsacatuṣkaṃ kiṃsvabhāvam /",
    "T07vakobhau:10053": " dṛṣṭitrayādviparyāsacatuṣkaṃ",
    "T07vakobhau:10054": " antagrāhadṛṣṭeḥ śāśvatadṛṣṭirnityaviparyāsaḥ /",
    "T07vakobhau:10055": " dṛṣṭiparāmarśātsukhaśuciviparyāsau /",
    "T07vakobhau:10056": " satkāyadṛṣṭerātmadṛṣṭirātmaviparyāsaḥ /",
    "T07vakobhau:10057": " sakaletyapare /",
    "T07vakobhau:10058": " kathamātmīyadṛṣṭirviparyāsaḥ /",
    "T07vakobhau:10059": " kathaṃ ca na viparyāsaḥ /",
    "T07vakobhau:10060": " viparyāsasūtrād /",
    "T07vakobhau:10061": " ātmānameva tatra vaśinaṃ paśyennātmīyaṃ paśyatītyātmadṛṣṭirevāsau dvimukhī athāhamityetasmāt mameti dṛṣṭyantaraṃ syāt /",
    "T07vakobhau:10062": " mayā mahyamityetadapi syāt /",
    "T07vakobhau:10063": " kasmādanye kleśā na viparyāsāḥ /",
    "T07vakobhau:10064": " yasmāt tribhiḥ kāraṇairviparyāsānāṃ vyavasthānam katamaistribhiḥ /",
    "T07vakobhau:10065": " vīparītataḥ /",
    "T07vakobhau:10066": " nitīraṇāt samāropāt",
    "T07vakobhau:10067": " ekāntaviparyastatvādālambane nitīrakatvātsamāropaṇācca /",
    "T07vakobhau:10068": " ucchedadṛṣṭirmithyādṛṣṭiśca na samāropike /",
    "T07vakobhau:10069": " abhāvamukhapravṛttatvāt /",
    "T07vakobhau:10070": " śīlavrataparāmarśo naikāntaviparyastastanmātraśuddhyālambanatvāt /",
    "T07vakobhau:10071": " anye kleśā na santīrakā ato na viparyāsāḥ /",
    "T07vakobhau:10072": " yattarhi sūtre ukta \"manitye nityamiti saṃjñāviparyāsaḥ cittaviparyāso",
    "T07vakobhau:10073": " dṛṣṭiviparyāsa\" iti /",
    "T07vakobhau:10074": " dṛṣṭirevātra viparyāsaḥ /",
    "T07vakobhau:10075": " saṃjñācitte tu tadvaśāt // VAkK_5.9 //",
    "T07vakobhau:10076": " dṛṣṭiviparyāsavaśādeva tatsaṃprayukte saṃjñācitte viparyāsāvuktau /",
    "T07vakobhau:10077": " vedanādayo 'pi kasmānnoktāḥ /",
    "T07vakobhau:10078": " lokaprasiddhyā /",
    "T07vakobhau:10079": " loke hi viparyastasaṃjño viparyastacitta iti prasiddhaṃ na punarviparyastavedana iti /",
    "T07vakobhau:10080": " ta ete viparyāsāḥ sarve 'pi srota āpannasya prahīṇā bhavanti /",
    "T07vakobhau:10081": " darśanapraheyatvāt dṛṣṭīnāṃ sasaṃprayogāṇām /",
    "T07vakobhau:10082": " dvādaśa viparyāsāḥ /",
    "T07vakobhau:10083": " anitye nityamiti saṃjñādṛṣṭicittaviparyāsāstrayaḥ /",
    "T07vakobhau:10084": " evaṃ yāvadanātmanyātmeti /",
    "T07vakobhau:10085": " tatrāṣṭau darśanaprahātavyāścatvāro bhāvanāprahātavyāḥ /",
    "T07vakobhau:10086": " duḥkhe ca saṃjñā cittaviparyāsāvaśucau ceti nikāyāntarīyāḥ /",
    "T07vakobhau:10087": " itarathā hi kathamantareṇa sukhaśucisaṃjñāmavītarāgasyāryasya kāmarāgaḥ saṃbhavediti /",
    "T07vakobhau:10088": " tadetannecchanti vaibhāṣikāḥ /",
    "T07vakobhau:10089": " yadi hi sukhaśucisaṃjñācittasamudācārādāryasya tadviparyāsāvīkṣyete /",
    "T07vakobhau:10090": " sattvasaṃjñācittasamudācārāttadviparyāsāvapi kiṃ neṣyete /",
    "T07vakobhau:10091": " na hi striyāmātmani ca vinā sattvasaṃjñāyā kāmarāgo yukta iti /",
    "T07vakobhau:10092": " sūtre 'pi coktaṃ \"yataśca śrutavānāryaśrāvaka idaṃ duḥkhamāryasatyamiti",
    "T07vakobhau:10093": " yathābhūtaṃ prajānāti /",
    "T07vakobhau:10094": " yāvat tasya tasmin samaye yo 'nitye nityamiti saṃjñāviparyāsaḥ cittaviparyāso dṛṣṭivīparyāsaḥ sa prahīyata\" iti vistaraḥ /",
    "T07vakobhau:10095": " tasmād dṛṣṭisamutye eva saṃjñācitte viparyāsau nānye tatkāla bhrāntimātratvādalātacakracitra yakṣabhrāntivat /",
    "T07vakobhau:10096": " yattarhi sthavirānandenārthaṃ vāgīśamadhikṛtyoktaṃ",
    "T07vakobhau:10097": " \"viparyāse ca saṃjñānāṃ cittaṃ te paridahyate\" /",
    "T07vakobhau:10098": " nimittaṃ varjyatāṃ tasmācchubhaṃ rāgopasaṃhitam //",
    "T07vakobhau:10099": " tasmāt sarva evāṣṭau saṃjñācittaviparyāsāḥ śaikṣasyāprahīṇā ityapare /",
    "T07vakobhau:10100": " te 'pi cāryasatyānāṃ yathābhūtaparijñānāt prahīyante /",
    "T07vakobhau:10101": " na vinā tenetyupāyasamā khyānānnāsti sūtravirodhaḥ /",
    "T07vakobhau:10102": " atha kiṃ dṛṣṭyanuśayasya eva bhedo nānyasya /",
    "T07vakobhau:10103": " mānasyāpyasti /",
    "T07vakobhau:10104": " kathamityāha",
    "T07vakobhau:10105": " sapta mānāḥ",
    "T07vakobhau:10106": " māno 'timāno mānātimāno 'smimāno 'bhimāna ūnamāno mithyāmānaśca /",
    "T07vakobhau:10107": " abhedena cittasyonnatirmāna uktāḥ /",
    "T07vakobhau:10108": " sa pravṛttibhedāt saptadhā bhavati /",
    "T07vakobhau:10109": " hīnādviśiṣṭaḥ samena vā samo 'smīti manyamānasyonnatirmānaḥ /",
    "T07vakobhau:10110": " samādviśiṣṭo 'smītyabhimānaḥ /",
    "T07vakobhau:10111": " viśiṣṭādviśiṣṭo 'smīti mānātimānaḥ /",
    "T07vakobhau:10112": " pañcopādānaskandhānātmata ātmīyato vā manyamānasyāsmimānaḥ /",
    "T07vakobhau:10113": " aprāpte viśeṣādhigame prāpto mayetyabhimānaḥ /",
    "T07vakobhau:10114": " bahvantaraviśiṣṭādalpāntarahīno 'smītyūnamānaḥ /",
    "T07vakobhau:10115": " aguṇavato guṇavānasmīti mithyāmānaḥ /",
    "T07vakobhau:10116": " yattarhi śāstre nava mānavidhā uktāḥ /",
    "T07vakobhau:10117": " \"śreyānasmīti mānavidhā /",
    "T07vakobhau:10118": " sadṛśo 'smīti mānavidhā /",
    "T07vakobhau:10119": " hīno 'smīti mānavidhā /",
    "T07vakobhau:10120": " asti me śreyānasti me sadṛśo 'sti me hīnaḥ /",
    "T07vakobhau:10121": " nāsti me śreyānnāsti me sadṛśo nāsti me hīna\" iti /",
    "T07vakobhau:10122": " ebhya eva mānebhya etāḥ /",
    "T07vakobhau:10123": " navavidhāstribhyaḥ",
    "T07vakobhau:10124": " katamebhyastribhyaḥ mānātimānonamānebhyaḥ /",
    "T07vakobhau:10125": " tatra prathamaṃ trayaṃ dṛṣṭisaṃniśritāstrayo mānāḥ /",
    "T07vakobhau:10126": " atimānamānonamānāḥ /",
    "T07vakobhau:10127": " dvitīyaṃ trayamūnamānamānātimānāḥ /",
    "T07vakobhau:10128": " tṛtīyaṃ trayaṃ mānātimānonamānāḥ /",
    "T07vakobhau:10129": " yuktastāvad bahvantaraviśiṣṭādalpāntarahīno 'smītyūnamāna unnatisthānatvāt",
    "T07vakobhau:10130": " nāsti me hīna ityatra kimunnati sthānam /",
    "T07vakobhau:10131": " asti sadṛśo yo 'bhiprete vare sattvarāśau nihīnamapyātmānaṃ bahu manyate /",
    "T07vakobhau:10132": " api cāstyeva jñānaprasthānavihito vidhiḥ /",
    "T07vakobhau:10133": " prākaraṇaṃ tu nirdeśaṃ parigṛhya śreyānasmītyekeṣu māno 'pi syādati māno 'pi mānātimāno 'pi hīnasamaviśiṣṭāpekṣayā /",
    "T07vakobhau:10134": " athaite sapta mānāḥ kiṃprahātavyā ityāha",
    "T07vakobhau:10135": " dṛgbhāvanākṣyāḥ /",
    "T07vakobhau:10136": " dṛgbhāvanābhyāmeṣāṃ kṣayaḥ /",
    "T07vakobhau:10137": " etaduktaṃ bhavati sarve darśanabhāvanāprahātavyā iti yadbhāvanāheyamaprahīṇaṃ kimavaśyaṃ tadāryāṇāṃ samudācarati /",
    "T07vakobhau:10138": " nāvaśyaṃ tadyathā",
    "T07vakobhau:10139": " vadhādiparyavasthānaṃ heyaṃ bhāvanayā",
    "T07vakobhau:10140": " yena kleśaparyavasthānena saṃcintya prāṇivadhaṃ kuryādyāvanmṛṣāvādaṃ tad bhāvanāheyaṃ bhāvanāheyadharmālambanatvāt",
    "T07vakobhau:10141": " tathā // VAkK_5.10 //",
    "T07vakobhau:10142": " vibhavecchā",
    "T07vakobhau:10143": " vibhavatṛṣṇā 'pi bhāvanāheyā /",
    "T07vakobhau:10144": " vibhavo nāma ka eṣa dharmaḥ /",
    "T07vakobhau:10145": " traidhātukī anityatā /",
    "T07vakobhau:10146": " tatra prarthanā vibhavatṛṣṇā /",
    "T07vakobhau:10147": " tathāśabdena bhavatṛṣṇāyāḥ pradeśo gṛhyate /",
    "T07vakobhau:10148": " \"aho vatāhamairāvaṇaḥ syāṃ nāgarāja\" ityevamādi /",
    "T07vakobhau:10149": " mānavidhā api bhāvanāprahātavyāḥ santītyuktamasmimamānaśca /",
    "T07vakobhau:10150": " na cāryasya saṃbhavanti vidhādayaḥ /",
    "T07vakobhau:10151": " nāsmitā",
    "T07vakobhau:10152": " ādigrahaṇena yāvadvibhavatṛṣṇāyā grahaṇam /",
    "T07vakobhau:10153": " kiṃ kāraṇamaprahīṇā apyete na samudācaranti /",
    "T07vakobhau:10154": " dṛṣṭipuṣṭatvāt",
    "T07vakobhau:10155": " satkāyadṛṣṭipuṣṭā hi mānavidhā asmimānaśca /",
    "T07vakobhau:10156": " ato bhagnapṛṣṭhatvāt notthātum punarutsahante /",
    "T07vakobhau:10157": " vadhādiparyavasthānaṃ mithyādṛṣṭipuṣṭatvāt /",
    "T07vakobhau:10158": " vibhavatṛṣṇā uccheddṛṣṭipuṣṭatvāt /",
    "T07vakobhau:10159": " bhavatṛṣṇāyāḥ pradeśaḥ śāśvatadṛṣṭipuṣṭatvāt /",
    "T07vakobhau:10160": " kaukṛtyaṃ nāpi cāśubham // VAkK_5.11 //",
    "T07vakobhau:10161": " akukśalaṃ cāpi kaukṛtyaṃ bhāvanāprahātavyam /",
    "T07vakobhau:10162": " na cāryasya tatsaṃbhavati vicikitsā samutthitatvāt /",
    "T07vakobhau:10163": " athaiṣāmaṣṭānavateranuśayānāṃ kati sarvatragāḥ katyasarvatragāḥ /",
    "T07vakobhau:10164": " sarvatragā duḥkhahetudṛggheyā dṛṣṭayastathā /",
    "T07vakobhau:10165": " vimatiḥ saha tābhiśca yā 'vidyā 'veṇikī ca yā // VAkK_5.12 //",
    "T07vakobhau:10166": " duḥkhasamudayadarśanaprahātavyā dṛṣṭayo vicikitsā ca tābhiśca saṃprayuktā avidyā āveṇikī ca duḥkhasamudayaprahātavye cāvidyā /",
    "T07vakobhau:10167": " itīme ekādaśānuśayāḥ sabhāgadhātusarvatragāḥ /",
    "T07vakobhau:10168": " sapta dṛṣṭayo dve vicikitse dve avidye sakalasvadhātvālambanatvāt /",
    "T07vakobhau:10169": " kimebhiryugapadālambate āhosvit krameṇa /",
    "T07vakobhau:10170": " yadi krameṇa anyeṣāmapi prasaṅga /",
    "T07vakobhau:10171": " atha yugapat kaḥ sakalena kāmadhātunā śuddhiṃ pratyetyakāraṇaṃ vā kāraṇataḥ /",
    "T07vakobhau:10172": " sakalaṃ nocyate sakalaṃ yugapadālambanta iti /",
    "T07vakobhau:10173": " api tu pañcaprakāramapi sarvaṃ yugapat /",
    "T07vakobhau:10174": " evamapi yatrātmadṛṣṭistatrātmatṛṣṇā yatrāgraśuddhidṛṣṭī tatra tatprārthanā tena ca māna iti tṛṣṇāmānayorapi sarvatragatvaṃ prāpnoti /",
    "T07vakobhau:10175": " evaṃ sati darśanabhāvanāheyālambanatvādetadubhayaṃ kiṃprahātavyaṃ syāt /",
    "T07vakobhau:10176": " bhāvanāprahātavyaṃ vyāmiśrālambanatvāt /",
    "T07vakobhau:10177": " athavā punarastu darśanaprahātavyaṃ dṛṣṭibalādhānavartitvāt /",
    "T07vakobhau:10178": " svalakṣaṇakleśāvetau na sāmānyakleśau /",
    "T07vakobhau:10179": " tasmānna sarvatragāviti vaibhāṣikāḥ /",
    "T07vakobhau:10180": " va ete sabhāgadhātusarvatragā ekādaśānuśayā uktāḥ",
    "T07vakobhau:10181": " navodhrvālambanā eṣāṃ dṛṣṭidvayavivarjitāḥ /",
    "T07vakobhau:10182": " satkāyadṛṣṭimantagrāhadṛṣṭiṃ ca varjayitvā 'nye navānuśayā visabhāgadhātusarvatragāḥ /",
    "T07vakobhau:10183": " kadācittu visabhāgamekaṃ dhātumālambante kadācit dvau /",
    "T07vakobhau:10184": " \"ye 'nuśayāḥ kāmapratisaṃyuktā rūpapratisaṃyuktālambanāḥ /",
    "T07vakobhau:10185": " kāmapratisaṃyuktā ārūpyapratisaṃyuktālambanāḥ kāmapratisaṃyuktā",
    "T07vakobhau:10186": " rūpārūpyapratisaṃyuktālambanā\" iti vacanāt /",
    "T07vakobhau:10187": " yadā kāmadhātau sthito brahmaṇi sattvadṛṣṭiṃ nityadṛṣṭiṃ cojtpādayati tadā kathaṃ satkāyānta grāhadṛṣṭī visabhāgadhātvālambane na bhavataḥ /",
    "T07vakobhau:10188": " ātmātmīyatvenāgrahaṇādantagrāhadṛṣṭiśca tatsamutthitatvāt /",
    "T07vakobhau:10189": " kā tarhīyaṃ dṛṣṭiḥ /",
    "T07vakobhau:10190": " neyaṃ dṛṣṭirmithyājñānaṃ punaḥ etadityābhidhārmikāḥ /",
    "T07vakobhau:10191": " kuto nu khalvetadanyā tadālambanā dṛṣṭireṣā na dṛṣṭiriti siddhāntastu pramāṇayitayaḥ /",
    "T07vakobhau:10192": " kiṃ khalvanuśayāḥ eva sarvatragāḥ /",
    "T07vakobhau:10193": " netyāha /",
    "T07vakobhau:10194": " prāptivarjyāḥ sahabhuvo ye'pyebhiste 'pi sarvagāḥ // VAkK_5.13 //",
    "T07vakobhau:10195": " sarvatragairanuśayaiḥ sahabhuvo ye 'pyanye dharmāste 'pi sarvatragāḥ prāptayastu naivam /",
    "T07vakobhau:10196": " aneka phalatvāt /",
    "T07vakobhau:10197": " ata eva syuḥ sarvatragānuśayā na sarvatrahetunā heturiti catuṣkoṭikaṃ kriyate /",
    "T07vakobhau:10198": " prathamā koṭiranāgatāḥ sarvatragā anuśayāḥ /",
    "T07vakobhau:10199": " dvitīyā 'tītapratyupannāstatsahabhuvaḥ /",
    "T07vakobhau:10200": " tṛtīyācatuthau yojye /",
    "T07vakobhau:10201": " eṣāmaṣṭānavateranuśayānāṃ kati sāsravālambanāḥ katyanāsravālambanāḥ /",
    "T07vakobhau:10202": " mithyādṛgvimatī tābhyāṃ yuktā 'vidyā 'tha kevalā /",
    "T07vakobhau:10203": " nirodhamārgadṛggheyāḥ ṣaḍanāsravagocarāḥ // VAkK_5.14 //",
    "T07vakobhau:10204": " nirodhadarśanaprahātavyāstrayo 'nuśayā mithyādṛṣṭirvicikitsā 'vidyā ca tābhyāṃ saṃprayuktā '; 'veṇikī ca /",
    "T07vakobhau:10205": " mārgadarśanaprahātavyā apyeta eva trayaḥ /",
    "T07vakobhau:10206": " ityete ṣaḍanāsravālambanāḥ /",
    "T07vakobhau:10207": " śeṣāṃ sāsravālambanā iti siddham /",
    "T07vakobhau:10208": " tatra punaḥ",
    "T07vakobhau:10209": " svabhūmyuparamo mārgaḥ ṣaḍbhūminavabhūmikaḥ /",
    "T07vakobhau:10210": " tadgocarāṇāṃ viṣayo mārgo hyanyo 'nyahetukaḥ // VAkK_5.15 //",
    "T07vakobhau:10211": " nirodhālambanānāṃ mithyādṛṣṭyādīnāṃ svabhūminirodha evālambanaṃ kāmāvacarāṇāṃ kāmadhātoreva yāvat bhavāgrabhūmikānāṃ bhavāgrasyaiva /",
    "T07vakobhau:10212": " mārgālambanānāṃ kāmāvacarāṇāṃ ṣaḍbhūmiko dharmajñānapakṣo mārgaḥ sarva evālambanam /",
    "T07vakobhau:10213": " yo 'pi rūpārūpyapratipakṣaḥ rūpārupyāvacarāṇāmapyadṛṣṭabhūmikānāṃ navabhūmikaḥ /",
    "T07vakobhau:10214": " sa evānvayajñānapakṣyo mārga ālambanaṃ mārgasyānyo 'nyahetukatvāt /",
    "T07vakobhau:10215": " yadyapi dharmajñānānvayajñāne apyanyonyahetuke natvanvayajñānaṃ kāmadhātupratipakṣa iti /",
    "T07vakobhau:10216": " na kāmāvacarā mārgālambanā anvayajñānapakṣānālambante /",
    "T07vakobhau:10217": " dharmajñānaṃ tarhi rūpārūpyapratipakṣatvāttadbhūmikānāṃ mārgalambanānāmālambanaṃ bhaviṣyati",
    "T07vakobhau:10218": " na tat sakalaṃ pratipakṣo duḥkhasamudayadharmajñānayoratatpratipakṣatvāt /",
    "T07vakobhau:10219": " nāpi sakalayo rūpārūpyayyordarśanaprahātavyānāmapratipakṣatvādityādyābhāvānna bhavatyālambanam",
    "T07vakobhau:10220": " atha kasmādrāgapratighamānā dṛṣṭiśīlavṛataparāmarśau cānāsravālambanā neṣyante /",
    "T07vakobhau:10221": " na rāgastasya varjyatvāt",
    "T07vakobhau:10222": " varjanīyo hi rāgaḥ yadi cānāsravālambanaḥ syānna varjanīyaḥ syātkuśaladharmacchandavat /",
    "T07vakobhau:10223": " na dveṣo 'napakārataḥ /",
    "T07vakobhau:10224": " apakāravastuni hi pratigha utpadyate /",
    "T07vakobhau:10225": " na caivaṃ nirodhamāgauṃ /",
    "T07vakobhau:10226": " na māno na parāmarśau śāntaśuddhayagrabhāvataḥ // VAkK_5.16 //",
    "T07vakobhau:10227": " nirodhamārgayoḥ śāntatvānna tābhyāmunnatirbhavitumarhati /",
    "T07vakobhau:10228": " bhūtārthaśuddhitvānna tayoḥ śuddhigrāhaḥ śīlavrataparāmarśaḥ /",
    "T07vakobhau:10229": " agrau ca tau /",
    "T07vakobhau:10230": " hīne cāgragrāho dṛṣṭiparāmarśaḥ /",
    "T07vakobhau:10231": " tasmādayuktameṣāmanāsravālambanatvam /",
    "T07vakobhau:10232": " eṣāmaṣṭānavateranuśayānāṃ katyālambanato 'nuśerate kati saṃprayogata eva /",
    "T07vakobhau:10233": " sarvatragā anuśayāḥ sakalāmanuśerate /",
    "T07vakobhau:10234": " svabhūmimālambanataḥ svanikāyamasarvagāḥ // VAkK_5.17 //",
    "T07vakobhau:10235": " ye sarvatragā anuśayāste sakalāṃ pañcaprakārāmapi svāṃ bhūmimālambanato",
    "T07vakobhau:10236": " 'nuśerate /",
    "T07vakobhau:10237": " asarvatragāstu svasyāṃ bhūmau svameva nikāyamālambanato 'nuśerate nānyam /",
    "T07vakobhau:10238": " tadyathā duḥkhadarśanaprahātavyā duḥkhadarśanaprahātavyameva nikāyam /",
    "T07vakobhau:10239": " evaṃ yāvadbhāvanāprahātavyā bhāvanāprahātavyameva nānyam /",
    "T07vakobhau:10240": " utsargaṃ kṛtvā 'pavādaṃ karoti",
    "T07vakobhau:10241": " nānāsravordhvaviṣayāḥ",
    "T07vakobhau:10242": " anāsravālambanā anuśayā naivālambanato 'nuśerate /",
    "T07vakobhau:10243": " nāpyūrdhvabhūmyālambanāḥ /",
    "T07vakobhau:10244": " kiṃ kāraṇam /",
    "T07vakobhau:10245": " tadālambanasya vastunaḥ",
    "T07vakobhau:10246": " asvīkārādvipakṣataḥ /",
    "T07vakobhau:10247": " yaddhi vastvātmadṛṣṭitṛṣṇābhyāṃ svīkṛtaṃ bhavati tatrānye 'pyanuśayā",
    "T07vakobhau:10248": " anugamayitumutsahante /",
    "T07vakobhau:10249": " ārdra iva paṭe rajāṃsi saṃsthātum /",
    "T07vakobhau:10250": " na caivamanāsravā nāpyevamūrdhvā bhūmiḥ /",
    "T07vakobhau:10251": " ato na tadālambanāsteṣvanuśerate /",
    "T07vakobhau:10252": " yastvihasthastāṃ bhūmiṃ prārthayate /",
    "T07vakobhau:10253": " kuśalo 'sau dharmmacchandaḥ vipakṣabhūtau ca nirvāṇamārgau tadālambanānāṃ kleśānāmūrdhvā ca bhūmiradharāṇām /",
    "T07vakobhau:10254": " ato na teṣu pratiṣṭhāṃ labhante /",
    "T07vakobhau:10255": " tapta ivopale talāni pādānām /",
    "T07vakobhau:10256": " ānuguṇyārtho 'trānuśayārthaḥ /",
    "T07vakobhau:10257": " na ca te tadanuguṇā ityapare /",
    "T07vakobhau:10258": " vātikasya rukṣānanuśayanavat /",
    "T07vakobhau:10259": " ata uktā ālambanato 'nuśerate /",
    "T07vakobhau:10260": " yena yaḥ saṃprayuktastu sa tasmin saṃprayogataḥ // VAkK_5.18 //",
    "T07vakobhau:10261": " anuśareta iti vartate /",
    "T07vakobhau:10262": " yo 'nuśayo yena dharmeṇa saṃprayuktastasmin saṃprayogato 'nuśete /",
    "T07vakobhau:10263": " yāvadaprahīṇa iti viśeṣaṇārthastuśabdaḥ /",
    "T07vakobhau:10264": " syuranuśayā nānāsravālambanā na visabhāgadhātusarvatragāḥ /",
    "T07vakobhau:10265": " te cānuśayāḥ saṃprayogato 'nuśayīrannālambanataḥ na syurvisabhāgabhūmisarvatragā anuśayāḥ",
    "T07vakobhau:10266": " eṣāmaṣṭānavateranuśayānāṃ katyakuśalāḥ katyavyākṛtāḥ /",
    "T07vakobhau:10267": " ūrdhvamavyākṛtāḥ sarve",
    "T07vakobhau:10268": " rūpārupyāvacarāstāvatsarva evāvyākṛtāḥ /",
    "T07vakobhau:10269": " kiṃ kāraṇam /",
    "T07vakobhau:10270": " kliṣṭānāṃ dharmāṇāṃ duḥkhavipākaḥ syāt /",
    "T07vakobhau:10271": " tacca tayoirnāsti paravyābādhahetvabhāvāt /",
    "T07vakobhau:10272": " kāme satkāyadarśanam /",
    "T07vakobhau:10273": " antagrāhaḥ sahābhyāṃ ca mohaḥ",
    "T07vakobhau:10274": " kāmadhātau satkāyāntagrāhadṛṣṭī tatsaṃprayuktā cāvidyā avyākṛtāḥ /",
    "T07vakobhau:10275": " kiṃ kāraṇam /",
    "T07vakobhau:10276": " dānādibhiraviruddhatvāt /",
    "T07vakobhau:10277": " ahaṃ pretya sukhī bhaviṣyāmīti dānaṃ dadāti śīlaṃ rakṣati /",
    "T07vakobhau:10278": " ucchedadṛṣṭirapi mokṣānukūlā /",
    "T07vakobhau:10279": " ata evoktaṃ bhagavatā \"etadagraṃ bāhyakānāṃ dṛṣṭigatānāṃ yaduta no ca syāṃ",
    "T07vakobhau:10280": " no ca me syāt na bhaviṣyāmi na me bhaviṣyatī\"ti /",
    "T07vakobhau:10281": " api cānayordṛṣṭyoḥ svadravyasaṃmūḍhatvādaparapīḍāpravṛttatvācca /",
    "T07vakobhau:10282": " svargatṛṣṇā 'smimānayorapyevaṃ prasaṅgaḥ /",
    "T07vakobhau:10283": " sahajā satkāyadṛṣṭiravyākṛtā /",
    "T07vakobhau:10284": " yā mṛgapakṣiṇāmapi varttate /",
    "T07vakobhau:10285": " vikalpitā tvakuśaleti pūrvācāryāḥ /",
    "T07vakobhau:10286": " śeṣastvihāśubhāḥ // VAkK_5.19 //",
    "T07vakobhau:10287": " śeṣās tvaśubhā anuśayāḥ kāmadhātāvakuśalāḥ /",
    "T07vakobhau:10288": " katyakuśalamūlāni kati na /",
    "T07vakobhau:10289": " kāme 'kuśalamūlāni rāgapratighamūḍhayaḥ /",
    "T07vakobhau:10290": " kāmadhātau sarvarāgaḥ sarvapratighaḥ sarvo moho 'nyatra",
    "T07vakobhau:10291": " satkāyāntagrāhadṛṣṭisaṃprayuktādyathākramam /",
    "T07vakobhau:10292": " trīṇyakuśalamūlāni",
    "T07vakobhau:10293": " lobho 'kuśalamūlaṃ dveṣo moho 'kuśalamūlam /",
    "T07vakobhau:10294": " yaddhyakuśalaṃ cākuśalasya ca mūlaṃ tadevākuśalamūlamiṣṭam /",
    "T07vakobhau:10295": " śeṣā anuśayā nākuśalamūlānīti siddham /",
    "T07vakobhau:10296": " katyavyākṛtamūlāni kati na /",
    "T07vakobhau:10297": " trīṇyavyākṛta mūlāni /",
    "T07vakobhau:10298": " katamāni trīṇi /",
    "T07vakobhau:10299": " tṛṣṇā 'vidyā matiśca sā // VAkK_5.20 //",
    "T07vakobhau:10300": " setyavyākṛtatāṃ darśayati yā kācidavyākṛtā tṛṣṇā avidyā prajñā cāntato vipākajā api sarvā 'sāvavyākṛtamūlamiti kāśmīrāḥ /",
    "T07vakobhau:10301": " dvaidhordhvavṛtternāto 'nyau",
    "T07vakobhau:10302": " vicikitsā kila dvaidhavṛtterna mūlaṃ bhavitumarhati /",
    "T07vakobhau:10303": " calatvāt /",
    "T07vakobhau:10304": " unnatilakṣaṇenordhvavṛtterna māno mūlam /",
    "T07vakobhau:10305": " vividhasmṛtimūlāni hi sthirāṇyadhovṛttīni ca loke dṛṣṭānnīti /",
    "T07vakobhau:10306": " catvāryeveti bāhyakāḥ /",
    "T07vakobhau:10307": " bāhyakā ścatvāryavyākṛtamūlānīcchanti /",
    "T07vakobhau:10308": " tṛṣṇādṛṅ mānamohāste",
    "T07vakobhau:10309": " sa ityavyākṛtā iti darśayati /",
    "T07vakobhau:10310": " avyākṛtā tṛṣṇā dṛṣṭirmāno 'vidyā ca /",
    "T07vakobhau:10311": " kiṃ kāraṇametānyavyākṛtamūlānīcchanti /",
    "T07vakobhau:10312": " dhyāyitritvādavidyayā // VAkK_5.21 //",
    "T07vakobhau:10313": " yasmāttrayo dhyāyinaḥ /",
    "T07vakobhau:10314": " tṛṣṇādṛṣṭimānottaradhyāyinaḥ /",
    "T07vakobhau:10315": " te cāvidyāvaśādbhavantīti /",
    "T07vakobhau:10316": " yāni sūtre caturdaśāvyākṛtavastūni kiṃ tāni avyākṛtatvāt /",
    "T07vakobhau:10318": " kiṃ tarhi /",
    "T07vakobhau:10319": " sthāpanīyaḥ praśno 'vyākṛta ityuktam /",
    "T07vakobhau:10320": " caturvidho hi praśnaḥ /",
    "T07vakobhau:10321": " ekāṃśavyākaraṇīyo vibhajyavyākaraṇīyaḥ paripṛcchayya vyākaraṇīyaḥ sthāpanīyaśca /",
    "T07vakobhau:10322": " tatra yathākramaṃ veditavyam /",
    "T07vakobhau:10323": " ekāṃśato vyākaraṇaṃ vibhajya paripṛcchaya ca /",
    "T07vakobhau:10324": " sthāpyaṃ ca maraṇotpatti viśiṣṭātmā 'nyatādivat // VAkK_5.22 //",
    "T07vakobhau:10325": " kiṃ sarvasattvā mariṣyantītyekāṃśena vyākarttavyaṃ mariṣyantīti /",
    "T07vakobhau:10326": " kiṃ sarve janiṣyanta iti vibhajya vyākarttavyaṃ saṃkleśā janiṣyante na niḥkleśā iti /",
    "T07vakobhau:10327": " kiṃ manuṣyo viśiṣṭo hīna iti paripṛcchayya vyākattevyam /",
    "T07vakobhau:10328": " kānadhikṛtya praśnayasīti /",
    "T07vakobhau:10329": " yadi brūyād devāniti /",
    "T07vakobhau:10330": " hīna iti vyākarttavyam /",
    "T07vakobhau:10331": " atha brūyādapāyāniti /",
    "T07vakobhau:10332": " viśiṣṭa iti vyākarttavyam /",
    "T07vakobhau:10333": " kimanyaḥ skandhebhyaḥ sattvo 'nanya iti sthāpanīyaḥ /",
    "T07vakobhau:10334": " sattvadravyasyābhāvāt vandhyāputraśyāmagauratādivat /",
    "T07vakobhau:10335": " kathametadvyākaraṇaṃ bhavati avyākṛtametaditi /",
    "T07vakobhau:10336": " evaṃ vyākaraṇāt /",
    "T07vakobhau:10337": " apara āha /",
    "T07vakobhau:10338": " idamapyekāṃśavyākaraṇaṃ yanna sarve janiṣyanta iti /",
    "T07vakobhau:10339": " yastu pṛcchedye mariṣyanti kiṃ te janiṣyanta ityetadvibhajyavyākaraṇīyaṃ syāt /",
    "T07vakobhau:10340": " manuṣyeṣu cobhayamasti hīnatvaṃ viśiṣṭatvaṃ cāpekṣikamityubhayamekāṃśena vyākarttavyam /",
    "T07vakobhau:10341": " tadyathā vijñānaṃ kāryaṃ kāraṇaṃ ceti ekāntena tu pṛcchato naikāntavyākaraṇāt vibhajyavyākaraṇaṃ yujyate /",
    "T07vakobhau:10342": " skandhebhyo 'nyaḥ sattva ityetadavyākṛtameva /",
    "T07vakobhau:10343": " na cāvyākaraṇameva vyākaraṇaṃ yujyata iti /",
    "T07vakobhau:10344": " yastu sthāpanīyaḥ praśnaḥ sthāpanīyatvena vyākriyate /",
    "T07vakobhau:10345": " kathaṃ na vyākṛto bhavati /",
    "T07vakobhau:10346": " ābhidharmikā āhuḥ /",
    "T07vakobhau:10347": " \"tathāgato bhagavānarhan samyaksaṃbuddhaḥ svākhyāto 'sya dharmaḥ supratipannaḥ śrāvakasaṃghaḥ rūpamanityaṃ yāvadvijñāna duḥkhaprajñaptiryāvanmārgaprajñaptirekāṃśena vyākarttavyamarthopasaṃhitatvāt vibhajjavyākaraṇaṃ nāma yadi kaścid brūyāddharmān vadeti sa vaktavyo bahavo dharmā atītā anāgatāḥ pratyutpannāḥ katamān vadāmīti /",
    "T07vakobhau:10348": " yadi brū yādatītāniti /",
    "T07vakobhau:10349": " sa vyaktavyo 'tītā api bahavo rūpaṃ yāvadvijñānamiti /",
    "T07vakobhau:10350": " athaṃ brūyādrūpamiti /",
    "T07vakobhau:10351": " sa vaktavyo rūpamapi trividhaṃ kuśalamakuśalamavyākṛtaṃ ca /",
    "T07vakobhau:10352": " yadyāha kuśalamiti /",
    "T07vakobhau:10353": " tadapi saptaprakāraṃ prāṇātipātādviratiryāvatsaṃbhinnapralāpāditi /",
    "T07vakobhau:10354": " yadyāha prāṇātipātādviratimiti /",
    "T07vakobhau:10355": " sā 'pi triprakārā alobhajā 'dveṣajā 'mohajā /",
    "T07vakobhau:10356": " yadyāhālobhajāmiti /",
    "T07vakobhau:10357": " alobhajā 'pi dvividhā vijñāptyavijñaptibhedādityevaṃ vibhajya vaktavyamiti",
    "T07vakobhau:10358": " etadeva ca śaṭhasya paripṛcchya vyākaraṇam /",
    "T07vakobhau:10359": " tasya vaktavyaṃ dharmā bahava iti /",
    "T07vakobhau:10360": " na tu vibhaktavyā yāvattūṣṇim vā tiṣṭhati svayaṃ vā vyākarotīti /",
    "T07vakobhau:10361": " yadā tau na kiñcit pṛcchataḥ kevalamadhyeṣayataḥ tayośca na kiñcit vyākriyate kevalaṃ paripraśnyete tat kathamanayoḥ praśno bhavati kathaṃ vā vyākaraṇam /",
    "T07vakobhau:10362": " yo hhi panthānaṃ brūhītyāha kim tena panthā na pṛṣṭo bhavati /",
    "T07vakobhau:10363": " paripṛcchayaiva vyākaraṇāt kathaṃ na paripṛcchāvyākaraṇaṃ bhavati /",
    "T07vakobhau:10364": " sthāpanīyastu yathā antavān loko 'nantavānityevamādi sūtrāntādeva tu praśnavyākaraṇānāṃ lakṣaṇaṃ draṣṭavyam /",
    "T07vakobhau:10365": " bhadantamahāsāṅghikāḥ sūtraṃ paṭhanti /",
    "T07vakobhau:10366": " \"catvārīmāni bhikṣavaḥ praśnavyākaraṇānīti /",
    "T07vakobhau:10367": " katamāni catvāri /",
    "T07vakobhau:10368": " asti bhikṣava ekāṃśavyākaraṇīyaḥ praśnaḥ /",
    "T07vakobhau:10369": " asti yāvat sthāpanīyaḥ /",
    "T07vakobhau:10370": " katamaśca bhikṣavaḥ ekāṃśavyākaraṇīyaḥ praśnaḥ /",
    "T07vakobhau:10371": " sarve saṃskārā anityā ityayaṃ bhikṣava ekāṃśavyākaraṇīyaḥ praśnaḥ /",
    "T07vakobhau:10372": " katamaśca bhikṣavo vibhajyavyākaraṇīyaḥ praśnaḥ /",
    "T07vakobhau:10373": " saṃcetanīyaṃ karma kṛtvā kiṃ prativedayata ityayam vibhajyavyākaraṇīyaḥ praśnaḥ /",
    "T07vakobhau:10374": " katamaśca bhikṣavaḥ paripṛcchyavyākaraṇīyaḥ praśnaḥ /",
    "T07vakobhau:10375": " saṃjñāsu puruṣasyātmā utāho 'nyāsaṃjñā anya ātmeti pṛṣṭena satā paripraṣṭavyaḥ katamaṃ punarāyuṣmānātmānaṃ pratyeti /",
    "T07vakobhau:10376": " sa cedevaṃ vadedau dārikaṃ khalvahayāyuṣmannātmānaṃ pratyemi /",
    "T07vakobhau:10377": " evaṃ satyanyā saṃjñā anya ātmetyevaṃ vacanīyaḥ /",
    "T07vakobhau:10378": " ayaṃ hi paripṛcchya vyākaraṇīyaḥ praśnaḥ /",
    "T07vakobhau:10379": " katamaśca bhikṣavaḥ sthāpanīyaḥ praśnaḥ /",
    "T07vakobhau:10380": " tadyathā śāśvato loko 'śāśvataḥ /",
    "T07vakobhau:10381": " śāśvataścāśāśvataśca /",
    "T07vakobhau:10382": " naiva śāśvato nāśāśvataḥ /",
    "T07vakobhau:10383": " antavānantataḥ /",
    "T07vakobhau:10384": " antavāṃścānantaśca /",
    "T07vakobhau:10385": " naivāntavānnānantavān /",
    "T07vakobhau:10386": " bhavati tathāgataḥ paraṃ maraṇānna bhavati tathāgataḥ paraṃ maraṇāt yāvadanyo jīvo 'nyaccharīramityayaṃ bhikṣavaḥ sthāpanīyaḥ praśna\" iti /",
    "T07vakobhau:10387": " yasya pudgalasya yo 'nuśayo yasminnālambane 'nuśete sa tena tasmin",
    "T07vakobhau:10388": " saṃprayuktaḥ /",
    "T07vakobhau:10389": " idaṃ tu vaktavyamatīte na kasmin yāvat pratyupanne na kasminniti /",
    "T07vakobhau:10390": " samāsata ime dvividhāḥ kleśāḥ /",
    "T07vakobhau:10391": " svalakṣaṇakleśāśca rāgaprativamānāḥ /",
    "T07vakobhau:10392": " sāmānyakleśāśca dṛṣṭivicikitsāda 'vidyāḥ /",
    "T07vakobhau:10393": " tatra tāvat /",
    "T07vakobhau:10394": " rāgapratighamānaiḥ syādatītapratyupasthitaiḥ /",
    "T07vakobhau:10395": " yatrotpannā 'prahīṇāste tasmin vastuni saṃyutaḥ // VAkK_5.23 //",
    "T07vakobhau:10396": " atītāḥ pratyutpannāśca rāgapratighamānā yasmin vastunyutpannā na ca prahīṇāstasmin vastuni taiḥ saṃyuktaḥ /",
    "T07vakobhau:10397": " ete hi svalakṣaṇakleśatvānna sarvasyāvaśyaṃ sarvatrotpadyante /",
    "T07vakobhau:10398": " sarvatrānāgatairebhirmānasaiḥ",
    "T07vakobhau:10399": " yatrāprahīṇāste iti varttate /",
    "T07vakobhau:10400": " anāgatairebhireva rāgapratighamānairmanobhūmikaiḥ sarvatra vastuni saṃyutastraiyadhvike /",
    "T07vakobhau:10401": " mānasānāṃ tryadhvaviṣayatvāt",
    "T07vakobhau:10402": " svādhvike paraiḥ /",
    "T07vakobhau:10403": " anyai rāgapratighairanāgatairanāgata eva vastuni saṃyuktaḥ /",
    "T07vakobhau:10404": " ke punaranye /",
    "T07vakobhau:10405": " ye pañca vijñānakāyikā rāgāśca pratighāśca /",
    "T07vakobhau:10406": " utpattidharmabhireva /",
    "T07vakobhau:10407": " taireva tu",
    "T07vakobhau:10408": " ajaiḥ sarvatra",
    "T07vakobhau:10409": " anutpattidharmabhiḥ pañcavijñānakāyikairapi sarvatra vastuni saṃyuktaḥ /",
    "T07vakobhau:10410": " traiyadhvike 'pi",
    "T07vakobhau:10411": " śeṣaistu sarvaiḥ sarvatra saṃyutaḥ // VAkK_5.24 //",
    "T07vakobhau:10412": " ke punaḥ śeṣāḥ /",
    "T07vakobhau:10413": " dṛṣṭivicikitsā 'vidyāstraiyadhvikāḥ /",
    "T07vakobhau:10414": " taiḥ sarvairapi sarvasminvastuni saṃyuktaḥ /",
    "T07vakobhau:10415": " sāmānyakleśatvāt /",
    "T07vakobhau:10416": " yāvadaprahīṇā ityadhikāro 'nuvarttata eva /",
    "T07vakobhau:10417": " kiṃ punaridamatītānāgatamucyate 'styatha na /",
    "T07vakobhau:10418": " yadyasti sarvakālāstitvātsaṃskārāṇāṃ śāśvatatvaṃ prāpnoti /",
    "T07vakobhau:10419": " atha nāsti /",
    "T07vakobhau:10420": " kathaṃ tatra tena vā saṃyukto bhavati visaṃyukto vā /",
    "T07vakobhau:10421": " na saṃskārāṇāṃ śāśvatatvaṃ pratijñāyate vaibhāṣikaiḥ saṃskṛtalakṣaṇayogāt",
    "T07vakobhau:10422": " pratijñāyate tu viśadaṃ",
    "T07vakobhau:10423": " sarvakālāstitā",
    "T07vakobhau:10424": " kiṃ kāraṇam /",
    "T07vakobhau:10425": " uktatvāt",
    "T07vakobhau:10426": " uktaṃ hi bhagavatā '\"tītaṃ ced bhikṣavo rūpaṃ nābhaviṣyanna śrutavānāryaśrāvako 'tīte rūpe 'napekṣo 'bhaviṣyat /",
    "T07vakobhau:10427": " yasmāttarhyastyatītaṃ rūpaṃ tasmācchrutavānāryaśrāvako 'tīte rūpe 'napekṣo",
    "T07vakobhau:10428": " bhavati /",
    "T07vakobhau:10429": " anāgataṃ cedrūpaṃ nābhaviṣyat na śrutavānāryaśrāvako 'nāgataṃ rūpaṃ nābhyanandiṣyat /",
    "T07vakobhau:10430": " yasmāttarhyastyanāgataṃ rūpamiti\" vistaraḥ /",
    "T07vakobhau:10431": " dvayāt",
    "T07vakobhau:10432": " \"dvayaṃ pratītya vijñānasyotpāda\" ityuktam /",
    "T07vakobhau:10433": " dvayaṃ katamat /",
    "T07vakobhau:10434": " cakṣū rūpāṇi yāvat mano dharmā iti /",
    "T07vakobhau:10435": " asati vā 'tītānāgate tadālambanaṃ vijñānaṃ dvayaṃ pratītya na syāt /",
    "T07vakobhau:10436": " evaṃ tāvadāgamato 'styatītānāgataṃ yuktito 'pi /",
    "T07vakobhau:10437": " sadviṣayāt",
    "T07vakobhau:10438": " sati viṣaye vijñānaṃ pravartate nāsati /",
    "T07vakobhau:10439": " yadi cātītānāgataṃ na syādasadālambanaṃ vijñānaṃ syāt /",
    "T07vakobhau:10440": " tato vijñānameva na syādālambanābhāvāt /",
    "T07vakobhau:10441": " phalāt /",
    "T07vakobhau:10442": " yadi cātītaṃ na syāt śubhāśubhasya karmaṇaḥ phalamāyatyāṃ kathaṃ syāt /",
    "T07vakobhau:10443": " na hi phalotpattikāle varttamāno vipākaheturastīti /",
    "T07vakobhau:10444": " tasmādastyevātītānāgatamiti vaibhāṣikāḥ /",
    "T07vakobhau:10445": " avaśyaṃ ca kilaitatsarvāstivādena satā 'bhyupagantavyam /",
    "T07vakobhau:10446": " yasmāt",
    "T07vakobhau:10447": " tadastivādāt sarvāstivādā iṣṭāḥ",
    "T07vakobhau:10448": " ye he sarvamastīti vadanti atītamanāmataṃ pratyutpannaṃ ca te sarvāstivādāḥ /",
    "T07vakobhau:10449": " ye tu kecidasti yat pratyutpannamadattaphalaṃ cātītaṃ karma kiñcinnāsti yaddattaphalamatītamanāgataṃ ceti vibhajya vadanti te vibhajyavādinaḥ /",
    "T07vakobhau:10450": " kati caite sarvāstivādā ityāha",
    "T07vakobhau:10451": " caturvidhāḥ // VAkK_5.25 //",
    "T07vakobhau:10452": " te bhāvalakṣaṇāvasthā 'nyathā 'nyathikasaṃjñitāḥ /",
    "T07vakobhau:10453": " bhāvānyathiko bhadantadharmatrātaḥ /",
    "T07vakobhau:10454": " sa kilāha /",
    "T07vakobhau:10455": " dharmasyādhvasu, pravartamānasya bhāvānyathātvaṃ bhavati na dravyānyathātvam /",
    "T07vakobhau:10456": " yathā suvarṇabhājanasya bhittvā 'nyathā kriyamāṇasya saṃsthānānyathātvaṃ bhavati na varṇānyathātvam",
    "T07vakobhau:10457": " yathā ca kṣīraṃ dadhitvena pariṇamadrasavīryavipākān parityajati na varṇam /",
    "T07vakobhau:10458": " evaṃ dharmo 'pyanāgatādadhvanaḥ",
    "T07vakobhau:10459": " pratyutpannamadhvānamāgacchannanāgatabhāvaṃ jahāti na dravyabhāvam /",
    "T07vakobhau:10460": " evaṃ pratyutpannādatītamadhvānaṃ gacchan pratyutpannabhāvaṃ jahāti na dravyabhāvamiti /",
    "T07vakobhau:10461": " lakṣāṇānyathiko bhadantaghoṣakaḥ /",
    "T07vakobhau:10462": " sa kilāha /",
    "T07vakobhau:10463": " dharmo 'dhvasu pravarttamāno 'tīto 'tītalakṣaṇayukto",
    "T07vakobhau:10464": " 'nāgatapratyutpannābhyāṃ lakṣaṇābhyāmaviyuktaḥ /",
    "T07vakobhau:10465": " anāgato 'nāgatalakṣaṇayukto 'tītapratyutpannābhyāmaviyuktaḥ /",
    "T07vakobhau:10466": " evaṃ pratyutpanno 'pyatītānāgatābhyāmaviyuktaḥ /",
    "T07vakobhau:10467": " tadyathā puruṣa ekasyāṃ striyāṃ raktaḥ śeṣāsvavirakta iti /",
    "T07vakobhau:10468": " avasthā 'nyathiko bhadantavasumitraḥ /",
    "T07vakobhau:10469": " sa kilāha /",
    "T07vakobhau:10470": " dharmo 'dhvasu pravartamāno 'vasthāmavasthāṃ prāpyānyo 'nyo nidiśyate avasthāntarato na dravyāntarataḥ",
    "T07vakobhau:10471": " yathaikā vartikā ekāṅke nikṣiptā ekamityucyate śatāṅke śataṃ sahasrāṅke sahasramiti /",
    "T07vakobhau:10472": " anyathānyathiko bhadantabuddhadevaḥ /",
    "T07vakobhau:10473": " sa kilāha /",
    "T07vakobhau:10474": " dharmo 'dhvasu pravartamānaḥ pūrvāparamapekṣyānyo 'nya ucyate avasthāntarato na dravyāntarataḥ",
    "T07vakobhau:10475": " yathaikā strī mātā vocyate duhitā veti /",
    "T07vakobhau:10476": " ityete catvāraḥ sarvāstivādāḥ /",
    "T07vakobhau:10477": " eṣāṃ tu prathamaḥ pariṇāmavāditvāt sāṃkhyapakṣe nikṣeptavyaḥ /",
    "T07vakobhau:10478": " dvitīyasyādhvasaṃkaraḥ prāpnoti /",
    "T07vakobhau:10479": " sarvasya sarvakṣaṇayogāt /",
    "T07vakobhau:10480": " puruṣasya tu kasyāñcit striyāṃ rāgaḥ samudācarati kasyāñcit kevalaṃ samanvāgama iti kimatra sāmyam /",
    "T07vakobhau:10481": " caturthasyāpyekasminnevādhvani trayo 'dhvānaḥ prāpnuvanti /",
    "T07vakobhau:10482": " atīte 'dhvani pūrvapaścimau kṣaṇāvatītānāgatau madhyamaḥ kṣaṇaḥ pratyutpanna iti /",
    "T07vakobhau:10483": " evamanāgate 'pi /",
    "T07vakobhau:10484": " ata eṣāṃ sarveṣāṃ",
    "T07vakobhau:10485": " tṛtīyaḥ śobhanaḥ",
    "T07vakobhau:10486": " yo 'yamavasthā 'nyathikaḥ /",
    "T07vakobhau:10487": " tasya kila",
    "T07vakobhau:10488": " adhvānaḥ kāritreṇa vyavasthitāḥ // VAkK_5.26 //",
    "T07vakobhau:10489": " yadā sa dharmaḥ kāritraṃ na karoti tadā 'nāgataḥ /",
    "T07vakobhau:10490": " yadā karoti tadā pratyutpannaḥ /",
    "T07vakobhau:10491": " yadā kṛtvā niruddhastadā 'tīta iti /",
    "T07vakobhau:10492": " parigatametatsarvam /",
    "T07vakobhau:10493": " idaṃ tu vaktavyam /",
    "T07vakobhau:10494": " yadyatītamapi dravyato 'styanāgatamiti /",
    "T07vakobhau:10495": " kasmāttadatītamityucyate 'nāgatamiti vā /",
    "T07vakobhau:10496": " nanu coktamadhvānaḥ kāritreṇa vyavasthitā iti /",
    "T07vakobhau:10497": " yadyevaṃ pratyutpannasya tatsabhāgasya cakṣuṣaḥ kiṃ kāritram /",
    "T07vakobhau:10498": " phaladānapratigrahaṇam /",
    "T07vakobhau:10499": " atītānāmapi tarhi sabhāgahetvādīnāṃ phaladānāt kāritraprasaṅgo 'rdhakāritrasya veti lakṣaṇasaṃkaraḥ",
    "T07vakobhau:10500": " idaṃ ca vaktavyam /",
    "T07vakobhau:10501": " tenaivātmanā sato dharmasya nityaṃ kāritrakaraṇe",
    "T07vakobhau:10502": " kiṃ vighnaṃ",
    "T07vakobhau:10503": " yena kadācit kāritraṃ karoti kadācinneti /",
    "T07vakobhau:10504": " pratyayānāmasāmagrayamiti cet /",
    "T07vakobhau:10505": " na /",
    "T07vakobhau:10506": " nityamāstitvābhyupagamāt /",
    "T07vakobhau:10507": " yacca tat kāritramatītānāgataṃ pratyutpannaṃ cocyate",
    "T07vakobhau:10508": " tatkathaṃ",
    "T07vakobhau:10509": " kiṃ kāritrasyāpyanyadasti kāritram /",
    "T07vakobhau:10510": " atha tannaivātītaṃ nāpyanāgataṃ na pratyutpannamasti ca /",
    "T07vakobhau:10511": " tenāsaṃskṛtatvānnityamastīti prāptam /",
    "T07vakobhau:10512": " ato na vaktavyaṃ yadā karitraṃ na karoti dharmastadā 'nāgata iti /",
    "T07vakobhau:10513": " syādeṣa doṣo yadi dharmāt kāritramanyatsyāt /",
    "T07vakobhau:10514": " tattu khalu",
    "T07vakobhau:10515": " nānyat",
    "T07vakobhau:10516": " ato na bhavatyeṣa doṣaḥ /",
    "T07vakobhau:10517": " evaṃ tahi sa eva",
    "T07vakobhau:10518": " adhvāyogaḥ",
    "T07vakobhau:10519": " yadi dharma eva kāritraṃ kasmātsa eva dharmastenaivātmanā vidyamānaḥ kadācidatīta ityucyate kadācidanāgata ityadhvanāṃ vyavasthā na sidhyati /",
    "T07vakobhau:10520": " kimatra na sidhyati /",
    "T07vakobhau:10521": " yo hyajāto dharmaḥ so 'nāgataḥ /",
    "T07vakobhau:10522": " yo jāto bhavati na ca vinaṣṭaḥ sa varttamānaḥ /",
    "T07vakobhau:10523": " yo vinaṣṭaḥ so 'tītaḥ iti /",
    "T07vakobhau:10524": " etadevātra vaktavyam /",
    "T07vakobhau:10525": " yadi yathā varttamānaṃ dravyato 'sti tathā 'tītamanāgataṃ cāsti /",
    "T07vakobhau:10527": " tathā sataḥ /",
    "T07vakobhau:10528": " ajātanaṣṭatā kena",
    "T07vakobhau:10529": " tenaiva svabhāvena sato dharmasya kathamidaṃ sidhyatyajāta iti yo vinaṣṭaḥ iti veti /",
    "T07vakobhau:10530": " kimasya pūrvaṃ nāsīdyasyābhāvādajāta ityucyate /",
    "T07vakobhau:10531": " kiṃ ca paścānnāsti yasyābhāvā dvinaṣṭa ityucyate /",
    "T07vakobhau:10532": " tasmānna sidhyati sarvathā 'pyatrādhvatrayam /",
    "T07vakobhau:10533": " yadyabhutvā bhavatīti neṣyate bhūtvā ca punarna bhavatīti /",
    "T07vakobhau:10534": " yadapyuktaṃ \"saṃskṛtalakṣaṇayogānna śāśvatatvaprasaṅga\" iti /",
    "T07vakobhau:10535": " tadidaṃ kevalaṃ vāṅmātramutpādavināśayorayogāt /",
    "T07vakobhau:10536": " nityaṃ ca nāmāsti sa dharmo na ca nitya ityapūrvaiṣā vāco yuktiḥ /",
    "T07vakobhau:10537": " āha khalvapi",
    "T07vakobhau:10538": " \"svabhāvaḥ sarvadā cāsti bhāvo nityaśca neṣyate /",
    "T07vakobhau:10539": " na ca svabhāvād bhāvo 'nyo vyaktamīśvaraceṣṭitam /\"",
    "T07vakobhau:10540": " yattūktamuktatvāditi /",
    "T07vakobhau:10541": " vayamapi brūmo 'styatītānāgatamiti /",
    "T07vakobhau:10542": " atītaṃ tu yad bhūtapūrvam /",
    "T07vakobhau:10543": " anāgataṃ yatsati hetau bhaviṣyati /",
    "T07vakobhau:10544": " evaṃ ca kṛtvā 'stītyucyate na tu punardravyataḥ /",
    "T07vakobhau:10545": " kaścaivamāha /",
    "T07vakobhau:10546": " vartamānavattadastīti /",
    "T07vakobhau:10547": " kathamanyathā 'sti /",
    "T07vakobhau:10548": " atītā nāgatātmanā /",
    "T07vakobhau:10549": " idaṃ punastavopasthitam /",
    "T07vakobhau:10550": " kathaṃ tadatītamanāgataṃ cocyate yadi nityamastīti /",
    "T07vakobhau:10551": " tasmāt bhūtapūrvasya ca hetorbhāvinaśca phalasya bhūtapūratāṃ bhāvitāṃ ca jñāpayituṃ hetuphalāpavādadṛṣṭipratiṣedhārthamuktaṃ",
    "T07vakobhau:10552": " \"astyatītamastyanāgatami\"ti /",
    "T07vakobhau:10553": " astiśabdasya nipātatvāt /",
    "T07vakobhau:10554": " yathā 'sti dīpasya prāgabhāvo 'sti paścādabhāva iti vaktāro bhavanti yathā cāsti niruddhaḥ sa dīpo na tu mayā nirodhita iti /",
    "T07vakobhau:10555": " evamatītānāgatamapyastītyuktam /",
    "T07vakobhau:10556": " anyathā hyatītānāgatabhāva eva na sidhyet /",
    "T07vakobhau:10557": " yattarhi laguḍaśikhīyakānparivrājakānadhikṛṭyoktaṃ bhagavatā",
    "T07vakobhau:10558": " \"yatkarmābhyatītaṃ kṣīṇaṃ niruddhaṃ vigataṃ vipariṇataṃ tadastī\"ti /",
    "T07vakobhau:10559": " kiṃ te tasya tasya karmaṇo bhūtapūrvatvaṃ necchanti sma /",
    "T07vakobhau:10560": " tatra punastadāhitaṃ tasyāṃ saṃtatau phaladānasāmarthyaṃ saṃdhāyoktam /",
    "T07vakobhau:10561": " anyathā hi svena bhāvena vidyamānamatītaṃ na sidhyet /",
    "T07vakobhau:10562": " itthaṃ caitadevaṃ yat paramārthaśūnyatayāmuktaṃ bhagavatā \"cakṣurutpadyamānaṃ na kutaścidāgacchati nirudhyamānaṃ na kvacitsaṃnicayaṃ gacchati /",
    "T07vakobhau:10563": " iti hi bhikṣavaścakṣurabhūtvā bhavati bhūtvā ca pratigacchatī\"ti",
    "T07vakobhau:10564": " yadi cānāgataṃ cakṣuḥ syānnoktaṃ syād bhūtvā na bhavatīti /",
    "T07vakobhau:10565": " varttamāne 'dhvanyabhūtvā bhavatīti cet na /",
    "T07vakobhau:10566": " adhvano bhāvādanarthāntaratvāt /",
    "T07vakobhau:10567": " atha svātmanyabhūtvā bhavati /",
    "T07vakobhau:10568": " siddhamidamanāgataṃ cakṣurnāstīti /",
    "T07vakobhau:10569": " yadapyuktaṃ \"dvayaṃ pratītya vijñānasyotpādāditi idaṃ tāvadiha saṃpradhāryam /",
    "T07vakobhau:10570": " yanmanaḥ pratītya dharmaścotpadyate manovijñānaṃ kiṃ tasya yathā manojanakaḥ pratyaya evaṃ dharmā āhosvidālambanamātraṃ dharmā iti /",
    "T07vakobhau:10571": " yadi tāvat janakaḥ pratyayo dharmāḥ kathaṃ yadanāgataṃ kalpasahasreṇa bhaviṣyati vā na vā tadidānīṃ vijñānaṃ janayiṣyati /",
    "T07vakobhau:10572": " nirvāṇaṃ ca sarvapravṛttinirodhājjanakaṃ nopapadyate /",
    "T07vakobhau:10573": " athālambanamātraṃ dharmā bhavanti /",
    "T07vakobhau:10574": " atītānāgatamapyālambanaṃ bhavatīti brūmaḥ /",
    "T07vakobhau:10575": " yadi nāsti kathamālambanam /",
    "T07vakobhau:10576": " atredānīṃ brūmaḥ /",
    "T07vakobhau:10577": " yadā tadālambanaṃ tathāsti kathaṃ tadālambanam abhūt bhaviṣyati ceti /",
    "T07vakobhau:10578": " na hi kaścidatītaṃ rūpaṃ vedanāṃ vā smarannastīti paśyati /",
    "T07vakobhau:10580": " abhūditi /",
    "T07vakobhau:10581": " yathā khalvapi varttamānaṃ rūpamanubhūtaṃ tathā tadatītaṃ smaryate /",
    "T07vakobhau:10582": " yathā cānāgataṃ varttamānaṃ bhaviṣyati tathā buddhyā gṛhyate /",
    "T07vakobhau:10583": " yadi ca tattathaivāsti vartamānaṃ prāpnoti /",
    "T07vakobhau:10584": " atha nāsti /",
    "T07vakobhau:10585": " asadapyālambanaṃ bhavatīti siddham /",
    "T07vakobhau:10586": " tadeva tadvikīrṇamiti cet /",
    "T07vakobhau:10587": " na /",
    "T07vakobhau:10588": " vikīrṇasyāgrahaṇāt /",
    "T07vakobhau:10589": " yadi ca tattadeva rūpaṃ kevalaṃ paramāṇuśo vibhaktam /",
    "T07vakobhau:10590": " evaṃ sati paramāṇavo nityāḥ prāpnuvanti /",
    "T07vakobhau:10591": " paramāṇusaṃcaryāvabhāgamātraṃ caivaṃ sati prāpnoti /",
    "T07vakobhau:10592": " na tu kiñcidutpadyate nāpi nirudhyata ityājīvikavāda ālambito bhavati /",
    "T07vakobhau:10593": " sūtraṃ cāpaviddhaṃ bhavati \"cakṣurutpadyamānaṃ na kutaścidāgacchatī\"ti",
    "T07vakobhau:10594": " vistaraḥ /",
    "T07vakobhau:10595": " aparamāṇusaṃcitānāṃ vedanādīnāṃ kathaṃ vikīrṇatvam /",
    "T07vakobhau:10596": " te 'pi ca yathotpannānubhūtāḥ smaryante /",
    "T07vakobhau:10597": " yadi ca te tathaiva santi nityāḥ prāpnuvanti /",
    "T07vakobhau:10598": " atha na santi /",
    "T07vakobhau:10599": " asadapyālambanamiti siddham /",
    "T07vakobhau:10600": " yadyasadapyālambanaṃ syāt trayodaśamapyāyatanaṃ syāt /",
    "T07vakobhau:10601": " atha trayodaśamāyatanaṃ nāstītyasya vijñānasya kimālambanam /",
    "T07vakobhau:10602": " etadeva nāmalambanam /",
    "T07vakobhau:10603": " evaṃ tarhi nāma eva nāstīti pratīyeta /",
    "T07vakobhau:10604": " yaśca śabdasya prāgabhāvamālambate kiṃ tasyālambanam /",
    "T07vakobhau:10605": " śabda eva /",
    "T07vakobhau:10606": " evaṃ tarhi yaḥ śabdābhāvaṃ prārthayate tasya śabda eva kartavyaḥ syāt /",
    "T07vakobhau:10607": " anāgatāvasya iti cet /",
    "T07vakobhau:10608": " sati kathaṃ nāstibuddhiḥ /",
    "T07vakobhau:10609": " vartamāno nāstīti cet /",
    "T07vakobhau:10610": " na /",
    "T07vakobhau:10611": " ekatvāt /",
    "T07vakobhau:10612": " yāvatā tasya viśeṣastasyābhūtvābhāvasiddhiḥ /",
    "T07vakobhau:10613": " tasmādubhayaṃ vijñānasyālambanam bhāvaścābhāvaśca /",
    "T07vakobhau:10614": " yattarhi bodhisattvenoktam \"yattat loke nāstitadahaṃ jñāsyāmi vā drakṣyāmi vā nedaṃ sthānaṃ vidyata\" iti /",
    "T07vakobhau:10615": " apare ābhimānikā bhavantyasantamapyavabhāsaṃ santaṃ paśyanti /",
    "T07vakobhau:10616": " ahaṃ tu santamevārstīti paśyāmītyayaṃ tatrābhiprāyaḥ /",
    "T07vakobhau:10617": " itarathā hi sarvabuddhīnāṃ sadālambanatve kuto 'sya vimarśaḥ syāt ko vā viśeṣaḥ /",
    "T07vakobhau:10618": " itthaṃ caitadevam /",
    "T07vakobhau:10619": " yadanyatra bhagavatoktam \"etat bhikṣurmama śrāvako yāvatsa mayā kalpamavoditaḥ sāyaṃ viśeṣāya paraiṣyati /",
    "T07vakobhau:10620": " sāyamavoditaḥ kalpaṃ viśeṣāya paraiṣyati /",
    "T07vakobhau:10621": " sacca sato jñāsyati asaccāsataḥ sottarañca sottarataḥ anuttaraṃ",
    "T07vakobhau:10622": " cānurattarata\" iti /",
    "T07vakobhau:10623": " tasmādayamapyahetuḥ /",
    "T07vakobhau:10624": " sadālambanatvādvijñānasyeti /",
    "T07vakobhau:10625": " yadaṣyuktaṃ phalāditi /",
    "T07vakobhau:10626": " naiva hi sautrāntikā atītāt karmaṇaḥ phalotpatti varṇayanti /",
    "T07vakobhau:10627": " kiṃ tarhi /",
    "T07vakobhau:10628": " tatpūrvakātsaṃtānaviśeṣādityātmavādapratiṣedhe saṃpravedayiṣyāmaḥ /",
    "T07vakobhau:10629": " yasya tvatītānāgataṃ dravyato 'sti tasya phalaṃ nityamevāstīti kiṃ tatra karmaṇaḥ sāmarthyam",
    "T07vakobhau:10630": " utpādane sāmarthyam /",
    "T07vakobhau:10631": " utpādastarhyabhūtvā bhavatīti siddham /",
    "T07vakobhau:10632": " atha sarvameva cāsti /",
    "T07vakobhau:10633": " kasyedānīṃ kva sāmarthyam /",
    "T07vakobhau:10634": " vārṣagaṇyavādaścaivaṃ dyotito bhavati /",
    "T07vakobhau:10636": " yannāsti nāstyeva tat /",
    "T07vakobhau:10637": " asato nāsti saṃbhavaḥ /",
    "T07vakobhau:10638": " sato nāsti vināśa\" iti /",
    "T07vakobhau:10639": " vartamānīkaraṇe tarhi sāmarthyam /",
    "T07vakobhau:10640": " kimidaṃ varttamānīkaraṇaṃ nāma /",
    "T07vakobhau:10641": " deśāntarākarṣaṇam cet /",
    "T07vakobhau:10642": " nityaṃ prasaktam /",
    "T07vakobhau:10643": " arūpiṇāṃ ca kathaṃ tat /",
    "T07vakobhau:10644": " yacca tadākarṣaṇaṃ tadabhūtvā bhūtam /",
    "T07vakobhau:10645": " svabhāvaviśeṣaṇaṃ cet siddhamabhūtvā bhavanam /",
    "T07vakobhau:10646": " tasmānnaivaṃ sarvāstivādaḥ śāsane sādhurbhavati /",
    "T07vakobhau:10647": " yadatītānāgataṃ dravyato 'stīti vadati /",
    "T07vakobhau:10648": " evaṃ tu sādhurbhavati /",
    "T07vakobhau:10649": " yathā sūtre sarvamastītyuktaṃ tathā vadati /",
    "T07vakobhau:10650": " kathaṃ ca sūtre sarvamastītyuktam /",
    "T07vakobhau:10651": " \"sarvamastīti brāhmaṇa yāvadeva dvādaśāyatanānī\"ti /",
    "T07vakobhau:10652": " adhvatrayaṃ vā /",
    "T07vakobhau:10653": " yathā tu tadasti tathoktaṃ athāsatyatītātānāgate kathaṃ tena tasminvā saṃyukto bhavati /",
    "T07vakobhau:10654": " tajjataddhetvanuśayabhāvāt kleśena tadālambane kleśānuśayabhāvādvastuni saṃyukto bhavati /",
    "T07vakobhau:10655": " astyeva tvatītānāgatamiti vaibhāṣikāḥ /",
    "T07vakobhau:10656": " yatra netum śakyate tatrātmakātmanaivaṃ veditavyam /",
    "T07vakobhau:10657": " gambhīrā khaludharmatā // VAkK_5.27 //",
    "T07vakobhau:10658": " nāvaśyaṃ tarhyasādhyā bhavatīti /",
    "T07vakobhau:10659": " asti paryāyo yadutpadyate tannirudhyate /",
    "T07vakobhau:10660": " rūpamutpadyate rūpaṃ nirudhyate /",
    "T07vakobhau:10661": " asti paryāyo 'nyadutpadyate 'nyannirudhyate /",
    "T07vakobhau:10662": " anāgatamutpadyate varttamānaṃ nirudhyate /",
    "T07vakobhau:10663": " adhvā 'pyutpadyate /",
    "T07vakobhau:10664": " utpadyamānasyādhvasaṃgṛhītatvāt /",
    "T07vakobhau:10665": " adhvano 'pyutpadyate /",
    "T07vakobhau:10666": " anekakṣaṇikatvādanāgatasyādhvanaḥ /",
    "T07vakobhau:10667": " gatametat yatprasaṅgenāgatam /",
    "T07vakobhau:10668": " idānīmidaṃ vicāryate /",
    "T07vakobhau:10669": " yadvastu prahīṇaṃ visaṃyuktaḥ sa tasminvastuni /",
    "T07vakobhau:10670": " yatra vā visaṃ yuktaḥ prahīṇaṃ tasya tadvastviti /",
    "T07vakobhau:10671": " yatra tāvadvisaṃyuktaḥ prahīṇaṃ tasya tadvastu /",
    "T07vakobhau:10672": " syātu prahīṇaṃ na ca tatra visaṃyuktastadyathā",
    "T07vakobhau:10673": " prahīṇe duḥkhadṛggheye saṃyuktaḥ śeṣasarvagaiḥ /",
    "T07vakobhau:10674": " prāk prahīṇe prakāre ca śeṣaistadviṣayairmalaiḥ // VAkK_5.28 //",
    "T07vakobhau:10675": " duḥkhajñāne samutpanne samudayajñāne 'nutpanne duḥkhadarśanaprahātavyo nikāyaḥ prahīṇo bhavati",
    "T07vakobhau:10676": " tasmin prahīṇe tadālambanaiḥ samudayadarśanaprahātavyaiḥ sarvatragaiḥ saṃyuktaḥ /",
    "T07vakobhau:10677": " bhāvanāprahātavye 'pi nikāye navānāṃ prakārāṇāṃ yaḥ prakāraḥ prāk",
    "T07vakobhau:10678": " prahīṇastasmin prahīṇe 'pi śeṣaistadālambanaiḥ kleśaiḥ saṃyukto veditavyaḥ",
    "T07vakobhau:10679": " kasminvastuni katyanuśayā anuśerata iti etatpratipadamabhidhīyamānaṃ bahutaraṃ vaktavyaṃ jāyate",
    "T07vakobhau:10680": " tasmāt piṇḍavibhāṣāṃ kurvanti /",
    "T07vakobhau:10681": " kathamalpenālpena yatnena mahato mahataḥ praśnaughān pratipādyemahīti /",
    "T07vakobhau:10682": " samāsata ime ṣoḍaśa dharmāḥ kāmarūpārupyāvacarāḥ pañcaprakārāḥ anāsravāśca",
    "T07vakobhau:10683": " cittānyapi ṣoḍaśa etānyeva /",
    "T07vakobhau:10684": " tatra katamo dharmaḥ kasya cittasyālambanamiti jñātvā amuṣminniyanto",
    "T07vakobhau:10685": " 'nuśayā anuśerata ityetadabhyūhitavyam /",
    "T07vakobhau:10686": " tatra tāvat",
    "T07vakobhau:10687": " duḥkhahetudṛgabhyāsapraheyāḥ kāmadhātujāḥ /",
    "T07vakobhau:10688": " svakatrayaikarūpāptāmalavijñānagocarāḥ // VAkK_5.29 //",
    "T07vakobhau:10689": " svakaṃ ca tattrayaṃ ca svakatrayam /",
    "T07vakobhau:10690": " ekaṃ ca tadrūprāptaṃ ca ekarūpāptam /",
    "T07vakobhau:10691": " eṣā vigrahajātiḥ /",
    "T07vakobhau:10692": " kāmāvacarāstāvad duḥkhasamudayadarśanaheyā bhāvanāheyāśca dharmāḥ pañcānāṃ cittānāmālambanam",
    "T07vakobhau:10693": " svadhātukānāṃ trayāṇāṃ teṣāmeva ūrdhvadhātukasyaikasya bhāvanāheyasyaiva anāsravasya ceti",
    "T07vakobhau:10694": " svadādharatrayordhvaikāmalānāṃ rūpadhātujāḥ /",
    "T07vakobhau:10695": " rūpāvacarāsta eva triprakārā dharmā aṣṭānāṃ cittānāmālambanam /",
    "T07vakobhau:10696": " svadhātukānāṃ trayāṇāṃ teṣāmeva /",
    "T07vakobhau:10697": " adharadhātukānāṃ trayāṇāṃ teṣāmeva /",
    "T07vakobhau:10698": " ūrdhvadhātukasyaikasya bhāvanāheyasyaiva /",
    "T07vakobhau:10699": " anāsravasya ceti /",
    "T07vakobhau:10700": " ārupyajāstridhātvāptatrayānāsravagocarāḥ // VAkK_5.30 //",
    "T07vakobhau:10701": " ārūpyāvacarāsta eva triprakārā dharmā daśānāṃ cittānāmālambanam /",
    "T07vakobhau:10702": " traidhātukānāṃ triprakārāṇāṃ teṣāmeva /",
    "T07vakobhau:10703": " anāsravasya ceti /",
    "T07vakobhau:10704": " uktāstraidhātukā duḥkhasamudayadarśanaheyā bhāvanāheyāśca dharmāḥ /",
    "T07vakobhau:10705": " nirodhamārgadṛggheyāḥ sarve svādhikagocarāḥ /",
    "T07vakobhau:10706": " nirodhamārgadarśanaheyānāṃ svaṃ cittaṃ nirodhamārgadarśanaheyameva /",
    "T07vakobhau:10707": " tasyādhikasya te dharmā ālambanaṃ jñeyāḥ /",
    "T07vakobhau:10708": " kathaṃ kṛtvā /",
    "T07vakobhau:10709": " kāmāvacarā hi nirodhadarśanaheyā dharmāḥ ṣaṇṇāṃ vijñānānāmālambanam /",
    "T07vakobhau:10710": " pūrvoktānāṃ pañcānāṃ tasyaiva ca nirodhadarśanaprahātavyasyādhikasya /",
    "T07vakobhau:10711": " mārgadarśanaheyā apyevam /",
    "T07vakobhau:10712": " pañcānāṃ pūrvoktānāṃ tasyaiva ca mārgadarśanaprahātavyasyādhikasya /",
    "T07vakobhau:10713": " evaṃ rūpārūpyāvacarāṇi /",
    "T07vakobhau:10714": " nirodhamārgadarśanaprahātavyāstasyaiva nirodhamārgadarśanaprahātavyasyādhikasya cittasyālambanamiti navānāmekādaśānāṃ ca cittānāmālambanaṃ bhavanti /",
    "T07vakobhau:10715": " uktāstraidhātukāḥ pañcaprakārāḥ dharmāḥ /",
    "T07vakobhau:10716": " anāsravāstridhātvantyatrayānāsravagocarāḥ // VAkK_5.31 //",
    "T07vakobhau:10717": " anāsravā dharmā daśānāṃ cittānāmālambanam /",
    "T07vakobhau:10718": " traidhātukānāmantyānāṃ triprakārāṇāṃ nirodhamārgadarśanabhāvanāheyānāmanāsravasyeti /",
    "T07vakobhau:10719": " punarasyaivārthasyādhyardhena ślokena saṃgraho bhavati /",
    "T07vakobhau:10720": " \"duḥkhahetudṛgabhyāsaheyā dhātutraye 'malāḥ",
    "T07vakobhau:10721": " pañcāṣṭadaśavijñānadaśavijñānagocarāḥ nirodhamārgadṛggheyāḥ sarve svādhikagocarāḥ\" /",
    "T07vakobhau:10722": " iti /",
    "T07vakobhau:10723": " evameṣāṃ ṣoḍaśānāṃ cittānāṃ ṣoḍaśadharmālambanavyavasthāṃ viditvā kathamanuśayakāryāṃ yojayitavyam",
    "T07vakobhau:10724": " diṅamātraṃ darśayiṣyāmaḥ /",
    "T07vakobhau:10725": " sukhendriyālambane vijñāne katyanuśayāḥ anuśerata iti praśna āgate vicārayitavyam /",
    "T07vakobhau:10726": " sukhendriyaṃ saptavidhaṃ kāmāvacaraṃ bhāvanāprahātavyaṃ rūpāvacaraṃ ca pañcaprakāramanāsravaṃ ceti /",
    "T07vakobhau:10727": " tadetatsamāsato dvādaśadharmasya vijñānasyālambanaṃ bhavati /",
    "T07vakobhau:10728": " kāmāvacarasya catuṣprakārasyānyatra nirodhadarśanaheyāt /",
    "T07vakobhau:10729": " rūpāvacarasya pañcaprakārasyārūpyāvacarasya dviprakārasya mārgadarśanabhāvanāheyasyānāsravasya ca /",
    "T07vakobhau:10730": " idaṃ dvādaśavidhaṃ sukhendriyālambanaṃ vijñānam /",
    "T07vakobhau:10731": " tatra yathāsaṃbhavaṃ kāmāvacarāścatvāro nikāyā rūpāvacarāśca saṃskṛtālambanā ārūpyāvacarau ca dvau nikāyau sarvatragāścānuśayā anuśerata iti jñātavyam /",
    "T07vakobhau:10732": " sukhendriyālambanālambane vijñāne katyanuśayā anuśerate /",
    "T07vakobhau:10733": " tat punaḥ sukhendriyālambanālambanaṃ dvādaśavidhaṃ vijñānaṃ katamasya vijñānasyālambanam /",
    "T07vakobhau:10734": " tasyaiva dvādaśavidhāsyārūpyāvacarasya ca bhūyo dviprakārasya duḥkhasamudayadarśanaprahātavyasya",
    "T07vakobhau:10735": " idaṃ caturdaśavidhaṃ sukhendriyālambanālambanaṃ vijñānaṃ tatrārūpyāvacarau dvau duḥkhasamudayadarśanaheyau vardhayitvā kāmāvacarā ārūpyāvacarāścatvāro nikāyā rūpāvacarāḥ saṃskṛtālambanā anuśayā anuśerata iti jñātavyam /",
    "T07vakobhau:10736": " anayā vartanyā 'nyadapyanugantavyam /",
    "T07vakobhau:10737": " yairanuśayairyaccittaṃ sānuśayaṃ te 'nuśayāstasmiścitte 'nuśerate /",
    "T07vakobhau:10738": " syuranuśerate /",
    "T07vakobhau:10739": " ye 'nuśayāstena cittena saṃprayuktā aprahīṇāstadālambanāścāprahīṇāṃ /",
    "T07vakobhau:10740": " syurnānuśerate /",
    "T07vakobhau:10741": " ye 'nuśayāstena cittena saṃprayuktāḥ prahīṇāstadālambanāśca /",
    "T07vakobhau:10742": " tadevaṃ kṛtvā bhavati /",
    "T07vakobhau:10743": " dvidhā sānuśayaṃ kliṣṭamakliṣṭamanuśāyakaiḥ /",
    "T07vakobhau:10744": " kliṣṭaṃ cittamanuśayānaiścānuśayaiḥ sānuśayaṃ tatsaṃprayuktatadālambanairaprahīṇairananuśayānaiśca tatsaṃprayuktaiḥ prahīṇaistatsahitatvāt /",
    "T07vakobhau:10745": " akliṣṭaṃ tu cittamanuśayānaireva tadālambanairaprahīṇairiti /",
    "T07vakobhau:10746": " athaiṣāṃ daśānāmanuśayānāṃ kathaṃ pravṛttiriti /",
    "T07vakobhau:10747": " ādita eva tāvadavidyāyyogātsatyeṣu sa muhyati /",
    "T07vakobhau:10748": " duḥkhamasmai na rocate yāvat mārgastataḥ",
    "T07vakobhau:10749": " mohākāṅkṣā",
    "T07vakobhau:10750": " mūḍhasya pakṣadvayaṃ śrutvā vicikitsotpadyate /",
    "T07vakobhau:10751": " duḥkhaṃ nvidaṃ natvidaṃ duḥkhamityevamādi /",
    "T07vakobhau:10752": " tato mithyādṛṣṭiḥ",
    "T07vakobhau:10753": " vicikitsāyā mithyādṛṣṭiḥ pravartate /",
    "T07vakobhau:10754": " saṃśayitasya mithyāśramaṇacittānāṃ mithyāniścayotpatteḥ /",
    "T07vakobhau:10755": " nāsti duḥkhamityevmādi /",
    "T07vakobhau:10756": " satkāyadṛktataḥ // VAkK_5.32 //",
    "T07vakobhau:10757": " mithyādṛṣṭeḥ kila satkāyadṛṣṭiḥ pravartate /",
    "T07vakobhau:10758": " duḥkhataḥ skandhānapohyātmato 'bhiniveśāt /",
    "T07vakobhau:10759": " tato 'ntagrahaṇaṃ",
    "T07vakobhau:10760": " satkāyadṛṣṭerantagrāhadṛṣṭiḥ pravartate /",
    "T07vakobhau:10761": " ātmanaḥ śāśvatocchedāntagrahaṇāt /",
    "T07vakobhau:10762": " tasmācchhīlāmarśaḥ",
    "T07vakobhau:10763": " antagrahācchīlavrataparāmarśaḥ /",
    "T07vakobhau:10764": " yamevāntaṃ gṛhṇāti tena śuddhipratyāgamanāt /",
    "T07vakobhau:10765": " tato dṛśaḥ /",
    "T07vakobhau:10766": " āmarśa iti vartate /",
    "T07vakobhau:10767": " śīlavrataparāmarśāddṛṣṭiparāmarśaḥ pravartate /",
    "T07vakobhau:10768": " yena śuddhiṃ pratyeti tasyāgrato grahaṇāt /",
    "T07vakobhau:10769": " tato /",
    "T07vakobhau:10770": " rāgaḥ svadṛṣṭau mānaśca",
    "T07vakobhau:10771": " tasyāmabhiṣvaṅgāt tayā connatigamanāt /",
    "T07vakobhau:10772": " dveṣo 'nyatra",
    "T07vakobhau:10773": " svadṛṣṭyadhyavasitasya tatpratyanīkabhūtāyāṃ paradṛṣṭau dveṣaḥ pravartate /",
    "T07vakobhau:10774": " apare svadṛṣṭāvevānyatra gṛhīte tyaktāyāṃ dveṣamicchanti darśanaheyānāṃ rāgādīnāṃ svāsāntānikadṛṣṭyālambanatvāt",
    "T07vakobhau:10775": " ityanukramaḥ // VAkK_5.33 //",
    "T07vakobhau:10776": " eṣa eṣāṃ daśānāṃ kleśānāṃ pravṛttikramaḥ /",
    "T07vakobhau:10777": " utpadyamānastu tribhiḥ kāraṇairutpadyate /",
    "T07vakobhau:10778": " aprahīṇādanuśayādviṣayāt pratyupasthitāt ayoniśo manaskārāt kleśaḥ",
    "T07vakobhau:10779": " tadyathā rāgānuśayo 'prahīṇo bhavatyaparijñātaḥ kāmarāgaparyavasthānīyāśca dharmā ābhāsagatā bhavanti tatra cāyoniśo manaskāra evaṃ kāmarāga utpadyate /",
    "T07vakobhau:10780": " tānyetāni yathākramaṃ hetuviṣayaprayogabalāni /",
    "T07vakobhau:10781": " evamanyo 'pi kleśa utpadyata iti veditavyo yaḥ",
    "T07vakobhau:10782": " saṃpūrṇakāraṇaḥ // VAkK_5.34 //",
    "T07vakobhau:10783": " kadācitkial viṣayabalenaivotpadyante /",
    "T07vakobhau:10784": " na hetubalena /",
    "T07vakobhau:10785": " yathā parihāṇadharmakasyārhata iti /",
    "T07vakobhau:10786": " eta evānuśayāḥ sūtre bhagavatā traya āsravā uktāḥ kāmasravo bhavāsravo",
    "T07vakobhau:10787": " 'vidyāsrava iti /",
    "T07vakobhau:10788": " catvāra oghāḥ kāmaugho bhavaugho dṛṣṭyobho 'vidyaughaśca /",
    "T07vakobhau:10789": " catvāro yogā eta eva /",
    "T07vakobhau:10790": " catvāryupādānāni kāmopādānaṃ dṛṣṭyupādānaṃ śīlavṛtopādānamātmavādopādānamiti /",
    "T07vakobhau:10791": " tatra tāvat",
    "T07vakobhau:10792": " kāme saparyavasthānāḥ kleśāḥ kāmāsravo vinā /",
    "T07vakobhau:10793": " mohena",
    "T07vakobhau:10794": " avidyāṃ varjayitvā 'nye kāmāvacarāḥ kleśāḥ saha paryavasthānaiḥ kāmāsravo veditavya ekacatvāriṃśaddravyāṇi",
    "T07vakobhau:10795": " ekatriṃśadanuśayāḥ pañcaprakārāmavidyāṃ hitvā daśa paryavasthānāni /",
    "T07vakobhau:10796": " anuśayā eva rūpārūpye bhavāsravaḥ // VAkK_5.35 //",
    "T07vakobhau:10797": " vinā moheneti vartate /",
    "T07vakobhau:10798": " rūpārūpyāvacarā avidyāvarjyā anuśayā bhavāsravo dvāpañcāśaddravyāṇi /",
    "T07vakobhau:10799": " rūpāvacarāḥ ṣaḍviṃśatiranuśayāḥ pañcaprakārāmavidyāṃ hitvā /",
    "T07vakobhau:10800": " ārūpyāvacarāḥ ṣaḍviṃśatiḥ /",
    "T07vakobhau:10801": " nanu ca tatrāpyasti paryavasthānadvayaṃ styānamauddhatyaṃ ca /",
    "T07vakobhau:10802": " prakaraṇeṣu coktaṃ \"bhavāsravaḥ katamaḥ /",
    "T07vakobhau:10803": " avidyāṃ sthāpayitvā yāni tadanyāni rūpārūpyapratisaṃyuktāni /",
    "T07vakobhau:10804": " saṃyojanabandhanānuśayopakleśaparyavasthānānī\"ti /",
    "T07vakobhau:10805": " kasmā diha tasyāgrahaṇam /",
    "T07vakobhau:10806": " asvātantryāditi kāśmīrāḥ /",
    "T07vakobhau:10807": " kiṃ punaḥ kāraṇaṃ rūpārūpyāvacarā anuśayāḥ samasyaiko bhavāgra uktaḥ /",
    "T07vakobhau:10808": " avyākṛtāntarmukhā hi te samāhitabhūmikāḥ /",
    "T07vakobhau:10809": " ata ekīkṛtāḥ /",
    "T07vakobhau:10810": " te hyūbhaye 'pyavyākṛtā antarmukhapravṛttāḥ samāhitabhūmikāśceti trividhena sādhamyerṇaikatāḥ",
    "T07vakobhau:10811": " yenaiva ca kāraṇena bhavarāga uktastenaiva bhavāsravaḥ ityavidyedānīṃ traidhātukyavidyāsrava iti siddham /",
    "T07vakobhau:10812": " tāni pañcadaśa dravyāṇi /",
    "T07vakobhau:10813": " kiṃ kāraṇamasau pṛthagvyavasthāpyate /",
    "T07vakobhau:10814": " sarveṣāṃ hi teṣāṃ",
    "T07vakobhau:10815": " mūlamavidyetyāsravaḥ pṛthak // VAkK_5.36 //",
    "T07vakobhau:10816": " yathā caite āsravā uktā veditavyāḥ",
    "T07vakobhau:10817": " tathaughayogā dṛṣṭīnāṃ pṛthagbhāvastu pāṭavāt /",
    "T07vakobhau:10818": " kāmāsrava eva kāmaughaḥ kāmayogaśca /",
    "T07vakobhau:10819": " evaṃ bhavāsrava eva bhavaugho bhavayogaścānyatra dṛṣṭibhyaḥ /",
    "T07vakobhau:10820": " tāḥ kila paṭutvādoghayogeṣu pṛthak sthāpitāḥ /",
    "T07vakobhau:10821": " nāsraveṣvasahāyānāṃ na kilāsyānukūlatā // VAkK_5.37 //",
    "T07vakobhau:10822": " āsayantītyāsravāṇāṃ nirvacanaṃ paścādvakṣyate /",
    "T07vakobhau:10823": " na ca kila kevalā dṛṣṭya āsyānukūlāḥ paṭutvāt /",
    "T07vakobhau:10824": " ata āsraveṣu na pṛṭhak sthāpitāḥ /",
    "T07vakobhau:10825": " miśrīkṛtya sthāpitā iti tadevaṃ kāmaugha ekānnatriṃśaddravyāṇi /",
    "T07vakobhau:10826": " rāgapratighamānāḥ pañcadaśa vicikitsāścatasro daśa paryavasthānānīti /",
    "T07vakobhau:10827": " bhavaugho 'ṣṭāviṃsatidravyāṇi /",
    "T07vakobhau:10828": " rāgamānā viṃśatirvicikitsā 'ṣṭau /",
    "T07vakobhau:10829": " dṛṣṭyoghaḥ ṣaṭtriṃśaddravyāṇi /",
    "T07vakobhau:10830": " avidyaughaḥ pañcadaśa dravyāṇi /",
    "T07vakobhau:10831": " oghavad yogā veditavyāḥ /",
    "T07vakobhau:10832": " yathoktā eva sā 'vidyā dvidhā dṛṣṭivivecanāt /",
    "T07vakobhau:10833": " upādānāni",
    "T07vakobhau:10834": " kāmayoga evasahāvidyayā kāmopādānaṃ catustriṃśaddravyāṇi /",
    "T07vakobhau:10835": " rāgapratighamānā 'vidyāviṃśatirvicikitsāścatasro daśa paryavasthānāni /",
    "T07vakobhau:10836": " bhavayoga eva sahāvidyayā ātmavādopādānamaṣṭatriṃśaddravyāṇi /",
    "T07vakobhau:10837": " rāgamānāvidyāstriṃśadvicikitsā aṣṭau /",
    "T07vakobhau:10838": " dṛṣṭiyogācchīlavrataṃ niṣkṛṣya dṛṣṭyu pādānaṃ triṃśaddravyāṇi /",
    "T07vakobhau:10839": " śīlavratopādānaṃ ṣaḍdravyāṇi karmadṛṣṭibhyo niṣkṛṣṭam /",
    "T07vakobhau:10840": " mārgapratidvandvitvā dubhayapakṣavipralambhanācca /",
    "T07vakobhau:10841": " gṛhiṇo 'pyanena vipralabdhā anaśanādibhiḥ svargamārgasaṃjñayā pravrajitā apīṣṭaviṣayaparivarjanena śuddhipratyāgamanāditi /",
    "T07vakobhau:10842": " kiṃ kāraṇamavidyāṃ miśrayitvopādānamuktaṃ na pṛthak /",
    "T07vakobhau:10843": " bhavagrahaṇādupādānāni /",
    "T07vakobhau:10844": " avidyā tu grāhikā neti miśritā // VAkK_5.38 //",
    "T07vakobhau:10845": " asaṃprakhyānalakṣaṇatayā 'paṭutvādavidyā na grāhikā bhavatyataḥ kila miśritā /",
    "T07vakobhau:10846": " sūtre tu bhagavatoktaṃ \"kāmayogaḥ katamaḥ /",
    "T07vakobhau:10847": " vistareṇa yāvadyo 'sya bhavati kāmeṣu kāmarāgaḥ kāmacchandaḥ kāmasnehaḥ kāmaprema kāmecchā kāmamūrcchā kāmagṛddhaḥ kāmaparigarddhaḥ kāmanandī",
    "T07vakobhau:10848": " kāmaniyantiḥ kāmādhyavasānaṃ tadanyacittam paryādāya tiṣṭhati /",
    "T07vakobhau:10849": " ayamucyate kāmayogaḥ /",
    "T07vakobhau:10850": " evaṃ yāvadbhavayogaḥ\" /",
    "T07vakobhau:10851": " cchandarāgaścopādānamuktaṃ sutrāntareṣvato vijñāyate kāma hyupādānamapi kāmādiṣu cchandarāga iti /",
    "T07vakobhau:10852": " uktamidamanuśayā evāsravaughayogopādānasaṃśabditāḥ sūtreṣviti /",
    "T07vakobhau:10853": " atha ko 'yamanuśayārthaḥ kaśca yāvadupādānārthaḥ /",
    "T07vakobhau:10854": " aṇavo 'nugatāścaite dvidhā cāpyanuśerate /",
    "T07vakobhau:10855": " anubadhnanti yasmācca tasmādanuśayāḥ smṛtāḥ // VAkK_5.39 //",
    "T07vakobhau:10856": " tatrāṇavaḥ sūkṣmapracāratvāt durvijñānatayā /",
    "T07vakobhau:10857": " anugatāḥ prāptyanuṣaṅgataḥ /",
    "T07vakobhau:10858": " anuśerate dvābhyāṃ prakārābhyāmālambanataḥ saṃprayogataśca /",
    "T07vakobhau:10859": " anubadhnantyaprayogeṇa prativārayato 'pi punaḥ punaḥ saṃmukhībhāvāt /",
    "T07vakobhau:10860": " ebhiḥ kāraṇairanuśayā ucyante /",
    "T07vakobhau:10861": " āsayantyāsravantyete haranti śleṣayantyatha /",
    "T07vakobhau:10862": " upagṛhṇanti cetyeṣāmāsravādiniruktayaḥ // VAkK_5.40 //",
    "T07vakobhau:10863": " āsayanti saṃsāre āsravanti bhavāgrādyāvadavīciṃ ṣaṅbhirāyatanavraṇair ityāsravāḥ /",
    "T07vakobhau:10864": " harantītyoghāḥ /",
    "T07vakobhau:10865": " śleṣayantīti yogāḥ /",
    "T07vakobhau:10866": " upagṛhṇantīti upadānāni /",
    "T07vakobhau:10867": " evaṃ tu sādhīyaḥ syād /",
    "T07vakobhau:10868": " āsravatyebhiḥ saṃtatirviṣayeṣvityāsravāḥ /",
    "T07vakobhau:10869": " \"tadyathā āyuṣmanto naurmahadbhirabhisaṃskāraiḥ pratisroto nīyate /",
    "T07vakobhau:10870": " sā teṣāmeva saṃskārāṇāṃ gratiprasravdhyā 'lpakṛcchreṇānusrota uhyata'';",
    "T07vakobhau:10871": " iti sūtravādānusārāt /",
    "T07vakobhau:10872": " adhimātravegatvādoghāḥ /",
    "T07vakobhau:10873": " tarhi tadvānuhyate tadanuvidhānāt /",
    "T07vakobhau:10874": " nātimātrasamudācāriṇo 'pi yogā vividhaduḥkhasaṃyojanāt /",
    "T07vakobhau:10875": " ābhīkṣṇyānuṣaṅgato vā kāmādyupādānādupādānānīti /",
    "T07vakobhau:10876": " saṃyojanādibhedena punaste pañcadhoditāḥ /",
    "T07vakobhau:10877": " ta evānuśayāḥ punaḥ saṃyojanabandhanānuśayopakleśaparyavasthānabhedena pañcadhā bhittvoktāḥ",
    "T07vakobhau:10878": " tatra nava saṃyojanānyanunvayapratighamānāvidyādṛṣṭiparāmarśavicikitserṣyā mātsaryasaṃyojanāni",
    "T07vakobhau:10879": " tatrānunayasaṃyojanaṃ traidhātuko rāgaḥ /",
    "T07vakobhau:10880": " evamanyāni yathāsaṃbhavam yojyāni /",
    "T07vakobhau:10881": " dṛṣṭisaṃyojanaṃ tisro dṛṣṭayaḥ /",
    "T07vakobhau:10882": " parāmarśasaṃyojanaṃ dve dṛṣṭī /",
    "T07vakobhau:10883": " ata evocyate syāt dṣṭisaṃprayukteṣu dharmeṣvanunayasaṃyojanena saṃyukto na dṛṣṭisaṃyojanena na ca tatra dṛṣṭyanuśayo nānuśayīta /",
    "T07vakobhau:10884": " āha syāt samudayajñāne utpanne nirodhajñāne 'nutpanne",
    "T07vakobhau:10885": " nirodhamārgadarśānaprahātavyeṣu dṛṣṭiśīlavrataparāmarśasaṃprayukteṣu dharmeṣu /",
    "T07vakobhau:10886": " teṣvanunayasaṃyojanena saṃyuktastadālambanena dṛṣṭisaṃyojanenāsaṃyuktaḥ /",
    "T07vakobhau:10887": " sarvatragasya prahīṇatvādasarvatragasya ca tadālambanasaṃprayogiṇo dṛṣṭisaṃyojanasyābhāvāt",
    "T07vakobhau:10888": " dṛṣṭyanuśayaśca teṣvanuśete /",
    "T07vakobhau:10889": " te eva parāmarśaḍṛṣṭī saṃprayogataḥ /",
    "T07vakobhau:10890": " kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃprayojanaṃ pṛthaguktaṃ dve punardṛṣṭī parāmarśāsaṃyojanaṃ pṛthak /",
    "T07vakobhau:10891": " dravyāmarśana sāmānyāddṛṣṭī saṃyojanāntaram // VAkK_5.41 //",
    "T07vakobhau:10892": " aṣṭādaśa dravyāṇi tisro dṛṣṭayaḥ /",
    "T07vakobhau:10893": " aṣṭādaśaiva dve parāmarśadṛṣṭī /",
    "T07vakobhau:10894": " ataḥ kila dravya sāmānyādete saṃyojanāntaram kṛte /",
    "T07vakobhau:10895": " ete ca dve parāmarśasvabhāvena śeṣāiti parāmarśanasāmānyādapyete pṛthagvihite grāhyagrāhakabhedāt",
    "T07vakobhau:10896": " atha kasmādīṣryāmātsarye saṃyojane pṛthaksaṃyojanadvayamuktaṃ nānyat paryavasthānam /",
    "T07vakobhau:10897": " ekāntākuśalaṃ yasmāt svatantraṃ cobhayaṃ yataḥ /",
    "T07vakobhau:10898": " īṣryāmātsaryameṣūktaṃ pṛthak saṃyojanadvayam // VAkK_5.42 //",
    "T07vakobhau:10899": " nahyanyatparyavasthānamevañjātīyakamasti yatraitadubhayaṃ syādekāntākuśalatvaṃ svatantratvaṃ ceti /",
    "T07vakobhau:10900": " yasyāṣṭau paryavasthānāni tasyevaṃ syāt /",
    "T07vakobhau:10901": " yasya punardaśa tasya krodhamrakṣāvapyubhayaprakārau /",
    "T07vakobhau:10902": " tasmānna bhavatyayaṃ parihāra ityapare /",
    "T07vakobhau:10903": " punaranyatra bhagavatā saṃyojanamuktam",
    "T07vakobhau:10904": " pañcadhā 'varabhāgīyaṃ",
    "T07vakobhau:10905": " tadyathā satkāyadṛṣṭiḥ śīlavrataparāmarśo vicikitsā kāmacchando vyāpāda iti /",
    "T07vakobhau:10906": " kasmādetānvavarabhāgīyānyucyante /",
    "T07vakobhau:10907": " avarabhāgahitatvāt /",
    "T07vakobhau:10908": " avaro hi bhāgaḥ kāmadhāturetāni ca tasyānuguṇāni /",
    "T07vakobhau:10909": " yasmāt /",
    "T07vakobhau:10910": " dvābhyāṃ kāmānatikramaḥ /",
    "T07vakobhau:10911": " tribhistu punarāvṛttiḥ",
    "T07vakobhau:10912": " kāmacchandavyāpādābhyāṃ kāmadhātuṃ nātikrāmati /",
    "T07vakobhau:10913": " satkāyadṛṣṭyādibhiratikrānto 'pi punarāvartyate dauvārikānucarasādharmyāt /",
    "T07vakobhau:10914": " tribhiḥ sattvāvaratāṃ nātikrāmati pṛthagjanatvaṃ dvābhyāṃ dhātvavaratāṃ kāmadhātum /",
    "T07vakobhau:10915": " ata eva tānyavarabhāgīyānītyapare /",
    "T07vakobhau:10916": " yadā srota āpannasya paryādāya trisaṃyojanaprahāṇāt ṣaṭkleśāḥ prahīṇāḥ kimarthaṃ tisro dṛṣṭīrapahāya trayamevāha satkāyadṛṣṭiṃ śīlavrataparāmarśaṃ vicikitsāṃ ca /",
    "T07vakobhau:10917": " sarvametadvaktavyaṃ syāt /",
    "T07vakobhau:10918": " kiṃ tūktaṃ",
    "T07vakobhau:10919": " mukhamūlagrahāttrayam // VAkK_5.43 //",
    "T07vakobhau:10920": " triprakārāḥ kila kleśā ekaprakārā dviprakārākścatuprakārākśca /",
    "T07vakobhau:10921": " teṣāmebhistribhirmukhaṃ gṛhītamiti /",
    "T07vakobhau:10922": " apicāntagrāhadṛṣṭiḥ satkāyadṛṣṭipravartitā /",
    "T07vakobhau:10923": " dṛṣṭiparāmarśaḥ śīlavrataparāmarśapravartitaḥ mithyādṛṣṭirvicikitsāpravatitā /",
    "T07vakobhau:10924": " mūlaṃ gṛhītamiti /",
    "T07vakobhau:10925": " apare punarāhuḥ /",
    "T07vakobhau:10926": " agantukāmatāmārgavibhramo mārgasaṃśayaḥ /",
    "T07vakobhau:10927": " ityantarāyā mokṣasya gamane 'tastrideśanā // VAkK_5.44 //",
    "T07vakobhau:10928": " trayo 'ntarāyā deśāntaragamane bhavanti /",
    "T07vakobhau:10929": " agantukāmatā mārgavibhramo 'nyamārgasaṃśrayaṇāt mārgasaṃśayaśca /",
    "T07vakobhau:10930": " evaṃ mokṣagamane 'pyeta eva trayontarāyāḥ /",
    "T07vakobhau:10931": " tatra satkāyadṛṣṭyā mokṣādutrāsamāpannasyāgantukāmatā bhavati /",
    "T07vakobhau:10932": " śīlavrataparāmarśenānyamārgasaṃśrayaṇānmokṣavibhramaḥ /",
    "T07vakobhau:10933": " vicikitsayā mārgasaṃśayaḥ /",
    "T07vakobhau:10934": " eṣāṃ mokṣagamanāntarāyāṇāṃ prahāṇaṃ dyotayan bhagavān kleśatrayasyaiva prahāṇaṃ deśitavān",
    "T07vakobhau:10935": " yathā bhagavatā pañcavidhamavarabhāgīyaṃ saṃyojanamuktam /",
    "T07vakobhau:10936": " evaṃ punaḥ",
    "T07vakobhau:10937": " pañcadhaivordhvabhāgīyaṃ",
    "T07vakobhau:10938": " kathamityāha",
    "T07vakobhau:10939": " dvau rāgau rūpyarūpijau",
    "T07vakobhau:10940": " tau",
    "T07vakobhau:10941": " auddhatyamānamohāśca",
    "T07vakobhau:10942": " ityetāni pañcordhvabhāgīyāni saṃyojanāni /",
    "T07vakobhau:10943": " tadyathā rūparāga ārūpyarāga auddhatyaṃ māno 'vidyā ca /",
    "T07vakobhau:10944": " eṣāmaprahāṇenordhvadhātvanatikramāt /",
    "T07vakobhau:10945": " samāptaḥ saṃyojanaprasaṅgaḥ /",
    "T07vakobhau:10946": " bandhanāni katamāni /",
    "T07vakobhau:10947": " trīṇi bandhanāni /",
    "T07vakobhau:10948": " rāgo bandhanaṃ sarvaḥ dveṣo bandhanaṃ sarvaḥ moho bandhanaṃ sarvaḥ /",
    "T07vakobhau:10949": " kasmādetadeva trayaṃ bandhanamuktaṃ bhagavatā /",
    "T07vakobhau:10950": " vidvaśād bandhanatrayam // VAkK_5.45 //",
    "T07vakobhau:10951": " trivedanāvaśārttīṇi bandhanāni /",
    "T07vakobhau:10952": " sukhāyāṃ hi vedanāyāṃ rāgo 'nuśete ālambanasaṃprayogābhyām /",
    "T07vakobhau:10953": " duḥkhāyāṃ dveṣaḥ /",
    "T07vakobhau:10954": " aduḥkhāsukhāyāṃ moho na tathā rāgadveṣau /",
    "T07vakobhau:10955": " svāsāṃtanikālambanato vā niyamaḥ /",
    "T07vakobhau:10956": " anuśayāḥ pūrvamevoktāḥ /",
    "T07vakobhau:10957": " upakleśāḥ vaktavyāḥ /",
    "T07vakobhau:10958": " tatra ye yāvat kleśā upakleśā api te /",
    "T07vakobhau:10959": " cittopakleśanāt /",
    "T07vakobhau:10960": " ye 'pyanye caitasāḥ kliṣṭāḥ saṃskāraskandhasaṃjñitāḥ /",
    "T07vakobhau:10961": " kleśebhyaste 'pyupakleśāste tu na kleśasaṃjñitāḥ // VAkK_5.46 //",
    "T07vakobhau:10962": " ye 'pyanye kleśebhyaḥ kliṣṭā dharmāḥ saṃskāraskandhasaṃgṛhītāścaitasikāsta upakleśāste punarye kṣudravastuke paṭhitāḥ /",
    "T07vakobhau:10963": " iha tu paryasthānakleśamalasaṃgṛhītāneva nirdekṣyāmaḥ /",
    "T07vakobhau:10964": " kāni punaḥ paryavasthānānītyāha /",
    "T07vakobhau:10965": " kleśā apīhiparyavasthānaṃ kāmarāgaparyavasthānapratyayaduḥkhamiti sūtre vacanāt /",
    "T07vakobhau:10966": " prakaraṇaśāstre tu",
    "T07vakobhau:10967": " āhlīkyamanapatrāpyamīrṣyāmātsaryamuddhavaḥ /",
    "T07vakobhau:10968": " kaukṛtyaṃ styānamiddhaṃ ca paryavasthānamaṣṭadhā // VAkK_5.47 //",
    "T07vakobhau:10969": " vaibhāṣikanyāyena punardaśa paryavasthānānyetāni cāṣṭau",
    "T07vakobhau:10970": " krodhabhrakṣau ca",
    "T07vakobhau:10971": " tatrāhlīkyānapatrāpye vyākhyāte /",
    "T07vakobhau:10972": " parasaṃpattau cetaso vyāroṣa īrṣyā /",
    "T07vakobhau:10973": " dharmāmiṣakauśalapradānavirodhī cittāgraho mātsaryam /",
    "T07vakobhau:10974": " auddhatyaṃ cetaso 'vyupaśamaḥ /",
    "T07vakobhau:10975": " kaukṛtyaṃ styānaṃ ca vyākhyāte /",
    "T07vakobhau:10976": " kāyasaṃdhāraṇāsamarthaścittābhisaṃkṣepo middham /",
    "T07vakobhau:10977": " tattu kliṣṭameva paryavasthānam /",
    "T07vakobhau:10978": " kaukṛtyaṃ ca vyāpāda vihiṃsāvarjitaḥ sattvāsattvayorāghātaḥ krodhaḥ /",
    "T07vakobhau:10979": " avadyapracchādanaṃ bhrakṣaḥ /",
    "T07vakobhau:10980": " eṣāṃ ca daśānāṃ paryavasthānānāṃ",
    "T07vakobhau:10981": " rāgotthā āhlīkyauddhatyamatsarāḥ /",
    "T07vakobhau:10982": " ete traya upakleśā rāganiḥṣyandāḥ /",
    "T07vakobhau:10983": " bhrakṣe vivādaḥ",
    "T07vakobhau:10984": " tṛṣṇāniḥṣyanada ityeke /",
    "T07vakobhau:10985": " avidyāniḥṣyanda ityapare /",
    "T07vakobhau:10986": " ubhayorityanye /",
    "T07vakobhau:10987": " yathā kramaṃ jñātājñātānāmiti /",
    "T07vakobhau:10988": " avidyātaḥ styānamiddhānapatrapāḥ // VAkK_5.48 //",
    "T07vakobhau:10989": " ete trayo 'vidyāniḥṣyandāḥ /",
    "T07vakobhau:10990": " kaukṛtyaṃ vicikitsātaḥ kodherṣye pratighānvaye /",
    "T07vakobhau:10991": " pratighasamutthe ityete ca daśa kleśaniḥṣyandā upakleśāḥ /",
    "T07vakobhau:10992": " anye ca ṣaṭkleśamalāḥ",
    "T07vakobhau:10993": " tadyathā",
    "T07vakobhau:10994": " māyā śāṭhyaṃ madastathā // VAkK_5.49 //",
    "T07vakobhau:10995": " pradāśa upanāhaśca vihiṃsā ceti",
    "T07vakobhau:10996": " tatra paravañcanā māyā /",
    "T07vakobhau:10997": " cittakauṭilyaṃ śāṭhyaṃ yena yathābhūtaṃ nāviṣkaroti vikṣipatya parisphuṭaṃ vā pratipadyate",
    "T07vakobhau:10998": " madaḥ pūrvoktaḥ /",
    "T07vakobhau:10999": " sāvadyavastudṛḍhagrāhitā pradāśo yena nyāyasaṃjñaptiṃ na gṛhṇāti /",
    "T07vakobhau:11000": " āghātavastuvahulīkāra upanāhaḥ /",
    "T07vakobhau:11001": " viheṭhnaṃ vihiṃsā yena prahārapāruṣyādibhiḥ parān viheṭhyate /",
    "T07vakobhau:11002": " eṣāṃ punaḥ ṣaṇṇāṃ kleśamalānāṃ",
    "T07vakobhau:11003": " rāgajau",
    "T07vakobhau:11004": " māyāmadau pratighaje upanāhavihiṃsane // VAkK_5.50 //",
    "T07vakobhau:11005": " dṛṣṭyāmarśāt pradāśastu śāṭhyaṃ dṛṣṭisamutthitam /",
    "T07vakobhau:11006": " \"kiṃ kuṭilaṃ pāpikā dṛṣṭiriti\" gāthāvacanād yujyate /",
    "T07vakobhau:11007": " śāṭhyaṃ dṛṣṭiniḥṣyandaḥ /",
    "T07vakobhau:11008": " ka eṣāṃ kiṃprahātavyaḥ /",
    "T07vakobhau:11009": " yāni tāvat daśa paryavasthānānyuktāni",
    "T07vakobhau:11010": " tatrāhlīkyānapatrāpyastyānamiddhoddhavā dvidhā // VAkK_5.51 //",
    "T07vakobhau:11011": " ete pañca dharmā dvividhā darśanabhāvanāprahātavyā ubhayaprakārakleśasaṃprayogāt /",
    "T07vakobhau:11012": " yaśca yaddarśanaheyasaṃprayuktaḥ sa taddarśanaprahātavyaḥ /",
    "T07vakobhau:11013": " tadanye bhāvanāheyāḥ",
    "T07vakobhau:11014": " tebhyo 'nye paryavasthānasaṃgṛhītā upakleśā bhāvanāheyā eva /",
    "T07vakobhau:11015": " irṣyāmātsaryakaukṛtyakrodhabhrakṣāḥ svatantrāśca /",
    "T07vakobhau:11016": " svatantrāścaite pañcopakleśā adhimātrasaṃprayogitvāt /",
    "T07vakobhau:11017": " yathaite īrṣyādayaḥ pañcopakleśā bhāvanāheyāḥ",
    "T07vakobhau:11018": " svatantrāśca tathā malāḥ /",
    "T07vakobhau:11019": " ṣaṭkleśamalāstathaiva /",
    "T07vakobhau:11020": " ete punaryathoktā upakleśāḥ",
    "T07vakobhau:11021": " kāme 'śubhāḥ",
    "T07vakobhau:11022": " kāmadhātāvakuśalāḥ /",
    "T07vakobhau:11023": " tatrāpi",
    "T07vakobhau:11024": " trayo dvidhā",
    "T07vakobhau:11025": " styānauddhatyamiddhānyakuśalāvyākṛtāni /",
    "T07vakobhau:11026": " pareṇāvyākṛtāstataḥ // VAkK_5.52 //",
    "T07vakobhau:11027": " kāmadhātorurdhvamavyākṛtāḥ upakleśā yathāsaṃbhavam /",
    "T07vakobhau:11028": " kati punareṣāṃ kutastyā veditavyāḥ /",
    "T07vakobhau:11029": " māyā śāṭhyaṃ ca kāmādyadhyānayoḥ",
    "T07vakobhau:11030": " etau dvau kāmadhātau prathame ca dhyāne /",
    "T07vakobhau:11031": " kathaṃ brahmaloke māyāḥ /",
    "T07vakobhau:11032": " brahmavañcanāt /",
    "T07vakobhau:11033": " sa hi tatra mahābrahmā vitathātmasaṃdarśanatayā āyuṣmantamaśvajitaṃ vañcayituṃ pravṛttaḥ /",
    "T07vakobhau:11034": " uktamapi śāṭhyaṃ prasaṅgāgataṃ punarevoktam /",
    "T07vakobhau:11035": " styānauddhatyamadā dhātutraye",
    "T07vakobhau:11036": " ete trayastraidhātukāḥ /",
    "T07vakobhau:11037": " anye kāmadhātujāḥ // VAkK_5.53 //",
    "T07vakobhau:11038": " ṣoḍaśabhyaḥ pañcāpanīyānya ekādaśopakleśāḥ kāmāvacarā eva /",
    "T07vakobhau:11039": " uktā kleśāḥ upakleśāśca /",
    "T07vakobhau:11040": " athaiṣāmanuśayānāṃ kati manobhūmikāḥ kati ṣaḍvijñānakāyikāḥ /",
    "T07vakobhau:11041": " saṃkṣepataḥ",
    "T07vakobhau:11042": " samānasiddhā dṛggheyā manovijñānabhūmikāḥ /",
    "T07vakobhau:11043": " darśanaprahātavyāḥ sarve manobhūmikāḥ saha mānasiddhābhyāṃ bhāvanāheyābhyāmapi /",
    "T07vakobhau:11044": " te hi sakale manobhūmike /",
    "T07vakobhau:11045": " upakleśāḥ svatantrāśca",
    "T07vakobhau:11046": " ye ca kecidupakleśāḥ svatantrāste bhāvanāheyā api santo manobhūmikā eva draṣṭavyāḥ /",
    "T07vakobhau:11047": " ṣaḍvijñānāśrayāḥ pare // VAkK_5.54 //",
    "T07vakobhau:11048": " anye kleśopakleśāḥ ṣaḍvijñānabhūmikāḥ veditavyāḥ /",
    "T07vakobhau:11049": " ke punaranye /",
    "T07vakobhau:11050": " bhāvanāprahātavyā rāgapratighāvidyā upakleśāśca tatsaṃprayuktāḥ /",
    "T07vakobhau:11051": " āhlīkyānapatrāpyastyānauddhatyāni /",
    "T07vakobhau:11052": " ye ca kleśamahābhūmikeṣūktāḥ /",
    "T07vakobhau:11053": " yānīmāni sukhādīni pañcendriyāṇi eṣāṃ katamenendriyeṇa katamaḥ kleśa upakleśo vā saṃprayuktaḥ",
    "T07vakobhau:11054": " sukhabhyāṃ saṃprayukto hi rāgaḥ",
    "T07vakobhau:11055": " sukhasaumanasyābhyāṃ rāgaḥ saṃprayuktaḥ /",
    "T07vakobhau:11056": " dveṣo viparyayāt /",
    "T07vakobhau:11057": " duḥkhābhyāmityarthaḥ /",
    "T07vakobhau:11058": " duḥkhena daurmanasyena ca /",
    "T07vakobhau:11059": " harṣadainyākāravartitvāt ṣaṅvijñānabhūmikatvācca rāgadveṣayoḥ /",
    "T07vakobhau:11060": " mohaḥ sarvaiḥ",
    "T07vakobhau:11061": " avidyāyāḥ sarvakleśasaṃprayogitvāt pañcabhirapīndriyaiḥ saṃprayogaḥ /",
    "T07vakobhau:11062": " asaddṛṣṭirmanoduḥkhasukhena tu // VAkK_5.55 //",
    "T07vakobhau:11063": " manoduḥkhaṃ daurmanasyaṃ manaḥsukhaṃ saumanasyaṃ ca /",
    "T07vakobhau:11064": " tābhyaṃ mithyādṛṣṭiḥ saṃprayuktā puṇyakarmaṇāṃ pāpakarmaṇāṃ ca yathākramam",
    "T07vakobhau:11065": " daurmanasyena kāṅkṣā",
    "T07vakobhau:11066": " saṃśayito hi niścayenārthī durmanāyate /",
    "T07vakobhau:11067": " anye saumanasyena",
    "T07vakobhau:11068": " anye 'nuśayāḥ saumanasyenaiva saṃprayuktāḥ /",
    "T07vakobhau:11069": " ke punaranye /",
    "T07vakobhau:11070": " catasro dṛṣṭano mānaśca /",
    "T07vakobhau:11071": " harṣākāravartitvāt /",
    "T07vakobhau:11072": " kiṃpratisaṃyuktā ime 'nuśayā nirdiṣṭāḥ /",
    "T07vakobhau:11073": " āha /",
    "T07vakobhau:11074": " kāmajāḥ /",
    "T07vakobhau:11075": " evaṃ pratiniyataṃ saṃprayogamuktvā sāmānyenāha",
    "T07vakobhau:11076": " sarve 'pyupekṣayā",
    "T07vakobhau:11077": " sarve 'pyete 'nuśayā upekṣendriyeṇa saṃprayuktāḥ /",
    "T07vakobhau:11078": " pravāhacchedakāle kila kleśānāmavaśyamupekṣā saṃtiṣṭhate /",
    "T07vakobhau:11079": " adhobhūmikāḥ kathamityāha",
    "T07vakobhau:11080": " svaiḥ svairyathābhumyūrdhvabhūmikāḥ // VAkK_5.56 //",
    "T07vakobhau:11081": " svaiḥ svairindriyairurdhvabhūmikā anuśayāḥ saṃprayujyante /",
    "T07vakobhau:11082": " yasyāṃ bhūmau yāvantīndriyāṇi /",
    "T07vakobhau:11083": " tatrāpi cāturvijñānakāyikāścāturvijñānakāyikairmanobhūmikā manobhūmikaireva yathāsaṃbhavam",
    "T07vakobhau:11084": " uktaḥ kleśānāmindriyasaṃprayogaḥ /",
    "T07vakobhau:11085": " upakleśānāṃ punaḥ",
    "T07vakobhau:11086": " daurmanasyena kaukṛtyamīrṣyā krodho vihiṃsanam /",
    "T07vakobhau:11087": " upanāhaṃ pradāśaśca",
    "T07vakobhau:11088": " saṃprayuktānīti vartate /",
    "T07vakobhau:11089": " dainyākāravartitvādeṣāṃ manobhūmikatvācca /",
    "T07vakobhau:11090": " mātsaryaṃ tu viparyayāt // VAkK_5.57 //",
    "T07vakobhau:11091": " saumanasyenetyarthaḥ /",
    "T07vakobhau:11092": " lobhānvayatvena harṣākāravartitvāt /",
    "T07vakobhau:11093": " māyā śāṭhyamathī bhrakṣo middhaṃ cobhayathā",
    "T07vakobhau:11094": " saumanasyadaurmanasyābhyāṃ saṃprayujyante /",
    "T07vakobhau:11095": " kadāciddhi sumanāḥ paraṃ vañcayate /",
    "T07vakobhau:11096": " kadāciddurmanāḥ /",
    "T07vakobhau:11097": " evaṃ yāvat svapiti /",
    "T07vakobhau:11098": " madaḥ /",
    "T07vakobhau:11099": " sukhābhyām",
    "T07vakobhau:11100": " tṛtīye dhyāne sukhenādhastātsaumanasyena ūrdhvamupekṣayā /",
    "T07vakobhau:11101": " yasmāt",
    "T07vakobhau:11102": " sarvagopekṣā",
    "T07vakobhau:11103": " atastayā sarve 'nuśayāḥ saṃprayujyante /",
    "T07vakobhau:11104": " na hi tasyāḥ kvacit pratiṣedho yathā 'vidyāyāḥ /",
    "T07vakobhau:11105": " cātvāryanyāni pañcabhiḥ // VAkK_5.58 //",
    "T07vakobhau:11106": " āhlīkyamanapatrāpyaṃ styānamauddhatyaṃ caitānicatvāri paryavasthānāni pañcabhirapīndriyaiḥ saṃprayujyante /",
    "T07vakobhau:11107": " akuśalamahābhūmikatvāt kleśamahābhūmikatvācca /",
    "T07vakobhau:11108": " yāni sūtre pañca nivaraṇāni uktāni kāmacchando vyāpādaḥ styānamiddhamauddhatyakaukṛtyaṃ vicikitsā ca /",
    "T07vakobhau:11109": " tatra kiṃ traidhātukyaḥ styānauddhatyavicikitsā gṛhyante /",
    "T07vakobhau:11110": " atha kāmapratisaṃyuktā eva /",
    "T07vakobhau:11111": " \"kevalo 'yaṃ paripūrṇo'kuśala rāśiryaduta pañca nivaraṇānī\"tyekāntākuśalatvavacanātsūtre",
    "T07vakobhau:11112": " kāme nivaraṇāni",
    "T07vakobhau:11113": " nānyatra dhātau /",
    "T07vakobhau:11114": " kiṃ punaḥ kāraṇaṃ dve styānamiddhe ekaṃ nivaraṇamuktaṃ dve cauddhatyakaukṛtye ekam /",
    "T07vakobhau:11115": " ekavipakṣāhārakṛtyataḥ /",
    "T07vakobhau:11116": " dvyekatā",
    "T07vakobhau:11117": " dvayorekatā dvyekatā /",
    "T07vakobhau:11118": " vipakṣaḥ pratipakṣo 'nāhāra ityeko 'rthaḥ /",
    "T07vakobhau:11119": " styānamiddhayoreka āhāraḥ sūtre 'nāhāraśca /",
    "T07vakobhau:11120": " kaḥ styānamiddhanivaraṇasyāhāraḥ /",
    "T07vakobhau:11121": " pañca dharmāḥ /",
    "T07vakobhau:11122": " tandrā aratirvijṛmbhikā bhakte 'samatā cetaso līnatvamiti /",
    "T07vakobhau:11123": " atha styānamiddhanivaraṇasyānāhāraḥ ālokasaṃjñeti /",
    "T07vakobhau:11124": " kṛtyamanayorapyekam /",
    "T07vakobhau:11125": " ubhe api hyete cittaṃ layaṃ codayataḥ /",
    "T07vakobhau:11126": " auddhatyakaukṛtyayorapyeka āhāra uktaḥ ekonāhāraḥ /",
    "T07vakobhau:11127": " kaścauddhatyakaukṛtyanivaraṇasyāhāraḥ /",
    "T07vakobhau:11128": " catvāro dharmāḥ /",
    "T07vakobhau:11129": " jñātivitarko janapadavitarko 'maravitarkaḥ paurāṇasya ca hasitakriḍitaramitaparibhāvitasyānusmartā bhavatīti /",
    "T07vakobhau:11130": " kaścauddhatyakaukṛtyanivaraṇasyānāhāraḥ /",
    "T07vakobhau:11131": " śamatha iti /",
    "T07vakobhau:11132": " kṛtyamapyanayorekam /",
    "T07vakobhau:11133": " ubhe api hyete cittamavyupaśāntaṃ vartayataḥ /",
    "T07vakobhau:11134": " ata ekavipakṣāhārakṛtyatvāt dvayorapyekatvamuktam /",
    "T07vakobhau:11135": " yadi sarvakleśā nivaraṇaṃ kasmāt pañcaivoktāni /",
    "T07vakobhau:11136": " pañcatā skandhavidhātavicikitsanāt // VAkK_5.59 //",
    "T07vakobhau:11137": " kāmacchandavyāpādābhyāṃ śīlaskandhavidhātaḥ /",
    "T07vakobhau:11138": " styānamiddhena prajñāskandhasyauddhatyakaukṛtyena samādhiskandhasya samādhiprajñayorabhāve satyeṣu vicikitsako bhavatītyataḥ pañcoktāni /",
    "T07vakobhau:11139": " etasyāṃ tu kalpanāyāṃ samādhiskandhavirodhina auddhatyakaukṛtyanivaraṇasya pūrva grahaṇaṃ prāpnoti /",
    "T07vakobhau:11140": " ato yathāsaṃkhyametābhyāṃ samādhiprajñāskandhopaghāta ityapare /",
    "T07vakobhau:11141": " samādhiprayuktasya hi styānamiddhādbhayam /",
    "T07vakobhau:11142": " dharmapravicayaprayuktasyauddhatyakaukṛtyāditi /",
    "T07vakobhau:11143": " anye tvanyathā varṇayanti /",
    "T07vakobhau:11144": " kathaṃ varṇayanti /",
    "T07vakobhau:11145": " cāragatasya priyāpriyarūpeṣu viṣayeṣu nimittagrāhādvihāragatasya tatpūrvakau kāmacchandavyāpādau samādhipraveśasyādito 'ntarāyaṃ kurutaḥ /",
    "T07vakobhau:11146": " tataḥ samādhipraviṣṭasyāprayogeṇa śamathavipaśyanā sevanāt styānamiddhamauddhatyakaukṛtyaṃ vicikitsā ca yathākramaṃ śamathavipaśyanayorantarāyaṃ kurutaḥ /",
    "T07vakobhau:11147": " vyutthitasyāpi dharmanidhyānakāle vicikitsāntarāyaṃ karoti /",
    "T07vakobhau:11148": " ataḥ pañca nivaraṇānyuktāni /",
    "T07vakobhau:11149": " idaṃ vicāryate /",
    "T07vakobhau:11150": " visabhāgadhātusarvatragāṇāṃ nirodhamārgadarśanaprahātavyānāṃ ca sāsravālambanānāṃ yadālambanaṃ parijñāyate tadā na prahīyante /",
    "T07vakobhau:11151": " yadā prahīyante tadālambanaṃ na parijñāyate iti kathameṣāṃ prahāṇam /",
    "T07vakobhau:11152": " nāvaśyamālambanaparijñānāt kleśānāṃ kṣayo bhavati /",
    "T07vakobhau:11153": " kim tarhi /",
    "T07vakobhau:11154": " caturbhiḥ prakāraiḥ /",
    "T07vakobhau:11155": " katamaiścaturbhiḥ /",
    "T07vakobhau:11156": " darśanaheyānāṃ tāvat",
    "T07vakobhau:11157": " ālambanaparijñānāttadālambanasaṃkṣayāt /",
    "T07vakobhau:11158": " ālambanagrahāṇācca",
    "T07vakobhau:11159": " tatrālambanaparijñānād duḥkhasamudayadarśanaheyānāṃ svabhūmyālambanānāmanāsravālambanānāṃ ca /",
    "T07vakobhau:11160": " tadālambanasaṃkṣayād visabhāgadhātusarvatragāṇām /",
    "T07vakobhau:11161": " tadālambanā hi sabhāgadhātusarvatragāḥ /",
    "T07vakobhau:11162": " teṣu prahīṇeṣu te 'pi prahīṇā bhavanti /",
    "T07vakobhau:11163": " ālambanaprahāṇānnirodhamārgaheyānāṃ sāsravālambanānām /",
    "T07vakobhau:11164": " te hyanāsravālambanāsteṣāmālambanam /",
    "T07vakobhau:11165": " atasteṣu prahīṇeṣu te 'piprahīṇā bhavanti /",
    "T07vakobhau:11166": " bhāvanāheyānāṃ punaḥ",
    "T07vakobhau:11167": " pratipakṣodayāt kṣayaḥ // VAkK_5.60 //",
    "T07vakobhau:11168": " yasya hi kleśaprakārasya pratipakṣo mārga utpadyate sa prahīyate /",
    "T07vakobhau:11169": " kasya punaḥ kaḥ pratipakṣaḥ /",
    "T07vakobhau:11170": " adhimātrādhimātrasya mṛdumṛduriti vistāreṇa paścāt pravedayiṣyāmaḥ /",
    "T07vakobhau:11171": " katividhaśca pratipakṣa ityāha",
    "T07vakobhau:11172": " prahāṇādhārabhūtatvadūṣaṇāruyaścaturvidhaḥ /",
    "T07vakobhau:11173": " pratipakṣaḥ",
    "T07vakobhau:11174": " prahāṇapratipakṣaḥ ānantaryamārgaḥ /",
    "T07vakobhau:11175": " ādhārapratipakṣastasmātpareṇāryo mārgo yena tatprāpitaṃ prahāṇamādhāryate /",
    "T07vakobhau:11176": " dūrībhāvapratipakṣo vimuktimārgātpareṇa yo mārgaśchinnaprāptidūrīkaraṇāt /",
    "T07vakobhau:11177": " vimuktimārgo 'pītyapare /",
    "T07vakobhau:11178": " so 'pi hi tāṃ prāpti dūrīkaroti /",
    "T07vakobhau:11179": " vidūṣaṇāpratipakṣo yena mārgeṇa taṃ dhātum doṣato darśanādvidūṣayati /",
    "T07vakobhau:11180": " api tveṣāmiyamātupūrvīṃ sādhvī bhavet /",
    "T07vakobhau:11181": " vidūṣaṇāpratipakṣo duḥkhasamudayālambanaḥ prayogamārgaḥ /",
    "T07vakobhau:11182": " prahāṇapratipakṣaḥ sarva ānantaryamārgaḥ /",
    "T07vakobhau:11183": " ādhārapratipakṣo vimuktimārgaḥ /",
    "T07vakobhau:11184": " dūrībhāvapratipakṣo viśeṣamārga iti /",
    "T07vakobhau:11185": " prahīyamāṇaḥ kleśaḥ kutaḥ prahātavyaḥ /",
    "T07vakobhau:11186": " prahātavyaḥ kleśa ālambanāt mataḥ // VAkK_5.61 //",
    "T07vakobhau:11187": " na hi saṃprayogāt kleśo vivecayituṃ śakyate ālambanācca śakyate /",
    "T07vakobhau:11188": " yasmānna punastadālambyotpadyate /",
    "T07vakobhau:11189": " anāgatastāvacchakyetālambanādvivecayitum /",
    "T07vakobhau:11190": " atītastu katham /",
    "T07vakobhau:11191": " athālambana parijñānātprahātavya ityayamasyārthaḥ /",
    "T07vakobhau:11192": " eṣo 'pi naikāntaḥ /",
    "T07vakobhau:11193": " tasmādvaktavyametat /",
    "T07vakobhau:11194": " kiyatā kleśaḥ prahīṇo vaktavyaḥ /",
    "T07vakobhau:11195": " svāsaṃtānikaḥ prāpticchedāt /",
    "T07vakobhau:11196": " pārasāṃtānikastu kleśaḥ sarvaṃ ca rūpamakliṣṭaśca dharmastadālambanasvāsāṃtānikakleśaprahāṇāt",
    "T07vakobhau:11197": " dūrībhāva ityucyate /",
    "T07vakobhau:11198": " katividhho dūrībhāvaḥ /",
    "T07vakobhau:11199": " caturvidhā kila dūratā /",
    "T07vakobhau:11200": " vailakṣaṇyādvipakṣatvāddeśavicchedakālataḥ /",
    "T07vakobhau:11201": " bhūtaśīlapradeśādhvadvayānāmiva dūratā // VAkK_5.62 //",
    "T07vakobhau:11202": " vilakṣaṇadūratā yathā mahābhūtānām /",
    "T07vakobhau:11203": " vailakṣaṇyātsahajānāmapi dūratā /",
    "T07vakobhau:11204": " vipakṣadūratā yathā śīlasya dauḥśīlyam /",
    "T07vakobhau:11205": " deśavicchedadūratā yathā viprakṛṣṭadeśānāṃ deśavicchedāt pūrvapaścimasamudravat /",
    "T07vakobhau:11206": " kāladūratā yathā atītānāgatadūramucyate /",
    "T07vakobhau:11207": " dutastaddūram /",
    "T07vakobhau:11208": " vartamānāt /",
    "T07vakobhau:11209": " yadanantarātamutpadyamānaṃ vā tat kathaṃ dūram /",
    "T07vakobhau:11210": " adhvanānātvena taddūraṃ na cirabhūtabhāvitvena /",
    "T07vakobhau:11211": " vartamānamapyevaṃ dūraṃ prāpnoti /",
    "T07vakobhau:11212": " akāritrā ttarhi taddūram /",
    "T07vakobhau:11213": " asaṃskṛtasya kathamantikatvaṃ sidhyati /",
    "T07vakobhau:11214": " sarvatra tatprāpteḥ /",
    "T07vakobhau:11215": " atītānāgate 'pi tatprasaṅgaḥ /",
    "T07vakobhau:11216": " ākāśaṃ ca katham /",
    "T07vakobhau:11217": " evaṃ tarhyatītānāgatamanyo 'nyaṃ varttamānavyavahitatvād dūram /",
    "T07vakobhau:11218": " varttamānamubhayo rāsannatvādantikam /",
    "T07vakobhau:11219": " asaṃskṛtaṃ cāpyavyavahitatvāditi /",
    "T07vakobhau:11220": " evamapyatītānāgataṃ varttamānasyāntikatvādubhayaṃ prāpnoti /",
    "T07vakobhau:11221": " evaṃ tu yuktaṃ syāt /",
    "T07vakobhau:11222": " dharmasvalakṣaṇādanāgataṃ dūramasaṃprāptatvāt /",
    "T07vakobhau:11223": " atītaṃ ca pracyutatvāditi /",
    "T07vakobhau:11224": " kim mārgaviśeṣagamanāt kleśānāṃ punaḥ prahāṇaviśeṣo bhavati /",
    "T07vakobhau:11225": " naitadasti /",
    "T07vakobhau:11226": " sarveṣāṃ hi kleśānāṃ",
    "T07vakobhau:11227": " sakṛt kṣayaḥ",
    "T07vakobhau:11228": " yasya yaḥ prahāṇamārgastenaiva tasya kṣayaḥ /",
    "T07vakobhau:11229": " visaṃyogalābhasteṣāṃ punaḥ punaḥ /",
    "T07vakobhau:11230": " katiṣu kāleṣvityāha ṣaṭsu kāleṣu /",
    "T07vakobhau:11231": " pratipakṣodayaphalaprāptīndriyavivṛddhiṣu // VAkK_5.63 //",
    "T07vakobhau:11232": " pratipakṣo vimuktimārga etasminnabhipretaḥ /",
    "T07vakobhau:11233": " phalāni catvāri śrāmaṇyaphalāni /",
    "T07vakobhau:11234": " indriyavivṛddhirindriyasaṃcāraḥ /",
    "T07vakobhau:11235": " eteṣu kāleṣu kleśasya visaṃyogalābhaḥ /",
    "T07vakobhau:11236": " sa punareṣa yathāyogaṃ draṣṭavyaḥ /",
    "T07vakobhau:11237": " keṣāñcit ṣaṭsu kāleṣu keṣāñcid yāvaddvayoḥ /",
    "T07vakobhau:11238": " sa eva visaṃyogastāsu tāsvavasthāsu parijñāsaṃjñāṃ labhate /",
    "T07vakobhau:11239": " dve hi parijñe jñānaparijñā prahāṇaparijñā ca /",
    "T07vakobhau:11240": " tatra jñānaparijñā sāsravaṃ jñānam /",
    "T07vakobhau:11241": " prahāṇaparijñā tu prahāṇameva /",
    "T07vakobhau:11242": " phale hetūpacārāt /",
    "T07vakobhau:11243": " kimekaiva parijñā sarvaprahāṇam /",
    "T07vakobhau:11245": " kiṃ tarhi /",
    "T07vakobhau:11246": " parijñā nava",
    "T07vakobhau:11247": " tatra tāvat",
    "T07vakobhau:11248": " kāmādyaprakāradvayasaṃkṣayaḥ /",
    "T07vakobhau:11249": " ekā",
    "T07vakobhau:11250": " kāmadhātāvādyasya prakāradvayasya duḥkhasamudayadarśanaheyasya prahāṇamekā parijñā /",
    "T07vakobhau:11251": " dvayoḥ kṣaye dve te",
    "T07vakobhau:11252": " kāmadhātāveva nirodhadarśanaheyasya prakārasyaprahāṇamekā parijñā /",
    "T07vakobhau:11253": " mārgadarśanaheyasyaikā /",
    "T07vakobhau:11254": " yathā kāmāvacarāṇāṃ darśanaprahātavyānāṃ prahāṇaṃ tisraḥ parijñāḥ",
    "T07vakobhau:11255": " tathordhvaṃ nisra eva tāḥ // VAkK_5.64 //",
    "T07vakobhau:11256": " rūpārūpyāvacarāṇāṃ darśanaprahātavyānāṃ prahāṇaṃ tathaiva tisraḥ parijñā bhavanti /",
    "T07vakobhau:11257": " duḥkhasamudayadarśanaprahātavyānāṃ prahāṇamekā nirodhadarśanaheyānāṃ prahāṇaṃ dvitīyā mārgadarśanaheyānāṃ prahāṇaṃ tṛtīyeti traidhātukānāṃ darśanaheyānāṃ prahāṇaṃ ṣaṭ parijñā bhavanti /",
    "T07vakobhau:11258": " anyā avarabhāgīyarūpasarvāsravakṣayāḥ /",
    "T07vakobhau:11259": " tisraḥ parijñāḥ",
    "T07vakobhau:11260": " avarabhāgīyaprahāṇamekā parijñā /",
    "T07vakobhau:11261": " rūpāsravaprahāṇamekā rūparāgakṣayaparijñā /",
    "T07vakobhau:11262": " ārūpyāptānāṃ sarvāsravaprahāṇamekā sarvasaṃyojanaparyādāna parijñā /",
    "T07vakobhau:11263": " kasmādrūpārūpyāvacarāṇāṃ bhāvanāheyānāṃ prahāṇaṃ pṛthak parijñā na darśanaheyānām /",
    "T07vakobhau:11264": " bhāvanāheyānāmatulyapratipakṣatvāt /",
    "T07vakobhau:11265": " ityetā nava parijñāḥ /",
    "T07vakobhau:11266": " āsāṃ pūrvikāḥ",
    "T07vakobhau:11267": " ṣaṭ kṣāntiphalaṃ",
    "T07vakobhau:11268": " yā eva darśanaheyaprahāṇasvabhāvāḥ /",
    "T07vakobhau:11269": " jñānasya śeṣitāḥ // VAkK_5.65 //",
    "T07vakobhau:11270": " avarabhāgīyaprahāṇādiparijñā bhāvanāmārgaphalatvāt /",
    "T07vakobhau:11271": " kathaṃ kṣāntiphalaṃ parijñā bhavanti /",
    "T07vakobhau:11272": " kṣāntīnāṃ jñānaparivāratvāt /",
    "T07vakobhau:11273": " rājaparivāre rājopacāravat /",
    "T07vakobhau:11274": " jñānaikaphalatvācca /",
    "T07vakobhau:11275": " anāgamyaphalaṃ sarvā dhyānānāṃ pañca vāthavā /",
    "T07vakobhau:11276": " aṣṭau",
    "T07vakobhau:11277": " vaibhāṣikamatena mauladhyānaphalaṃ pañca parijñā yā rūpārūpyāvacarakleśaprahāṇa svabhāvāḥ",
    "T07vakobhau:11278": " kāmāvacarakleśaprahāṇasyānāgamyaphalatvāt bhadantaghoṣakasya matenāṣṭau /",
    "T07vakobhau:11279": " sa hi vītarāgasyāpi kāmāvacarāṇāṃ darśanaheyānāṃ prahāṇaṃ darśanamārgaphalamicchanti /",
    "T07vakobhau:11280": " anāsravavisaṃyogaprāptilābhāt /",
    "T07vakobhau:11281": " avarabhāgīyaprahāṇaparijñā tvanāgamyaphalameva /",
    "T07vakobhau:11282": " dhyānāntaraṃ dhyānavaddraṣṭavyam /",
    "T07vakobhau:11283": " ārupyāṇāṃ tu",
    "T07vakobhau:11284": " sāmantakasyaikā",
    "T07vakobhau:11285": " ākāśānantyāyatanasāmantakasyaikā rūparāgakṣayaparijñā phalam /",
    "T07vakobhau:11286": " maulārūpyatrayasya ca // VAkK_5.66 //",
    "T07vakobhau:11287": " maulānāṃ ca trayāṇāmārūpyāṇāmekaiva sarvasaṃyojanaparyādānaparijñā phalam /",
    "T07vakobhau:11288": " āryamārgasya sarvāḥ",
    "T07vakobhau:11289": " nava parijñāḥ phalam /",
    "T07vakobhau:11290": " dve laukikasya",
    "T07vakobhau:11291": " laukisya mārgasya dve avarabhāgīyarūparāgakṣayaparijñe phalam /",
    "T07vakobhau:11292": " anvayasya ca /",
    "T07vakobhau:11293": " anvayajñānasyāpi dveparijñe phalaṃ paścime /",
    "T07vakobhau:11294": " dharmajñānasya tisrastu",
    "T07vakobhau:11295": " paścimā eva tridhātukabhāvanāheya pratipakṣatvāt /",
    "T07vakobhau:11296": " ṣaṭ tatpakṣasya pañca ca // VAkK_5.67 //",
    "T07vakobhau:11297": " dharmajñānapakṣasya ṣaṭ parijñāḥ phalaṃ yā eva dharmajñāna kṣantijñānānām /",
    "T07vakobhau:11298": " anvayajñānapakṣasya pañca yā evānvayakṣāntijñānānām /",
    "T07vakobhau:11299": " pakṣagrahaṇena hi kṣāntijñānāni gṛhyante /",
    "T07vakobhau:11300": " kasmānnaikaikaṃ prahāṇaṃ parijñā vyavasthāpyate /",
    "T07vakobhau:11301": " yasmāt kṣāntiphalaṃ tāvat prahāṇaṃ vyavasthāpyate /",
    "T07vakobhau:11302": " anāsravaviyogāpterbhavāgravikalīkṛteḥ /",
    "T07vakobhau:11303": " hetudvayasamudghātāt parijñā",
    "T07vakobhau:11304": " yatraitāni trīṇi kāraṇāni bhavanti tat prahāṇaṃ parijñocyate /",
    "T07vakobhau:11305": " pṛthagjanasya tāvadanāsravā visaṃyogaprāptirnāsti bhavāgravikalīkaraṇaṃ ceti nāsya prahāṇaṃ parijñākhyāṃ labhate /",
    "T07vakobhau:11306": " āryasyāpi yat kṣāntiphalaṃ tāvat prahāṇam /",
    "T07vakobhau:11307": " tatra yāvat duḥkhe 'nvayajñānakṣāntāvanāsravā visaṃyogaprāptirasti na tu",
    "T07vakobhau:11308": " bhavāgravikalīkṛṭam /",
    "T07vakobhau:11309": " duḥkhe 'nvayajñāne ubhayamasti na tu hetudvayasamudghātaḥ /",
    "T07vakobhau:11310": " samudayadarśanaprahātavyasya sarvatragahetoraprahīṇatvāt /",
    "T07vakobhau:11311": " anyeṣu dharmānvayajñāneṣu sarvaṃ trayamasti /",
    "T07vakobhau:11312": " atastāsvavasthāsu prahāṇaṃ parijñākhyāṃ labhate /",
    "T07vakobhau:11313": " jñānaphalaṃ tu prahāṇam /",
    "T07vakobhau:11314": " ataśca kāraṇatrayāt parijñākhyāṃ labhate /",
    "T07vakobhau:11315": " caturthācca",
    "T07vakobhau:11316": " dhātvatikramāt // VAkK_5.68 //",
    "T07vakobhau:11317": " yadā dhātuṃ samatikrāmati /",
    "T07vakobhau:11318": " kṛtsnadhātuverāgyāt ubhayasaṃyogaviyogaṃ pañcamaṃ kāraṇamāhurapare /",
    "T07vakobhau:11319": " yaḥ prakāraḥ prahīṇo yadi tatrānyena tadālambanena kleśena visaṃyukto bhavatīti /",
    "T07vakobhau:11320": " sa tu nāsya ubhayahetusamudghātāt dhātusamatikramācceti na brūmaḥ /",
    "T07vakobhau:11321": " kaḥ katibhiḥ parijñābhiḥ samanvāgataḥ /",
    "T07vakobhau:11322": " naikayā pañcabhiryāvaddarśanasthaḥ samanvitaḥ /",
    "T07vakobhau:11323": " pṛthagjanastāvannaiva samanvāgataḥ /",
    "T07vakobhau:11324": " āryo 'pi darśanamārgastho yāvatsamudayadharmajñānakṣāntiṃ naiva",
    "T07vakobhau:11325": " samanvāgataḥ /",
    "T07vakobhau:11326": " samudaye dharmajñāna ekayā samanvāgataḥ /",
    "T07vakobhau:11327": " samudaye 'nvayajñāne dvābhyām /",
    "T07vakobhau:11328": " nirodhe dharmajñāne tisṛbhhirnirodhānvayajñāne catasṛbhirmārgadharmajñāne pañcabhiḥ /",
    "T07vakobhau:11329": " bhavanāsthaḥ punaḥ ṣaṅbhirekayā vā dvayena vā // VAkK_5.69 //",
    "T07vakobhau:11330": " bhāvanāmārgasthaḥ punarāryapudgalo mārgānvayajñāne ṣaḍibhiḥ parijñābhiḥ samanvāgato yāvat kāmavairāgyaṃ na prāptaḥ /",
    "T07vakobhau:11331": " parihīṇo vā tataḥ kāmavairāgyaṃ prāptaḥ pūrvaṃ paścād vā ekayā",
    "T07vakobhau:11332": " 'varabhāgīyaprahāṇaparijñayā /",
    "T07vakobhau:11333": " arhattvaṃ prāpta ekayaiva sarvasaṃyojanaparyādānaparijñayā /",
    "T07vakobhau:11334": " parihīṇo 'pi rūpāvacareṇa paryavasthānenaikayā 'varabhāgīyaprahāṇaparijñayā /",
    "T07vakobhau:11335": " rūpavairāgyaṃ prāpto dvabhyāmavarabhāgīyaprahāṇarūparāgakṣayaparijñābhyām",
    "T07vakobhau:11336": " prahīṇo 'pyārūpyāvacareṇa paryavasthānenābhyāmeva /",
    "T07vakobhau:11337": " kiṃ punaḥ kāraṇamanāgāmyarhatorekaiva parijñā vyavasthāpyate na bhūyasyaḥ",
    "T07vakobhau:11338": " yasmāt",
    "T07vakobhau:11339": " tāsāṃ saṃkalanaṃ dhātuvairāgyaphalalābhataḥ /",
    "T07vakobhau:11340": " dvābhyāṃ kāraṇābhyāṃ parijñānāṃ saṃkalanaṃ bhavatyekatvena vyavasthāpanaṃ dhātuvairāgyāt phalaprāptitaśca",
    "T07vakobhau:11341": " tayoścāvasthayoretadubhayaṃ bhavati /",
    "T07vakobhau:11342": " ataḥ sarvaṃ prahāṇaṃ saṃkalayyaikā parijñocyate /",
    "T07vakobhau:11343": " atha kaḥ kati parijñāstyajati labhate vā /",
    "T07vakobhau:11344": " ekāṃ dve pañca ṣaṭ kaścijjahātyāpnoti pañca na // VAkK_5.70 //",
    "T07vakobhau:11345": " ekāṃ tyajati arhattvāt kāmavairāgyād vā parihīyamāṇaḥ /",
    "T07vakobhau:11346": " dve parijñe tyajatyanāgāmī rūpavītarāgaḥ kāmavairāgyāt parihīyamāṇaḥ /",
    "T07vakobhau:11347": " pañca tyajati vītarāgapūrvī mārgānvayajñāne /",
    "T07vakobhau:11348": " sa hyavarabhāgīyaprahāṇaparijñālābhe pūrvikāḥ pañca parijñāstyajati /",
    "T07vakobhau:11349": " ṣaṭ parijñāstyajatyānupoūrvikaḥ kāmavairāgyāt /",
    "T07vakobhau:11350": " lābhe 'pyevameva /",
    "T07vakobhau:11351": " kaścidekāṃ parijñāṃ labhate /",
    "T07vakobhau:11352": " yaḥ kaścidapūrvā labhate /",
    "T07vakobhau:11353": " kaścid dve yaḥ kevalādārūpyadhātuvairāgyāt parihīyate /",
    "T07vakobhau:11354": " kaścit ṣaṭ yo 'nāgāmiphalāt parihīyate /",
    "T07vakobhau:11355": " pañca tu nai kaścillabhate /",
    "T07vakobhau:11356": " samāptaḥ parijñāprasaṅgaḥ //",
    "T07vakobhau:11357": " abhidharmakośabhāṣye 'nuśayanirddeśo nāma pañcamaṃ kośasthānaṃ samāptmiti //",
    "T07vakobhau:11358": " śrīlāmāvākasya yadatra puṇyam /",
    "T07vakobhau:11359": " ṣaṣṭhaṃ kośasthānam",
    "T07vakobhau:11360": " namo buddhāya",
    "T07vakobhau:11361": " uktaṃ yathā prahāṇaṃ parijñākhyāṃ labhate /",
    "T07vakobhau:11362": " tadapi ca",
    "T07vakobhau:11363": " kleśaprahāṇamākhyātaṃ satyadarśanabhāvanāt /",
    "T07vakobhau:11364": " darśanaheyā bhāvanāheyāśca kleśā iti vistareṇākhyātam /",
    "T07vakobhau:11365": " tāvidānīṃ darśanabhāvanāmārgau kimanāsravau sāsravāviti vaktavyam /",
    "T07vakobhau:11366": " ata idamucyate",
    "T07vakobhau:11367": " dvividho bhāvanāmārgo darśanakhyastvanāsravaḥ // VAkK_6.1 //",
    "T07vakobhau:11368": " dvidho bhavanāmārgo laukikok lokottaraśca /",
    "T07vakobhau:11369": " darśanamārgastu lokottara eva traidhātukapratipakṣatvāt /",
    "T07vakobhau:11370": " navaprakārāṇāṃ darśana heyānāṃ sakṛtprahāṇācca /",
    "T07vakobhau:11371": " na hi laukikasya eṣā śaktirasti /",
    "T07vakobhau:11372": " satyadarśanādityuktam /",
    "T07vakobhau:11373": " kānīmāni satyāni kati ca /",
    "T07vakobhau:11374": " satyānyuktāni catvāri",
    "T07vakobhau:11375": " vavoktāni /",
    "T07vakobhau:11376": " sāsravānāsravadharmanirdeśe /",
    "T07vakobhau:11377": " \"anāsravā mārgasatyami\"ti svaśabdena \"pratisaṃkhyānirodho yo visaṃyoga\"",
    "T07vakobhau:11378": " iti nirodhasatyaṃ \"duḥkhaṃ samudayo loka\" ityatra duḥkhasamudayasatye /",
    "T07vakobhau:11379": " kimeṣa evaiṣāmanukramaḥ /",
    "T07vakobhau:11381": " kiṃ tarhi /",
    "T07vakobhau:11382": " duḥkhaṃ samudayastathā /",
    "T07vakobhau:11383": " nirodhamārga iti",
    "T07vakobhau:11384": " eṣa eṣāmanukramaḥ /",
    "T07vakobhau:11385": " svabhāvastu yathā pūrvamuktastayaivetipradarśanārthastathāśabdaḥ /",
    "T07vakobhau:11386": " sa punarayam",
    "T07vakobhau:11387": " eṣāṃ yathā 'bhisamayaṃ kramaḥ // VAkK_6.2 //",
    "T07vakobhau:11388": " yasya hi satyasyābhisamayaḥ pūrvasya pūrvanirdeśaḥ /",
    "T07vakobhau:11389": " itarathā hi pūrvaṃ hetunirdeśo 'bhaviṣyat paścāt phalanirdeśaḥ /",
    "T07vakobhau:11390": " keṣāñcidutpattyanukūlā deśanāḥ /",
    "T07vakobhau:11391": " yathā smṛtyupasthānadhyānādīnām /",
    "T07vakobhau:11392": " deṣāñcitprarūpaṇānukūlā deśanā yathā samyak prahāṇānām /",
    "T07vakobhau:11393": " na hyeṣa niyamo yat pūrvamutpannānāṃ prahāṇāya cchandaṃ janayati /",
    "T07vakobhau:11394": " paścādanutpannānāmanutpādāyeti /",
    "T07vakobhau:11395": " satyānāṃ tvabhisamayānukūlā deśanā /",
    "T07vakobhau:11396": " kiṃ punaḥ kāraṇamevameṣāṃ satyānāmabhisamayaḥ /",
    "T07vakobhau:11397": " yatra hi satto yena ca vādhyate yataśca mokṣaṃ prarthayate tadevādau vyavacāraṇāvasthāyāṃ duḥkhasatyaṃ parīkṣyate /",
    "T07vakobhau:11398": " paścātko 'sya heturiti samudayasatyaṃ ko 'sya nirodha iti nirodhasatyaṃ ko",
    "T07vakobhau:11399": " 'sya mārga iti mārgasatyam /",
    "T07vakobhau:11400": " vyādhiṃ dṛṣṭvā tannidānakṣayameṣajānveṣāṇavat /",
    "T07vakobhau:11401": " sūtre 'pyeṣa eva satyānāṃ dṛṣṭānto darśitaḥ /",
    "T07vakobhau:11402": " katamasmin sūtre /",
    "T07vakobhau:11403": " \"caturbhiraṅgaiḥ samanvāgato bhiṣaktalpasartte\"tyatra /",
    "T07vakobhau:11404": " yathā ca vyavacāraṇāvasthāyāṃ satyaparīkṣā tathābhisamayāvasthāyāṃ satyābhisamayaḥ /",
    "T07vakobhau:11405": " pūrvavedhāt /",
    "T07vakobhau:11406": " dṛṣṭabhūminiḥsaṃgāśvadhāvanavat /",
    "T07vakobhau:11407": " abhisamaya iti ko 'rthaḥ /",
    "T07vakobhau:11408": " abhisaṃbodha iṇo bodhanārthatvāt /",
    "T07vakobhau:11409": " karamādanāsrava eva na sāsravaḥ /",
    "T07vakobhau:11410": " sa hi nirvāṇābhimukhaḥ samyakbodhaḥ /",
    "T07vakobhau:11411": " samyagiti tattvena /",
    "T07vakobhau:11412": " tatra phalabhūtā upādānaskandhā duḥkhasatyam /",
    "T07vakobhau:11413": " hetubhūtāḥ samudayasatyam /",
    "T07vakobhau:11414": " samudetyasmāditi kṛtvā /",
    "T07vakobhau:11415": " ata eva tayoḥ phalahetubhāvānnāmato bhedo na dravyataḥ /",
    "T07vakobhau:11416": " nirodhamārgayostu dravyato 'pi /",
    "T07vakobhau:11417": " āryasatyānīti sūtra ucyante /",
    "T07vakobhau:11418": " ko 'syārthaḥ /",
    "T07vakobhau:11419": " āryāṇāmetānisatyāni tasmādāryasatyānīti sūtra evoktam /",
    "T07vakobhau:11420": " kimanyeṣāmetāni mṛṣā /",
    "T07vakobhau:11421": " sarveṣāmetāni satyānyaviparītatvāt /",
    "T07vakobhau:11422": " āryaistu yathaitāni tathā dṛṣṭāni nānyaiḥ /",
    "T07vakobhau:11423": " ata āryāṇāmetāni satyānyucyante na tvanāryāṇāṃ vīparītadarśanāt /",
    "T07vakobhau:11424": " \"yadāryāḥ sukhataḥ prāhustat pare duḥkhato biduḥ /",
    "T07vakobhau:11425": " yatpare sukhatḥ prāhustadāryā duḥkhato biduḥ //\"",
    "T07vakobhau:11426": " iti gāthā /",
    "T07vakobhau:11427": " dve āryāṇāṃ satye dve ārye cāryāṇāṃ ca satye ityapare /",
    "T07vakobhau:11428": " yathā vedanaikadeśo duḥkhasvabhāvaḥ /",
    "T07vakobhau:11429": " kathaṃ sarve sāsravāḥ saṃskārā duḥkhamityucyante /",
    "T07vakobhau:11430": " duḥkhāstriduḥkhatāyogādyathāyogamaśeṣataḥ /",
    "T07vakobhau:11431": " manāṣā amanāpāśca tadanye caiva sāsravāḥ // VAkK_6.3 //",
    "T07vakobhau:11432": " tisro hi duḥkhatā duḥkhaduḥkhatā saṃskāraduḥkhatā vipariṇāmaduḥkhatā ca /",
    "T07vakobhau:11433": " tābhiryathāyogamaśeṣataḥ sarva sāsravāḥ saṃskārā duḥkhāḥ /",
    "T07vakobhau:11434": " tatra manāṣā vipariṇāmaduḥkhatayā /",
    "T07vakobhau:11435": " amanāṣā duḥkhaduḥkhatayā /",
    "T07vakobhau:11436": " tebhyo 'nye saṃskāraduḥkhatayā /",
    "T07vakobhau:11437": " ke punarmanāpāḥ ke 'manāṣāḥ ke knobhayathā /",
    "T07vakobhau:11438": " tisro vedanā yathākramaṃ tadvaśena sukhavedanīyādayo 'pi saṃskārā manāpādisaṃjñāṃ labhante",
    "T07vakobhau:11439": " sukhāyā hi vedanāyā vipariṇāmena duḥkhatā /",
    "T07vakobhau:11440": " sūtra uktaṃ \"sukhā vedanā utpādamukhā sthitisukhā vipariṇāmaduḥkh\"ti /",
    "T07vakobhau:11441": " duḥkhāyāḥ duḥkhasvabhāvenaiva duḥkhatā /",
    "T07vakobhau:11442": " \"duḥkhā vedanā utpādaduḥkhā sthitiduḥkhā\" iti sūtre /",
    "T07vakobhau:11443": " aduḥkhāsukhāvedanāyāḥ saṃskāreṇaiva duḥkhatā /",
    "T07vakobhau:11444": " \"pratyayābhisaṃskaraṇādyadanityaṃ tadduḥkhami\"ti /",
    "T07vakobhau:11445": " vedanāvattadvedanīyā api saṃskārā ucyante /",
    "T07vakobhau:11446": " duḥkhameva duḥkhatā duḥkhaduḥkhatā /",
    "T07vakobhau:11447": " evaṃ yāvat saṃskārā eva duḥkhatetyapare /",
    "T07vakobhau:11448": " asādhāraṇatvāt manāṣā 'manāpānāṃ vipariṇāmaduḥkhaduḥkhate ukte /",
    "T07vakobhau:11449": " sarve tusaṃskārāḥ saṃskāraduḥkhatayā duḥkhāḥ /",
    "T07vakobhau:11450": " tāṃstvāryā eva paśyanti //",
    "T07vakobhau:11451": " āha cātra /",
    "T07vakobhau:11452": " \"ūrṇāpakṣma yathaiva hi karatalasaṃsthaṃ na vedyate pumbhiḥ",
    "T07vakobhau:11453": " akṣigataṃ tu tathaiva hi janayatyaratiṃ ca pīḍaṃ ca /",
    "T07vakobhau:11454": " karatalasadṛśo bālo na vetti saṃskāraduḥkhatāpakṣma akṣisadṛśastu vidvāṃstenaivodvijyate gāḍhami\"ti",
    "T07vakobhau:11455": " na hi bālānāmāvīcikeṣvapi skandheṣu tathā duḥkhabuddhiḥ pravartate yathāryāṇāṃ bhāvāgrikeṣvapīti",
    "T07vakobhau:11456": " evaṃ tarhi mārgasyāpi saṃskāraduḥkhatāprasaṅgaḥ /",
    "T07vakobhau:11457": " saṃskṛtatvāt /",
    "T07vakobhau:11458": " pratikūlaṃ hi duḥkhamiti lakṣaṇānna mārgo duḥkham /",
    "T07vakobhau:11459": " na hi tasyotpāda āryāṇāṃ pratikūlaḥ sarvaduḥkhakṣayāvāhanāt /",
    "T07vakobhau:11460": " yadāpi te nirvāṇaṃ śāntataḥ paśyanti tadāpi yadeva duḥkhato dṛṣṭaṃ tasyaiva nirodhaṃ śāntataḥ paśyantina mārgasya /",
    "T07vakobhau:11461": " yadāpi duḥkhamapyatrāsti tasmāt duḥkhamevāryasatyamucyate /",
    "T07vakobhau:11462": " sukhasyālpatvāt mūdgādibhāve 'pi māṣarāśyapadeśavadityeke /",
    "T07vakobhau:11463": " ko hi vidvān pariṣekasukhāṇukena gaṇḍasukhamiti vyavasyet /",
    "T07vakobhau:11464": " āha khalvapi",
    "T07vakobhau:11465": " \"duḥkhasya ca hetutvāt duḥkhaiścānalpakaiḥ samuditatvāt /",
    "T07vakobhau:11466": " duḥkhe ca sati tadiṣṭerduḥkhaṃ sukhamiti vyavasyanti\" iti //",
    "T07vakobhau:11467": " sahaiva tu sukhena sarvaṃ bhavamāryā duḥkhataḥ paśyanti /",
    "T07vakobhau:11468": " saṃskāraduḥkhataikarasatvāt /",
    "T07vakobhau:11469": " ato duḥkhamevāryāsatyaṃ vyavasthāpyate na sukham /",
    "T07vakobhau:11470": " kathamidānīṃ sukhasvabhāvāṃ vedanāṃ duḥkhataḥ paśyanti /",
    "T07vakobhau:11471": " anityatayā pratikūlatvāt /",
    "T07vakobhau:11472": " yathā rūpasaṃjñādīnyapi duḥkhataḥ paśyanti /",
    "T07vakobhau:11473": " na catānyevaṃ duḥkhāni yathā duḥkhavedaneti /",
    "T07vakobhau:11474": " yastu manyate duḥkhahetutvāditi /",
    "T07vakobhau:11475": " tasyāsau samudayākāraḥ syānna duḥkhakāraḥ /",
    "T07vakobhau:11476": " āryāṇāṃ carūpārupyopapattau kathaṃ duḥkhasaṃjñā pravarteta /",
    "T07vakobhau:11477": " na hi punasteṣāṃ duḥkhavedanāhetuḥ skandhā bhavanti /",
    "T07vakobhau:11478": " saṃskāraduḥkhatā ca sūtre kimarthaṃ pṛthaguktā bhavet /",
    "T07vakobhau:11479": " yadi tarhyanityatvāt duḥkhataḥpaśyanti /",
    "T07vakobhau:11480": " anityaduḥkhākārayoḥ kaḥ prativiśeṣaḥ /",
    "T07vakobhau:11481": " udayavyayadharmitvādanityaṃ paśyanti /",
    "T07vakobhau:11482": " pratikūlatvāt duḥkham /",
    "T07vakobhau:11483": " anityaṃ tu dṛśyamānaṃ pratikūlaṃ bhavatītyanityākāro duḥkhākāramākarṣati /",
    "T07vakobhau:11484": " nāstyeva sukha vedanetyekīyā duḥkhaiva tu sarvā /",
    "T07vakobhau:11485": " kathamidaṃ gamyate /",
    "T07vakobhau:11486": " sūtrādyuktitaśca /",
    "T07vakobhau:11487": " kathaṃ tāvatsūtrāt /",
    "T07vakobhau:11488": " uktaṃ hi bhagavatā \"yatkiñcidveditamidamatra duḥkhasye\"ti /",
    "T07vakobhau:11489": " \"duḥkhā vedanā duḥkhato draṣṭavye\"ti /",
    "T07vakobhau:11490": " \"duḥkhe sukhamiti saṃjñāviparyāsa\" iti /",
    "T07vakobhau:11491": " evaṃ tāvatsūtrāt /",
    "T07vakobhau:11492": " kathaṃ yuktitaḥ /",
    "T07vakobhau:11493": " sukhahetvavyavasthānāt /",
    "T07vakobhau:11494": " ya eva hi kecitpānabhojanaśītoṣṇādaya iṣyante sukhahetavasta evātyupayuktā akālopayuktāśca punarduḥkhahetavaḥ saṃpadyante /",
    "T07vakobhau:11495": " na ca yuktā sukhahetubṛddhacyā samena vā 'nyasminkāle",
    "T07vakobhau:11496": " duḥkhotpattirityādita eva te duḥkhahetavo na sukhasya /",
    "T07vakobhau:11497": " ante tu tadduḥkhaṃ vṛddhimāpannaṃ vyaktimāpadyata iti /",
    "T07vakobhau:11498": " evamīryāpathavikalpe 'pi vaktavyam /",
    "T07vakobhau:11499": " duḥkhapratikāre ca sukhabuddherduḥkhavikalpe ca /",
    "T07vakobhau:11500": " na hi tāvat sukhamiti vedyate kiñcidyāvanna duḥkhāntareṇopadruto bhavati kṣutpipāsāśītoṣṇaśramakāmarāgaprabhaveṇa",
    "T07vakobhau:11501": " tasmāt pratīkāra evāviduṣāṃ sukhabuddhirnasukhe duḥkhavikalpe ca vālaḥ sukhabuddhimutpādaynti yathāṃśādaṃśaṃ bhāraṃ saṃcārayantaḥ /",
    "T07vakobhau:11502": " tasmānnāstyeva sukhamiti /",
    "T07vakobhau:11503": " astyevetyābhivārmikāḥ /",
    "T07vakobhau:11504": " eṣa eva canyāyaḥ /",
    "T07vakobhau:11505": " kathaṃ kṛtvā /",
    "T07vakobhau:11506": " idaṃ hi tāvadayaṃ praṣṭavyaḥ sukhāpavādī /",
    "T07vakobhau:11507": " kimidaṃ duḥkhaṃ nāma /",
    "T07vakobhau:11508": " yadvādhanātmakaṃ cet /",
    "T07vakobhau:11509": " kathamiti vaktavyam /",
    "T07vakobhau:11510": " upaghātakaṃ cet /",
    "T07vakobhau:11511": " anugrāhakaṃ sukhamiti siddham /",
    "T07vakobhau:11512": " anabhipretaṃ cet /",
    "T07vakobhau:11513": " abhipretaṃ sukhamiti siddham /",
    "T07vakobhau:11514": " tadeva hyabhipretaṃ punaranabhipretaṃ bhavatyāryāṇāṃ naivālpakāle /",
    "T07vakobhau:11515": " tasmādaniṣpanamabhipretatvaṃ cet /",
    "T07vakobhau:11516": " na /",
    "T07vakobhau:11517": " anyathā 'nabhipretatvāt /",
    "T07vakobhau:11518": " yā hi vedanā svena lakṣaṇenābhipretā nāsau pouonastenaiva jātvanabhipretā bhavati /",
    "T07vakobhau:11519": " tathā hyenāmākārāntareṇa vidūṣayantyāryāḥ pramādapadaṃ caināṃ paśyanti mahābhisaṃskārasādhyāṃ ca vipariṇāminīṃ cānityāṃ cayenānabhipretā bhavati",
    "T07vakobhau:11520": " na tu khalu svalakṣaṇākāreṇa /",
    "T07vakobhau:11521": " yadi cāsau svenātmanānabhipretā bhavennaiva tasyāṃ kasyacidrāgo bhavedyato vairāgyārthaṃ prakārāntareṇāpi doṣavatīṃ paśyeyuḥ /",
    "T07vakobhau:11522": " tasmādastyeva svalakṣaṇataḥ sukha vedanā //",
    "T07vakobhau:11523": " yattu bhagavatoktaṃ \"yatkiñcidveditamidamatra duḥkhasye\"ti tadbhagavataiva nītārthaṃ \"saṃskārānityatāmānanda mayā saṃghāya bhāṣitaṃ",
    "T07vakobhau:11524": " saṃskāraviopariṇāmatāṃ ca yatkiñcidveditamidamatra duḥkhasye\"ti /",
    "T07vakobhau:11525": " ato na duḥkha-dukhatāṃ saṃdhāyaitaduktamiti siddhaṃ bhavati /",
    "T07vakobhau:11526": " yadica svabhāvata eva sarvaṃ veditavyaṃ duḥkhamabhaviṣyatkimarthamāryānanda evaṃ bhagavantamaprakṣyat",
    "T07vakobhau:11527": " tisra ime vedanā uktā bhagavatā sukhā duḥkhā 'duḥkhāsukhā ca /",
    "T07vakobhau:11528": " uktaṃ cedaṃ bhagavatā \"yatkiñcidveditamidamatra duḥkhasye\"ti /",
    "T07vakobhau:11529": " kiṃ nu saṃdhāya bhagavatā bhāṣitam yatkiñcidveditamidamatra duḥkhasyeti /",
    "T07vakobhau:11530": " evaṃ hi so 'prakṣyat kiṃ nu saṃdhāya bhāṣitaṃ tisro vedanā iti /",
    "T07vakobhau:11531": " bhagavānaṣyeva vyākariṣyat /",
    "T07vakobhau:11532": " idaṃ mayā saṃdhāya bhāṣitaṃ tisro vedanā iti /",
    "T07vakobhau:11533": " na tvevamāha /",
    "T07vakobhau:11534": " tasmātsantyeva svabhāvatastisro vedanāḥ /",
    "T07vakobhau:11535": " idaṃ tu saṃdhāya mayā bhāṣitaṃ yatkimcidveditamidamatra duḥkhasyetyābhīprāyikametadvākyaṃ darśayati /",
    "T07vakobhau:11536": " yadaṣyuktaṃ \"sukhā vedanā duḥkheti draṣṭavye\"ti /",
    "T07vakobhau:11537": " ubhayaṃ tasyāmasti /",
    "T07vakobhau:11538": " sukhatvaṃ ca svabhāvatomanāpatvād duḥkhatvaṃ ca paryāyato vipariṇāmānityadharmatvāt /",
    "T07vakobhau:11539": " sā tu sukhato dṛśyamānā bandhāya kalpate tadāsvādanāt /",
    "T07vakobhau:11540": " duḥkhato dṛśyamānā mokṣāya kalpate /",
    "T07vakobhau:11541": " tadvairāgyāditi /",
    "T07vakobhau:11542": " yathā dṛśyamānā mokṣāya kalpate tathaināṃ draṣṭumājñāpayanti buddhāḥ /",
    "T07vakobhau:11543": " kathamidaṃ gamyate svabhāvataḥ sā sukheti /",
    "T07vakobhau:11544": " ya dāha",
    "T07vakobhau:11545": " \"saṃskārānityatāṃ jñātvā atho vipariṇāmatām /",
    "T07vakobhau:11546": " vedanā duḥkhataḥ proktā saṃbuddhena prajānaneti\" //",
    "T07vakobhau:11547": " yadapi coktaṃ \"duḥkhe sukhamiti saṃjñāviparyāsa\" iti /",
    "T07vakobhau:11548": " ābhiprāyika eṣa nirdeśaḥ /",
    "T07vakobhau:11549": " lokasya hi sukhasaṃjñā vedanāyāṃ kāmaguṇeṣūpapattau ca /",
    "T07vakobhau:11550": " tatra sūkhaṃ vedanāṃ paryāyeṇa duḥkhaṃ satīmekāntasukhāṃ paśyato viparyāsaḥ /",
    "T07vakobhau:11551": " evamupapattim /",
    "T07vakobhau:11552": " tasmānnātaḥ sukhavedanā 'bhāvasiddhiḥ /",
    "T07vakobhau:11553": " yadi tu svabhāvata eva sarvaṃ veditaṃ duḥkhamabhaviṣyat tisro vedanā iti vacane koguṇo 'bhaviṣyat",
    "T07vakobhau:11554": " lokānuvṛttyeti cet na /",
    "T07vakobhau:11555": " sarvaveditaduḥkhatvasya saṃskāravipariṇāmānityatāṃ saṃdhāya bhāṣitavacanāt yathābhūtavacanācca",
    "T07vakobhau:11556": " \"yacca sukhendriyaṃ yacca saumanasyendriyaṃ sukhaiṣā vedanā draṣṭavye\" ti vistareṇoktvā \"yenemāni pañcendriyāṇyevaṃ yathābhūtaṃ samyak prajñayā dṛṣṭāni trīṇi cāsya saṃyojanāni prahīṇāni bhavantī\" tyevamādi /",
    "T07vakobhau:11557": " loko 'pi ca kathaṃ duḥkhāṃ vedanāṃ trividhāṃ vyavasyet /",
    "T07vakobhau:11558": " mṛdvadhimātramadhyāsu yathākramaṃ sukhādibuddhiriti cet /",
    "T07vakobhau:11559": " na /",
    "T07vakobhau:11560": " sukhasyāpi trividhatvāt mṛdvādiṣu duḥkheṣvadhimātrā disukhabuddhiḥ syāt /",
    "T07vakobhau:11561": " yadā ca gandharasaspraṣṭavyaviśeṣajaṃ sukhaṃ vedayate tadā katamat duḥkhaṃ mṛdubhūtaṃ yatrāsya sukhabuddhirbhavati /",
    "T07vakobhau:11562": " anutpannavinaṣṭe catasminmṛduni duḥkhe sutarāṃ sukabuddhiḥ syāt /",
    "T07vakobhau:11563": " aśeṣaduḥkhāpagamāt /",
    "T07vakobhau:11564": " evaṃ kāmasukhasaṃmukhībhāve 'pi vaktavyam /",
    "T07vakobhau:11565": " kathaṃ ca nāmedaṃ yojyate yanmṛdunivedite suvyaktastīvro 'nubhavo gṛhyate madhye punaravyakta iti /",
    "T07vakobhau:11566": " triṣu ca dhyāneṣu sukhavacanāt mṛdu duḥkhaṃ syāt /",
    "T07vakobhau:11567": " ūrdhvamaduḥkhasukhavacanānmadhyaṃ duḥkhamiti na yujyate mṛdvādiṣu duḥkheṣu duḥkheṣu sukhādivedanāvyavasthānam",
    "T07vakobhau:11568": " uktaṃ ca bhagavatā \"rūpaṃ cenmahānāmannekāntaduḥkhamabhaviṣyanna sukhaṃ na",
    "T07vakobhau:11569": " sukhānugatami\"tyevamādi /",
    "T07vakobhau:11570": " tasmādapyasti kiñcitsukham /",
    "T07vakobhau:11571": " evaṃ tāvanna sūtrātsukhavedanā 'bhāvaḥ sidhyati /",
    "T07vakobhau:11572": " yatpunaḥ sukhahetvavyavasthānādityuktam /",
    "T07vakobhau:11573": " hetvaparijñānādidamucyate /",
    "T07vakobhau:11574": " āśrayaviśeṣāpekṣo hi viṣayaḥ sukhaheturvā bhavati duḥkhaheturvā /",
    "T07vakobhau:11575": " na kevalo viṣayaḥ /",
    "T07vakobhau:11576": " sa yāṃ kāmavasthāṃ prāpya sukhaheturbhavati na tāṃ punaḥ prāpya kadācinna bhavatīti vyavasthita eva sukhahetuḥ /",
    "T07vakobhau:11577": " tadyathā sa evāgniḥ pākyabhūtaviśeṣāpekṣaḥ svādupākaheturbhavati sa evāsvādapākahetuḥ na tu yāṃ pākyabhūtāvasthāṃ prāpya svadupākahetustāṃ punaḥ prāpya na heturityeṣa dṛṣṭāntaḥ /",
    "T07vakobhau:11578": " dhyāneṣu ca kathaṃ na vyavasthitaḥ sukhahetuḥ /",
    "T07vakobhau:11579": " yattu punaḥ duḥkhapratikāre sukhabuddhirityuktaṃ tatra vihitaḥ pratīkāraḥ",
    "T07vakobhau:11580": " yadā gandhādiviśeṣajaṃ sukhaṃ vedayate tadā kasya pratīkāreṣu sukhabuddhirbhavatyanutpannavinaṣṭe ca tasmin duḥkhe sutarāṃ sukhabuddhiḥ syāt /",
    "T07vakobhau:11581": " dhyānaje sukhe kaḥ kasya pratīkāra ityevamādi /",
    "T07vakobhau:11582": " bhāvasaṃcāre 'pi cāvasthāntarajaṃ sukhamevotpadyate /",
    "T07vakobhau:11583": " yāvadasau tādṛśī kāyāvasthā 'ntarghīyate /",
    "T07vakobhau:11584": " anyathā hi paścādbhūyasī sukhabuddhiḥ syāt /",
    "T07vakobhau:11585": " evaṃ śrāntasyeryāpathavikalpeṣu veditavyam /",
    "T07vakobhau:11586": " \"ante kuto duḥkhabuddhirārambho yadi nādita\" iti",
    "T07vakobhau:11587": " cet /",
    "T07vakobhau:11588": " kāyapariṇāmaviśeṣānmadyādīnāmante mādhuryaśuktatāvat /",
    "T07vakobhau:11589": " tasmādastyeva sukhā vedaneti siddham /",
    "T07vakobhau:11590": " triduḥkhatāyogādvā sarvaṃ sāsravaṃ duḥkhamiti /",
    "T07vakobhau:11591": " yattu samudayasatyaṃ tadevocyate /",
    "T07vakobhau:11592": " idamutsūtram sūtre hi tṛṣṇaivoktā /",
    "T07vakobhau:11593": " pradhānyādasau sūtra uktā /",
    "T07vakobhau:11594": " anye 'pi tu samudayaḥ /",
    "T07vakobhau:11595": " kathamidaṃ pratyetavyam /",
    "T07vakobhau:11596": " anyatrānyasyāpi vacanāt /",
    "T07vakobhau:11597": " uktaṃ hi bhagavatā /",
    "T07vakobhau:11598": " \"karma ca tṛṣṇā ca atho avidyā saṃskārāṇāṃ heturabhisaṃparāya\" iti /",
    "T07vakobhau:11599": " punaścoktaṃ \"pañca bījajātānīti sopādānasya vijñānasyaitadadhivacanam /",
    "T07vakobhau:11600": " pṛthivīdhāturiti catasṛṇāṃ vijñānasthitīnāmetadadhivacanami\"ti /",
    "T07vakobhau:11601": " tasmādābhiprāyikaḥ sūtreṣu nirdeśo lākṣaṇikastvabhidharme /",
    "T07vakobhau:11602": " api tvabhinirvṛttihetuṃ brūvatā samudayasatyaṃ tṛṣṇaivoktā /",
    "T07vakobhau:11603": " upapattyabhinirvṛttihetuṃ sahetukaṃ brūvatā gāthāyāṃ karma ca tṛṣṇā cāvidyoktā /",
    "T07vakobhau:11604": " \"karmaheturūpapattaye tṛṣṇāheturabhinirvṛttaya\" iti sūtre vacanāt /",
    "T07vakobhau:11605": " sahetusapratyayasanidānasūtrakrameṇa vā bījakṣetrabhāvaṃ pratipādayatā vijñānādayo 'ṣyuktāḥ",
    "T07vakobhau:11606": " kā punaruṣapattiḥ kā cābhinirvṛttiḥ /",
    "T07vakobhau:11607": " dhātugatiyonyādiprakārabhedenātmabhāvasyoṣapadanamupapattiḥ /",
    "T07vakobhau:11608": " abhedena punarbhavapratisaṃdhānamabhinirvṛttiḥ /",
    "T07vakobhau:11609": " tayoryathākramaṃ karma ca bhavatṛṣṇā ca hetuḥ /",
    "T07vakobhau:11610": " tadyathā bījaṃ śālivādijātiprakārabhedenāṅkuroopapadanasya hetuḥ /",
    "T07vakobhau:11611": " āpaḥ punarabhedena sarvaṅkuraprarohamātrasyetyeva dṛṣṭāntaḥ /",
    "T07vakobhau:11612": " tṛṣṇā 'bhinirvṛttiheturiti kā 'tra yuktiḥ /",
    "T07vakobhau:11613": " vītatṛṣṇasya janmābhāvāt /",
    "T07vakobhau:11614": " ubhaye 'pi briyante /",
    "T07vakobhau:11615": " satṛṣṇā vītatṛṣṇāśca /",
    "T07vakobhau:11616": " satṛṣṇā eva jātā dṛśyante na vītatṛṣṇā iti /",
    "T07vakobhau:11617": " vinā tṛṣṇayā janmābhāvāt /",
    "T07vakobhau:11618": " bhavasyābhinirvṛttau tṛṣṇāhetuṃ pratīmaḥ /",
    "T07vakobhau:11619": " saṃtatinamanācca /",
    "T07vakobhau:11620": " yatra ca satṛṣṇā tatrābhīkṣṇaṃ cittasaṃtatiṃ namantīṃ paśyāmaḥ /",
    "T07vakobhau:11621": " tasmāt punarbhave 'ṣyevamiti vyavasyāmaḥ /",
    "T07vakobhau:11622": " na cātmabhāva evaṃ kenacidāgṛhīto yathā tṛṣṇayā /",
    "T07vakobhau:11623": " śuṣkamasūropasnānalepāṅgavat /",
    "T07vakobhau:11624": " na cānyo heturevamanuṣatto yathātmasneha ityeṣā yuktiḥ /",
    "T07vakobhau:11625": " catvāryapi satyānyuktāni bhagavatā /",
    "T07vakobhau:11626": " dve api satye saṃvṛtisatyaṃ paramārthasatyaṃ ca /",
    "T07vakobhau:11627": " tayoḥ kiṃ lakṣaṇam /",
    "T07vakobhau:11628": " yatra bhinnena tadbuddhiranyāpohe dhiyā ca tat /",
    "T07vakobhau:11629": " ghaṭārthavatsaṃvṛtisat paramārthasadanyathā // VAkK_6.4 //",
    "T07vakobhau:11630": " yasminnavayavaśo bhinne na tadbuddhirbhavati tat saṃvṛtisat /",
    "T07vakobhau:11631": " tadyathā ghaṭaḥ /",
    "T07vakobhau:11632": " tatra hi kapālaśo bhinne ghaṭabuddhirna bhavati /",
    "T07vakobhau:11633": " tatra cānyānapohya dharmān buddhacyā tadbuddhirna bhavati taccāpi saṃvṛtisadveditavyam /",
    "T07vakobhau:11634": " tadyathāmbu /",
    "T07vakobhau:11635": " tatra hi buddhacyā rūpādīndharmānaṣohyāmbubuddhirna bhavati /",
    "T07vakobhau:11636": " teṣveva tu saṃvṛtisaṃjñā kṛteti saṃvṛtivaśāt ghaṭaścāmbu cāstīti brūbantaḥ satyamevāhurna mṛṣetyetatsaṃvṛtisatyam /",
    "T07vakobhau:11637": " atonyathā paramārtha satyam /",
    "T07vakobhau:11638": " tatra bhinne 'poi tadbudhirbhavatyeva /",
    "T07vakobhau:11639": " anyadharmāpohe 'pi buddhacyā tat paramārthasat /",
    "T07vakobhau:11640": " tadyathā rūpam /",
    "T07vakobhau:11641": " tatra hi paramāṇuśo bhinne vastuni rasārhānapi ca dharmānapohya buddhacyā rūpasya svabhāvabuddhirbhavatyeva",
    "T07vakobhau:11642": " evaṃ vedanādayo 'pi draṣṭavyāḥ /",
    "T07vakobhau:11643": " etat paramārthena bhāvāt paramārthasatyamiti /",
    "T07vakobhau:11644": " yathā lokottarena jñānena gṛhyate tat pṛṣṭhalabdhena vā laukikena tathā paramārthasatyam /",
    "T07vakobhau:11645": " yathānyena tathā saṃvṛtisatyam iti pūrvācāryāḥ /",
    "T07vakobhau:11646": " uktāni satyāni /",
    "T07vakobhau:11647": " kathaṃ punasteṣāṃ darśanaṃ bhavati /",
    "T07vakobhau:11648": " vaktavyam /",
    "T07vakobhau:11649": " ata ādiprāthānamārabhyocyate /",
    "T07vakobhau:11650": " vṛttasthaḥ śrutacintāvānbhāvanāyāṃ prayujyate /",
    "T07vakobhau:11651": " satyāni ha draṣṭukāma ādita eva śīlaṃ pālayati /",
    "T07vakobhau:11652": " tataḥ satyadarśanasyānulomaṃ śrutamudgṛhlātyarthaṃ vā śruṇeni /",
    "T07vakobhau:11653": " śrutvā cintayati aviparītaṃ cintayitvā bhāvanāyāṃ prayujyate /",
    "T07vakobhau:11654": " samādhau tasya śrutamayīṃ prajñāṃ niśritya cintāmayī jāyate /",
    "T07vakobhau:11655": " cintāmayīṃ niśritya bhāvanāmayī jāyate /",
    "T07vakobhau:11656": " kiṃ punarāsāṃ prajñānāṃ lakṣaṇam /",
    "T07vakobhau:11657": " nāmobhayārthaviṣayā śrutamayyādikā dhiyaḥ // VAkK_6.5 //",
    "T07vakobhau:11658": " nāmālambanā kila śrutamayī prajñā /",
    "T07vakobhau:11659": " nāmārthālambanā cintāmayī /",
    "T07vakobhau:11660": " kadācidvacyañjanenārthamākarṣati kadācidarthena vyañjanam /",
    "T07vakobhau:11661": " arthalamvanaiva bhāvanāmayī /",
    "T07vakobhau:11662": " sā hi vyañjananirapekṣā arthe pravartate /",
    "T07vakobhau:11663": " tadyathā 'mbhasi plotumaśikṣitaḥ plavanneva muñcati /",
    "T07vakobhau:11664": " kiyacchikṣitaḥ kadācit muñcet kadācidālamvate /",
    "T07vakobhau:11665": " suśikṣitā plavan nirapekṣastaratītyeṣa dṛṣṭāntaḥ iti vaibhāṣikāḥ /",
    "T07vakobhau:11666": " asyāṃ tu kalpanāyāṃ cintāmayī prajñā na siddhacyatītyapare /",
    "T07vakobhau:11667": " yāhi nāmālambanā śrutamayī prāpnoti yā 'rthālambanā bhāvanāmayīti /",
    "T07vakobhau:11668": " idaṃ tu lakṣaṇaṃ nāniravadyaṃ vidyate /",
    "T07vakobhau:11669": " āptavacanaprāmāṇyajātaniścayaḥ śrutamayī /",
    "T07vakobhau:11670": " yuktinidhyānajaścintāmayī /",
    "T07vakobhau:11671": " samādhijjo bhāvanāmayīti /",
    "T07vakobhau:11672": " hetau mayaṭvidhānāt /",
    "T07vakobhau:11673": " yadyathā 'nnamayāḥ prāṇāḥ tṛṇamayyo gāyaḥ iti /",
    "T07vakobhau:11674": " tasya punarevaṃ bhāvanāyāṃ prayuktasya kathaṃ bhāvanā saṃpadyata ityāha /",
    "T07vakobhau:11675": " vyapakarṣadvayavataḥ",
    "T07vakobhau:11676": " yadi hi kāyacittābhyāṃ vyapakṛṣṭo bhavati /",
    "T07vakobhau:11677": " saṃsargākuśalavitarkadūrīkaraṇāt /",
    "T07vakobhau:11678": " tattarhi vyapakarṣadvayaṃ kasya sukaraṃ bhavati /",
    "T07vakobhau:11679": " yo 'lpecchaḥ saṃtuṣṭaśca /",
    "T07vakobhau:11680": " nāsaṃtuṣṭamahecchayoḥ /",
    "T07vakobhau:11681": " kā punariyamasaṃtuṣṭiḥ /",
    "T07vakobhau:11682": " kā ca mahecchatā /",
    "T07vakobhau:11683": " labdhe bhūyaḥspṛhā 'tuṣṭiralabdhecchā mahecchātā // VAkK_6.6 //",
    "T07vakobhau:11684": " labdheṣu kila praṇīteṣu cīvarādiṣu bhūyaskāmata 'saṃtuṣṭiḥ /",
    "T07vakobhau:11685": " alabdheṣu tatkāmatā mahecchatetyābhidhārmikāḥ /",
    "T07vakobhau:11686": " nanu ca sā 'tibhūyaskāmatā 'labdha eva na labdhe bhavatīti ko 'nayorviśeṣa",
    "T07vakobhau:11687": " iti vaktavyametad /",
    "T07vakobhau:11688": " evaṃ tu yujyate /",
    "T07vakobhau:11689": " labdhenāpraṇītenāprabhūtena paritāpo 'saṃtuṣṭiḥ /",
    "T07vakobhau:11690": " alabdhapraṇītaprabhūtecchā mahecchatā /",
    "T07vakobhau:11691": " viparyāsāttadvipakṣau",
    "T07vakobhau:11692": " asaṃtuṣṭimahecchatāviparyayeṇa tatpratipakṣau veditavyau /",
    "T07vakobhau:11693": " saṃtuṣṭiścālpecchatā ceti /",
    "T07vakobhau:11694": " tridhātvāptāmalau ca tau /",
    "T07vakobhau:11695": " tadvipakṣāviti vartate /",
    "T07vakobhau:11696": " tridhātukau ca poratisaṃyuktau ca /",
    "T07vakobhau:11697": " sāsravānāsravatvāt /",
    "T07vakobhau:11698": " asaṃtuṣṭimahecchate ca kāmāvacaryāveva /",
    "T07vakobhau:11699": " kaḥ punaranayoralpecchatāsaṃtuṣṭacyoḥ svabhāva ityāha /",
    "T07vakobhau:11700": " alobhaḥ",
    "T07vakobhau:11701": " alobhasvabhāve hyete /",
    "T07vakobhau:11702": " āryavaṃśāśca",
    "T07vakobhau:11703": " alobha iti vartate /",
    "T07vakobhau:11704": " āryāṇāmebhyaḥ prasavādāryavaṃśāścatvāraḥ /",
    "T07vakobhau:11705": " te 'pyalobhasvabhāvāḥ /",
    "T07vakobhau:11706": " teṣāṃ tuṣṭacyātmakāstrayaḥ // VAkK_6.7 //",
    "T07vakobhau:11707": " jsaṃtuṣṭisvabhāvāḥ /",
    "T07vakobhau:11708": " cīvarapiṇḍapātaśayanāsanasaṃtuṣṭayaḥ /",
    "T07vakobhau:11709": " prahāṇabhāvanārāmatā caturtha āryavaṃśaḥ kathamalobhasvabhāvaḥ /",
    "T07vakobhau:11710": " bhavakāmarāgavaimukhyāt /",
    "T07vakobhau:11711": " atha caturbhirāryavaṃśaiḥ kiṃ darśitaṃ bhagavatā /",
    "T07vakobhau:11712": " karmāntena tribhirvṛttiḥ",
    "T07vakobhau:11713": " dharmasvāminā hi bhagavatā parityaktasvavṛttikarmāntebhyaḥ śiṣyebhyo mokṣārthamabhyupagatebhyo dvayaṃ prajñaptaṃ vṛttiśca karma ca /",
    "T07vakobhau:11714": " tribhirāryavaṃśairvṛttiścaturyena karma /",
    "T07vakobhau:11715": " anayā vṛttyedaṃ karma kurvāṇā bhavantī na cirānmokṣaṃ prāpsyantīti /",
    "T07vakobhau:11716": " kasmātpunariyamīdṛśī vṛttiridaṃ ca karma prajñaptam /",
    "T07vakobhau:11717": " tṛṣṇotpādavipakṣataḥ /",
    "T07vakobhau:11718": " catvārastṛṣṇotpādāḥ sūtra uktāḥ /",
    "T07vakobhau:11719": " \"cīvarahetorbhikṣostṛṣṇotpadyamānā utpadyate pratitiṣṭhanti pratitiṣṭhati",
    "T07vakobhau:11720": " abhiniviśamānā 'bhiniviśate /",
    "T07vakobhau:11721": " piṇḍapātahetoḥ śayyāsanahetoriti /",
    "T07vakobhau:11722": " bhavavibhavahetorbhikṣostṛṣṇotpadyamānā utpadyata\" iti vistaraḥ /",
    "T07vakobhau:11723": " eṣāṃ pratipakṣeṇa catvāra āryavaṃśā deśitāḥ /",
    "T07vakobhau:11724": " mamāha kāravastvicchātatkālātyantaśāntaye // VAkK_6.8 //",
    "T07vakobhau:11725": " sa evārthaḥ punaḥ pariśeṣeṇocyate /",
    "T07vakobhau:11726": " mamakāravastu cīvarādayo 'haṃ kāravastvātmabhāvaḥ /",
    "T07vakobhau:11727": " tatrecchā tṛṣṇā /",
    "T07vakobhau:11728": " tatra mamakāravastvicchāyāstatkālaśāntaye traya āryavaṃśā bhavanti /",
    "T07vakobhau:11729": " ubhayecchātyantaśāntaye caturtha iti /",
    "T07vakobhau:11730": " uktāmidaṃ yathā bhūtasya bhāvanā saṃpadyate /",
    "T07vakobhau:11731": " tasya tvevaṃ pātrobhūtasya katham tasyāṃ bhāvanāyāmavatāro bhavati /",
    "T07vakobhau:11732": " tatrāvatāro 'śubhayā cānāpānasmṛtena ca /",
    "T07vakobhau:11733": " smṛtireva smṛtam /",
    "T07vakobhau:11734": " keṣāṃ punaraśubhayā keṣāmānāpānasmṛtyā /",
    "T07vakobhau:11735": " yathākramam",
    "T07vakobhau:11736": " adhirāgavitarkāṇām",
    "T07vakobhau:11737": " adhiko rāgo vitarkaścaiṣāṃ ta ime adhirāgavitarkāḥ /",
    "T07vakobhau:11738": " yo hi pratyāsannamatyarthaṃ rāgacaritastasyāśubhayā /",
    "T07vakobhau:11739": " yo hi vitarkacaritastasyānāpānasmṛtyeti /",
    "T07vakobhau:11740": " avicitrālambanatvādeṣāṃ vitarkopacchedāya saṃvartata ityeke /",
    "T07vakobhau:11741": " aśubhā tu yatra saṃsthānaviśeṣālambanatvādvitarkamāvahatīti /",
    "T07vakobhau:11742": " avahimukhatvādityapare /",
    "T07vakobhau:11743": " aśubhā hi cakṣurvijñānavadbahirmukhī /",
    "T07vakobhau:11744": " tadviṣayopanidhyānāt /",
    "T07vakobhau:11745": " tatra punaścaturvidho rāgaḥ varṇarāgaḥ saṃsthānarāgaḥ sparśarāga upacārarāgaśca /",
    "T07vakobhau:11746": " prathamasya pratipakṣeṇa vinolakādyālambanāmaśubhāṃ varjayanti /",
    "T07vakobhau:11747": " dvitiyasya vikhāditakavikṣiptālambanāṃ tṛtīyasya vipaṭumnā pūyanibaddhāsthyālambanāṃ caturthasya niśceṣṭamṛtkāyālambanām /",
    "T07vakobhau:11748": " abhadena tu śasyate",
    "T07vakobhau:11749": " śaṅkalā sarvarāgiṇām // VAkK_6.9 //",
    "T07vakobhau:11750": " asthisaṃkaklāyāṃ hi sarvametaccaturvidhaṃ rāgastu nāstīti adhimuktiprādeśikamanaskāratvādaśubhayā na kleśaprahāṇam viṣkambhaṇaṃ tu /",
    "T07vakobhau:11751": " sa punar ayam aśubhāṃ bhāvayan yogācāras trividha ucyate /",
    "T07vakobhau:11752": " ādikārmikaḥ kṛtaparijayo 'tikrāntamanaskāraś ca /",
    "T07vakobhau:11753": " tatra",
    "T07vakobhau:11754": " āsamudrāsthivistārasaṃkṣepād ādikarmikaḥ /(6-10ab)",
    "T07vakobhau:11755": " aśubhāṃ bhāvayitukāma ādito yogācāraḥ /",
    "T07vakobhau:11756": " svāṅgāvayave cittaṃ nibadhnāti pādāṅguṣṭhe lalāṭe yatra cāsyābhiratiḥ /",
    "T07vakobhau:11757": " sa tatra māṃsakledapītā dhimokṣakrameṇāsthiviśodhayan sakalāmasthisaṃkalāṃ paśyati /",
    "T07vakobhau:11758": " tathaiva ca punardvitīyāmadhimucyate yāvadvihārārāmakṣetrakrameṇa samudraparyantām pṛthivīmasthisaṃkalāṃ",
    "T07vakobhau:11759": " 'dhimokṣābhivardhanārtham /",
    "T07vakobhau:11760": " punaśca saṃkṣipanyāvadekāmeva svamasthisaṃkalāmadhimucyate cittasaṃkṣepārtham /",
    "T07vakobhau:11761": " iyatā kila kālenāśubhā opariniṣpannā bhavati /",
    "T07vakobhau:11762": " ayam ādikarmiko yogācāraḥ /",
    "T07vakobhau:11763": " pādāsthna ākapālārthatyāgāt kṛtajayaḥ smṛtaḥ // VAkK_6.10 //",
    "T07vakobhau:11764": " sa punaḥ cittasaṃkṣepaviśeṣārtha tasyāmasthiśaṅkalāyāṃ pādāsthīni hitvā śeṣaṃ manasi karoti",
    "T07vakobhau:11765": " evaṃ krameṇa yāvat kapālasyārdhaṃ hitvā 'rdhaṃ manasi karoti kṣayakṛtaparijayaḥ /",
    "T07vakobhau:11766": " atikrāntamanaskāro brūmadhye cittadhāraṇāt /(6-11ab)",
    "T07vakobhau:11767": " so 'rdhamapi kapālasya muktvā brūvormadhye cittaṃ dhārayati /",
    "T07vakobhau:11768": " ayaṃ kilāśubhāyāmatikrāntamanaskāro yogācāraḥ /",
    "T07vakobhau:11769": " astyaśubhā ālalmbanaparīttatayā parīttā na vaśitāparīttatayā parītteti catuṣkoṭikam /",
    "T07vakobhau:11770": " jitājitamanaskārayorajitajitamanaskārayośca svakāyasamudraparyantālambanāt /",
    "T07vakobhau:11771": " atha kiṃsvabhāveyamaśubhā katibhūmikā kimālambanā kva cotpadyate /",
    "T07vakobhau:11772": " yathākramam /",
    "T07vakobhau:11773": " alobho daśabhūḥ kāmadṛśyālambā nṛjā 'śubhā // VAkK_6.11 //",
    "T07vakobhau:11774": " alobhasvabhāvā daśabhūmikā sasāmantakadhyānāntareṣu caturṣu dhyāneṣui kāmadhātau ca kāmāvacara dṛṣyālambanā kiṃ poounrdṛśyavastusaṃsthāne /",
    "T07vakobhau:11775": " atha evārthālamvaneti siddham /",
    "T07vakobhau:11776": " manuṣyeṣvevotpadyate /",
    "T07vakobhau:11777": " nānyasyāṃ gatau /",
    "T07vakobhau:11778": " kuta eva dhātau /",
    "T07vakobhau:11779": " tatrāpi nottarakurau /",
    "T07vakobhau:11780": " nāmnaiva siddhamaśubhākāreti /",
    "T07vakobhau:11781": " yadadhvikā tadadhvālambanā /",
    "T07vakobhau:11782": " anutpattidharmiṇī tu vyadhvālambanā /",
    "T07vakobhau:11783": " adhimuktimanaskāratvātsāsravā /",
    "T07vakobhau:11784": " vairāgyalābhikī ca prāyogikī ca /",
    "T07vakobhau:11785": " ucitānucitatvāt /",
    "T07vakobhau:11786": " uktamaśubhāyāḥ saprabhedaṃ lakṣaṇam /",
    "T07vakobhau:11787": " ānāpānasmṛtiḥ prajñā pañcabhūrvāyurgīcarā /",
    "T07vakobhau:11788": " kāmāśrayā",
    "T07vakobhau:11789": " ānanamāna āśvāso yo vāyuḥ praviśati /",
    "T07vakobhau:11790": " apānanamapānaḥ praśvāso yo vāyuḥ niṣkrāmati /",
    "T07vakobhau:11791": " tayoḥ smṛtirānāpānasmṛtiḥ /",
    "T07vakobhau:11792": " saiva prajñāsvabhāvā /",
    "T07vakobhau:11793": " smṛtivacanaṃ tu smṛtyupasthānavattadvalādhānavṛttitvāt /",
    "T07vakobhau:11794": " pañcasu bhūmisu triṣu sāmantakeṣu dhyānāntare kāmadhātau copekṣāsaṃprayogitvāt /",
    "T07vakobhau:11795": " vitarkānuguṇatvāt kila lsukhaduḥkhayostatpratipakṣasya tābhyāmasaṃprayogaḥ",
    "T07vakobhau:11796": " sukhasaumanasyayoścāvadhānaparipanthitvāt tasyāścāvadhāne sādhyatvāditi /",
    "T07vakobhau:11797": " ye tu mauleṣvapi dhyāneṣu samāpannasyopekṣāmicchanti neṣāmaṣṭabhūmikā /",
    "T07vakobhau:11798": " pareṇāśvāsapraśvāsānamabhūmitvāt /",
    "T07vakobhau:11799": " vāyvālambanā caiṣā kāmadhātvāśrayā /",
    "T07vakobhau:11800": " devamanuṣyeṣu prāyogikī vairāgyalābhiko ca /",
    "T07vakobhau:11801": " tatvamanaskāraścaiṣā /",
    "T07vakobhau:11802": " idaṃ dharmāṇāmeva /",
    "T07vakobhau:11803": " na bāhyānām",
    "T07vakobhau:11804": " upadeśābhāvāt /",
    "T07vakobhau:11805": " svayaṃ ca sūkṣmadharmānabhisaṃbodhāt /",
    "T07vakobhau:11806": " sā ceyaṃ",
    "T07vakobhau:11807": " ṣaḍvidhā gaṇanādibhiḥ // VAkK_6.12 //",
    "T07vakobhau:11808": " ṣaṭkāraṇayuktā caiṣā paripūrṇā bhavati /",
    "T07vakobhau:11809": " gaṇanayā 'nugamena sthāpanayā upalakṣaṇayā vivarttena pariśūddhacyā ca /",
    "T07vakobhau:11810": " tatra ca gaṇanā nāma āśvāsapraśvāseṣu cittaṃ dattvā 'nabhisamskāreṇa kāyaṃ cittaṃ cādhyupekṣya smṛtimātreṇa gaṇayatyekaṃ dvau yāvaddaśa /",
    "T07vakobhau:11811": " cittābhisaṃkṣepa vikṣepabhayānnālpavahutarā /",
    "T07vakobhau:11812": " tasyāṃ tu trayo doṣāḥ /",
    "T07vakobhau:11813": " ūnagaṇanā yadi dvāvekaṃ gṛhlāti /",
    "T07vakobhau:11814": " adhikagaṇanā yadyekaṃ dvāviti /",
    "T07vakobhau:11815": " saṃkaro yadyāśvāsaṃ praśvāsato gṛhlāti viparyayādvā /",
    "T07vakobhau:11816": " ato 'nyathā samyaggaṇanā /",
    "T07vakobhau:11817": " antaravikṣepe punarādito gaṇayitavyaṃ tāvadyāvatsamādhi labhate /",
    "T07vakobhau:11818": " anugamo nāma anabhisaṃskāreṇāśvāsapraśvāsānāṃ gatimanugacchati /",
    "T07vakobhau:11819": " kiyaddūramete praviśanti vā niṣkrāmanti vā kimete sarvaśarīravyāopina ekadeśacāriṇa iti /",
    "T07vakobhau:11820": " tān praviśataḥ kaṇṭhahṛdayanābhikaṭyurujaṅghāpraveśakram4ṇa yāvat pādāvanugacchati /",
    "T07vakobhau:11821": " niṣkrāmato vitastivyāmāntaraṃ yāvadvāyumaṇḍalaṃ vairambhāśca vāyava ityapare /",
    "T07vakobhau:11822": " tadetattatvamanasikāratvānna yuktam /",
    "T07vakobhau:11823": " sthāpanā nāma nāsikāgre yāvat pādanṅguṣṭhe sthitāṃ paśyati /",
    "T07vakobhau:11824": " maṇisūtravat /",
    "T07vakobhau:11825": " kimanugrāhakā ete upadhātakāḥ śītā uṣṇā iti /",
    "T07vakobhau:11826": " upalakṣaṇā nāma naite kevalā vāyava eva /",
    "T07vakobhau:11827": " catvāryetāni mahābhūtāni mahābhūtābhinirvṛttamupādāyarūpaṃ tadāśritāścittacaittā iti pañcaskandhānupalakṣayati",
    "T07vakobhau:11828": " vivarto nāma vāyvālambanāṃ vṛddhiṃ vivarttyottareṣu kuśalamūleṣu saṃniyojanaṃ yāvadagradharmeṣu",
    "T07vakobhau:11829": " pariśuddhirdarśanamārgādiṣvavatāraḥ /",
    "T07vakobhau:11830": " smṛtyupasthānādivajropamasamādhyantā vivarta ityapare /",
    "T07vakobhau:11831": " kṣayajñānādiśuddhiriti /",
    "T07vakobhau:11832": " \"gaṇanānugamaḥ sthānaṃ lakṣaṇārthavivarttnā pariśuddhiśca ṣoḍheyamānāpānasmṛtirmatā\" iti saṃgrahaślokāḥ /",
    "T07vakobhau:11833": " tatra punarveditavyau",
    "T07vakobhau:11834": " ānāpātau yataḥ kāyaḥ /",
    "T07vakobhau:11835": " yadbhūmiko hi kāyaḥ tadbhūmikāvetai /",
    "T07vakobhau:11836": " kāyaikadeśatvāt /",
    "T07vakobhau:11837": " kāyacittaviśeṣasaṃniśritā āśvāsapraśvāsā vartante /",
    "T07vakobhau:11838": " ārupyakalalādigatānāmabhāvāt acittacaturthadhyānasamāpannānāṃ ca /",
    "T07vakobhau:11839": " yadi hi kāyaḥ śuṣiro bhavati āśvāsapraśvāsabhūmikaṃ ca cittaṃ saṃmukhībhūtamevaṃ te varttante",
    "T07vakobhau:11840": " jāyamānasya caturthadhyānādvyuttiṣṭhamānasya ca praviśanti bhiyamāṇasya caturthaṃ ca dhyānaṃ samāpadyamānasya niṣkrāmanti /",
    "T07vakobhau:11841": " etau cānāpānau /",
    "T07vakobhau:11842": " sattvākhyau",
    "T07vakobhau:11843": " nāsattvasaṃkhyātau /",
    "T07vakobhau:11844": " anupāttakau /",
    "T07vakobhau:11845": " indriyavinirbhāgitvāt /",
    "T07vakobhau:11846": " naiḥṣyandikau",
    "T07vakobhau:11847": " naupacayikavipākajau /",
    "T07vakobhau:11848": " kāyopacayanānupacayāt chhinnānāṃ punaḥ pratisaṃdhānācca /",
    "T07vakobhau:11849": " nahyetadvipākarūpasyāsti /",
    "T07vakobhau:11850": " nādhareṇa lakṣayete manasā ca tau // VAkK_6.13 //",
    "T07vakobhau:11851": " svabhūmyuparibhūmikena ca tayościttenopalakṣaṇam /",
    "T07vakobhau:11852": " nāvareṇeryāpathika nairmāṇikena /",
    "T07vakobhau:11853": " ukte dve avatāramukhe /",
    "T07vakobhau:11854": " tābhyāṃ tu samādhilabdhā",
    "T07vakobhau:11855": " niṣpannaśamathaḥ kuryāt smṛtyupasthānabhāvanām /",
    "T07vakobhau:11856": " vipaśyanāyāḥ saṃpādanārtham /",
    "T07vakobhau:11857": " kathaṃ ca punaḥ kuryāt /",
    "T07vakobhau:11858": " kāyaviccittadharmāṇāṃ dvilakṣaṇaparīkṣaṇāt // VAkK_6.14 //",
    "T07vakobhau:11859": " kāyaṃ svasāmānyalakṣaṇābhyāṃ parīkṣate /",
    "T07vakobhau:11860": " vedanāṃ cittaṃ dharmāśca /",
    "T07vakobhau:11861": " svabhāva evaiṣāṃ svalakṣaṇam /",
    "T07vakobhau:11862": " sāmānyalakṣaṇaṃ tu anityatā saṃskṛtānāṃ duḥkhatā sāsravāṇāṃ śunyatā",
    "T07vakobhau:11863": " 'nātmate sarvadharmāṇām /",
    "T07vakobhau:11864": " kāyasya punaḥ kaḥ svabhāvaḥ /",
    "T07vakobhau:11865": " bhūtabhautikatvam /",
    "T07vakobhau:11866": " dharmāstribhyo 'nye /",
    "T07vakobhau:11867": " sāmāhitasya kila kāyaṃ paramāṇuśaḥ kṣaṇikataśca paśyataḥ kāyasmṛtyupasthāṇaṃ niṣpannaṃ bhavati",
    "T07vakobhau:11868": " atha smṛtyupasthānānāṃ kaḥ svabhāvaḥ /",
    "T07vakobhau:11869": " vividhasmṛtyupasthānaṃ svabhāvasaṃsrgālambanasmṛtyupasthānam /",
    "T07vakobhau:11870": " tatra svabhāvasmṛtyupasthānam /",
    "T07vakobhau:11871": " prajñā",
    "T07vakobhau:11872": " kīdṛśī prajñā /",
    "T07vakobhau:11873": " śrutādimayī",
    "T07vakobhau:11874": " śrutamayī cintāmayī bhāvanāmayī ca /",
    "T07vakobhau:11875": " trividhāni smṛtyupasthānāni śrutacintābhāvanāmayāni /",
    "T07vakobhau:11876": " anye saṃsargālambanāḥ",
    "T07vakobhau:11877": " anye tatsahabhuvo dharmāḥ saṃsargasmṛtyupasthānam /",
    "T07vakobhau:11878": " tadālambanā ālambanasmṛtyupasthānam /",
    "T07vakobhau:11879": " svabhāvasmṛtyupasthānaṃ prajñeti /",
    "T07vakobhau:11880": " kuta eva tat /",
    "T07vakobhau:11881": " \"kāme kāyānupaśyanā smṛtyupasthāna\"miti vacanāt /",
    "T07vakobhau:11882": " kā punaranupaśyanā /",
    "T07vakobhau:11883": " prajñā /",
    "T07vakobhau:11884": " tayā hi tadvānanupaśyaḥ kriyate /",
    "T07vakobhau:11885": " yataścokta \"madhyātmaṃ kāye kāyānupaśyī viharatī\"ti /",
    "T07vakobhau:11886": " anupaśyamasyāsti darśanamityanupaśyī /",
    "T07vakobhau:11887": " kāye 'nupaśyī kāyānupaśyī /",
    "T07vakobhau:11888": " kasmāt prajñā smṛtyupasthānamityuktā bhagavatā /",
    "T07vakobhau:11889": " smṛtyudrekatvāditi vaibhāṣikāḥ /",
    "T07vakobhau:11890": " smṛtivalādhānavṛttitvāditi yo 'rthaḥ /",
    "T07vakobhau:11891": " dārūpāṭana kīlasaṃdhāraṇavat /",
    "T07vakobhau:11892": " evaṃ tu yujyate /",
    "T07vakobhau:11893": " smṛtiranayopatiṣṭhata iti smṛtyupasthānaṃ prajñā yathādṛṣṭasyābhilapanāt /",
    "T07vakobhau:11894": " tadyathā hyuktamāyuṣmatā aniruddhena \"tasya kāye kāyānupaśiyano viharataḥ",
    "T07vakobhau:11895": " kāyālalmbanānusmṛtistiṣṭhati saṃtiṣṭhata\" iti vistaraḥ /",
    "T07vakobhau:11896": " bhagāvatā 'pi coktaṃ \"tasya kāye kāyānupaśiyano viharata upasthitā",
    "T07vakobhau:11897": " smṛtirbhavatyasaṃmūḍhe\"ti /",
    "T07vakobhau:11898": " yatra tūktaṃ \"kathaṃ bhikṣavaścaturṇāṃ smṛtyupasthānānāṃ samudayaśca",
    "T07vakobhau:11899": " bhavatyastaṅgamaśca /",
    "T07vakobhau:11900": " āharasamudayātkāyasya samudayo bhavatyāhāranirodhātkāyasyāstaṅgama\"ityatrālambanameva",
    "T07vakobhau:11901": " smṛtyupasthānamuktam /",
    "T07vakobhau:11902": " smṛtiratropatiṣṭhata iti kṛtvā /",
    "T07vakobhau:11903": " yathālambanaṃ caiṣāṃ nāma svaparobhayasaṃtatyālambanatvāt pratyekameṣāṃ traividhyam /",
    "T07vakobhau:11904": " kramaḥ /",
    "T07vakobhau:11905": " yathotpatti",
    "T07vakobhau:11906": " kasmātpunarevamutpattiḥ /",
    "T07vakobhau:11907": " audārikasya pūrvaṃ darśanāt /",
    "T07vakobhau:11908": " yato vā kāmarāgasya kāyo 'dhaṣṭhānaṃ sa ca vedanā 'bhilāṣātsa ca cittasyādāntatvāt tatkleśāprahāṇāditi vaibhāṣikāḥ /",
    "T07vakobhau:11909": " catuṣkaṃ tu viparyāsavipakṣataḥ // VAkK_6.15 //",
    "T07vakobhau:11910": " śucisukhanityātmaviparyāsanāṃ caturṇāṃ pratipakṣeṇa catvāri smṛtyupasthā nānyuktāni yathākramaṃ nādhikanyūnāni evaṃ ca trīṇyasaṃbhinnālambanāni caturthamubhayathā /",
    "T07vakobhau:11911": " yadidharmāneva paśyatyasaṃbhinnālambanam /",
    "T07vakobhau:11912": " atha kāyādīnāṃ dve trīṇi catvāri vā samastāni paśyati saṃbhinnālambanam /",
    "T07vakobhau:11913": " evaṃ kāyādyālambanāni smṛtyupasthānānyabhyasya",
    "T07vakobhau:11914": " sa dharmasmṛtyupasthāne samastālambane sthitaḥ /",
    "T07vakobhau:11915": " ānatyaduḥkhataḥ śūnyānātmatastānvipaśyati // VAkK_6.16 //",
    "T07vakobhau:11916": " saṃbhinnalambane dharmasmṛtyupasthāne sthitastān kāyādīn sarvānabhisamasya caturbhirākāraiḥ paśyati /",
    "T07vakobhau:11917": " anityato duḥkhataḥ śūnyato 'nātmataśca /",
    "T07vakobhau:11918": " tat ūṣmagatotpattiḥ",
    "T07vakobhau:11919": " tasmāddharmasmṛtyupasthānādevamabhyastāt krameṇeṣmagataṃ nāma kuśāmūlamutpadyate /",
    "T07vakobhau:11920": " ūṣmagatamivoṣmagatam /",
    "T07vakobhau:11921": " kleśendhanadahanasyāryamārgāgneḥ pūrvarūpatvāt /",
    "T07vakobhau:11922": " taccatuḥsatyagocaram /",
    "T07vakobhau:11923": " tadūṣmagataṃ prākarṣikatvāccatuḥsatyālambanam /",
    "T07vakobhau:11924": " ṣoḍaśākāram",
    "T07vakobhau:11925": " duḥkhaṃ caturbhirākāraiḥ paśyatyanityato duḥkhatḥ śūnyato 'nātmataśca /",
    "T07vakobhau:11926": " samudayaṃ caturbhirhetutaḥ samudayataḥ prabhavataḥ pratyayataśca /",
    "T07vakobhau:11927": " nirodhaṃ caturbhiḥ nirodhataḥ śāntataḥ praṇītato niḥsaraṇataśca /",
    "T07vakobhau:11928": " mārgaṃ caturbhirmārgato nyāyataḥ pratipattito nairyāṇikataśca /",
    "T07vakobhau:11929": " eṣāṃ tu viśeṣaṇam paścādvakṣayāmaḥ /",
    "T07vakobhau:11930": " ūṣmabhyo mūrdhānaḥ",
    "T07vakobhau:11931": " te 'pi tādṛśāḥ // VAkK_6.17 //",
    "T07vakobhau:11932": " yādṛśā ūṣmāṇaścatuḥsatyālambanāḥ ṣoḍaśākārāśca /",
    "T07vakobhau:11933": " utkṛṣṭataratvāttu nāmāntaraṃ cala kuśalamūlamūrdhatvāt mūrdhānaḥ /",
    "T07vakobhau:11934": " ebhyo hi pāto 'tikramo vā /",
    "T07vakobhau:11935": " ubhayākaraṇaṃ dharmeṇa",
    "T07vakobhau:11936": " eṣāṃ punarubhayeṣamūṣmagatamūrdhnāṃ dharmasmṛtyupasthānenākaraṇam /",
    "T07vakobhau:11937": " kimidamākaraṇam /",
    "T07vakobhau:11938": " satyeṣvakārāṇāṃ prathamatovinyasanam /",
    "T07vakobhau:11939": " anyairapi tu vardhanam /",
    "T07vakobhau:11940": " caturbhirapi smṛtyupasthānaireṣāṃ vardhanam /",
    "T07vakobhau:11941": " vivardhayataḥ pūrvapratilabdhānāmaṃsaṃmukhībhābo 'vahumānatvāt /",
    "T07vakobhau:11942": " mṛdumadhyādhimātrakramābhivṛddhebhyaḥ punarutpadyate",
    "T07vakobhau:11943": " tebhyaḥ kṣāntiḥ",
    "T07vakobhau:11944": " adhimātrasya kṣamaṇādaparihāṇitaḥ /",
    "T07vakobhau:11945": " sā 'pi triprakārā mṛdvī madhyā 'dhimātrā ca /",
    "T07vakobhau:11946": " dvidhā tadvat",
    "T07vakobhau:11947": " yathā mūrdhāna uktāḥ evaṃ mṛdumadhye kṣāntī tathaivākaraṇāt /",
    "T07vakobhau:11948": " vivardhane tvayaṃ viśeṣaḥ /",
    "T07vakobhau:11949": " sarvasyāḥ",
    "T07vakobhau:11950": " kṣāntyā dharmeṇa vardhanam // VAkK_6.18 //",
    "T07vakobhau:11951": " smṛtyupasthānenaiva nānyena /",
    "T07vakobhau:11952": " kāmāptaduḥkhaviṣayā tvadhimātrā",
    "T07vakobhau:11953": " kṣāntiriti varttate /",
    "T07vakobhau:11954": " apradharmasaṃśleṣādasau kāmāvacaraduḥkhālambanaiva /",
    "T07vakobhau:11955": " ata evoṣmagatādīnāṃ traidhātukaduḥkhadyālambanatvasiddhirniyamāvacanāt /",
    "T07vakobhau:11956": " yadā kila rūpārupyapratipakṣādyekaikasatyālambanāpahlāsena yāvat kāvāvacarameva dukhaṃ dvābhyāṃ kṣaṇābhyāṃ manasi karotyeṣā sarvaiva madhyā kṣāntiryadaikameva kṣaṇaṃ tadadhimātreti /",
    "T07vakobhau:11957": " kṣaṇaṃ ca sā /",
    "T07vakobhau:11958": " kṣaṇikā cāsau na prākarṣikī /",
    "T07vakobhau:11959": " tathāgradharmāḥ",
    "T07vakobhau:11960": " yathaivādhimātrā kṣāntiḥ /",
    "T07vakobhau:11961": " te 'pi hi kāmāvacaraduḥkhālambanāḥ kṣaṇikāśca laukikāścaite 'grāśca",
    "T07vakobhau:11962": " dharmāḥ /",
    "T07vakobhau:11963": " sarvalaukikaśreṣṭhatvāditi laukikāgradharmāḥ /",
    "T07vakobhau:11964": " vinā sabhāgahetunā mārgasya tatpuruṣakāreṇākarṣaṇāt /",
    "T07vakobhau:11965": " ta eta ūṣmagatādayaḥ smṛtyupasthānasvabhāvatvāt prajñātmakā ucyante /",
    "T07vakobhau:11966": " sarve tu pañcaskandhāḥ",
    "T07vakobhau:11967": " saparivāragrahaṇāt /",
    "T07vakobhau:11968": " vināptibhiḥ // VAkK_6.19 //",
    "T07vakobhau:11969": " prāptayo noṣmagatādibhiḥ saṃgṛhyante /",
    "T07vakobhau:11970": " mā bhūdāryasya tatsaṃmukhībhāvādūṣmagatādīnāṃ saṃmukhībhāva iti /",
    "T07vakobhau:11971": " tatra trisatyālambanoṣmagatākaraṇe dharmasmṛtyupasthānaṃ pratyutpannamanāgatāni catvāri bhāvyante",
    "T07vakobhau:11972": " nirodhasatyālambane tadevobhayathā /",
    "T07vakobhau:11973": " sarvatrākārāḥ sabhāgāḥ /",
    "T07vakobhau:11974": " vivardhane caturṇāmanyatamadanāgatāni catvāri /",
    "T07vakobhau:11975": " tatraiva nirodhālambane 'ntyamanāgatānicatvāri ākārāḥ sarve /",
    "T07vakobhau:11976": " labdhatvādgotrāṇām /",
    "T07vakobhau:11977": " mūrdhākaraṇe catuḥsatyālambane 'pi nirodhālambanavardhane cāntyamanāgatāni catvāri ākārāḥ sarve /",
    "T07vakobhau:11978": " trisatyālambanavardhane caturṇāmanyatamadanāgatānicatvāri ākārāḥ sarve /",
    "T07vakobhau:11979": " kṣāntīnāṃ sarvatra cāntyam /",
    "T07vakobhau:11980": " anāgatāni catvāri ākārāḥ sarve /",
    "T07vakobhau:11981": " agradharmeṣvantyamanāgatāni catvāri ākārāścatvāra eva /",
    "T07vakobhau:11982": " anyābhāvāddarśanamārgasādṛśyācca /",
    "T07vakobhau:11983": " iti nirvedhabhāgīyaṃ caturdhā",
    "T07vakobhau:11984": " ityetāni catvāri nirvedhabhāgīyāni kuśalamūlāni yadutoṣmagataṃ mūrdhānaḥ kṣāntayo 'gradharmāśca",
    "T07vakobhau:11985": " eṣāṃ dve mṛdūnī calatvāt parihāṇitaḥ kṣāntayo madhyamagradharmā adhimātram /",
    "T07vakobhau:11986": " nirvedhabhāgīyānīti ko 'rthaḥ /",
    "T07vakobhau:11987": " vidha vibhāge /",
    "T07vakobhau:11988": " niścito vedhā nirvedhaḥ āryamārgastena vicikitsā prahāṇāt satyānāṃ ca vibhajanādidaṃ duḥkhamayaṃ yāvat mārga iti /",
    "T07vakobhau:11989": " tasya bhāgo darśanamārgaikadeśaḥ /",
    "T07vakobhau:11990": " tasyāvāhakatvena hitatvānnirvedhabhāgīyāni /",
    "T07vakobhau:11991": " taccaitaccaturvidhamapoi nirvedhabhāgīyam",
    "T07vakobhau:11992": " bhāvanāmayam /",
    "T07vakobhau:11993": " na śrutacintāmayam /",
    "T07vakobhau:11994": " anāgamyāntaradhyānabhūmikam",
    "T07vakobhau:11995": " anāgamyaṃ dhyānāntaraṃ catvāri ca dhyānānyasya bhūmistatsaṃgṛhītatvāt /",
    "T07vakobhau:11996": " nordhva darśanamārgaparivāratvāt /",
    "T07vakobhau:11997": " tadabhāvaḥ kāmadhātvālambanatvāt /",
    "T07vakobhau:11998": " tasya ca pūrvaparijñeyapraheyatvāt /",
    "T07vakobhau:11999": " teṣāṃ rūpadhātau pañcaskandhako vipākaḥ /",
    "T07vakobhau:12000": " pūripūrakāṇyevanākṣepakāṇi /",
    "T07vakobhau:12001": " bhavadveṣitvāt /",
    "T07vakobhau:12002": " dve tvadho 'pi vā // VAkK_6.20 //",
    "T07vakobhau:12003": " vāśabdo matavikalpārthaḥ /",
    "T07vakobhau:12004": " bhadantaghoṣakasya tu dve prathame nirvedhabhāgīye saptabhūmike kāmāvacare api taḥ /",
    "T07vakobhau:12005": " sarvāṇyapi tvetāni catvāri",
    "T07vakobhau:12006": " kāmāśrayāṇi",
    "T07vakobhau:12007": " trīṇi manuṣyeṣvevotpadyante /",
    "T07vakobhau:12008": " triṣu dvīpeṣu /",
    "T07vakobhau:12009": " utpāditapūrvāṇāṃ tu deveṣu saṃmukhībhāvaḥ /",
    "T07vakobhau:12010": " caturthaṃ deveṣvapi /",
    "T07vakobhau:12011": " trīṇi strīpuruṣā ubhayāśrayāṇi labhante /",
    "T07vakobhau:12012": " agradharmān dvacyāśrayān labhate 'ṅganā /",
    "T07vakobhau:12013": " agradharmāstu stryeva dvacyāśrayān labhate /",
    "T07vakobhau:12014": " puruṣaḥ puruṣāśrayāneva /",
    "T07vakobhau:12015": " strītva syāpratisaṃkhyānirodhalābhāt /",
    "T07vakobhau:12016": " kathaṃ nirvedhabhāgīyānāṃ tyāgaḥ /",
    "T07vakobhau:12017": " bhūmityāgāttyajatyāryastāni",
    "T07vakobhau:12018": " yadbhūmikānyanena pratilabdhānibhavanti tāṃ bhūmi tyajannāryastānyapi tyajati nānyathā bhūmityāgaḥ punarbhūmisaṃcārāt /",
    "T07vakobhau:12019": " anāryastu mṛtyunā // VAkK_6.21 //",
    "T07vakobhau:12020": " pṛthagjanastu nikāyasabhāgatyāgenaiva tyajatisatyasati vā bhūmisaṃcāre /",
    "T07vakobhau:12021": " ādye dveparihāṇyā ca",
    "T07vakobhau:12022": " tyajati mṛtyunā ca pṛthagjana eva /",
    "T07vakobhau:12023": " āryasya tu nāsti tābhyāṃ parihāṇiḥ /",
    "T07vakobhau:12024": " kṣāntyagradharmābhyāṃ tu pṛthagjanasyāpi nāsti parihāṇiḥ /",
    "T07vakobhau:12025": " maulestatraiva satyadṛk /",
    "T07vakobhau:12026": " yo mauladhyānabhūmikāni nirvedhabhāgīyānyutpādayati satatraiva janmāti satyānyavaśyaṃ paśyati",
    "T07vakobhau:12027": " tīvrasaṃvegatvāt /",
    "T07vakobhau:12028": " apūrvāptirvihīneṣu",
    "T07vakobhau:12029": " yadā vihineṣu punarlābhobhavatyapūrvāṇyeva tadā labhyante na pūrvaṃ tyaktāni /",
    "T07vakobhau:12030": " pratimokṣasaṃvaravadanucitayatnasādhyatvāt /",
    "T07vakobhau:12031": " sati pratisīmādaiśike pareṇotpādayatyasati mūlādeva /",
    "T07vakobhau:12032": " ete punarvihīniparihāṇī kiṃsvabhāve /",
    "T07vakobhau:12033": " hānī dve asamanvitiḥ // VAkK_6.22 //",
    "T07vakobhau:12034": " ubhe apyete asamanvāgamasvabhāve /",
    "T07vakobhau:12035": " parihāṇistu doṣakṛtā nāvaśyaṃ vihāniḥ /",
    "T07vakobhau:12036": " guṇaviśeṣakṛtā ca sā /",
    "T07vakobhau:12037": " parihīṇo 'pyūṣmagatalābhī niyataṃ parinirvāṇadharmā bhavati /",
    "T07vakobhau:12038": " mokṣabhāgīyātko viśeṣaḥ /",
    "T07vakobhau:12039": " satyadarśanāsannataratvamasatyantarāye /",
    "T07vakobhau:12040": " mūrdhalābhī na mūlacchit",
    "T07vakobhau:12041": " parihīṇo 'pi mūrdhalābhī kuśalamūlāni na samucchinatti /",
    "T07vakobhau:12042": " apāyāṃstu pāpādānantaryāṇyapi kuryāt /",
    "T07vakobhau:12043": " kṣāntilābhyanapāyagaḥ /",
    "T07vakobhau:12044": " vihīnāyāmapi kṣāntau na punarapāyānyāti tadbhūmikakarmakleśadūrīkaraṇāt /",
    "T07vakobhau:12045": " kṣāntilābhādeva hi gatiyonyupapattyāśrayāṣṭamādibhavakleśānāṃ keṣāñcidanutpattidharmatā pratilabhate",
    "T07vakobhau:12046": " apāyagatīnāmaṇḍajasaṃsvedajayonyorasaṃjñisattvottarakurumahābrahmopapattināṃ śaṇḍhapaṇḍakobhayavyañjanāśrayāṇāmaṣṭamādibhavānāṃ darśanaheyakleśānāṃ ca",
    "T07vakobhau:12047": " tāṃ tu yathāyogaṃ mṛdvadhimātrāyāṃ ca /",
    "T07vakobhau:12048": " mṛdvacyāmapāyagatīnām /",
    "T07vakobhau:12049": " adhimātrāyāmitareṣām /",
    "T07vakobhau:12050": " nirvedhabhāgīyāni trigotrāṇi śrāvakādigotrabhedāt /",
    "T07vakobhau:12051": " tatra",
    "T07vakobhau:12052": " śiṣyagotrā nnivartya dve buddhaḥ syāt",
    "T07vakobhau:12053": " ūṣmagataṃ mūrdhānaṃ ca śrāvakagotrādutpannaṃ vyāvartya punarbuddhaḥ syādityasti saṃbhavaḥ",
    "T07vakobhau:12054": " kṣāntau tu labdhāyāṃ nāstyeva saṃbhavaḥ /",
    "T07vakobhau:12055": " kiṃ kāraṇam /",
    "T07vakobhau:12056": " apāyānāṃ kila vyāvṛttatvāt /",
    "T07vakobhau:12057": " bodhisattvāśca parahitkriyāpāratantryādapāyānapyavagāhanta iti /",
    "T07vakobhau:12058": " tasyaiva tu gotrasyāvivartyatvādasaṃbhavaḥ /",
    "T07vakobhau:12059": " trīṇyapītaraḥ // VAkK_6.23 //",
    "T07vakobhau:12060": " vivartya syāditi vartate /",
    "T07vakobhau:12061": " trīṇyapi nirvedhabhāgīyāni śrāvakagotrādvacyāvartya buddhādibhavaḥ syāt pratyekabuddha ityarthaḥ",
    "T07vakobhau:12062": " pratyekabuddhagotrāṇi tu vyāvartayitumaśakyāni /",
    "T07vakobhau:12063": " ābodheḥ sarvamekatra dhyānāntye śāstṛkhaḍgayoḥ /",
    "T07vakobhau:12064": " śāstā budhaḥ khaḍgaviṣāṇakalpaḥ pratyekabuddhaḥ /",
    "T07vakobhau:12065": " tayorekatraivāsane caturthameva dhyānaṃ niśrityaniñjyapaṭusamādhitvānnirvedhabhāgīyānyārabhya yāvadbodhirutpadyate /",
    "T07vakobhau:12066": " kṣayānutpādajñāne hi bodhiriti paścādupapādayiṣyāmaḥ /",
    "T07vakobhau:12067": " aśubhāmārabhya yāvadvodhirityapare /",
    "T07vakobhau:12068": " yeṣāṃ tu khaḍgādanyo 'pi pratyekabuddho 'stitadgotrāṇāṃ",
    "T07vakobhau:12069": " vyāvartanāpratiṣeṣaḥ /",
    "T07vakobhau:12070": " kiṃ punaḥ prathama eva janmani kṛtaprayogo nirvedhabhāgīyānyutpādayet /",
    "T07vakobhau:12071": " naitadasti avaśyaṃ hi",
    "T07vakobhau:12072": " prāktebhyo mokṣabhāgīyaṃ",
    "T07vakobhau:12073": " utpādayitavyam /",
    "T07vakobhau:12074": " sarvasvalpaṃ hi",
    "T07vakobhau:12075": " kṣipraṃ mokṣastribhirbhavaiḥ // VAkK_6.24 //",
    "T07vakobhau:12076": " ekasmin janmani mokṣabhāgīyaṃ kuśalamūlamutpādayet /",
    "T07vakobhau:12077": " dvitīye nirvedhabhāgīyāni /",
    "T07vakobhau:12078": " tṛtīye āryamārgam /",
    "T07vakobhau:12079": " bījaviropaṇa sasyābhivṛddhiphalotpattikramavat /",
    "T07vakobhau:12080": " krameṇa hi saṃtānasyāsyāṃ dharmatāyāmavatāraparipākavimuktayo bhavantīti /",
    "T07vakobhau:12081": " tacca punarmokṣabhāgīyaṃ varṇayanti /",
    "T07vakobhau:12082": " śrutacintāmayaṃ",
    "T07vakobhau:12083": " na bhāvanāmayam /",
    "T07vakobhau:12084": " kati karmāṇi /",
    "T07vakobhau:12085": " trīṇi karmāṇi",
    "T07vakobhau:12086": " prādhānyena tu manaskarmma /",
    "T07vakobhau:12087": " tatpraṇidhanaparigrahāttu kāyavākkarmāpi mokṣabhāgoyaṃ bhavati /",
    "T07vakobhau:12088": " kaścidekabhikṣāmapi dattvaika śikṣāmapi cādāya mokṣābhilāṣavalādhānānmokṣabhāgīyānyākṣipati",
    "T07vakobhau:12089": " tattvetat /",
    "T07vakobhau:12090": " ākṣipyate nṛṣu /",
    "T07vakobhau:12091": " manuṣyeṣveva triṣu dvīpeṣu /",
    "T07vakobhau:12092": " nānyatra /",
    "T07vakobhau:12093": " prajñānirvedayorabhāvādyathāyogam /",
    "T07vakobhau:12094": " uktaṃ prasaṅgena mokṣabhāgīyam /",
    "T07vakobhau:12095": " abhisamayakramastu vaktumārabdhaḥ /",
    "T07vakobhau:12096": " tatra ca yāvadagradharmā uktāḥ /",
    "T07vakobhau:12097": " śeṣaṃ vaktavyam /",
    "T07vakobhau:12098": " ata idamucyate /",
    "T07vakobhau:12099": " laukikebhyo 'gradharmebhyo dharmakṣāntiranāsravā // VAkK_6.25 //",
    "T07vakobhau:12100": " laukikāgradharmānantaramanāsrava dharmajñānakṣāntirutpadyate /",
    "T07vakobhau:12101": " kasminnālambane /",
    "T07vakobhau:12102": " kāmaduḥkhe /",
    "T07vakobhau:12103": " kāmāvacaraduḥkhamasyā ālambanam /",
    "T07vakobhau:12104": " seyaṃ duḥkhe dharmajñānakṣāntirityucyate /",
    "T07vakobhau:12105": " anāsravajñānārthaṃ niḥṣyandena viśeṣaṇam /",
    "T07vakobhau:12106": " karmajñānārthaṃ kṣāntiḥ /",
    "T07vakobhau:12107": " puṣpaphalavṛkṣavat /",
    "T07vakobhau:12108": " saiva ca niyāmāvakrāntirityucyate /",
    "T07vakobhau:12109": " samyaktvaniyāmāvakramaṇāt /",
    "T07vakobhau:12110": " samyaktvaṃ nirvāṇamuktaṃ sūtre /",
    "T07vakobhau:12111": " tatra niyamo niyāma ekāntībhāvaḥ /",
    "T07vakobhau:12112": " tasyābhigamanamavakramaṇam /",
    "T07vakobhau:12113": " tasyāṃ cotpannāyāmāryapudgala ucyate /",
    "T07vakobhau:12114": " anāgatayā pṛthagjanatvaṃ vyāvartyate /",
    "T07vakobhau:12115": " etadeva tasyāḥ kāritramanāgatāyāmabhyupagamyate nānyat /",
    "T07vakobhau:12116": " pradīpajātivat /",
    "T07vakobhau:12117": " laukikāgradharmairityapare /",
    "T07vakobhau:12118": " na taddharmatvāttadvirodhitvādadoṣaḥ /",
    "T07vakobhau:12119": " śatruskandhāruḍhatadghātanavat /",
    "T07vakobhau:12120": " ubhayairityapare /",
    "T07vakobhau:12121": " ānantaryavimuktimārgasādhrmyāditi /",
    "T07vakobhau:12122": " tato 'traiva dharmajñānaṃ",
    "T07vakobhau:12123": " tataḥ punarduḥkhe dharmajñānakṣānteranantaramatraia kāmāvacare duḥkhe dharmajñānamutpadyate",
    "T07vakobhau:12124": " tat duḥkhe dharmajñānamityucyate /",
    "T07vakobhau:12125": " anāsravādhikāraḥ sarvatra veditavyaḥ /",
    "T07vakobhau:12126": " yathā ca kāmāvacare duḥkhe dharmajñānakṣāntirdharmajñānaṃ cotpadyate",
    "T07vakobhau:12127": " tathā punaḥ /",
    "T07vakobhau:12128": " śeṣe duḥkhe 'nvayakṣāntijñāne",
    "T07vakobhau:12129": " duḥkhe dharmajñānānantaraṃ rūpārupyāvacare duḥkhe samastālambanānvayajñānakṣāntirutpadyate",
    "T07vakobhau:12130": " sā duḥkhe 'nvayajñānakṣāntirityucyate /",
    "T07vakobhau:12131": " tato 'nvayajñānamutpadyate /",
    "T07vakobhau:12132": " tat duḥkhe 'nvaya jñānamityucyate /",
    "T07vakobhau:12133": " prathamatodharmatattvajñānāddharmajñānam /",
    "T07vakobhau:12134": " tadanvayādūrdhvaṃ duḥkhālambanamanvayajñānam /",
    "T07vakobhau:12135": " tathaivānugamanāt /",
    "T07vakobhau:12136": " yathā caitāni duḥkhasatye catvāri kṣāntijñānānyutpadyante",
    "T07vakobhau:12137": " satyatraye tathā // VAkK_6.26 //",
    "T07vakobhau:12138": " duḥkhānvayajñānādanantaraṃ kāmāvacare samudaye dharmajñānakṣāntirutpadyate",
    "T07vakobhau:12139": " tataḥ samudaye dharmajñānam /",
    "T07vakobhau:12140": " evaṃ samanantarotpattikrameṇa śeṣe samudaye 'nvayajñānakṣāntiḥ samudaye",
    "T07vakobhau:12141": " 'nvayajñānam kāmāvacaraduḥkhanirodhe dharmajñānakṣāntirnirodhe dharmajñānaṃ śeṣe nirodhe 'nvayajñānakṣāntirnirodhe 'nvayajñānaṃ",
    "T07vakobhau:12142": " kāmavacaraduḥkhapratipakṣamārge dharmajñānakṣāntirmārge dharmajñānaṃ śeṣe mārge 'nvayajñānakṣāntirmārge 'nvayajñānam /",
    "T07vakobhau:12143": " iti ṣoḍaśacitto 'yaṃ satyābhisamayaḥ",
    "T07vakobhau:12144": " ityanena krameṇāyaṃ satyānāmabhisamayaḥ ṣoḍaśacittako bhavati /",
    "T07vakobhau:12145": " ye tarhi nikāyāntarīyāḥ satyānāmekābhisamayaṃ varṇayanti /",
    "T07vakobhau:12146": " abhiprāya eṣa draṣṭavyaḥ /",
    "T07vakobhau:12147": " abhedena hyabhisamaya ucyate satyeṣu",
    "T07vakobhau:12148": " tridhā /",
    "T07vakobhau:12149": " darśanālambakāryākhyaḥ",
    "T07vakobhau:12150": " darśanābhisamayo 'nāsravayā prajñayā satyānām /",
    "T07vakobhau:12151": " ālambanābhisamayastatsaṃprayuktairvedanādibhirapi /",
    "T07vakobhau:12152": " kāryābhisamayo viprayuktairapi śīlajātyādibhiḥ /",
    "T07vakobhau:12153": " duḥkhe hi dṛśyamāne tasya trividho 'bhisamayaḥ samudayādīnāṃ kāryābhisamayaḥ /",
    "T07vakobhau:12154": " prahāṇasākṣātkaraṇabhāvanāt /",
    "T07vakobhau:12155": " tadyadi satyānāṃ darśanābhisamayaṃ pratyekābhisamayaṃ brūyāt /",
    "T07vakobhau:12156": " ayuktaṃ brūyādākārabhedāt /",
    "T07vakobhau:12157": " athāpyanātmākāreṇa sarveṣāṃ darśanamiti brūyāt /",
    "T07vakobhau:12158": " na tarhi satyānāṃ duḥkhādito darśanaṃ syāt /",
    "T07vakobhau:12159": " evaṃ ca sūtravirodhaḥ /",
    "T07vakobhau:12160": " \"ihāryaśravakasya duḥkhaṃ vā duḥkhato manasi kūrvataḥ samudayaṃ vā samudayato yāvat mārga vā mārgato manasi kurvato 'nāsraveṇa manasikāreṇa saṃprayukto yo dharmāṇo pravicaya\" iti /",
    "T07vakobhau:12161": " bhāvanāmārga evamiti cet /",
    "T07vakobhau:12162": " na /",
    "T07vakobhau:12163": " yathādarśanaṃ bhāvanāt /",
    "T07vakobhau:12164": " athāpyekasya darśanāccheṣeṣu va4itvalābhādekābhisamayaṃ brūyānna doṣaḥ syāt /",
    "T07vakobhau:12165": " antarā tu vyutthānamasti nāstīti vicāryaṃ syāt /",
    "T07vakobhau:12166": " atha punarbrūyāt duḥkhameva parijānansamudayaṃ prajahāti nirodhaṃ sākṣāt karoti mārgaṃ bhāvayati",
    "T07vakobhau:12167": " ata ikābhisamaya iti /",
    "T07vakobhau:12168": " evamapi na doṣaḥ syādekasya darśane śeṣāṇāṃ kāryābhisamayavacanāt /",
    "T07vakobhau:12169": " darśanābhisamayaṃ tu prati sūtre satyānāṃ krameṇābhisamaya ukto lakṣyate /",
    "T07vakobhau:12170": " \"nahaiva gṛhapate satyānāmekābhisamayo 'pi pūrvābhisayaya\" iti vistareṇa sadṛṣṭāntāni trīṇi sūtrāṇi /",
    "T07vakobhau:12171": " \"yo duḥkhe niṣkāṅkṣo nirvicikitso buddhe 'pi sa\" iti sūtrādekābhisamaya iti cet /",
    "T07vakobhau:12172": " na /",
    "T07vakobhau:12173": " asaṃmudācārāvaśyaṃprahāṇābhisaṃdhivacanāt /",
    "T07vakobhau:12174": " ya eṣauktaḥ ṣoḍhaśacittako 'bhisamayaḥ",
    "T07vakobhau:12175": " so 'gradharmaikabhūmikaḥ // VAkK_6.27 //",
    "T07vakobhau:12176": " yadbhūmiko 'gradharmastadbhūmikānyetāni ṣoḍaśa cittāni /",
    "T07vakobhau:12177": " ta punaḥ ṣaḍbhūmikā ityuktaṃ prāk /",
    "T07vakobhau:12178": " kasmāt punaḥ kṣāntayo jñānāni cavaśyaṃ bhavanti /",
    "T07vakobhau:12179": " yasmāt",
    "T07vakobhau:12180": " kṣāntijñānānyanantarya muktimārgā yathākramam /",
    "T07vakobhau:12181": " anantaryamārgāḥ kṣāntayaḥ kleśaprāptivicchedaṃ pratyantarayitumaśakyatvāt",
    "T07vakobhau:12182": " vimuktimārgāstu jñānāni /",
    "T07vakobhau:12183": " kleśaprāptivimuktānāṃ visaṃyogaprāptisahotpādāt /",
    "T07vakobhau:12184": " ata ubhayairavaśyaṃ bhavitavyam /",
    "T07vakobhau:12185": " dvābhyāṃ cauraniṣkāsanakapāṭapidhānavat /",
    "T07vakobhau:12186": " yadi punardvitīyenānantaryamārgeṇaiva saha visaṃyogaprāptirutpadyeta kiṃ syāt /",
    "T07vakobhau:12187": " prahīṇavicikitsaṃ jñānaṃ tatraivālambane notpannaṃ syāt /",
    "T07vakobhau:12188": " kṣāntibhiḥ kleśaprahāṇānnava saṃyojananikāyā jñānavadhyā iti śāstravirodha iti cet /",
    "T07vakobhau:12189": " na /",
    "T07vakobhau:12190": " kṣāntīnāṃ jñānaparivāratvāt /",
    "T07vakobhau:12191": " rājaparivārakṛtasya rājakṛtavyapadeśavat /",
    "T07vakobhau:12192": " kiṃ punaḥ sarvāṇi ṣoḍaśacittāni satyadarśanāddarśanamārgaḥ /",
    "T07vakobhau:12194": " kiṃ tarhi /",
    "T07vakobhau:12195": " adṛṣṭadṛṣṭerdṛṇṭṅmārgastatra pañcadaśa kṣaṇāḥ // VAkK_6.28 //",
    "T07vakobhau:12196": " duḥkhadharmajñānakṣāntimārabhya yāvat mārge 'nvayajñāna kṣāntirete pañcadaśa kṣāṇā darśanamārgaḥ",
    "T07vakobhau:12197": " ki kāraṇam /",
    "T07vakobhau:12198": " adṛṣṭasatyadarśanāt /",
    "T07vakobhau:12199": " ṣoḍaśe tu nāstyapoūrvaṃ dravyamiti /",
    "T07vakobhau:12200": " yathādraṣṭābhyasanādbhāvanāmārga eva /",
    "T07vakobhau:12201": " nanu ca tenāṣyadṛṣṭaṃ paśyati mārge 'nvayajñānakṣāntim /",
    "T07vakobhau:12202": " satyaṃ prati cintā na kṣaṇam /",
    "T07vakobhau:12203": " na hi kṣaṇenādṛṣṭena satyamadṛṣṭaṃ bhavati /",
    "T07vakobhau:12204": " yathā naikena luṅgenālūnena dedāramalūnaṃ bhavati /",
    "T07vakobhau:12205": " phalatvādaṣṭajñānaṣoḍaśākārabhāvanāt pūrvamārgavihāneḥ pravandhikatvācca mārgānvayajñānaṃ bhāvanāmārgaḥ /",
    "T07vakobhau:12206": " aparihāṇistudarśanaheyakleśaprahāṇasaṃdhāraṇāt /",
    "T07vakobhau:12207": " ata eva darśanamārga iti cet /",
    "T07vakobhau:12208": " na /",
    "T07vakobhau:12209": " atiprasaṅgāt /",
    "T07vakobhau:12210": " sapta jñānāni kasmāddarśanamārgaḥ /",
    "T07vakobhau:12211": " darśanasyāsamāptatvāt /",
    "T07vakobhau:12212": " na hi sarvaṃ satyadarśanaṃ samāptamiti tadantarālatvāttanyappi darśanamārgaḥ /",
    "T07vakobhau:12213": " uktaṃ yathā darśanamārgo bhāvanāmārga ścotpadyate /",
    "T07vakobhau:12214": " yathedānīmutpannāryamārgāṇāṃ pudgalānāṃ vyavasthānaṃ tathā vakṣyāmaḥ /",
    "T07vakobhau:12215": " ya ete darśanamārgasvabhāvāḥ pañcādaśa kṣaṇa uktā veditavyau",
    "T07vakobhau:12216": " mṛdutīkṣṇendriyau teṣu śraddhādharmānusariṇau /",
    "T07vakobhau:12217": " mṛddhindriyastesu vartamānaḥ śraddhānusārītyucyate /",
    "T07vakobhau:12218": " tīkṣṇendriyo dharmānusārīti /",
    "T07vakobhau:12219": " śraddhayānusāraḥ śraddhānusāraḥ /",
    "T07vakobhau:12220": " so 'syāstīti śraddhānusārī /",
    "T07vakobhau:12221": " śraddhayānusartuṃ śīlamasyeti vā /",
    "T07vakobhau:12222": " pūrvaṃ parasaṃpratyayenārthānusaraṇāt /",
    "T07vakobhau:12223": " evaṃ dharmānusārī /",
    "T07vakobhau:12224": " pūrvaṃ svayameva sūtrādibhirdharmairarthānusaraṇāt /",
    "T07vakobhau:12225": " tau punaḥ",
    "T07vakobhau:12226": " ahīnabhāvanāheyau phalādyapratipannakau // VAkK_6.29 //",
    "T07vakobhau:12227": " phalānāmādyaṃ srota āpattiphalaṃ sarvaphalaprāptau tasya prathamatvāt /",
    "T07vakobhau:12228": " tāveva śraddhādharmānusāriṇau yadi pūrvaṃ laukikena mārgeṇāprahīṇabhāvanāheyau bhavataḥ sakalavandhanau to srota āpattiphalapratipannakāvucyete /",
    "T07vakobhau:12229": " yāvat pañcaprakāraghnau",
    "T07vakobhau:12230": " yadi pūrvaṃ laukikena mārgeṇa kāmāvacarāṇaṃ bhāvanāheyānāṃ yāvat pañca prakārāḥ prahīṇā bhavanti",
    "T07vakobhau:12231": " tathaiva prathamaphalapratīpannakāvucyete /",
    "T07vakobhau:12232": " dvitīye 'rvāṅnavakṣayāt /",
    "T07vakobhau:12233": " dvītīyanimittaṃ dvitīye /",
    "T07vakobhau:12234": " yadi tayostasmāt pareṇa ṣaṭ saptāṣṭau vā prakārāḥ pūrvaprahīṇā bhavanti /",
    "T07vakobhau:12235": " dvau tau dvitīyaphalapratipannakāvucyete /",
    "T07vakobhau:12236": " katamacca dvitīyam /",
    "T07vakobhau:12237": " sakṛdāgāmiphalam /",
    "T07vakobhau:12238": " kāmādviraktāburdhva vā tṛtīyapratipannakau // VAkK_6.30 //",
    "T07vakobhau:12239": " yadi punarnavamasyāpi prakārasya prahāṇāt kāmadhātorvītarāgau bhavata ūrdhvaṃ vā yāvadākiñcanyāyatanāt tau tṛtīya pratīpannakāvucyete /",
    "T07vakobhau:12240": " katamacca tṛtīyam /",
    "T07vakobhau:12241": " anāgāmiphalam /",
    "T07vakobhau:12242": " ṣoḍaśe tu phalasthau tau yatra yaḥ pratipannakaḥ /",
    "T07vakobhau:12243": " ṣoḍaśe tu citta utpanne tau na punaḥ śraddhādharmānusāriṇāvucyete /",
    "T07vakobhau:12244": " nāpi pratipannakau /",
    "T07vakobhau:12245": " kiṃ tarhi /",
    "T07vakobhau:12246": " phalastho /",
    "T07vakobhau:12247": " yatra phale yaḥ pratipannako bhūtaḥ sa tadānīṃ tatra phalasthito bhavati /",
    "T07vakobhau:12248": " srota āpattiphale sakṛdāgāmiphale vā anāgāmiphale vā /",
    "T07vakobhau:12249": " arhattvaṃ tu na śakyamāditaḥ prāptum /",
    "T07vakobhau:12250": " darśanamārgeṇa bhāvanāheyānāmaprahāṇāt /",
    "T07vakobhau:12251": " pūrvaṃ ca bhavāgravairāgyāsaṃbhavāt /",
    "T07vakobhau:12252": " śraddhādhimuktadṛṣṭacyāptau mṛdutokṣṇendriyau tadā // VAkK_6.31 //",
    "T07vakobhau:12253": " tasminkāle yo mṛdvindriyaḥ śraddhānusāripūrvī sa śraddhādhimukta ityucyate",
    "T07vakobhau:12254": " yastīkṣṇendriyo dharmānusāripūrvī sa dṛṣṭiprāpta ityucyate /",
    "T07vakobhau:12255": " śraddhāprajñādhikatvenādhimokṣadṛṣṭiprabhāvitatvāt /",
    "T07vakobhau:12256": " kiṃ punaḥ kāraṇaṃ prahīṇapañcaprakāro 'pi ṣoḍaśe citte srota āpanna evocyate na sakṛdāgāmiphalapratipannakaḥ",
    "T07vakobhau:12257": " yasmāt",
    "T07vakobhau:12258": " phale phalaviśiṣṭasya lābho mārgasya nāstyanaḥ /",
    "T07vakobhau:12259": " nāprayukto viśeṣāya phalasthaḥ pratipannakaḥ // VAkK_6.32 //",
    "T07vakobhau:12260": " phale hi labhyamāne phalaviśiṣṭo mārgo na labhyata ityeṣa niyamaḥ /",
    "T07vakobhau:12261": " ataḥ phalastho yāvanna viśeṣāya prayujyate phalāntaraprāptau tāvat pratipannako nocyate /",
    "T07vakobhau:12262": " evamanyatrāpi phale veditavyam /",
    "T07vakobhau:12263": " yastu tṛtīyadhyānavītarāgo 'dharāṃ bhūmi niśritya niyāmamavakrāmati so",
    "T07vakobhau:12264": " 'vaśyaṃ phalaviśiṣṭaṃ mārga saṃmukhīkaroti /",
    "T07vakobhau:12265": " anyathā hi sa tasmādūrdhvopapannaḥ sukhendriyeṇāsamanvāgataḥ syāt /",
    "T07vakobhau:12266": " evaṃ tāvadbhūyaḥ kāmavītarāgāṇāṃ niyāmāvakrāntau pudgalavyavasthānam /",
    "T07vakobhau:12267": " ānupūrvikaṃ tu vaktavyam /",
    "T07vakobhau:12268": " ata idaṃ tāvadvacyavasthāpyate /",
    "T07vakobhau:12269": " yathaite kāmadhātau navaprakārāḥ kleśā upadiṣṭā evaṃ",
    "T07vakobhau:12270": " navaprakārā doṣā hi bhūmau bhūmau",
    "T07vakobhau:12271": " yāvadbhavāgre /",
    "T07vakobhau:12272": " yathā ca doṣāḥ",
    "T07vakobhau:12273": " tathā guṇāḥ /",
    "T07vakobhau:12274": " tatpratipakṣā apyānantaryavimuktimārgākhyā guṇā bhūmau bhūmau navaprakārā eva /",
    "T07vakobhau:12275": " kathaṃ kṛtvā /",
    "T07vakobhau:12276": " mṛdumadhyādhimātrāṇāṃ punarmṛdvādibhedataḥ // VAkK_6.33 //",
    "T07vakobhau:12277": " mṛdumadhyādhimātrā hi trayo mūlaprakārāḥ /",
    "T07vakobhau:12278": " teṣāṃ punaḥ pratyekaṃ mṛdumadhyādhimātratvena trividhatvāt nava vyavasthāpyante /",
    "T07vakobhau:12279": " tadyathā mṛdumṛduḥ prakāro mṛdumadhyo mṛdvadhimātro madhyamṛdurmadhyamadhyo madhyādhimātro",
    "T07vakobhau:12280": " 'dhimātrādhimātraśceti /",
    "T07vakobhau:12281": " tatra mṛdumṛdunāmārgeṇādhimātrādhimātrasya kleśasya prahāṇam /",
    "T07vakobhau:12282": " evaṃ yāvadadhimātrādhimātreṇa mṛdumṛdoḥ /",
    "T07vakobhau:12283": " ādita evādhimātramārgasaṃbhavādutpannādhimātramārgasya cādhimātrakleśāsaṃbhavāt audāriko hi malaścelātpūrvaṃ nirdūyate paścāt sūkṣmaḥ /",
    "T07vakobhau:12284": " audārikaṃ ca tamaḥ sūkṣmeṇālokena hanyate sūkṣmaṃ cādhimātreṇetyeṣa dṛṣṭāntayogaḥ /",
    "T07vakobhau:12285": " śuklā hi dharmā valavanto durbalāstu kṛṣṇāḥ /",
    "T07vakobhau:12286": " kṣaṇikamṛdukenāpyāryamārgeṇānādisaṃsāraparaṃparāpyāyitādhimātrāṇāṃ kleśānāmunmūlatvāt /",
    "T07vakobhau:12287": " bahukālasaṃvarddhitānāṃ doṣāṇāṃ trivṛtkarṣavat kṣaṇikālpapradīpamahātamopaghātavacya /",
    "T07vakobhau:12288": " evaṃ navaprakāreṣu kleśeṣu sarvatra",
    "T07vakobhau:12289": " akṣīṇabhāvanāheyaḥ phalasthaḥ saptakṛtparaḥ /",
    "T07vakobhau:12290": " yasya hi phalasthasyaiko 'pi bhāvanāheyaḥ prakāro 'prahīṇaḥ sa srota āpanaḥ /",
    "T07vakobhau:12291": " saptajanmāni karotīti saptakṛta /",
    "T07vakobhau:12292": " paraḥ sarvāntyaḥ /",
    "T07vakobhau:12293": " na hi sarvasaptakṛditi /",
    "T07vakobhau:12294": " saptakṛtvaḥparama iti sūtrapāṭhaḥ /",
    "T07vakobhau:12295": " saptakṛtvaḥ paramaṃ janmā 'syetyarthaḥ /",
    "T07vakobhau:12296": " prakarṣe paramaśabdaḥ /",
    "T07vakobhau:12297": " nirvāṇasroto hi mārgastena tatra gamanāt /",
    "T07vakobhau:12298": " tadasāvāpanna āgataḥ prāpta iti srota āpannaḥ /",
    "T07vakobhau:12299": " kathamāpannaḥ /",
    "T07vakobhau:12300": " ādyamārgalābhāccet aṣṭamako 'pi syāt /",
    "T07vakobhau:12301": " ādyaphalalābhāccet bhūyo vītarāgo 'pi syāt /",
    "T07vakobhau:12302": " kāmavītarāgaḥ /",
    "T07vakobhau:12303": " sarvaphalaprāpiṇamadhikṛtyādyaphalalābhāt /",
    "T07vakobhau:12304": " kiṃ punaḥ kāraṇaṃ sa eva nāṣṭamakaḥ /",
    "T07vakobhau:12305": " pratipannakaphalamārgalābhāt darśanabhāvanāmārgalābhāt sakalasroto",
    "T07vakobhau:12306": " 'bhisamayācca mārgānvayajñāne /",
    "T07vakobhau:12307": " sa eva tasmādanyānsaptopapattibhavānmanuṣyeṣu pratisaṃdadhāti saptāntarābhavān /",
    "T07vakobhau:12308": " evaṃ deveṣvityaṣṭāviṃśatiyavān pratisaṃdadhāti /",
    "T07vakobhau:12309": " saptakasāmānyāttu saptakṛtvaḥ /",
    "T07vakobhau:12310": " parama uktaḥ /",
    "T07vakobhau:12311": " saptasthānakauśalasaptaparṇavaditi vaibhāṣikāḥ /",
    "T07vakobhau:12312": " yattarhhi sūtra uktaṃ \"asthānamanavakāśo yaddaṣṭisaṃpannaḥ pudgalo 'ṣṭamaṃ",
    "T07vakobhau:12313": " bhavamabhinirvartayiṣyati /",
    "T07vakobhau:12314": " nedaṃ sthānaṃ vidyata\" iti /",
    "T07vakobhau:12315": " ekasyāṃ gatāvityabhiprāyaḥ /",
    "T07vakobhau:12316": " yathārutaṃ vā kalpyamāne 'ntarābhavo 'pi na syāt evamapyūredhvasrotaso",
    "T07vakobhau:12317": " bhavāgraparamasyaikasyāṃ gatāvaṣṭama upapattibhāvo na prāpnoti /",
    "T07vakobhau:12318": " kāmadhātvabhi saṃdhivacanādadoṣaḥ /",
    "T07vakobhau:12319": " kimatra jñāpakaṃ sūtraṃ yuktirvā /",
    "T07vakobhau:12320": " iha caiva kiṃ jñāpakaṃ pratyekaṃ devamanuṣyeṣu saptakṛtvo na pounarubhayeṣveva saptakṛtva iti /",
    "T07vakobhau:12321": " evaṃ hi paṭhacyate /",
    "T07vakobhau:12322": " \"saptakṛtvo devāśca manuṣyāśce\"ti /",
    "T07vakobhau:12323": " pratyekamapi tu kāśyapīyāḥ paṭhanti /",
    "T07vakobhau:12324": " \"saptakṛtvo devān saptakṛtvo manuṣyāni\"ti /",
    "T07vakobhau:12325": " nātrābhiniveṣṭavyam /",
    "T07vakobhau:12326": " yaśca manuṣyesu srota āpanno bhavati sa tānevāgamya parinirvāti /",
    "T07vakobhau:12327": " yo deveṣu sa tāneva /",
    "T07vakobhau:12328": " kiṃ punaḥ kāraṇamaṣṭamaṃ bhavaṃ nābhinirvartayati /",
    "T07vakobhau:12329": " tāvatā kakalenāvaśyaṃ saṃtatiparipākāt /",
    "T07vakobhau:12330": " mārgo hi sa tajjātīyaḥ /",
    "T07vakobhau:12331": " saptapadāśīviṣa daṣṭavaccāturthakajvaravacca /",
    "T07vakobhau:12332": " saptasaṃyojanāvaśeṣatvācca /",
    "T07vakobhau:12333": " dve avarabhāgīye pañca cordhvabhāgīyānīti /",
    "T07vakobhau:12334": " antareṇāpyāryamārgaṃ saṃmukhīkurvāṇo na parinirvāti /",
    "T07vakobhau:12335": " tāvat bhavavedanīyasya karmaṇo valādhānāt /",
    "T07vakobhau:12336": " asati buddhotpādagrahastha evārhattvaṃ prāpnoti /",
    "T07vakobhau:12337": " agāraṃ tu pounarnādhyāvasati /",
    "T07vakobhau:12338": " dharmatāpratilambhikaṃ tu bhikṣuliṅga pratilabhate /",
    "T07vakobhau:12339": " anyāśramikaṃ liṅgenetyapare /",
    "T07vakobhau:12340": " kasmādavinipātakadharmā bhavati /",
    "T07vakobhau:12341": " tadgāmi karmānupacayādupacitavipākadānavaiguṇyācca saṃtaterbalavatkuśalā dhivāsanātprayogāśayaśuddhitaḥ",
    "T07vakobhau:12342": " apāyanipāte tu karmaṇyasau kṣāntimapi notpādayet /",
    "T07vakobhau:12343": " āha cātra",
    "T07vakobhau:12344": " \"kṛtvā budho 'lpamapi pāpamadhaḥ prayāti kṛtvā budho mahadapi prajahātyanartham majjanyadho 'lpamapi vāriṇi saṃhataṃ hi",
    "T07vakobhau:12345": " pātrikṛtaṃ mahadapi plavate tadeva\" iti /",
    "T07vakobhau:12346": " duḥkhasyāntaṃ karotīti ko duḥkhasyāntaḥ /",
    "T07vakobhau:12347": " yasmāt pareṇa duḥkhaṃ nāsti /",
    "T07vakobhau:12348": " apratisaṃdhikaṃ duḥkhaṃ karotītyarthaḥ /",
    "T07vakobhau:12349": " athavā nirvāṇamantaḥ /",
    "T07vakobhau:12350": " kathaṃ nirvāṇaṃ karoti /",
    "T07vakobhau:12351": " tatprāptivivandhāpanayanāt /",
    "T07vakobhau:12352": " yathākāśaṃ kuru maṇḍapaṃ pātayeti bhavanti vaktāraḥ /",
    "T07vakobhau:12353": " anyo 'pi ca syātsaptakṛtvaḥ paramo na tu niyata iti nocyate /",
    "T07vakobhau:12354": " evaṃ tāvadakṣīṇabhāvanāheyaḥ phalasthaḥ saptakṛtvaḥ paramo bhavati /",
    "T07vakobhau:12355": " tricaturvidhamuktastu dvitrijanmā kulaṅkulaḥ // VAkK_6.34 //",
    "T07vakobhau:12356": " sa eva srota āpannastribhiḥ /",
    "T07vakobhau:12357": " kleśaprahāṇatastricatuḥporakāraprahīṇatvāt /",
    "T07vakobhau:12358": " indriyatastatpratipakṣānāsravendriyalābhāt /",
    "T07vakobhau:12359": " janmato dvitrijanmāvaśeṣatvāt /",
    "T07vakobhau:12360": " śloke tu dvayorgrahaṇaṃ srota āpannasya paścātprahīṇe sati tatpratipakṣānāsravendriyasyānuktasiddhatvāt",
    "T07vakobhau:12361": " janma tu kadācidalpīyaḥ syāt /[35715]",
    "T07vakobhau:12362": " pareṇa bhavyatvād /",
    "T07vakobhau:12363": " ato 'sya grahaṇam /",
    "T07vakobhau:12364": " kasmānna pañcaprakāraprahāṇāt /",
    "T07vakobhau:12365": " tatprahāṇe ṣaṣṭhasyāvaśyaṃ prahāṇāt nahi tasyaikaḥ prakāraḥ phalaṃ vighnayituṃ samarthaḥ /",
    "T07vakobhau:12366": " ekavīcikasyeva dhātvanatikramāt /",
    "T07vakobhau:12367": " sa eva kulaṅkulo dvividhaḥ /",
    "T07vakobhau:12368": " devakulaṅkulo yo deveṣa dve trīṇi vā kulāni saṃśritya parinirvāti tatra vā 'nyatra vā devanikāye",
    "T07vakobhau:12369": " manuṣyakulaṅkulo yo manuṣyeṣu tatra vā 'nyatra va dvīpe parinirvāti /",
    "T07vakobhau:12370": " sa eva punaḥ phalasthaḥ",
    "T07vakobhau:12371": " āpañcamaprakāraghno dvitīyapratīpannakaḥ /",
    "T07vakobhau:12372": " yasya phalasthasyaikaprakāroyāvatpañcamaḥ prahīṇo bhavati asau dvitīyaphalapratipannako veditavyaḥ",
    "T07vakobhau:12373": " kṣīṇaṣaṣṭhaprakārastu sakṛdāgāmyasau punaḥ // VAkK_6.35 //",
    "T07vakobhau:12374": " dvitīyaphalaprāpto bhavati /",
    "T07vakobhau:12375": " devān gatvā sakṛnmanuṣyalokāgamanātsakṛdāgāmī /",
    "T07vakobhau:12376": " pareṇa janmāghāvāt /",
    "T07vakobhau:12377": " rāgadveṣamohānāṃ ca tanutvādityucyate /",
    "T07vakobhau:12378": " mṛduprakārāvaśeṣatvāt /",
    "T07vakobhau:12379": " sa eva punaḥ phalasthaḥ /",
    "T07vakobhau:12380": " kṣīṇasaptāṣṭadoṣāṃśa ekajanmaikavīcikaḥ /",
    "T07vakobhau:12381": " tṛtīyapratipannaśca",
    "T07vakobhau:12382": " tribhiḥ kāraṇaiḥ /",
    "T07vakobhau:12383": " sa eva sakṛdāgāmyekavīcido veditavyaḥ /",
    "T07vakobhau:12384": " saptāṣṭaprakāraprahāṇāt /",
    "T07vakobhau:12385": " tatpratipakṣānāsravendriyalābhādekajanmāvaśeṣatvāt /",
    "T07vakobhau:12386": " kathamasyaikaḥ prakāraḥ phalaṃ vidhnayitum śaknoti /",
    "T07vakobhau:12387": " dhātvatikramāt /",
    "T07vakobhau:12388": " avasthātraye hi karmāṇi vidhnāyopatiṣṭhanta\" ityuktaṃ prāk /",
    "T07vakobhau:12389": " yathā karmāṇyevaṃ kleśā api veditavyā iti /",
    "T07vakobhau:12390": " vipākaniḥṣyandaphalabhūmyatikramāt /",
    "T07vakobhau:12391": " vīcirnāmāntaraṃ tasya caikajamavyavahitatvāt nirvāṇasya ekakleśaprakāravyavahitatvādvā 'nāgāmiphalasyaiko vīcirasyetyekavīcikaḥ /",
    "T07vakobhau:12392": " tṛtīyaphalapratipannakaścaikavīciko veditavyaḥ prahīṇasaptāṣṭaprakāraḥ /",
    "T07vakobhau:12393": " pūrvaprahīṇaprakārastu phalaprāptau na tāvatkulaṅkulo bhavatyekavīciko vā yāvatphalaviśiṣṭo mārgo na samukhīkṛtaḥ /",
    "T07vakobhau:12394": " so 'nāgāmī navakṣayāt // VAkK_6.36 //",
    "T07vakobhau:12395": " sa evapunaḥ phalastho navaprakāraprahāṇādanāgāmī upadiṣṭaḥ /",
    "T07vakobhau:12396": " kāmadhātvanāgamanāt /",
    "T07vakobhau:12397": " \"pañcānāmavarabhāgīyānāṃ saṃyojanānāṃ prahāṇādi\"tyucyate prahāṇasaṃkulanāt",
    "T07vakobhau:12398": " avaśyaṃ dve trīṇi vā pūrvaṃ prahīṇāni bhavanti /",
    "T07vakobhau:12399": " so 'ntarotpannasaṃskārāsaṃskāraparinirvṛtiḥ /",
    "T07vakobhau:12400": " ūrdhvasrotāśca",
    "T07vakobhau:12401": " antarā parinirvṛtirasyetyantarāparinirvṛtiḥ /",
    "T07vakobhau:12402": " evamutpannasya saṃskāreṇāsaṃskāreṇeti yojyam /",
    "T07vakobhau:12403": " sa evānāgāmī punaḥ pañcadhā bhavati /",
    "T07vakobhau:12404": " antarāparinirvāyī yo 'ntarābhave parinirvāti /",
    "T07vakobhau:12405": " upapadyaparinirvāyī ya upapannamātrī na cirāt parinirvātyabhiyuktavāhimārgatvāt /",
    "T07vakobhau:12406": " sopadhiśeṣanirvāṇena /",
    "T07vakobhau:12407": " so 'ppi nirūpadhiśeṣeṇetyapare /",
    "T07vakobhau:12408": " nāyurutsargāvaśitvāt /",
    "T07vakobhau:12409": " sābhisaṃskāraparinirvāyī kila upapadyāprati prasrabdhaprayogaḥ /",
    "T07vakobhau:12410": " sābhisaṃskāraṃ parinirvātyabhiyuktāvāhimārgatvāt /",
    "T07vakobhau:12411": " anabhisaṃskāraparinirvāyī tvaṃnabhisaṃskāreṇābhiyogavāhimārgābhāvāt /",
    "T07vakobhau:12412": " saṃskṛtāsaṃskṛtālambanamārganirvāṇādityapare /",
    "T07vakobhau:12413": " tattu na /",
    "T07vakobhau:12414": " atiprasaṅgāt /",
    "T07vakobhau:12415": " sūtre tvanābhisaṃskāraparinirvāyī pūrva paṭhacyate /",
    "T07vakobhau:12416": " tathaiva ca yujyate /",
    "T07vakobhau:12417": " vāhyavāhimārgayoranabhisaṃskārābhisaṃskārasādhyatvādayatnayatnaprāptitaḥ /",
    "T07vakobhau:12418": " upapadyaparinirvāyiṇastu vāhitaro 'dhimātrataraśca mārgo mṛdutarāścānuśayā iti /",
    "T07vakobhau:12419": " ūrdhvasrotā yasyordhvaṃ gatirna tatriva parinirvāṇaṃ yatropapannaḥ /",
    "T07vakobhau:12420": " sroto gatirityeko 'rthaḥ /",
    "T07vakobhau:12421": " sa dhyāne vyavakīrṇo 'kaniṣṭhagaḥ // VAkK_6.37 //",
    "T07vakobhau:12422": " ūrdhvasrotā dvivadho hetutaḥ phalataśca /",
    "T07vakobhau:12423": " hetuto vyavakorṇāvyavakīrṇadhyānatvāt /",
    "T07vakobhau:12424": " phalato 'kaniṣṭhabhavāgraparamatvāt tatra yena dhyānaṃ vyavakīrṇaṃ so 'kaniṣṭhān gatvā parinirvāti /",
    "T07vakobhau:12425": " sa pluto 'rdhaplutaḥ sarvacyutaśca",
    "T07vakobhau:12426": " sa punareṣo 'kaniṣṭhaparama ūrdhvaṃsrotāstrividhaḥ /",
    "T07vakobhau:12427": " plutādibhedāt /",
    "T07vakobhau:12428": " tatra pluto nāma ya iha dhyānāni vyayakīrya dhyānacyāt oparihīṇaṃ prathamaṃ dhyānamāsvādya brahmakāyikeṣūpapannaḥ pūrvābhyāsavaśāccaturthaṃ dhyānaṃ vyavakīrya tasmāt pracyuto 'kaniṣṭheṣūpapadyate eṣa himadhyānimajjanāt plutaḥ /",
    "T07vakobhau:12429": " ardhpluto nāma yastataḥ śuddhāvāseṣūpapadya madhyādekamapi sthānāntaraṃ vilaṅghacyākaniṣṭhān praviśati /",
    "T07vakobhau:12430": " mahābrahmasvāryo nopapadyate dṛṣṭisthānatvādekanāyakatvācceti /",
    "T07vakobhau:12431": " sarvacyuto nāma yaḥ sarvāṇi sthānāntarāṇi saṃcaryākaniṣṭhān praviśati /",
    "T07vakobhau:12432": " na ca dakācidanāgāmī /",
    "T07vakobhau:12433": " tatraivolpatyāyatane dvitīyaṃ janmābhinirvartayati /",
    "T07vakobhau:12434": " viśeṣagāmitvāt /",
    "T07vakobhau:12435": " evaṃ cāsya paripūrṇamanāgāmitvaṃ bhavati /",
    "T07vakobhau:12436": " yatropapannastasyādhastatra cātyantamanāgamanāt /",
    "T07vakobhau:12437": " evaṃ tāvaddhacyāne vyavakīrṇe 'kaniṣṭago veditavyaḥ /",
    "T07vakobhau:12438": " tataḥ",
    "T07vakobhau:12439": " anyo bhavāgragaḥ /",
    "T07vakobhau:12440": " avyavakīrṇadhyāna ūrdhvaṃsrotā bhavāgraniṣṭho bhavati /",
    "T07vakobhau:12441": " sa hi samāpattyantarāṇyāsvādayan sarvasthānāntareṣūpapadyāpraviśyaiva śuddhāvasānārupyakramotpattito bhavāgraṃ gatvā parinirvāti /",
    "T07vakobhau:12442": " śamathacarito hyeṣaḥ /",
    "T07vakobhau:12443": " pūrvakastu vipaśyanācaritaḥ /",
    "T07vakobhau:12444": " antarāpi tu parinirvāṇamūrdhvaṃsrotaso yujyamānaṃ paśyāmaḥ /",
    "T07vakobhau:12445": " akaniṣṭhabhavāgraparamatvaṃ tu pareṇa gatyabhāvādyathā sapta kṛtvaḥparamatvaṃ srota āpannasyeti",
    "T07vakobhau:12446": " ime tāvat pañca rupopagā anāgāminaḥ /",
    "T07vakobhau:12447": " ārugyagaścaturdhānyaḥ",
    "T07vakobhau:12448": " anya ārupyago 'nāgāmī yo rūpavītarāga itaścacyutvārupyeṣupapadyate /",
    "T07vakobhau:12449": " sa punaścaturvidha upapadyādiparinirvāyibhedāt /",
    "T07vakobhau:12450": " ta ete ṣaḍanāgāmino bhavanti /",
    "T07vakobhau:12451": " tataḥ",
    "T07vakobhau:12452": " iha nirvāpako 'paraḥ // VAkK_6.38 //",
    "T07vakobhau:12453": " ihaiva janmanyaparaḥ parinirvāti /",
    "T07vakobhau:12454": " sa dṛṣṭadharmaparinirvāyo saptamaḥ /",
    "T07vakobhau:12455": " punastrīṃstrividhān kṛtvā nava rupopagāḥ smṛtāḥ /",
    "T07vakobhau:12456": " punastrayāṇāmanāgāmināṃ tridhā bhedādrūpopagā navānāgāmino bhavanti /",
    "T07vakobhau:12457": " katameṣāṃ trayāṇām /",
    "T07vakobhau:12458": " antaropapadyaparinirvāyiṇorurdhvasrotasaśca /",
    "T07vakobhau:12459": " kathaṃ tridhābhedāt /",
    "T07vakobhau:12460": " antarāparinirvāyiṇastāvadāśvanāśuciraparinirvāṇāt dṛṣṭāntatrayeṇa /",
    "T07vakobhau:12461": " upapadyaparinirvāyiṇa upapadyābhisaṃskārānabhisaṃskāraparinirvāṇāt /",
    "T07vakobhau:12462": " sarve hyete trayo 'pyupapanna parinirvāṇādupapadyaparinirvāyiṇaḥ /",
    "T07vakobhau:12463": " ūrdhvaṃsrotasaḥ plutādibhedāt /",
    "T07vakobhau:12464": " sarveṣāṃ vā trayāṇāmāśvanāśuciraparinirvāṇāditi tritvam /",
    "T07vakobhau:12465": " tadviśeṣaḥ punaḥ karmakleśendriyaviśeṣataḥ // VAkK_6.39 //",
    "T07vakobhau:12466": " teṣāṃ punastrayāṇāṃ navānāṃ cānāgāmināṃ karmakleśenriyaviśeṣādviśeṣaḥ /",
    "T07vakobhau:12467": " trayāṇāṃ tāvadabhinirvṛttyupapadyāparaparyāyavedanīyakarmopacitatvādyathākramaṃ mṛdumadhyādhimātra kleśasamudācāra tvādadhimātramadhyamudvindriyatvācca /",
    "T07vakobhau:12468": " teṣāmapi navānāṃ prtyekamata eva yathāyogaṃ viśeṣaḥ /",
    "T07vakobhau:12469": " prathamayostrikayoḥ kleśendriyaviśeṣāt pūrvavat /",
    "T07vakobhau:12470": " paścimasya trikasyāparaparyāyavedanīyakarmaviśeṣācceti /",
    "T07vakobhau:12471": " ta ete navaprakārakleśendriyatvānnavānāgāmino bhavanti /",
    "T07vakobhau:12472": " kathaṃ tarhi sūtre sapta satpuruṣagatayo deśitāḥ /",
    "T07vakobhau:12473": " ūrdhvaṃsroturabhedena sapta sadgatayo matāḥ /",
    "T07vakobhau:12474": " ūrdhvaṃ sravaṇadharmā ūrdhvaṃsrotā /",
    "T07vakobhau:12475": " tasyābhedanirdeśātsapta satpuruṣagatayaḥ sūtre 'bhihitāḥ /",
    "T07vakobhau:12476": " kasmāt punaretā eva satpuruṣagatayo nānyāḥ śaikṣagatayaḥ /",
    "T07vakobhau:12477": " etā hi gatayo yeṣāṃ teṣāṃ satyeva karmāṇi vṛttiḥ kuśale asatyavṛttirakuśale /",
    "T07vakobhau:12478": " etāśca gatīrgatānāṃ na punaḥ pratyāgatirasti /",
    "T07vakobhau:12479": " natvetadyathoktamanyatrāsti /",
    "T07vakobhau:12480": " ataḥ",
    "T07vakobhau:12481": " sadasadvṛttyavṛttibhyāṃ gatāopratyāgateśca tāḥ // VAkK_6.40 //",
    "T07vakobhau:12482": " sapta satpuruṣagatayo nānyā iti /",
    "T07vakobhau:12483": " yattarhi sūtre evoktaṃ \"satpuruṣāḥ katamaḥ /",
    "T07vakobhau:12484": " śaikṣyaḥ samyagdṛṣṭacyā samanvāgata\" iti vistaraḥ /",
    "T07vakobhau:12485": " anyeṣāmapyasti poāryāyikaṃ satpuruṣatvam /",
    "T07vakobhau:12486": " pañcavidhasya pāpasyātyantamakaraṇasaṃvarapratilambhāt prāyeṇākuśalaprahāṇācca /",
    "T07vakobhau:12487": " yeṣāṃ tu niṣparyāyeṇa teṣāmihādhhikāraḥ /",
    "T07vakobhau:12488": " kiṃ punaḥ parivṛttajanmano 'pyanāgāmina eṣa bhedo 'sti /",
    "T07vakobhau:12489": " yasmāt",
    "T07vakobhau:12490": " na parāvṛttajanmāryaḥ kāme dhātvantaropagaḥ /",
    "T07vakobhau:12491": " kāmadhātau parāvṛttajanmāntara āryo na dhātvantaraṃ gacchati /",
    "T07vakobhau:12492": " anāgāmi phalaṃ prāpya tatraiva janmani parinirvāṇāt /",
    "T07vakobhau:12493": " rūpadhātau tu parāvṛttajanma kadācidārupyānpraviśati /",
    "T07vakobhau:12494": " ya ūrdhvaṃsrotā bhavāgraparamaḥ /",
    "T07vakobhau:12495": " yattarhi śakreṇoktaṃ \"ye te devā akaniṣṭhā iti viśrutāḥ /",
    "T07vakobhau:12496": " ante me hīyamānasya tatropapattirbhaviṣyati\" /",
    "T07vakobhau:12497": " abhidharmā nabhijñatvāditi vaibhāṣikāḥ /",
    "T07vakobhau:12498": " bhavatā \"pyanivāraṇaṃ saṃharṣaṇīyatvā\" diti /",
    "T07vakobhau:12499": " sa cordhvajaśca naivākṣasaṃcāraparihāṇibhāk // VAkK_6.41 //",
    "T07vakobhau:12500": " sa ca kāmadhātau parivṛttajanmā ūrdhvadhātūpapannaścāryo naivendriyāṇi saṃcarati nāpi kathañcit parihīyate /",
    "T07vakobhau:12501": " kiṃ punaḥ kāraṇaṃ parivṛttajanmāntāsyāryasya rūpārupyapraveśendriyasaṃcāraparihāṇayo neṣyante",
    "T07vakobhau:12502": " yasmānna santi /",
    "T07vakobhau:12503": " kasmānna santi /",
    "T07vakobhau:12504": " janmāntaraparivāsenendriyāṇāṃ paripakvataratvādāśrayaviśeṣalābhācca /",
    "T07vakobhau:12505": " atha kasmādvītarāgaḥ śaikṣo nāntarāye parinirvāyī bhavati /",
    "T07vakobhau:12506": " mārgasyājitatvādasaṃmukhībhāvataḥ anuśayānāṃ ca nātimandatvāt duḥsamatikrāmatvātkāmavātoriti vaibhāṣikāḥ /",
    "T07vakobhau:12507": " bahu hyanena kartavyaṃ bhavati /",
    "T07vakobhau:12508": " akuśalāmyākṛtakleśaprahāṇaṃ dvitriśrāmaṇyaphalaprāptistridhātusamatikramaśca /",
    "T07vakobhau:12509": " taccāntarābhavastho na śaktaḥ kartumiti /",
    "T07vakobhau:12510": " yaduktaṃ \"sa dhyāne vyavakīrṇe 'kaniṣṭhaga\" iti /",
    "T07vakobhau:12511": " atha katamaddhacyānaṃ prathamato vyavakīryate /",
    "T07vakobhau:12512": " ākīryate caturthaṃ prāk",
    "T07vakobhau:12513": " sa hi sarvakarmaṇyaḥ samādhiḥ sukhapratipadāmagracyatvāt /",
    "T07vakobhau:12514": " evaṃ ca punaḥ vyavakīryate /",
    "T07vakobhau:12515": " arhannanāgāmī vā pravāhayuktamanāsravaṃ caturthaṃ dhyānaṃ samāpadyate /",
    "T07vakobhau:12516": " tasmādvacyutthāya pravāhayuktaṃ tadeva sāsravaṃ samāpadyate punaścānāsravam /",
    "T07vakobhau:12517": " evaṃ pravāhāprahāsena yadā kila dvau kṣaṇāvanāsravau samāpadyate dvau sāsravau punaścānāsravāvayaṃ vyavakiraṇasya prayogaḥ /",
    "T07vakobhau:12518": " niṣpatti kṣaṇamiśraṇāt /",
    "T07vakobhau:12519": " yadā tvanāsravasya kṣayasyānantaraṃ sāsravaṃ saṃmukhīkaroti sāsravasyānāsravam /",
    "T07vakobhau:12520": " evaṃ sāsravasya kṣaṇasyānāsravābhyāṃ miśraṇāt vyavakiraṇaṃ niṣpannaṃ bhavatīti vaibhāṣikāḥ",
    "T07vakobhau:12521": " dvau hi kṣaṇāvānantaryamārgasadṛśau tṛtī yo vimuktimārgasadṛśa iti /",
    "T07vakobhau:12522": " evaṃ caturthaṃ dhyānaṃ vyavakīrya tadvalelnānyānyapi vyavakīryante /",
    "T07vakobhau:12523": " kāmadhātau triṣu dvīpeṣu prathamaṃ vyavakīryate /",
    "T07vakobhau:12524": " paścāt parihīṇena rūpadhātau /",
    "T07vakobhau:12525": " aśakyaṃ tu kṣaṇavyavakiraṇamanyatra buddhāt /",
    "T07vakobhau:12526": " ata icchātaḥ pravāhatrayasamāpattito niṣpannaṃ bhavatīti paśyāmaḥ /",
    "T07vakobhau:12527": " kimarthaṃ pounardhyānaṃ vyavakīryate /",
    "T07vakobhau:12528": " upapattivihārārthaṃ kleśabhīrutayā 'pi ca // VAkK_6.42 //",
    "T07vakobhau:12529": " tribhiḥ kāraṇairdhyānaṃ vyavakiranti /",
    "T07vakobhau:12530": " tīkṣṇendriyā anāgāminaḥ śuddhāvāsopapattyarthaṃ dṛṣṭadharmasukhavihārārthaṃ ca /",
    "T07vakobhau:12531": " mṛdvindriyāḥ kleśabhirutayā cāsvādanāsaṃprayuktasamādhidūrīkaraṇādaparihīṇārtham /",
    "T07vakobhau:12532": " arhantastu tīkṣaṇendriyā dṛṣṭadharmasukhavihārārtham /",
    "T07vakobhau:12533": " mṛdvindriyāḥ kleśabhīrutvāccāparihīṇārtham /",
    "T07vakobhau:12534": " atha kasmāt pañcaiva śuddhāvāsopapattayaḥ /",
    "T07vakobhau:12535": " yadetadvacyavakīrṇabhāvitaṃ caturthaṃ dhyānamuktam",
    "T07vakobhau:12536": " tatpāñcavidhyātpañcaiva śuddhāvāsopapattayaḥ /",
    "T07vakobhau:12537": " sā hi vyavakīrṇabhāvanā pañcaprakārā mrdumadhyādhimātrataratamabhedāt /",
    "T07vakobhau:12538": " prathamāyāṃ trīṇi cittāni saṃmukhīdriyante /",
    "T07vakobhau:12539": " anāsravaṃ sāsravamanāsravaṃ ca /",
    "T07vakobhau:12540": " dvitīyāyāṃ ṣaṭ /",
    "T07vakobhau:12541": " tṛtīyāyāṃ nava /",
    "T07vakobhau:12542": " caturthyāṃ dvādaśa /",
    "T07vakobhau:12543": " pañcamyāṃ pañcadaśa /",
    "T07vakobhau:12544": " tāsāṃ yathāsaṃkhyaṃ pañca śuddhāvāsāḥ phalam /",
    "T07vakobhau:12545": " yattatra sāsravaṃ tadvaśātteṣūpapattiḥ /",
    "T07vakobhau:12546": " śraddhādīndriyādhikyāt pañcetyapare /",
    "T07vakobhau:12547": " nirodhalābhyanāgāmī kāyasākṣī punarmataḥ // VAkK_6.43 //",
    "T07vakobhau:12548": " nirodhalābho 'syāstīti nirodhalābhī /",
    "T07vakobhau:12549": " yo hi kaścidanāgāmī nirodhasamāpattilābhī sa kāyasākṣītyucyate /",
    "T07vakobhau:12550": " nirvāṇasadṛśasya dharmasya kāyena sākṣātkaraṇāt /",
    "T07vakobhau:12551": " kathaṃ punaḥ kāyena sākṣātkaroti /",
    "T07vakobhau:12552": " cittābhāvāt kāyāśrayotpatteḥ /",
    "T07vakobhau:12553": " evaṃ tu bhavitavyam /",
    "T07vakobhau:12554": " sa hi tasmādvyutthāyāpratilabdhapūrvā savijñānakāṃ kāyaśāntiṃ pratilabhate",
    "T07vakobhau:12555": " yato 'syaivaṃ bhavati śāntā vata nirodhasamāpattirnirvāṇasadṛśī vata nirodhasamāpattiriti",
    "T07vakobhau:12556": " evamanena tasyāḥ śāntatvaṃ kāyena sākṣatkṛtaṃ bhavati /",
    "T07vakobhau:12557": " prāptijñānasākṣātkriyābhyāṃ pratyakṣīkāro hi sākṣātkriyā /",
    "T07vakobhau:12558": " aṣṭādaśa śaikṣā\" ityatra sūtre ki kāraṇaṃ kāyasākṣī noktaḥ /",
    "T07vakobhau:12559": " kāraṇābhāvāt /",
    "T07vakobhau:12560": " ki punaḥ kāraṇam /",
    "T07vakobhau:12561": " anāsravāstisraḥ śaikṣāstatphāṃ ca /",
    "T07vakobhau:12562": " tadviśeṣeṇa hi śaikṣāṇāṃ vyavasthānam /",
    "T07vakobhau:12563": " nirodhasamāpattiśca naivaśaikṣānāśikṣā phalam /",
    "T07vakobhau:12564": " ato na tadyogācdhaikṣaviśeṣa uktaḥ /",
    "T07vakobhau:12565": " eṣa tāvadanāgāmināṃ yathāsthūlaṃ bhedaḥ /",
    "T07vakobhau:12566": " sūkṣmaṃ tu bhidyamānāḥ sahasraśo bhidyante /",
    "T07vakobhau:12567": " antarāparinirvāyiṇastrayo mṛdumadhyādhimātrendriyabhedāt /",
    "T07vakobhau:12568": " bhūmibhedāccatvāraḥ /",
    "T07vakobhau:12569": " parihāṇadharmādigotrabhedāt ṣaṭ /",
    "T07vakobhau:12570": " sthānāntarabhedāt ṣoḍaśa bhūmivairāgyabhedāt ṣaṭtriṃśat /",
    "T07vakobhau:12571": " rūpadhatau sakalābandhano yāvaccaturthadhyānāṣṭaprakāravītarāgaḥ /",
    "T07vakobhau:12572": " sthānāntaragotravairāgyendriyabhedādvānavatāni pañcaviṃśatiḥ śatāni /",
    "T07vakobhau:12573": " kathaṃ kṛtvā /",
    "T07vakobhau:12574": " ekasmin sthāne ṣaṭ gotrāṇi /",
    "T07vakobhau:12575": " gotre gotre nava pudgalāḥ sakalabandhano yāvadaṣṭaprakāravītarāgaḥ svasmātsthānāt ṣaṇṇṇavakāni catuṣpañcāśat ṣoḍaśa catuṣpañcāśatkāni catuḥṣaṣṭānyaṣṭau śatāni /",
    "T07vakobhau:12576": " indriyabhedāt punastriguṇā ityevaṃ kṛtvā yo 'dharadhyāne",
    "T07vakobhau:12577": " navaprakāravītarāgaḥ sa uttare sakalabandhana uktaḥ /",
    "T07vakobhau:12578": " samagaṇanārtham /",
    "T07vakobhau:12579": " yathāntarāparinirvāyiṇa evaṃ yavadūrdhvasrotasa ityabhisamasya sarve catvāriṃśadūnāni trayodaśasahasrāpyanāgāmināṃ bhavanti /",
    "T07vakobhau:12580": " ābhavāgrāṣṭabhāgakṣidarhattve pratipakṣakaḥ /",
    "T07vakobhau:12581": " anāgāmītyadhikṛtam /",
    "T07vakobhau:12582": " sa khalvayamanāgāmī prathamadhyānaikaprakāravairāgyāt prabṛti yāvat bhavāgrāṣṭaprakāraprahāṇādarhattvapratipannako bhavanti /",
    "T07vakobhau:12583": " navamasyāpyānantaryapathe",
    "T07vakobhau:12584": " navamasyāpi bhāvāgrikasya prakārasya prahāṇāyānantaryamārge so 'rhattvapratipannaka eva",
    "T07vakobhau:12585": " vajropamaśca saḥ // VAkK_6.44 //",
    "T07vakobhau:12586": " sa cānantaryamārgo vajropamaḥ samādhirityucyeta /",
    "T07vakobhau:12587": " sarvānuśayabheditvāt /",
    "T07vakobhau:12588": " bhinnatvādasau na punaḥ sarvān bhinatti /",
    "T07vakobhau:12589": " sarvāstu bhettuṃ samarthaḥ /",
    "T07vakobhau:12590": " sarvānantaryamārgāṇāmadhimātratamatvāt /",
    "T07vakobhau:12591": " vajropamānāṃ tu bahubhedaṃ varṇayanti /",
    "T07vakobhau:12592": " anāgāmyasaṃgṛhītā bhāvāgrikaduḥkhasamudāyālambanairduḥkhasamudayānvayajñānākāraiḥ saṃprayuktā aṣṭau /",
    "T07vakobhau:12593": " nirodhamārgadharmajñānākāraiḥ saṃprayuktā aṣṭau /",
    "T07vakobhau:12594": " nirodhānvayajñānākāraiḥ saṃprayuktāḥ prathamadhyānanirodhālambanāścatvāraḥ",
    "T07vakobhau:12595": " evaṃ yāvat bhavāgranirodhālambanāścatvāraḥ /",
    "T07vakobhau:12596": " mārgānvayajñānākāraiḥ saṃprayuktāścatvāraḥ /",
    "T07vakobhau:12597": " kṛtsnasyānvayajñānapakṣasyālambanāt /",
    "T07vakobhau:12598": " ta ime jñānākārālambanabhedabhinnā dvāpañcāśadvajropamā bhavanti /",
    "T07vakobhau:12599": " yathā 'nāgāmyasaṃgṛhītā evaṃ yāvaccaturthadhyānasaṃgṛhītāḥ /",
    "T07vakobhau:12600": " ākāśavijñānānantyākiñcanyāyatanasaṃgṛhītā yathāsaṃkhyamaṣṭāviṃśatiścaturviṃśativiṃśatiśca bhavanti /",
    "T07vakobhau:12601": " teṣu dharmajñānasyādhobhūminirodhālambanasya cānvayajñānasyābhāvāt /",
    "T07vakobhau:12602": " adhobhūmipratipakṣālambanaṃ tu bhavati /",
    "T07vakobhau:12603": " tasyānyo 'nyahetutvāditi /",
    "T07vakobhau:12604": " yeṣāṃ tu mārgānvayajñānamapyekaikabhūmipratipakṣālambanamiṣṭaṃ teṣāmaṣṭāviṃśatimadhikān prakṣīpyānāgamyasaṃgṛhītā aśītirvajropamā bhavanti /",
    "T07vakobhau:12605": " evaṃ yāvaccaturthadhyāna saṃgṛhītāḥ /",
    "T07vakobhau:12606": " ākāśānantyāyatanādiṣu yathākramaṃ catvāriṃśat dvātriṃśaccaturviśatiśca bhavanti /",
    "T07vakobhau:12607": " punargotrendriyabhedāt bhūyāṃso bhavanti /",
    "T07vakobhau:12608": " yastvasau bhāvāgriko navamaḥ prakāra ukto yasya vajropamena prahāṇaṃ",
    "T07vakobhau:12609": " tatkṣayāptyā kṣayajñānaṃ",
    "T07vakobhau:12610": " tasya punarnavamasya prakārasya saha kṣayaprāptyā kṣayajñānamutpadyate /",
    "T07vakobhau:12611": " vajropamasamādheranantaraṃ paścimo vimuktimārgaḥ /",
    "T07vakobhau:12612": " ata eva tatkṣayajñānaṃ sarvāsravakṣayaprāptisahajatvātprathamataḥ /",
    "T07vakobhau:12613": " aśaikṣo 'rhannasau tadā /",
    "T07vakobhau:12614": " utpanne ca punaḥ kṣayajñāne so 'rhattvapratipannakaḥ aśaikṣo bhavatyarhaścārhattvaphalaprāptaḥ",
    "T07vakobhau:12615": " phalāntaraṃ prati punaḥ śikṣitavyābhāvādaśaikṣaḥ /",
    "T07vakobhau:12616": " ata eva sa paramārtaṃ karaṇārthatvāt sarvasarāgapūjārhattvāccārhanniti siddhaṃ bhavatyanye sapta pūrvoktāḥ pudgalāḥ śaikṣā iti /",
    "T07vakobhau:12617": " kena te śaikṣāḥ /",
    "T07vakobhau:12618": " āsravakṣayāya nityaṃ śikṣaṇaśīlatvācchikṣātraye adhiśīlamadhicittamadhiprajñaṃ ca /",
    "T07vakobhau:12619": " tāḥ punaḥ śīlasamādhiprajñāsvabhāvāḥ /",
    "T07vakobhau:12620": " pṛthagjano 'pi śaikṣaḥ prāpnoti /",
    "T07vakobhau:12621": " na /",
    "T07vakobhau:12622": " yathābhūtaṃ satyāprajñānāt punaścāpaśikṣaṇāt /",
    "T07vakobhau:12623": " ata eva dvirabhidhānaṃ sūtre \"śikṣāyāṃ śikṣate śikṣāyāṃ śikṣata iti śivakatasmācchaikṣa ityucyata\" iti /",
    "T07vakobhau:12624": " yaḥ śikṣata eva nāpaśikṣate sa śaikṣa ityavadhāraṇaṃ yathā vijñāyeta /",
    "T07vakobhau:12625": " prakṛtistha āryaḥ kathaṃ śikṣaṇaśīlaḥ /",
    "T07vakobhau:12626": " āśayataḥ /",
    "T07vakobhau:12627": " sthitādhvagavat prāptyanuṣaṅgataśca ṣikṣātrayasya /",
    "T07vakobhau:12628": " atha śaikṣā dharmāḥ katame /",
    "T07vakobhau:12629": " śaikṣasyānāsravāḥ /",
    "T07vakobhau:12630": " aśaikṣāḥ katame /",
    "T07vakobhau:12631": " aśaikṣasyānāsravāḥ /",
    "T07vakobhau:12632": " nirvāṇaṃ kasmānna śaikṣam /",
    "T07vakobhau:12633": " aśaikṣapṛthagjanayorapi tadyogāt /",
    "T07vakobhau:12634": " kasmānnāśaikṣam /",
    "T07vakobhau:12635": " śaikṣapṛthagjanayorapi tadyogāt /",
    "T07vakobhau:12636": " ta ete sarva evāṣṭāvāryapudgalā bhavanti /",
    "T07vakobhau:12637": " pratipannakāścatvāraśca phale sthitāḥ /",
    "T07vakobhau:12638": " tadyathā srota āpattiphalasākṣātkriyāyai pratipannakaḥ srota āpannaḥ /",
    "T07vakobhau:12639": " evaṃ yāvadarhattvaphalasākṣātkriyāyai pratiṃpannako 'rhanniti /",
    "T07vakobhau:12640": " nāmata ete 'ṣṭau bhavanti /",
    "T07vakobhau:12641": " dravyatastu pañca /",
    "T07vakobhau:12642": " prathamaḥ pratipannakaścatvāraśca phalasthāḥ /",
    "T07vakobhau:12643": " śeṣāṇāṃ pratipannakānāṃ triphalasthāvyatirekāt /",
    "T07vakobhau:12644": " anupūrvādhigamaṃ pratyevamucyate /",
    "T07vakobhau:12645": " bhūyaḥkāmavītarāgau tu syātāṃ darśanamārge sakudāgāmyanāgāmiphalapratipannakau na ca srota āpanna sakṛdāgāmināviti /",
    "T07vakobhau:12646": " dvividho hi bhāvanāmārga ukto laukiko lokottaraśceti /",
    "T07vakobhau:12647": " kenāyaṃ śaikṣaṃḥ kuto vairāgyaṃ prāpnoti /",
    "T07vakobhau:12648": " lokottareṇa vairāgyaṃ bhavāgrāt",
    "T07vakobhau:12649": " na laukikena /",
    "T07vakobhau:12650": " ki kāraṇam /",
    "T07vakobhau:12651": " tata ūrdhva laukikābhāvāt svabhūmikasya vā pratipakṣatvāt /",
    "T07vakobhau:12652": " kasmānna pratipakṣaḥ /",
    "T07vakobhau:12653": " tatkleśānuśayitatvāt /",
    "T07vakobhau:12654": " yo hi kleśo yatra vastunyanuśete na tasya tadvastu oprahāṇāya saṃvartate yasya ca yaḥ pratipakṣo na tatra sa kleśo 'nuśete iti /",
    "T07vakobhau:12655": " anyato dvidhā // VAkK_6.45 //",
    "T07vakobhau:12656": " bhavāgrādanyataḥ sarvato bhūmelaukikenāopi vairāgyaṃ lokottareṇāpi /",
    "T07vakobhau:12657": " tatra punaḥ",
    "T07vakobhau:12658": " laukikenāryavairāgye visaṃyogāptayo dvidhā /",
    "T07vakobhau:12659": " laukikena mārgeṇāryavairāgyaṃ gacchato dvividhā visaṃyogaprāptaya utpadyante laukikyo lokottarāśca",
    "T07vakobhau:12660": " lokottareṇa cetyeke",
    "T07vakobhau:12661": " lokottareṇāpyevamityapare /",
    "T07vakobhau:12662": " kiṃ kāraṇam /",
    "T07vakobhau:12663": " tyavate kleśāsamanvayāt // VAkK_6.46 //",
    "T07vakobhau:12664": " yadi hyāryamārgeṇa vairāgyaṃ prāpnuvato laukikī visaṃyogaprāpotirnotpadyate evaṃ sati ya āryamārgeṇākiñcanyāyatanādvītarāgo dhyānaṃ niśrityendriyāṇi saṃcarati sakṛtsnapūrvamārgatyāgātkevalaphalamārgalābhāccordhvabhūmikleśavisaṃyogenāsamanvāgataḥ syāt /",
    "T07vakobhau:12665": " tyakte ca tasmin taiḥ kleśaiḥ samanvāgataḥ syāditi /",
    "T07vakobhau:12666": " bhavāgrādhavimuktordhvajātavattvasamanvayaḥ /",
    "T07vakobhau:12667": " asatyāmapi tu tasyāṃ laukikyāṃ visaṃyogaprāptau na taiḥ samanvāgamaḥ syāt",
    "T07vakobhau:12668": " tadyathā bhavāgrādardha prakāravimuktasyāsatyāmapi tu laukikyāṃ tadvisaṃyogaprāptau tyaktāyāmapi cendriyasaṃcāreṇa lokottarāyāṃ na punastaiḥ kleśaiḥ samanvāgamo bhavati /",
    "T07vakobhau:12669": " yathā ca pṛthagjanasya prathamadhyānabhūmerurdhvaṃ jātasya kāmāvacarakleśavisaṃyogaprāptityāgānna punastaiḥ samanvāgamo bhavatītyajñāpakametat /",
    "T07vakobhau:12670": " katapayā punarbhūmyā kuto vairāgyaṃ bhavati /",
    "T07vakobhau:12671": " anāsraveṇa vairāgyamanāgāmyena sarvataḥ // VAkK_6.47 //",
    "T07vakobhau:12672": " ābhavāgrāt /",
    "T07vakobhau:12673": " atha yaḥ sāmantakaṃ niśrityādharabhūmivairāgyaṃ prāpnoti kimasyānantaryamāgavatsarve vimuktimārgāḥ sāmantakādbhavanti /",
    "T07vakobhau:12675": " kiṃ tarhi /",
    "T07vakobhau:12676": " dhyānātsāmantakādvā 'ntyo mukti mārgastribhūjaye /",
    "T07vakobhau:12677": " nava hyapapattibhūmayaḥ /",
    "T07vakobhau:12678": " sarvakāmadhāturaṣṭau ca dhyānārupyāḥ /",
    "T07vakobhau:12679": " tatra yāvat dvitīyadhyānavairāgyaṃ tribhūmijayaḥ /",
    "T07vakobhau:12680": " tasmin paścimo vimuktimārgaḥ sāmantakādbhavati dhyānādvā maulāt /",
    "T07vakobhau:12681": " nordhvaṃ sāmantakāt",
    "T07vakobhau:12682": " tribhūmijayādūrdhvaṃ maulādeva na punaḥ sāmantakādupekṣendriyasāmānyāt /",
    "T07vakobhau:12683": " triṣu hi dhyāneṣu sāmantakamaulayorindriyabhedāt kaścinna śaknoti maulaṃ dhyānaṃ praveṣṭum",
    "T07vakobhau:12684": " indriyasaṃcārasya duṣkaratvāt /",
    "T07vakobhau:12685": " atastribhūmivairāgye dhyānasāmantakādapyanyo vimuktimārgo bhavati /",
    "T07vakobhau:12686": " \"anāsraveṇa vairāgyamanāgamyena sarvata\" ityuktamanyaistu noktam /",
    "T07vakobhau:12687": " ata ucyate",
    "T07vakobhau:12688": " āryairaṣṭābhiḥ svordhvabhūjayaḥ // VAkK_6.48 //",
    "T07vakobhau:12689": " anāsravairaṣṭābhirdhyānadhyānāntarārupyaiḥ svasyā ūrdhvāyāśca bhūmervairāgyaṃ nādharāyā vītarāgatvāt",
    "T07vakobhau:12690": " tatra lokottarā ānantaryavimuktimārgāḥ satyālambanatvātsatyākārapravṛttā iti siddham /",
    "T07vakobhau:12691": " vimuktyānantaryapathā laukikāstu yathākramam /",
    "T07vakobhau:12692": " śāntādyudārādyākārāḥ",
    "T07vakobhau:12693": " vimuktimārgāḥ śāntādyākārā ānantaryamārgā audārikādyākārāḥ /",
    "T07vakobhau:12694": " te punaryathākramam",
    "T07vakobhau:12695": " uktarādharagocarāḥ // VAkK_6.49 //",
    "T07vakobhau:12696": " vimuktimārgā uttarāṃ bhūmiṃ śāntataḥ praṇītato niḥsarṇataścākārayanti saṃbhavataḥ /",
    "T07vakobhau:12697": " ānantaryamārgā adharāṃ bhūmimaudārikato duḥkhilataḥ sthūlabhittikataśca /",
    "T07vakobhau:12698": " aśāntatvādaudarikato mahābhisaṃskārataratvāt /",
    "T07vakobhau:12699": " apraṇītatvāt duḥkhilato bahudauṣṭhulyataratvena pratikūlabhāvāt /",
    "T07vakobhau:12700": " sthūlabhittikatastayaiva tadbhūmyaniḥsaraṇāt bhittyaniḥsaraṇavat /",
    "T07vakobhau:12701": " eṣāṃ viparyayeṇa śāntapraṇītaniḥsaraṇākārāḥ /",
    "T07vakobhau:12702": " gata mānuṣaṅgikam /",
    "T07vakobhau:12703": " idaṃ tu vaktavyam /",
    "T07vakobhau:12704": " atha kṣayajñānākanantaraṃ kimutpadyate",
    "T07vakobhau:12705": " yadyakopyaḥ kṣayajñānādanutpādamatiḥ",
    "T07vakobhau:12706": " akopyadharmā cedarhanbhavati kṣayajñānātsamanantaramanutpādajñānamasyotpadyate /",
    "T07vakobhau:12707": " na cet /",
    "T07vakobhau:12708": " kṣayajñānamaśaikṣī vā dṛṣṭiḥ",
    "T07vakobhau:12709": " na cedakopyadharmā bhavati kṣayajñānāt kṣavajñānamevotpadyate aśaikṣī vā samyagdṛṣṭiḥ /",
    "T07vakobhau:12710": " na tvanutpādajñānaṃ parihāṇisaṃbhavāt /",
    "T07vakobhau:12711": " kiṃ punarakopoyadharmaṇaḥ sā naivotpadyate /",
    "T07vakobhau:12712": " sarvasya sā 'rhataḥ // VAkK_6.50 //",
    "T07vakobhau:12713": " akopyadharmaṇo 'pyanutpādajñānātkadācidanutpādajñānamevotpadyate",
    "T07vakobhau:12714": " kadācidaśaikṣī samyagdṛṣṭiḥ /",
    "T07vakobhau:12715": " yānyetāni catvāri phalānyuktāni kasyaitāni phalāni /",
    "T07vakobhau:12716": " śramaṇyaphalāni /",
    "T07vakobhau:12717": " kimidaṃ śrāmaṇyaṃ nāma /",
    "T07vakobhau:12718": " śrāvaṇyamamalo mārgaṃḥ",
    "T07vakobhau:12719": " anāsravo mārgaḥ śramaṇyam /",
    "T07vakobhau:12720": " tena hhi śramaṇo bhavati /",
    "T07vakobhau:12721": " kleśasaṃśamanāt /",
    "T07vakobhau:12722": " \"śamitā anena bhavanti anekavidhāḥ ṣāpakā akuśalā dharmā vistareṇa yāvajjarāmaraṇīyāstasmācchramaṇa ityucyata\" iti sūtre vacanāt /",
    "T07vakobhau:12723": " anatyantaśamanānna pṛthagjanaḥ paramārthaśramaṇaḥ /",
    "T07vakobhau:12724": " tasya punaḥ śrāmaṇyasya /",
    "T07vakobhau:12725": " saṃskṛtāsaṃskṛtaṃ phalam /",
    "T07vakobhau:12726": " saṃskṛtāsaṃskṛtāni hi śrāmaṇyaphalāni punaścatvāryuktāni sūtre /",
    "T07vakobhau:12727": " api tu",
    "T07vakobhau:12728": " ekānnanavatistāni",
    "T07vakobhau:12729": " kāni punastāni",
    "T07vakobhau:12730": " muktimārgāḥ saha kṣayaiḥ // VAkK_6.51 //",
    "T07vakobhau:12731": " darśanaheyaprahāṇāyāṣṭāvānantryamārgā aṣṭau vimuktimārgā bhāvanāheyaprahāṇāya navasu bhūmiṣu pratyekaṃ nava prakārāṇāṃ kleśānāṃ prahāṇāya tāvanta evānantaryamārgā vimuktimārgāśca /",
    "T07vakobhau:12732": " tatrānantaryamārgāḥ śrāmaṇyaṃ vimuktimārgāḥ saṃskṛtāni śrāmaṇyaphalāni /",
    "T07vakobhau:12733": " tanniṣyandapuruṣakāraphalatvāt /",
    "T07vakobhau:12734": " teṣāṃ kleśānāṃ prahāṇānyasaṃskṛtāni śrāmaṇyaphalāni /",
    "T07vakobhau:12735": " evamekānnanavatirbhavanti /",
    "T07vakobhau:12736": " evaṃ tarhi buddhasyopasaṃkhyānaṃ kartavyaṃ jāyate /",
    "T07vakobhau:12737": " na kartavyam /",
    "T07vakobhau:12738": " yadyapi bhūyāṃsi phalāni",
    "T07vakobhau:12739": " catuṣphalavyavasthā tu pañakāraṇasaṃbhavāt /",
    "T07vakobhau:12740": " yasyāṃ hi prahāṇamārgāvasthāyāṃ pañca kāraṇāni saṃbhavanti tasyāṃ kia bhagavatā phalaṃ vyavasthāpitam",
    "T07vakobhau:12741": " katamāni pañca /",
    "T07vakobhau:12742": " pūrvatyāgo 'nyamārgāptiḥ kṣayasaṃkalanaṃ phale // VAkK_6.52 //",
    "T07vakobhau:12743": " jñānāṣṭakasya lābho 'tha ṣoḍaśākārabhāvanā /",
    "T07vakobhau:12744": " pūrvamārgatyāgo 'pūrvamārgāptiḥ pratipannakaphalamārgatyāgalābhāt /",
    "T07vakobhau:12745": " prahāṇasaṃkalanaṃ sarvasyaikaprāptilābhāt /",
    "T07vakobhau:12746": " yugapadaṣṭajñānalābhaścaturvidhanāṃ dharmānvayajñānānām /",
    "T07vakobhau:12747": " ṣoḍaśākārabhāvanā anityādyākārāṇām /",
    "T07vakobhau:12748": " imāni hi pañca kāraṇāni phale phale bhavanti /",
    "T07vakobhau:12749": " yadyanāsravo mārgaḥ śrāmaṇyaṃ kathaṃ laukikamārgaprāptaṃ phaladvayaṃ śrāmaṇyaphalaṃ yujyate",
    "T07vakobhau:12750": " laukikāoptaṃ tu miśratvānāsravāptiḥ dhṛteḥ phalalm // VAkK_6.53 //",
    "T07vakobhau:12751": " na hi tatra laukikamārgaphalamev prahāṇaṃ sakṛdāgāmiphalaṃ vā bhavatyanāgāmiphalaṃ vā /",
    "T07vakobhau:12752": " kiṃ tarhi /",
    "T07vakobhau:12753": " darśanamārgaphalamapi prahāṇaṃ tatra miśrīkriyate /",
    "T07vakobhau:12754": " sarvasya tatphalasaṃgṛhītaikavisaṃyogaprāptilābhāt /",
    "T07vakobhau:12755": " ata eva hi sūtra uktaṃ \"sakṛdāgāmiphalaṃ katamat /",
    "T07vakobhau:12756": " yattrayāṇāṃ saṃyojanānāṃ prahāṇaṃ rāgadveṣamohānāṃ ca tatutvamiti /",
    "T07vakobhau:12757": " anāgāmiphalaṃ katamat /",
    "T07vakobhau:12758": " yaduta pañcānāmavarabhāgīyānāṃ samyojanānāṃ prahāṇami\"ti /",
    "T07vakobhau:12759": " anāsravayā ca visaṃyogāprāptyā tatprahāṇaṃ sadhāryate /",
    "T07vakobhau:12760": " tadvalena parihīṇāmaraṇāt /",
    "T07vakobhau:12761": " ato 'pyasya maraṇaṃ yuktaṃ śrāmaṇyaphalam /",
    "T07vakobhau:12762": " yadeva caitacchrāmaṇyayuktaṃ /",
    "T07vakobhau:12763": " brāhmaṇyaṃ brahmacakraṃ ca tadeva",
    "T07vakobhau:12764": " kleśānāṃ vāhanādvāhmaṇyaṃ brahmacakraṃ tu",
    "T07vakobhau:12765": " brahmāvartanāt /",
    "T07vakobhau:12766": " anuttarabrahmaṇyayogāt bhagavānbrahmā /",
    "T07vakobhau:12767": " \"eṣa hi bhagavān brahmā ityapi śāntaḥ śītībhūta ityapī\"ti sūtrāt /",
    "T07vakobhau:12768": " tasyedaṃ cakramiti brāhmaṃ tena prartitatvāt /",
    "T07vakobhau:12769": " dharmacakraṃ tu dṛṅmārgaḥ",
    "T07vakobhau:12770": " caṅkramaṇāccakraṃ tatsādharmyāddarśanamārgo dharmacakram /",
    "T07vakobhau:12771": " kathamasya sādharmyam /",
    "T07vakobhau:12772": " āśugatvādyarādibhiḥ // VAkK_6.54 //",
    "T07vakobhau:12773": " āśugatvāttyajanakramaṇāt ajitajayajitādhyavasanādutpatananipattanācca /",
    "T07vakobhau:12774": " evamāśugatvādibhiḥ arādibhiḥ sādharmyādāryāṣṭāṅṅgo mārgaścakramiti bhadantaghoṣakaḥ /",
    "T07vakobhau:12775": " samyagdṛṣṭisaṃkalpavyāyāmasmṛtayo hyarasthānīyāḥ /",
    "T07vakobhau:12776": " samyagvākkarmāntājīvā nābhisthānīyāḥ samādhirnemisthānīya iti darśanamārgo dharmacakramiti",
    "T07vakobhau:12777": " kuta etat āryakauṇḍinyasya tadutpattau \"pravarttitaṃ dharmacakrami\"ti",
    "T07vakobhau:12778": " vacanāt /",
    "T07vakobhau:12779": " kathaṃ tattriparivartaṃ dvādaśākāraṃ ca /",
    "T07vakobhau:12780": " idaṃ duḥkhamāryasatyam /",
    "T07vakobhau:12781": " tat khalu parijñeyaṃ tat khalu parijñātamityete trayaḥ parivartāḥ /",
    "T07vakobhau:12782": " ekaikasmiṃśca parivarte cakṣurudapādi jñānaṃ vidyā buddhirudapādi ityete dvādaśākārāḥ /",
    "T07vakobhau:12783": " pratisatyemevaṃ bhavanti /",
    "T07vakobhau:12784": " trikadvādaśakasādharmyāttu triparivartaṃ dvādaśākāramuktam /",
    "T07vakobhau:12785": " dvayasaptasthānakauśalādeśanāvat /",
    "T07vakobhau:12786": " ebhiśca parivartairdarśanabhāvanāśaikṣamārgā yathāsaṃkhyaṃ darśatā iti vaibhāṣikāḥ /",
    "T07vakobhau:12787": " yadyevaṃ na tarhi darśanamārga eva triparivartto dvādaśākāra iti kathamasau dharmacakraṃ vyavasthāpyate",
    "T07vakobhau:12788": " tasmātsa eva dharmaparyāyo dharmacakraṃ triparirtaṃ dvādaśākāraṃ ca yujyate /",
    "T07vakobhau:12789": " kathaṃ ca punastriparivartam /",
    "T07vakobhau:12790": " satyānāṃ triḥ parivarttanāt /",
    "T07vakobhau:12791": " kathaṃ dvādaśākāram /",
    "T07vakobhau:12792": " caturṇāṃ satyānāṃ tridhākaraṇāt /",
    "T07vakobhau:12793": " duḥkhaṃ samudayo nirodho mārga iti /",
    "T07vakobhau:12794": " parijñeyaṃ praheyaṃ sākṣātkartavyaṃ bhāvayitavyamiti /",
    "T07vakobhau:12795": " parijñātaṃ prahīṇaṃ sākṣātkṛtaṃ bhāvitamiti /",
    "T07vakobhau:12796": " tasya punaḥ pravartanaṃ parasaṃtāne gamanamarthajñāpanāt /",
    "T07vakobhau:12797": " athavā sarva evāryamārgo dharmacakraṃ veneyasaṃtānakramaṇāt /",
    "T07vakobhau:12798": " tattu parasaṃtāne darśanamārgotpādanādvartayitumārabdhamataḥ pravartitamityucyate /",
    "T07vakobhau:12799": " atha kasmindhātau kati śrāmaṇyaphalāni prāpyante /",
    "T07vakobhau:12800": " kāme trayāptiḥ",
    "T07vakobhau:12801": " kāmadhātāveva trayāṇāṃ śrāmaṇyaphalānāṃ prāptirnānyatra /",
    "T07vakobhau:12802": " antyasya triṣu",
    "T07vakobhau:12803": " antyaṃ śrāmaṇyaphalamarhatvaṃ tasya triṣu dhātuṣu prāptiḥ /",
    "T07vakobhau:12804": " phaladvayasya tāvadavītarāgaprāpyatvādūrdhvamaprāptiryuktā /",
    "T07vakobhau:12805": " tṛtīyasya tu kasmādaprāptiḥ /",
    "T07vakobhau:12806": " nordhvaṃ hi dṛkpathaḥ /",
    "T07vakobhau:12807": " ūrdhvaṃ hi kāmadhātordarśanamārgo nāsti /",
    "T07vakobhau:12808": " na ca tena vinā 'sti vītarāgasyānāgāmi phalaprāptirityetat kāraṇam /",
    "T07vakobhau:12809": " kiṃ punaḥ kāraṇaṃ tatra darśanamārgo nāsti /",
    "T07vakobhau:12810": " ārupyeṣu tāvat śravaṇābhāvādadhodhātvanālambanācca /",
    "T07vakobhau:12811": " rūpadhātau tu",
    "T07vakobhau:12812": " asaṃvegādiha vidhā tatra niṣṭheti cāgamāt // VAkK_6.55 //",
    "T07vakobhau:12813": " rūpāvacarā hi pṛthagjanāḥ samāpattimukhasaṅgā duḥkhavedanābhāvācca na saṃvijante /",
    "T07vakobhau:12814": " na ca vinā saṃgenāryamārgaḥ śakto labdhum /",
    "T07vakobhau:12815": " iyaṃ tāvadyuktiḥ /",
    "T07vakobhau:12816": " āgamo 'pyayaṃ \"pañcānāṃ pudgalānāmiha vidhā tatra niṣṭhā antarāparinirvāyiṇo yāvadūrdhvaṃsrotasa\" iti /",
    "T07vakobhau:12817": " vidhā hi mārgarambho nirvāṇopāyatvāt /",
    "T07vakobhau:12818": " idamuktaṃ \"yadyakopyaḥ kṣayajñānādanutpādamati\" riti /",
    "T07vakobhau:12819": " tatra kimarhatamapyasti bhedaḥ /",
    "T07vakobhau:12820": " astītyucyate /",
    "T07vakobhau:12821": " ṣaḍarhanto matāḥ",
    "T07vakobhau:12822": " sūtra uktaṃ ṣaḍarhantaḥ parihāṇadharmā cetanādharmā anurakṣaṇā dharmā sthitākampoyaḥ prativedhanābhavyo 'kopyadharmā ceti /",
    "T07vakobhau:12823": " teṣāṃ pañca śraddhādhhimuktijāḥ /",
    "T07vakobhau:12824": " akokpyadharmāṇaṃ varjayitvā 'nye pañca śraddhādhimukti pūrvakāḥ /",
    "T07vakobhau:12825": " vimuktiḥ sāmayikyeṣām /",
    "T07vakobhau:12826": " eṣāṃ ca pañcānāṃ sāmayikī kānta cetovimuktirveditavyā /",
    "T07vakobhau:12827": " nityānurakṣyatvāt /",
    "T07vakobhau:12828": " ata evaite samayavimuktā ucyante /",
    "T07vakobhau:12829": " samayāpekṣāścaite 'dhimuktāśceti samayavimuktā madhyapadalopāt dhṛtaghaṭavat /",
    "T07vakobhau:12830": " eṣāṃ hi samayāpekṣāsamādhisaṃmukhībhāva upakaraṇārogyadeśaviśeṣāpekṣatvāt",
    "T07vakobhau:12831": " akopyākopyadharmaṇaḥ // VAkK_6.56 //",
    "T07vakobhau:12832": " akopyadharmaṇastvakopyā vimuktiḥ /",
    "T07vakobhau:12833": " kopayitumaśakyatvādaparihāṇitaḥ /",
    "T07vakobhau:12834": " ato 'samayamukto 'sau",
    "T07vakobhau:12835": " ata evāsamayavimukti ucyate /",
    "T07vakobhau:12836": " sa hyasamayāpekṣāvimuktiśca /",
    "T07vakobhau:12837": " icchātaḥ samādhisaṃmukhībhāvāt /",
    "T07vakobhau:12838": " kālāntarātyantavimuktito vā kopyākopyadharmaṇoḥ samayāsamaye vimuktatvaṃ parihāṇisaṃbhavāsaṃbhavataḥ",
    "T07vakobhau:12839": " dṛṣṭipraptānvayaśca saḥ /",
    "T07vakobhau:12840": " sa cākopyadharmā dṛṣṭiprāptapūrvako veditavyaḥ /",
    "T07vakobhau:12841": " kiṃ punarete ṣaḍarhanta ādita eva tadgotrā bhavantyatha paścāt /",
    "T07vakobhau:12842": " tadgotrā āditaḥ kecitkeciduttāpanāgatāḥ // VAkK_6.57 //",
    "T07vakobhau:12843": " kaścitprathamata eva cetanādharmagotrako bhavati /",
    "T07vakobhau:12844": " kaścitpunaḥ parihāṇadharmā bhūtvendriyāṇāmuttāpanayā cetanādharmatāṃ gataḥ /",
    "T07vakobhau:12845": " evaṃ yāvadakoopyadharmatāṃ gato veditavyaḥ /",
    "T07vakobhau:12846": " tatra parihāṇadharmā yaḥ parihātuṃ bhavyo na cetanādidharmā /",
    "T07vakobhau:12847": " cetanādharmā yaścetayituṃ bhavyaḥ /",
    "T07vakobhau:12848": " anurakṣaṇādharmā yo 'nurakṣituṃ bhavyaḥ /",
    "T07vakobhau:12849": " sthitākampyo yaḥ parihāṇipratyayaṃ balavantamantareṇānurakṣannapi sthātuṃ bhavyo na hātuṃ nāpi vardhayituṃ vinābhiyogena /",
    "T07vakobhau:12850": " prativedhanābhavyo yo 'kopyaḥ prativeddhaṃ bhavyaḥ /",
    "T07vakobhau:12851": " akopyadharmā yo naiva parihātuṃ bhavyaḥ /",
    "T07vakobhau:12852": " prathamau dvau pūrvameva śaikṣāvasthāyāṃ sātatyasatkṛtyaprayogavikalau /",
    "T07vakobhau:12853": " tṛtīyaḥ sātatyaprayogī /",
    "T07vakobhau:12854": " caturthaḥ satkṛtyaprayogī /",
    "T07vakobhau:12855": " pañcama ubhayathāprayogī mṛdvindriyastu /",
    "T07vakobhau:12856": " ṣaṣṭha ubhayathāprayogī tīkṣṇendriyaśca /",
    "T07vakobhau:12857": " nacāvaśyaṃ varihāṇadharmā parihīyate nāpi yāvat prativedhanābhavyaḥ pratividhyati /",
    "T07vakobhau:12858": " saṃbhavaṃ tu pratyevamucyate /",
    "T07vakobhau:12859": " evaṃ kṛtvā dhātutraye 'piṣaḍarhanto yujyante /",
    "T07vakobhau:12860": " yeṣāṃ tvavaśyaṃ parihīyate yāvat pratividhyati teṣāṃ kāmadhātau ṣaṭ rūpārupyadhātvoḥ sthitākampyo 'kopyadharmā ca /",
    "T07vakobhau:12861": " tayoḥparihāṇicetanendriyasaṃcārābhāvāt /",
    "T07vakobhau:12862": " kaḥ punareṣāṃ kutaḥ parihīyate /",
    "T07vakobhau:12863": " phalāt gotrādvā /",
    "T07vakobhau:12864": " gotrāccaturṇāṃ pañcānāṃ phalāddhāniḥ",
    "T07vakobhau:12865": " cetanādharmādīnāṃ caturṇāṃ gotrātparihāṇiḥ /",
    "T07vakobhau:12866": " na hi parihāṇadharmā punaḥ svagotrāt parihīyate /",
    "T07vakobhau:12867": " parihāṇadharmādīnāṃ pañcānāṃ phalāt parihāṇiḥ /",
    "T07vakobhau:12868": " teṣāmapi tu",
    "T07vakobhau:12869": " na pūrvakāt /",
    "T07vakobhau:12870": " yasya yat prathamagotraṃ sa tasmānna parihīyate /",
    "T07vakobhau:12871": " śaikṣāśaikṣamārgābhyāṃ dṛḍhīkutatvāt /",
    "T07vakobhau:12872": " śaikṣastu laukikalokattarābhyāṃ dṛḍhīkṛtatvāt na parihīyate svagotrāt /",
    "T07vakobhau:12873": " yattu paścāt pratilabdhamuttāpanayā tasmāt parihīyate /",
    "T07vakobhau:12874": " yasya ca yat prathamaṃ phalaṃ sa tasmānā parihīyate /",
    "T07vakobhau:12875": " śeṣāt parihīyate /",
    "T07vakobhau:12876": " ata eva srota āpattiphalānnāsti parihāṇiḥ /",
    "T07vakobhau:12877": " evaṃ ca kṛtvā parihāṇadharmaṇastrayaḥ prakārā bhavanti /",
    "T07vakobhau:12878": " tadavasthasya parinirvāṇamindriyasaṃcāraḥ /",
    "T07vakobhau:12879": " parihāya vā śaikṣatvam /",
    "T07vakobhau:12880": " cetanādharmaṇaścatvāraḥ /",
    "T07vakobhau:12881": " eta eva trayaḥ parihāṇadharmagotrapratyāgamanaṃ ca /",
    "T07vakobhau:12882": " evamanyeṣāṃ trayāṇāmekaikaprakāravṛddhacyā yathākramaṃ pañca ṣaṭ sapta prakārā veditavyāḥ",
    "T07vakobhau:12883": " yasya ca yat prathamaṃ gotraṃ sa parihāya śaikṣobhūtastatraivāvatiṣṭhate nānyasmin /",
    "T07vakobhau:12884": " anyathā hi tadgotraviśeṣa labhād vṛddhirevāsya syānna parihāṇiḥ /",
    "T07vakobhau:12885": " kiṃ punaḥ kāraṇaṃ prathamānām nāsti parihāṇiḥ /",
    "T07vakobhau:12886": " darśanaheyānāmavastukatvāt /",
    "T07vakobhau:12887": " ātmādhiṣṭhānapravṛttā hyete /",
    "T07vakobhau:12888": " satkāyadṛṣṭimūlakatvāt /",
    "T07vakobhau:12889": " sa cātmā nāstīti /",
    "T07vakobhau:12890": " asadālambanāstarhi prāpnuvanti /",
    "T07vakobhau:12891": " nāsadālambanāḥ /",
    "T07vakobhau:12892": " satyālambanatvāt /",
    "T07vakobhau:12893": " vitathālambanāstu /",
    "T07vakobhau:12894": " katamaśca kleśo naivamasti viśeṣaḥ /",
    "T07vakobhau:12895": " ātmadṛṣṭihi rūpādike vastuni kārakavedakavaśavartitvenātmatvamabhūtamadhyāropayati tadadhiṣṭhānānuvṛttāścāntagrāhadṛṣṭacyādaya ityavastukā ucyante /",
    "T07vakobhau:12896": " bhāvanāheyāstu rāgapratighamānāvidyā rūpādike vastuni kevalaṃ saktyāghātonnatyasaṃprakhyānabhāvena vartanta iti savastukā ucyante /",
    "T07vakobhau:12897": " asti ca tacdhrātādimātraṃ yatra teṣāṃ pravṛttayaḥ na tvātmādileśo 'pi /",
    "T07vakobhau:12898": " tathā hi bhāvanāheyānāmasti pratiniyataṃ vastumanāpāmanāpalakṣaṇaṃ na tu darśanaheyānāmātmādilakṣaṇam",
    "T07vakobhau:12899": " tasmādapyavastukāucyante /",
    "T07vakobhau:12900": " api khalvāryasyānupanidhyāyataḥ smṛtisaṃpramoṣāt kleśa utpadyate nopanidhyāyato rajjvāmiva sarpasaṃjñā /",
    "T07vakobhau:12901": " na cānupanidhyāyata ātmadṛṣṭacyādīnāmupapattiryujyate santīrakatvāditi nāsti darśanaheyakleśa prahāṇātparihāṇiḥ /",
    "T07vakobhau:12902": " arhatvādapi nāsti parihāṇiriti sautrāntikāḥ /",
    "T07vakobhau:12903": " eṣa eva canyāyaḥ /",
    "T07vakobhau:12904": " kathamidaṃ gamyate /",
    "T07vakobhau:12905": " āgamādyuktitaśca /",
    "T07vakobhau:12906": " kathamāgamāt /",
    "T07vakobhau:12907": " \"taddhi bhikṣavaḥ prahīṇaṃ yadāryayā prajñayā prahīṇami\"tyuktam /",
    "T07vakobhau:12908": " ādyantayośca phalayorāryayaiva prajñayā 'dhigamaḥ /",
    "T07vakobhau:12909": " \"śaikṣasya cāpramādakaraṇiye 'pramādakaraṇīyaṃ vadāmī\" tyuktaṃ nā 'rhataḥ",
    "T07vakobhau:12910": " \"arhato 'pyahamānanda lābhasatkāramantrāyakaraṃ vadāmī\"tyatra sūtre dṛṣṭadhamesukhavihāramātrādeva parihāṇiruktā /",
    "T07vakobhau:12911": " \"yā tvanenākopyacetovimuktiḥ kāyena sākṣātkṛtā /",
    "T07vakobhau:12912": " tato 'haṃ na kenacit paryāyeṇa parihāṇaṃ vadāmī\"ti coktam /",
    "T07vakobhau:12913": " sāmayikyā astīti cet /",
    "T07vakobhau:12914": " vayamapyevaṃ brūmaḥ /",
    "T07vakobhau:12915": " sā tu vicāryā /",
    "T07vakobhau:12916": " kimarhattvamāhosviddhacyānānīti /",
    "T07vakobhau:12917": " maulo hi dhyānasamādhiḥ samaye saṃmukhībhāvātsāmayikī cimuktirityucyate /",
    "T07vakobhau:12918": " dṛṣṭadharmasukhavihārārthaṃ ca punaḥ punareṣaṇīyatvātkāntetyucyate /",
    "T07vakobhau:12919": " āsvādanīyatvādityapare /",
    "T07vakobhau:12920": " arhattvavimuktistu nityānugatatvānna yujyate /sāmayikī",
    "T07vakobhau:12921": " apunaḥprarthanīyatvānna kānteti /",
    "T07vakobhau:12922": " yadi cārhattvāt parihaṇisaṃbhavo 'bhaviṣyat kimarthaṃ bhagavānādhicetasikebhya eva dṛṣṭadharmasukhavihārebhyaḥ parihāṇimavakṣyat /",
    "T07vakobhau:12923": " ato gamyate sarvasyaivārhato vimuktirakopyādṛṣṭadhrmasukhavihāretyustu /",
    "T07vakobhau:12924": " kaścit lābhasatkāravyākṣepadīṣāt parihīyate vaśitvabrhaśādyo mṛdvindriyaḥ /",
    "T07vakobhau:12925": " kaścinna parihīyate yastīkṣṇendriyaḥ /",
    "T07vakobhau:12926": " tatra yaḥ parihīyate sa parihāṇadharmā /",
    "T07vakobhau:12927": " yo na parihīyate so 'parihāṇadharmā /",
    "T07vakobhau:12928": " evaṃ cetanādharmādayo 'pi yojyāḥ /",
    "T07vakobhau:12929": " aparihāṇadharmasthitākampyākopyadharmaṇāṃ ko viśeṣaḥ /",
    "T07vakobhau:12930": " aparihāṇadharmā 'nuttāpanāgataḥ /",
    "T07vakobhau:12931": " akopyadharmā tūttāpanāgataḥ /",
    "T07vakobhau:12932": " tau hi yaṃ yameva samāpattiviśeṣamutpādayatastasmānna parihīyete /",
    "T07vakobhau:12933": " sthitākampyastu yasminneva guṇe sthitastasmātkevalaṃ na parihīyate na tvanyamutpādayati /",
    "T07vakobhau:12934": " utpādayati vā tasmāttu kampata ityeva viśeṣo lakṣyate /",
    "T07vakobhau:12935": " āyuṣmānbhautikaḥ śaikṣībhūtaḥ sāmayikyā vimukteratyāsvādanānmṛdvindriyatvāccabhīkṣṇaṃ parihīyamāṇo nirviṇnaḥ śastramādhārayan kāyajīvitanirapekṣatvānmaraṇakāla evārhattvaprāptaḥ parinirvṛttaśca tasmātso 'pi nārhattvāt parihīṇaḥ /",
    "T07vakobhau:12936": " daśottare coktam /",
    "T07vakobhau:12937": " \"eko dharma utpādayitavyaḥ sāmayikī kāntā cetovimuktiḥ /",
    "T07vakobhau:12938": " eko dharmaḥ sākṣātkartavyaḥ akopyā cetovimuktiri\"ti /",
    "T07vakobhau:12939": " yadi cārhattvaṃ sāmayikī kāntā cetovimuktirabhaviṣyat kimarthaṃ tatraiva daśake 'rhattvasya dvigrahaṇamakariṣyāt /",
    "T07vakobhau:12940": " na ca kvacidarhattvamutpādayitavyamuktam /",
    "T07vakobhau:12941": " kiṃ tarhi /",
    "T07vakobhau:12942": " sākṣātkartavyaṃ mṛdvindriyasaṃgṛhītaṃ cārhattvamutpādayitavyamiti /",
    "T07vakobhau:12943": " kimanena jñāpitaṃ bhavati /",
    "T07vakobhau:12944": " yadi tāvadutpādayituṃ śakyamityadapi śakyam /",
    "T07vakobhau:12945": " athotpādanamarhatīti /",
    "T07vakobhau:12946": " anyatsutarāmarhati /",
    "T07vakobhau:12947": " tasmānna sāmayikī vimuktirarhattvam /",
    "T07vakobhau:12948": " kathaṃ tarhi samayavimukto 'rhannucyate /",
    "T07vakobhau:12949": " yasya mṛdvindriyatvātsamayāpekṣaḥ samādhisamukhībhāvaḥ /",
    "T07vakobhau:12950": " viparyayādasamayavimuktaḥ /",
    "T07vakobhau:12951": " abhidharme 'pi coktaṃ \"tribhiḥ sthāneḥ kāmarāgānuśayasyotpādo bhavati /",
    "T07vakobhau:12952": " kāmarāgānuśayio 'prahīṇo bhavatyaparijñātaḥ kāmarāgaparyavasthānīyāśca dharmā ābhāsagatā bhavanti tatra cāyoniśo manaskāra\" iti /",
    "T07vakobhau:12953": " paripūrṇotpattirevamiti cet /",
    "T07vakobhau:12954": " kasya vā paripūrṇakāraṇasyotpattiḥ /",
    "T07vakobhau:12955": " evaṃ tāvadāgamāt /",
    "T07vakobhau:12956": " kathaṃ yuktitaḥ /",
    "T07vakobhau:12957": " yadi tāvadarhatastadrūpaḥ pratipakṣa utpanno yena kleśā atyantamanutpattidharmatāmāpannāḥ kathaṃ punaḥ parihīyate /",
    "T07vakobhau:12958": " atha notpannaḥ /",
    "T07vakobhau:12959": " kathaṃ kṣīṇāsravo bhavati /",
    "T07vakobhau:12960": " atyantamanayoddhratāyāṃ tadbījadharmatāyāmakṣīṇāsravo vā punaḥ kathamarhanbhavatītyevaṃ yuktiḥ",
    "T07vakobhau:12961": " aṅgārakarṣūpomaṃ sūtraṃ tarhi parihāryam /",
    "T07vakobhau:12962": " yatredamuktaṃ \"tasya khalu śrutavata āryaśrāvakasyaivaṃ carata evaṃ viharataḥ kadācitkarhicit smṛtisaṃpramoṣādutpadyante pāpakā akuśalā vitarkā\" iti /",
    "T07vakobhau:12963": " sa hi tatrārhanneva jñāpitaḥ /",
    "T07vakobhau:12964": " \"dīrgharātra vivekanimnaṃ cittaṃ bhavati yāvannirvāṇaprāgbhārami\"ti",
    "T07vakobhau:12965": " vacanāt /",
    "T07vakobhau:12966": " arhato hyetadbalamanyatroktam /",
    "T07vakobhau:12967": " \"sarvairāsravasthānīyairdharmaiḥ śītībhūtaṃ vāntībhūtami\"ti cābhidhānāt astyetadevam /",
    "T07vakobhau:12968": " yāvattu cāro na supratibaddhastāvadevaṃ carato 'pi śaikṣasyāsti saṃbhavaḥ kleśotpattāviti śaikṣāvasthāmadhikṛtyaivaṃ vacanādadoṣaḥ /",
    "T07vakobhau:12969": " pratijñāyate hi laukikamārgapratilabdhātphaladvayātparihāṇiḥ /",
    "T07vakobhau:12970": " arhattvādapi tu parihāṇiṃ varṇayanti vaibhāṣikāḥ /",
    "T07vakobhau:12971": " kiṃ punarime 'rhanta eva ṣaḍgotrā bhavanti athānye 'pi ṣaḍgotrā bhavanti /",
    "T07vakobhau:12972": " śaikṣānāryāśca ṣaḍgotrāḥ",
    "T07vakobhau:12973": " śaikṣapṛthagjanā apyevaṃ ṣaḍgotrāḥ /",
    "T07vakobhau:12974": " tatpūrvakāṇyeva hyarhatāṃ gotrāṇi /",
    "T07vakobhau:12975": " api tu",
    "T07vakobhau:12976": " saṃcāro nāsti darśane // VAkK_6.58 //",
    "T07vakobhau:12977": " darśanamārgādanyatrendriyasaṃcāro bhavati /",
    "T07vakobhau:12978": " prayogāsaṃbhavānna darśanamārge /",
    "T07vakobhau:12979": " kaścit pṛthagjanāvasthāyāmindriyāṇi saṃcarati /",
    "T07vakobhau:12980": " kaścicchaddhādhimuktāvasthāyām /",
    "T07vakobhau:12981": " yadidaṃ sūtra uktaṃ \"ye tvanena catvāra ādhicaitasikā",
    "T07vakobhau:12982": " dṛṣṭadharmasukhavihārā adhigatāstato 'hamasyānyatamānyatamasmāt parihāṇiṃ vadāmi yā tvanenaikākinā yāvadakopyā cetovimuktiḥ kāyena sākṣātkṛtā tato",
    "T07vakobhau:12983": " 'haṃ na kenacit paryāyeṇa parihāṇiṃ vadāmī\"ti /",
    "T07vakobhau:12984": " kathamakopyadharmaṇo dṛṣṭdharmasukhavihārebhyaḥ parihāṇiḥ /",
    "T07vakobhau:12985": " parihāṇistridhā jñeyā prāptāprāptopabhogataḥ /",
    "T07vakobhau:12986": " prāptaparihāṇiryadi pratilabdhāt guṇāt parihīyate /",
    "T07vakobhau:12987": " aprāptaparihāṇiryadi prāpyaṃ guṇaṃ na prāpnoti /",
    "T07vakobhau:12988": " upabhogaparihāṇiryadi prāptaguṇaṃ na saṃmukhīkaroti /",
    "T07vakobhau:12989": " āsāṃ punaḥ parihāṇīnām",
    "T07vakobhau:12990": " antyā śāsturakopyasya madhyā cānyasya tu tridhā // VAkK_6.59 //",
    "T07vakobhau:12991": " buddhasyopabhogaparihāṇireva nānyā /",
    "T07vakobhau:12992": " akopyadharmaṇaḥ sā cāprāptaparihāṇiśca /",
    "T07vakobhau:12993": " pudgalaviśeṣadharmāprāpaṇāt /",
    "T07vakobhau:12994": " anyasyārhataḥ prāptaparihāṇirapyasti /",
    "T07vakobhau:12995": " ata upabhogaparihāṇivacanādakopyadharmaṇaḥ sūtravirodhaḥ /",
    "T07vakobhau:12996": " sarvasyānāsravā vimuktirakopyā /",
    "T07vakobhau:12997": " akopyadharmavyavasthānaṃ tu yathā tathoktam /",
    "T07vakobhau:12998": " ata etadcodyamityaparihāṇivādī /",
    "T07vakobhau:12999": " atha yoi 'rhatphalātparihīyate kimasau punarjāyate /",
    "T07vakobhau:13001": " yasmāt",
    "T07vakobhau:13002": " mriyate na phalabhraṣṭaḥ",
    "T07vakobhau:13003": " naiva hi kaścitphalāt parihīṇaḥ kālaṃ karoti /",
    "T07vakobhau:13004": " \"dhandhā bhikṣava āryaśrāvakasya smṛtisaṃpramoṣā atha ca punaḥ",
    "T07vakobhau:13005": " kṣipramevāntaṃ parikṣayaṃ sapadi saṃgacchanīti sūtre vacanāt /",
    "T07vakobhau:13006": " anyathā hyanāśvāsikaṃ brahmacaryaṃ syāt /",
    "T07vakobhau:13007": " yataśca phalāt parihīyate tatphalasthena yadakāryaṃ",
    "T07vakobhau:13008": " tādakāryaṃ karoti na /",
    "T07vakobhau:13009": " parihīṇo 'pi saṃstatphalaviruddhāṃ kriyāṃ na karoti /",
    "T07vakobhau:13010": " śūrapraskhalanāpatanavat /",
    "T07vakobhau:13011": " athendriyāṇi saṃcaratāṃ katyānantaryavimuktimārgā bhavanti /",
    "T07vakobhau:13012": " vimuktyānantaryapathā navokopye",
    "T07vakobhau:13013": " akopyagotre pratividhyamāne pritivedhabhāvanābhavyasya navānantaryamārgā vimuktimārgāśca bhavanti",
    "T07vakobhau:13014": " yathārhattvaṃ prāpnuvataḥ /",
    "T07vakobhau:13015": " kiṃ kāraṇam /",
    "T07vakobhau:13016": " atisevanāt // VAkK_6.60 //",
    "T07vakobhau:13017": " tasya mṛdvindriyagotraṃ bhavatīti nālpena vyāvarttayituṃ śakyate /",
    "T07vakobhau:13018": " śaikṣāśaikṣa mārgabhyāṃ dṛḍhīkṛtatvāt /",
    "T07vakobhau:13019": " dṛṣṭacyāptatāyāmekaikaḥ",
    "T07vakobhau:13020": " dṛṣṭiprāptāyāṃ pratividhyamānāyāmeka evānantaryamārgo bhavatyeko vimuktimārgaḥ /",
    "T07vakobhau:13021": " prayogamārgastu sarvatraika eva /",
    "T07vakobhau:13022": " te punaḥ sarva evānantaryavimuktimārgāḥ",
    "T07vakobhau:13023": " anāsravāḥ",
    "T07vakobhau:13024": " na hi sāsraveṇa mārgeṇāryāṇāmindriyasaṃcāraḥ /",
    "T07vakobhau:13025": " kva punarindriyāṇi vardhante /",
    "T07vakobhau:13026": " nṛṣu vardhanam /",
    "T07vakobhau:13027": " manuṣyeṣvevendriyasaṃcāro nānyatra /",
    "T07vakobhau:13028": " parihāṇyasaṃbhavāt /",
    "T07vakobhau:13029": " kaḥ punaḥ katamāṃ bhūmi niśrityendriyāṇi saṃcarati /",
    "T07vakobhau:13030": " aśaikṣo nava niśritya bhūmīḥ",
    "T07vakobhau:13031": " anāgamyasyānantaraṃ catvāri dhyānāni trīṇi cārupyāṇi /",
    "T07vakobhau:13032": " śaikṣastu ṣaṭ",
    "T07vakobhau:13033": " ārupyavarjyaḥ /",
    "T07vakobhau:13034": " kiṃ kāraṇam /",
    "T07vakobhau:13035": " yataḥ // VAkK_6.61 //",
    "T07vakobhau:13036": " saviśeṣaṃ phalaṃ tyaktvā phalamāpnoti vardhayan /",
    "T07vakobhau:13037": " indriyāṇi hi saṃcaran phalaṃ phalaviśiṣṭaṃ ca mṛdvindriyamārgaṃ tyaktvā tīkṣṇendriyagotrakaṃ phalamārgameva pratilabhate /",
    "T07vakobhau:13038": " na cānāgāmiphalamārupyabhūmisaṃgṛhītamastītyetat kāraṇam /",
    "T07vakobhau:13039": " ta ete ṣaḍevārhanto nava bhavanti /",
    "T07vakobhau:13040": " indriyabhedāt /",
    "T07vakobhau:13041": " kathaṃ kṛtvā /",
    "T07vakobhau:13042": " dvau buddhau śrāvakāḥ sapta navaite navadhendriyāḥ // VAkK_6.62 //",
    "T07vakobhau:13043": " katame sapta śrāvakāḥ /",
    "T07vakobhau:13044": " parihāṇadharmādayaḥ pañca /",
    "T07vakobhau:13045": " akopyadharmā ca dvividha uttāpanāgata āditaśca tadgotraḥ akopyabheda eva /",
    "T07vakobhau:13046": " dvau buddhau pratyekabuddho buddhaśca /",
    "T07vakobhau:13047": " ityate mṛdumṛdvādinavaprakārendriyabhedānnava pudgalā bhavanti /",
    "T07vakobhau:13048": " sarva eva tvāryapudgalāḥ sapta bhavanti /",
    "T07vakobhau:13049": " śraddhānusārī dharmānusārī śraddhādhimukto dṛṣṭioprāptaḥ kāyasākṣī prajñāvimukta ubhayatovimuktaśca",
    "T07vakobhau:13050": " ete punaḥ",
    "T07vakobhau:13051": " prayogākṣasamāpattivimuktyubhayataḥ kṛtāḥ /",
    "T07vakobhau:13052": " pudgalāḥ sapta",
    "T07vakobhau:13053": " prayogataḥ śraddhādharmānusāriṇau /",
    "T07vakobhau:13054": " pūrvameva parapratyayadharmānusārābhyāmartheṣu prayogāt /",
    "T07vakobhau:13055": " indriyata śraddhādhimuktadṛṣṭiprāptau /",
    "T07vakobhau:13056": " mṛdutīkṣṇendriyatvāt śraddhādhimokṣaprajñādhikyataḥ /",
    "T07vakobhau:13057": " samāpattitaḥ kāyasākṣī nirodhasamāpatti sākṣātkaraṇāt /",
    "T07vakobhau:13058": " vimuktitaḥ prajñāvimuktaḥ /",
    "T07vakobhau:13059": " samāpattivimuktitaḥ ubhayatobhāgavimuktaḥ /",
    "T07vakobhau:13060": " nāmata ete sapta pudgalāḥ /",
    "T07vakobhau:13061": " ṣaṭ tvete /",
    "T07vakobhau:13062": " dravyatastvete ṣaṭ bhavanti /",
    "T07vakobhau:13063": " dvau dvau mārgatraye yataḥ // VAkK_6.63 //",
    "T07vakobhau:13064": " darśanamārge hi dvau pudgalau śraddhādharmānusāriṇau /",
    "T07vakobhau:13065": " tāveva bhāvanāmārge dvau bhavataḥ /",
    "T07vakobhau:13066": " śraddhādhimuktadṛṣṭiprāptau /",
    "T07vakobhau:13067": " tau punaraśaikṣamārge dvau bhavataḥ /",
    "T07vakobhau:13068": " samayāsamayavimuktāviti /",
    "T07vakobhau:13069": " tatrendriyatastrayaḥ /",
    "T07vakobhau:13070": " śraddhānusāriṇaḥ gotrataḥ pañca /",
    "T07vakobhau:13071": " mārgataḥ pañcadaśa /",
    "T07vakobhau:13072": " aṣṭa kṣāntisaptajñānasthāḥ /",
    "T07vakobhau:13073": " vairāgyatastrisaptatiḥ /",
    "T07vakobhau:13074": " sakalabandhanaḥ /",
    "T07vakobhau:13075": " kāmavairāgyānnava /",
    "T07vakobhau:13076": " evaṃ yāvadākiñcanyāyatanavairāgyāt /",
    "T07vakobhau:13077": " āśrayato nava /",
    "T07vakobhau:13078": " tridvīpaṣāḍdevanikāyajāḥ /",
    "T07vakobhau:13079": " indriyagotramārgavairāgyāśrayataḥ paṇḍitāḥ śatasahasraṃ saṃpadyante sahasrāṇi ca saptacatvāriṃśacchatāni cāṣṭau pañcaviśatiśca /",
    "T07vakobhau:13080": " evamanye 'pi pudgalāḥ saṃbhavataḥ saṃkhyeyāḥ /",
    "T07vakobhau:13081": " koyimubhayatobhāgavimukta ityucyate kaśca prajñāvimuktaḥ /",
    "T07vakobhau:13082": " nirodhalābhyubhayatovimuktaḥ prajñayetaraḥ /",
    "T07vakobhau:13083": " yo nirodhasamāpattilābhī sa ubhayatobhāgavimuktaḥ /",
    "T07vakobhau:13084": " prajñāsamādhibalābhyāṃ kleśavimokṣāvaraṇavimuktatvāt /",
    "T07vakobhau:13085": " itaraḥ prajñāvimuktaḥ /",
    "T07vakobhau:13086": " prajñābalena kevalaṃ kleśāvaraṇavimuktatvāt /",
    "T07vakobhau:13087": " yaduktaṃ bhagavatā \"kleśān prahāyeha hi yastu pañca ahāryadharmā paripūrṇaḥ śaikṣa\" iti",
    "T07vakobhau:13088": " kiyatā paripūrṇaḥ śaikṣo bhavati /",
    "T07vakobhau:13089": " samāpattindriyaphalaiḥ pūrṇaḥ śaikṣo 'bhidhīyate // VAkK_6.64 //",
    "T07vakobhau:13090": " trividhā śaikṣasya parīpūriḥ /",
    "T07vakobhau:13091": " phalataḥ indriyataḥ samāpattitaśca /",
    "T07vakobhau:13092": " phalata eva śraddhādhimuktasyākāyasākṣiṇo 'nāgāminaḥ /",
    "T07vakobhau:13093": " indriyata eva dṛṣṭiprāptasyāvītarāgasya /",
    "T07vakobhau:13094": " phalendriyato dṛṣṭiprāptasya kāyasākṣiṇo 'nāgāminaḥ /",
    "T07vakobhau:13095": " phalasamāpattitaḥ śraddhādhimuktasya kāyasākṣiṇaḥ /",
    "T07vakobhau:13096": " phalendriyasamāpattito dṛṣṭiprāptasya kāyasākṣiṇaḥ /",
    "T07vakobhau:13097": " samāpattita eva samāpattīndriyaśca paripūrṇatvaṃ nāsti vina phalena /",
    "T07vakobhau:13098": " aśaikṣaparipūrṇatvaṃ dvābhyām",
    "T07vakobhau:13099": " indriyataḥ samāpattiśca /",
    "T07vakobhau:13100": " phalena tvaparipūrṇasyāśaikṣatvameva nāstīti nāsya punaḥ phalena paripūrṇaparipūrṇatvaṃ vyavasthāpyate",
    "T07vakobhau:13101": " indriyat evāsamayavimuktasya prajñāvimuktasya /",
    "T07vakobhau:13102": " samāpattita eva samayavimuktasyobhayabhāgavimuktasya /",
    "T07vakobhau:13103": " indriyasamāpattibhyāmasamayavimuktasyobhayatobhāgavimuktasya /",
    "T07vakobhau:13104": " vahava ime mārgabhedā uktā laukikalokokttaradarśanabhāvanā 'śaikṣamārgāḥ",
    "T07vakobhau:13105": " prayogānantaryavimuktiviśeṣamārgā iti /",
    "T07vakobhau:13106": " katividha eṣa samāsato mārga iti /",
    "T07vakobhau:13107": " mārgaḥ samāsataḥ /",
    "T07vakobhau:13108": " viśeṣamuktyānantaryaprayogākhyaścaturvidhaḥ // VAkK_6.65 //",
    "T07vakobhau:13109": " prayogamārgo yasmādanantarmānantaryamārgotpattiḥ /",
    "T07vakobhau:13110": " ānantaryamārgo yenāvaraṇaṃ prajahāti /",
    "T07vakobhau:13111": " vimuktimārgo yastatpraheyāvaraṇavinirmuktastat prathamata utpadyate /",
    "T07vakobhau:13112": " viśeṣamārgo ya ebhyo 'nyo mārgaḥ /",
    "T07vakobhau:13113": " kasmāt mārga ityucyate /",
    "T07vakobhau:13114": " eṣa hi nirvāṇasya panthā etena tadgamanāt /",
    "T07vakobhau:13115": " nirvāṇaṃ mārgayantyaneneti vā /",
    "T07vakobhau:13116": " vimuktiviśeṣamārga yoḥ kathaṃ mārgatvam /",
    "T07vakobhau:13117": " tajjātīyādadhimātrataratvāduttarottaraprāpaṇāt nirūpadhiśeṣapraveśādvā /",
    "T07vakobhau:13118": " mārga eva punaḥ pratipadityukto nirvāṇapratipādanāt /",
    "T07vakobhau:13119": " catasraḥ pratipadaḥ /",
    "T07vakobhau:13120": " asti pratipadduḥkhā dhandhābhijñā /",
    "T07vakobhau:13121": " asti duḥkhā kṣiprābhijñā /",
    "T07vakobhau:13122": " evaṃ sukhā 'pi dvidhā /",
    "T07vakobhau:13123": " tatra",
    "T07vakobhau:13124": " dhyāneṣu mārgaḥ pratipatsukhā",
    "T07vakobhau:13125": " caturdhyāneṣu mārgaḥ sukhā pratipadaṅgaparigraha śamathavipaśyanā samatābhyāmayiatnavāhitvāt",
    "T07vakobhau:13126": " duḥkhā 'nyabhūmiṣu /",
    "T07vakobhau:13127": " anyāsvanāgamyadhyānāntarārupyabhūmiṣu mārgo duḥkhā pratidaṅgāparigrahācchamathavipaśyanānyūnatvācca yatnavāhitvāt śamathanyūne hyanāgamyadhyānāntare vipaśyanānyūnā ārupyā iti /",
    "T07vakobhau:13128": " sā punardvividhā 'pi pratipat",
    "T07vakobhau:13129": " dhanyābhijñā mṛdumateḥ kṣiprābhijñetarasya tu // VAkK_6.66 //",
    "T07vakobhau:13130": " mṛdvindriyasya sukhā duḥkhā vā pratipaddhandhābhijñā tīkṣṇendriyasya kṣiprābhijñā dhandhābhijñā asyāṃ pratipadi /",
    "T07vakobhau:13131": " seyaṃ dhandhābhijñā /",
    "T07vakobhau:13132": " evaṃ kṣiprābhijñā /",
    "T07vakobhau:13133": " dhandhasya vā pudgalasyeyamiti dhandhābhijñā /",
    "T07vakobhau:13134": " punarapyeṣa mārgo bodhipakṣyākhyāṃ labhate /",
    "T07vakobhau:13135": " saptatriṃśadvodhipakṣā dharmāḥ /",
    "T07vakobhau:13136": " catvāri smṛtyupasthānāni /",
    "T07vakobhau:13137": " catvāri samyak prahāṇāni /",
    "T07vakobhau:13138": " catvāra ṛddhipādāḥ /",
    "T07vakobhau:13139": " pañcendriyāṇi /",
    "T07vakobhau:13140": " pañca balāni /",
    "T07vakobhau:13141": " sapta bodhyaṅgāni /",
    "T07vakobhau:13142": " āryāṣṭāṅgo mārgaḥ iti /",
    "T07vakobhau:13143": " tatra",
    "T07vakobhau:13144": " anutpādakṣayajñāne bodhiḥ",
    "T07vakobhau:13145": " kṣayajñānamanutpādajñānaṃ ca /",
    "T07vakobhau:13146": " pudgalabhedena tisro bodhaya utpadyante /",
    "T07vakobhau:13147": " śrāvakabodhiḥ pratyekabodhiranuttarā samyaksaṃbodhiriti /",
    "T07vakobhau:13148": " aśeṣāvidyāprahāṇāt /",
    "T07vakobhau:13149": " tābhyāṃ svarthasya yathābhūta kṛtāpunaḥkartavyatāvavodhācca /",
    "T07vakobhau:13150": " tādanulomyataḥ /",
    "T07vakobhau:13151": " saptatriṃśattu tatpakṣyāḥ",
    "T07vakobhau:13152": " bodheranulomatvādbodhipakṣyāḥ saptatriṃśadutpadyante /",
    "T07vakobhau:13153": " nāmato dravyato daśa // VAkK_6.67 //",
    "T07vakobhau:13154": " daśa dravyāṇi sarve bodhipakṣyāḥ /",
    "T07vakobhau:13155": " katamāni daśa /",
    "T07vakobhau:13156": " śraddhā vīryaṃ smṛtiḥ prajñā samādhiḥ prītyupekṣaṇe /",
    "T07vakobhau:13157": " praśrabdhiśīlasaṃkalpāḥ",
    "T07vakobhau:13158": " ityetāni daśa dravyāṇi /",
    "T07vakobhau:13159": " kathaṃ kṛtvā /",
    "T07vakobhau:13160": " prajñā hi smṛtyupasthitiḥ // VAkK_6.68 //",
    "T07vakobhau:13161": " vīryaṃ samyakprahāṇākhyamṛddhipādāḥ samādhayaḥ /",
    "T07vakobhau:13162": " prajñāvīryasamādhisvabhādhā hi smṛtyupasthānasamyakprahāṇarddhipādāḥ ata indriyāṇi tāvadvalāni ca nāmagrāhikayā śraddhāvīryasmṛtisamādhiprajñādravyāṇi ca smṛtyupasthānāni dharmapravicayasaṃbodhyaṅgaṃ samyagṛṣṭiśca prajñaiva /",
    "T07vakobhau:13163": " samyakprahāṇāni vīryasaṃbodhyaṅgaṃ samyagvyāyāmaśca vīryameva /",
    "T07vakobhau:13164": " ṛddhipādāḥ samādhisambodhyaṅgaṃ samyak samādhiśca samādhireva /",
    "T07vakobhau:13165": " smṛtisaṃbodhyaṅgaṃ samyak smṛtiśca smṛtireva /",
    "T07vakobhau:13166": " kimavaśiṣyate /",
    "T07vakobhau:13167": " prītiprasrabdhyupekṣasaṃbodhyaṅgāni samyaksaṃkalpaḥ śīlāṅgani ca /",
    "T07vakobhau:13168": " tānyetāni pañca dravyāṇi evamete bodhipakṣyā daśa dravyāṇi bhavanti /",
    "T07vakobhau:13169": " vaibhaṣikāṇā mekādaśa /",
    "T07vakobhau:13170": " kāyavākkarmaṇorasaṃbhinnatvāt śīlāṅgāni dve dravye iti /",
    "T07vakobhau:13171": " yattvetaduktaṃ \"prajñāvīryasamādhisvabhāvāḥ smṛtyupasthānādaya\" iti /",
    "T07vakobhau:13172": " atra veditavyam /",
    "T07vakobhau:13173": " pradhānagrahaṇaṃ sarve gunāḥ prāyogikāstu te // VAkK_6.69 //",
    "T07vakobhau:13174": " pradhānagrahaṇenaivamuktam /",
    "T07vakobhau:13175": " sarve tu prāyogikā guṇāḥḥ smṛtyupasthānasamyakprahāṇarddhipādāḥ /",
    "T07vakobhau:13176": " kasmādvīrya samyakpradhānamuktam /",
    "T07vakobhau:13177": " tena samyakkāyavāṅmanāṃsi pradhīyante /",
    "T07vakobhau:13178": " samādhiḥ kasmād ṛddhipāda uktaḥ /",
    "T07vakobhau:13179": " tatpratiṣṭhatvātsarvaguṇasaṃpatteḥ /",
    "T07vakobhau:13180": " ye tvāhuḥ \"samādhirevarddhiḥ pādāśchandādaya\" iti /",
    "T07vakobhau:13181": " teṣāṃ dravyatastrayodaśa bodhipakṣyāḥ prāpnuvanti /",
    "T07vakobhau:13182": " cchandacittayoirādhikyātsūtraṃ ca virudhyate /",
    "T07vakobhau:13183": " \"ṛddhim ca vo bhikṣavo darśayiṣyāmi ṛddhipādāṃśaca yāvadṛddhiḥ katamā /",
    "T07vakobhau:13184": " iha bhikṣuranekavidhamṛddhiviṣayaṃ pratyanubhavati /",
    "T07vakobhau:13185": " eko bhūtvā bahudhā bhavatī\"ti vistaraḥ /",
    "T07vakobhau:13186": " kasmādindriyāṇyeva valānyuktāni /",
    "T07vakobhau:13187": " mṛdvadhimātrabhedādavamardanīyānavamardanīyatvāt /",
    "T07vakobhau:13188": " indriyāṇāṃ kiṅkṛto 'nukramaḥ /",
    "T07vakobhau:13189": " śraddadhāno hi phalārthaṃ vīryamārabhate /",
    "T07vakobhau:13190": " ārabdhavīryasya smṛtirūpatiṣṭhate /",
    "T07vakobhau:13191": " upasthitasmṛteravikṣepāccittaṃ samādhīyate /",
    "T07vakobhau:13192": " samāhitacitto yathābhūtaṃ prajānātīti /",
    "T07vakobhau:13193": " kasyāmavasthāyāṃ katame te bodhipakṣyāḥ prabhāvyante /",
    "T07vakobhau:13194": " ādikarmikanirvedhabhāgīyeṣu prabhāvitāḥ /",
    "T07vakobhau:13195": " bhāvane darśane caiva sapta vargā yathākramam // VAkK_6.70 //",
    "T07vakobhau:13196": " ādikarmikāvasthāyāṃ kāyādyupalakṣaṇārthaṃ smṛtyupasthānāni /",
    "T07vakobhau:13197": " viśeṣādhigamena vīryasaṃbadhaṃnādūṣmagateṣu samyakpradhānāni /",
    "T07vakobhau:13198": " aparihāṇīyakuśalamūlapraveśatvāt mūrdhaṣvṛddhipādāḥ /",
    "T07vakobhau:13199": " apunaḥparihāṇita ādhipatyaprāptatvāt kṣāntiṣvindriyāṇi /",
    "T07vakobhau:13200": " kleśānavamardanīyatvādgradharmeṣu balāni laukikānyadharmānavamardanīyatvādvā /",
    "T07vakobhau:13201": " bodhyāsannatvāt bhāvanāmārge bodhyaṅgāni /",
    "T07vakobhau:13202": " gamanaprabhāvitvāddarśanamārge mārgāṅgānī /",
    "T07vakobhau:13203": " tasyāśugāmitvāt /",
    "T07vakobhau:13204": " saṃkhyānupūrvīvidhānārthaṃ tu pūrva saptoktāni paścādaṣṭau /",
    "T07vakobhau:13205": " tatra dharmapravicayasaṃbodhyaṅgaṃ bodhirvodhyaṅgaṃ ca samyagdṛṣṭirmārgo mārgāṅgaṃ ceti vaibhāṣikāḥ",
    "T07vakobhau:13206": " apare punarabhittvaiva kramaṃ bodhipakṣyāṇāmānupūrvī varṇayanti /",
    "T07vakobhau:13207": " \"ādita eva tāvadvahuvidhaviṣapavyāsekavisāriṇīnāṃ buddhīnāṃ nigrahārya smṛtyupasthānāni cetasa upanibaddhāni bhavanti yāvadeva gardhāśritānāṃ smarasaṃkalpānāṃ prativinodanāye\"ti sūtre vacanāt tadvalena vīryasaṃvardhanāccaturvidhakāryasaṃpādanāya samyakcittaṃ pradadhātīti samyakpradhānāni",
    "T07vakobhau:13208": " tataḥ samādhiviśodhanādṛddhipādāḥ /",
    "T07vakobhau:13209": " samādhisaṃniśrayeṇa lokottaradharmādhipatibhūtāni śraddhādīnīndriyāṇi /",
    "T07vakobhau:13210": " tānyeva ca nirjitavipakṣasamudācārāṇi balāni /",
    "T07vakobhau:13211": " darśanamārge bodhyaṅgāni /",
    "T07vakobhau:13212": " prahamato dharmatattvāvalokāt ubhayormārgāṅgāni /",
    "T07vakobhau:13213": " tathā hyuktam \"āryāṣṭāṅge khalu mārge bhāvanāparipūri gacchati /",
    "T07vakobhau:13214": " catvāri smṛtyupasthānāni bhāvanāparipūriṃ gacchanti yāvat sapta",
    "T07vakobhau:13215": " bodhyaṅgānī\"ti /",
    "T07vakobhau:13216": " punaścoktaṃ \"yathābhūtavacanārocanamiti",
    "T07vakobhau:13217": " bhikṣavaścaturṇāmāryasatyānāmetadadhivacanaṃ yathāgatena mārgeṇa prakramaṇamiti bhikṣo āryāṣṭāṅgasya mārgasyaitadadhivacanami\"ti /",
    "T07vakobhau:13218": " tasmādubhayorāryāṣṭāṅgo mārga eṣṭavyaḥ /",
    "T07vakobhau:13219": " siddho 'nukramaḥ /",
    "T07vakobhau:13220": " idaṃ tu vaktavyam /",
    "T07vakobhau:13221": " kati bodhipakṣā dharmāḥ sāsravā iti katyanāsravā iti /",
    "T07vakobhau:13222": " anāsravāṇi bodhyaṅgamārgāṅgāni",
    "T07vakobhau:13223": " bhāvanādarśanamārga yostadvacyavasthāpanāt /",
    "T07vakobhau:13224": " laukikā api hi samyagdṛṣṭacyādayaḥ santi /",
    "T07vakobhau:13225": " te tu nāryamārgaśabdaṃ labhante /",
    "T07vakobhau:13226": " dvidhetare /",
    "T07vakobhau:13227": " anye bodhipakṣāḥ sāsravāḥ /",
    "T07vakobhau:13228": " kasyāṃ bhūmau kati bodhipakṣāḥ /",
    "T07vakobhau:13229": " sakalāḥ prathame dhyāne",
    "T07vakobhau:13230": " sarve saptatriṃśatprathame dhyāne /",
    "T07vakobhau:13231": " anāgamye prītivarjitāḥ // VAkK_6.71 //",
    "T07vakobhau:13232": " kasmādanāgamye prītyabhāvaḥ /",
    "T07vakobhau:13233": " sāmantakānāṃ balavāhanīyatvādadharabhūmisāśaṅkatvācca /",
    "T07vakobhau:13234": " dvitīye 'nyatra saṃkalpāt",
    "T07vakobhau:13235": " dvitīye dhyāne samyaksaṃkalpavarjyāḥ ṣaṭtriṃśadeva /",
    "T07vakobhau:13236": " tatra vitarkābhāvāt /",
    "T07vakobhau:13237": " dvayostaddvayavarjitāḥ /",
    "T07vakobhau:13238": " tṛtīyacaturthayordhyānayoḥ prītisaṃkalpābhyāṃ varjitāḥ pañcatriṃśat /",
    "T07vakobhau:13239": " dhyānāntare ca",
    "T07vakobhau:13240": " tābhyāmeva dvābhyāṃ varjitāḥ pañcatriṃśadeva /",
    "T07vakobhau:13241": " śīlāṅgaistābhyāṃ ca triṣvarupiṣu // VAkK_6.72 //",
    "T07vakobhau:13242": " varjitā iti vartate /",
    "T07vakobhau:13243": " ārupyesu samyagvākkarmāntājīvaiḥ prītisaṃkalpābhyāṃ ca varjitā dvātriṃśat",
    "T07vakobhau:13244": " kāmadhātau bhavāgre ca bodhimārgāṅgavarjitāḥ /",
    "T07vakobhau:13245": " dvārviśatirbodhipakṣyāstayoranāsravamārgābhāvāt /",
    "T07vakobhau:13246": " bodhipakṣeṣu vartamānasya kasyāmavasthāyāmavetyaprasādalābho veditavyaḥ /",
    "T07vakobhau:13247": " trisatyadarśane śīladharmāvetyaprasādayoḥ // VAkK_6.73 //",
    "T07vakobhau:13248": " lābho mārgābhisamaye buddhatatsaṃghayiorapi /",
    "T07vakobhau:13249": " duḥkhasamudayanirodhasatyānyabhisamayan dharme cāvetyaprasādamāryakāntāni ca śīlāni pratilabhate",
    "T07vakobhau:13250": " mārgasatyamabhisamayan buddhe tasya ca śrāvakasaṃghe 'vetyaprasādaṃ",
    "T07vakobhau:13251": " pratilabhete /",
    "T07vakobhau:13252": " yo hi tayoḥ prasādaḥ so 'śaikṣyeṣu buddhakarakeṣu dharmeṣu śaikṣāyāśaikṣeṣu ca saṃghakarakeṣu prasādaḥ /",
    "T07vakobhau:13253": " api śabdācchīladharmāvetyaprasādau ca pratilabhate /",
    "T07vakobhau:13254": " ko 'yamiha dharmo 'bhipretaḥ /",
    "T07vakobhau:13255": " dharmaḥ satyatrayaṃ bodhisattvapratyekabuddhayoḥ // VAkK_6.74 //",
    "T07vakobhau:13256": " mārgaśca",
    "T07vakobhau:13257": " ataścatvaryapi satyānyabhisamayato dharmāvetyaprasādalābhaḥ /",
    "T07vakobhau:13258": " ta ete śraddhādhiṣṭhānabhedānnāmataścatvāro 'vetyaprasādā ucyante /",
    "T07vakobhau:13259": " dravyatastu dve śraddhā śīlaṃ ca",
    "T07vakobhau:13260": " buddhadharmasaṃghāvetyaprasādāḥ śraddhāsvabhāvāḥ āryakāntāni ca śīlāni śīlamiti dve dravye bhavataḥ /",
    "T07vakobhau:13261": " kiṃ punarete sāsravānāsravā ekāntenāvetyaprasādāḥ /",
    "T07vakobhau:13262": " nirmalā /",
    "T07vakobhau:13263": " avetyaprasādā iti ko 'rthaḥ /",
    "T07vakobhau:13264": " yathābhūtasatyānyavabudhya saṃpratyayo 'vetyaprasādaḥ /",
    "T07vakobhau:13265": " yathā ca vyutthitaḥ saṃmukhīkaroti tathaiṣāmānupūrvīm /",
    "T07vakobhau:13266": " kathaṃ vyutthitaḥ saṃmukhī karoti /",
    "T07vakobhau:13267": " samyaksaṃbuddho vata bhagavān svākhyāto 'sya dharmavinayaḥ supratipanno 'sya śrāvakasaṃgha iti vaidyabhaiṣajyopasthāpakabhūtatvāt /",
    "T07vakobhau:13268": " cittaprasādakṛtaśca śīlaprasāda ityucyate caturtha uktaḥ /",
    "T07vakobhau:13269": " evaṃ prasannasyaiṣā pratipattiriti /",
    "T07vakobhau:13270": " ārogyabhūtatvādvā deśika mārga sārthikayānavadvā /",
    "T07vakobhau:13271": " sūtra ukta\"maṣṭābhiraṅgai samanvāgataḥ śaikṣo darśabhiraṅgaiḥ samanvāgato",
    "T07vakobhau:13272": " 'śaikṣa\" iti /",
    "T07vakobhau:13273": " kasmācchaikṣasya samyak vimuktiḥ samyagjñānaṃ ca noktam /",
    "T07vakobhau:13274": " noktā vimuktiḥ śaikṣāṅga baddhatvāt /",
    "T07vakobhau:13275": " baddho hi śaikṣaḥ kleśabandhanairadyāpīti /",
    "T07vakobhau:13276": " kathaṃ baddhasyaiva sato vimuktirvyavasthāpyeta /",
    "T07vakobhau:13277": " na hi bandhanaikadeśānmukto mukta ityucyate /",
    "T07vakobhau:13278": " binā ca vimuktacyā kathaṃ vimuktijñānam vyavasthāpyate /",
    "T07vakobhau:13279": " aśaikṣastu sarvakleśabandhanātyantanirmokṣādvimuktitatpratyātmajñānābhyāṃ prabhāvita iti tasyaiva tadvacanaṃ nyāyyam /",
    "T07vakobhau:13280": " keyaṃ vimuktirnāma /",
    "T07vakobhau:13281": " sā punardvidhā // VAkK_6.75 //",
    "T07vakobhau:13282": " saṃskṛtā cāsaṃskṛtā ca /",
    "T07vakobhau:13283": " tatra /",
    "T07vakobhau:13284": " asaṃskṛtā kleśahānamadhimuktastu saṃskṛtā /",
    "T07vakobhau:13285": " kleśaprahāṇamasaṃskṛtā vimuktiḥ /",
    "T07vakobhau:13286": " aśaikṣādhimokṣaḥ saṃskṛtā vimuktiḥ /",
    "T07vakobhau:13287": " sāṅgaḥ",
    "T07vakobhau:13288": " saivāsaṃskṛtā vimuktiraśaikṣāṅgayuktā /",
    "T07vakobhau:13289": " aṅgānāṃ saṃskṛtatvāt /",
    "T07vakobhau:13290": " saiva vimuktī dve",
    "T07vakobhau:13291": " saiva saṃskṛtā vimuktirdve vimuktī sūtra ukte /",
    "T07vakobhau:13292": " ceto vimuktiḥ prajñāvimuktiśca /",
    "T07vakobhau:13293": " vimuktiskndho 'pi sa eva draṣṭṭavyaḥ /",
    "T07vakobhau:13294": " yattarhi sūtra uktaṃ \"katamacca vyāgrābodhyāyanā vimuktipariśuddhipradhānam /",
    "T07vakobhau:13295": " iha bhikṣavo rāgāccittaṃ viraktaṃ bhavati vimuktaṃ dveṣānmohāccittaṃ viraktaṃ bhavati vimuktamityaparipūrṇasya vā vimuktiskandhasya paripūraye paripūrṇasya cānugrahāya cchandovīryami\"ti vistaraḥ /",
    "T07vakobhau:13296": " tasmānādhimokṣa eva vimuktiḥ /",
    "T07vakobhau:13297": " kiṃ tarhi /",
    "T07vakobhau:13298": " tattvajñānāpanīteṣu rāgādiṣu cetaso vaimalyaṃ vimuktirityapare /",
    "T07vakobhau:13299": " uktā vimuktiḥ /",
    "T07vakobhau:13300": " samyagjñānaṃ tu samyagdṛṣṭiḥ /",
    "T07vakobhau:13301": " vyatiriktaṃ katamat /",
    "T07vakobhau:13302": " jñānaṃ bodhiryathoditā // VAkK_6.76 //",
    "T07vakobhau:13303": " yaiva hi pūrvaṃ bodhiruktā saiveha samyagjñānaṃ veditavyam /",
    "T07vakobhau:13304": " yaduta kṣayajñānamanutpādajñānaṃ ca /",
    "T07vakobhau:13305": " katamat punaścittaṃ vimucyate kimatītamanāgataṃ pratyutpannam /",
    "T07vakobhau:13306": " vimucyate jāyamānasaśaikṣaṃ cittamāvṛteḥ /",
    "T07vakobhau:13307": " \"anāgataṃ cittamutpadyamānaṃ visucyate aśaikṣamāvaraṇebhya\" iti śāstrapāṭhaḥ /",
    "T07vakobhau:13308": " kiṃ punastasyāvaraṇam /",
    "T07vakobhau:13309": " kleśaprāptistadutpattivivandhatvāt /",
    "T07vakobhau:13310": " vajropame hi samādho sa ca prahīyate /",
    "T07vakobhau:13311": " taccotpadyamānamaśaikṣaṃ cittaṃ vimucyate /",
    "T07vakobhau:13312": " sā ca prahīṇā bhavati /",
    "T07vakobhau:13313": " tacāśaikṣaṃ cittamutpannaṃ vimuktaṃ ca /",
    "T07vakobhau:13314": " yattarhi notpadyamānaṃ laukikaṃ ca /",
    "T07vakobhau:13315": " tadapi vimucyate /",
    "T07vakobhau:13316": " yattu niyatamutpattau tadevoktam /",
    "T07vakobhau:13317": " laukikaṃ kuto vimucyate /",
    "T07vakobhau:13318": " tata evotpattyāvaraṇāt /",
    "T07vakobhau:13319": " nanu cāmuktasyāpi śaikṣasya laukikamutpadyate na tattādṛśam /",
    "T07vakobhau:13320": " kīdṛśaṃ tat /",
    "T07vakobhau:13321": " kleśaprāptisahitam /",
    "T07vakobhau:13322": " kimavastho mārgastadutpattyāvaraṇaṃ prajahāti /",
    "T07vakobhau:13323": " nirudhyamāno mārgastu prajahāti tadāvṛtim // VAkK_6.77 //",
    "T07vakobhau:13324": " vartamāna ityarthaḥ /",
    "T07vakobhau:13325": " yā cāsaṃskṛtā vimuktiruktā ye ca trayodhātava ucyante prahāṇadhāturviṃrāgadhātunirodhadhāturiti",
    "T07vakobhau:13326": " ka eṣāṃ viśeṣaḥ /",
    "T07vakobhau:13327": " asaṃskṛtaiva dhātvākhyā",
    "T07vakobhau:13328": " saivāsaṃskṛtā vimuktistrayo dhātavaḥ /",
    "T07vakobhau:13329": " tatra punaḥ",
    "T07vakobhau:13330": " virāgo rāgasaṃkṣayaḥ /",
    "T07vakobhau:13331": " rāgasya prahāṇaṃ virāgadhātuḥ /",
    "T07vakobhau:13332": " prahāṇadhāturanyeṣāṃ /",
    "T07vakobhau:13333": " saṃkṣaya iti vartate /",
    "T07vakobhau:13334": " rāgādanyeṣāṃ kleśānāṃ prahāṇaṃ prahāṇadhātuḥ /",
    "T07vakobhau:13335": " nirodhākhyastu vastunaḥ // VAkK_6.78 //",
    "T07vakobhau:13336": " saṃkṣaya ityevānuvartate /",
    "T07vakobhau:13337": " kleśanirmuktasya vastunaḥ prahāṇaṃ nirodhadhātuḥ /",
    "T07vakobhau:13338": " yena vastu nirvidyate virajyate 'pi tena vastunā /",
    "T07vakobhau:13339": " catuṣkoṭikam /",
    "T07vakobhau:13340": " kathaṃ kṛtvā /",
    "T07vakobhau:13341": " nirvidyate duḥkhahetukṣāntijñānaiḥ",
    "T07vakobhau:13342": " duḥkhe samudayakṣāntijñānaireva nirvidyate nānyaiḥ /",
    "T07vakobhau:13343": " virajyate /",
    "T07vakobhau:13344": " sarvairjahāti yaiḥ",
    "T07vakobhau:13345": " sarvairapi duḥkhasamudayanirodhamārga kṣāntijñānairvirajyate /",
    "T07vakobhau:13346": " yaiḥ kleśān prajahāti /",
    "T07vakobhau:13347": " evaṃ catuṣkoṭikasaṃbhavaḥ // VAkK_6.79 //",
    "T07vakobhau:13348": " evaṃ catuṣkotikaṃ sidhyati /",
    "T07vakobhau:13349": " nirvidyata eva duḥkhasamudayakṣāntijñānaiḥ /",
    "T07vakobhau:13350": " kleśān prajahat nirvedavastvālambanatvāt /",
    "T07vakobhau:13351": " virajyata eva nirodhamārgakṣāntijñānaiḥ kleśān prajahat /",
    "T07vakobhau:13352": " prāmodyavastvālambanatvāt /",
    "T07vakobhau:13353": " ubhayaṃ pūrvaiḥ kleśān prajahat /",
    "T07vakobhau:13354": " nobhayamuttaraiḥ kleśānaprajahaditi /",
    "T07vakobhau:13355": " tatra vītarāgaḥ satyāni paśyandharmajñānakṣāntibhiḥ kleśānna prajahāti /",
    "T07vakobhau:13356": " jñānaistu prayogavimuktiviśeṣamārgasaṃgṛhītairna prajahātīti /",
    "T07vakobhau:13357": " abhidharmakośabhāṣye mārgapudgalanirdeśo nāma ṣaṣṭhaṃ kośasthānaṃ samāptamiti",
    "T07vakobhau:13358": " //śrī lāmāvākasya yadatra puṇyam //",
    "T07vakobhau:13359": " saptamaṃ kośasthānam",
    "T07vakobhau:13360": " namo buddhāya",
    "T07vakobhau:13361": " kṣāntayaścocyante jñānāni ca samyagdṛṣṭiḥ samyagjñānaṃ ca /",
    "T07vakobhau:13362": " kiṃ punaḥ kṣāntayo na jñānaṃ samyagjñānaṃ ca na dṛṣṭiḥ /",
    "T07vakobhau:13363": " nāmalā kṣāntayo jñānaṃ",
    "T07vakobhau:13364": " tatpraheyasya vicikitsā 'nuśayasyāgrahīṇatvāt /",
    "T07vakobhau:13365": " dṛṣṭayastu tā santiraṇātmakattvāt yathā ca kṣāntayo dṛṣṭirna jñānamevaṃ punaḥ",
    "T07vakobhau:13366": " kṣayānutpādadhīrna dak /",
    "T07vakobhau:13367": " kṣayānamanutpādajñānaṃ ca na dṛṣṭirasantīraṇāparimārgaṇāśayatvāt /",
    "T07vakobhau:13368": " tadnyobhayathāryā dhīḥ",
    "T07vakobhau:13369": " kṣāntikṣayānutpādajñānebhyo 'nyā 'nāsravā prajñā dṛṣṭiḥ jñānaṃ ca /",
    "T07vakobhau:13370": " anyā jñānaṃ",
    "T07vakobhau:13371": " laukikī prajñā sarvaiva jñānam /",
    "T07vakobhau:13372": " dṛśaśca ṣaṭ // VAkK_7.1 //",
    "T07vakobhau:13373": " pañca dṛṣṭayo laukikī ca samyagdṛṣṭiḥ /",
    "T07vakobhau:13374": " eṣā ṣaḍvidhā laukikī prajñādṛṣṭiḥ anyā na dṛṣṭiḥ /",
    "T07vakobhau:13375": " jñānaṃ tveṣā cānyā ca /",
    "T07vakobhau:13376": " kiyatā sarvajñānasaṃgrahaḥ /",
    "T07vakobhau:13377": " daśabhirjñānaiḥ /",
    "T07vakobhau:13378": " samāsena tu",
    "T07vakobhau:13379": " sāsravānāsravaṃ jñānaṃ",
    "T07vakobhau:13380": " tayoḥ punaḥ",
    "T07vakobhau:13381": " ādyaṃ saṃvṛtijñāpakam /",
    "T07vakobhau:13382": " yatsāsravaṃ tatsaṃvṛtijñānam /",
    "T07vakobhau:13383": " prāyeṇa ghaṭapaṭastrīpuruṣādisaṃvṛtigrahāt /",
    "T07vakobhau:13384": " ajñānasaṃvṛtatvāt ityapare /",
    "T07vakobhau:13385": " anāsravaṃ dvidhā dharmajñānamanvayameva ca // VAkK_7.2 //",
    "T07vakobhau:13386": " anāsrvaṃ jñānaṃ dvidhā bhidyate /",
    "T07vakobhau:13387": " dharmajñānamanvayajñānaṃ ca /",
    "T07vakobhau:13388": " evagete dve jñāne trīṇi bhavanti /",
    "T07vakobhau:13389": " saṃvṛtijñānaṃ dharmajñānaṃ ca /",
    "T07vakobhau:13390": " tatra",
    "T07vakobhau:13391": " sāṃvṛtaṃ sarvaviṣayaṃ",
    "T07vakobhau:13392": " saṃvṛtijñānasya sarvadharmāḥ saṣkṛtāsaṃskṛtā ālambanaṃ saṃbhavataḥ /",
    "T07vakobhau:13393": " kāmaduḥkhadigocaram /",
    "T07vakobhau:13394": " dharmakhyam",
    "T07vakobhau:13395": " dharmajñānasya kāmāvacaraṃ dukhaṃ tatsamudayanirodhapratipakṣāścālambanam",
    "T07vakobhau:13396": " anvayajñānaṃ tūrdhvaduḥkhādigocaram // VAkK_7.3 //",
    "T07vakobhau:13397": " anvayajñānasya rūpārupyāvacaraṃ duḥkhaṃ tatsamudayanirodhapratipakṣāścālambanam /",
    "T07vakobhau:13398": " te eva satyabhedena catvāri",
    "T07vakobhau:13399": " te eva dharmajñānānvayajñāne satyabhedena punaścatvāri jñānāni bhavanti /",
    "T07vakobhau:13400": " duḥkhasamudayanirodhamārgajñānāni /",
    "T07vakobhau:13401": " tadālambanatvāt /",
    "T07vakobhau:13402": " ete caturvidhe /",
    "T07vakobhau:13403": " anutpādakṣayajñāne",
    "T07vakobhau:13404": " ete eva dharmajñānānvayajñāne caturvidhe adṛṣṭisvabhāve kṣayajñānamanutpādajñānaṃ cocyate",
    "T07vakobhau:13405": " te punaḥ prathamodite // VAkK_7.4 //",
    "T07vakobhau:13406": " duḥkhahetvanvayajñāne",
    "T07vakobhau:13407": " prathamotpanne tu kṣayajñānānutpādajñāne duḥkhasamudayānvayajñāne duḥkhasamudayākārairbhāvāgrikaskandhālambanatvāt",
    "T07vakobhau:13408": " kim khalu vajropamo 'pi tābhyāmekālamvano 'sti /",
    "T07vakobhau:13409": " yadi duḥkhasamudayālamvano bhavati /",
    "T07vakobhau:13410": " atha nirodhamārgālambano naikālambanaḥ /",
    "T07vakobhau:13411": " caturbhyaḥ paracittavit /",
    "T07vakobhau:13412": " vettīti vit jñānam /",
    "T07vakobhau:13413": " paracittajñānaṃ caturbhyo jñānebhyo draṣṭavyam /",
    "T07vakobhau:13414": " dharmānvayajñānamārgaḥ saṃvṛtijñānebhyaḥ /",
    "T07vakobhau:13415": " tasya punarayaṃ niyamaḥ",
    "T07vakobhau:13416": " bhūmyakṣapudgalotkrāntam naṣṭājātaṃ na veti tat // VAkK_7.5 //",
    "T07vakobhau:13417": " bhūmyatikrāntaṃ na jānātīti /",
    "T07vakobhau:13418": " adharadhyānabhūmikenottaradhyānabhūmikamindriyātikrāntaṃ na jānāti /",
    "T07vakobhau:13419": " śraddhādhimuktasamayamuktamārgeṇa dṛṣṭiprāptāsamayavimuktārga pudgalotkrāntaṃ na jānāti /",
    "T07vakobhau:13420": " anāgāmyahañcchāvaka pratyekabuddhabuddhamārggaṇāmadhareṇottaraṃ naṣṭājātaṃ na jānāti /",
    "T07vakobhau:13421": " atītānāgataṃ vartamānapara cittacaittaviṣayatvāt /",
    "T07vakobhau:13422": " kiṃ ca bhūyaḥ",
    "T07vakobhau:13423": " ta dharmānvayadhīpakṣyamanyo 'nyaṃ",
    "T07vakobhau:13424": " dharmajñānapakṣyaṃ paracittajñānamanvayajñānapakṣyaṃ cittaṃ na jānāti /",
    "T07vakobhau:13425": " anvayajñānapakṣyaṃ ca dharmajñānapakṣyaṃ na jānāti /",
    "T07vakobhau:13426": " kāmadhāturdhvadhātupratikṣālambanatvāttayoḥ /",
    "T07vakobhau:13427": " darśanamārge paracittajñānaṃ nāsti /",
    "T07vakobhau:13428": " tadālambanaṃ tvasti /",
    "T07vakobhau:13429": " tatra paracittajñānena darjñanamārga jñātukāmaḥ prayogaṃ kṛtvā prathamau",
    "T07vakobhau:13430": " darśanakṣaṇau /",
    "T07vakobhau:13431": " śrāvako vetti khaṅgastrīn sarvānbuddho 'prayogataḥ // VAkK_7.6 //",
    "T07vakobhau:13432": " śrāvako darśanamārgāt paracittajñānena dvau kṣaṇau jānāti /",
    "T07vakobhau:13433": " duḥkhe dharmajñānakṣāntiṃ dharmajñānaṃ ca /",
    "T07vakobhau:13434": " anvayajñānapakṣālambanasyānyaprayogasādhyatvāt /",
    "T07vakobhau:13435": " yāvacca sa tatra prayogamāra mate tāvadayaṃ ṣoḍaśacittamanuprāpto bhavatītyantarā na jānāti",
    "T07vakobhau:13436": " pratyekabuddhastrīn kṣaṇān /",
    "T07vakobhau:13437": " prathamau ca dvāvaṣṭamaṃ ca samudayānvayajñānaṃ mṛduprayogatvāt /",
    "T07vakobhau:13438": " prathamadvitīyapañcadaśānityapare /",
    "T07vakobhau:13439": " buddhastu sarvāneva darśanamārgakṣaṇānaprayogeṇa jānāti /",
    "T07vakobhau:13440": " atha kṣayajñānānutpādajñānayoḥ ko viśeṣaḥ /",
    "T07vakobhau:13441": " kṣayajñānaṃ hi satyeṣu parijñātādiniścayaḥ /",
    "T07vakobhau:13442": " na parijñeyamityādiranutpādamatirmatā // VAkK_7.7 //",
    "T07vakobhau:13443": " kṣayajñānaṃ katamat /",
    "T07vakobhau:13444": " duḥkhaṃ me parijñātamiti jānāti /",
    "T07vakobhau:13445": " samudayaḥ prahīṇo nirodhaḥ sākṣātakṛto mārgo bhāvita iti jānāti /",
    "T07vakobhau:13446": " tadupādāya yat jñānaṃ darśanaṃ vidyā buddhirbodhiḥ prajñā āloko 'bhisamayamidamucyate kṣayajñānam",
    "T07vakobhau:13447": " anutpādajñānaṃ katamat /",
    "T07vakobhau:13448": " duḥkhaṃ me parijñātaṃ na pounaḥ parijñeyamiti jānāti yāvat mārgo bhāvito na punarbhāvayitavya iti /",
    "T07vakobhau:13449": " tadupādāye\"ti vistareṇoktaṃ śāstre /",
    "T07vakobhau:13450": " kathamanāsraveṇa jñānenaivaṃ jānāti /",
    "T07vakobhau:13451": " tatpṛṣṭhalabdhena vyutthita evaṃ jānāti /",
    "T07vakobhau:13452": " atastadviśeṣeṇa tayorviśeṣaḥ /",
    "T07vakobhau:13453": " śāstre jñāpiota iti kāśmīrāḥ /",
    "T07vakobhau:13454": " anāsraveṇāpyevaṃ jānātītyapare darśanavacanaṃ tu bhāṣyākṣepāt /",
    "T07vakobhau:13455": " jpratyakṣavṛttitvādvā /",
    "T07vakobhau:13456": " ata evoktaṃ \"yāvat jñānaṃ darśanamapi tadi\"ti /",
    "T07vakobhau:13457": " ityetāni daśa jñānāni bhavanti yaduta dharmajñānamanvayajñānaṃ saṃvṛtijñānaṃ duḥkhajñānaṃ samudayañṇyānaṃ nirodhajñānaṃ mārgajñānaṃ paracittajñānaṃ kṣayajñānamanutpādajñānaṃ ca /",
    "T07vakobhau:13458": " tatra saṃvṛtijñānamekaṃ jñānamekasya ca bhāgaḥ /",
    "T07vakobhau:13459": " dharmajñānamekaṃ jñānaṃ saptānāṃ ca bhāgaḥ /",
    "T07vakobhau:13460": " duḥkhasamudayanirodhamārga kṣayānutpādaparacittajñānānām /",
    "T07vakobhau:13461": " evamanvayajñānam /",
    "T07vakobhau:13462": " duḥkhajñānamekaṃ jñānaṃ caturṇā ca bhāgaḥ /",
    "T07vakobhau:13463": " dharmānvayakṣayānutpādajñānānām /",
    "T07vakobhau:13464": " evaṃ samudayanirodhajñāne caturṇāṃ bhāgaḥ /",
    "T07vakobhau:13465": " mārgajñānamekaṃ jñānaṃ pañcānāṃ ca bhāgaḥ /",
    "T07vakobhau:13466": " caturṇāmanantaroktānāṃ paracittasya ca /",
    "T07vakobhau:13467": " paracittajñanamekaṃ jñānaṃ caturṇāṃ ca bhāgaḥ /",
    "T07vakobhau:13468": " dharmānvayamārga saṃvṛtijñānānām /",
    "T07vakobhau:13469": " kṣayajñānamekaṃ jñānaṃ ṣaṇṇāṃ ca bhāgaḥ /",
    "T07vakobhau:13470": " dharmānvayaduḥkhasamudayanirodhamārgajñānānām /",
    "T07vakobhau:13471": " evamanutpādajñānam /",
    "T07vakobhau:13472": " kasmāt punaretāni vīṇi santi daśa vyavasthāpyante /",
    "T07vakobhau:13473": " svabhāvapratipakṣānyāmākārākāragocarāt /",
    "T07vakobhau:13474": " prayogakṛtakṛtyatvahetūpacayoto daśa // VAkK_7.8 //",
    "T07vakobhau:13475": " saptabhiḥ kila kāraṇairdaśa jñānāni vyavasthāpyante /",
    "T07vakobhau:13476": " svabhāvataḥ saṃvṛtijñānamaparamārthajñānatvāt /",
    "T07vakobhau:13477": " pratipakṣato dharmānvayajñāne /",
    "T07vakobhau:13478": " kāmathāturdhvadhātupratipakṣatvāt /",
    "T07vakobhau:13479": " ākārato duḥkhasamudayajñāne /",
    "T07vakobhau:13480": " ālambanābhedāt /",
    "T07vakobhau:13481": " ākārālambanato nirodhamārgajñāne /",
    "T07vakobhau:13482": " ākārālambanabhedāt /",
    "T07vakobhau:13483": " prayogataḥ paracittajñānam /",
    "T07vakobhau:13484": " na hi tena caittā na jñāyate /",
    "T07vakobhau:13485": " cittajñānārthe tu prayuktasyābhiniṣpatteḥ paracittajñānamuktam /",
    "T07vakobhau:13486": " kṛtakṛtyataḥ kṣayajñānaṃ kṛtakṛtyasaṃtānotpatteḥ /",
    "T07vakobhau:13487": " prathamataḥ hetūpacayato 'nutpādajñānaṃ sarvānāsravahetukatvāditi /",
    "T07vakobhau:13488": " sakalasya sakalapratipakṣatvāt kāmadhātupratīpakṣo dharmajñānamityuktam /",
    "T07vakobhau:13489": " api tu",
    "T07vakobhau:13490": " dharmajñānanirodhe yanmārge vā bhāvanāpathe /",
    "T07vakobhau:13491": " tridhātupratipakṣastat",
    "T07vakobhau:13492": " nirodhamārgajñāne bhāvanāmārgasaṃgṛhīte tridhātupratipakṣaḥ /",
    "T07vakobhau:13493": " kāmadhātostu nānvayam // VAkK_7.9 //",
    "T07vakobhau:13494": " anvayajñānam tu sarvathā nāsti kāmadhātuporatipakṣaḥ",
    "T07vakobhau:13495": " eṣāṃ daśānāṃ jñānānāṃ",
    "T07vakobhau:13496": " dharmajñānānvayajñānaṃ ṣoḍḍaśākāram",
    "T07vakobhau:13497": " tān purastādupadekṣyāmaḥ /",
    "T07vakobhau:13498": " anyathā /",
    "T07vakobhau:13499": " tathā ca sāṃvṛtaṃ",
    "T07vakobhau:13500": " saṃvṛtijñānaṃ ṣoḍaśākāramanyathākāraṃ ca sarvadharmāṇāṃ svasāmānyalakṣaṇādigrahaṇāt /",
    "T07vakobhau:13501": " svaiḥ svaiḥ satyākāraiścatuṣṭayam // VAkK_7.10 //",
    "T07vakobhau:13502": " duḥkhasamudayanirodhamārga jñānāni svaiḥ svaiḥ satyākāraiḥ pravartanta ityekaikaṃ caturākāraṃ bhavanti /",
    "T07vakobhau:13503": " tathā paramatojñānaṃ nirmalaṃ",
    "T07vakobhau:13504": " anāsravaṃ paracittajñānaṃ tatheva /",
    "T07vakobhau:13505": " svasatyākāratvāccuturākāraṃ mārgajñānatvāt /",
    "T07vakobhau:13506": " samalaṃ punaḥ /",
    "T07vakobhau:13507": " śeyasvalakṣaṇākāraṃ",
    "T07vakobhau:13508": " sāsravaṃ paracittajñānaṃ jñeyānāṃ cittacaittānāṃ yat svalakṣaṇam tadākārayati /",
    "T07vakobhau:13509": " svalakṣaṇagrāhakatvāt /",
    "T07vakobhau:13510": " labhayamapi tu",
    "T07vakobhau:13511": " ekaikadravyagocaram // VAkK_7.11 //",
    "T07vakobhau:13512": " yadā cittaṃ gṛhlāti na tadā cittānāṃ yadā vedanāṃ na tadā saṃjñāmityevamādi /",
    "T07vakobhau:13513": " yattarhi bhagavatīktam \"sarāgaṃ cittaṃ sarāgaṃ cittamiti yathābhūtaṃ",
    "T07vakobhau:13514": " prajānātī\"tyevamādi /",
    "T07vakobhau:13515": " na tayordugapadgrahaṇam /",
    "T07vakobhau:13516": " vastramalāyugāpadgrahaṇavat /",
    "T07vakobhau:13517": " sarāgaṃ cittamiti dvidhā sarāgatā /",
    "T07vakobhau:13518": " saṃsṛṣṭasarāgatā saṃyoiga sarāgatā ca /",
    "T07vakobhau:13519": " tatra sarāgaṃ saṃprayuktaṃ cittaṃ dvābhyāṃ sarāgaṃ tato 'nyatsāsravaṃ",
    "T07vakobhau:13520": " saṃyogasarāgatayā sarāgam /",
    "T07vakobhau:13521": " atra tu sūtre rāgasaṃprayuktaṃ sarāgaṃ rāgapratipakṣī vigatarāgamityeke /",
    "T07vakobhau:13522": " yadi hi rāgeṇāsaṃprayuktaṃ vigatarāgaṃ syādanyakleśasamprayuktamapi syāt /",
    "T07vakobhau:13523": " evaṃ tarhi tadapratipakṣaḥ sāsravaṃ cittamakliṣṭaṃ naiva sarāgaṃ na vigatarāgaṃ syādityevamādi",
    "T07vakobhau:13524": " tasmādrāgasaṃprayuktatayā 'pi sarāgaṃ cittamatreṣṭavyamityapare /",
    "T07vakobhau:13525": " evaṃ yāvatsamohaṃ vigatamohaṃ ca veditavyam /",
    "T07vakobhau:13526": " saṃkṣiptaṃ kuśalamālambanābhisaṃkṣepāt /",
    "T07vakobhau:13527": " vikṣiptaṃ kliṣṭaṃ vikṣepasaṃprayogāt /",
    "T07vakobhau:13528": " saṃkṣiptaṃ middhasaṃprayuktaṃ vikṣiptamanyata kliṣṭamiti pāścāttyāḥ /",
    "T07vakobhau:13529": " tadetanna varṇayanti /",
    "T07vakobhau:13530": " tadeva hi cittaṃ saṃkṣiptavikṣiptaṃ syāt kliṣṭamiddhasaṃprayīgāt /",
    "T07vakobhau:13531": " śāstravirodhaśca syāt /",
    "T07vakobhau:13532": " \"saṃkṣiptaṃ cittaṃ yathābhūtaṃ prajānāti /",
    "T07vakobhau:13533": " tajjñānaṃ catvāri jñānāni dharmajñānamanvayajñānaṃ saṃvṛtijñānaṃ mārgajñānami\"ti /",
    "T07vakobhau:13534": " līnaṃ cittaṃ kliṣṭaṃ kauśīdyasaṃprayogāt /",
    "T07vakobhau:13535": " pragṛhītaṃ kuśalaṃ vīryasaṃprayogāt /",
    "T07vakobhau:13536": " parītāṃ kliṣṭaṃ vyavadānaparīttairniṣevitatvāt /",
    "T07vakobhau:13537": " mahadgataṃ kuśalaṃ tadviparyayāt /",
    "T07vakobhau:13538": " mūlamūlyaparivārānuparivartakavalālpavahutvācca /",
    "T07vakobhau:13539": " kliṣṭacittaṃ dvābhyāmakuśalamūlābhyāṃ samulam /",
    "T07vakobhau:13540": " kuśalaṃ tribhiḥ kuśalamūlaiḥ /",
    "T07vakobhau:13541": " kliṣṭamalpamūlyamayatna-sādhyatvāt /",
    "T07vakobhau:13542": " kuśalaṃ bhumūlyaṃ vahābhisaṃskārasādhyatvāt /",
    "T07vakobhau:13543": " kliṣṭaṃ tajjātīyānāgatabhāvanā 'bhāvānna mahāparivāraṃ tribhiśca skandhaiḥ",
    "T07vakobhau:13544": " sānuparivartam /",
    "T07vakobhau:13545": " kuśalaṃ tu mahāparivāraṃ caturbhiśca skandhaiḥ sānuparivartam /",
    "T07vakobhau:13546": " alpabalaṃ khalvapi kliṣṭaṃ bahubalaṃ kuśalam /",
    "T07vakobhau:13547": " ekayā hi duḥkhe dharmajñānakṣāntyā daśānuśayātyantasamudghātaḥ kriyate /",
    "T07vakobhau:13548": " tasmādapi kliṣṭam parīttaṃ kuśalaṃ mahadgatam /",
    "T07vakobhau:13549": " uddhataṃ kliṣṭamauddhatyasaṃprayogāt /",
    "T07vakobhau:13550": " anuddhataṃ kukśalaṃ tatpratipakṣatvāt /",
    "T07vakobhau:13551": " evamabyupaśāntṃ vyupaśāntaṃ ca /",
    "T07vakobhau:13552": " asamāhitaṃ kliṣṭaṃ vikṣepasaṃprayogāt /",
    "T07vakobhau:13553": " samāhitaṃ kuśalaṃ tatpratipakṣatvāt /",
    "T07vakobhau:13554": " abhāvitaṃ kliṣṭaṃ pratilambhatiṣevaṇabhāvanābhyāmabhāvitatvāt /",
    "T07vakobhau:13555": " bhāvitaṃ kuśalaṃ tābhyāṃ bhāvitatvāt vimuktaṃ kliṣṭaṃ svabhāvasaṃtānavimuktibhyāmavimuktatvāt",
    "T07vakobhau:13556": " vimuktaṃ kuśalaṃ tābhayaṃ vimuktatvāditi vaibhāṣikāḥ /",
    "T07vakobhau:13557": " evaṃ tu sūtraṃ nānulomitaṃ bhavati /",
    "T07vakobhau:13558": " eṣāṃ ca padānāṃ nārthaviśeṣa ukto bhavati /",
    "T07vakobhau:13559": " sūtra uktaṃ \"kathaṃ cittamadhyātmaṃ saṃkṣiptaṃ bhavati /",
    "T07vakobhau:13560": " yaccittam styānamiddhasahagatamadhyātmaṃ saṃnirodhasahagataṃ no tu vipaśyanayā samanvāgatam",
    "T07vakobhau:13561": " kathaṃ vahirvikṣiptaṃ bhavati /",
    "T07vakobhau:13562": " yaccittaṃ pañcasu kāmaguṇeṣvanuvikṣiptaṃ bhavatyanuvisṛtami\"ti /",
    "T07vakobhau:13563": " nanu coktaṃ tadeva cittaṃ saṃkṣiptaṃ syādvikṣiptaṃ ceti /",
    "T07vakobhau:13564": " uktamidamayuktaṃ tūktaṃ viddhasahagatasya kliṣṭasya vikṣiptatvāpratijñānāt /",
    "T07vakobhau:13565": " nanu coktaṃ śāstravirodhaḥ syāditi /",
    "T07vakobhau:13566": " varaṃ śāstravirodho na sūtravirīdhaḥ /",
    "T07vakobhau:13567": " kathameṣāṃ padānāṃ nārthaviśeṣa ukto bhavati /",
    "T07vakobhau:13568": " vikṣiptalilinoddhatāvyupaśāntāsamāhitābhāvitāvimuktānāṃ cittānāmabhinnalakṣaṇavacanāt saṃkṣiptapragṛhītādīnāṃ ca /",
    "T07vakobhau:13569": " na vai noktaḥ padānāmarthaviśeṣo bhavati /",
    "T07vakobhau:13570": " kliṣṭasāmānye 'pi taddoṣasaṃdarśanāt /",
    "T07vakobhau:13571": " ityapyetat kliṣṭaṃ cittaṃ vikṣiptaṃ līnamiti vistaraḥ /",
    "T07vakobhau:13572": " evaṃ kuśalasyāpi guṇaviśeṣasaṃdarśanādukta evarthaviśeṣo bhavati /",
    "T07vakobhau:13573": " sūtravirodhasyāparihārānnaiṣa eṣāṃ padānāmarthaḥ /",
    "T07vakobhau:13574": " yadi ca sūtre tadeva līnaṃ cittaṃ tadevoddhatamityabhipretaṃ syāt idaṃ noktaṃ syāt /",
    "T07vakobhau:13575": " \"yasminsamaye līnaṃ cittaṃ bhavati layābhirśaṅka vā akālastasminsamaye",
    "T07vakobhau:13576": " prasrabdhisamādhyupekṣāsaṃvodhyaṅgānāṃ bhāvanāyāḥ /",
    "T07vakobhau:13577": " yasminsagaye uddhātaṃ cittaṃ bhavati auddhatyābhiśaṅki vā akālastasminsamaye dharmavicayavīryaprītisaṃvodhyaṅgānāṃ bhāvanāyā\" iti /",
    "T07vakobhau:13578": " kiṃ punarvodhyaṅgānāṃ vyagrā bhāvanā /",
    "T07vakobhau:13579": " manasikaraṇaṃ teṣāṃ bhāvaneṣṭā na saṃmukhībhāva ityadoṣa eṣaḥ /",
    "T07vakobhau:13580": " kauśīdyādhikamatra cittaṃ līnamityuktam /",
    "T07vakobhau:13581": " auddhatyādhikaṃ coddhatamityavirodhaḥ /",
    "T07vakobhau:13582": " tayostu sahabhāvāttadeva cittaṃ līnaṃ tadevoddhatamiti brūmaḥ /",
    "T07vakobhau:13583": " nābhiprayikaṃ vacanaṃ vāryate /",
    "T07vakobhau:13584": " sūtre tu nāyamabhiprāya iti brūmaḥ /",
    "T07vakobhau:13585": " yattūktaṃ \"sarvameva rāgasaṃprayuktaṃ cittaṃ sarāgami\"ti /",
    "T07vakobhau:13586": " katamaccittaṃ rāgasaṃprayuktam /",
    "T07vakobhau:13587": " rāgaprāptisahitaṃ cet /",
    "T07vakobhau:13588": " asāsravamiti sarāgaṃ prāpnoti śaikṣacittam /",
    "T07vakobhau:13589": " rāgālambanaṃ cet /",
    "T07vakobhau:13590": " arhato 'pi sāsravaṃ cittaṃ sarāgamiti gṛhlīyāt /",
    "T07vakobhau:13591": " rāgālambanatvāt kathaṃ vā tatsāsravam /",
    "T07vakobhau:13592": " sāmānya kleśālambanatvāditi cet /",
    "T07vakobhau:13593": " evamapi samohaṃ gṛhlīyānmohālambanatvāt /",
    "T07vakobhau:13594": " na ca paracittajñānaṃ prāptyālambanaṃ nāpi taccittālambanaṃ rāgālambanam /",
    "T07vakobhau:13595": " tasmānna rāgasaṃprayogātsarāgaṃ cittamatreṣṭam /",
    "T07vakobhau:13596": " kiṃ tarhi /",
    "T07vakobhau:13597": " rāgasaṃprayuktaṃ cittaṃ sarāgamasaṃprayuktaṃ vigatarāgamiti sūtrābhigrāyo dṛśyate /",
    "T07vakobhau:13598": " yat tūktaṃ \"vigatarāgamasya taccittaṃ bhavati vigatadveṣaṃ",
    "T07vakobhau:13599": " vigatamohamanāvarttikadharmi kāmabhave rūpabhave ārupyabhave\" iti /",
    "T07vakobhau:13600": " tatra tatpraptivigamaṃ saṃdhāyoktam /",
    "T07vakobhau:13601": " nanu coktam anyakleśasaṃprayuktamapi cittaṃ rāgaviprayuktatvādvigatarāgaṃ syādi\"ti /",
    "T07vakobhau:13602": " etenābhisaṃdhinā na doṣaḥ /",
    "T07vakobhau:13603": " na tu tadvigatarāgamiti kṛtvā gṛhyate /",
    "T07vakobhau:13604": " kiṃ tarhi /",
    "T07vakobhau:13605": " sadveṣaṃ samohamityevamādi /",
    "T07vakobhau:13606": " alaṃ prasaṅgena siddhānto varṇyatām /",
    "T07vakobhau:13607": " kiṃ paracittajñānaṃ paracittasyākāramālambanaṃ vā gṛhlāti /",
    "T07vakobhau:13608": " na gṛhlāti ākāralambananirapekṣaṃṃ hi tadraktamidaṃ cittamiti jānāti natvamuṣmin rupe raktamiti jānāti /",
    "T07vakobhau:13609": " anyathā hi tadrūpālambanamapi syāt tadālambanaṃ ca paracittaṃ gṛhlataḥ svabhāvagrahaṇaṃ prāpnuyāt",
    "T07vakobhau:13610": " sarvaṃ ca paracittajñānaṃ dravyasvalakṣaṇacittacaittapratyutpannaparasaṃtatikāmarūpapratisaṃyuktāpratisaṃyuktaviṣayaṃ darśanamārgapratiṣiddhaṃ bhāvanāmārga upalabhyate /",
    "T07vakobhau:13611": " śūnyatā 'nimittasamādhi viprayuktaṃ kṣayānutpādajñānāsaṃgṛhītamānantaryamārga pratiṣiddhaṃ ca vedittavyam /",
    "T07vakobhau:13612": " uktaṃ paracittajñānam /",
    "T07vakobhau:13613": " śeṣe caturdaśākāre śūnyānātmavivarjite /",
    "T07vakobhau:13614": " kṣayānutpādajñāne śeṣe te caturdaśākāre śūnyānātmakārau varjayitvā /",
    "T07vakobhau:13615": " pāramārthikayorapi saṃvṛtibhajanāt śīṇā me jātirnāparamasmādbhavaṃ prajānāmīti tadvalānuvyavahārataḥ",
    "T07vakobhau:13616": " kimanāsravaḥ svalakṣaṇākāro 'styatha na /",
    "T07vakobhau:13617": " kāśmīrāṇāṃ tāvat",
    "T07vakobhau:13618": " nāmalaḥ ṣoḍaśabhyo 'nya ākāraḥ",
    "T07vakobhau:13619": " nāstyanāsravākāraḥ ṣoḍaśākāranirmuktaḥ /",
    "T07vakobhau:13620": " anye 'sti śāstrataḥ // VAkK_7.12 //",
    "T07vakobhau:13621": " śranye punarastītyāhurvahirdeśakāḥ /",
    "T07vakobhau:13622": " kathaṃ gamyate /",
    "T07vakobhau:13623": " śāstrataḥ iti /",
    "T07vakobhau:13624": " śāstre hyevamāha /",
    "T07vakobhau:13625": " \"syādapratisaṃyuktena cittena kāmapratisaṃyuktāndharmānvijānīyāt /",
    "T07vakobhau:13626": " anityato duḥkhataḥ śūnyato 'nātmataḥ hetutaḥ samudayataḥ prabhavataḥ",
    "T07vakobhau:13627": " pratyayataḥ /",
    "T07vakobhau:13628": " astyetasthānamastyetadvastviti /",
    "T07vakobhau:13629": " yogavihitatī vijānoyādi\"ti /",
    "T07vakobhau:13630": " nāsyāyamartho yadastyetatsthānamastyetadvastvityevaṃ vijānīyāditi api tvastyetat sthānamastyetadvastu yadanityādito vijānīyāditi cet /",
    "T07vakobhau:13631": " na/",
    "T07vakobhau:13632": " anyatrāvacanāt /",
    "T07vakobhau:13633": " eṣa cecchāstrārtho 'bhaviṣyat /",
    "T07vakobhau:13634": " yadidaṃ paṭhacyate \"syāddarśanaprahātavyena cittena kāmapratisaṃyuktāndharmānvijānīyāditi",
    "T07vakobhau:13635": " āha /",
    "T07vakobhau:13636": " vijānīyāt /",
    "T07vakobhau:13637": " ātmata ātmīyata ucchedataḥ śāśvatataḥ ahetuto 'kriyāto 'pavādato 'grataḥ",
    "T07vakobhau:13638": " śreṣṭhato viśiṣṭataḥ paramataḥ śuddhito muktito nairyāṇikataḥ kāṅkṣāto vimatito vicikitsātaḥ",
    "T07vakobhau:13639": " rajyeta dviṣyānmanyeta muhyedayogavihitato vijānīyādi\"ti /",
    "T07vakobhau:13640": " atrāpyevaṃ pāṭho 'bhaviṣyat /",
    "T07vakobhau:13641": " astyetat sthānamastyetadvastviti /",
    "T07vakobhau:13642": " na tvevaṃ paṭhacyate /",
    "T07vakobhau:13643": " tasmānnāsyāyamarthaḥ /",
    "T07vakobhau:13644": " kiṃ punarime ṣoḍaśākārā nāmata āhosvit dravyataḥ /",
    "T07vakobhau:13645": " sapta dravyato nāmataḥ ṣoḍaśetyeke /",
    "T07vakobhau:13646": " duḥkhakārāścatvāraḥ samudayanirodhamārgākārāṇāmekakadravyatvāt /",
    "T07vakobhau:13647": " evaṃ tu varṇayanti /",
    "T07vakobhau:13648": " dravyataḥ ṣoḍaśākārāḥ",
    "T07vakobhau:13649": " tatpratyayādhīnatvāt anityam /",
    "T07vakobhau:13650": " ṣīḍātmakatvāt duḥkham /",
    "T07vakobhau:13651": " ātmīyadṛṣṭivipakṣeṇa śūnyam /",
    "T07vakobhau:13652": " ātmadṛṣṭivipakṣeṇānātmā /",
    "T07vakobhau:13653": " heturvījadharmayogena /",
    "T07vakobhau:13654": " samudayaḥ prādurbhāvayoigena /",
    "T07vakobhau:13655": " prabhavaḥ prabandhayogena /",
    "T07vakobhau:13656": " abhiniṣpādanārthena pratyayaḥ /",
    "T07vakobhau:13657": " tadyathā mṛtpiṇdadaṇdacatrasūtrodakasamavāyāt ghaṭābhiniṣpattirbhavati tadvaditi /",
    "T07vakobhau:13658": " akndhoparamatvāt nirodhaḥ /",
    "T07vakobhau:13659": " agninirvāṣaṇāt śāntaḥ /",
    "T07vakobhau:13660": " nirūpadravtvāt praṇītaḥ /",
    "T07vakobhau:13661": " sarvāpakṣālavimuktatvānniḥ saraṇamiti /",
    "T07vakobhau:13662": " gamanārthena mārgaḥ /",
    "T07vakobhau:13663": " yogayuktatvānnyāyaḥ /",
    "T07vakobhau:13664": " samyakpratipādanārthena pratipat /",
    "T07vakobhau:13665": " atyantasamatikramaṇānnairyāṇika iti /",
    "T07vakobhau:13666": " athavā anātyantikatvādanityam /",
    "T07vakobhau:13667": " abhinyāsabhūtatvāt duḥkham /",
    "T07vakobhau:13668": " antarvyāpārapuruṣaparahitattvācchūnyam /",
    "T07vakobhau:13669": " akāmakāritvādanātmā /",
    "T07vakobhau:13670": " heturāgamanayogena /",
    "T07vakobhau:13671": " samudaya unmajjanayogena /",
    "T07vakobhau:13672": " prabhavaḥ prasaraṇayogena /",
    "T07vakobhau:13673": " pratisaraṇārghena pratyaya iti /",
    "T07vakobhau:13674": " asaṃbandhaḥ saṃbandhoparamatvānnirodhaḥ /",
    "T07vakobhau:13675": " trisaṃskṛtalakṣaṇavimuktatvācchāntaḥ /",
    "T07vakobhau:13676": " kuśalatvāt praṇītaḥ /",
    "T07vakobhau:13677": " paramāśvāsatvānniḥ saraṇamiti /",
    "T07vakobhau:13678": " kumārgavipakṣeṇa mārgaḥ /",
    "T07vakobhau:13679": " anyāyavipakṣeṇa nyāyaḥ /",
    "T07vakobhau:13680": " nirvāṇapurāvirodhanārthena pratipat /",
    "T07vakobhau:13681": " sarvabhavapratipakṣatvānnairyāṇikaḥ /",
    "T07vakobhau:13682": " ityeṣāṃ vyākhyānamanekaparyāyaḥ /",
    "T07vakobhau:13683": " yathābhipretaṃ pravakṣyāmaḥ /",
    "T07vakobhau:13684": " udayavyayatvādanityam /",
    "T07vakobhau:13685": " pratikūlabhāvāt /",
    "T07vakobhau:13686": " duḥkham /",
    "T07vakobhau:13687": " ātmarahitatvācchūnyam /",
    "T07vakobhau:13688": " svayamanātmatvādanātma /",
    "T07vakobhau:13689": " hetusamudayaprabhavapratyayatvaṃ tu yadeva sūtra uktam /",
    "T07vakobhau:13690": " \"ime",
    "T07vakobhau:13691": " pañcopādānaskandhāśchandamūlakāśchandasamudayāśchandajātīyāśchandaprabhavā\"",
    "T07vakobhau:13692": " iti /",
    "T07vakobhau:13693": " prabhavaśabdaḥ kevalaṃ paścāt paṭhitavyaḥ śāstre /",
    "T07vakobhau:13694": " kaḥ punareṣāṃ viśeṣaḥ /",
    "T07vakobhau:13695": " caturvidho hi cchandaḥ /",
    "T07vakobhau:13696": " asmītyabhedenātmabhāvcchandaḥ /",
    "T07vakobhau:13697": " syāmityabhedena punarbhavacchandaḥ /",
    "T07vakobhau:13698": " ityaṃ syāmiti bhedena punarbhavacchandaḥ /",
    "T07vakobhau:13699": " pratisaṃdhivandhacchandaścaturthaḥ /",
    "T07vakobhau:13700": " karmābhisaṃskāracchando vā /",
    "T07vakobhau:13701": " tatra prathomo duḥkhasyādikāraṇatvānmūlahetuḥ /",
    "T07vakobhau:13702": " phalasyeva vījam /",
    "T07vakobhau:13703": " dvitīyaḥ samudayastena tatsamudāgamātphalasyevāṅkurādiprasavaḥ /",
    "T07vakobhau:13704": " tṛtīyastajjātīyaduḥkhapratyayaḥ /",
    "T07vakobhau:13705": " phalasyeva kṣotrodakapāśyādikam /",
    "T07vakobhau:13706": " kṣetrādivaśena hi phalasya gandharasavīryavipākaprabhāvabhedā bhavanti caturthaḥ prabhavastataḥ eva tatsaṃbhavāt phalasyeva puṣpāvasānamiti /",
    "T07vakobhau:13707": " athavā /",
    "T07vakobhau:13708": " tṛṣṇāvicaritānāṃ dvau pañcakau dvau catuṣkau catvāraśchandāḥ /",
    "T07vakobhau:13709": " \"asmīti bhikṣavaḥ sāti itthamasmīti bhavati evamasmīti bhavati anyathā",
    "T07vakobhau:13710": " 'smīti sadasmīti asadasmīti /",
    "T07vakobhau:13711": " bhaviṣyāmītyasya bhavati na bhaviṣyāmi itthaṃ bhaviṣyāmi evaṃ bhaviṣyāmi evaṃ bhaviṣyāmi śranyathā bhaviṣyāmi /",
    "T07vakobhau:13712": " syāmityasya bhavati itthaṃ syām evaṃ syām anyathā syām apitu syām apītthaṃ syām apyevaṃ syām apyanyathā syāmityasya bhavati /",
    "T07vakobhau:13713": " pravṛttyuparmatvānnirodhaḥ /",
    "T07vakobhau:13714": " nirduḥkhatvācchantaḥ /",
    "T07vakobhau:13715": " \"iti hi bhikṣavo duḥkhāḥ saṃskārāḥ śāntaṃ nirvāṇami\"ti vacanāta /",
    "T07vakobhau:13716": " niruttaratvāt praṇītaḥ /",
    "T07vakobhau:13717": " apunarāvṛttitvānniḥsaraṇam /",
    "T07vakobhau:13718": " pathibhūtatvānmārgaḥ /",
    "T07vakobhau:13719": " yathābhūtapravṛttatvānnyāyaḥ /",
    "T07vakobhau:13720": " pratiniyatatvāt pratipat /",
    "T07vakobhau:13721": " yathoktam",
    "T07vakobhau:13722": " \"eṣa mārgo hi nāstyanyo darśanasya viśuddhaya\" iti",
    "T07vakobhau:13723": " atyantaniryāṇānnairyāṇikaḥ /",
    "T07vakobhau:13724": " athavā nityasukhātmīyātmadṛṣṭicaritānāṃ pratipakṣeṇānityaduḥkhaśunyānātmākārāḥ /",
    "T07vakobhau:13725": " ahetvekahetupariṇāmabuddhipūrvaka dṛṣṭicaritānāṃ pratipakṣeṇa hetusamudayaprabhavapratyayākārāḥ",
    "T07vakobhau:13726": " nāsti mokṣa iti dṛṣṭicaritānāṃ nirodhākāraḥ /",
    "T07vakobhau:13727": " duḥkho mokṣa iti dṛṣṭicaritānāṃ śāntākāraḥ /",
    "T07vakobhau:13728": " dhyānasukhapraṇītadṛṣṭicaritānāṃ praṇītākāraḥ /",
    "T07vakobhau:13729": " punaḥ punaḥ parihāṇito nātyantiko mokṣa iti dṛṣṭicaritānāṃ niḥsaraṇākāraḥ /",
    "T07vakobhau:13730": " nāsti mārgaḥ kumārgo 'yamanyo mārgaḥ punarāvartī mārga iti dṛṣṭicaritānāṃ mārganyāyapratipannairyāṇikākārā iti /",
    "T07vakobhau:13731": " ākāro nāma ka eṣa dharmaḥ /",
    "T07vakobhau:13732": " prajñākāraḥ",
    "T07vakobhau:13733": " evaṃ tarhi prajñā sākārā na bhaviṣyati /",
    "T07vakobhau:13734": " prajñāntarāsaṃyogāt /",
    "T07vakobhau:13735": " evaṃ tu yuktaṃ syāt /",
    "T07vakobhau:13736": " sarveṣāṃ cittacaittānāmālambanagrahaṇaprakāra ākāra iti /",
    "T07vakobhau:13737": " atha kiṃ prajñaivākārayati netyāha /",
    "T07vakobhau:13738": " kiṃ tarhi /",
    "T07vakobhau:13739": " tayā saha /",
    "T07vakobhau:13740": " ākāraynti sālambāḥ",
    "T07vakobhau:13741": " prajñā cānye ca sarve sālambanā dharmā ākārayanti /",
    "T07vakobhau:13742": " sarvamākāryate tu sat // VAkK_7.13 //",
    "T07vakobhau:13743": " yatkiñcidasti sarvamākāryate /",
    "T07vakobhau:13744": " tadevaṃ kṛtvā siddhaṃ bhavati prajñā ākāraścākārayati cākāryante ca /",
    "T07vakobhau:13745": " ālambanā ākāryanta eveti /",
    "T07vakobhau:13746": " ataḥ parameṣāṃ jñānānāṃ kuśalādibhedaṃ nirvekṣyāmaḥ /",
    "T07vakobhau:13747": " tridhādyaṃ kuśalānyanyāni",
    "T07vakobhau:13748": " saṃvṛtijñānaṃ ślokādau bhavatvādādyam /",
    "T07vakobhau:13749": " tattrividham /",
    "T07vakobhau:13750": " kuśalākuśalāvyākṛtam /",
    "T07vakobhau:13751": " anyāni nava jñānāni kuśalānyeva /",
    "T07vakobhau:13752": " ādyaṃ sarvāsu bhūmiṣu /",
    "T07vakobhau:13753": " kāmadhātī yāvadbhavāgre /",
    "T07vakobhau:13754": " dharmākhyaṃ ṣaṭsu",
    "T07vakobhau:13755": " dharmajñānaṃ caturṣu dhyāneṣvanāgamye dhyānāntare ca /",
    "T07vakobhau:13756": " navasu tvanvayākhyaṃ",
    "T07vakobhau:13757": " anvayajñānaṃ tāsveva ca ṣaṭsu bhūmiṣvārupyatraye ca /",
    "T07vakobhau:13758": " tathaiva ṣaṭ // VAkK_7.14 //",
    "T07vakobhau:13759": " duḥkhasamudayanirodhamārgakṣayānutpādajñānānyapyetāsveva navasu bhūmiṣvabhedena /",
    "T07vakobhau:13760": " bhedena punrdharmajñānasaṃgṛhītāni ṣaṭsu anvayajñāna saṃgṛhītāni navasu /",
    "T07vakobhau:13761": " dhyāneṣvanyamanojñānaṃ",
    "T07vakobhau:13762": " paracittajñānaṃ caturṣveva dhyāneṣu nānyatra /",
    "T07vakobhau:13763": " kāmarūpāśrayaṃ ca tat /",
    "T07vakobhau:13764": " kāmarūpadhātvośca tat paracittajñānaṃ saṃmukhīkriyate /",
    "T07vakobhau:13765": " kāmāśrayaṃ tu dharmāruyam",
    "T07vakobhau:13766": " dharmajñānaṃ tu kāmadhātvāśrayameva /",
    "T07vakobhau:13767": " na rūpārupyadhātvoḥ saṃmukhīkriyate /",
    "T07vakobhau:13768": " anyattraidhātukāśrayam // VAkK_7.15 //",
    "T07vakobhau:13769": " kiṃ punaranyat /",
    "T07vakobhau:13770": " paracittajñānaṃ dharmajñānanirmuktam /",
    "T07vakobhau:13771": " kṛto bhūmyaśrayanirdeśaḥ /",
    "T07vakobhau:13772": " smṛtyupasthānasaṃgraho vaktavyaḥ /",
    "T07vakobhau:13773": " so 'yamucyate /",
    "T07vakobhau:13774": " smṛtyupasthānamekaṃ dhīrnirodhe",
    "T07vakobhau:13775": " dhīḥ prajñā jñānamiti paryāyāḥ /",
    "T07vakobhau:13776": " nirodhajñānamekaṃ dharmasmṛtyupasthānam /",
    "T07vakobhau:13777": " paracittadhīḥ /",
    "T07vakobhau:13778": " trīṇi",
    "T07vakobhau:13779": " paracittajñānaṃ trīṇi vedanācittadharmasmṛtyupasthānāni /",
    "T07vakobhau:13780": " catvāri śeṣāṇi",
    "T07vakobhau:13781": " nirodhaparacittajñānābhyāmanyāni jñānāni catvāri smṛtyupasthānāni",
    "T07vakobhau:13782": " katamasya jñānasya kati jñānānyālambanam /",
    "T07vakobhau:13783": " dharmadhīgocaro nava // VAkK_7.16 //",
    "T07vakobhau:13784": " dharmajñānasya nava jñānānyālambanamanyatrānvayajñānāt /",
    "T07vakobhau:13785": " nava mārgānvayadiyoḥ",
    "T07vakobhau:13786": " anvayajñānasyāpi nava jñānānyālambanamanyatra dharmajñānāt /",
    "T07vakobhau:13787": " mārgajñānasyāpi nava jñānānyālambanamanyatra saṃvṛtijñānāt /",
    "T07vakobhau:13788": " duḥkhahetudhiyordvayam /",
    "T07vakobhau:13789": " duḥkhasamudayajñānayordve saṃvṛtiparacitajñāne ālambanam /",
    "T07vakobhau:13790": " caturṇāṃ daśa",
    "T07vakobhau:13791": " saṃvṛtiparacittakṣayānutpādajñānānāṃ daśa jñānānyālambanam /",
    "T07vakobhau:13792": " naikasya",
    "T07vakobhau:13793": " ekasya nirodhajñānasya naiva jñānamālambanam /",
    "T07vakobhau:13794": " yojyā dharmāḥ punardaśa // VAkK_7.17 //",
    "T07vakobhau:13795": " katame daśa /",
    "T07vakobhau:13796": " traidhātu kāmalā dharmā akṛtāśca dvidhā dvidhā /",
    "T07vakobhau:13797": " saṃkṛtā dharmā aṣṭadhā kriyante /",
    "T07vakobhau:13798": " kāmarūpārupyāvacarānāsravāṇāṃ saṃprayuktaviprayuktabhedāt /",
    "T07vakobhau:13799": " asaṃskṛtā dvidhā kriyante /",
    "T07vakobhau:13800": " kuśalāvyākṛtabhedāt /",
    "T07vakobhau:13801": " ime daśa dharmāḥ kathaṃ yojyāḥ kasya jñānasya katyālambanamiti /",
    "T07vakobhau:13802": " tatra saṃvṛtijñānasya sarve daśa dharmā ālambanam /",
    "T07vakobhau:13803": " dharmajñānasya pañca /",
    "T07vakobhau:13804": " kāmāvacarānāsravā ścatvāraḥ kuśalaṃ cāsaṃskṛtam /",
    "T07vakobhau:13805": " anvayajñānasya sapta /",
    "T07vakobhau:13806": " rūpārupyāvacarānāsravāḥ ṣaṭ kuśalaṃ cāsaṃskṛtam /",
    "T07vakobhau:13807": " duḥkhasamudayajñānayoḥ kāmarūpārupyāvacarāḥ ṣaṭ /",
    "T07vakobhau:13808": " nirodhajñānasyaikaḥ /",
    "T07vakobhau:13809": " kuśalamevāsaṃskṛtam /",
    "T07vakobhau:13810": " mārgajñānasya dvāvanāsravau /",
    "T07vakobhau:13811": " paracittajñānasya trayaḥ /",
    "T07vakobhau:13812": " kāmarūpāvacarānāsravāḥ saṃprayuktāḥ /",
    "T07vakobhau:13813": " kṣayānutpādajñānayoḥ nava dharmā ālambanamavyākṛtamasaṃskṛtaṃ muktvā /",
    "T07vakobhau:13814": " syādekena jñānena sarvadharmān jānīyāt /",
    "T07vakobhau:13816": " api tu",
    "T07vakobhau:13817": " sāṃvṛtaṃ svakalāpānyadekaṃ vidyādanātmataḥ // VAkK_7.18 //",
    "T07vakobhau:13818": " saṃvṛtijñānaṃ svasmātkalāpādanyān sarvadharmānanātvato jānīyāt sarvadharmā anātmāna iti /",
    "T07vakobhau:13819": " jsvabhāvastatsahabhuvaśca dharmāstasya svakalāpaḥ /",
    "T07vakobhau:13820": " teṣāmagrahaṇaṃ viṣayaviṣayibhedādekālambanatvāditi /",
    "T07vakobhau:13821": " saṃnikṛṣṭatvācca /",
    "T07vakobhau:13822": " tacca kāmāvacaraṃ śrutacintāmayaṃ rūpāvacaraṃ śrutamayam bhāvanāmayam /",
    "T07vakobhau:13823": " tasya vyavacchinnabhūmyālambanatvāt /",
    "T07vakobhau:13824": " anyathā hi yugapatsarvato vairāgyaṃ syāt /",
    "T07vakobhau:13825": " gatametat /",
    "T07vakobhau:13826": " idaṃ tu vaktavyam /",
    "T07vakobhau:13827": " kaḥ katibhirjñānaiḥ samanvāgata iti /",
    "T07vakobhau:13828": " pṛthagjanastāvadekena samanvāgataḥ /",
    "T07vakobhau:13829": " saṃvṛtijñānena /",
    "T07vakobhau:13830": " vītarāgastu paracittajñānenāpi /",
    "T07vakobhau:13831": " āryaḥ punaḥ /",
    "T07vakobhau:13832": " ekajñānānvito rāgīprathame 'nāsravakṣaṇe /",
    "T07vakobhau:13833": " kāmāvītarāgo duḥkhadharmajñānakṣāntavekenaiva saṃvṛtijñānena samanvāgato bhavati /",
    "T07vakobhau:13834": " dvitīye tribhiḥ",
    "T07vakobhau:13835": " duḥkhadharmajñāne tribhiḥ saṃvṛtijñānadharmajñānaduḥkhajñānaiḥ /",
    "T07vakobhau:13836": " ūrdhvastu catuṣrvekaikavṛddhimān // VAkK_7.19 //",
    "T07vakobhau:13837": " ataḥ paraṃ caturṣu kṣaṇeṣu ekaikajñānavṛddhirasya jñātavyā /",
    "T07vakobhau:13838": " duḥkhe 'nvayajñāne 'nvayajñānaṃ vardhate /",
    "T07vakobhau:13839": " samudayanirodhamārgadharmajñāneṣu samudayanirodhamārgajñānāni vardhanta iti mārgadharmajñāne saptabhirjñānaiḥ samanvāgato bhavati /",
    "T07vakobhau:13840": " vītarāgastu sarvatrādhikena paracittajñānena samanvāgato veditavyaḥ /",
    "T07vakobhau:13841": " atha kasyāmavasthāyāṃ kati jñānāni bhavyante /",
    "T07vakobhau:13842": " yathotpannāni bhāvyante kṣāntijñānāni darśane /",
    "T07vakobhau:13843": " anāgatāni",
    "T07vakobhau:13844": " darśanamārge yadyadevotpadyate kṣāntirjñānaṃ vā tajjātīyamanāgataṃ bhāvanāṃ gacchati tadākārā eva catvāraḥ /",
    "T07vakobhau:13845": " kasmāddarśanamārge sabhāgajñānākārabhāvanaiva gotrāṇāmaporatilabdhatvāt /",
    "T07vakobhau:13846": " tatraiva sāṃvṛtaṃ cānvayatraye // VAkK_7.20 //",
    "T07vakobhau:13847": " tatraiva darśanamārge saṃvṛtijñānaṃ cāpi bhāvyate triṣu duḥkhasamudayanirodhānvayajñāneṣu",
    "T07vakobhau:13848": " na dharmajñāneṣvakṛtsnasatyābhisamayāt /",
    "T07vakobhau:13849": " ato 'bhisamayāntyākhyaṃ",
    "T07vakobhau:13850": " ata eva tadābhisamayāntikaṃ saṃvṛtijñānamākhyāvate /",
    "T07vakobhau:13851": " ekaikasatyābhisamayānte bhāvanāt /",
    "T07vakobhau:13852": " kasmānna mārgānvayajñāne bhāvanāṃ gacchati /",
    "T07vakobhau:13853": " mārgasatyasya pūrva laukikena mārgeṇānabhisamitatvāt akṛtsnābhisamayācca /",
    "T07vakobhau:13854": " kṛtsnaṃ hi duḥkhaṃ śakyate parijñātuṃ samudayaḥ prahātuṃ nirodhaḥ sākṣātkartu na tu mārgaḥ śakyate kṛtsno bhāvayitum ityabhisamayāntābhāvānna tasminnābhisamayāntikaṃ bhāvyate /",
    "T07vakobhau:13855": " samudayo 'pi na tadā sarvaḥ prahīṇo bhavatīti na syādābhisamayāntikam /",
    "T07vakobhau:13856": " na /",
    "T07vakobhau:13857": " tatsatyadarśanaheyaḥ sarvaḥ prahīṇno bhavati /",
    "T07vakobhau:13858": " mārgastaddarśanaheyapratipakṣo na sarvaḥ śakyate bhāvayituṃ vahugotratvāt ityasti mahānviśeṣaḥ",
    "T07vakobhau:13859": " darśanamārgaparivāratvādityapare /",
    "T07vakobhau:13860": " tadidaṃ sādhyatvādajñāpakam /",
    "T07vakobhau:13861": " kiṃ punastadābhisamayāntikaṃ samvṛtijñānaṃ kadācitsaṃmukhīkriyate /",
    "T07vakobhau:13862": " na kadācit ekāntena hi",
    "T07vakobhau:13863": " tadānutpattidharmakam /",
    "T07vakobhau:13864": " kathaṃ punastadbhāvitaṃ bhavati /",
    "T07vakobhau:13865": " alabdhalābhāt kathamidānīṃ tatpratilabdhaṃ yadi naiva saṃmukhīkartu śakyate /",
    "T07vakobhau:13866": " prāptitaḥ /",
    "T07vakobhau:13867": " yasmāllabdhaṃ tasmāllabdhamityapūrvaiṣā nirdeśajātiḥ /",
    "T07vakobhau:13868": " tasmānnaivaṃ bhāvanā sidhyati /",
    "T07vakobhau:13869": " evaṃ tu sidhyati yad āhuḥ pūrvācāryāḥ /",
    "T07vakobhau:13870": " kathaṃ ca pūrvācāryā āhuḥ /",
    "T07vakobhau:13871": " lokottaramārga-sāmarthyāt saṃvṛtijñānaṃ bhāvyate yad vyutthitaḥ satyālambanam viśiṣṭataraṃ laukikaṃ jñānaṃ saṃmukhīkaroti /",
    "T07vakobhau:13872": " eṣa eva ca tasya lābho yat-tat-saṃmukhībhāva-samarthāśrayalābhaḥ /",
    "T07vakobhau:13873": " gotre hi labdhe labdhaṃ gautrikaṃ bhavati /",
    "T07vakobhau:13874": " eva tu necchanti vaibhāṣikāḥ /",
    "T07vakobhau:13875": " katibhūmikaṃ punastatsaṃvṛtijñānaṃ bhāvyate /",
    "T07vakobhau:13876": " darśanamārgasya",
    "T07vakobhau:13877": " svadhobhūmi",
    "T07vakobhau:13878": " yadbhūmiko darśanamārgo bhavati tadbhūmikam cāvarabhūmikaṃ ca saṃvṛtijñānaṃ bhāvyate /",
    "T07vakobhau:13879": " ānāgamyabhūmikaścedbhavati dvibhūmikaṃ bāvyate /",
    "T07vakobhau:13880": " anāgamyabhūmikaṃ kāmāvacaraṃ ca /",
    "T07vakobhau:13881": " evaṃ yāvaccaturthadhyānabhūmike darśanamārge saptabhūmikaṃ saṃvṛtijñānaṃ bhāṣyate /",
    "T07vakobhau:13882": " tatra punaḥ kati smṛtyupasthānāni /",
    "T07vakobhau:13883": " nirodhe 'ntyaṃ",
    "T07vakobhau:13884": " nirodhe 'bhisamite yat saṃvṛtijñānaṃ tadantyaṃ smṛtyupasthānaṃ dharmasmṛtyupasthānam /",
    "T07vakobhau:13885": " ekasya parisaṃkhyānātsiddhaṃ bhavati śeṣaṃ catvāri smṛtyupasthānānīti /",
    "T07vakobhau:13886": " taccaitadābhisamayāntikaṃ saṃvṛtijñānaṃ",
    "T07vakobhau:13887": " svasatyākāraṃ",
    "T07vakobhau:13888": " yatsatyābhisamayāllabhyate tatsatyākārameva /",
    "T07vakobhau:13889": " tadākāravacanādālambanasya tadeva satyamityuktaṃ bhavati /",
    "T07vakobhau:13890": " darśanamārgalabhyatvācca tat /",
    "T07vakobhau:13891": " yatnikam // VAkK_7.21 //",
    "T07vakobhau:13892": " prāyogikamityarthaḥ /",
    "T07vakobhau:13893": " saparivāragrahaṇātkāmarūpāvacārāṇi catuṣpañcaskandhasvabhāvāni /",
    "T07vakobhau:13894": " ṣoḍaśe ṣaṭ sarāgasya",
    "T07vakobhau:13895": " bhāvyanta iti vartate /",
    "T07vakobhau:13896": " avītarāgasya ṣoḍaśe mārgānvayajñānakṣaṇe dve jñāne pratyutpanne /",
    "T07vakobhau:13897": " mārgajñānamārgānvayajñāne /",
    "T07vakobhau:13898": " purāgatāni ṣaṭ bhāvyante /",
    "T07vakobhau:13899": " dharmānvayaduḥkhasamudayanirodhamārgajñānāni /",
    "T07vakobhau:13900": " vītarāgasya sapta tu /",
    "T07vakobhau:13901": " vītarāgasya paracittajñānaṃ saptamaṃ bhāvyate /",
    "T07vakobhau:13902": " sarāgabhāvanā mārge tadūrdhvaṃ saptabhāvanā // VAkK_7.22 //",
    "T07vakobhau:13903": " ṣoḍaśāt kṣaṇādurdhvaṃ bhāvanāmārge yāvanna vītarāgo bhavati tāvat sarveṣu prayogāntaryavimuktiviśeṣamārgeṣu sapta jñānāni bhāvyante /",
    "T07vakobhau:13904": " dharmānvayaduḥkhasamudayanirodhamārgasaṃvṛtijñānāni /",
    "T07vakobhau:13905": " laukikaścet bhāvanāmārgaḥ saṃvṛtijñānaṃ pratyutpannam /",
    "T07vakobhau:13906": " lokottaraścet caturṇāṃ dharmajñānānāmanyatamat /",
    "T07vakobhau:13907": " saptabhūmijayā 'bhijñākopyāptyākīrṇabhāvite",
    "T07vakobhau:13908": " ānanataryapatheṣūrdhvaṃ muktimārgāṣṭake 'pi ca // VAkK_7.23 //",
    "T07vakobhau:13909": " saptajñānāni bhāvyante iti vartate /",
    "T07vakobhau:13910": " sapta bhūmayaḥ catvāri dhyānāni trayaścārupyāḥ /",
    "T07vakobhau:13911": " tāsāṃ jayaḥ vairāgyaṃ tasmin saptabhūmike vairāgye pañcasu cābhijñāsu akopyaprativedhe ca vyavakīrṇabhāvite ca dhyāne śaikṣasya yāvantaḥ ānantaryamārgāsteṣvapi sarveṣu sapta jñānāni bhāvyante tānyeva /",
    "T07vakobhau:13912": " laukikeścet bhāvnāmārgaḥ saṃvṛtijñānaṃ pratyutpannam /",
    "T07vakobhau:13913": " lokottaraśceccaturṇāmanvajñānānāṃ dvayośca dharmajñānayoranyatamat /",
    "T07vakobhau:13914": " akopyaprativedhe tu saṃvṛtijñānaṃ na bhāvyate /",
    "T07vakobhau:13915": " bhavāgrāprati pakṣatvāt /",
    "T07vakobhau:13916": " tatra jayajñānaṃ saptamaṃ veditavyam /",
    "T07vakobhau:13917": " saptabhūmivairāgyādapi cordhvaṃbhavāgravairāgye vimuktimārgeṣvaṣṭāsu saptaiva jñānāni bhāvyante",
    "T07vakobhau:13918": " dharmānvayaduḥkhasamudayanirodhamārgaparacittajñānāni /",
    "T07vakobhau:13919": " saṃvṛtijñānaṃ na bhāvyate /",
    "T07vakobhau:13920": " bhavāgrāpratipakṣatvāt /",
    "T07vakobhau:13921": " pratyutpannaṃ tu caturṇāmanvayajñānānāṃ dvayośca dharmajñānayoranyatamat /",
    "T07vakobhau:13922": " śaikṣottāpanamuktau vā ṣaṭsaptajñānabhāvanā /",
    "T07vakobhau:13923": " śaikṣasyendriyottāpanāyāṃ vimuktimārge sarāgasya ṣaṇṇāṃ bhāvanā dharmānvayaduḥkhasamudayanirodhamārgajñānānāṃ vitarāgasya saptānāṃ paracittajñānaṃ prakṣipya /",
    "T07vakobhau:13924": " saṃvṛtijñānasyāpyubhayoriti kecit /",
    "T07vakobhau:13925": " tatra matavikalpajñāpanārtho vāśabdhaḥ /",
    "T07vakobhau:13926": " prayogamārge tu tayoḥ saṃvṛtijñānasyāpi bhāvanā /",
    "T07vakobhau:13927": " ānantaryapatha ṣaṇṇāṃ",
    "T07vakobhau:13928": " vītarāgasyāvītarāgasya vā śaikṣasyendriyottāpanāyāmānantaryamārge ṣaṇṇāṃ bhāvanā pūrvavat",
    "T07vakobhau:13929": " na saṃvṛtijñānasya /",
    "T07vakobhau:13930": " darśanamārga sādṛśyāt /",
    "T07vakobhau:13931": " na paracittajñānasya /",
    "T07vakobhau:13932": " sarvānantaryamārga pratipiddhatvāt /",
    "T07vakobhau:13933": " kimartha pratipidhyate /",
    "T07vakobhau:13934": " apratipakṣatvāt /",
    "T07vakobhau:13935": " bhavāgravijaye tathā // VAkK_7.24 //",
    "T07vakobhau:13936": " bhavāgravairāgye 'pyānantaryamārgeṣu ṣaṇṇāṃ bhāvanā tathaiva /",
    "T07vakobhau:13937": " navānāṃ tu kṣayajñāne",
    "T07vakobhau:13938": " bhavāgravairāgye navamo vimuktimārgaḥ kṣayajñānam /",
    "T07vakobhau:13939": " tatra navānāṃ jñānānāṃ bhāvanā anyatrānutpādajñānāt /",
    "T07vakobhau:13940": " akopyasya daśa bhāvanā /",
    "T07vakobhau:13941": " yastvakopyadharmā bhavati tasya daśānāṃ jñānānāṃ bhāvanā /",
    "T07vakobhau:13942": " anutpādajñānalābhāt /",
    "T07vakobhau:13943": " tatsaṃcare 'ntyamuktau ca",
    "T07vakobhau:13944": " yo 'pyakopyatāṃ saṃcarati tasyāpyantye vimuktimārge daśānāṃ bhāvanā /",
    "T07vakobhau:13945": " proktaśeṣe 'ṣṭabhāvanā // VAkK_7.25 //",
    "T07vakobhau:13946": " kiṃ punaḥ śeṣam /",
    "T07vakobhau:13947": " kāmavairāgye navamo vimuktimārgaḥ saptabhūmivairāgyābhijñāvyavakīrṇabhāviteṣu vimuktimārgaḥ",
    "T07vakobhau:13948": " 'ṣṭau vimuktimārgāḥ sarve ca vītarāgasya prayogaviśeṣamārgāḥ /",
    "T07vakobhau:13949": " teṣu sarveṣvaṣṭau jñānāni bhāvyante /",
    "T07vakobhau:13950": " anāgatabhāvanayā kṣayānutpādajñāne hitvā /",
    "T07vakobhau:13951": " śaikṣasyaivam /",
    "T07vakobhau:13952": " aśaikṣasya punarabhijñādiprayogavimuktaviśeṣamārgeṣu nava jñānāni daśa vā",
    "T07vakobhau:13953": " abhijñāvyavakīrṇabhāvitānantaryavimuktimārgeṣu tvaṣṭau nava vā dvayostvabhhijñāvimuktimārgayoravyākṛtatvānna kicidanāgate bhāvyate /",
    "T07vakobhau:13954": " pṛthagjanasya tu kāmatridhyānavairāgyāntyavimuktimārgeṣu dhyānabhūmikeṣu ca prayogābhijñātrayavimuktimārgāpramāṇādiguṇābhinirhāreṣu saṃvṛtijñānamanāgataṃ bhāvyate paracittajñānaṃ cānyatra nirvedhabhāgīyebhyaḥ /",
    "T07vakobhau:13955": " teṣu hi paracittajñānaṃ na bhāvyate /",
    "T07vakobhau:13956": " darśanamārgaparivāratvāt /",
    "T07vakobhau:13957": " anyatrāpūrvamārgalābhe saṃvāṛtijñānamevānāgataṃ bhāvyate /",
    "T07vakobhau:13958": " atha kasminmārge katibhūmikaṃ jñānaṃ bhāvyate /",
    "T07vakobhau:13959": " saṃvṛtijñānaṃ tāvadyadbhūmiko mārgo yāṃ ca prathamato bhūmi labhate tadbhūmikamanāgataṃ bhāvyate",
    "T07vakobhau:13960": " anāsravaṃ tu na kevalaṃ yadbhūmiko mārgaḥ /",
    "T07vakobhau:13961": " kiṃ tarhi /",
    "T07vakobhau:13962": " yardvarāgyāya yallābhastatra cādhaśca bhāvyate /",
    "T07vakobhau:13963": " yadbhūmivairāgyāyāpi hi dvividho 'pi mārgo bhavati prayogamārgādiḥ yāṃ ca bhūmi labhate vairāgyatastdbhūmikānyadhobhūmikāni cānāsravāṇi jñānāni bhāvanāṃ gacchanti /",
    "T07vakobhau:13964": " sāsravāśca kṣayajñāne",
    "T07vakobhau:13965": " kṣayajñāne tu sarvabhūmikāḥ sāsravā api guṇāḥ kṣayajñānalābhikā bhāvanāṃ gacchanti a4ubhānāpānasmṛtismṛtyupasthānāpramāṇavimokṣādayaḥ",
    "T07vakobhau:13966": " rajjucchedāducchvasantīva peḍāsādharmyeṇa /",
    "T07vakobhau:13967": " svacittādhirājyaprāptasya prāptibhiḥ sarvakuśaladharmapratyudgamanādādhirājyaporaptau prābhṛtena viṣayapratyudgamanavat /",
    "T07vakobhau:13968": " yat kicillabhyate tatsarva bhāvyate /",
    "T07vakobhau:13969": " yadapūrva labhyate tat bhāvyate /",
    "T07vakobhau:13970": " labdhapūrva na bhāvyate // VAkK_7.26 //",
    "T07vakobhau:13971": " yadvihīnaṃ punarlabhyate na tt bhāvyate /",
    "T07vakobhau:13972": " bhāvitotsṛṣṭatvāt /",
    "T07vakobhau:13973": " kiṃ khalu pratilambha eva bhāvanā netyucyate /",
    "T07vakobhau:13974": " caturvidhā hi bhāvanā /",
    "T07vakobhau:13975": " pratilambhabhāvanā niṣevaṇabhāvanā pratipakṣabhāvanā vinirdhāvanabhāvanā ca /",
    "T07vakobhau:13976": " tatra",
    "T07vakobhau:13977": " pratilambhaniṣevākhye śubhasaṃskṛtabhāvane /",
    "T07vakobhau:13978": " pratipakṣavinirdhavabhāvane sāsravasya tu // VAkK_7.27 //",
    "T07vakobhau:13979": " pratilambhaniṣevaṇabhāvane kujñalasaṃskṛtānāṃ dharmāṇāmanāgatānāmekā pratyutpannānāmubhe /",
    "T07vakobhau:13980": " pratipakṣavinirdhāvanabhāvane sāsravāṇāṃ dharmāṇām /",
    "T07vakobhau:13981": " tadevaṃ kuśalasāsravāṇāṃ catasro bhāvanā bhavanti /",
    "T07vakobhau:13982": " anāsravāṇāṃ dve kliṣṭāvyākṛtānāṃ ca /",
    "T07vakobhau:13983": " bāhyābhidharmikāṇāṃ ṣaṭ bhāvnāḥ /",
    "T07vakobhau:13984": " etāścatasraḥ saṃvarabhāvanā vibhāvana ca /",
    "T07vakobhau:13985": " indriyāṇāṃ pūrvī kāyasyottarā /",
    "T07vakobhau:13986": " \"ṣaḍigānīndriyāṇi sudāntāni yāvatsubhāvitāni tathā santyasminkāye kleśā\"",
    "T07vakobhau:13987": " iti vistaraḥ /",
    "T07vakobhau:13988": " te tu pratipakṣanirdhāvabhāvanāntarbhūte iti kāśmīrāḥ /",
    "T07vakobhau:13989": " sāmānyena sarveṣāṃ pudgalānāṃ kṣayajñāne guṇabhāvanoktā /",
    "T07vakobhau:13990": " aṣṭādaśāveṇikāstu buddhadharmā balādayaḥ /",
    "T07vakobhau:13991": " ye buddhasyaiva bhagavataḥ kṣayajñāne bhāvanāṃ gacchanti nānyasya /",
    "T07vakobhau:13992": " katame 'ṣṭādaśa /",
    "T07vakobhau:13993": " daśa balāni catvāri vaiśāradyāni trīṇi smṛtyupasthānāni mahākaruṇā ca /",
    "T07vakobhau:13994": " asādhāraṇaṃ hyāveṇikamityucyate /",
    "T07vakobhau:13995": " tatra",
    "T07vakobhau:13996": " sthānāsthāne daśa jñānāni",
    "T07vakobhau:13997": " sthānāsthānajñānabalaṃ daśa jñānāni /",
    "T07vakobhau:13998": " aṣṭau karmaphale",
    "T07vakobhau:13999": " kamavipākajñānabalamaṣṭī jñānāni /",
    "T07vakobhau:14000": " nirodhamārgajñāne hitvā /",
    "T07vakobhau:14001": " nava // VAkK_7.28 //",
    "T07vakobhau:14002": " dhyānādyakṣādhhimokṣeṣu dhātau ca",
    "T07vakobhau:14003": " dhyānavimokṣasamādhisamāpattijñānabalaṃ nava jñānāni /",
    "T07vakobhau:14004": " nirodha jñānaṃ hitvā /",
    "T07vakobhau:14005": " evamindriyaparāparajñāna balaṃ nānādhimuktijñānabalaṃ nānādhātujñānabalaṃ veditavyam /",
    "T07vakobhau:14006": " pratipatsu tu /",
    "T07vakobhau:14007": " daśa vā",
    "T07vakobhau:14008": " nava veti matavikalpā 'rtho vāśabdaḥ /",
    "T07vakobhau:14009": " yadi saphalā pratipat gṛhyate /",
    "T07vakobhau:14010": " sarvatragāminī pratipajjñānabalaṃ daśa jñānāni /",
    "T07vakobhau:14011": " na cennava /",
    "T07vakobhau:14012": " anyatra nirodhajñānāt /",
    "T07vakobhau:14013": " saṃvṛtijñānaṃ dvayoḥ",
    "T07vakobhau:14014": " pūrvanivāsānusmṛtijñānabalaṃ ca saṃvṛtijñānam /",
    "T07vakobhau:14015": " ṣaṭ daśa vā kṣaye // VAkK_7.29 //",
    "T07vakobhau:14016": " āsravakṣayajñānabalaṃ saḍ jñānāni dharmānvayanirodhakṣayānutpādasaṃvṛtijñānāniṃ /",
    "T07vakobhau:14017": " yadi nirodhajñānamevāsravakṣayajñānam /",
    "T07vakobhau:14018": " atha kṣīṇasravasaṃtāne jñānamāsravakṣayajñānaṃ tato daśa jñānāni /",
    "T07vakobhau:14019": " uktaḥ svabhāvo bhūmiridānīmucyate /",
    "T07vakobhau:14020": " prāṅinavisacyutotpādabaladhyāneṣu",
    "T07vakobhau:14021": " cyutireva cyutam /",
    "T07vakobhau:14022": " pūrvanivāsacyutyupapatījñānaṃ balaṃ caturdhyānabhūmikam /",
    "T07vakobhau:14023": " śeṣitam /",
    "T07vakobhau:14024": " sarvabhūmiṣu",
    "T07vakobhau:14025": " śeṣaṃ balaṃ sarvabhūmisaṃgṛhītam /",
    "T07vakobhau:14026": " tāḥ punarekādaśa /",
    "T07vakobhau:14027": " kāmadhāturanāgamya dhyānāntaraṃ dhyānārupyāśca /",
    "T07vakobhau:14028": " sarvāṇi /",
    "T07vakobhau:14029": " jambūdvīpapuruṣāśrayāṇi /",
    "T07vakobhau:14030": " anyatra duddhānutpādāt /",
    "T07vakobhau:14031": " tadetaddaśavidhaṃ jñānamanyasya balaṃ nocyate /",
    "T07vakobhau:14032": " buddhasyaiva balamiti /",
    "T07vakobhau:14033": " kenāsya balamavyāhatam yataḥ // VAkK_7.30 //",
    "T07vakobhau:14034": " yasmādasya sarvatra jñeye jñānabhavyāhataṃ vartate tasmādvalam /",
    "T07vakobhau:14035": " aneṣāṃ tu vyāhanyate /",
    "T07vakobhau:14036": " jñānaṃ vavacidicchatāmapyapravṛtteriti nārhati tadbalādhyāṃ labdhum /",
    "T07vakobhau:14037": " sthaviraśāriputreṇa pravrajyāpekṣapuruṣapratyākhyānaṃ śyenopadrutasya pakṣiṇa upapattyādīparyantājñānaṃ cātrodāharaṇam /",
    "T07vakobhau:14038": " evaṃ tāvadavyāhatajñānatvādbuddhānāṃ jñeyavadanantaṃ mānasaṃ balam /",
    "T07vakobhau:14039": " nārāyaṇabalaṃ kāye",
    "T07vakobhau:14040": " kāye punarbuddhasya nārāyaṇaṃ balaṃ varṇayati",
    "T07vakobhau:14041": " saṃdhiṣvanye",
    "T07vakobhau:14042": " sandhau sandhau nārāyaṇabalamityapare /",
    "T07vakobhau:14043": " mānasavat kāyikamapyasyāna taṃ balamiti bhadantaḥ /",
    "T07vakobhau:14044": " anyathā hyananatajñānabalasahiṣṇu naṃ syāditi /",
    "T07vakobhau:14045": " nāgagrandhiśaṅkalāśaṅkusaṃdhayaśca budhapratyekabuddhacakravartinaḥ /",
    "T07vakobhau:14046": " kiṃ punarnārāyaṇasya balasya pramāṇam /",
    "T07vakobhau:14047": " daśādhikam /",
    "T07vakobhau:14048": " hastyādisaptakabalam",
    "T07vakobhau:14049": " yaddaśānāṃ prākṛtahastināṃ balaṃ tadekasya gandhahastinaḥ /",
    "T07vakobhau:14050": " evaṃ mahānagnapraskandivarāṅgacānūranārāyaṇānāṃ daśottaravṛddhirvattavyā /",
    "T07vakobhau:14051": " prākṛtagandhahastimahānagnapraskandināṃ daśāttaravṛddhacyārdhanārāyaṇaṃ balaṃ tat dviguṇaṃ nārāyaṇa mityapare /",
    "T07vakobhau:14052": " yathā tu vahutara tathā yujyate /",
    "T07vakobhau:14053": " spraṣṭavyāyatanaṃ ca tat // VAkK_7.31 //",
    "T07vakobhau:14054": " taccatatkāyikaṃ balaṃ sarvasyaiva spraṣṭavyāyatanasvabhāvaṃ mahābhūtaviśeṣa eva /",
    "T07vakobhau:14055": " upādāyarūpaṃ saptabhyo 'rthāntaramityapare /",
    "T07vakobhau:14056": " uktāni valāni /",
    "T07vakobhau:14057": " vaiśāradhyaṃ caturdhā tu",
    "T07vakobhau:14058": " yathāsūtram /",
    "T07vakobhau:14059": " etāni punaścatvāri vaiśāradyāni",
    "T07vakobhau:14060": " yathādyadaśame bale /",
    "T07vakobhau:14061": " dvitīyasaptame caiva /",
    "T07vakobhau:14062": " yathā sthānāsthānajñānabalamevaṃ samyaksaṃbuddhasya vata me sate ityetadvaiśāradyaṃ veditavyam",
    "T07vakobhau:14063": " yathāsravakṣayajñānabalamevaṃ kṣīṇāsravasya vata me sata ityetadvaiśāradyam /",
    "T07vakobhau:14064": " yathā karmasvakajñānavalamevaṃ ye vā punarmayā śrāvakāṇāmantarāyikā dharmā ādhyātā ityetadvaiśāradyam",
    "T07vakobhau:14065": " yathā sarvatragāminī pratipajjñānaṃ valamevaṃ yo va punarmayā śrāvakāṇāṃ niryāṇāya mārga ādhyāta ityetadvaiśāradyaṃ veditavyam /",
    "T07vakobhau:14066": " kathaṃ na jñānameva vaiśārdyam /",
    "T07vakobhau:14067": " nirbhayatā hi vaiśāradyam /",
    "T07vakobhau:14068": " ebhiśca nirbhayo bhavati /",
    "T07vakobhau:14069": " jñānakṛtaṃ vaiśāradyaṃ yujyate /",
    "T07vakobhau:14070": " na jñānameva /",
    "T07vakobhau:14071": " trīṇi smṛtyupasthānāni parṣadbhedāt bhavanti yathāsūtram /",
    "T07vakobhau:14072": " tattvetat",
    "T07vakobhau:14073": " smṛtiprajñātmakaṃ trayam // VAkK_7.32 //",
    "T07vakobhau:14074": " smṛtisaṃprajñānasvabhāvānyetāni trīṇi smṛtyupasthānāni /",
    "T07vakobhau:14075": " yadā śrāvakasyāpi śuśrūṣamāṇāśuśrūpamāṇobhayeṣvānandī na bhavatyāghāto vā",
    "T07vakobhau:14076": " kasmādete āveṇikā buddhadharmā ucyante /",
    "T07vakobhau:14077": " savāsanaprahāṇāt /",
    "T07vakobhau:14078": " athavā yasya śrāvakāstasya cacchūśrūṣamāṇāśuśrūṣamāṇobhayeṣu saumanasyādyavakāśaḥ sutarāṃ na tathā 'nyasyeti tasyaiva tānutpādādāścarya vyavasthāpyate nānyasyeti /",
    "T07vakobhau:14079": " mahākaruṇedānī vaktavyā /",
    "T07vakobhau:14080": " seyamucyate /",
    "T07vakobhau:14081": " mahākṛpā saṃvṛtidhīḥ",
    "T07vakobhau:14082": " saṃvṛtijñānātmikā mahākaruṇā /",
    "T07vakobhau:14083": " anyathā hi na sarvasattvālambanā sidhyet na ca triduḥkhatākārā /",
    "T07vakobhau:14084": " karuṇāvat /",
    "T07vakobhau:14085": " kasmādiyaṃ mahākaruṇetyucyate /",
    "T07vakobhau:14086": " saṃbhārākāragocaraiḥ /",
    "T07vakobhau:14087": " samatvādādhimāvyācca",
    "T07vakobhau:14088": " sabhāreṇa mahāpuṇyajñānasaṃbhārasamudāgamāt /",
    "T07vakobhau:14089": " ākāreṇa triduḥkhatākaraṇāt /",
    "T07vakobhau:14090": " ālambanena tridhātukālambanāt /",
    "T07vakobhau:14091": " samatyena sarvasattveṣu samavṛttitvāt /",
    "T07vakobhau:14092": " abhimātratvena sarvasttveṣu samavṛttitvāt /",
    "T07vakobhau:14093": " adhimātratvena tato 'dhimātratarābhāvāt /",
    "T07vakobhau:14094": " karuṇāmahākaruṇayoḥ kiṃ nānākaraṇam /",
    "T07vakobhau:14095": " nānākaraṇamaṣṭdhā // VAkK_7.33 //",
    "T07vakobhau:14096": " svabhāvato 'dveṣāmohasvabhāvatvāt /",
    "T07vakobhau:14097": " ākārata ekatriduḥkhatākāratvāt /",
    "T07vakobhau:14098": " ālambanata ekatridhātvālambanatvāt /",
    "T07vakobhau:14099": " bhūmitaścaturdhyānacaturthadhyānabhūmikatvāt /",
    "T07vakobhau:14100": " saṃtānataḥ śrāvakādibuddhasaṃtānajatvāt /",
    "T07vakobhau:14101": " lābhataḥ kāmadhātubhavāgravairāgyalabhyatvāt /",
    "T07vakobhau:14102": " aparitrāṇaparitrāṇataḥ atulyakaruṇāyanācca /",
    "T07vakobhau:14103": " kiṃ punaḥ sarve buddhāḥ sarvaprakārasāmānyā bhavanti /",
    "T07vakobhau:14104": " netyāha /",
    "T07vakobhau:14105": " saṃbhāradharmakāyābhyāṃ jagataścārthacaryayā /",
    "T07vakobhau:14106": " samatā sarvabuddhānāṃ nāyurjātipramāṇataḥ // VAkK_7.34 //",
    "T07vakobhau:14107": " tribhiḥ kāraṇaiḥ sāmyaṃ sarvabuddhānām /",
    "T07vakobhau:14108": " sarvapuṇyajñānasaṃbhārasamudāgamataḥ dharmakāyapariniṣpattitaḥ arthacaryayā ca lokasya /",
    "T07vakobhau:14109": " āyurjātigotrapramāṇakṛtastu bhedo bhavati /",
    "T07vakobhau:14110": " cirālpatarajīvanāt kṣatriyavrāhmaṇajātibhedāt kāśyapagautamādigotrabhedāt alpānalpapramāṇabhedācca yathakālamiti /",
    "T07vakobhau:14111": " etāmeva ca trividhāṃ saṃpadaṃ manasikurvāṇena viduṣā śakyaṃ buddhānāṃ bhagavatāmantike tīvraprema gauravaṃ cotpādayituṃ yaduta hetusaṃpadaṃ phalasaṃpadamupakārasaṃpadaṃ ca /",
    "T07vakobhau:14112": " tatra caturdhā hetusaṃpat /",
    "T07vakobhau:14113": " sarvapuṇyajñānasaṃbhārābhyāso dīrghakālābhyāso nirantarābhyāsaḥ satkṛtyābhyāsaśca /",
    "T07vakobhau:14114": " caturvidhā phalasaṃpat /",
    "T07vakobhau:14115": " jñānasaṃpat prahāṇasaṃpat prabhāvasaṃpadrūpakayasaṃpacva /",
    "T07vakobhau:14116": " caturvidhopakārasaṃpat /",
    "T07vakobhau:14117": " apāyatrayasaṃsāraduḥkhātyantanirmokṣasaṃpat yānatrayasugati pratiṣṭhāpanasaṃpadvā /",
    "T07vakobhau:14118": " jñānasaṃpat punaścaturvidhā /",
    "T07vakobhau:14119": " anupadiṣṭajñānaṃ sarvatrajñāna sarvathājñānamayatnajñānaṃ ca /",
    "T07vakobhau:14120": " caturvidhā prahāṇasaṃpat /",
    "T07vakobhau:14121": " sarvakleśaprahāṇam atyantaprahāṇaṃ savāsanaprahāṇaṃ sarvasamādhisamāpattyāvaraṇaprahāṇaṃ ca caturvidhā prabhāvasaṃpat /",
    "T07vakobhau:14122": " bāhyaviṣayanirmāṇapariṇāmanā dhiṣṭhānavaśityasaṃpat āyurutptargādhiṣṭhānavaśitvasaṃpat āvṛtākāśadūrakṣīpragamanālpavahutvapraveśana vaśitvasaṃpat vividhanijāścaryadharmasaṃpacca /",
    "T07vakobhau:14123": " caturvidhā rūpakāyasaṃpat /",
    "T07vakobhau:14124": " lakṣaṇasaṃpat anuvyañjanasaṃpat balasaṃpat vajrasārāsthisaṃpat /",
    "T07vakobhau:14125": " ityetatsāmāsikaṃ buddhānāṃ māhātmyam /",
    "T07vakobhau:14126": " anantaprabhedaṃ tu tadbhidyamānaṃ jāyate /",
    "T07vakobhau:14127": " tacca punarbuddhā eva sakalaṃ jñātuṃ baktuṃ ca samarthāḥ yadyanekāsaṃkhyeyaṃ kalpaṃ jīvitamadhitiṣṭheyuḥ",
    "T07vakobhau:14128": " evaṃ ca tāvadanantādbhūtaguṇajñānaprabhāvopakāramāharatnākarāstathāgatāḥ /",
    "T07vakobhau:14129": " atha capunarbālāḥ svaguṇadāridracyahatādhimokṣāḥ śruṇvanto 'pi tāṃ tādṛśīṃ guṇasamṛddhiṃ buddhaṃ ca nādriyante tasya ca dharmam /",
    "T07vakobhau:14130": " paṇḍitāstu punarmajjābhirapi taṃ bhagavantamabhiprapadyante tasya ca dharmam /",
    "T07vakobhau:14131": " te he śraddhāmātrakeṇāpyekāntikenābhiprasannā aniyatavipākānāṃ pāpānāṃ rāśīnabhibhūya daivīṃ mānuṣīṃ ca śriyamabhibhūya nirvāṇaparāyaṇāḥ saṃvartante /",
    "T07vakobhau:14132": " ata eva tathāgatā anuttaraṃ puṇyakṣetramucyante /",
    "T07vakobhau:14133": " avandhyeṣṭhaporakṛṣṭāśusvantaphalatvāt /",
    "T07vakobhau:14134": " uktaṃ hi bhagavatā",
    "T07vakobhau:14135": " \"ye 'nyānapi jine kārānkariṣyanti vināyake /",
    "T07vakobhau:14136": " vicitraṃ svargamāgamya te lapsyante 'mṛtaṃ padami\"ti /",
    "T07vakobhau:14137": " ime tāvadaṣṭādaśa buddhānāmāveṇikā dharmā ucyante //",
    "T07vakobhau:14138": " śiṣyasādhāraṇā anye dharmāḥ",
    "T07vakobhau:14139": " śrāvakasādhāraṇāstvanye guṇā buddhānām /",
    "T07vakobhau:14140": " kecit pṛthagjanaiḥ /",
    "T07vakobhau:14141": " ke punasta iti yathāyogam",
    "T07vakobhau:14142": " araṇāpraṇidhijñānapratisaṃvidguṇādayaḥ // VAkK_7.35 //",
    "T07vakobhau:14143": " araṇapraṇidhijñānapratisaṃvidabhijñādhyānārupyāṃpramāṇavimokṣābhibhvāyatanakṛtsnāyatanādayaḥ",
    "T07vakobhau:14144": " tatrāraṇā nāma kaścidevārhan kleśaprabhavaṃ sattvānāṃ duḥkhaṃ viditvātmānaṃ ca dakṣiṇīyaviśeṣaṃ pareṣāṃ tadālambanaṃ kleśotpādaṃ parihartukāmastādṛśaṃ jñānamutpādayati bhena pareṣāṃ sarvathā 'pi raṇaṃ notpādayati /",
    "T07vakobhau:14145": " na kasyacittadālambano rāga utpadyate dveṣo māno vā /",
    "T07vakobhau:14146": " naiṣā pratipat kañcideva raṇayatītyaraṇā /",
    "T07vakobhau:14147": " sā punareṣā",
    "T07vakobhau:14148": " saṃvṛtijñānamaraṇā",
    "T07vakobhau:14149": " ayamasyā svabhāvaḥ /",
    "T07vakobhau:14150": " dhyāne 'ntye",
    "T07vakobhau:14151": " caturthadhyāna bhūmikā sukhapratipadāmagratvāt /",
    "T07vakobhau:14152": " akopyadharmaṇaḥ /",
    "T07vakobhau:14153": " nānyasyārhataḥ /",
    "T07vakobhau:14154": " anyo hi svasaṃtānādapi kadācit kleśaraṇaṃ parihartu na śaknoti /",
    "T07vakobhau:14155": " nṛjā",
    "T07vakobhau:14156": " manuṣyeṣvevotpadyate triṣu dvīpeṣu /",
    "T07vakobhau:14157": " anutpannakāmāptasavastukleśagocarāḥ // VAkK_7.36 //",
    "T07vakobhau:14158": " anāgatāḥ kāmāvacarāḥ savastukāḥ kleśāḥ asyā ālambanaṃ nāpareṣāṃ kleśa udapādītyevaṃ pravṛttatvāt",
    "T07vakobhau:14159": " avastukāstu kleśā na śakyāḥ parihartuṃ sarvatragāṇāṃ sakalasvabhūmyālambanatvāt /",
    "T07vakobhau:14160": " yathā cāraṇoktā",
    "T07vakobhau:14161": " tathaiva praṇidhijñānaṃ",
    "T07vakobhau:14162": " tadapi hi saṃvṛtijñānaṃ dhyāne 'ntye 'kopyadharmaṇaḥ manuṣyāśrayaṃ ca",
    "T07vakobhau:14163": " sarvālambaṃ tu tat",
    "T07vakobhau:14164": " sarvadharmālambanaṃ tu praṇidhijñānamityeva viśeṣaḥ /",
    "T07vakobhau:14165": " ārupyāstu na sākṣāt prāṇidhijñānena jñāyante /",
    "T07vakobhau:14166": " kiṃ tarhi /",
    "T07vakobhau:14167": " niṣpannacaritaviśeṣāt /",
    "T07vakobhau:14168": " karṣakanidarśanaṃ cātreti vaibhāṣikāḥ /",
    "T07vakobhau:14169": " praṇidhipūrvakaṃ jñānaṃ praṇidhijñānaṃ yaddhi praṇidhāya prāntakoṭikaṃ caturtha dhyānaṃ samāpadyate",
    "T07vakobhau:14170": " idaṃ jānīyāmiti tadyathābhūtaṃ jānāti /",
    "T07vakobhau:14171": " sarvastatsamādhiviṣayaḥ",
    "T07vakobhau:14172": " tathā /",
    "T07vakobhau:14173": " dharmārthayorniruktau ca pratibhāne ca saṃvidaḥ // VAkK_7.37 //",
    "T07vakobhau:14174": " catasro hi pratisaṃvidaḥ /",
    "T07vakobhau:14175": " dharmapratisaṃvidarthapratisaṃvinniruktipratisaṃvitpratibhānapratisaṃvicca",
    "T07vakobhau:14176": " tā api dharmārthaniruktipratibhānapratisaṃvidastathaiva yathā 'raṇā /",
    "T07vakobhau:14177": " kimāsāṃ tathaiva akopyadharmamanuṣyāśrayatvam /",
    "T07vakobhau:14178": " ālambanabhūmisvabhāvaviśeṣastvāsāṃ pṛthagucyate /",
    "T07vakobhau:14179": " tisro nāmathavāgjñānamavivartya yathākramam /",
    "T07vakobhau:14180": " nāmapadavyañjanakāyeṣvarthavācitā avivartyajñānaṃ dharmāthaṃniruktipratisaṃvido yathākramam",
    "T07vakobhau:14181": " caturthīyuktomuktābhilāpamārgavaśitvayoḥ // VAkK_7.38 //",
    "T07vakobhau:14182": " avivartyaṃ jñānamiti vartate /",
    "T07vakobhau:14183": " yuktamutābhilāpitāyāṃ samādhivaśisaṃprakyāne cāvivartyaṃ jñānaṃ pratibhānasaṃvit /",
    "T07vakobhau:14184": " vāṅmārgālambanā cāsau",
    "T07vakobhau:14185": " vākca mārgaśca tasyāḥ ālmvanam /",
    "T07vakobhau:14186": " nava jñānāni",
    "T07vakobhau:14187": " navajñānasvabhāvā pratibhānapratisaṃvidanyatra nirodhajñānāt /",
    "T07vakobhau:14188": " sarvabhūḥ /",
    "T07vakobhau:14189": " sarvabhūmikā cāsau kāmadhātau yāvat bhavāgre vāṅmārgayoranyatarālambanāt /",
    "T07vakobhau:14190": " daśa ṣaḍvā 'rthasaṃvit",
    "T07vakobhau:14191": " arthapratibhānasaṃvit sarvadharmāśccedarthā daśa jñānāni /",
    "T07vakobhau:14192": " nirvāṇaṃ cedarthaḥ ṣaṭ jñānāni /",
    "T07vakobhau:14193": " dharmānvayanirodhakṣayānutpādasaṃvṛtijñānāni /",
    "T07vakobhau:14194": " sā sarvatra",
    "T07vakobhau:14195": " sā punareṣā 'rthapratisaṃvit sarvabhūmikā /",
    "T07vakobhau:14196": " anye tu sāṃvṛtam // VAkK_7.39 //",
    "T07vakobhau:14197": " anye tu dve dharmaniruktipratisavidau saṃvṛtijñānasvabhāve nāmakāyādivāgālambanasvabhāvatvāt",
    "T07vakobhau:14198": " kāmadhyāneṣu dharme vit",
    "T07vakobhau:14199": " dharmapratisaṃvit pañcabhūmikā kāmadhātucaturthadhyānasaṃgṛhītā ūrdhvaṃ nāmakāyābhāvāt /",
    "T07vakobhau:14200": " vāci prathamakāmayoḥ /",
    "T07vakobhau:14201": " vāṅniruktir ity eko 'rthaḥ /",
    "T07vakobhau:14202": " niruktipratisaṃvitkāmadhātuprathamadhyānabhūmikā ūrdhvaṃ vitarkābhāvāt /",
    "T07vakobhau:14203": " prajñaptau tu pratisaṃvidāmeva nirdeśaḥ /",
    "T07vakobhau:14204": " \"padavyañjane tasyaivarthe tasyaikadvivahustrīpuruṣādyadhivacane tasyāsaktatāyāmavivartyajñānaṃ dharmāvipratisaṃvida\" ityata evāsāṃ kramasiddhiḥ /",
    "T07vakobhau:14205": " nirvacanaṃ niruktiḥ /",
    "T07vakobhau:14206": " yathā rupyate tasmādrūpamityevamādi /",
    "T07vakobhau:14207": " uttarottarapratibhā pratibhānamityapare /",
    "T07vakobhau:14208": " āsāṃ ca kila pratisaṃvidāṃ gaṇitaṃ buddhavacanaṃ śabdavaidyā hetuvidyā ca pūrvaprayogo yathākramam",
    "T07vakobhau:14209": " nāpyeteṣvakṛtakauśalastā utpādayituṃ śaknotīti /",
    "T07vakobhau:14210": " buddhavacanameva tu sarvāsāṃ prayogaṃ varṇayanti /",
    "T07vakobhau:14211": " yasya caikā tasyāvaśyaṃ catasraḥ pratisaṃvidī bhavanti /",
    "T07vakobhau:14212": " vikalābhirna tallābhī",
    "T07vakobhau:14213": " nahi vikalābhistābhiḥ pratisaṃvillābhī bhavati /",
    "T07vakobhau:14214": " ye caita upadiṣṭā araṇādayo guṇāḥ /",
    "T07vakobhau:14215": " ṣaḍete prāṇtakoṭikāḥ // VAkK_7.40 //",
    "T07vakobhau:14216": " prāntakoṭikadhyānavalenaiṣāṃ lābhaḥ /",
    "T07vakobhau:14217": " tatṣaḍivadhaṃ",
    "T07vakobhau:14218": " tadapi prāntakoṭikaṃ caturtha dhyānaṃ ṣaḍātmakam /",
    "T07vakobhau:14219": " araṇāpraṇidhijñānaṃ tisraḥ pratisaṃvidaḥ /",
    "T07vakobhau:14220": " tadeva prantakoṭikam /",
    "T07vakobhau:14221": " niruktipratisaṃvidastadvalena lābho na tu sā caturthadhyānabhūmikā /",
    "T07vakobhau:14222": " kiṃ punaridaṃ prāntakoṭikaṃ nāma /",
    "T07vakobhau:14223": " dhyānamantyaṃ caturthaṃ dhyānam /",
    "T07vakobhau:14224": " sarvabhūmyanulomitam /",
    "T07vakobhau:14225": " vṛddhikāṣṭāgataṃ tacca",
    "T07vakobhau:14226": " kathaṃ sarvabhūmyanulomitam /",
    "T07vakobhau:14227": " kāmāvacarāccittātprathamaṃ dhyānaṃ samāpadyate /",
    "T07vakobhau:14228": " tato dvitīyamevaṃ krameṇa yāvannaivasaṃjñānāsaṃjñāyatanam /",
    "T07vakobhau:14229": " pratilomaṃ punaryāvatkāmāvacaraṃ cittaṃ tataḥ punaranulomaṃ yāvaccaturthadhyānamevaṃ sarvabhūmyanulomitam",
    "T07vakobhau:14230": " katham vṛddhikāṣṭāgatam /",
    "T07vakobhau:14231": " tathābhāvitānmṛduno madhyaṃ madhyādadhimātraṃ samāpadyate /",
    "T07vakobhau:14232": " vṛddhiprakarṣo hi vṛddhikāṣṭā /",
    "T07vakobhau:14233": " idamīdṛśaṃ prāntakoṭikaṃ pragatā 'nta koṭirasyeti kṛtvā /",
    "T07vakobhau:14234": " koṭiḥ punaratra vṛddhiḥ prakāro vā /",
    "T07vakobhau:14235": " catuṣkoṭikavat /",
    "T07vakobhau:14236": " ete punaḥ buddhatuṇāḥ",
    "T07vakobhau:14237": " buddhānyasya prayogajāḥ // VAkK_7.41 //",
    "T07vakobhau:14238": " buddhādanyasya prāyogikā na vairāgyalābhikāḥ /",
    "T07vakobhau:14239": " buddhasya nāsti kiñcit prāyogikam /",
    "T07vakobhau:14240": " tasya sarvadharmeśvaratvādicchāmātra pratibadhaḥ sarvaguṇasaṃpatsaṃmukhībhāvaḥ /",
    "T07vakobhau:14241": " ime tāvacchrādakasādhāraṇaguṇā abhijñādayaḥ pṛthagjanairapi /",
    "T07vakobhau:14242": " keyamabhijñā nāma /",
    "T07vakobhau:14243": " ṛddhhiśrotramanaḥpūrvajanmacyutyudayakṣaye /",
    "T07vakobhau:14244": " jñātasākṣīkriyā 'bhijñā ṣaḍvidhā",
    "T07vakobhau:14245": " ṛddhiviṣaye jñānasākṣātkriyā abhijñā /",
    "T07vakobhau:14246": " divyaśrotracetaḥparyāyapūrvanivāsānusmṛticyutyutpapādāsravakṣayajñānasākṣātkriyā abhijñāḥ",
    "T07vakobhau:14247": " etāḥ ṣaḍabhijñā /",
    "T07vakobhau:14248": " āsāṃ pañca pṛthagjanaiḥ sādhāraṇāḥ /",
    "T07vakobhau:14249": " sarvāstvetāḥ",
    "T07vakobhau:14250": " muktimārgadhīḥ // VAkK_7.42 //",
    "T07vakobhau:14251": " vimuktimārgaprajñāsvabhāvāḥ /",
    "T07vakobhau:14252": " śrāmaṇyaphalavat /",
    "T07vakobhau:14253": " catasraḥ saṃvṛtijñānaṃ",
    "T07vakobhau:14254": " cetaḥparyāyāsravakṣayajñānābhijñe hitvā /",
    "T07vakobhau:14255": " cetasi jñānapañcakam /",
    "T07vakobhau:14256": " cetaḥparyāyābhijñā pañca dharmānvayamārgasaṃvṛtiparacittajñānāni /",
    "T07vakobhau:14257": " kṣayābhijñā balaṃ yadvat",
    "T07vakobhau:14258": " yathāsravakṣayajñānavalamuktaṃ tathā veditavyā /",
    "T07vakobhau:14259": " ṣaḍ daśa jñānānīti /",
    "T07vakobhau:14260": " sarvabhūmikā 'pyeṣā tathaiva jñātvyā /",
    "T07vakobhau:14261": " śeṣāstu",
    "T07vakobhau:14262": " pañca dhyānacatuṣṭaye // VAkK_7.43 //",
    "T07vakobhau:14263": " pañcābhijñāḥ caturthadhyānabhūmikāḥ /",
    "T07vakobhau:14264": " kasmādārupyabhūmikā na santi /",
    "T07vakobhau:14265": " tisrastāvanna santi /",
    "T07vakobhau:14266": " rūpālambanatvāt /",
    "T07vakobhau:14267": " cetaḥparyāyābhhijñāpi nāsti rūpatīrthābhiniṣpādyatvāt /",
    "T07vakobhau:14268": " pūrvanivāsasmṛtirapyanupūrvāvasthāntaramaraṇābhiniṣpatteḥ /",
    "T07vakobhau:14269": " sthānagotrādyālambanatvācca /",
    "T07vakobhau:14270": " paracittaṃ hi jñātukāma ātmanaḥ kāyacittayornimittamudgṛhlāti /",
    "T07vakobhau:14271": " kīdṛśe 'pi me kāye kīdṛśaṃ cittam bhavaty evaṃ",
    "T07vakobhau:14272": " pareṣāmapyābhujataścittajñānādabhiniṣpannā bhavati /",
    "T07vakobhau:14273": " abhiniṣpannāyāmabhijñāyāṃ rūpanirapekṣo jānāti /",
    "T07vakobhau:14274": " pūrvanivāsaṃ samanusmartukāmaḥ samanantaraniruddhamanovijñāno nimittamudgṛhya tatsamanantaraprātilomyenāvasthāntarāṇi manasikaroti /",
    "T07vakobhau:14275": " yāvatsaṃdhicittam /",
    "T07vakobhau:14276": " tato 'ntarābhavasyaikakṣaṇaṃ maraṇe 'pi niṣpanno bhavati /",
    "T07vakobhau:14277": " evaṃ parasyāpi smarati /",
    "T07vakobhau:14278": " abhiniṣpannāyāṃ vilaṅghyāpi smaraṇam /",
    "T07vakobhau:14279": " anubhūtapūrvasyaiva smaraṇam /",
    "T07vakobhau:14280": " śuddhāvāsānāṃ katham smaraṇam /",
    "T07vakobhau:14281": " śravaṇenānubhūtatvāt /",
    "T07vakobhau:14282": " ārupyacyutasyehopapannasya parasaṃtatyadhiṣṭhānenotpādanam /",
    "T07vakobhau:14283": " anyeṣāṃ svasaṃtatyadhiṣṭhānena /",
    "T07vakobhau:14284": " ṛddhyādīnāṃ tu laghatvaśabdālokamanasikaraṇaṃ prayogaḥ /",
    "T07vakobhau:14285": " tāḥ punaretāḥ pañcābhijñāḥ",
    "T07vakobhau:14286": " svādhobhūviṣayāḥ",
    "T07vakobhau:14287": " yadbhūmikā ṛddhacyabhhijñā bhavati tāṃ bhūmi tayā gacchati /",
    "T07vakobhau:14288": " nirmiṇoti vā adharāṃ noktarām /",
    "T07vakobhau:14289": " evaṃ divyaśrotrābhijñayā svabhūmikameva śabdaṃ śṛṇotyadharabhūmikaṃ vā nordhvabhūmikam /",
    "T07vakobhau:14290": " cetaḥ paryāyābhijñayā nordhvabhūmikaṃ cittaṃ jānāti /",
    "T07vakobhau:14291": " pūrvanivāsānusmṛtyā na smarati /",
    "T07vakobhau:14292": " cyutopapādābhijñayā na paśyati /",
    "T07vakobhau:14293": " ata evārupyabhumikaṃ cittaṃ cetaḥparyāyapūrvanivāsabhijñābhyāṃ na gṛhlātyurdhvabhūmikatvāt",
    "T07vakobhau:14294": " kathametā labhyante /",
    "T07vakobhau:14295": " atucittāḥ prayogataḥ",
    "T07vakobhau:14296": " labhyā ucitāstu virāgataḥ /",
    "T07vakobhau:14297": " janmāntarābhyastā abhijñā vairāgyato labhyante vaiśeṣikyaḥ prayogataḥ /",
    "T07vakobhau:14298": " sarvāsāṃ tu prayogeṇotpādanam /",
    "T07vakobhau:14299": " tṛtīyā trīpyupasthānāni",
    "T07vakobhau:14300": " cetaḥparyāyābhijñā trīṇi vedanācittadharmasmṛtyupasthānāni /",
    "T07vakobhau:14301": " cittacaittālamlbanatvāt /",
    "T07vakobhau:14302": " ādyaṃ śrotrardvivakṣuṣi // VAkK_7.44 //",
    "T07vakobhau:14303": " abhijñeti vartate /",
    "T07vakobhau:14304": " ṛddhidivyaśrotradivyacakṣurabhijñā ādyaṃ smṛtyupasthānamityarthaḥ /",
    "T07vakobhau:14305": " rūpālambanatvāt /",
    "T07vakobhau:14306": " ṛddhiścaturbāhyāyatanālambanā 'nyatra śabdāt /",
    "T07vakobhau:14307": " divyaśrotracakṣurabhijñe śabdarūpāyatanālambane /",
    "T07vakobhau:14308": " kathaṃ tarhi \"cyutopapādajñānenaiva jānāti amī bhavantaḥ sattvāḥ kāyaduścaritena samanvāgatāḥ\" ityevamādi /",
    "T07vakobhau:14309": " na tattena jānāti /",
    "T07vakobhau:14310": " abhijñāparivārajñānaṃ tu tadanyadāryāṇāmutpadyate yenaivaṃ jānanti /",
    "T07vakobhau:14311": " anirdhāraṇāccheṣe catuḥsmṛtyupasthānasvabhāve iti siddham /",
    "T07vakobhau:14312": " avyākṛte śrotracakṣurabhijñe itarāḥ śubhāḥ /",
    "T07vakobhau:14313": " divyacakṣuḥśrotrābhijñe avyākṛte /",
    "T07vakobhau:14314": " te punaścakṣuḥśrotravijñānasaṃprayuktaprajñe /",
    "T07vakobhau:14315": " kathaṃ tarhi te caturdhyānabhūmike sidhyataḥ /",
    "T07vakobhau:14316": " āśrayavaśena tadbhūminirdeśāt /",
    "T07vakobhau:14317": " tadāśraye hi cakṣuḥśrotre caturdhyānabhūmike /",
    "T07vakobhau:14318": " ānantaryamārgavaśena vā /",
    "T07vakobhau:14319": " anyāścatasraḥ kuśalāḥ /",
    "T07vakobhau:14320": " yattarhi prakaraṇeṣūktam \"abhijñā katamā /",
    "T07vakobhau:14321": " kuśalā prajñe\"ti /",
    "T07vakobhau:14322": " pradhānika eṣa nirdeśo vāhuliko vā /",
    "T07vakobhau:14323": " āsāṃ cābhijñānāṃ",
    "T07vakobhau:14324": " tisro vidyāḥ",
    "T07vakobhau:14325": " pūrvanivāsacyutyupapādāsravakṣayajñānasākṣātkriyāstisraḥ aśaikṣyo vidyā ucyante /",
    "T07vakobhau:14326": " kasmādetā eva nānyāḥ /",
    "T07vakobhau:14327": " avidyāyāḥ pūrvāntādau nivarttanāt // VAkK_7.45 //",
    "T07vakobhau:14328": " etā hi pūrvāparāntamadhyasaṃmohaṃ vyāvartayanti yathākramam /",
    "T07vakobhau:14329": " āsāṃ paramārthena",
    "T07vakobhau:14330": " aśaikṣyantyā",
    "T07vakobhau:14331": " āsravakṣayajñānasākṣātkriyaivāśaikṣī vidyā /",
    "T07vakobhau:14332": " tadāsye dve tatsaṃtānasudbhavāt /",
    "T07vakobhau:14333": " anye dve aśaikṣyasaṃtānasaṃbhūtatvādaśaikṣyāvucyete /",
    "T07vakobhau:14334": " naiva tu te śaikṣyo nāśaikṣyau /",
    "T07vakobhau:14335": " kiṃ punarete abhijñe śaikṣyasya nocyete /",
    "T07vakobhau:14336": " yataḥ śaikṣyau vidye nocyete /",
    "T07vakobhau:14337": " iṣṭe śaikṣsya nokte tu vidye sāvidyasaṃtateḥ // VAkK_7.46 //",
    "T07vakobhau:14338": " na hi sāvidyasaṃtāne vidyāvyavasthānaṃ yujyate /",
    "T07vakobhau:14339": " punarapyavidyābhibhavāt /",
    "T07vakobhau:14340": " āsāṃ cābhijñānām",
    "T07vakobhau:14341": " ādyā tṛtīyā ṣaṣṭhī ca prātihāryāṇi",
    "T07vakobhau:14342": " ṛddhicetaḥparyāyāsravakṣayābhijñāstrīṇi prātihāryāṇi yathākramam ṛddhacyādeśanānuśāsanaprātihāryāṇi",
    "T07vakobhau:14343": " vineyamanasāmādito 'tyartha haraṇāt prātihāryāṇi prātiśabdayorādikarmabṛśārthatvāt /",
    "T07vakobhau:14344": " pratihatamadhyasthānāṃ manāṃsyebhiḥ pratiharantīti prātihāryāṇi vā /",
    "T07vakobhau:14345": " eṣāṃ punaḥ",
    "T07vakobhau:14346": " śāsanam /",
    "T07vakobhau:14347": " agcryam",
    "T07vakobhau:14348": " anuśāsanaṃ pratihāryamagcya m /",
    "T07vakobhau:14349": " avyabhicāritvāddhiteṣṭaphalayojanāt // VAkK_7.47 //",
    "T07vakobhau:14350": " ṛddhacyādeśane hi vidyayā vikeiyete /",
    "T07vakobhau:14351": " asti hi ca gāndhārī nāma vidyā yayāphāśena gacchati īkṣaṇikā ca nāma vidyā yayā paracittaṃ jānāti /",
    "T07vakobhau:14352": " na tu yathābhūtānuśāsanam anyathā śakyaṃ kartumavybhicāritvāt /",
    "T07vakobhau:14353": " pradhānamāvarjanamātraṃ ca tābhyāmanuśāsanaprātihāryeṇa tu hitena iṣṭenaphalena yogo bhavatyupāyopadeśādityevāvaśyam ṛddhirityucyate /",
    "T07vakobhau:14354": " keyamṛddhiḥ /",
    "T07vakobhau:14355": " vaibhāṣikanyāyena",
    "T07vakobhau:14356": " ṛddhiḥ samādhiḥ",
    "T07vakobhau:14357": " ṛdhyatyaneneti kṛtvā yojayitavyam /",
    "T07vakobhau:14358": " kiṃ tena samṛdhyati /",
    "T07vakobhau:14359": " gamanaṃ nirmāṇaṃ ca",
    "T07vakobhau:14360": " tatastatra",
    "T07vakobhau:14361": " gatistridhā /",
    "T07vakobhau:14362": " śarīravāhinī ādhimokṣikī manojavā ca tatra gatiḥ /",
    "T07vakobhau:14363": " śāsturmanojavā",
    "T07vakobhau:14364": " manasa ivāsyā rava iti manojavā gatirbuddhasyaiva nānyasya /",
    "T07vakobhau:14365": " sudūramapi deśaṃ cittotpādakālelna gamanāt /",
    "T07vakobhau:14366": " ata e\"vācintyo buddhānāṃ buddhaviṣaya\" ityuktaṃ bhagavatā /",
    "T07vakobhau:14367": " itare tu gatī buddhasyānuktasiddhe /",
    "T07vakobhau:14368": " anyeṣāṃ vāhinyapyādhimokṣikī // VAkK_7.48 //",
    "T07vakobhau:14369": " śrāvakapratyekabuddhānāṃ śarīravāhinī ca gatiḥ /",
    "T07vakobhau:14370": " pakṣivatkrameṇa śarīravāhanāt /",
    "T07vakobhau:14371": " ādhimokṣikī ca dūrasyāsannādhimokṣeṇāśugamanāt /",
    "T07vakobhau:14372": " nirmāṇaṃ punardvividham /",
    "T07vakobhau:14373": " kāmāvacaraṃ rūpāvacaraṃ ca /",
    "T07vakobhau:14374": " tatra tāvat",
    "T07vakobhau:14375": " kāmāptaṃ nirmitaṃ bāhyaṃ caturāyatanaṃ",
    "T07vakobhau:14376": " kāmāvacaraṃ nirmāṇaṃ rūparasagandhaspraṣṭavyāyatanasvabhāvam /",
    "T07vakobhau:14377": " tat punar",
    "T07vakobhau:14378": " dvidhā /",
    "T07vakobhau:14379": " svaparaśarīrasaṃbaddham /",
    "T07vakobhau:14380": " rūpāptaṃ dve tu",
    "T07vakobhau:14381": " rūpāvacaranirmāṇaṃ dve rūpaspraṣṭavyāyatane /",
    "T07vakobhau:14382": " tatra gandharasābhāvāt /",
    "T07vakobhau:14383": " tadapi dvividhaṃ tathaiva /",
    "T07vakobhau:14384": " kāmadhātāvidaṃ caturvidhaṃ nirmāṇamevaṃ rūpadhātau-ityaṣṭavidhaṃ samāsato nirmāṇam /",
    "T07vakobhau:14385": " kathaṃ rūpadhātūpapannasya kāmāvacaranirmāṇe gandharasābhyāṃ na samanvāgamo bhavati /",
    "T07vakobhau:14386": " vastrābharaṇavanna samanvāgamaḥ /",
    "T07vakobhau:14387": " dvacyāyātanaṃ nirmiṇotītyapare /",
    "T07vakobhau:14388": " kiṃ khalvabhijñayaiva nirmāṇaṃ nirmīyate /",
    "T07vakobhau:14389": " netyucyate /",
    "T07vakobhau:14390": " kiṃ tarhi /",
    "T07vakobhau:14391": " abhijñāphalaiḥ /",
    "T07vakobhau:14392": " nirmāṇacittaistāni caturdaśa // VAkK_7.49 //",
    "T07vakobhau:14393": " tāni punaścaturdaśa nirmāṇacittāni",
    "T07vakobhau:14394": " yathākramaṃ dhyānaphalaṃ dve yāvat pañca /",
    "T07vakobhau:14395": " prathamadhyānaphalaṃ dve kāmadhātuprathamadhyānabhūmike nirmāṇacitte /",
    "T07vakobhau:14396": " dvitīyadhyānaphalaṃ trīṇi kāmadhātuprathamadvitīyadhyānabhūmikāni /",
    "T07vakobhau:14397": " evaṃ tṛtīyacaturthadhyānabhūmikāni catvāri pañca ca yojyāni /",
    "T07vakobhau:14398": " svabhūmikādharabhūmikaṃ nirmāṇacittaṃ dhyānaphalaṃ veditavyam /",
    "T07vakobhau:14399": " nordhvajam /",
    "T07vakobhau:14400": " nordhvabhūmikaṃ nirmāṇacittamadharadhyānaphalamasti /",
    "T07vakobhau:14401": " dvitīyādidhyānaphalaṃ kāmāvacaraṃ nirmāṇaṃ prathamadhyānabhūmikādgatito viśiṣyate /",
    "T07vakobhau:14402": " tallabho dhyānavat",
    "T07vakobhau:14403": " teṣāṃ ca nirmāṇacittānāṃ dhyānavallābhaḥ /",
    "T07vakobhau:14404": " ki khalu nirmāṇacittādeva syāt vyutthānam /",
    "T07vakobhau:14405": " nāstyetat /",
    "T07vakobhau:14406": " yasmādutpadyate /",
    "T07vakobhau:14407": " śuddhāttatsvataśca",
    "T07vakobhau:14408": " śuddhakāddhacyānādantaraṃ nirmāṇacittamutpadyate nirmāṇacittadvā nānyataḥ",
    "T07vakobhau:14409": " tato 'pi te // VAkK_7.50 //",
    "T07vakobhau:14410": " nirmāṇacittādapi śuddhakaṃ dhyānaṃ nirmāṇacittaṃ cotpadyate nānyat /",
    "T07vakobhau:14411": " na hi samādhiphalasthitasvāpraviśya punaḥ samādhiṃ tasmāt vyutthānamasti /",
    "T07vakobhau:14412": " sarvasya ca nirmitasya",
    "T07vakobhau:14413": " svabhūmikena nirmāṇaṃ",
    "T07vakobhau:14414": " nānyabhūmikena nirmāṇacittenānyabhūmikaṃ nirmāṇaṃ nirmīyate /",
    "T07vakobhau:14415": " bhāṣaṇaṃ tvadhareṇa ca /",
    "T07vakobhau:14416": " svabhūmikena ceti ca-śabdaḥ /",
    "T07vakobhau:14417": " kāmadhātuprathamadhyānabhūmiko hi nirmitaḥ svabhūmikenaiva cittena bhāṣyate /",
    "T07vakobhau:14418": " ūrdhvabhūmikastu prathamadhyānabhūmikena /",
    "T07vakobhau:14419": " ūrdhvaṃ vijñaptisamutthāpakābhāvāt /",
    "T07vakobhau:14420": " vahūnāṃ nirmitānāṃ bhāṣaṇaṃ",
    "T07vakobhau:14421": " nirmātraiva sahāśāstuḥ",
    "T07vakobhau:14422": " buddhādanyasya nirmāṇaṃ nirmātrā saha bhāṣate /",
    "T07vakobhau:14423": " yadā ca vahavo nirmitā bhavanti tadā yugapat bhāṣante /",
    "T07vakobhau:14424": " ekasya bhāṣamāṇasya bhāṣante saha nirmitāḥ /",
    "T07vakobhau:14425": " ekasya tūṣṇīṃbhūtasya sarvetūṣṇīṃ bhavanti ta\" iti gāthā /",
    "T07vakobhau:14426": " buddhasya pūrva paścādvā yathecchaṃ nirmitā bhāṣante /",
    "T07vakobhau:14427": " yadā bhāṣaṇacittaṃ tadā nirmāṇacittābhāvo nirmāṇacittābhāvānnirmitābhāva iti kathamenaṃ bhāṣayanti",
    "T07vakobhau:14428": " adhiṣṭhāyānyavarttanāt // VAkK_7.51 //",
    "T07vakobhau:14429": " nirmāṇamadhiṣṭhāyāvasthānakāmatayā 'nyena manasā vācaṃ pravartayanti /",
    "T07vakobhau:14430": " kiṃ jīvita evādhiṣṭhānamanuvartate atha mṛtaścāpi /",
    "T07vakobhau:14431": " mṛtasyāpyastyadhiṣṭhānaṃ",
    "T07vakobhau:14432": " āryamahākaśyapādhiṣṭhānena tadasthisaṃkalāvasthānāt /",
    "T07vakobhau:14433": " tattu",
    "T07vakobhau:14434": " nāsthirasya",
    "T07vakobhau:14435": " asthirasya tu bhāvasya nāstyadhiṣṭhānam /",
    "T07vakobhau:14436": " āryakāśyapena māṃsādīnāmadhhiṣṭhānāt /",
    "T07vakobhau:14437": " apare tu na /",
    "T07vakobhau:14438": " apare punarāhurnāsti mṛtasyādhiṣṭhānam /",
    "T07vakobhau:14439": " asthiśaṅkalāvasthānaṃ tu devatānubhāvāditi /",
    "T07vakobhau:14440": " kimekena cittenaikameva nirmita nirmiṇoti /",
    "T07vakobhau:14441": " ādāvekamanekena jitāyāṃ tu viparyayāt // VAkK_7.52 //",
    "T07vakobhau:14442": " ādita ekaṃ nirmitamanekena nirmāṇacittena nirmiṇoti /",
    "T07vakobhau:14443": " jitāyāṃ tvabhijñāyāmekena cittenānekaṃ nirmiṇoti yāvannirmātumiṣṭaṃ bhavati /",
    "T07vakobhau:14444": " atha kiṃ sarvanirmāṇacittamavyākṛtaṃ bhavati /",
    "T07vakobhau:14445": " avyākṛtaṃ bhāvanājaṃ",
    "T07vakobhau:14446": " yadbhāvanāphalaṃ tadavaśyamavyākṛtaṃ bhavati /",
    "T07vakobhau:14447": " trividhaṃ tūpapatījam /",
    "T07vakobhau:14448": " upapattipratilambhikaṃ tu nirmāṇacittaṃ kuśalākuśalamavyākṛtaṃ bhavati devanāgapiśācādīnām",
    "T07vakobhau:14449": " tatkṛtaṃ ca svaparaśarīranirmāṇaṃ navāyatanikaṃ bhavatyaśabdarupyāyatanatvādindriyāvinirbhūtatvāt",
    "T07vakobhau:14450": " na tvindriyaṃ nirmīyate /",
    "T07vakobhau:14451": " kimeṣaiva dvividharddhibhāvanāmayī copapattilābhikā ca /",
    "T07vakobhau:14452": " eṣā ca dvividhā",
    "T07vakobhau:14453": " ṛddhirmantrauṣadhābhyāṃ ca karmajā ceti pañcadhā // VAkK_7.53 //",
    "T07vakobhau:14454": " samāstaḥ pañcavidhāmṛddhhiṃ varṇayanti /",
    "T07vakobhau:14455": " bhāvanāphalamupapattilābhikaṃ mantrajāmauṣadhajāṃ karmajāṃ ca /",
    "T07vakobhau:14456": " yathā māndhāturantarābhavikānāṃ ca /",
    "T07vakobhau:14457": " yadidaṃ divyaśrotramuktaṃ cakṣuśca /",
    "T07vakobhau:14458": " kimete divye eva āhosvit divye eva divye /",
    "T07vakobhau:14459": " yathā bodhisattvacakravartigṛhapatiratnānām /",
    "T07vakobhau:14460": " divyaśrotrākṣiṇī",
    "T07vakobhau:14461": " yasmātte",
    "T07vakobhau:14462": " rūpaprasādau dhyānabhūmikau /",
    "T07vakobhau:14463": " dhyānasamāpannasya śabdālokābhogaprayogeṇa dhyānabhūmikāni bhūtānyupādāya rūpaprasādau nirvartete cakṣuḥśrotrasāmantake rūpaśabdyordarśanaśravaṇahetū iti dhyānabhūmikatvāt divye eva te cakṣuḥśrotre te ca punaḥ",
    "T07vakobhau:14464": " sabhāgāvikale nityaṃ dūrasūkṣmādigocare // VAkK_7.54 //",
    "T07vakobhau:14465": " nāsti divyaṃ cakṣuḥ śrotraṃ ca tatsabhāgaṃ nityaṃ vijñānasahitatvāt nāpi vikalaṃ kāṇavibrāntābhāvāt",
    "T07vakobhau:14466": " rūpāvacarasattvavat /",
    "T07vakobhau:14467": " dūrasūkṣmavatānyapi rūpāṇi śabdhāśca tayiorviṣyaḥ /",
    "T07vakobhau:14468": " āha cātra",
    "T07vakobhau:14469": " dūrasthamāvṛtaṃ sūkṣmaṃ sarvataśca na paśyati /",
    "T07vakobhau:14470": " māṃsacakṣuryato rūpamato divyaṃ dṛgiṣyate //",
    "T07vakobhau:14471": " kiyaddūraṃ punardivyena cakṣuṣā paśyati /",
    "T07vakobhau:14472": " yasya yādṛśaṃ cakṣurbhavati /",
    "T07vakobhau:14473": " śrāvakapratyekabuddhabuddhāstvanabhhisaṃskāreṇa sāhasradvisāhasratrisāhasrakān lokadhātūn yathāsaṃkhyaṃ paśyanti /",
    "T07vakobhau:14474": " abhisaṃskāreṇa tu",
    "T07vakobhau:14475": " dvitrisāhasrakāsaṃkhyadṛśo 'rhatkhaṅgavaiśikāḥ /",
    "T07vakobhau:14476": " sarvābhhisaṃskāreṇa saha śrāvako 'pi dvisāhasra lokadhātuṃ divyena cakṣuṣā paśyati /",
    "T07vakobhau:14477": " trisāhasraṃ khaṅgaviṣāṇakalpaḥ /",
    "T07vakobhau:14478": " buddhastu bhagavānasaṃkhyeyān lokahātūn paśyati yāvadevecchati /",
    "T07vakobhau:14479": " kimṛddhirevopapattilābhikā bhavatyarhānyadapi /",
    "T07vakobhau:14480": " anyadapyupapattyāptaṃ",
    "T07vakobhau:14481": " divyaśrotrādikamapi catuṣṭayamupapattipratilabhyamasti /",
    "T07vakobhau:14482": " na tūpapattyāptaṃ kiñcidabhijñākhyāṃ labhate /",
    "T07vakobhau:14483": " yattūpapattipratilambhikaṃ divyaṃ cakṣuḥ",
    "T07vakobhau:14484": " taddṛśyo nāntarībhavaḥ // VAkK_7.55 //",
    "T07vakobhau:14485": " abhijñācakṣuṣaiva hyantarābhavo dṛśyate /",
    "T07vakobhau:14486": " nopapattipratilabdhena /",
    "T07vakobhau:14487": " cetojñānaṃ tu tattredhā",
    "T07vakobhau:14488": " upapattyāptamiti vartate /",
    "T07vakobhau:14489": " paracittajñānaṃ tūpapattipratilabdhaṃ trividhaṃ veditavyaṃ kuśalākuśalāvyākṛtam /",
    "T07vakobhau:14490": " tarkavidyākṛtaṃ ca yat /",
    "T07vakobhau:14491": " yaccāpi tārkikaṃ paracittajñānaṃ naimittikānāṃ yacca vidyākṛtaṃ tadapi trividhaṃ veditavyam",
    "T07vakobhau:14492": " na yathā bhāvanāphalaṃ kuśalameva /",
    "T07vakobhau:14493": " upapattipratilambhikābhyāṃ tu paracittajñānapūrvanivāsānusmṛtibhyāṃ",
    "T07vakobhau:14494": " jānate nārakā ādau",
    "T07vakobhau:14495": " yāvanna duḥkhavedanābhyāhatā bhavanti /",
    "T07vakobhau:14496": " anyagatisthā nityaṃ jānate /",
    "T07vakobhau:14497": " nṛṇāṃ notpattilābhikam // VAkK_7.56 //",
    "T07vakobhau:14498": " mānuṣyāṇāmetadyathoktamṛddhacyādikaṃ nāstyupapattiprātilambhikam /",
    "T07vakobhau:14499": " yattarhi prakṛtijātismarā bhavanti /",
    "T07vakobhau:14500": " karmaviśeṣajā 'sau teṣām /",
    "T07vakobhau:14501": " trividhā hi pūrvanivāsānusmṛtirbhāvanāphalamupapattilabdhā karmajā ceti //",
    "T07vakobhau:14502": " //*// abhidharmakośabhāṣye jñānanirdeśo nāma saptamaṃ kośasthānam //*//",
    "T07vakobhau:14503": " sthaviraśrīlāmāvākasya yadatra puṇyam /",
    "T07vakobhau:14504": " aṣṭamaṃ kośasthānam",
    "T07vakobhau:14505": " oṃ namo buddhāya",
    "T07vakobhau:14506": " jñānādhikāreṇa jñānamayānāṃ guṇānāṃ kṛto nirdeśaḥ /",
    "T07vakobhau:14507": " asya svabhāvānāṃ tu kartavya ityādita eva dhyānānyārabhyante sarvaguṇāśrayatvāt /",
    "T07vakobhau:14508": " dvidhā dhyānāni",
    "T07vakobhau:14509": " samāsato dvividhāni dhyānānyupapattisamāpattidhyānabhedāt /",
    "T07vakobhau:14510": " tāni punaḥ",
    "T07vakobhau:14511": " catvāri",
    "T07vakobhau:14512": " prathamaṃ dhyānaṃ yāvaccaturtham /",
    "T07vakobhau:14513": " tatra dhyānopapattayaḥ punarna vaktavyāḥ /",
    "T07vakobhau:14514": " lokanirdeśakośasthāne hi",
    "T07vakobhau:14515": " proktāstadupapattayaḥ /",
    "T07vakobhau:14516": " kathaṃ proktāḥ /",
    "T07vakobhau:14517": " \"pṛthak pṛthak /",
    "T07vakobhau:14518": " dhyānaṃ tribhūmikaṃ tatra caturtha tvaṣṭabhūmikami\"ti /",
    "T07vakobhau:14519": " samāpattidhyānaṃ tu vaktavyam /",
    "T07vakobhau:14520": " ata ucyate",
    "T07vakobhau:14521": " samāpattiḥ śubhaikāgyraṃ",
    "T07vakobhau:14522": " abhedena kuśalacittaikāgratā dhyānam /",
    "T07vakobhau:14523": " samādhisvabhāvatvāt /",
    "T07vakobhau:14524": " pañcaskandhāstu sānugam // VAkK_8.1 //",
    "T07vakobhau:14525": " saparivāraṃ tu pañcaskandhasvabhāvaṃ veditavyam /",
    "T07vakobhau:14526": " keyamekāgratā nāma /",
    "T07vakobhau:14527": " ekālambanatā /",
    "T07vakobhau:14528": " evaṃ tarhi cittānyevaikālambanāni samādhirna caitasikaṃ dharmāntaramiti prāpnoti /",
    "T07vakobhau:14529": " na cittānyeva samādhiḥ /",
    "T07vakobhau:14530": " yena tu tānyekāgrāṇi vartante sa dharmaḥ samādhiḥ /",
    "T07vakobhau:14531": " saiva cittaikāgratā /",
    "T07vakobhau:14532": " nanu ca kṣaṇikatvātsarvaṃ cittamekāgraṃ dvitīyasya tasmādavikṣepa iti cet /",
    "T07vakobhau:14533": " saṃprayukte samādhivaiyarthyam /",
    "T07vakobhau:14534": " yata eva ca smādhistata eva cittānāmekālambanatvaṃ kiṃ neṣyate /",
    "T07vakobhau:14535": " mahābhūmikatvācca samādheḥ sarvacittānāmekāgratāprasaṅgaḥ /",
    "T07vakobhau:14536": " na durbalatvātsamādheḥ /",
    "T07vakobhau:14537": " cittānyevaikāgrāṇi samādhiḥ /",
    "T07vakobhau:14538": " tathā hyadhicittaṃ śikṣā cittapariśuddhipradhānaṃ ca sūtre catvāri dhyānānyuktānītyapare /",
    "T07vakobhau:14539": " dhyānamiti ko'rthaḥ /",
    "T07vakobhau:14540": " dhyāyantyaneneti /",
    "T07vakobhau:14541": " prajānantītyarthaḥ /",
    "T07vakobhau:14542": " samāhitacittasya yathābhūtaprajñānāt /",
    "T07vakobhau:14543": " cintanārtho hyeṣa dhātuḥ /",
    "T07vakobhau:14544": " cintanaṃ ca prajñeti siddhāntaḥ /",
    "T07vakobhau:14545": " evaṃ tarhi sarvasamādhidhyānaprasaṅgaḥ /",
    "T07vakobhau:14546": " na /",
    "T07vakobhau:14547": " prakarṣayukte tannāmavidhānādbhāskaravat /",
    "T07vakobhau:14548": " kaśca prakarṣayuktaḥ /",
    "T07vakobhau:14549": " yo 'ṅgasamāyuktaḥ samādhiḥ /",
    "T07vakobhau:14550": " sa hi śamathavipaśyanābhyāṃ yuganddhavāhitvāddṛṣṭadharmasukhavihāra uktaḥ sukhā ca pratipaditi",
    "T07vakobhau:14551": " sutarāṃ tena dhyāyanti /",
    "T07vakobhau:14552": " kliṣṭasya kathaṃ dhyānatvam /",
    "T07vakobhau:14553": " mithyopanidhyānāt /",
    "T07vakobhau:14554": " atiprasaṅgaḥ /",
    "T07vakobhau:14555": " na /",
    "T07vakobhau:14556": " tatpratirūpa eva tatsaṃjñāvineveśāt pūtibījavat /",
    "T07vakobhau:14557": " uktāni cākuśalāni dhyānānyapi bhagavatā /",
    "T07vakobhau:14558": " kīdṛśaṃ punaḥ kuśalamaikāgyraṃ prathamaṃ dhyānaṃ kīdṛśaṃ yāvaccaturtham /",
    "T07vakobhau:14559": " prathamaṃ tāvat",
    "T07vakobhau:14560": " vicāraprītisukhavat",
    "T07vakobhau:14561": " vicāraprītisukhasaṃyuktaṃ kuśalamaikāgyraṃ tat prathamaṃ dhyānam /",
    "T07vakobhau:14562": " vicāravacanādvitarko 'pyukto bhavati /",
    "T07vakobhau:14563": " sāhacaryāddhūmāgnivat /",
    "T07vakobhau:14564": " na hi prītisukhavānvicāro vinā vitarkeṇāsti /",
    "T07vakobhau:14565": " śeṣaṃ punrdhyānatrayaṃ",
    "T07vakobhau:14566": " pūrvapūrvāṅgavarjitam /",
    "T07vakobhau:14567": " śubhaikāgryam iti vartate /",
    "T07vakobhau:14568": " vicāravivarjitaṃ prītisukhavat dvitīyaṃ vicāraprītivarjitaṃ tṛtīyaṃ vicāraprītisukhavarjitaṃ caturthamiti /",
    "T07vakobhau:14569": " yathā dhyānāni",
    "T07vakobhau:14570": " tathārūpyāḥ",
    "T07vakobhau:14571": " kena prakāreṇa /",
    "T07vakobhau:14572": " ete 'pi hi dvidhā upapattisamāpattitaḥ /",
    "T07vakobhau:14573": " catvāraśca eṣāmapi copapattaya uktāḥ /",
    "T07vakobhau:14574": " samāpattyārupyāsvabhedena kuśalaikāgratāsvabhāvā ityanena prakāreṇa saparivārāḥ",
    "T07vakobhau:14575": " catuskandhāḥ",
    "T07vakobhau:14576": " anuparivartirūpābhāvāt",
    "T07vakobhau:14577": " adhobhūmivivekajāḥ // VAkK_8.2 //",
    "T07vakobhau:14578": " caturthadhyānavivekajaṃ hyākāśānantyāyatanam /",
    "T07vakobhau:14579": " tadvivekajaṃ vijñānānantyāyatanam /",
    "T07vakobhau:14580": " tadvivekajamākiñcanyāyatanam /",
    "T07vakobhau:14581": " tadvivekajaṃ naivasaṃjñānāsamjñāyatanamityevaṃ catvāra ārupyāḥ /",
    "T07vakobhau:14582": " ko 'yaṃ viveko nāma /",
    "T07vakobhau:14583": " yena mārgeṇādhastādvimucyate /",
    "T07vakobhau:14584": " vairāgyagamanāt /",
    "T07vakobhau:14585": " ta eva cārupyāḥ",
    "T07vakobhau:14586": " vibhūtarūpasaṃjñākhyāḥ saha sāmantakaistribhiḥ /",
    "T07vakobhau:14587": " ākāśānantyāyatanasāmantakaṃ caturthadhyānālambanatvādvibhūtarūpasaṃjñākhyāṃ na labhate /",
    "T07vakobhau:14588": " na hi tatra rūpasaṃjñā vibhūtā na vigatetyarthaḥ /",
    "T07vakobhau:14589": " yaduktaṃ \"catuskandhā\" iti sādhyaṃ tāvadetadārupyeṣu rūpaṃ nāstīti /",
    "T07vakobhau:14590": " yadi hi syātkathamārupyā ucyeran /",
    "T07vakobhau:14591": " īṣadrūpatvā dāpiṅgalavat /",
    "T07vakobhau:14592": " kīdṛśaṃ tāvadīṣadrūpaṃ tatreṣyate /",
    "T07vakobhau:14593": " yadi kāyavāk saṃvaramātraṃ kathaṃ tadabhāve tatsaṃvarau bhaviṣyataḥ /",
    "T07vakobhau:14594": " na cāsati bhūte bhautikaṃ yujyate /",
    "T07vakobhau:14595": " anāsravasaṃvaravaccet /",
    "T07vakobhau:14596": " sāsravabhūtasadbhāvāt /",
    "T07vakobhau:14597": " smāpattāvapi tatpratiṣedha uktaḥ /",
    "T07vakobhau:14598": " atha kāyo 'pyastīndriyāṇyapi rūpīṇi /",
    "T07vakobhau:14599": " kathaṃ tadīṣadrūpā iṣyante /",
    "T07vakobhau:14600": " parimāṇālpatvāccet /",
    "T07vakobhau:14601": " udakajantukeṣvapyadṛśyarupeṣu prasaṅgaḥ /",
    "T07vakobhau:14602": " acchatvāccet /",
    "T07vakobhau:14603": " antarābhavarūpāvacareṣvapi prasaṅgaḥ /",
    "T07vakobhau:14604": " yato nācchataraṃ cet /",
    "T07vakobhau:14605": " bhavāgramevārupyaṃ syāt /",
    "T07vakobhau:14606": " samāpattivattadupapattiviśeṣāt /",
    "T07vakobhau:14607": " dhyānopapattirūpasyāpi cādharabhūmikendriyāgrahaṇāt kastatra viśeṣaḥ /",
    "T07vakobhau:14608": " dvayoranvarthā saṃjñā nārupyadhātoriti cet /",
    "T07vakobhau:14609": " kā 'tra yuktiḥ /",
    "T07vakobhau:14610": " āyuruṣmaṇoḥ saṃsṛṣṭavacanānnaḍakalāpīdvayavannāmarūpayoranyonyaniśritavacanā \"dvijñānapratyayaṃ nāmarūpami\"ti vacanāt anyatrarūpādyāvatsaṃskārebhyo vijñānasyāgatigatipratiṣedhāccārūpyeṣu rūpāstitvasiddhiriti cet /",
    "T07vakobhau:14611": " na /",
    "T07vakobhau:14612": " saṃpradhāryaṃ tāvadetadyadidamāyuruṣmaṇoḥ saṃsṛṣṭatvamuktam /",
    "T07vakobhau:14613": " kimidaṃ kāmāvacaramāyuḥ saṃdhāyoktamāhosvitsarvamiti /",
    "T07vakobhau:14614": " yacca nāmarūpayoranyonyāśritatvamuktaṃ kimidaṃ kāmarūpāvacaraṃ nāma saṃdhāyoktamāhosvitsarvamiti",
    "T07vakobhau:14615": " yacca vijñānapratyayaṃ nāmarūpamuktaṃ kimatra sarva vijñānaṃ nāmarūpasya pratyayamuktamāhosvitsarve nāmarūpaṃ vijñānapratyayamiti /",
    "T07vakobhau:14616": " yaccānyatra rūpādibhyo vijñānasyāgatipratiṣedhaḥ /",
    "T07vakobhau:14617": " kimatra sarvaireva tairvinā tatpratiṣedha āhosvit ekenāpīti /",
    "T07vakobhau:14618": " aviśeṣavacanānna saṃpradhāryamiti cet /",
    "T07vakobhau:14619": " atiprasaṅgaḥ /",
    "T07vakobhau:14620": " bāhyasyāpi hyaṣmaṇa āyuṣā binā bhāvo na prāpnoti /",
    "T07vakobhau:14621": " bāhyasyāpi ca rūpasya nāmāśritatvamaviśeṣavacanāt /",
    "T07vakobhau:14622": " caturvijñānasthitivaccāhāracatuṣkavacanādrūpārupyadhātvorapi kavaḍīkārāhāraprasaṅgaḥ /",
    "T07vakobhau:14623": " \"atikramya devān kavaḍīkārā hārabhakṣāni\"ti vacanāt prītyāhāravacanāccāprasaṅga iti cet /",
    "T07vakobhau:14624": " ārupyeṣvapi rūpasyāprasaṅgaḥ /",
    "T07vakobhau:14625": " \"rūpāṇāṃ niḥsaraṇamārupyāḥ\" /",
    "T07vakobhau:14626": " \"ye te śāntā vimokṣā atikramya rūpāṇyārupyāḥ\" /",
    "T07vakobhau:14627": " \"arupiṇaḥ santi sattvāḥ sarvaśo rūpasaṃjñānāṃ samatikramādi\"ti vacanāt /",
    "T07vakobhau:14628": " sati hi rupe svaṃ rūpamavaśyaṃ saṃjānīranniti /",
    "T07vakobhau:14629": " audārikamadhobhūmikaṃ rūpamabhisaṃdhāyoktamiti cet /",
    "T07vakobhau:14630": " kavaḍīkāre 'pi tulyam /",
    "T07vakobhau:14631": " dhyānānāmapi cādhobhūminiḥsaraṇatvādārupya prasaṅgaḥ /",
    "T07vakobhau:14632": " vedanādiniḥsaraṇaṃ ca kiṃ noktāḥ /",
    "T07vakobhau:14633": " adhobhūmikavedanāniḥsaraṇāt /",
    "T07vakobhau:14634": " rūpajātiṃ tu kutsnāmatikrāntā na vedanādijātim /",
    "T07vakobhau:14635": " ato rūpāṇāṃ niḥsaraṇamuktāḥ /",
    "T07vakobhau:14636": " bhavena bhavasyāniḥsaraṇavacanaṃ tu tenaiva tasyāniḥsaraṇādasarvānatyanta niḥsaraṇācca /",
    "T07vakobhau:14637": " dhyānesu coktaṃ bhagavatā \"yattatra bhavati rūpagataṃ vā yāvadvijñānagataṃ veti /",
    "T07vakobhau:14638": " ārupyeṣu tūktaṃ \"yattatra bhavati vedanāgataṃ vā yāvadvijñānagataṃ ve\"ti /",
    "T07vakobhau:14639": " satyāṃ tesu rūpajātau kasmādrūpagataṃ veti nāvakṣyat /",
    "T07vakobhau:14640": " tasmāt",
    "T07vakobhau:14641": " nārupye rūpasadbhāvaḥ",
    "T07vakobhau:14642": " kathamidānīmanalpakalpocchinnādrūpāt punarapi rupotpattistataḥ pracyutānām",
    "T07vakobhau:14643": " rupotpattistu cittataḥ // VAkK_8.3 //",
    "T07vakobhau:14644": " rūpasya cittādevotpattistadvipākahetuparibhāvitāllabdhavṛttitaḥ /",
    "T07vakobhau:14645": " kathamanāśritya rūpaṃ cittaṃ vartate /",
    "T07vakobhau:14646": " kasmānna vartitavyam /",
    "T07vakobhau:14647": " ihaivamadarśanāt /",
    "T07vakobhau:14648": " kavaḍīkārāntareṇā 'pi vinā rūpadhātau na vartitavyam /",
    "T07vakobhau:14649": " kiṃ kāraṇam /",
    "T07vakobhau:14650": " ihaivamadarśanāt /",
    "T07vakobhau:14651": " uktaṃ ca pūrvaṃ yathā vartate /",
    "T07vakobhau:14652": " gatametadidaṃ vaktavyam /",
    "T07vakobhau:14653": " kimepāmākāśānantyāyatanādīnāmākāśādaya evālambanaṃ yata evaṃ samākhyāyate /",
    "T07vakobhau:14654": " na hi /",
    "T07vakobhau:14655": " kathaṃ tarhi /",
    "T07vakobhau:14656": " trayastāvat /",
    "T07vakobhau:14657": " ākāśānantyavijñānānantyākiñcanyasaṃjñakāḥ /",
    "T07vakobhau:14658": " tathāprayogāt",
    "T07vakobhau:14659": " anantamākāśamanantaṃ vijñānaṃ nāsti kiñcidityeva manasikurvāṇasteṣu prayujyante yathāsaṃkhyam",
    "T07vakobhau:14660": " ata eṣāmetāḥ saṃjñā iti /",
    "T07vakobhau:14661": " māndyāktu nasaṃjñanāpyasaṃjñakaḥ // VAkK_8.4 //",
    "T07vakobhau:14662": " mṛdutvāttu saṃjñāyā naivasaṃjñānāsaṃjñāyatanamuktam /",
    "T07vakobhau:14663": " na hi sā paṭvī saṃjñā na ca punarnaiva saṃjñeti /",
    "T07vakobhau:14664": " \"yadyapi tatrāpyevaṃ prayujyante saṃjñārogaḥ saṃjñāgaṇdaḥ saṃjñāśalyaḥ āsaṃjñikasaṃmohaḥ etacchāntametatpraṇītaṃ yaduta",
    "T07vakobhau:14665": " naivasaṃjñānāsaṃjñāyatanamiti /",
    "T07vakobhau:14666": " kasmāttu taistadevaṃ gṛhyata ityavaśyamidaṃ vaktavyaṃ jāyate /",
    "T07vakobhau:14667": " mṛdutvātsaṃjñāmityetadevoktam /",
    "T07vakobhau:14668": " iti maulaṃ samāpattidravyamaṣṭavidhaṃ",
    "T07vakobhau:14669": " ityetānyaṣṭau maulāni samāpattidravyāṇi yaduta catvāri dhyānāni catvāra ārupyā iti /",
    "T07vakobhau:14670": " teṣāṃ punaḥ",
    "T07vakobhau:14671": " tridhā /",
    "T07vakobhau:14672": " sapta",
    "T07vakobhau:14673": " bhavāgrādanyāni sapta trividhāni /",
    "T07vakobhau:14674": " āsvādanāvacchūddhānāsravāṇi",
    "T07vakobhau:14675": " āsvādanāsaṃprayuktāni śuddhakānyanāsravāṇi ca /",
    "T07vakobhau:14676": " aṣṭamaṃ dvidhā // VAkK_8.5 //",
    "T07vakobhau:14677": " bhavāgramāsvādanāsaṃprayuktaṃ śuddhakaṃ ca /",
    "T07vakobhau:14678": " anāsrava nāsti /",
    "T07vakobhau:14679": " tatra punaḥ",
    "T07vakobhau:14680": " āsvādanāsaṃprayuktaṃ satṛṣṇaṃ",
    "T07vakobhau:14681": " tṛṣṇā hyāsvādanā /",
    "T07vakobhau:14682": " laukikaṃ śubham /",
    "T07vakobhau:14683": " śuddhakaṃ",
    "T07vakobhau:14684": " laukikaṃ kuśalaṃ samāpattidravyaṃ śuddhakamuccayate 'lobhādi",
    "T07vakobhau:14685": " śuddhadharmayogāt /",
    "T07vakobhau:14686": " kiṃ punastenāsvādanāsaṃprayuktenāsvādyate /",
    "T07vakobhau:14687": " tattadāsvādyaṃ",
    "T07vakobhau:14688": " tacchuddhakaṃ samāpattidravyaṃ tenāsvādyate samanantarātītam /",
    "T07vakobhau:14689": " yadāsvādayati tasmādvyutthito yenāsvādayati tatsamāpannaḥ /",
    "T07vakobhau:14690": " lokattaramanāsravam // VAkK_8.6 //",
    "T07vakobhau:14691": " yallokottaraṃ samāpattidravyaṃ tadanāsravam /",
    "T07vakobhau:14692": " eṣāṃ ca samāpattidravyāṇāṃ dhyānānyeva bhavanti nārupyāḥ /",
    "T07vakobhau:14693": " tatra",
    "T07vakobhau:14694": " pañcādye",
    "T07vakobhau:14695": " prathame bhāge pañcāṅgāni /",
    "T07vakobhau:14696": " tarkacārau ca prītisaukhyasamādhayaḥ /",
    "T07vakobhau:14697": " vitarko vicāraḥ prītiḥ sukhaṃ cittaikāgratā cetyetāni pañcāṅgāni samādhiḥ kilāṅgaṃ dhyānaṃ ca /",
    "T07vakobhau:14698": " śeṣāṇyaṅgānīti /",
    "T07vakobhau:14699": " yathā caturaṅgā senā evaṃ pañcāṅgaṃ dhyānam /",
    "T07vakobhau:14700": " prītyādayaḥ prasādaśca dvitīye 'ṅgacatuṣṭayam // VAkK_8.7 //",
    "T07vakobhau:14701": " dvitīye dhyāne catvāryaṅgāni /",
    "T07vakobhau:14702": " adhyātmasaṃprasādaḥ prītiḥ sukhaṃ cittekāgratā ca /",
    "T07vakobhau:14703": " tṛtīye pañca tūpekṣā smṛtiḥ prajñā sukhaṃ sthitiḥ /",
    "T07vakobhau:14704": " tṛtīye tu dhyāne pañcāṅgāni /",
    "T07vakobhau:14705": " upekṣā smṛtiḥ saṃprajñānaṃ sukhaṃ smādhiśca /",
    "T07vakobhau:14706": " samādhiparyāyo hi sthitiḥ /",
    "T07vakobhau:14707": " \"samyaksamādhiḥ katamaḥ /",
    "T07vakobhau:14708": " yā cittasya sthiti\"riti sūtre vacanāt /",
    "T07vakobhau:14709": " catvāryante 'sukhāduḥkhopekṣāsmṛtisamādhayaḥ // VAkK_8.8 //",
    "T07vakobhau:14710": " caturthaṃ dhyānamantyam /",
    "T07vakobhau:14711": " tatra catvāryaṅgāni /",
    "T07vakobhau:14712": " aduḥkhāsukhā vedanā upekṣāpariśuddhiḥ smṛtipariśuddhiḥ samādhiśca /",
    "T07vakobhau:14713": " tānyetānyaṣṭādaśa dhyānāṅgāni bhavanti /",
    "T07vakobhau:14714": " prathamatṛtīyayoḥ pañcāṅgatvāt /",
    "T07vakobhau:14715": " dvitīyacaturthayoścaturaṅgatvāt /",
    "T07vakobhau:14716": " nāmata evam /",
    "T07vakobhau:14717": " dravyato daśa caikaṃ ca",
    "T07vakobhau:14718": " dravyata etānyekādaśa bhavanti /",
    "T07vakobhau:14719": " prāthamadhyānikāni pañca /",
    "T07vakobhau:14720": " dvitīye 'dhyātmasaṃprasādo vardhate /",
    "T07vakobhau:14721": " tṛtīye upekṣāsmṛtisaṃprajñānasukhāni /",
    "T07vakobhau:14722": " caturthe 'duḥkhāsukhā vedaneti /",
    "T07vakobhau:14723": " ata evocyate yānyaṅgāni prathame dhyāne dvitīye 'pi tānīti catuṣkoṭikam /",
    "T07vakobhau:14724": " prathamā koṭirvitarkavicārau /",
    "T07vakobhau:14725": " dvitīyā adhyātmasaṃprasādaḥ /",
    "T07vakobhau:14726": " tṛtīyā prītiḥ sukhaṃ cittaikāgratā ca /",
    "T07vakobhau:14727": " caturthī koṭiruktanirmuktā dharmā iti /",
    "T07vakobhau:14728": " evaṃ sarvāṇi dhyānāṅgāni parasparaṃ yojyāni /",
    "T07vakobhau:14729": " kasmāt /",
    "T07vakobhau:14730": " tṛtīye dhyāne sukhaṃ dravyāntaramucyate /",
    "T07vakobhau:14731": " yasmāttadvedanāsukhaṃ dhyānayostu",
    "T07vakobhau:14732": " prasrabdhisukhamādyayoḥ /",
    "T07vakobhau:14733": " prathamadvitīyayostu dhyānayoḥ prasrabdhisukhamityuktam /",
    "T07vakobhau:14734": " iha prasrabdhisukhaṃ tatra vedanāsukhamiti kuta etat /",
    "T07vakobhau:14735": " dvayordhyānasamāpattyoḥ sukhendriyāyogāt /",
    "T07vakobhau:14736": " na hi tattayoḥ kāyikaṃ yujyate /",
    "T07vakobhau:14737": " samāpannasya vijñānakāyābhāvāt /",
    "T07vakobhau:14738": " nāpi caitasikaṃ prītivacanāt /",
    "T07vakobhau:14739": " prītirhi saumanasyam /",
    "T07vakobhau:14740": " na ca sukhasaumanasyayoryaugapadyamasti /",
    "T07vakobhau:14741": " na cāpi tayoḥ paryāyeṇa dhyāne vṛttiryuktā pañcāṅgavacanāditi /",
    "T07vakobhau:14742": " apare punarāhuḥ /",
    "T07vakobhau:14743": " nāstyeva caitasikaṃ sukhendriyaṃ triṣvapi hi dhyāneṣu /",
    "T07vakobhau:14744": " kāyikameva sukhamaṅgaṃ vyavasthāpitamiti /",
    "T07vakobhau:14745": " yattarhi sutra uktaṃ \"sukhendriyaṃ katamat /",
    "T07vakobhau:14746": " yatsukhavedanīyena sparśena spṛṣṭasyotpadyate kāyikaṃ caitasikaṃ sātaṃ veditaṃ vedanāgatamidamucyate sukhendriyami\"ti /",
    "T07vakobhau:14747": " adhyāropita eṣa pāṭhaḥ /",
    "T07vakobhau:14748": " kenāpi sarvanikāyāntareṣu kāyikamityeva pāṭhāt /",
    "T07vakobhau:14749": " \"sukhaṃ ca kāyena pratisaṃvedayata\" iti svaśabdena vacanācca /",
    "T07vakobhau:14750": " manaskāyeneticet /",
    "T07vakobhau:14751": " evamuktvā ko guṇaḥ /",
    "T07vakobhau:14752": " caturthe dhyāne prasrabdhibhūyastve 'pi sukhāvacanācca /",
    "T07vakobhau:14753": " sukhavedanānukūlā prasrabdhiḥ sukhamiti cet /",
    "T07vakobhau:14754": " tṛtīye prasrabdhisukhāvacanaṃ kasmāt /",
    "T07vakobhau:14755": " upekṣopahatatvāditi cet /",
    "T07vakobhau:14756": " na upekṣayaiva tadvṛddhiḥ /",
    "T07vakobhau:14757": " pūrvikābhyastādviśeṣāt /",
    "T07vakobhau:14758": " \"yasminsamaye āryaśrāvakaḥ pravivekajāṃ prītiṃ kāyena sākṣātkṛtvopasaṃpadya viharatī\"tyatra sūtre prasrabdhisukhayoḥ pṛthagvacanānna prasrabdhireva sukham /",
    "T07vakobhau:14759": " samāpannasya katham kāyavijñānamiti cet /",
    "T07vakobhau:14760": " samādhiviśeṣajena prasrabdhisaṃjñakena sukhavedanīyena vāyunā kāyasphuraṇāt /",
    "T07vakobhau:14761": " bahirvikṣepāssamādhibraṃśa iti cet /",
    "T07vakobhau:14762": " na /",
    "T07vakobhau:14763": " samādhijasyāntaḥkāyasaṃbhūtasya kāyasukhasya samādhyanukūlatvāt /",
    "T07vakobhau:14764": " kāyavijñā nakāle vyutthitaḥ syāditi cet /",
    "T07vakobhau:14765": " na /",
    "T07vakobhau:14766": " ata eva /",
    "T07vakobhau:14767": " kāmāvacareṇa kāyendriyeṇa rūpāvacaraspraṣṭavyavijñānānutpattiriti cet /",
    "T07vakobhau:14768": " na /",
    "T07vakobhau:14769": " prasrabdhivijñānasyotpatteḥ /",
    "T07vakobhau:14770": " anāsrave api spraṣṭavyakāyavijñāne syātām /",
    "T07vakobhau:14771": " mā bhūtkiñcidaṅgaṃ sāsravaṃ kiñcidanāsravamiti cet /",
    "T07vakobhau:14772": " kāyikaprasrabdhivodhyaṅga vacanāt /",
    "T07vakobhau:14773": " iṣṭe bodhyaṅgānukūlatvāditi cet /",
    "T07vakobhau:14774": " anāsravatvamapyevam /",
    "T07vakobhau:14775": " \"sāsravā dharmāḥ katame /",
    "T07vakobhau:14776": " cakṣuryāvadeva spraṣṭavyami\"tyasya sūtrasya virodhāditi cet /",
    "T07vakobhau:14777": " na /",
    "T07vakobhau:14778": " anyaspraṣṭavya kāyavijñānābhisaṃdhivacanāt /",
    "T07vakobhau:14779": " na cānāsrave kiñcidaṅgaṃ sāsravaṃ kicidanāsravaṃ syāditi cet /",
    "T07vakobhau:14780": " ayaugapadyātko doṣaḥ sukhaprītyasamavadhānānna pañcāṅgaṃ syāditi cet /",
    "T07vakobhau:14781": " na saṃbhavaṃ pratyupadeśāndvitarkavicāravat /",
    "T07vakobhau:14782": " sādhyamiti cet /",
    "T07vakobhau:14783": " siddhaṃ cittasyaudārikasūkṣmatayorvirodhāt doṣāvacanācca /",
    "T07vakobhau:14784": " tasmādyānyeva prathamadhyāne pañcāṅgāni teṣāṃ dvitricaturaṅgāpakarṣeṇa dvitīyādidhyānavyavasthānam",
    "T07vakobhau:14785": " ata eva ca prathame dhyāne pañcānāmaṅgatvamuktam /",
    "T07vakobhau:14786": " tadapakarṣeṇottaradhyānavyavasthāpanāt /",
    "T07vakobhau:14787": " na tu saṃjñādīnāmaṅgatvamuktam /",
    "T07vakobhau:14788": " kimartha vā pañcānāmevāṅgatvamuktam /",
    "T07vakobhau:14789": " upakārakatvāditi cet /",
    "T07vakobhau:14790": " na /",
    "T07vakobhau:14791": " vitarkavicārābhyāṃ smṛtiprajñayorapakārakataratvāt /",
    "T07vakobhau:14792": " astyeṣa ekeṣāṃ vādaḥ /",
    "T07vakobhau:14793": " naiva tu pūrvācāryā evaṃ nirdiśanti sma yāvantaḥ prajñāntam /",
    "T07vakobhau:14794": " tasmādvicāryametat /",
    "T07vakobhau:14795": " adhyātmasaṃprasādo nāma ka eṣa dharmaḥ /",
    "T07vakobhau:14796": " vitarka-vicāra-kṣobha-virahāt praśāntavāhitā saṃtater adhyātmasaṃprasādaḥ",
    "T07vakobhau:14797": " sormikeva hi nadī vitarkavicārakṣobhitā saṃtatir aprasannā vartate iti /",
    "T07vakobhau:14798": " na tarhi sa dravyāntaram iti kathaṃ dravyata ekādaśāṅgāni bhavanti /",
    "T07vakobhau:14799": " tasmāttarhi",
    "T07vakobhau:14800": " śraddhā prasādaḥ",
    "T07vakobhau:14801": " tasya hi dvitīyadhyānalātsamāhibhūminihsaraṇe saṃpratyaya utpadyate/",
    "T07vakobhau:14802": " so 'tradhyātmasaṃprasāda iti /",
    "T07vakobhau:14803": " naiva hi vitarkavicārasamādhayo nāpyadhātmasaṃprasādo",
    "T07vakobhau:14804": " dravyāntarāṇītyapare/",
    "T07vakobhau:14805": " kathamasati dravyāntaratve caitasikatvaṃ siddhyati /",
    "T07vakobhau:14806": " avasthāviseso hi nāma cetasaścetasiko bhavati /",
    "T07vakobhau:14807": " natveṣa śastrasiddhāntaḥ /",
    "T07vakobhau:14808": " yaduktaṃ \"prītirhi saumanasyam\" iti /",
    "T07vakobhau:14809": " kathamidaṃ gamyate /",
    "T07vakobhau:14810": " kimanyat bhavatu /",
    "T07vakobhau:14811": " yathecchanti nikāyāntarīyāḥ dharmāntarameva caitasikaṃ prītiḥ",
    "T07vakobhau:14812": " saumanasyaṃ tu triṣvapi dhyāneṣu sukhamiti /",
    "T07vakobhau:14813": " yathecchanti nikāyāntarīyāḥ dharmāntarameva caitasikaṃ prītiḥ saumanasyaṃ tu triṣvapi dhyānesu sukhamiti /",
    "T07vakobhau:14814": " na vai sukhaṃ dhyāneṣu saumanasyaṃ yujyate /",
    "T07vakobhau:14815": " prītistu saumanasyaṃ dvidhāgamāt // VAkK_8.9 //",
    "T07vakobhau:14816": " uktaṃ hi bhagavatā aviparītakasūtre tṛtīyaṃ dhyānamuktvā \"atrāsyotpannaṃ",
    "T07vakobhau:14817": " saumanasyendriyamapariśeṣaṃ nirudhyata iti /",
    "T07vakobhau:14818": " caturthe ca dhyāne sukhendriyaṃ nirudhyata\" ityuktam /",
    "T07vakobhau:14819": " punaścoktaṃ \"sukhasya ca prahāṇāt duḥkhasya ca prahāṇātpūrvameva ca",
    "T07vakobhau:14820": " saumanasyadaurmanasyayorastaṅgamādi\"tyato 'pi na tṛtīye dhyāne",
    "T07vakobhau:14821": " saumanasyendriyamasti /",
    "T07vakobhau:14822": " tasmāt prītireva saumansyaṃ na sukham /",
    "T07vakobhau:14823": " kiṃ punaḥ kliṣṭeṣvapi dhyāneṣu yathāvihitānyaṅgāni bhavanti /",
    "T07vakobhau:14824": " na hi kiṃ teṣu na vidyate /",
    "T07vakobhau:14825": " kliṣṭeṣvasatprītisukhaṃ prasādaḥ saṃpradhīḥ smṛṭiḥ /",
    "T07vakobhau:14826": " upekṣāsmṛtiśuddhiśca",
    "T07vakobhau:14827": " prathame dhyāne vivekajaṃ prītisukhaṃ nāsti /",
    "T07vakobhau:14828": " kleśāviviktatvāt /",
    "T07vakobhau:14829": " dvitīye dhyāne 'dhyātmasaṃprasādo nāsti /",
    "T07vakobhau:14830": " kleśāvilatvāt /",
    "T07vakobhau:14831": " tṛtīye smṛtisaṃprajanyaṃ nāsti /",
    "T07vakobhau:14832": " kliṣṭasukhasaṃbrhamitatvāt /",
    "T07vakobhau:14833": " ccaturthe upekṣāsmṛtipariśuddhirnāsti /",
    "T07vakobhau:14834": " kleśamalinatvāt /",
    "T07vakobhau:14835": " evaṃ tāvat kecidāhuḥ /",
    "T07vakobhau:14836": " kecit prasrabdhyupekṣaṇe // VAkK_8.10 //",
    "T07vakobhau:14837": " kecitpunaḥ prathamadvitīyayoḥ kliṣṭayoḥ prasrabdhirnāsti /",
    "T07vakobhau:14838": " tṛtīyacaturthayorupekṣā nāsti /",
    "T07vakobhau:14839": " kuśalalmahābhūmikatvādanayoriti /",
    "T07vakobhau:14840": " trīṇi ca dhyānāni señjitāni uktāni bhagavatā /",
    "T07vakobhau:14841": " sāpakṣālatvāt /",
    "T07vakobhau:14842": " aṣṭāpakṣālamuktatvādāniñjaṃ tu caturthakam /",
    "T07vakobhau:14843": " ke punaste 'pakṣālāḥ /",
    "T07vakobhau:14844": " vitarkacārau śvāsau ca sukhādi ca catuṣṭayam // VAkK_8.11 //",
    "T07vakobhau:14845": " vitarkavicārau sukhaduḥkhe saumanasyadaurmanasye śvāsapraśvāsāśca /",
    "T07vakobhau:14846": " eṣāmaṣṭānāmeko'pyapakṣālaścaturthe nāstyatastadāneñjyamuktam /",
    "T07vakobhau:14847": " vitarkavicāraprītisukhairakampanīyatvādāneñjyaṃ caturthaṃ dhyānaṃ sūtre nirvāta pradīpanidarśanādityapare",
    "T07vakobhau:14848": " dvayordhyānayoḥ saumanasyamuktaṃ prītivacanāt /",
    "T07vakobhau:14849": " tṛtīye sukhaṃ caturthe upekṣā /",
    "T07vakobhau:14850": " taskiṃ yā dhyānasamāpattiṣu vedanāstā eva dhyānopapattiṣu /",
    "T07vakobhau:14852": " kiṃ tarhi /",
    "T07vakobhau:14853": " saumanasyasukhopekṣā upekṣāsumanaskate /",
    "T07vakobhau:14854": " sukhhopekṣe upekṣā pravido dhyānopapattiṣu // VAkK_8.12 //",
    "T07vakobhau:14855": " prathamadhyānotpatto tisro vedanāḥ /",
    "T07vakobhau:14856": " sukhaṃ trivijñānakāyikaṃ saumanasyaṃ manobhūmikam /",
    "T07vakobhau:14857": " upekṣā caturvijñānakāyikī /",
    "T07vakobhau:14858": " dvitīyadhyānopapattau dve vedane saumanasyopekṣe manobhūmike /",
    "T07vakobhau:14859": " sukhaṃ nāstyasya vijñānakāyābhāvāt /",
    "T07vakobhau:14860": " tṛtīyadhyānopapattī dve vedane /",
    "T07vakobhau:14861": " sukhopekṣe manobhūmike /",
    "T07vakobhau:14862": " caturthadhyānopapattāvupekṣaiva /",
    "T07vakobhau:14863": " yadi dvitīyādiṣu dhyāneṣu trayo vijñānakāyā na saṃvidyante vitarkavicārau ca katham te paśyanti yāvatspṛśanti katham cāvijñapti samutthāpayanti /",
    "T07vakobhau:14864": " na ve keṣūpapannānāṃ cakṣurvijñānādayona santi /",
    "T07vakobhau:14865": " na tu svabhūmikāḥ /",
    "T07vakobhau:14866": " kiṃ tarhi /",
    "T07vakobhau:14867": " kāyākṣiśrotravijñānaṃ vijñaptyutthāpakaṃ ca yat /",
    "T07vakobhau:14868": " dvitīyādau tadādyāptaṃ",
    "T07vakobhau:14869": " prathamadhyānabhūmikaṃ cakṣuḥśrotrakāyavijñānaṃ vijñaptisamutthāpakaṃ ca dvitīyādiṣu ca dhyāneṣu saṃmukhīkurvanti /",
    "T07vakobhau:14870": " nirmāṇacittavadyena te paśyanti yāvadvijñapti samutthāpayanti /",
    "T07vakobhau:14871": " akliṣṭāvyākṛtaṃ ca tat // VAkK_8.13 //",
    "T07vakobhau:14872": " anivṛtāvyākṛtaṃ ca tat prathamadhyānabhūmikaṃ vijñānaṃ veditavyaṃ yatte saṃmukhīkurvanti /",
    "T07vakobhau:14873": " na kliṣṭaṃ vītarāgatvānna kuśalaṃ hīnatvāditi /",
    "T07vakobhau:14874": " avasitaṃ dhyānakāryam /",
    "T07vakobhau:14875": " atha śuddhakādīnāṃ dhyānārupyāṇāṃ kathaṃ lābhaḥ /",
    "T07vakobhau:14876": " atadvān labhate śuddhaṃ vairāgyeṇopapattitaḥ /",
    "T07vakobhau:14877": " asamanvāgatastena śuddhakaṃ dhayanamārupyaṃ vā pratilabhate /",
    "T07vakobhau:14878": " adhobhūmivairāgyādvā /",
    "T07vakobhau:14879": " adhobhūmyupapattito vā /",
    "T07vakobhau:14880": " anyatra bhavāgrāt /",
    "T07vakobhau:14881": " na hi tasyopapattito lābhaḥ /",
    "T07vakobhau:14882": " atadvāniti kimartha samanvāgataḥ /",
    "T07vakobhau:14883": " śuddhakena prayogato 'pi nirvedhabhāgīyaṃ śuddhakaṃ pratilabhate",
    "T07vakobhau:14884": " parihāṇito vā hānabhāgīyam /",
    "T07vakobhau:14885": " ata evocyate \"syācchuddhakaṃ dhyānaṃ vairāgyeṇa pratilabheta vairāgyeṇa vijahyāt /",
    "T07vakobhau:14886": " evaṃ parihāṇyā copapattyā ca /",
    "T07vakobhau:14887": " syāddhānabhāgīyaṃ prathamaṃ dhayānam /",
    "T07vakobhau:14888": " taddhi kāmavairāgyeṇa labhyate /",
    "T07vakobhau:14889": " brahmalokavairāgyeṇa tyajyate /",
    "T07vakobhau:14890": " brahmalokavairāgyaparihāṇyā labhyate /",
    "T07vakobhau:14891": " kāmavairāgyaprahāṇyā tyajyate /",
    "T07vakobhau:14892": " upariṣṭādbrahmaloka utpadyamāno labhate /",
    "T07vakobhau:14893": " tasmāt punaḥ kāmadhātāvupapapadyamāno vijahātīti /",
    "T07vakobhau:14894": " anāsravaṃ tu vairāgyāt",
    "T07vakobhau:14895": " atadvān labhate iti vartate /",
    "T07vakobhau:14896": " tadvāṃstu kṣayajñānato 'pyaśaikṣaṃ labhate indriyasaṃcārato 'pi",
    "T07vakobhau:14897": " śaikṣaśaikṣam /",
    "T07vakobhau:14898": " nanu ca niyāmā vakrāntito 'pyanāsravaṃ prathamato labhate /",
    "T07vakobhau:14899": " nāvaśyamānupūrvikeṇālābhāt /",
    "T07vakobhau:14900": " yathā tvavaśyaṃ labhate tathoktam /",
    "T07vakobhau:14901": " kliṣṭaṃ hānyupapattitaḥ // VAkK_8.14 //",
    "T07vakobhau:14902": " atadvān labhata ityevānuvartate /",
    "T07vakobhau:14903": " parihāṇito yadi tadvairāgyātparihīyate /",
    "T07vakobhau:14904": " upapattito yadyuparibhūmeradharāyāmupapadyate /",
    "T07vakobhau:14905": " katamasmātsamāpattidravyādanantaraṃ katyupapadyante /",
    "T07vakobhau:14906": " anāsravaprathamadhyānāntaraṃ ṣaḍutpadyante /",
    "T07vakobhau:14907": " svabhūmike śuddhakānāsrave dvitīyatṛtīyadhyānabhūmike ca /",
    "T07vakobhau:14908": " ākiñcanyāyatanānantaraṃ sapta /",
    "T07vakobhau:14909": " svabhūmike śuddhakānāsrave vijñānākāśānantyāyatanabhūmike ca /",
    "T07vakobhau:14910": " bhavāgraṃ śuddhakamevānāsravābhāvāt /",
    "T07vakobhau:14911": " dvitīyadhyānāntaramaṣṭau /",
    "T07vakobhau:14912": " svabhūmike śuddhakānāsrave tṛtīyacaturthaprathamadhyānabhūmike ca /",
    "T07vakobhau:14913": " vijñānānantyāyatanānantaraṃ nava /",
    "T07vakobhau:14914": " svabhūmike dve ākāśānantyāyatanacaturthadhyānabhūmikāni catvāri ākiñcanyāyatanabhavāgrabhūmikāni trīṇīti /",
    "T07vakobhau:14915": " evamanyadhyānārupyānantaraṃ daśa dravyāṇi yojyāni /",
    "T07vakobhau:14916": " eṣa tu saṃkṣepaḥ /",
    "T07vakobhau:14917": " tṛtīyādyāvadūrdhvādho 'nāsravānantaraṃ śubham /",
    "T07vakobhau:14918": " utpadyate",
    "T07vakobhau:14919": " śubhagrahaṇena śuddhamanāsravaṃ ca gṛhyate kuśalatvāt anāsravasya samāpatti dravyasyānantaraṃ svabhūmike ca śuddhānāsrave utpadyete /",
    "T07vakobhau:14920": " ūrdhvādhobhūmike ca tṛtīvādyāvat /",
    "T07vakobhau:14921": " vyutkrāntakasamāpattāro hi tṛtīyāt pareṇa laṅghayituṃ notsahante /",
    "T07vakobhau:14922": " anvayajñānānantaraṃ cārupyān samāpadyante na dharmajñānānantaram /",
    "T07vakobhau:14923": " tasyādharāśrayālambanatvāditi /",
    "T07vakobhau:14924": " yathā cānāsravādanantaramuktam veditavyam /",
    "T07vakobhau:14925": " tathā śuddhāt kliṭaṃ cāpi svabhūmikam // VAkK_8.15 //",
    "T07vakobhau:14926": " svabhūmikaṃ kliṣṭamadhikaṃ śuddhakādanantaramutpadyate /",
    "T07vakobhau:14927": " śeṣaṃ yathaivānāsravāt /",
    "T07vakobhau:14928": " anāsravasya hi samanantaraṃ kliṣṭotpattirnāstīti /",
    "T07vakobhau:14929": " kliṣṭāt svaṃ śuddhakaṃ kliṣṭaṃ",
    "T07vakobhau:14930": " kliṣṭātsamāpattidravyādanantaraṃ svabhūmike śuddhakakliṣṭe utpadyete /",
    "T07vakobhau:14931": " evaṃ cādharaśuddhakam /",
    "T07vakobhau:14932": " kleśotpīḍito hyadharamapi samāpattiṃ śuddhakaṃ bahu manyate /",
    "T07vakobhau:14933": " yadi kliṣṭaṃ paricchidyādhaḥ saṃcarati /",
    "T07vakobhau:14934": " kuśalātsaṃcarito bhavati na kliṣṭāt /",
    "T07vakobhau:14935": " athāparicchidya kathaṃ saṃcarati /",
    "T07vakobhau:14936": " pūrvāvedhāt pūrvaṃ hi sa evaṅkāmo bhavati varamadhastāt śuddhakaṃ nopariṣṭāt kliṣṭamiti /",
    "T07vakobhau:14937": " pūrvābhiprāyaṃ ca saṃtatiranuvartate sattvānām /",
    "T07vakobhau:14938": " praṇidhāya suptasyābhipretakālaprabodhavat /",
    "T07vakobhau:14939": " anāsravaṃ tu kliṣṭādanantaraṃ sarvathā notpadyate /",
    "T07vakobhau:14940": " samāpattikālaṃ pratyetaduktam /",
    "T07vakobhau:14941": " śuddhakāt kliṣṭācca samanantaraṃ svabhūmikameva kliṣṭamutpadyate nānyabhūmikamiti /",
    "T07vakobhau:14942": " cyutau tu śuddhakāt kliṣṭaṃ sarvaṃ",
    "T07vakobhau:14943": " cyutikāle tu upapattilābhikācchuddhakādanantaraṃ sarvabhūmikaṃ kliṣṭamutpadyate /",
    "T07vakobhau:14944": " kliṣṭāttu nottaram // VAkK_8.16 //",
    "T07vakobhau:14945": " kliṣṭāttu dhyānārūpyādanantaraṃ cyutikāle svādharabhūmikaṃ kliṣṭamutpadyate /",
    "T07vakobhau:14946": " nordhvabhūmikam /",
    "T07vakobhau:14947": " na ca sarvasmācchuddhakādanāśravaṃ samāpattidravyamutpadyate /",
    "T07vakobhau:14948": " kiṃ tarhi /",
    "T07vakobhau:14949": " caturdhā śuddhakaṃ hānabhāgīyādi",
    "T07vakobhau:14950": " hānabhāgīyaṃ viśeṣabhāgīyaṃ sthitibhāgīyaṃ nirvedhabhāgīyamiti caturvidhaṃ śuddhakam /",
    "T07vakobhau:14951": " bhavāgraṃ tu trividhamanyatra viśeṣabhāgīyāt /",
    "T07vakobhau:14952": " kimasya lakṣaṇam /",
    "T07vakobhau:14953": " yathākramam /",
    "T07vakobhau:14954": " kleśotpattisvabhūmyūrdhvānāsravānuguṇaṃ hi tat // VAkK_8.17 //",
    "T07vakobhau:14955": " kleśotpattyanuguṇaṃ hānabhāgīyaṃ svabhūmyanuguṇaṃ sthitibhāgīyamūrdhvabhūmyanuguṇaṃ viśeṣabhāgīyamanāsravānuguṇaṃ nirvedhabhāgīyam /",
    "T07vakobhau:14956": " tasmādanāsravamutpadyate /",
    "T07vakobhau:14957": " athaiṣāṃ caturṇā kati kasmādanantaramutpadyante /",
    "T07vakobhau:14958": " dve trīṇi trīṇi caikaṃ ca hāna bhāgādyanantaram /",
    "T07vakobhau:14959": " hānabhāgīyaṃ hānabhāk /",
    "T07vakobhau:14960": " tasmādanantaraṃ dve utpadyete /",
    "T07vakobhau:14961": " hānisthitibhāgīye /",
    "T07vakobhau:14962": " sthitibhāgīyānantaraṃ trīṇyanyatra nirvedhabhāgīyāt /",
    "T07vakobhau:14963": " viśeṣabhāgīyādanantaraṃ trīṇyanyatra hānabhāgīyāt nirvedhabhāgīyādanantaraṃ tadevaikamiti",
    "T07vakobhau:14964": " kathaṃ vyutkrāntakasamāpattirutpadyate /",
    "T07vakobhau:14965": " gatvāgamya dvidhā bhūmīraṣṭau śliṣṭaikalaṅghitāḥ // VAkK_8.18 //",
    "T07vakobhau:14966": " vyutkrāntakasamāpattirvisabhāgatṛtīyagā /",
    "T07vakobhau:14967": " gatvetyanulomaṃ samāpadya /",
    "T07vakobhau:14968": " āgamyeti pratilomaṃ samāpadya /",
    "T07vakobhau:14969": " dvidheti sāsravānāsravā bhūmīḥ /",
    "T07vakobhau:14970": " aṣṭāviti dhyānārupyasamāpattīḥ /",
    "T07vakobhau:14971": " śliṣṭā ityanukrameṇa /",
    "T07vakobhau:14972": " ekalaṅghitā ityekāmekāmutkramya /",
    "T07vakobhau:14973": " sāsravā aṣṭau bhūmiranulomapratilomasamāpattito nirjitya anāsravāśca sapta",
    "T07vakobhau:14974": " paścātsāsravāt prathamāddhyānāt sāsravaṃ tṛtīyaṃ samāpadyate /",
    "T07vakobhau:14975": " tasmādākāśānantyāyatanaṃ tasmādākṃicanyāvatanam /",
    "T07vakobhau:14976": " evaṃ punaḥ pratilomaṃ nirjitya anāsravā apyekalaṅghitā anulomapratilomaṃ ca samāpadyate /",
    "T07vakobhau:14977": " ayaṃ prayogo vyutkrāntakasamāpatteḥ /",
    "T07vakobhau:14978": " yadā tu prathamātsāsravāt tṛtīyamanāsravaṃ dhyānaṃ samāpadyate tasmātsāsravamākāśānantyāyatanaṃ tasmādanāsravamākiñcanyāyatanam /",
    "T07vakobhau:14979": " evaṃ punaḥ pratilomam /",
    "T07vakobhau:14980": " tadā visabhāgatṛtīyadravyagamanādabhiniṣpannā bhavati /",
    "T07vakobhau:14981": " ativiprakṛṣṭatvānna caturthī samāpadyate /",
    "T07vakobhau:14982": " tāṃ ca triṣu dvīpeṣu asamayavimukta evārhannutpādayati /",
    "T07vakobhau:14983": " niḥkleśatvātsamādhivaśitvācca /",
    "T07vakobhau:14984": " dṛṣṭiprāptasya yadyapi tīkṣṇendriyatvāt samādhau vaśitvaṃ na tu niṣkleśaḥ /",
    "T07vakobhau:14985": " samayavimukto yadyapi niḥkleśo natvasya samādhau vaśitvamiti /",
    "T07vakobhau:14986": " kenāśrayeṇa kati dhyānārupyāḥ saṃmukhīkriyante /",
    "T07vakobhau:14987": " svādhobhūmyāśrayā eva",
    "T07vakobhau:14988": " dhyānāśrayā eva",
    "T07vakobhau:14989": " dhyānārūpyāḥ",
    "T07vakobhau:14990": " bhavāgraṃ bhavāgre ca saṃmukhīkriyate adhaśca yāvatkāmadhātau /",
    "T07vakobhau:14991": " śeṣāṇi svasyāṃ bhūmāvadhaśceti /",
    "T07vakobhau:14992": " kiṃ kāraṇamūrdhvopapanno nādharāṃ samāpatti saṃmukhīkaroti /",
    "T07vakobhau:14993": " tasmāttasya",
    "T07vakobhau:14994": " vṛthā'dharam // VAkK_8.19 //",
    "T07vakobhau:14995": " nahi tasyādhareṇa samāpattidravyeṇa kiñcit prayojanaṃ vidhīyate /",
    "T07vakobhau:14996": " nihīnatvāt /",
    "T07vakobhau:14997": " utsarga kṛtvā 'pavādaṃ karoti",
    "T07vakobhau:14998": " āryākiñcanyasāṃmukhyāt bhavāgre tvāsravakṣayaḥ /",
    "T07vakobhau:14999": " bhavāgre tūpapannasyānāsravākiñcanyāyatanasaṃmukhībhāvādāsravakṣayo bhavati /",
    "T07vakobhau:15000": " kathaṃ tatropapannasya tatsaṃmukhībhāvaḥ /",
    "T07vakobhau:15001": " svasyābhāvāttasya cābhyāsāt /",
    "T07vakobhau:15002": " athaiṣāṃ dhyānārūpyāṇāṃ kimālambanam /",
    "T07vakobhau:15003": " satṛṣṇāḥ svabhavālambāḥ",
    "T07vakobhau:15004": " āsvādanāsaṃprayuktāḥ svabhūmikaṃ bhavamālambante /",
    "T07vakobhau:15005": " bhavagrahaṇena sāsravaṃ vastu gṛhyate /",
    "T07vakobhau:15006": " nādharamālambante vītarāgatvānnottaraṃ tṛṣṇāparichinnatvāt bhūmīnām /",
    "T07vakobhau:15007": " nānāsravaṃ kuśalatvaprasaṅgāditi /",
    "T07vakobhau:15008": " dhyānaṃ sadviṣayaṃ śubham // VAkK_8.20 //",
    "T07vakobhau:15009": " kuśalaṃ dhyānaṃ śubhakamanāsravaṃ ca /",
    "T07vakobhau:15010": " tat sarvālambanaṃ yatkiñcidasti saṃskṛtamasaṃskṛtaṃ vā /",
    "T07vakobhau:15011": " na maulāḥ kuśalārūpyāḥ sāsravādharagocarāḥ /",
    "T07vakobhau:15012": " maulānāṃ kuśalārūpyāṇāmadhobhūmikaṃ sāsravaṃ vastu nālambanaṃ svordhvabhūmyālambanatvāt /",
    "T07vakobhau:15013": " anāsravaṃ tvālambanam /",
    "T07vakobhau:15014": " sarvānvayajñānapakṣyo na dharmajñānapakṣo nādhobhūminirodhaḥ /",
    "T07vakobhau:15015": " sāmantakānantaryamārgāṇāṃ tvadharā bhūmirālambanam /",
    "T07vakobhau:15016": " eṣāṃ ca punastrividhānāṃ dhyānānāṃ rūpyārūpyāṇām",
    "T07vakobhau:15017": " anāsraveṇa hīyante kleśāḥ",
    "T07vakobhau:15018": " na śuddhakena /",
    "T07vakobhau:15019": " kuta eva kliṣṭena /",
    "T07vakobhau:15020": " vītarāgatvānnādhaḥ /",
    "T07vakobhau:15021": " tasyaiva tadapratipakṣatvānna svabhūmau /",
    "T07vakobhau:15022": " viśiṣṭataratvānnordhvamiti /",
    "T07vakobhau:15023": " samantakena ca // VAkK_8.21 //",
    "T07vakobhau:15024": " dhyānārūpyasāmantakena ca kleśāḥ prahīyante śuddhakenāpi /",
    "T07vakobhau:15025": " adhobhūmipratipakṣatvāt /",
    "T07vakobhau:15026": " kati punaḥ sāmantakāni /",
    "T07vakobhau:15027": " aṣṭau sāmantakānyeṣāṃ",
    "T07vakobhau:15028": " ekaikasyaikaikaṃ yena tatpraveśaḥ /",
    "T07vakobhau:15029": " kiṃ tānyapi trividhāni tathaiva ca teṣu vedanā /",
    "T07vakobhau:15030": " netyucyate /",
    "T07vakobhau:15031": " śuddhāduḥkhāsukhāni hi /",
    "T07vakobhau:15032": " śuddhakāni ca tānyupekṣendriyasaṃprayuktāni ca yantabāhyatvādadhobhūmyudvegānapagamāt vairāgyapathatvācca nāsvādanāsaṃprayuktāni /",
    "T07vakobhau:15033": " āryaṃ cādyaṃ",
    "T07vakobhau:15034": " ādyaṃ sāmantakamanāgamyaṃ tacchuddhakaṃ cānāsravaṃ ca yadyapi sāmantakacittena pratisaṃdhibandhaḥ kliṣṭo bhavati /",
    "T07vakobhau:15035": " samāhitasya tu kliṣṭatvaṃ pratiṣidhyate /",
    "T07vakobhau:15036": " tridhā kecit",
    "T07vakobhau:15037": " kecitpunaricchanti /",
    "T07vakobhau:15038": " āsvādanāsaṃprayuktamapyanāgamyaṃ sāmantakaṃ cocyate dhyānāntaraṃ ca /",
    "T07vakobhau:15039": " kimidamekārthamāhosvinnānārtham /",
    "T07vakobhau:15040": " sāmantakaṃ hi vairāgyamārgaḥ /",
    "T07vakobhau:15041": " atarka dhyānamantaram // VAkK_8.22 //",
    "T07vakobhau:15042": " dhyānameva hi vitarkāsaṃprayuktaṃ dhyānāntaraṃ dhyānaviśeṣatvāt /",
    "T07vakobhau:15043": " ata eva dvitīyādiṣu dhyāneṣu na vyayasthāpyate viśeṣābhāvāditi /",
    "T07vakobhau:15044": " tatpunardhyānāntaraṃ",
    "T07vakobhau:15045": " tridhā",
    "T07vakobhau:15046": " āsvādanāsaṃprayuktam śuddhakamanāsravaṃ ca /",
    "T07vakobhau:15047": " aduḥkhāsukhaṃ tacca",
    "T07vakobhau:15048": " nātra sukhaṃ duḥkhamityaduḥkhāsukhamupekṣendriyasaṃprayuktamityarthaḥ /",
    "T07vakobhau:15049": " na prītisaṃprayuktaṃ sābhisaṃskāravāhitvāt /",
    "T07vakobhau:15050": " ata eva duḥkhā pratipat /",
    "T07vakobhau:15051": " tasya tarhi dhyānāntarasya kaḥ phalaviśeṣaḥ /",
    "T07vakobhau:15052": " taddhi",
    "T07vakobhau:15053": " mahābrahmaphalaṃ ca tat /",
    "T07vakobhau:15054": " tāṃ hi dhyānāntarikāṃ bhāvayitvā mahābrahmā bhavati /",
    "T07vakobhau:15055": " punaḥ sarvasamādhīn saṃkalayya trayaḥ samādhayaḥ uktāḥ sūtre /",
    "T07vakobhau:15056": " savitarkaḥ savicāraḥ samādhiḥ /",
    "T07vakobhau:15057": " avitarko vicāramātraḥ /",
    "T07vakobhau:15058": " avitarko 'vicāra iti /",
    "T07vakobhau:15059": " tatra dhyānāntaraṃ tāvadavitarko vicāramātraḥ samādhhiriti jñāpitam /",
    "T07vakobhau:15060": " vitarkamātrapratiṣedhāt /",
    "T07vakobhau:15061": " tataḥ",
    "T07vakobhau:15062": " savitarkavicāro'dhaḥsamādhiḥ",
    "T07vakobhau:15063": " tasmāddhyānāntarādadhaḥsamādhiḥ savitarkaḥ savicāraḥ /",
    "T07vakobhau:15064": " prathamaṃ dhyānamanāgamyaṃ ca /",
    "T07vakobhau:15065": " parato 'dvayaḥ // VAkK_8.23 //",
    "T07vakobhau:15066": " nātra dvayamastītyadvayaḥ /",
    "T07vakobhau:15067": " pareṇa tu dhyānāntarātsamādhiravitarko 'vicāraḥ /",
    "T07vakobhau:15068": " dvitīyadhyānasāmantakādyāvat bhavāgram /",
    "T07vakobhau:15069": " punastrayaḥ uktāḥ /",
    "T07vakobhau:15070": " śūnyatāsamādhirapraṇihita ānimittaśca /",
    "T07vakobhau:15071": " tatra",
    "T07vakobhau:15072": " ānimittaḥ samākāraiḥ",
    "T07vakobhau:15073": " nirodhasatyākāraiḥ saṃprayuktaḥ samādhirānimittaścaturākāraḥ /",
    "T07vakobhau:15074": " nirvāṇaṃ hi daśanimittāpagatatvādanimittam /",
    "T07vakobhau:15075": " tadālambanaḥ samādhirānimittaḥ /",
    "T07vakobhau:15076": " pañcaviṣayastrīpuruṣatrisaṃskṛtalakṣaṇanimittāni daśa /",
    "T07vakobhau:15077": " śūnyatānātmaśunyataḥ /",
    "T07vakobhau:15078": " pravartate",
    "T07vakobhau:15079": " anātmaśūnyatākārābhyāṃ saṃprayuktaḥ śūnyatāsamādhidvarcyākāraḥ /",
    "T07vakobhau:15080": " apraṇihitaḥ satyākārairataḥ paraiḥ // VAkK_8.24 //",
    "T07vakobhau:15081": " paraiḥ śeṣaiḥ satyākāraiḥ saṃprayuktaḥ samādhipraṇihito daśākāraḥ /",
    "T07vakobhau:15082": " anityaduḥkhataddhetubhya udvegāt mārgasya ca kolopamatayā 'vaśyatyājyatvāttadākāraḥ samādhirapraṇihitaḥ",
    "T07vakobhau:15083": " tadatikramābhimukhatvāt śūnyatānātmatābhyāṃ tu nodvego nirvāṇasāmānyāt /",
    "T07vakobhau:15084": " ta ete trayaḥ samādhayo dvividhāḥ /",
    "T07vakobhau:15085": " śuddhāmalāḥ",
    "T07vakobhau:15086": " śuddhakāścānāsravāśca /",
    "T07vakobhau:15087": " laukikalokottaratvāt /",
    "T07vakobhau:15088": " laukikā ekādaśasu bhūmiṣu /",
    "T07vakobhau:15089": " lokottarā yatra mārgaḥ /",
    "T07vakobhau:15090": " nirmalāstu te vimokṣamukhatrayam /",
    "T07vakobhau:15091": " anāsravāstvete trayaḥ samādhayastrīṇi vimokṣamukhānyucyante /",
    "T07vakobhau:15092": " śūnyatā vimokṣamukhamapraṇihitamānimittaṃ vimokṣamukhamiti /",
    "T07vakobhau:15093": " mokṣadvāratvāt /",
    "T07vakobhau:15094": " punaścocyante /",
    "T07vakobhau:15095": " śūnyatāśūnyatādyākhyāstrayo 'parasamādhayaḥ // VAkK_8.25 //",
    "T07vakobhau:15096": " śūnyatāśūnyatā apraṇihitāpraṇihitaḥ ānimittānimittaśca /",
    "T07vakobhau:15097": " śūnyatādyālambanatvāttannāma /",
    "T07vakobhau:15098": " teṣāṃ punaḥ",
    "T07vakobhau:15099": " ālambete akṣaikṣaṃ dvau śūnyataścāpyanityataḥ /",
    "T07vakobhau:15100": " aśaikṣaṃ samādhiṃ dvāvaparasamādhī ālambete /",
    "T07vakobhau:15101": " śūnyatāśūnyatā aśaikṣaṃ śūnyatāsamādhimālambate śūnyatākāreṇa /",
    "T07vakobhau:15102": " apraṇihitāpraṇihito 'pyaśaikṣamapraṇihitamanityākāreṇa /",
    "T07vakobhau:15103": " na duḥkhato na hetvādito 'nāsravasyātallakṣaṇatvānna mārgākāraiḥ dūṣaṇīyatvāt /",
    "T07vakobhau:15104": " ānimittānimittastu śāntato'saṃkhyayā kṣayam // VAkK_8.26 //",
    "T07vakobhau:15105": " ānimittānimittastu samādhiraśaikṣasyānimittasyāpratisaṃkhyānirodhamālambate /",
    "T07vakobhau:15106": " śāntākāreṇa /",
    "T07vakobhau:15107": " anāsravasya pratisaṃkhayānirodhābhāvāt /",
    "T07vakobhau:15108": " na nirodhapraṇītaniḥsaraṇākārairanityatānirodhasādhāraṇatvādavyākṛtatvā davisaṃyogācca /",
    "T07vakobhau:15109": " ekāntena caite parasamādhayaḥ",
    "T07vakobhau:15110": " sāsravāḥ",
    "T07vakobhau:15111": " āryamārgadveṣitvāt nahyevamanāsravā iti /",
    "T07vakobhau:15112": " kutrotpadyante /",
    "T07vakobhau:15113": " nṛṣu",
    "T07vakobhau:15114": " manuṣyeṣveva na deveṣu /",
    "T07vakobhau:15115": " kasyotpadyante /",
    "T07vakobhau:15116": " akopyasya",
    "T07vakobhau:15117": " nānyasyārhataḥ /",
    "T07vakobhau:15118": " katibhūmikāḥ /",
    "T07vakobhau:15119": " saptasāmantavarjitāḥ /",
    "T07vakobhau:15120": " sapta sāmantakāni hitvānyāsvekādaśasu bhūmiṣu /",
    "T07vakobhau:15121": " kāmadhātvanāgamyadhyānāntaradhyānārupyeṣu /",
    "T07vakobhau:15122": " punaścatasraḥ samādhibhāvanā ucyante /",
    "T07vakobhau:15123": " asti samādhibhāvanā āsevitā bhāvitā vahulīkṛtā dṛṣṭadharmasukhavihārāya",
    "T07vakobhau:15124": " saṃvartate\" iti vistaraḥ /",
    "T07vakobhau:15125": " tatra",
    "T07vakobhau:15126": " samādhibhāvanā dhyānaṃ śubhamādyaṃ sukhāya hi // VAkK_8.27 //",
    "T07vakobhau:15127": " kuśalaṃ prathamaṃ śuddhakamanāsravaṃ vā dṛṣṭadharmasukhavihārāya samādhibhāvanā /",
    "T07vakobhau:15128": " tadādikatvādanyānyapi jñeyāni /",
    "T07vakobhau:15129": " nāvaśyaṃ saṃparāyasukhavihārāyāparihiṇordhvopapannaparinirvṛtānāṃ tadabhāvāt /",
    "T07vakobhau:15130": " darśanāyākṣyabhijñeṣṭā",
    "T07vakobhau:15131": " divyacakṣurabhijñā jñānadarśanāya samādhibhāvanā /",
    "T07vakobhau:15132": " dhībhedāya prayogajāḥ /",
    "T07vakobhau:15133": " prayogajāḥ sarve guṇāstraidhātukā anāsravāḥ prajñāprabhedāya samādhibhāvanā /",
    "T07vakobhau:15134": " vajropamo'ntye yo dhyāne sāsravakṣayabhāvanā // VAkK_8.28 //",
    "T07vakobhau:15135": " yaścaturthadhyāne vajropamaḥ samādhiḥ sa āsravakṣayāya samādhibhāvanā /",
    "T07vakobhau:15136": " ātmopanāyikī kilaiṣā bhagavato dharmadeśanā /",
    "T07vakobhau:15137": " ataścaturbhya evāha /",
    "T07vakobhau:15138": " kṛtaḥ samādhīnāṃ kālagato nirdeśaḥ /",
    "T07vakobhau:15139": " idānīṃ samādhisaṃniśritānāṃ guṇānāṃ nirdeśakāla iti vyākhyāyante",
    "T07vakobhau:15140": " apramāṇāni catvāri",
    "T07vakobhau:15141": " maitrī karuṇā muditopekṣā ca /",
    "T07vakobhau:15142": " apramāṇasattvālambanatvāt /",
    "T07vakobhau:15143": " kimarthaṃ catvāryeva /",
    "T07vakobhau:15144": " vyāpādādivipakṣataḥ /",
    "T07vakobhau:15145": " vyāpādaviṃhisā 'ratikāmarāgavyāpādabahulānāṃ tatprahāṇāya catvāri yathāsaṃkhyam /",
    "T07vakobhau:15146": " aśubhopekṣayoḥ kāmarāgapratipakṣatve ko viśeṣaḥ /",
    "T07vakobhau:15147": " varṇarāgasyāśubhā maithunarāgasyopekṣeti vaibhāṣikāḥ /",
    "T07vakobhau:15148": " evaṃ tu yujyate /",
    "T07vakobhau:15149": " maithūnarāgasyāśubhā mātāpitṛputrajñātirāgasyopekṣeti /",
    "T07vakobhau:15150": " tatra",
    "T07vakobhau:15151": " maitryadveṣaḥ",
    "T07vakobhau:15152": " adveṣasvabhāvā maitrī",
    "T07vakobhau:15153": " api karuṇā",
    "T07vakobhau:15154": " karuṇāpyevam /",
    "T07vakobhau:15155": " muditā sumanaskatā // VAkK_8.29 //",
    "T07vakobhau:15156": " saumanasyasvabhāvā muditā /",
    "T07vakobhau:15157": " upekṣā 'lobhaḥ",
    "T07vakobhau:15158": " alobhātmikopekṣā /",
    "T07vakobhau:15159": " kathaṃ vyāpādapratipakṣaḥ /",
    "T07vakobhau:15160": " tasya lobhākṛṣṭatvāt /",
    "T07vakobhau:15161": " ubhayasvabhāvā tvasau yujyate /",
    "T07vakobhau:15162": " eṣāṃ tu maitryādīnāṃ",
    "T07vakobhau:15163": " ākāraḥ sukhitā duḥkhitā vata /",
    "T07vakobhau:15164": " modantāmiti sattvāśca",
    "T07vakobhau:15165": " sukhitā vata sattvā iti manasikurvan maitrīṃ samāpadyate /",
    "T07vakobhau:15166": " duḥkhitā vata sattvā iti karuṇāṃ modantāṃ vata sattvā iti muditāṃ sattvā ityeva manasi kurvannupekṣāṃ samāpadyate /",
    "T07vakobhau:15167": " mādhyasthyāt /",
    "T07vakobhau:15168": " atadvatāṃ sukhādhimokṣatvāt kathaṃ na viparītatvaṃ bhavati /",
    "T07vakobhau:15169": " santvityabhiprāyāt /",
    "T07vakobhau:15170": " āśayasyāviparītatvādvā 'dhimuktisaṃjñānāt /",
    "T07vakobhau:15171": " athavā ka evaṃ viparītatve doṣaḥ /",
    "T07vakobhau:15172": " akuśalatvamiti cet /",
    "T07vakobhau:15173": " na kuśalamūlatvādvyāpādādipratipakṣatvācca /",
    "T07vakobhau:15174": " ukta eṣāmākāraḥ /",
    "T07vakobhau:15175": " kāmasattvāstu gocaraḥ // VAkK_8.30 //",
    "T07vakobhau:15176": " kāmāvacarāḥ sattvā eṣāmālambanam /",
    "T07vakobhau:15177": " tadālambanānāṃ vyāpādādīnāṃ pratipakṣatvāt /",
    "T07vakobhau:15178": " yattūktamekāṃ diśamadhimucyeteti tadbhājanena bhājanagataṃ darśitam /",
    "T07vakobhau:15179": " katibhūmikānyetāni /",
    "T07vakobhau:15180": " dhyānayormuditā",
    "T07vakobhau:15181": " prathamadvitīyadhyānayormuditā /",
    "T07vakobhau:15182": " saumanasyatvāt /",
    "T07vakobhau:15183": " anyāni ṣaṭsu",
    "T07vakobhau:15184": " anyāni trīṇi apramāṇāni ṣaṭsu bhūmiṣu /",
    "T07vakobhau:15185": " anāgamye dhyānāntaredhyāneṣu ca /",
    "T07vakobhau:15186": " saprayogamaulagrahaṇāt /",
    "T07vakobhau:15187": " kecittu pañcasu /",
    "T07vakobhau:15188": " kecit punaḥ anāgamyaṃ hitvā pañcasvetānīcchanti /",
    "T07vakobhau:15189": " daśasvityapare /",
    "T07vakobhau:15190": " kāmadhātuṃ sāmantakāni ca prakṣipya samāhitāsamāhitamaulalprayogagrahaṇāt /",
    "T07vakobhau:15191": " yaduktaṃ \"vyāpādādivipakṣata\" iti kimapramāṇairapi kleśagrahaṇaṃ bhavati /",
    "T07vakobhau:15192": " na taiḥ prahāṇaṃ",
    "T07vakobhau:15193": " mauladhyānabhūmikatvādadhimuktimanaskāratvātsattvālambanatvācca /",
    "T07vakobhau:15194": " tatprayogeṇa tu vyāpādādiviṣkambhaṇāttatpratipakṣatvamuktam /",
    "T07vakobhau:15195": " prahāṇa dūrīkaraṇācca /",
    "T07vakobhau:15196": " kāmadhātvanāgamyabhūmikāni hi maitryādīni maulāpramāṇasadṛśāni saṃvidyante /",
    "T07vakobhau:15197": " taistānviṣkambhya prahāṇamārgaiḥ prajahāti /",
    "T07vakobhau:15198": " tato vītarāgāvasthāyāṃ maulāpramāṇalābhāt /",
    "T07vakobhau:15199": " balavatpratyayalābhe 'pi tairanādhṛṣyo bhavati /",
    "T07vakobhau:15200": " kathaṃ punarādikarmiko maitryāṃ prayujyate /",
    "T07vakobhau:15201": " yathā sukhitamātmānaṃ manyate parānvā śṛṇoti buddhabodhisattvāryaśrāvakāṃstathā sattvānāṃ tatsukhamadhimucyate evaṃ sukhitā vata santu sattvā iti /",
    "T07vakobhau:15202": " na cecchaknoti kleśasyodbhatavṛttitvāt sa mitrapakṣaṃ tridhā bhittvā",
    "T07vakobhau:15203": " 'dhimātre tatsukhamadhimucyate /",
    "T07vakobhau:15204": " tato madhye mṛdau ca /",
    "T07vakobhau:15205": " teṣu cetsamāṃ maitrīṃ labhate tata udāsīnapakṣe /",
    "T07vakobhau:15206": " tataḥ śatrūpakṣaṃ tridhā bhittvā mṛdau tat sukhamadhimucyate /",
    "T07vakobhau:15207": " tato madhye 'dhimātre ca /",
    "T07vakobhau:15208": " tataścedadhimātra iva mitrapakṣe sukhādhimokṣo na vyāvartate /",
    "T07vakobhau:15209": " tataḥ krameṇa grāmarāṣṭrasukhādhimokṣo yāvadekāṃ diśaṃ yāvatsarva lokaṃ maitryā sphurati /",
    "T07vakobhau:15210": " yastu sarvaguṇagrāhī samaitrīṃ kṣipramutpādayati /",
    "T07vakobhau:15211": " śakyaṃ hi samucchinna kuśalamūle 'pi guṇagrāhiṇā bhavituṃ pratyekabuddhe",
    "T07vakobhau:15212": " ca doṣa grāhiṇā pūrvaṃ puṇyāpuṇyaphalasaṃdarśanāt /",
    "T07vakobhau:15213": " evaṃ karuṇāyāṃ muditāyāṃ ca prayujyate amī sattvā bahuvidhavyasanīdhanimagnā apyevaṃ duḥkhādvimucyeran apyevātipramoderannityadhimucyamāna upekṣāṃ tūdāsīnapakṣādārabhate /",
    "T07vakobhau:15214": " etāni cāpramāṇāni",
    "T07vakobhau:15215": " nṛṣveva janyante",
    "T07vakobhau:15216": " manuṣyeṣūtpādyante /",
    "T07vakobhau:15217": " nānyatra /",
    "T07vakobhau:15218": " kiṃ punarya ekenāpramāṇena samanvāgataḥ so 'vaśyaṃ sarvaiḥ /",
    "T07vakobhau:15219": " kintu",
    "T07vakobhau:15220": " tryanvito dhruvam // VAkK_8.31 //",
    "T07vakobhau:15221": " tṛtīyacaturthadhyānopapanno muditayā na samanvāgato bhavati /",
    "T07vakobhau:15222": " tribhistvapramāṇalābhī nityaṃ samanvāgato bhavati /",
    "T07vakobhau:15223": " aṣṭau vimokṣāḥ",
    "T07vakobhau:15224": " rūpī rūpāṇi paśyatīti prathamo vimokṣaḥ /",
    "T07vakobhau:15225": " adhyātmarūpasaṃjñī bahirdhā rūpāṇi paśyatīti dvitīyaḥ /",
    "T07vakobhau:15226": " śubhaṃ vimokṣaṃ kāyena sākṣātkṛtvopasaṃpadya viharatīti tṛtīyaḥ /",
    "T07vakobhau:15227": " catvāra ārupyāḥ /",
    "T07vakobhau:15228": " saṃjñāveditanirodhaścāṣṭamaḥ /",
    "T07vakobhau:15229": " teṣāṃ",
    "T07vakobhau:15230": " prathamāvaśubhā",
    "T07vakobhau:15231": " prathamau dvau vimokṣāvaśubhāsvabhāvau /",
    "T07vakobhau:15232": " vinīlakādyākāratvāt /",
    "T07vakobhau:15233": " ata etayoraśubhāvannayo veditavyaḥ /",
    "T07vakobhau:15234": " etau ca",
    "T07vakobhau:15235": " dhyānayordvayoḥ /",
    "T07vakobhau:15236": " prathamadvitīyayordhyānayornānyasyāṃ bhūmau /",
    "T07vakobhau:15237": " kāmāvacaraprathamadhyānabhūmikayorvarṇarāgayoḥ pratipakṣeṇa yathāsaṃkhyam",
    "T07vakobhau:15238": " tṛtīyo 'ntye",
    "T07vakobhau:15239": " śubho vimokṣaścaturthadhyāne /",
    "T07vakobhau:15240": " sa cālobhaḥ",
    "T07vakobhau:15241": " so 'pyalobhasvabhāvo natvaśūbhāsvabhāvaḥ /",
    "T07vakobhau:15242": " śubhākāratvāt /",
    "T07vakobhau:15243": " saparivārāstvete pañcaskandhasvabhāvāḥ /",
    "T07vakobhau:15244": " ārupyavimokṣāstu",
    "T07vakobhau:15245": " śubhārupyāḥ samāhitāḥ // VAkK_8.32 //",
    "T07vakobhau:15246": " kuśalāḥ samāhitā eva cārūpyavimokṣākhyāṃ labhante na kliṣṭā nāpyasamāhitāstadyathāmaraṇabhave",
    "T07vakobhau:15247": " anyadāpyasamāhitāḥ santītyapare /",
    "T07vakobhau:15248": " sāmantakavimukti mārgā api vimokṣākhyāṃ labhante /",
    "T07vakobhau:15249": " nānantaryamārgā adharālambanatvāt /",
    "T07vakobhau:15250": " vaimukhyārtho hi vimokṣārtha iti /",
    "T07vakobhau:15251": " nirodhastu samāpattiḥ",
    "T07vakobhau:15252": " saṃjñāveditanirodhastu aṣṭamo vimokṣo nirodhasamāpattiḥ /",
    "T07vakobhau:15253": " sā ca pūrva nirdiṣṭā /",
    "T07vakobhau:15254": " saṃjñāveditavaimukhyātsarvasaṃskṛtādvā /",
    "T07vakobhau:15255": " samāpattyāvaraṇavimokṣaṇādvimokṣa ityapare /",
    "T07vakobhau:15256": " tāṃ tu samāpadyante /",
    "T07vakobhau:15257": " sūkṣmasūkṣmādanantaram /",
    "T07vakobhau:15258": " bhavāgraṃ hi saṃjñā sūkṣmaṃ tat punaḥ sūkṣmataraṃ kṛtvā nirodhaṃ samāpadyante /",
    "T07vakobhau:15259": " samāpannānāṃ tu",
    "T07vakobhau:15260": " svaśuddhakādharāryeṇa vyutthānaṃ cetasā tataḥ // VAkK_8.33 //",
    "T07vakobhau:15261": " bhāvāgrikeṇa vā śuddhakena cetasā tato vyutthānaṃ bhavatyākiñcanyāyatana bhūmikena vā sāsraveṇa",
    "T07vakobhau:15262": " tadevaṃ tasyāḥ sāsravaṃ samāpatticittaṃ bhavati sāsravānāntarya tu vyutthānacittamiti /",
    "T07vakobhau:15263": " eṣāṃ ca vimokṣāṇāṃ",
    "T07vakobhau:15264": " kāmāptadṛśyaviṣayāḥ prathamāḥ",
    "T07vakobhau:15265": " kāmāvacarameṣāṃ rūpāyatanamālambanamamanojñaṃ manojñaṃ ca yathāyogam /",
    "T07vakobhau:15266": " ye tvarūpiṇaḥ /",
    "T07vakobhau:15267": " te 'nvayajñānapakṣordhvasvabhūduḥkhādigocarāḥ // VAkK_8.34 //",
    "T07vakobhau:15268": " ārūpyavimokṣāṇāṃ svabhūmikordhvabhūmikaṃ duḥkhaṃ taddhetunirodhau cālambanaṃ sarvaścānvayajñānapakṣo mārgaḥ /",
    "T07vakobhau:15269": " apratisaṃkhyānirodhaśceti vaktavyamākāśaṃ caikasyeti /",
    "T07vakobhau:15270": " kasmānna tṛtīye dhyāne vimokṣaḥ /",
    "T07vakobhau:15271": " dvitīyadhyānabhūmikavarṇarāgābhāvāt sukhamaṇḍeñjitatvācca /",
    "T07vakobhau:15272": " tasmācchubhaṃ vimokṣamutpādayati /",
    "T07vakobhau:15273": " aśubhayā līnaṃ saṃtatiṃ pramodayituṃ jijñāsanārthaṃ vā /",
    "T07vakobhau:15274": " kaccidaśubhāvimokṣau niṣpannāviti /",
    "T07vakobhau:15275": " evaṃ ca punastau niṣpannau bhavato yadi śubhato 'pi manasi kurvataḥ kleśo",
    "T07vakobhau:15276": " notpadyata iti /",
    "T07vakobhau:15277": " dvābhyāṃ hi kāraṇābhyāṃ yogino vimokṣādīnutpādayanti /",
    "T07vakobhau:15278": " kleśadūrīkaraṇārthaṃ samāpattivaśitvārthaṃ ca /",
    "T07vakobhau:15279": " araṇādiguṇābhinirhārāya āryāyāścarddheḥ /",
    "T07vakobhau:15280": " sā punaryayā vastupariṇāmādhiṣṭhānāyurutsargādīni kriyante /",
    "T07vakobhau:15281": " kasmāttṛtīyāṣṭamayoreva sākṣātkaraṇamuktaṃ nānyeṣām /",
    "T07vakobhau:15282": " pradhānatvāddhātubhūmiparyantāvasthitatvācca /",
    "T07vakobhau:15283": " abhibhvāyatanānyaṣṭau",
    "T07vakobhau:15284": " adhyātmaṃ rūpasaṃjñī vahirdhā rūpāṇi paśyati parīttāni suvarṇāni durvarṇāni tāni khalu rūpāṇyabhibhūyajānātyabhibhūya paśyatītyevaṃsaṃjñī bhavatīdaṃ prathamamabhibhvāyatanam /",
    "T07vakobhau:15285": " evamadhimātrāṇi /",
    "T07vakobhau:15286": " adhyātmamarūpasaṃjñyevameva /",
    "T07vakobhau:15287": " ityetāni catvāri /",
    "T07vakobhau:15288": " adhyātmamarūpasaṃjñyeva punarnīlapītalohitāvadātāni paśyatītyaṣṭau bhavanti /",
    "T07vakobhau:15289": " teṣāṃ",
    "T07vakobhau:15290": " dvayamādyavimokṣavat /",
    "T07vakobhau:15291": " yathā prathamo vimokṣa evaṃ dve abhibhvāyatane prathamadvitīye /",
    "T07vakobhau:15292": " dve dvitīyavat",
    "T07vakobhau:15293": " yathā dvitīyo vimokṣa evaṃ dve abhibhvāyatane tṛtīyacaturthe /",
    "T07vakobhau:15294": " anyāni punaḥ śubhavimokṣavat // VAkK_8.35 //",
    "T07vakobhau:15295": " yathā śubho vimokṣa evamanyāni catvāri /",
    "T07vakobhau:15296": " ayaṃ tu viśeṣaḥ tairvaimukhyamātram /",
    "T07vakobhau:15297": " ebhistvālambanābhibhavanaṃ yathecchamadhimokṣāt kleśānutpādācca /",
    "T07vakobhau:15298": " daśa kṛtsnāni",
    "T07vakobhau:15299": " daśa kṛtsnāyatanāni nirantarakṛtsnaspharaṇāt /",
    "T07vakobhau:15300": " pṛthivyaptejovāyunīlapītalohitāvadātakṛtsnāni /",
    "T07vakobhau:15301": " ākāśavijñānānantyāyatanakṛtsne ca /",
    "T07vakobhau:15302": " teṣām",
    "T07vakobhau:15303": " alobhāṣṭau",
    "T07vakobhau:15304": " prathamānyaṣṭāvalobhasvabhāvāni",
    "T07vakobhau:15305": " dhyāne 'ntye",
    "T07vakobhau:15306": " caturtha eva dhyāne /",
    "T07vakobhau:15307": " gocaraḥ punaḥ /",
    "T07vakobhau:15308": " kāmāḥ",
    "T07vakobhau:15309": " kāmāvacararūpāyatanameṣā mālambanam /",
    "T07vakobhau:15310": " vāyoḥ spraṣṭavyāyatana mityeke /",
    "T07vakobhau:15311": " dve śuddhakārupye",
    "T07vakobhau:15312": " dve paścime kṛtsne śuddhakārūpyasvabhāve /",
    "T07vakobhau:15313": " svacatuḥskandhagocare // VAkK_8.36 //",
    "T07vakobhau:15314": " svabhūmikāścatvāraḥ skandhā anyorālambanam /",
    "T07vakobhau:15315": " vimokṣaprāveśikānyabhibhvāyatanāni /",
    "T07vakobhau:15316": " abhibhvāyatanaprāveśikāni kṛtsnāyatanāni /",
    "T07vakobhau:15317": " uttarottaraviśiṣṭatvāt /",
    "T07vakobhau:15318": " sarvāṇi caitāni vimokṣādīni pṛthagjanāryasāṃtānikāni sthāpayitvā nirodhavimokṣam /",
    "T07vakobhau:15319": " nirodha uktaḥ",
    "T07vakobhau:15320": " nirodhavimokṣaḥ pūrvamevoktaḥ sarvaiḥ prakāraiḥ /",
    "T07vakobhau:15321": " vairāgyaprayogāptaṃ tu śeṣitam /",
    "T07vakobhau:15322": " nirodhādanyāni vimokṣādīni vairāgyalābhikāni prāyogikāṇi ca /",
    "T07vakobhau:15323": " ucitānucitatvāt /",
    "T07vakobhau:15324": " tridhātvāśrayamārūpyasaṃjñaṃ śeṣaṃ manuṣyajam // VAkK_8.37 //",
    "T07vakobhau:15325": " ārupyavimokṣā ārupyakṛtsne ca traidhātukāśrayāṇi śeṣaṃ manuṣyāśrayameva /",
    "T07vakobhau:15326": " upadeśasāmarthyenotpādanāt /",
    "T07vakobhau:15327": " kathaṃ rūpārupyadhātvorārūpyadhyānaviśeṣotpādanam /",
    "T07vakobhau:15328": " tribhiḥ kāraṇairdhyānārūpyasamāpattīnāmupapattirhetukarmadharmatābalaiḥ /",
    "T07vakobhau:15329": " tatra",
    "T07vakobhau:15330": " hetukarmabalāddhātvorārūpyotpādanaṃ dvayoḥ /",
    "T07vakobhau:15331": " dvayo rūpārūpyadhātvorārūpyasamāpattyutpādanam /",
    "T07vakobhau:15332": " hetubalādāsannābhīkṣṇābhyāsāt karmabalāccordhvabhūmikasyāparaparyāyavedanīyasya karmaṇaḥ pratyupasthitavipākatvāt",
    "T07vakobhau:15333": " nahyadhastādavīta rāgeṇordhva śakyamutpattumiti /",
    "T07vakobhau:15334": " dhyānānāṃ rūpadhātau tu tābhyāṃ dharmatayāpi ca // VAkK_8.38 //",
    "T07vakobhau:15335": " rūpadhātau dhyānotpādanametābhyāṃ hetukarmabalābhyāṃ dharmatayā ca saṃvartanīkāle /",
    "T07vakobhau:15336": " tadānīṃ hi sarvasttvā evādharabhūmikāstaddhyānamutpādayanti /",
    "T07vakobhau:15337": " kṛtsnānāṃ dharmāṇāmudbhūtavṛttitvāt /",
    "T07vakobhau:15338": " kiyacciraṃ punarayaṃ saddharmaḥ sthāsyati /",
    "T07vakobhau:15339": " yatreme īdṛśānām dharmāṇāṃ prakārāḥ prajñāyante /",
    "T07vakobhau:15340": " saddharmo dvividhaḥ śāsturāgamādhigamātmakaḥ /",
    "T07vakobhau:15341": " tatrāgamaḥ sūtravinayābhidharmā adhigamo bodhipakṣyā ityeṣa dvividhaḥ saddharmaḥ /",
    "T07vakobhau:15342": " dhātārastasya vaktāraḥ pratipattāra eva ca // VAkK_8.39 //",
    "T07vakobhau:15343": " āgamasya hi dhārayitāro vaktāraḥ /",
    "T07vakobhau:15344": " adhigamasya pratipattāraḥ /",
    "T07vakobhau:15345": " ato yāvadete sthāsyanti tāvatsaddharma iti veditavyam /",
    "T07vakobhau:15346": " teṣāṃ tu varṣasahasra mavasthānamāhuḥ /",
    "T07vakobhau:15347": " adhigamasyaivam /",
    "T07vakobhau:15348": " āgamasya tu bhūyāṃsaṃ kālamityapare /",
    "T07vakobhau:15349": " yo 'yamiha śāstre 'bhidharma uktaḥ kimeṣa eva śāstrābhidharmo deśitaḥ /",
    "T07vakobhau:15350": " kāśmīravaibhāṣikanītisiddhaḥ prāyo mayā 'yaṃ kathito 'bhidharmaḥ /",
    "T07vakobhau:15351": " yaddurgṛhītaṃ tadihāsmadāgaḥ saddharmanītau manayaḥ pramāṇam //",
    "T07vakobhau:15352": " prāyeṇa hi kāśmīravaibhāṣikāṇāṃ nītyādisiddha eṣo 'smābhirabidharma",
    "T07vakobhau:15353": " ākhyātaḥ /",
    "T07vakobhau:15354": " yadatrāsmābhirdurgṛhītaṃ so 'smākamaparādhaḥ /",
    "T07vakobhau:15355": " saddharmanītau tu punarbuddhā eva pramāṇaṃ buddhaputrāśca /",
    "T07vakobhau:15356": " nimīlite śāstari lokacakṣuṣi kṣayaṃ gate sākṣijane ca bhūyasā /",
    "T07vakobhau:15357": " adṛṣṭatattvairniravagrahaiḥ kṛtaṃ kutārkikaiḥ śāsanametadākulam //",
    "T07vakobhau:15358": " gate 'tha śāntiṃ paramāṃ svayaṃbhuvi svayaṃbhuvaḥ śāsanadhurdhareṣu ca /",
    "T07vakobhau:15359": " jagatyanāthe gunaghātibhirmataiḥ niraṅkuśaiḥ svairamihādya caryate //",
    "T07vakobhau:15360": " iti kaṇṭhagataprāṇaṃ viditvā śāsanaṃ muneḥ /",
    "T07vakobhau:15361": " balakālaṃ malānāṃ ca na pramādyaṃ mumukṣubhiḥ // VAkK_8.43 //",
    "T07vakobhau:15362": " // abhidharmakośabhāṣye samāpattīnirdeśo nāmāṣṭamakośasthānamiti //",
    "T07vakobhau:15363": " navamaṃ kośasthānam",
    "T07vakobhau:15364": " namo buddhāya",
    "T07vakobhau:15365": " kiṃ khalvato 'nyatra mokṣo nāsti /",
    "T07vakobhau:15366": " nāsti /",
    "T07vakobhau:15367": " kiṃ kāraṇam /",
    "T07vakobhau:15368": " vitathātmadṛṣṭiniviṣṭatvāt /",
    "T07vakobhau:15369": " nahi te skandhasaṃtāna evātmaprajñaptiṃ vyavasyanti /",
    "T07vakobhau:15370": " kiṃ tarhi /",
    "T07vakobhau:15371": " dravyāntaramevātmānaṃ parikalpayanti ātmagrāhaprabhavāśca sarvakleśā iti /",
    "T07vakobhau:15372": " kathaṃ punaridaṃ gamyate skandhasaṃtāna evedamātmābhidhānaṃ vartate nānyasminnabhidheya iti",
    "T07vakobhau:15373": " pratyakṣānumānābhāvāt /",
    "T07vakobhau:15374": " ye hi dharmāḥ santi teṣāṃ pratyakṣamupalabdhirbhavatyasatyantarāye /",
    "T07vakobhau:15375": " tadyathā ṣaṇṇāṃ viṣayāṇāṃ manasaśca /",
    "T07vakobhau:15376": " anumānaṃ ca /",
    "T07vakobhau:15377": " tadyathā pañcānāmindriyāṇām /",
    "T07vakobhau:15378": " tatredamanumānam /",
    "T07vakobhau:15379": " sati kāraṇe kāraṇāntarasyābhāve kāryasyābhāvo dṛṣṭo bhāve ca punarbhāvistadyathāṅkurasya /",
    "T07vakobhau:15380": " satyeva cābhāsaprāpte viṣaye manaskāre ca kāraṇe viṣayagrahaṇasyābhāvo dṛṣṭaḥ punaśca bhāvo 'ndhavadhirādīnāmanandhāvadhirādīnāṃ ca /",
    "T07vakobhau:15381": " atastatrāpi kāraṇāntarasyābhāvo bhāvaśca niścīyate /",
    "T07vakobhau:15382": " yacca tatkāraṇāntaraṃ tadindriyamityetadanumānam /",
    "T07vakobhau:15383": " na caivamātmano 'stīti nāstyātmā /",
    "T07vakobhau:15384": " yattrhi vātsīputriyāḥ pudgalaṃ santimicchanti /",
    "T07vakobhau:15385": " vicāryaṃ tāvadetat /",
    "T07vakobhau:15386": " kiṃ te dravyata icchantyāhosvit prajñaptitaḥ /",
    "T07vakobhau:15387": " kiṃ cedaṃ dravyata iti kiṃ vā prajñaptitaḥ /",
    "T07vakobhau:15388": " rūpādivat bhāvāntaraṃ cet dravyataḥ /",
    "T07vakobhau:15389": " kṣīrādivat samudāyaścet prajñaptitaḥ /",
    "T07vakobhau:15390": " kiṃ cātaḥ /",
    "T07vakobhau:15391": " yadi tāvat dravyataḥ /",
    "T07vakobhau:15392": " saṃbhinna svabhāvatvāt skandhebhyo 'nyo vaktavya itaretaraskandhavat /",
    "T07vakobhau:15393": " kāraṇaṃ cāsya vaktavyam /",
    "T07vakobhau:15394": " asaṃskṛto vā /",
    "T07vakobhau:15395": " atastīrthikadṛṣṭiprasaṅgo niṣprayojanatvaṃ ca /",
    "T07vakobhau:15396": " atha prajñaptitaḥ /",
    "T07vakobhau:15397": " vayamapyevaṃ trūmaḥ /",
    "T07vakobhau:15398": " naiva hi dravyato 'sti nāpi prajñaptitaḥ /",
    "T07vakobhau:15399": " kiṃ tarhi /",
    "T07vakobhau:15400": " ādhyātmikānupāttānvarttamānān skandhānupādāya pudgalaḥ prajñapyate /",
    "T07vakobhau:15401": " tadidamandhavacanamanunmīlitārthaṃ na budhyāmahe /",
    "T07vakobhau:15402": " kimidamupādāyeti /",
    "T07vakobhau:15403": " yadyayamarhtaḥ skandhānāṃ lakṣyate teṣveva pudgalaprajñaptiḥ prāpnoti /",
    "T07vakobhau:15404": " yathā rūpādīnālamvya teṣveva kṣīraprajñaptiḥ /",
    "T07vakobhau:15405": " athāyamarthaḥ skandhān pratīyeti /",
    "T07vakobhau:15406": " skandhānāṃ pudgalaprajñaptikāraṇatvāt /",
    "T07vakobhau:15407": " sa eva doṣaḥ /",
    "T07vakobhau:15408": " na sa evaṃ prajñapyate /",
    "T07vakobhau:15409": " kathaṃ tarhi yathendhanamupādāyāgniḥ /",
    "T07vakobhau:15410": " kathaṃ cendhanamupādāyāgniḥ prajñapyate /",
    "T07vakobhau:15411": " na hi vinendhanenāgniḥ prajñapyate na cānya indhanādagniḥ śakyate prajñapayituṃ nāpyananyaḥ",
    "T07vakobhau:15412": " yadi hānyaḥ syādanuṣṇamindhanaṃ syāt /",
    "T07vakobhau:15413": " athānanyaḥ syāddāhyameva dāhakaṃ syāt /",
    "T07vakobhau:15414": " evaṃ na ca vinā skanvaiḥ pudgalaḥ prajñapyate /",
    "T07vakobhau:15415": " na cānyaḥ skandhebhyaḥ śakyate pratijñātuṃ śāśvataprasaṅgāt /",
    "T07vakobhau:15416": " nāpyananya ucchedaprasaṅgaditi /",
    "T07vakobhau:15417": " aṅga tāvadbrūhi kigindhanaṃ ko 'nniriti /",
    "T07vakobhau:15418": " tato jñāsyāmaḥ kathamindhanamupādāyāgniḥ prajñapyata iti /",
    "T07vakobhau:15419": " kimatra vaktavyaṃ dāhyamindhanaṃ dāhako 'gniḥ /",
    "T07vakobhau:15420": " etadevātra vaktavyaṃ kiṃ dāhyaṃ kok dāhaka iti /",
    "T07vakobhau:15421": " loke hi tāvadapradīptaṃ kāṣṭḥādikamindhanamucyate dāhyaṃ ca /",
    "T07vakobhau:15422": " pradīptamagnirdāhakaśca /",
    "T07vakobhau:15423": " yacca bhasvaraṃ coṣṇaṃ ca bhṛśaṃ ca tena hi tadidhyate dhyate ca /",
    "T07vakobhau:15424": " saṃtativikārāpādānāt /",
    "T07vakobhau:15425": " taccobhayamaṣṭadravyakaṃ taccegdhanaṃ pratītyāgnirutpadyate /",
    "T07vakobhau:15426": " yathā kṣīraṃ pratītya dadhi madhu pratītyaśuktam /",
    "T07vakobhau:15427": " tasmādhigdhanamupādāyetyucyate /",
    "T07vakobhau:15428": " anyaśca sa tasmādbhinnakālatvāt /",
    "T07vakobhau:15429": " yadi caiyaṃ pudgalaḥ skandhān pratītyotpadyate sa tebhyo 'nyaścānityaśca",
    "T07vakobhau:15430": " prāpnoti /",
    "T07vakobhau:15431": " atha punastatraiva kāṣṭhādau pradīpte yadīṣṇyaṃ tadagnistatsahajātāni trīṇi bhūtānīndhanamiṣyante",
    "T07vakobhau:15432": " tayorapi siddhamanyatvaṃ lakṣaṇabhedāt /",
    "T07vakobhau:15433": " upādāyārthastu vaktavyaḥ /",
    "T07vakobhau:15434": " kathaṃ tadindhanamupādāya so 'gniḥ prajñapyata iti /",
    "T07vakobhau:15435": " na hi tattasya kāraṇaṃ nāpi tat prajñapteḥ /",
    "T07vakobhau:15436": " agnireva hi tatprajñapteḥ kāraṇam /",
    "T07vakobhau:15437": " yadyāśrayārtha upādāyārthaḥ sahabhāvārtho vā /",
    "T07vakobhau:15438": " skandhā apyevaṃ pudgalasyāśrayasahabhūtāḥ prāpnuvantīti vispaṣṭamanyatvaṃ pratijñāyate /",
    "T07vakobhau:15439": " tadabhāve ca pudgalābhāvaḥ prāpnoti /",
    "T07vakobhau:15440": " indhanabhāva ivāgnyabhāvaḥ /",
    "T07vakobhau:15441": " yattu taduktaṃ yadīndhanādanyo 'gniḥ syādanuṣṇamindhanaṃ syāditi /",
    "T07vakobhau:15442": " kimidamuṣṇaṃ nāma /",
    "T07vakobhau:15443": " yadi tāvādīṣṇyam anuṣṇamevendhanamanyabhūtasvabhāvatvāt /",
    "T07vakobhau:15444": " atha yadauṣṇyavat /",
    "T07vakobhau:15445": " anyadapi taduṣṇasvabhāvādagneruṣṇaṃ sidhyatyīṣṇyayogāditi /",
    "T07vakobhau:15446": " nāstyanyatve doṣaḥ /",
    "T07vakobhau:15447": " atha punaḥ sarvameva tat pradīptaṃ kāṣṭhādikamindhanaṃ cāgniśceṣyate /",
    "T07vakobhau:15448": " tadupādāyārthaśca vaktavyaḥ /",
    "T07vakobhau:15449": " skandhā eva ca pudgalā ityananyatvamanivāryaṃ prāpnoti /",
    "T07vakobhau:15450": " tasmānna sidhyatyetat /",
    "T07vakobhau:15451": " yathendhanamupādāyāgniḥ prajñapyate evaṃ skadhānupādāya pudgalaḥ iti /",
    "T07vakobhau:15452": " yadi cāyamanyaḥ skandhebhyo na vaktavyaḥ \"pañcavidhaṃ jñeyamatītānāgataṃ",
    "T07vakobhau:15453": " pratyupannamasaṃskṛtamavaktavyami\"ti na vaktavyaṃ prāpnoti /",
    "T07vakobhau:15454": " naiva hi tadatītādibhyaḥ pañcamaṃ nāpañcamaṃ vaktavyam /",
    "T07vakobhau:15455": " yadā ca pudgalaḥ prajñapyate ki tāvatskandhānupalabhya prajñapyate āhosvit pudgalam /",
    "T07vakobhau:15456": " yadi tāvat skandhāṃsteṣveva pudgalaprajñaptiḥ prāpnoti /",
    "T07vakobhau:15457": " pudgalasyānupalambhāt /",
    "T07vakobhau:15458": " atha pudgalaṃ kathamasya skandhānupādāya prajñaptirbhavati /",
    "T07vakobhau:15459": " pudgala eva hi tasyā upādānaṃ prāpnoti /",
    "T07vakobhau:15460": " atha mataṃ satsu skandheṣu pudgala upalabhyate tataḥ skandhānupādāyāsya prajñaptirucyata iti",
    "T07vakobhau:15461": " tadevaṃ rūpasyāpi cakṣurmanaskārālokeṣu satsūpalambhāt tānupādāya prajñaptirbaktavyā /",
    "T07vakobhau:15462": " rūpavacca pudgalasyānyatvaṃ spaṣṭam /",
    "T07vakobhau:15463": " idaṃ tāvadvaktavyam /",
    "T07vakobhau:15464": " ṣaṇṇāṃ vijñānānāṃ katamena pudgalo vijñeyaḥ /",
    "T07vakobhau:15465": " ṣaḍbhirapītyucyate /",
    "T07vakobhau:15466": " kathaṃ kṛtvā /",
    "T07vakobhau:15467": " cakṣurvijñeyāni cedrūpāṇi pratītyapudgalaṃ pratibhāvayati cakṣurvijñeyaḥ pudgalo vaktavyaḥ no tu vaktavyo rūpāṇi vāno vā /",
    "T07vakobhau:15468": " evaṃ yāvat manovijñeyān ceddharmān pratītya pudgalaṃ prativibhāvayati manovijñeyaḥ pudgalo vaktavyo no tu vaktavyo dharmā vā no vā /",
    "T07vakobhau:15469": " evaṃ tarhi kṣīrādibhiḥ samānaḥ prāpnoti /",
    "T07vakobhau:15470": " cakṣurvijñeyāni cedrūpāṇi pratītya kṣīraṃ vibhāvayatyudakaṃ vā cakṣurvijñeyaṃ kṣīramudakaṃ ceti vaktavyaṃ no tu vaktavyaṃ rūpāṇi vā no vā /",
    "T07vakobhau:15471": " evaṃ ghrāṇajihvākāyavijñeyaṃ vaktavyaṃ no tu vaktavyaṃ spraṣṭavyāni vā no vā /",
    "T07vakobhau:15472": " mābhūt kṣīrodakayoścatuṣṭvaprasaṅga iti /",
    "T07vakobhau:15473": " ato yathā rūpādīnyeva kṣīramudakaṃ vā prajñapyate samastānyevaṃ skandhāḥ pudgala iti siddham",
    "T07vakobhau:15474": " yaccocyate cakṣurvijñeyāni rūpāṇi pratītya pudgalaṃ prativibhāvayatīti /",
    "T07vakobhau:15475": " ko 'sya vākyasyārthaḥ /",
    "T07vakobhau:15476": " kiṃ tāvadrūpāṇi pudgalopalabdheḥ kāraṇaṃ bhavatiti āhosvidrūpāṇyupalabhamānaḥ pudgalamupalabhata iti /",
    "T07vakobhau:15477": " yadi rūpāṇi pudgalopalabdheḥ kāraṇaṃ bhavanti sa ca tebhyo 'nyo na vaktavyaḥ /",
    "T07vakobhau:15478": " evaṃ tarhi rūpamapyālokacakṣurmanaskārebhyo 'nyanna vaktavyam /",
    "T07vakobhau:15479": " teṣāṃ tadupalabdhikāraṇatvāt /",
    "T07vakobhau:15480": " atha rūpāṇyupalabhamānaḥ pudgalamupalabhate /",
    "T07vakobhau:15481": " kiṃ tayaivopalabdhyopalabhate āhosvidanyayā /",
    "T07vakobhau:15482": " yadi tayaiva /",
    "T07vakobhau:15483": " rūpādabhinnasvabhāvaḥ pudgalaḥ prāpnoti rūpa eva vā tatprajñāptiḥ /",
    "T07vakobhau:15484": " idaṃ ca rūpamayaṃ pudgalaḥ kathamidaṃ gamyate /",
    "T07vakobhau:15485": " athaivaṃ na paricchidyate /",
    "T07vakobhau:15486": " kathamidaṃ pratijñāyate rūpamapyasti pudgalo 'pyastīti /",
    "T07vakobhau:15487": " upalabdhivaśena hi tasyāstitvaṃ pratijñāyate /",
    "T07vakobhau:15488": " evaṃ yāvaddharmebhyo vaktavyam /",
    "T07vakobhau:15489": " athānyayā bhinnakālo palambhādanyo rūpātprāpnoti /",
    "T07vakobhau:15490": " nīlādiya pītaṃ kṣaṇādiva ca kṣaṇāntaram /",
    "T07vakobhau:15491": " evaṃ yāvaddharmebhyo vaktavyam /",
    "T07vakobhau:15492": " atha rūpapudgalavaktadupalabdhyorapyanyānanyatvamavaktavyam /",
    "T07vakobhau:15493": " tena tarhi saṃskṛte 'pyavaktavyaṃ bhavatīti siddhāntabhedaḥ /",
    "T07vakobhau:15494": " yadi cāyamasti no tu vaktavyo rūpāṇi vā to vā /",
    "T07vakobhau:15495": " kiṃ tarhi bhagavatoktaṃ \"rūpamanātmā yāvadvijñānamanātme\"ti /",
    "T07vakobhau:15496": " yena cāyaṃ cakṣurvijñānena pudgala upalabhyate /",
    "T07vakobhau:15497": " kiṃ tadrūpāṇi pratītyotpadyate āhosvit pudgalamubhayaṃ vā /",
    "T07vakobhau:15498": " yadi rūpāṇi pratītyotpadyate /",
    "T07vakobhau:15499": " notsahiṣyate pudgalaṃ vijñātuṃ śabdādivat /",
    "T07vakobhau:15500": " yameva hi viṣayaṃ cakṣurvijñāneṣu pratītyotpadyate vijñānaṃ sa eva tasyālambanapratyayaḥ /",
    "T07vakobhau:15501": " atha pudgalaṃ pratītyotpadyate ubhayaṃ vā /",
    "T07vakobhau:15502": " idamutsūtram /",
    "T07vakobhau:15503": " sūtre hi nirdhāritaṃ dvayaṃ pratītya vijñānasyotpādo bhavatīti /",
    "T07vakobhau:15504": " \"tathā cakṣurbhikṣo hetū rūpāṇi pratyayaścakṣurvijñānasyotpādāya /",
    "T07vakobhau:15505": " tatkasya hetoḥ /",
    "T07vakobhau:15506": " yatkiñcit bhikṣo cakṣurvijñānaṃ sarvaṃ taccakṣuḥ pratītya rūpāṇi ceti /",
    "T07vakobhau:15507": " anityaśca pudgala evaṃ prāpnoti /",
    "T07vakobhau:15508": " \"ye hi hetayo ye pratyayā vijñānasyotpādāya te 'pyanityā\" iti sūtre vacanāt /",
    "T07vakobhau:15509": " atha pudgalo na tasyālambanaṃ na tarhi tena vijñeyaḥ /",
    "T07vakobhau:15510": " yadi ca pudgalaḥ ṣaḍvijñānavijñeyaḥ pratijñāyate /",
    "T07vakobhau:15511": " sa śrotravijñānavijñeyatvādrūpādanyaḥ prāpnoti śabdhavat /",
    "T07vakobhau:15512": " caturvijñānavijñeyatvācchabdādanyaḥ prāpnoti rūpavat /",
    "T07vakobhau:15513": " evamanyebhyo 'pi yojyam /",
    "T07vakobhau:15514": " idaṃ ca sūtrapadaṃ vādhitaṃ bhavati /",
    "T07vakobhau:15515": " \"yānīmāni brāhmaṇa pañcendriyāṇi nānāgocarāṇi nānāviṣayāṇi svaṃ svaṃ",
    "T07vakobhau:15516": " gocaraviṣyaṃ pratyanubhavanti /",
    "T07vakobhau:15517": " nānyadanyasya gocaraviṣyaṃ pratyanubhavati /",
    "T07vakobhau:15518": " tadyathā cakṣurindriyaṃ śrotrendriyaṃ ghrāṇendriyaṃ jihvendriyaṃ kāyendriyam /",
    "T07vakobhau:15519": " mana eṣaṃ pañcānāmindriyāṇāṃ gocaraviṣayaṃ pratyanubhavati manaścaiṣāṃ",
    "T07vakobhau:15520": " pratisaraṇami\"ti /",
    "T07vakobhau:15521": " na vā pudgalo viṣayaḥ /",
    "T07vakobhau:15522": " na cedviṣayo na tarhi vijñeyaḥ /",
    "T07vakobhau:15523": " yadyevaṃ manaindriyasyāpyavyabhicāraḥ prāpnoti /",
    "T07vakobhau:15524": " ṣaḍimānīndriyāṇi nānāgocarāṇi nānāviṣayāṇi svaṃ svaṃ gocaraviṣayamākāṅkṣantī tyuktaṃ ṣaṭprāṇakopame",
    "T07vakobhau:15525": " na ttrendriyamemvendriyaṃ kṛtvoktam /",
    "T07vakobhau:15526": " pañcānāṃ darśanādyā kāṅkṣaṇāsaṃbhavāt tadvijñānānāṃ ca /",
    "T07vakobhau:15527": " atastadādhipatyādhyākṛtamatra manovijñānendriyaṃ kṛtvoktam /",
    "T07vakobhau:15528": " yacca tatkevalaṃ mana ādhipatyādhyākṛtaṃ manovijñānaṃ naivaṃ tadanyeṣāṃ viṣayamākāṅkṣatyato nāstyeṣa doṣaḥ /",
    "T07vakobhau:15529": " uktaṃ ca bhagavatā \"sarvābhijñeyaṃ vo bhikṣavo dharmaparyāyaṃ",
    "T07vakobhau:15530": " deśayiṣyāmī\"tyuktvā cakṣurabhijñeyaṃ rūpāṇi cakṣurvijñānaṃ cakṣuḥsaṃsparśo yadapi taccakṣuḥsaṃsparśapratyayamadhyātmamutpadyate veditaṃ suḥkhaṃ vā",
    "T07vakobhau:15531": " aduḥkhāsukhaṃ vā yāvat manaḥsaṃsparśapratyayam /",
    "T07vakobhau:15532": " ayamucyate sarvābhijñeyaparijñeyo dharmaparyāyaḥ iti /",
    "T07vakobhau:15533": " ata etāvadevābhijñeyaṃ pratijñeyaṃ cetyavardhāryate na pudgalaḥ /",
    "T07vakobhau:15534": " tasmādvijñeyo 'pyasau na bhavati /",
    "T07vakobhau:15535": " prajñāvijñānayoḥ samānaviṣayatvāt /",
    "T07vakobhau:15536": " cakṣuṣa ca pudgalaṃ paśyām iti paśyanta paudgalikā anātmanā ātmānaṃ paśyāma iti dṛṣṭisthānamāpannā bhavanti /",
    "T07vakobhau:15537": " sūtre ca bhagavatā nītametat /",
    "T07vakobhau:15538": " \"skandheṣveva pudgalādhye\"ti mānuṣyakasūtram /",
    "T07vakobhau:15539": " \"cakṣuḥpratītya rūpāṇi cotpadyate cakṣurvijñānaṃ trayāṇāṃ saṃnipātaḥ sparśaḥ sparśasahajātā vedanā saṃjñā cetanā itīme catvāro rupiṇaḥ skandhāśvakṣurindriyaṃ ca rūpametāvanmanuṣyatvamucyate atreyaṃ saṃjñā sattvo naro manuṣyo mānavaśca poṣaḥ puruṣaḥ pudgalo jīvo janturiti /",
    "T07vakobhau:15540": " atreyaṃ pratijñā ahaṃ cakṣuṣā rūpāṇi paśyāmīti /",
    "T07vakobhau:15541": " atrāyaṃ vyavahāra ityapi sa āyuṣmānevaṃnāmā evañjātya evaṅgotra evamāhāra evaṃsukhaduḥkhapratisaṃvedī evandīrghāyurevañcirasthitika evamāyuḥparyanta iti /",
    "T07vakobhau:15542": " iti hi bhikṣavaḥ saṃjñāmātrakamevaita dvyavahāramātrakamevaitat /",
    "T07vakobhau:15543": " sarva ime dharmāḥ anityāḥ saṃskṛtāśceti tāḥ pratītyasamutpannā iti /",
    "T07vakobhau:15544": " nītārthaṃ ca sūtraṃ pratisaraṇamuktaṃ bhagavatā /",
    "T07vakobhau:15545": " tasmānna punaḥ parīkṣyate /",
    "T07vakobhau:15546": " tathā coktaṃ \"sarvamastīti brāhmaṇa yāvadeva dvādaśāyanānī\"ti /",
    "T07vakobhau:15547": " yadi cāyaṃ pudgalo nāyatanaṃ na sostīti siddham /",
    "T07vakobhau:15548": " athāyatanaṃ na tarhyavaktavyaḥ /",
    "T07vakobhau:15549": " teṣāmapi caivaṃ paśyato \"yāvatā bhikṣo cakṣuryāvatā rūpāṇi vistareṇa etāvatā bhikṣo tathāgataḥ sarvaṃ ca prajñāpayati sarvaprajñaptiṃ ce\"ti /",
    "T07vakobhau:15550": " bimbisārasūtre coktam \"ātmā ātmeti bhikṣavo bālo 'śrutavān pṛthagjanaḥ prajñaptimanupatito na tvātrā tmā vā ātmīyaṃ vā duḥkhamidamutpadya",
    "T07vakobhau:15551": " mānamutpadyate\" iti vistaraḥ /",
    "T07vakobhau:15552": " śailayāpyarhantyā māramārabhyoktaṃ /",
    "T07vakobhau:15553": " \"manyase ki nu sattveti māradṛṣṭigataṃ hi te /",
    "T07vakobhau:15554": " śūnyaḥ saṃskārapuñjo 'yaṃ nahi sattvjotra vidyate //",
    "T07vakobhau:15555": " yathaiva hyaṅgasaṃbhārātsaṃjñā ratha iti smṛtā /",
    "T07vakobhau:15556": " evaṃ skandhānupādāya saṃvṛtyā sattva ucyate\" // iti /",
    "T07vakobhau:15557": " kṣadrake 'pi cāgame dāridrabrāhmaṇamathikṛtyoktaṃ",
    "T07vakobhau:15558": " śṛṇu tvaṃ svādare dharmaḥ sarvagranthipramocanam /",
    "T07vakobhau:15559": " yathā saṃkliśyate cittaṃ yathā cittaṃ viśudhyati //",
    "T07vakobhau:15560": " ātmaiva hyātmano nāsti viparītena kalpyate /",
    "T07vakobhau:15561": " nāstīha sattva ātmā vā dharmāstvete sahetukāḥ //",
    "T07vakobhau:15562": " dvādaśaiva bhavāṅgāni skandhāyatanadhātavaḥ /",
    "T07vakobhau:15563": " vicintya sarvāṇyetāni pudgalo nopalabhyate //",
    "T07vakobhau:15564": " śūnyamadhyātmakaṃ paśya śūnyaṃ paśya bahirgatam /",
    "T07vakobhau:15565": " na labhyate so 'pi kaścidyo bhāvayati śūnyatāmi\"ti /",
    "T07vakobhau:15566": " tathoktaṃ \"pañcādīnavā ātmopalambhe /",
    "T07vakobhau:15567": " ātmadṛṣṭirbhavati sattvadṛṣṭiḥ /",
    "T07vakobhau:15568": " nirviśeṣo bhavati tīrthikaiḥ sārdham /",
    "T07vakobhau:15569": " unmārgapratipanno bhavati /",
    "T07vakobhau:15570": " śūnyatāyāmasya cittaṃ na praskandati na prasīdati na saṃtiṣṭhate na vimucyate /",
    "T07vakobhau:15571": " āryadharmā asya na vyavadāyanta\" iti /",
    "T07vakobhau:15572": " na vaita evaṃ grandhaṃ pramāṇaṃ kurvanti /",
    "T07vakobhau:15573": " kiṃ kāraṇam /",
    "T07vakobhau:15574": " nāsmākamayaṃ nikāye paṭhacyata iti /",
    "T07vakobhau:15575": " kiṃ punasteṣāṃ nikāya eva pramāṇamāhosvidbuddhavacanam /",
    "T07vakobhau:15576": " yadi nikāya eva pramāṇaṃ na tarhi teṣāṃ budhaḥ śāstā /",
    "T07vakobhau:15577": " na ca te śākyaputrīyā bhavanti /",
    "T07vakobhau:15578": " atha buddhavacanaṃ pramāṇam /",
    "T07vakobhau:15579": " ayaṃ granthaḥ kasmānna pramāṇam /",
    "T07vakobhau:15580": " nahi kilaitat buddhavacanamiti /",
    "T07vakobhau:15581": " kiṃ kāraṇam /",
    "T07vakobhau:15582": " nāsmākaṃ nikāye paṭhacyata iti /",
    "T07vakobhau:15583": " ayamanyāyo vartate /",
    "T07vakobhau:15584": " ko 'trānyāyaḥ /",
    "T07vakobhau:15585": " yo hi granthaḥ sarveṣu nikāyāntareṣvāmnāyate na ca sūtraṃ dharmatāṃ vā bādhate so 'smābhirapāṭhānna buddhavacanamiti vacanaṃ kevalaṃ sāhasamātram",
    "T07vakobhau:15586": " kiṃ cedamapi teṣāṃ sūtraṃ nāsti \"sarvadharmā anātāna\" iti /",
    "T07vakobhau:15587": " syāt matam /",
    "T07vakobhau:15588": " naiva hi pudgalo dharma ucyate nāpyanyo dharmāditi /",
    "T07vakobhau:15589": " evaṃ tarhi na manovijñeyaḥ sidhyati /",
    "T07vakobhau:15590": " dvayaṃ pratītya vijñānasyotpādaḥ ityavadhāraṇāt /",
    "T07vakobhau:15591": " iha caivaṃ vikalpyate \"anātmanyāteti saṃjñāviparyāsa ścittaviparyāso dṛṣṭiviparyāsa\" iti",
    "T07vakobhau:15592": " anātmanyātmeti viparyāso na tvātmani kiṃ ca punaḥ /",
    "T07vakobhau:15593": " \"nātmā skandhāyatanadhātavaḥ\" yattāvaduktaṃ prāk \"no tu vaktavyaṃ rūpāṇi",
    "T07vakobhau:15594": " vā no ve\"ti tattāvadaśocam /",
    "T07vakobhau:15595": " uktaṃ ca sūtrāntare \"ye kecit bhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti sarve ta imāneva pañcopādānaskandhāni\"ti /",
    "T07vakobhau:15596": " tasmātsarva evānātmanyātmagrāhaḥ /",
    "T07vakobhau:15597": " tathoktaṃ \"ye kecidanekavidhaṃ pūrvanivāsaṃ samanusmarantaḥ samanusmārṣuḥ samanusmaranti samanusmariṣyanti vā punaḥ sarve ta imāneva opañcopādanaskandhāni\"ti /",
    "T07vakobhau:15598": " yadyevamidaṃ kasmādāha \"rūpavānahamabhūvamatīte adhvanī\"ti /",
    "T07vakobhau:15599": " evamanekavidhaṃ ye samanusmarantīti pradarśayati /",
    "T07vakobhau:15600": " yadi tu rūpavantaṃ pudgalaṃ paśyetsatkāyadṛṣṭiprasaṅgaḥ syāt /",
    "T07vakobhau:15601": " apāṭha eva tvanna śaraṇaṃ syāt /",
    "T07vakobhau:15602": " tasmāt prajñāptisatpudgalo rāśidhārāvat /",
    "T07vakobhau:15603": " yadyevaṃ tarhi na buddhaḥ sarvajñaḥ prapnoti /",
    "T07vakobhau:15604": " na hi kiñcictrittamasti caittā vā yatsarvaṃ jānīyāt /",
    "T07vakobhau:15605": " kṣaṇikatvāt /",
    "T07vakobhau:15606": " pudgalastu jānīyāt /",
    "T07vakobhau:15607": " evaṃ tarhi cittavināśe pudgalasyāvināśābhyupagamāt nityatvamasyābhyupetaṃ bhavati /",
    "T07vakobhau:15608": " naiva ca vayaṃ sarvatra jñānasaṃmukhībhāvād buddhaṃ sarvajñamācakṣmahe /",
    "T07vakobhau:15609": " kiṃ tarhi /",
    "T07vakobhau:15610": " sāmarthyāt",
    "T07vakobhau:15611": " yā hyasau buddhākhyā saṃtatistasyā idamasti sāmarthyaṃ yadābhogamātreṇāviparītaṃ jñānamutpadyate yatreṣṭam /",
    "T07vakobhau:15612": " āha cātra /",
    "T07vakobhau:15613": " saṃtānena samarthatvādyathāgniḥ sarvabhuṅmataḥ tathā sarvavideṣṭavyo 'sakṛtsarvasya vedanāt",
    "T07vakobhau:15614": " kathamidaṃ gamyate /",
    "T07vakobhau:15615": " atītādivacanāt /",
    "T07vakobhau:15616": " \"ye cābhyatītāḥ saṃbuddhā ye ca buddhā anāgatāḥ /",
    "T07vakobhau:15617": " yaśca etarhhi saṃbuddho bahūnāṃ śokanāśana\" iti /",
    "T07vakobhau:15618": " skandhā eva ca traiyadhvikā iṣyante na pudgalā yuṣmābhiḥ /",
    "T07vakobhau:15619": " yadi skandhā eva pudgalāḥ kasmādidamāha /",
    "T07vakobhau:15620": " \"bhāraṃ ca vo bhikṣavo deśayiṣyāmi bhārādānaṃ ca bhāranikṣepaṇaṃ ca bhārahāraṃ ce\"ti /",
    "T07vakobhau:15621": " kasmādidaṃ na vaktavyaṃ syāt /",
    "T07vakobhau:15622": " na hi bhāra eva bhārahāro yuktaḥ /",
    "T07vakobhau:15623": " kiṃ kāraṇam /",
    "T07vakobhau:15624": " nahyevaṃ dṛśyata iti /",
    "T07vakobhau:15625": " avaktavyo 'pi na yuktaḥ /",
    "T07vakobhau:15626": " kiṃ kāraṇam /",
    "T07vakobhau:15627": " na hyevaṃ dṛśyate /",
    "T07vakobhau:15628": " bhārādānasyāpi skandhāsaṃgrahaprasaṅgācca /",
    "T07vakobhau:15629": " ityarthameva bhārahāraṃ nirdideśa bhagavān /",
    "T07vakobhau:15630": " \"yo 'sāvāyupmānevaṃnāmā yāvadevañcirasthitika evamāyuḥparyantaḥ\" sa eṣa yathā vijñāyeta",
    "T07vakobhau:15631": " mānyathā vijñāyi nityo vā avaktavyaṃ veti /",
    "T07vakobhau:15632": " skandhā eva ca skandhānāmupadhātāya saṃvartante pūrvakā uttareṣāmiti bhāraṃ ca bhārahāraṃ ca kṛtvoktāḥ /",
    "T07vakobhau:15633": " upaghātārtho hi bhāra iti /",
    "T07vakobhau:15634": " asty eva pudgalo yasmād uktaṃ \"nāsti sattva upapāduka iti mithyādṛṣṭiḥ\" /",
    "T07vakobhau:15635": " kaścaivam āha nāsti sattva upapāduka iti /",
    "T07vakobhau:15636": " sattvastu yathā 'sti tathā vibhakto bhagavateti brūmo mānuṣyakasūtre /",
    "T07vakobhau:15637": " tasmād yaḥ paratropapādukasattvākhyaskandhasaṃtānāpavādaṃ karoti tasyaiṣā mithyādṛṣṭir nāsti sattva upapāduka iti /",
    "T07vakobhau:15638": " skandhānām upapādukatvāt /",
    "T07vakobhau:15639": " athaiṣā mithyādṛṣṭiḥ pudgalāpavādikā satī kiṃprahātavyā bhavet /",
    "T07vakobhau:15640": " nahyeṣā darśanabhāvanāprahātavyā yujyate /",
    "T07vakobhau:15641": " pudgalasya sattveṣvantarbhāvāt /",
    "T07vakobhau:15642": " \"ekaḥ pudgalo loka utpadyamāna utpadyate\" iti vacanāt na skandhā iti cet /",
    "T07vakobhau:15643": " na /",
    "T07vakobhau:15644": " samudāye 'pyekopacārādekatilaikataṇḍulavat ekarāśyekavacanavacca /",
    "T07vakobhau:15645": " saṃskṛta iti vā pudgalo vaktavya utpatīmattvābhyupagamāt /",
    "T07vakobhau:15646": " na sa evamutpadyate yathā skandhā apūrvaprādurbhāvāt /",
    "T07vakobhau:15647": " kiṃ tarhi /",
    "T07vakobhau:15648": " skandhāntaropādānāt /",
    "T07vakobhau:15649": " yathā yājñiko jāto vaiyākaraṇo jāta ityucyate vidyopādānāt /",
    "T07vakobhau:15650": " bhikṣurjātaḥ parivrājako jāta iti liṅgopādānāt /",
    "T07vakobhau:15651": " buddhojāto vyādhito jāta ityavasthāntaropādānāditi /",
    "T07vakobhau:15652": " na pratikṣepāt sūtra eva hi pratikṣiptaṃ bhagavatā paramārthaśūnyatāyām /",
    "T07vakobhau:15653": " \"iti hibhikṣavo 'sti karmāsti vipākaḥ kārakastu nopalabhyate /",
    "T07vakobhau:15654": " ya imāṃśca skandhānnikṣipati anyāṃśca skandhān pratisaṃdadhātyanyatra dharmasaṃketāditi /",
    "T07vakobhau:15655": " phalgusūtre coktam \"upādatta iti phalgu na vadāmīti /",
    "T07vakobhau:15656": " tasmānnāsti skandhānāṃ kaścidupādātā nāpi nikṣiptā /",
    "T07vakobhau:15657": " kaṃ ca tāvadbhavānyājñikaṃ yāvadvacyā dhita madhimucyate /",
    "T07vakobhau:15658": " dṛṣṭātaṃ karoti pudgalaṃ yadi /",
    "T07vakobhau:15659": " so 'siddhaḥ /",
    "T07vakobhau:15660": " atha cittacaittāḥ /",
    "T07vakobhau:15661": " na /",
    "T07vakobhau:15662": " teṣāṃ pratikṣaṇamapūrvotpattireva /",
    "T07vakobhau:15663": " atha śarīram /",
    "T07vakobhau:15664": " tasyāpi tathā /",
    "T07vakobhau:15665": " śarīravidyāliṅgavacca skandhapudgalayoranyatvamāpadyate /",
    "T07vakobhau:15666": " jīrṇa śarīrāntarameva jyādhitaṃ ca /",
    "T07vakobhau:15667": " pratiṣiddho hi sāṃkhyīyaḥ pariṇāmavādaḥ /",
    "T07vakobhau:15668": " tasmādadṛṣṭāntā ete /",
    "T07vakobhau:15669": " yadi ca skandhānāmapūrvotpādo na pudgalasyeṣyate so 'nyaśca tebhyo nityaśca sphuṭaṃ dīpito bhavati /",
    "T07vakobhau:15670": " pañca skandhā ekaḥ pudgala iti brūvatā kathamanyatvaṃ nocyate /",
    "T07vakobhau:15671": " kathaṃ tāvat bhūtāni catvāri rūpaṃ tvekaṃ na ca bhūtebhyyo 'nyadrūpam /",
    "T07vakobhau:15672": " pākṣika eṣa doṣaḥ /",
    "T07vakobhau:15673": " katamasminpakṣa /",
    "T07vakobhau:15674": " bhūtamātrikapakṣe /",
    "T07vakobhau:15675": " tathāpi tu yathā bhūtamātraṃ rūpamevaṃ skandhamātraṃ pudgala ityabhyupetaṃ bhavati /",
    "T07vakobhau:15676": " yadi skandhamātraṃ pudgalaḥ kasmāt bhagavatā sa jīvastaccharīrakanyo veti navyākṛtam /",
    "T07vakobhau:15677": " praṣṭurāśayāpekṣayā /",
    "T07vakobhau:15678": " sa hi jīvadravyamekamantarvyāpāra puruṣamadhikṛtya pṛṣṭavān /",
    "T07vakobhau:15679": " sa ca kasmiścinnāstīti kathamasyānyatvamananyatvaṃ vā vyākriyatām /",
    "T07vakobhau:15680": " kaurmasyeva romṇo 'ntaḥkharatā mṛdutā vā /",
    "T07vakobhau:15681": " eṣa ca granthaḥ pūrvakaireva nirmocitaḥ /",
    "T07vakobhau:15682": " sthāviro hi nāgasenaḥkaliṅgena rājñopasaṃkramyoktaḥ /",
    "T07vakobhau:15683": " \"pṛccheyamahaṃ bhadantam bahuvollakāśca śravaṇā bhavanti /",
    "T07vakobhau:15684": " yadi yadeva pṛccheyaṃ tadeva vyākuryā iti /",
    "T07vakobhau:15685": " pṛcchetyuktaḥ pṛṣṭavān /",
    "T07vakobhau:15686": " kiṃ nu sa jīvastaccharīramanyio jīvo 'nyaccharīramiti /",
    "T07vakobhau:15687": " avyākṛtametadityavocat sthaviraḥ /",
    "T07vakobhau:15688": " sa āha /",
    "T07vakobhau:15689": " nanu bhadantaḥ pūrvameva pratijñāṃ kārito nā 'nyadvacyākartavyamiti /",
    "T07vakobhau:15690": " kimidamanyadevoktamavyākṛtametaditi /",
    "T07vakobhau:15691": " sthavira āha /",
    "T07vakobhau:15692": " ahamapi mahārājaṃ pṛccheyaṃ bahuvollakāśca rājāno bhavanti /",
    "T07vakobhau:15693": " yadi yadeva pṛccheyaṃ tadeva vyākuryā iti /",
    "T07vakobhau:15694": " pṛcchetyuktaḥ pṛṣṭavān /",
    "T07vakobhau:15695": " yaste 'ntaḥpure ābhravṛkṣastasya kimamlāni phalāni āhosvit madhurāṇīti /",
    "T07vakobhau:15696": " naiva mamāntaḥpure kaścidābhravṛkṣo 'stītyāha /",
    "T07vakobhau:15697": " nanu mayā pūrvameva mahārājaḥ pratijñāṃ kārito nānyadvacyākartavyamiti /",
    "T07vakobhau:15698": " kimidamanyadevoktamābhra eva nāstīti /",
    "T07vakobhau:15699": " sa āha kathamasato vṛkṣasya phalānāmamlatāṃ madhuratāṃ vā vyākaromīti /",
    "T07vakobhau:15700": " evameva mahārāja sa eva jīvo nāsti kuto 'sya śarīrādanyatāmananyatāṃ vā vyākaromīti /",
    "T07vakobhau:15701": " kasmāt bhagavatā 'pi noktaṃ nāstyeveti /",
    "T07vakobhau:15702": " praṣṭurāśayāpekṣayā /",
    "T07vakobhau:15703": " sa hi yasyāpi skandhasaṃtānasya jīva ityākhyā tasyāpyabhāvaṃ pratīyāditi mithyādṛṣṭiṃ pātitaḥ syāt /",
    "T07vakobhau:15704": " pratotya samutpādasyājñānāt /",
    "T07vakobhau:15705": " sa cataddeśanāyā akṣamaḥ /",
    "T07vakobhau:15706": " itaścaitadevaṃ niścīyate /",
    "T07vakobhau:15707": " yat bhagavatoktam \"astyātmetyānanda vatsasagotrāya parivrājakāya praśnaṃ",
    "T07vakobhau:15708": " pṛṣṭo vyākuryāṃ nanvakalpaṃ syādvacanāya sarvadharmā anātmāna iti /",
    "T07vakobhau:15709": " nāstyātmetyānanda vatsasagotrāya parivrājakāya praśnaṃ pṛṣṭo vyākuryāṃ nanu vatsasagotraḥ parivrājakaḥ pūrvameva saṃmūḍho bhūyasyā mātrayā saṃmohamāpadyeta abhūt me ātmāsa me etarhi nāstīti /",
    "T07vakobhau:15710": " astyātmetyānanda śāśvatāya pareti /",
    "T07vakobhau:15711": " nāstyātmetyānandocchedāya paretīti vistaraḥ /",
    "T07vakobhau:15712": " āha cānna",
    "T07vakobhau:15713": " dṛṣṭidaṃṣṭrāvabhadaṃ ca braṃśaṃ cāpekṣya karmaṇām /",
    "T07vakobhau:15714": " deśayanti jinā dharma vyāgrīpītāpahāravat //",
    "T07vakobhau:15715": " ātmāstitvaṃ hyupagato bhinnaḥ syāddṛṣṭidaṃṣṭrayā bhraṃśaṃ kukśalapotasya kuryādaprāpya saṃvṛtimi\"ti",
    "T07vakobhau:15716": " punarāha asattvādbhagavān jīvaṃ tattvānyatvena nāvadat /",
    "T07vakobhau:15717": " nāstītyapi ca nāvocanmābhūt prājñaptikopyasan //",
    "T07vakobhau:15718": " yatra hi skandhasaṃtāne śubhāśubhaphalāstitā /",
    "T07vakobhau:15719": " jīvākhyā tatra sā na syāt jīvanāstitvadeśanāt //",
    "T07vakobhau:15720": " prajñaptimātraṃ skandhesu jīva ityapināvadat /",
    "T07vakobhau:15721": " abhavyaḥ śūnyatāṃ boddhuṃ tadānīṃ tādṛśo janaḥ //",
    "T07vakobhau:15722": " tathā hyātmāsti nāstīti pṛṣṭo vāstyeva nāvadat /",
    "T07vakobhau:15723": " āśayāpekṣāyā praṣṭuḥ sati tvastīti nāha kim //",
    "T07vakobhau:15724": " śāśvatalokādīnāmapyavayākaraṇaṃ praṣṭurāśayāpekṣayā /",
    "T07vakobhau:15725": " yadi hi tāvadātmā loka iṣṭaḥ syāttasyābhāvādayuktaṃ caturdhā vyākaraṇam /",
    "T07vakobhau:15726": " atha sarva eva saṃsāro lokastasyāpyayuktam /",
    "T07vakobhau:15727": " śāśvate loke na kasyacit parinirvāṇaṃ prāpnuyāt /",
    "T07vakobhau:15728": " śāśvate loke na kasyacit parinirvāṇaṃ prāpnuyāt /",
    "T07vakobhau:15729": " aśāśvate sarvepāmucchedaḥ prāpnuyāt /",
    "T07vakobhau:15730": " ubhayathātve niyamata ekeṣāṃ parinirvāṇaṃ prāpnuyāt ekeṣāṃ na /",
    "T07vakobhau:15731": " anubhayathātve naiva parinirvāṇaṃ nāparinirvāṇaṃ prāpnuyāt /",
    "T07vakobhau:15732": " ato mārgadhīnatvāt parinirvāṇasya caturdhāpi niyamo na vyākriyate",
    "T07vakobhau:15733": " ata evāntavān loka iti catuṣkāvyākaraṇam /",
    "T07vakobhau:15734": " tulyārtho hyeṣa catuṣkaḥ /",
    "T07vakobhau:15735": " tathāhi muktikaḥ parivrājaka eva catuṣkaṃ pṛṣṭvā punaḥ pṛṣṭavān kiṃ nu sarvo loko 'nena mārgeṇa niryātyāhosvidekadeśo lokasye\"ti /",
    "T07vakobhau:15736": " sthavira ānanda āha \"yameva tvaṃ muktika tatprathamato bhagavantaṃ praśnaṃ pṛṣṭavāṃstame vaitarhi pṛcchasyanena paryāyeṇe\"ti sarvam /",
    "T07vakobhau:15737": " bhavati tathāgataḥ paraṃ maranādityapi catuṣkaḥ praṣṭurāśayāpekṣayā na vyākṛtaḥ /",
    "T07vakobhau:15738": " sa hi muktvāmānaṃ tathāgataṃ kṛtvā pṛṣṭavān /",
    "T07vakobhau:15739": " paudgalikastu paryanuyojyaḥ kiṃ kāraṇaṃ bhagavān jīvantaṃ pudgalamastīti vyākaroti paraṃ maraṇānna vyākarotīti /",
    "T07vakobhau:15740": " śāśvata doṣaprasaṅgaḥ /",
    "T07vakobhau:15741": " idaṃ tarhi kasmādvacyākaroti \"bhaviṣyasi tvaṃ maitreyānāgate 'dhvani",
    "T07vakobhau:15742": " tathāgato 'rhan saṃyaksaṃbuddha\" iti /",
    "T07vakobhau:15743": " kasmācca śrāvakamabhyatītaṃ kālagatamupapattau vyākarotyamuko",
    "T07vakobhau:15744": " 'mutropapanna iti /",
    "T07vakobhau:15745": " evamapi hi śāśvatatvaprasaṅgaḥ /",
    "T07vakobhau:15746": " yadi ca bhagavān pūrvaṃ pudgalaṃ dṛṣṭvā parinirvṛtaṃ punaḥ na paśyatyajñānānna vyakarotīti sarvajñatvaṃ śāsturutpāditaṃ bhavati na vā so 'stītyabhyupagantavyam /",
    "T07vakobhau:15747": " atha paśyatyanucyamāno 'pyasāvasti śāśvataśceti siddhaṃ bhavati /",
    "T07vakobhau:15748": " arthatadapi na vaktavyaṃ paśyati vā naveti /",
    "T07vakobhau:15749": " evaṃ tarhi idamapi śanaiḥ śanairavaktavyaṃ kriyatāṃ sarvajño vā na vā bhagavānna veti /",
    "T07vakobhau:15750": " astyeva pudgalo yasmātsatyataḥ sthitito nāsti me ātmeti dṛṣṭisthānamuktam /",
    "T07vakobhau:15751": " astītyapi dṛṣṭisthānamuktam /",
    "T07vakobhau:15752": " tasmādajñāpakametat /",
    "T07vakobhau:15753": " ubhayamapi tvetadantagrāhadṛṣṭi śāśvatocchedadṛṣṭisaṃgṛhītamityābhidharmikāḥ /",
    "T07vakobhau:15754": " tathaiva ca yuktam /",
    "T07vakobhau:15755": " \"astyātmetyānanda śāśvatāya paraiti nāstyātmetyānandocchedāya paraitī\"ti",
    "T07vakobhau:15756": " vātsyasūtre vacanāt /",
    "T07vakobhau:15757": " yadi tarhi pudgalo nāsti ka eṣa saṃsarati /",
    "T07vakobhau:15758": " nahi saṃsāra eṣa saṃsaratīti yuktam /",
    "T07vakobhau:15759": " uktaṃ ca bhagavatā \"avidyānivaraṇānāṃ sattvanāṃ saṃdhāvatāṃ saṃsaratāmi\"ti",
    "T07vakobhau:15760": " atha pudgalaḥ kathaṃ saṃsarati /",
    "T07vakobhau:15761": " skandhāntaratyāgopādānāt /",
    "T07vakobhau:15762": " uktottara eṣa pakṣaḥ /",
    "T07vakobhau:15763": " yathātu kṣaṇiko 'gniḥ saṃtatyā saṃsaratītyucyate tathā sattvākhyaḥ skndhasamudāyastṛṣṇopādānaḥ saṃsaratītyucyate /",
    "T07vakobhau:15764": " yadi skandhāmātramidaṃ kasmādāha bhagavān \"grahameva sa tena kālena tena samayena sunetro nāma śāstā 'bhūvami\"ti /",
    "T07vakobhau:15765": " kasmānna vaktavyaṃ syāt /",
    "T07vakobhau:15766": " anyatvāt skandhānām /",
    "T07vakobhau:15767": " atha kiṃ pudgalaḥ /",
    "T07vakobhau:15768": " sa evāsau /",
    "T07vakobhau:15769": " śāśvato hi syāt /",
    "T07vakobhau:15770": " tasmādahameva sa ityekasaṃtānatāṃ darśayati /",
    "T07vakobhau:15771": " yathā sa evāgnirdahannāgata iti /",
    "T07vakobhau:15772": " yadi cātmā bhavettthāgatā eva suvyaktaṃ paśyeyuḥ /",
    "T07vakobhau:15773": " paśyatāṃ cātmagrāho dṛḍhataraḥ syādātmasnehaśca /",
    "T07vakobhau:15774": " \"ātmani ca satyātmīyaṃ bhavatī\"ti sūtre vacanādātmagrāho 'pyeṣāṃ",
    "T07vakobhau:15775": " skandheṣvadhikaṃ pravarteta /",
    "T07vakobhau:15776": " saiṣā syātsatkāyadṛṣṭi /",
    "T07vakobhau:15777": " ātmīyadṛṣṭau ca satyāmātmīyasnehaḥ /",
    "T07vakobhau:15778": " evameṣāṃ dṛḍhatarātmātmīyasnehaparisāditavandhanānāṃ mokṣo dūratarībhavet",
    "T07vakobhau:15779": " atha mataṃ naivātmani pravartate sneha iti /",
    "T07vakobhau:15780": " tat ka idānīmeṣa yogo yadanātmanyātmadhimokṣāt sneha utpadyate ātmanyeva tu notpadyate /",
    "T07vakobhau:15781": " tasmāt dṛṣṭacyarvudametasmin śāsane utpannaṃ ya eṣa ekeṣāṃ pudgalagrāha ekeṣāṃ sarvanāstitāgrāhaḥ",
    "T07vakobhau:15782": " ye 'pi ca dravyāntaramevātmānaṃ manyante tīrthakārāstepāmeva mokṣābhāvadoṣo niṣkampaḥ /",
    "T07vakobhau:15783": " yadi tarhi sarvathāpi nāstyātmā kathaṃ kṣaṇikeṣu citteṣu cirānubhūtasyārthasya smaraṇaṃ bhavati pratyabhijñānaṃ vā /",
    "T07vakobhau:15784": " smṛtiviṣayasaṃjñānvayāccittaviśeṣāt /",
    "T07vakobhau:15785": " kīdṛśāccittaviśeṣāt yato 'nantaraṃ smṛtirbhavati /",
    "T07vakobhau:15786": " tadābhogasadṛśasamvandhisaṃjñādimato 'nupahata",
    "T07vakobhau:15787": " prabhāvādāśrayaviśeṣaśokavyākṣepādibhiḥ /",
    "T07vakobhau:15788": " tādṛśo 'pi hyatadanvayaścittaviśeṣo na samarthaḥ tāṃ smṛtiṃ bhavayituṃ",
    "T07vakobhau:15789": " tadanvayo 'pi cānyādṛśo na samarthastāṃ smṛtiṃ bhavayitum /",
    "T07vakobhau:15790": " labhayathā tu samartha ityevaṃ smṛtirbhavatyanyasyāṃ sāmarthyādarśanāt /",
    "T07vakobhau:15791": " kathamidānīmanyena cetasā dṛṣṭamanyatsmarati /",
    "T07vakobhau:15792": " evaṃ hi devadattacetasā dṛṣṭaṃ yajñadattacetaḥ smaret /",
    "T07vakobhau:15793": " nāsambandhāt /",
    "T07vakobhau:15794": " na hi tayoḥ saṃbandho 'sti akārya kāraṇabhāvādyathaikasaṃtānikayoḥ /",
    "T07vakobhau:15795": " na ca brūmo 'nyena cetasā dṛṣṭamanyatsmaratīti /",
    "T07vakobhau:15796": " api tu darśanacittātsmṛticittamanyadutpadyate /",
    "T07vakobhau:15797": " saṃtatipariṇatyā yathoktamiti ka evaṃ sati doṣaḥ /",
    "T07vakobhau:15798": " smaraṇādeva ca pratyabhijñānaṃ bhavati /",
    "T07vakobhau:15799": " asatyātmanika eṣa smarati /",
    "T07vakobhau:15800": " smaratīti ko 'rthaḥ /",
    "T07vakobhau:15801": " smṛtyā viṣayaṃ gṛhlāti /",
    "T07vakobhau:15802": " kiṃ tadgrahaṇamanyatsmaraṇāt /",
    "T07vakobhau:15803": " smṛtiṃ tarhi kaḥ karoti /",
    "T07vakobhau:15804": " uktaḥ sa yastāṃ karoti smṛtihetucittaviśeṣaḥ /",
    "T07vakobhau:15805": " yattarhi caitraḥ smaratītyucyate /",
    "T07vakobhau:15806": " tato caitrākhyātsaṃtānāttāṃ bhavantīṃ dṛṣṭvocyate caitraḥ smaratīti /",
    "T07vakobhau:15807": " asatyātmani kasyevaṃ smṛtiḥ /",
    "T07vakobhau:15808": " kiṃarthaiṣā ṣaṣṭhī /",
    "T07vakobhau:15809": " svāmyarthā /",
    "T07vakobhau:15810": " yathā kasya kaḥ svāmī /",
    "T07vakobhau:15811": " yathā goścaitraḥ /",
    "T07vakobhau:15812": " kathamasau tasyāḥ svāmī /",
    "T07vakobhau:15813": " tadādhīno hi tasyā vāhadohādiṣu viniyogaḥ /",
    "T07vakobhau:15814": " kva ca punaḥ smṛtirviniyoktavyā va evaṃ tasyāḥ svāmī mṛgyate /",
    "T07vakobhau:15815": " smartavye 'rthe /",
    "T07vakobhau:15816": " kimartha viniyoktavyā /",
    "T07vakobhau:15817": " smaraṇārtham /",
    "T07vakobhau:15818": " aho sūktāni sukhaidhitānām /",
    "T07vakobhau:15819": " saiva hi nāma tadarthaṃ viniyoktavyeti /",
    "T07vakobhau:15820": " kathaṃ ca viniyoktavyā /",
    "T07vakobhau:15821": " utpādanata ahosvitsaṃpreṣaṇataḥ /",
    "T07vakobhau:15822": " smṛtigatyayogādutpādanataḥ /",
    "T07vakobhau:15823": " hetureva tarhi svāmī prāpnoti phalameva ca svam /",
    "T07vakobhau:15824": " yasmāddhetorādhipatyaṃ phale phalena ca tadvān heturiti /",
    "T07vakobhau:15825": " yo hyeva hetuḥ smṛtestasyaivāsau /",
    "T07vakobhau:15826": " yaścāpi sa caitrābhidhānaḥ saṃskārasamūhasaṃtāna ekato gṛhītvā gavākhyasvāmītyucyate sa cāpi tasya deśāntaravikārotpattau kāraṇabhāvaṃ cetasi kṛtvā na tu khalu kaścidekaścaitro nāmāsti na cāpi gauḥ /",
    "T07vakobhau:15827": " tasmāttatrāpi na hetubhāvaṃ vyatītyāsti svāmihbāvaḥ /",
    "T07vakobhau:15828": " evaṃ ko vijānāti kasya vijñānamityevamādiṣu vaktavyam /",
    "T07vakobhau:15829": " tasya heturindriyārthamanaskārā yathāyogamityeṣa viśeṣaḥ /",
    "T07vakobhau:15830": " yo 'pyāha bhāvasya bhavitrapekṣatvāt sarvo hi bhāvo bhavitāramapekṣate /",
    "T07vakobhau:15831": " yathā devadatto gacchatītyatra gatirbhāvo gantāraṃ devadattamapekṣate /",
    "T07vakobhau:15832": " tathā vijñānaṃ bhāvaḥ /",
    "T07vakobhau:15833": " tasmādyo vijānāti tena bhavitavyamiti /",
    "T07vakobhau:15834": " sa vaktavyaḥ /",
    "T07vakobhau:15835": " ko 'yaṃ devadatta iti /",
    "T07vakobhau:15836": " yadyātmā sa eva sādhyaḥ /",
    "T07vakobhau:15837": " atha vyavahārapuruṣaḥ /",
    "T07vakobhau:15838": " so 'pi na kaścidekaḥ saṃskārā hi ta evaṃnāmānaḥ /",
    "T07vakobhau:15839": " tatra yathā devadatto gacchati yathā vijānāti /",
    "T07vakobhau:15840": " kathaṃ ca devadatto gacchati /",
    "T07vakobhau:15841": " kṣaṇikā hisaṃskārā abhinnasaṃtānā devadatta iti bālairekasattvapiṇḍagraheṇādhimuktāḥ svasya saṃtānasya deśāntare kāraṇaṃ bhavanta ucyante gacchati devadatta iti /",
    "T07vakobhau:15842": " sā ca deśāntaropattirgatirita /",
    "T07vakobhau:15843": " jvālāśabdasaṃtānayorgacchatigamanābhidhānavat /",
    "T07vakobhau:15844": " ta eva ca punarvijñānasya kāraṇaṃ bhavanta ucyante jānāti devadatta iti /",
    "T07vakobhau:15845": " āryairapi teṣāṃ saṃjñayā tathocyante vyavahārārtham /",
    "T07vakobhau:15846": " yattarhi \"vijñānaṃ vijānātī\"ti sūtra uktaṃ kiṃ tatra vijñānaṃ karoti /",
    "T07vakobhau:15847": " na kiñcitkaroti /",
    "T07vakobhau:15848": " yathā tu kāryaṃ kāraṇamanuvidhīyata ityucyate /",
    "T07vakobhau:15849": " sādṛśyenātmalābhādakurvadapi kiñcit /",
    "T07vakobhau:15850": " evaṃ vijñānamapi vijānātītyucyate /",
    "T07vakobhau:15851": " sādṛśyenātmalābhādakurvadapi kiñcit /",
    "T07vakobhau:15852": " kiṃ punarasya sādṛśyam /",
    "T07vakobhau:15853": " tadākāratā /",
    "T07vakobhau:15854": " ata eva tadindriyādapyutpannaṃ viṣayaṃ vijānātītyucyate nendriyam /",
    "T07vakobhau:15855": " athavā tathā 'trāpi vijñānasaṃtānasya vijñāne kāraṇabhāvādvijñānaṃ",
    "T07vakobhau:15856": " vijānātīti vacanānnirdoṣaṃ kāraṇe dartṛśabdanirdeśāt /",
    "T07vakobhau:15857": " ghaṇṭā rautīti yadvat /",
    "T07vakobhau:15858": " api khalu yathā pradīpo gacchati tathā vijñānaṃ vijānātīti /",
    "T07vakobhau:15859": " kathaṃ ca pradīpo gacchati /",
    "T07vakobhau:15860": " pradīpa ityarciṣāṃ saṃtāna upacaryate /",
    "T07vakobhau:15861": " sa deśāntareṣūtpadyamānastaṃ deśaṃ gacchatītyucyate /",
    "T07vakobhau:15862": " evaṃ vijñānamapi cittānāṃ saṃtāna upacaryate /",
    "T07vakobhau:15863": " tadviṣayāntareṣūtpadyamānaṃ taṃ viṣayaṃ vijānātītyucyate /",
    "T07vakobhau:15864": " yathā cābhijāyate tiṣṭhati rūpamityatra bhaviturbhāvādanarthantaratvamevaṃ vijñānasyāpi syāt",
    "T07vakobhau:15865": " yadi vijñānādvijñānamutpadyate nātmānaḥ kasmānna nityaṃ tādṛśamevotpadyate na ca kramaniyamenāṅkurakāṇḍapatradivat",
    "T07vakobhau:15866": " sthityanyathātvasya saṃskṛtlakṣaṇatvāt /",
    "T07vakobhau:15867": " eṣa hi saṃskṛtasya svabhāvo yadavaśyaṃ prabandhasyānyathātvaṃ bhavati /",
    "T07vakobhau:15868": " anyathā hi nikāmadhyānasamāhitānāṃ sadṛśakāyacittotpattau prathamakṣaṇaniṃrviśeṣatvāt paścādapi na syāt svayaṃ vyutthānam /",
    "T07vakobhau:15869": " kramo 'pi hi cittānāṃ niyata eva /",
    "T07vakobhau:15870": " yato nūtpattavyaṃ tata eva tasyotpādāt /",
    "T07vakobhau:15871": " tulyākāramapi hi kiñcidutpādane samarthaṃ bhavati /",
    "T07vakobhau:15872": " gotraviśeṣāt /",
    "T07vakobhau:15873": " yadyathā strīcittānantaraṃ yadi tatkāyavidūṣaṇācittamutpannaṃ bhavati tatpatiputrādicittaṃ vā punaśca paścātsaṃtatipariṇatyā strīcittamutpadyate tat samartha bhavati tatkāyavidūṣaṇācittotpādane tatpatiputrādicittotpādane vā /",
    "T07vakobhau:15874": " tadgotratvāt /",
    "T07vakobhau:15875": " anyathā na samartham /",
    "T07vakobhau:15876": " atha punaḥ paryāyeṇa strīcittādvahuvidhaṃ cittamutpannaṃ vahutara māsannataraṃ vā tadevotpadyate",
    "T07vakobhau:15877": " tadbhāvanāyā valīyastvāt /",
    "T07vakobhau:15878": " anyatra tatkālikātkāyabāhyapratyayaviśeṣāt /",
    "T07vakobhau:15879": " saiva balīyasī bhāvanā kasmānnityaṃ na phalati /",
    "T07vakobhau:15880": " sthityanyathātvasya saṃskṛtalakṣaṇatvāt tasya cānyathātvasyānyabhāvanāphalotpattāvānuguṇyāt",
    "T07vakobhau:15881": " etaddhi sarvacittaprakāreṣu diṅmātram /",
    "T07vakobhau:15882": " nirantarakāraṇajñāne tu buddhānāṃ prabhutvam //",
    "T07vakobhau:15883": " evaṃ hyāhuḥ /",
    "T07vakobhau:15884": " sarvākārakāraṇamekasya mayūracandrakasyāpi /",
    "T07vakobhau:15885": " nāsarvajñairjñeyaṃ sarvajñabalaṃ hi tajjñānami\"ti //",
    "T07vakobhau:15886": " prāgevārupiṇāṃ cittabhedānām /",
    "T07vakobhau:15887": " ya eva tvayamekīyastīrthika ātmaprabhavāṃ cittotpattiṃ manyate tasyaivedaṃ sphuṭaṃ codyamāpadyate kasmānna nityaṃ tādṛśamevotpadyate na ca kramaniyamenāṅkurakāṇḍapatrādivaditi /",
    "T07vakobhau:15888": " manaḥsaṃyogaviśeṣāpekṣatvāditi cet /",
    "T07vakobhau:15889": " na /",
    "T07vakobhau:15890": " anyasaṃyogāsiddheḥ /",
    "T07vakobhau:15891": " saṃyoginostu paricchinnatvādaprāptipūrvikā prāptiḥ samyoga iti lakṣaṇavyākhyānāccātmānaḥ paricchedaprasaṅgaḥ",
    "T07vakobhau:15892": " tato manaḥsamcārādātmanaḥ saṃcāraprasaṅgo virāgasya vā /",
    "T07vakobhau:15893": " pradeśasaṃyoga iti cet /",
    "T07vakobhau:15894": " na /",
    "T07vakobhau:15895": " tasyaiva tatpradeśatvāyogāt /",
    "T07vakobhau:15896": " astu vā saṃyogastathāpi nityamaviśiṣṭe manasi kathaṃ saṃyogaviśeṣaḥ /",
    "T07vakobhau:15897": " buddhiviśeṣāpekṣa iti cet /",
    "T07vakobhau:15898": " sa eva paricodyate kathaṃ buddhiviśeṣa iti /",
    "T07vakobhau:15899": " saṃskāraviśeṣāpekṣādātmamanaḥ saṃyogāditi cet /",
    "T07vakobhau:15900": " cittādevāstu saṃskāraviśeṣāpekṣatvāt /",
    "T07vakobhau:15901": " nahi kiñcidātmanaḥ upalabhyate sāmarthmauṣadha kāryasiddhāviva kuhakavaidyaphuḥsvāhānām /",
    "T07vakobhau:15902": " satyātmani tayoḥ saṃyoga iti cet /",
    "T07vakobhau:15903": " vāṅmātram /",
    "T07vakobhau:15904": " āśrayaḥ sa iti cet /",
    "T07vakobhau:15905": " yathā kaḥ kasyāśrayaḥ /",
    "T07vakobhau:15906": " na hi te citravadarādivadādhārye nāpi sa kuḍacyakuṇḍādivadādhāro yuktaḥ /",
    "T07vakobhau:15907": " pratighātiyutadoṣāt naiva sa evamāśrayaḥ /",
    "T07vakobhau:15908": " kathaṃ tarhi /",
    "T07vakobhau:15909": " yathā gandhādīnāṃ pṛthivīti cet /",
    "T07vakobhau:15910": " atiparitoṣitāḥ smaḥ /",
    "T07vakobhau:15911": " idameva hi naḥ pratyāyakaṃ nāstyātmeti /",
    "T07vakobhau:15912": " yathā na gandhādibhyo 'nyā pṛthivīti /",
    "T07vakobhau:15913": " ko hi sa gandhādibhyo 'nyāṃ pṛthivīṃ nirdhārayati /",
    "T07vakobhau:15914": " vyapadeśastu pṛthivyā gandhādaya iti viśeṣaṇārtham /",
    "T07vakobhau:15915": " te hyeva tadākhyā gandhādayo yathā pratīyerannānya iti /",
    "T07vakobhau:15916": " kāṣṭhapratimāyāṃ śarīravyapadeśavat /",
    "T07vakobhau:15917": " satyapi ca saṃskāraviśeṣāpekṣatve kasmānna yugapatsarvajñānotpattiḥ /",
    "T07vakobhau:15918": " yo hi baliṣṭhastenānyeṣāṃ prativandhaḥ /",
    "T07vakobhau:15919": " sa eva valiṣṭhaḥ kasmānnityaṃ na phalati /",
    "T07vakobhau:15920": " yo 'sya nyāyaḥ so 'stu bhāvanāyāḥ /",
    "T07vakobhau:15921": " ātmā tu nirarthakaḥ kalpyate /",
    "T07vakobhau:15922": " avaśyamātmābhyupagantavyaḥ /",
    "T07vakobhau:15923": " smṛtyādīnāṃ guṇapadārthatvāt tasya cārthādavaśyaṃ dravyāśritatvāt teṣāṃ cānyāśrayāyogāditi cet /",
    "T07vakobhau:15924": " na /",
    "T07vakobhau:15925": " na hyeṣāṃ guṇapadārthatvaṃ siddham /",
    "T07vakobhau:15926": " sarvameva no vidyamānaṃ dravya /",
    "T07vakobhau:15927": " \"ṣaṭ dravyāṇi śrāmaṇyaphalānī\"ti vacanāt /",
    "T07vakobhau:15928": " nāpyeṣāṃ dravyāśritatvaṃ siddham /",
    "T07vakobhau:15929": " parīkṣito hyāśrayārthaḥ /",
    "T07vakobhau:15930": " tasmādyatkiñcideva tat /",
    "T07vakobhau:15931": " ātmanyasati kimarthaḥ karmārambhaḥ /",
    "T07vakobhau:15932": " ahaṃ sukhī syāmahaṃ duḥkhī na syāmityevamarthaḥ /",
    "T07vakobhau:15933": " ko 'sāvahaṃ nāma yadviṣayio 'yamahaṅkāraḥ /",
    "T07vakobhau:15934": " skandhaviṣayaḥ /",
    "T07vakobhau:15935": " kathaṃ jñāyate /",
    "T07vakobhau:15936": " teṣu snehāt /",
    "T07vakobhau:15937": " gaurādibuddhibhiḥ sāmānādhikaraṇyāttu /",
    "T07vakobhau:15938": " gauro 'hamahaṃ śyāmaḥ sthūlo 'hamahaṃ kṛśaḥ jīrṇo 'hamahaṃ yuveti gaurādibuddhibhiḥ sāmānādhikaraṇo 'yamahaṅkāro dṛśyate /",
    "T07vakobhau:15939": " na cātmana ete prakārā dṛśyante /",
    "T07vakobhau:15940": " tasmādapi skandheṣvayamiti gamyate /",
    "T07vakobhau:15941": " ātmana upakārake 'pi śarīra ātmopacāro yathā ya evāyaṃ sa evāhaṃ sa evāyaṃ",
    "T07vakobhau:15942": " me bṛtya iti bhavatyupakārake 'pi ātmopacāro natvahaṅkāraḥ /",
    "T07vakobhau:15943": " sati śarīrālambanatve paraśarīrālamvano 'pi kasmānna bhavati /",
    "T07vakobhau:15944": " asaṃvandhāt /",
    "T07vakobhau:15945": " yenaiva hi sahāsya saṃvandhaḥ kāyena cittena vā yatraivāyamahaṅkāra utpadyate nānvatra /",
    "T07vakobhau:15946": " anādau saṃsārra evamabhyāsāt /",
    "T07vakobhau:15947": " kaśca saṃbandhaḥ /",
    "T07vakobhau:15948": " kāryakāraṇabhāvaḥ /",
    "T07vakobhau:15949": " yadyātmā nāsti kasyāyamahaṅkāraḥ /",
    "T07vakobhau:15950": " idaṃ punastadeāyātaṃ \"kimarthaiṣā ṣaṣṭhīti /",
    "T07vakobhau:15951": " yāvadya evāsya hetustasyaivāyami\"ti /",
    "T07vakobhau:15952": " kaścānyo hetuḥ /",
    "T07vakobhau:15953": " pūrvāhaṅkāraparibhāvitaṃ svasaṃtativiṣayaṃ sāvadyaṃ cittam /",
    "T07vakobhau:15954": " asatyātmani ka eṣa sukhito duḥkhito vā /",
    "T07vakobhau:15955": " yasminnāśraye sukhamutpannaṃ duḥkhaṃ vā /",
    "T07vakobhau:15956": " yathā puṣpito vṛkṣaḥ phalitaṃ vanamiti /",
    "T07vakobhau:15957": " kaḥ punaranayorāśrayaḥ /",
    "T07vakobhau:15958": " ṣaḍāyatanam /",
    "T07vakobhau:15959": " yathā kṛtvā tathoktam /",
    "T07vakobhau:15960": " asatyātmani ka eṣāṃ karmaṇāṃ kartā kaśca phalānāṃ bhoktā bhavati /",
    "T07vakobhau:15961": " karteti ka eṣa vāhyarthaḥ /",
    "T07vakobhau:15962": " karotīti kartā /",
    "T07vakobhau:15963": " bhuṅkta iti bhoktā /",
    "T07vakobhau:15964": " paryāya ucyate nārthaḥ /",
    "T07vakobhau:15965": " \"svatantraḥ karte\"ti kartṛ lakṣaṇamācakṣate lākṣaṇikāḥ /",
    "T07vakobhau:15966": " asti punaḥ kvacideva kārye kasyacit svātantryam /",
    "T07vakobhau:15967": " loke dṛṣṭaṃ devadattasya snānāsanagamanādau /",
    "T07vakobhau:15968": " kaḥ punarbhavān devadattamudāharati /",
    "T07vakobhau:15969": " yadyātmānaṃ sa eva sādhyaḥ /",
    "T07vakobhau:15970": " atha pañcaskandhakaṃ sa ev kartā /",
    "T07vakobhau:15971": " trividhaṃ cedaṃ karma kāyavāṅmanaskarma /",
    "T07vakobhau:15972": " tatra kāyakarmaṇi tāvat kāyasya cittaparatantrā vṛttiḥ /",
    "T07vakobhau:15973": " cittasyāpi kāye svakāraṇaparatantrā vṛttistasyāpyevamiti nāsti kasyacit svātantryam /",
    "T07vakobhau:15974": " pratyayaparatantrā hi sarve bhāvāḥ pravartante /",
    "T07vakobhau:15975": " ātmano 'pi ca nirapekṣasyākāraṇatvābhyupagamātra svātantryaṃ sidhyati /",
    "T07vakobhau:15976": " tasmānnaivaṃlakṣaṇam upalabhyate kaścitkartā /",
    "T07vakobhau:15977": " yattu yasya pradhānaṃ kāraṇaṃ tattsya kartetyucyate /",
    "T07vakobhau:15978": " na ca ātmanaḥ kvacidapi kāraṇatvaṃ dṛśyate /",
    "T07vakobhau:15979": " tasmātsa evamapi na kartā yujyate /",
    "T07vakobhau:15980": " smṛtijo hi cchandaḥ cchandajo vitarko vitarkātprayatnaḥ prayatnādvāyustataḥ karmeti kimatrātmā kurute /",
    "T07vakobhau:15981": " phalasyāpica ka upabhogo yamayamātmā kurvannupabhoktā kalpyate /",
    "T07vakobhau:15982": " upalabhiriti cet /",
    "T07vakobhau:15983": " nātmanaḥ upalabdhau sāmarthyaṃ vijñāne pratipedhāt /",
    "T07vakobhau:15984": " asatyātmani kasmādasattvādhiṣṭhānaḥ pāpapuṇyopacayo na bhavati /",
    "T07vakobhau:15985": " vedanādyanāśrayatvāt tadāśrayaśca ṣaḍāyatanaṃ nātmā yathā tathoktam /",
    "T07vakobhau:15986": " kathamasatyātmani venaṣṭātkarmaṇa āyatyāṃ phalotpattiḥ /",
    "T07vakobhau:15987": " ātmanyapi sati kathaṃ vinaṣṭāt karmaṇa āyatyāṃ phalotpattiḥ /",
    "T07vakobhau:15988": " tadāśritāddharmādharmāt /",
    "T07vakobhau:15989": " yathā kaḥkimāśrita ityuktottaraiṣā vāco yuktiḥ /",
    "T07vakobhau:15990": " tasmādanāśritādeva dharmādharmāt bhavatu /",
    "T07vakobhau:15991": " naiva tu vayaṃ vinaṣṭāt karmaṇa āyatyāṃ phalotpattiṃ brūmaḥ /",
    "T07vakobhau:15992": " kiṃ tarhi /",
    "T07vakobhau:15993": " tatsaṃtatipariṇāmaviśeṣādvījaphalavat /",
    "T07vakobhau:15994": " yathā vījātphalamutpadyata ityucyate /",
    "T07vakobhau:15995": " na ca tadvinaṣṭādvījādutpadyate /",
    "T07vakobhau:15996": " nāpyanantarameva /",
    "T07vakobhau:15997": " kiṃ tarhi /",
    "T07vakobhau:15998": " tatsaṃtatipariṇāmaviśeṣādaṅkurakāṇḍapatrādikramaniṣpannāt puṣpāvasānāt /",
    "T07vakobhau:15999": " tat punaḥ puṣpānniṣpannaṃ kasmāttasya vījasya phalamityucyate /",
    "T07vakobhau:16000": " tadāhitaṃ hi tat parayāpuṣpe sāmarthyam /",
    "T07vakobhau:16001": " yadi hi tatpūrvikānnabhaviṣyat tattādṛśasya phalasyotopattau na samarthamabhaviṣyat /",
    "T07vakobhau:16002": " evaṃ karmaṇaḥ phalamutpadyata ityucyate /",
    "T07vakobhau:16003": " na ca tadviniṣṭātkarmaṇa utpadyate nāpyanantarameva /",
    "T07vakobhau:16004": " kiṃ tarhi /",
    "T07vakobhau:16005": " tatsaṃtatipariṇāmaviśeṣāt /",
    "T07vakobhau:16006": " kā punaḥ saṃtatiḥ kaḥ pariṇāmaḥ ko viśeṣaḥ /",
    "T07vakobhau:16007": " yaḥ karmapūrva uttarottaracittapravasaḥ sā saṃtatistasyā anyathotpattiḥ pariṇāmaḥ /",
    "T07vakobhau:16008": " sa punartho 'ntaraṃ phalotpādanasamarthaḥ so 'ntapariṇāmaviśiṣṭatvāt",
    "T07vakobhau:16009": " pariṇamaviśeṣaḥ /",
    "T07vakobhau:16010": " tadyāthā sopādānaṃ maraṇacittaṃ punarbhavasya /",
    "T07vakobhau:16011": " trividhakarmapūrvakatve 'pi yatkarma guru vā bhavatyāsannamabhyastaṃ vā yatkṛtaṃ sāmarthyaṃ dyotyate natvanyasya /",
    "T07vakobhau:16012": " āha ca",
    "T07vakobhau:16013": " \"yat guru yaccāsannaṃ yaccābhyastaṃ kṛtaṃ ca yat /",
    "T07vakobhau:16014": " pūrvaṃ pūrvaṃ pūrvaṃ vīpacyate karmasaṃsāre\" //",
    "T07vakobhau:16015": " tatra vipākahetvāhitaṃ tu vipākaphaladānasāmarthyaṃ vipākaṃ dattvā vinivartate /",
    "T07vakobhau:16016": " sabhāgahetvāhitaṃ tu niṣyandaphaladānasāmarthyaṃ kliṣṭānāṃ pratipakṣodayādvinivartate /",
    "T07vakobhau:16017": " akliṣṭānāṃ cittasaṃtānātyantavinivṛtteryadā parinirvāti /",
    "T07vakobhau:16018": " atha kasmādvipākādvipākāntaraṃ notpadyate vījaphalādiva phalāntaram /",
    "T07vakobhau:16019": " na tāvat dṛṣṭāntena sarvaṃ samānaṃ bhavati /",
    "T07vakobhau:16020": " tatrāpi tu na phalādeva punaḥ phalāntaramutpadyate /",
    "T07vakobhau:16021": " kiṃ tarhi /",
    "T07vakobhau:16022": " viklittiviśeṣajādvikāraviśeṣāt /",
    "T07vakobhau:16023": " yo hi tatra bhūtaprakārāṅkuraṃ nirvartayati sa tasya vījaṃ nānyaḥ /",
    "T07vakobhau:16024": " bhāvinyā tu saṃjñāyā sādṛśyādvā pūrvako 'pi saṃtāno bījamityākhyāyate /",
    "T07vakobhau:16025": " evamihāpi tasmādvipākādyadi sadasaddharmaśravaṇā dipratyayaviśeṣajaḥ kuśalasāsravo 'kuśalo vā cittavikāra utpadyate",
    "T07vakobhau:16026": " tasmātpunarvikārāntaramutpadyate nānyatheti samānametat /",
    "T07vakobhau:16027": " athavā punaretadevaṃ vijñātavyam /",
    "T07vakobhau:16028": " yathā lākṣārasarañjitāt mātuluṅgapuṣpātsaṃtatipariṇāmaviśeṣajaḥ phale raktaḥ keśara upajāyate na ca tasmāt punaranyaḥ evaṃ karmajādvipākāt na punarvipākāntaramiti /",
    "T07vakobhau:16029": " yathāsthūlamidamasmadbuddhigamyaṃ darśitam /",
    "T07vakobhau:16030": " nānāvidhaśaktibhinnaistu karmabhiradhivāsitāḥ saṃtataya etāmavasthāṃ gatā īdṛśaṃ phalamabhinivartayantīti buddhānāmeva viṣayaḥ /",
    "T07vakobhau:16031": " āha khalvapi",
    "T07vakobhau:16032": " \"karma tadbhāvanāṃ tasyā vṛttilābhaṃ tataḥ phalam /",
    "T07vakobhau:16033": " niyamena prajānāti buddhādanyio na sarvathā //",
    "T07vakobhau:16034": " ityetāṃ suvihitahetumārgaśuddhāṃ buddhānāṃ pravacanadharmatāṃ niśamya /",
    "T07vakobhau:16035": " andhānāṃ vividhakudṛṣṭiceṣṭitānāṃ tīrthyānāṃ matamapavidhya yāntyanandhāḥ //",
    "T07vakobhau:16036": " imaṃ hi nirvāṇapuraikavartinīṃ tathāgatādityavacoṃ 'śubhāsvatīm /",
    "T07vakobhau:16037": " nirātmatāmāryasahasravāhitāṃ na mandacakṣurvivṛtāmapīkṣate //",
    "T07vakobhau:16038": " iti diṅmātramevedamupadiṣṭaṃ sumedhasām /",
    "T07vakobhau:16039": " braṇadeśoviṣasyeva svasāmarthyavisarpaṇa iti /",
    "T07vakobhau:16040": " pudgalakośamabhidharmakośabhāṣyaṃ samāptamiti /",
    "T07vakobhau:16041": " kṛtiriyamācāryavasubandhupādānāmiti //",
    "T07vakobhau:16042": " ye dharmahetuprabhavā hetuṃ teṣāṃ tathāgato hyavadat /",
    "T07vakobhau:16043": " teṣāṃ ca yo nirodha evaṃvādī mahāśramaṇaḥ //",
    "T07vakobhau:16044": " devadharmo 'yaṃ pravaramahāyāna sakalatathāgataśāsanadhūrddharasya uttarāpathikapaṇḍitasthaviraśrīlāmāvākasya yadatra puṇyamityādi /",
    "T07vakobhau:16045": " // śubhamastu //"
}