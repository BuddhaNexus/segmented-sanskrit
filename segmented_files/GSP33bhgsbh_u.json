{
  "GSP33bhgsbh_u:0": "BhG 1",
  "GSP33bhgsbh_u:1": "atha arjuna-viṣāda-yogo nāma",
  "GSP33bhgsbh_u:2": "prathamo 'dhyāyaḥ / ==============================",
  "GSP33bhgsbh_u:4": "bhagavat-śaṅkarācārya-kṛta-bhāṣyam",
  "GSP33bhgsbh_u:5": "upodghāṭaḥ oṃ",
  "GSP33bhgsbh_u:7": "nārāyaṇaḥ paro 'vyaktād aṇḍam avyakta-sambhavam /",
  "GSP33bhgsbh_u:8": "aṇḍasyāntas tv ime lokāḥ sapta-dvīpā ca medinī //",
  "GSP33bhgsbh_u:9": "sa bhagavān sṛṣṭvedaṃ jagat /",
  "GSP33bhgsbh_u:10": "tasya ca sthitiṃ cikīrṣuḥ marīḍyādīn agre sṛṣṭvā prajāpatīn pravṛtti-lakṣaṇaṃ dharmaṃ grāhayāmāsa vedoktam /",
  "GSP33bhgsbh_u:11": "tato 'nyān ca sanaka-sanandanādīn utpādya nivṛtti-lakṣaṇaṃ dharmaṃ jñāna-vairāgya-lakṣaṇaṃ grāhayāmāsa /",
  "GSP33bhgsbh_u:12": "dvividho hi vedokto dharmaḥ pravṛtti-lakṣaṇo nivṛtti-lakṣaṇaś ca /",
  "GSP33bhgsbh_u:13": "jagataḥ sthiti-kāraṇam /",
  "GSP33bhgsbh_u:14": "prāṇināṃ sākṣād abhyudaya-niḥśreyasa-hetur yaḥ sa dharmo brāhmaṇādyair varṇibhir āśramibhiś ca śreyo 'rthibhir anuṣṭhīyamānaḥ /",
  "GSP33bhgsbh_u:15": "dīrgheṇa kālena anuṣṭhātṝṇāṃ kāmodbhavād dhīyamāna-viveka-jñāna-hetukena adharmeṇa abhibhūyamāne dharme,",
  "GSP33bhgsbh_u:16": "pravardhamāne ca adharme,",
  "GSP33bhgsbh_u:17": "jagataḥ sthitiṃ paripipālayiṣuḥ sa ādi-kartā nārāyaṇākhyo viṣṇur bhaumasya brahmaṇo brāhmaṇatvasya cābhirakṣaṇārthaṃ",
  "GSP33bhgsbh_u:18": "devakyāṃ vasudevād aṃśena kṛṣṇaḥ kila sambabhūva /",
  "GSP33bhgsbh_u:19": "brāhmaṇatvasya hi rakṣaṇena rakṣitaḥ syād vaidiko dharmaḥ tad-adhīnatvād varṇāśrama-bhedānām /",
  "GSP33bhgsbh_u:20": "sa ca bhagavān jñānaiśvarya-śakti-bala-vīrya-tejobhiḥ sadā sampannas triguṇātmikāṃ vaiṣṇavīṃ svāṃ māyāṃ mūla-prakṛtiṃ vaśīkṛtya,",
  "GSP33bhgsbh_u:21": "ajo 'vyayo bhūtānām īśvaro nitya-śuddha-buddha-mukta-svabhāvo 'pi san,",
  "GSP33bhgsbh_u:22": "sva-māyayā dehavān iva jāta iva ca lokānugrahaṃ kurvan lakṣyate /",
  "GSP33bhgsbh_u:23_0": "sva-prayojanābhāve 'pi bhūtānujighṛkṣayā vaidikaṃ hi dharma-dvayam arjunāya śoka-moha-mahodadhau",
  "GSP33bhgsbh_u:23_1": "nimagnāya upadideśa guṇādhikair hi gṛhīto 'nuṣṭhīyamānaś ca dharmaḥ pracayaṃ gamiṣyatīti /",
  "GSP33bhgsbh_u:24": "taṃ dharmaṃ bhagavatā yathopadiṣṭaṃ veda-vyāsaḥ sarvajño bhagavān gītākhyaiḥ saptabhiḥ śloka-śatair upanibabandha /",
  "GSP33bhgsbh_u:25_0": "tad idaṃ gītā-śāstraṃ samasta-vedārtha-sāra-saṅgraha-bhūtaṃ durvijñayārthaṃ tad-arthāviṣkaraṇāya",
  "GSP33bhgsbh_u:25_1": "anekair vivṛta-pada-padārtha-vākya-vākyārtha-nyāyam api atyanta-viruddhānekārthatvena",
  "GSP33bhgsbh_u:25_2": "laukikair gṛhyamāṇam upalabhyāhaṃ vivekato 'rtha-nirdhāraṇārthaṃ saṃkṣepato vivaraṇaṃ kariṣyāmi /",
  "GSP33bhgsbh_u:26": "tasya asya gītā-śāstrasya saṃkṣepataḥ prayojanaṃ paraṃ niḥśreyasaṃ sa-hetukasya saṃsārasya atyantoparama-lakṣaṇam /",
  "GSP33bhgsbh_u:27": "tac ca sarva-karma-sannyāsa-pūrvakād ātma-jñāna-niṣṭhā-rūpād dharmād bhavati /",
  "GSP33bhgsbh_u:28": "tathā imam eva gītārtha-dharmam uddiśya bhagavataivoktam /",
  "GSP33bhgsbh_u:29": "sa hi dharmaḥ suparyāpto brahmaṇaḥ pada-vedane [Mbh 14.16.12] ity anugītāsu /",
  "GSP33bhgsbh_u:30": "tatraiva coktaṃ - naiva dharmī na cādharmī na caiva hi śubhāśubhī [Mbh 14.19.7],",
  "GSP33bhgsbh_u:31": "yaḥ syād ekāyane līnas tūṣṇīṃ kiṃcid acintayan [Mbh 14.19.1],",
  "GSP33bhgsbh_u:32": "jñānaṃ saṃnyāsa-lakṣaṇam [Mbh 14.43.26] iti ca /",
  "GSP33bhgsbh_u:33": "ihāpi cānte uktam arjunāya - sarva-dharmān parityajya mām ekaṃ śaraṇaṃ vraja [Gītā 18.66] iti /",
  "GSP33bhgsbh_u:34": "abhyudayārtho 'pi yaḥ pravṛtti-lakṣaṇo dharmo varṇān āśramāṃś coddiśya vihitaḥ sa devādi-sthāna-prāpti-hetur api san,",
  "GSP33bhgsbh_u:35": "īśvarārpaṇa-buddhyānuṣṭhīyamānaḥ sattva-śuddhaye bhavati phalābhisandhi-varjitaḥ /",
  "GSP33bhgsbh_u:36": "śuddha-sattvasya ca jñāna-niṣṭhāyogyatā-prāpti-dvāreṇa jñānotpatti-hetutvena ca niḥśreyasa-hetutvam api pratipadyate /",
  "GSP33bhgsbh_u:37": "tathā cemam evārtham abhisandhāya vakṣyati brahmaṇy ādhāya karmāṇi [Gītā 5.10],",
  "GSP33bhgsbh_u:38": "yoginaḥ karma kurvanti saṅgaṃ tyaktvātma-śuddhaye [Gītā 5.11] iti /",
  "GSP33bhgsbh_u:39": "imaṃ dviprakāraṃ dharmaṃ niḥśreyasa-prayojanam /",
  "GSP33bhgsbh_u:40": "paramārtha-tattvaṃ ca vāsudevākhyaṃ para-brahmābhidheya-bhūtaṃ viśeṣataḥ abhivyañjayad viśiṣṭa-prayojana-sambandhābhidheyavad gītā-śāstram /",
  "GSP33bhgsbh_u:41": "yatas tad-artha-vijñānena samasta-puruṣārtha-siddhiḥ /",
  "GSP33bhgsbh_u:42": "ataḥ tad-vivaraṇe yatnaḥ kriyate mayā //",
  "GSP33bhgsbh_u:43": "BhG 1",
  "GSP33bhgsbh_u:44": "dharma-kṣetre kuru-kṣetre samavetā yuyutsavaḥ /",
  "GSP33bhgsbh_u:45": "māmakāḥ pāṇḍavāś caiva kim akurvata saṃjaya //BhG_1.1//",
  "GSP33bhgsbh_u:46": "saṃjaya uvāca",
  "GSP33bhgsbh_u:47": "dṛṣṭvā tu pāṇḍavānīkaṃ vyūḍhaṃ duryodhanas tadā /",
  "GSP33bhgsbh_u:48": "ācāryam upasaṃgamya rājā vacanam abravīt //BhG_1.2//",
  "GSP33bhgsbh_u:49": "paśyaitāṃ pāṇḍu-putrāṇām ācārya mahatīṃ camūm /",
  "GSP33bhgsbh_u:50": "vyūḍhāṃ drupada-putreṇa tava śiṣyeṇa dhīmatā //BhG_1.3//",
  "GSP33bhgsbh_u:51": "atra śūrā maheṣvāsā bhīmārjuna-samā yudhi /",
  "GSP33bhgsbh_u:52": "yuyudhāno virāṭaś ca drupadaś ca mahārathaḥ //BhG_1.4//",
  "GSP33bhgsbh_u:53": "dhṛṣṭaketuś cekitānaḥ kāśirājaś ca vīryavān /",
  "GSP33bhgsbh_u:54": "purujit kuntibhojaś ca śaibyaś ca nara-puṃgavaḥ //BhG_1.5//",
  "GSP33bhgsbh_u:55": "yudhāmanyuś ca vikrānta uttamaujāś ca vīryavān /",
  "GSP33bhgsbh_u:56": "saubhadro draupadeyāś ca sarva eva mahā-rathāḥ //BhG_1.6//",
  "GSP33bhgsbh_u:57": "asmākaṃ tu viśiṣṭā ye tān nibodha dvijottama /",
  "GSP33bhgsbh_u:58": "nāyakā mama sainyasya saṃjñārthaṃ tān bravīmi te //BhG_1.7//",
  "GSP33bhgsbh_u:59": "bhavān bhīṣmaś ca karṇaś ca kṛpaś ca samitiṃjayaḥ /",
  "GSP33bhgsbh_u:60": "aśvatthāmā vikarṇaś ca saumadattir jayadrathaḥ //BhG_1.8//",
  "GSP33bhgsbh_u:61": "anye ca bahavaḥ śūrā mad-arthe tyakta-jīvitāḥ /",
  "GSP33bhgsbh_u:62": "nānā-śastra-praharaṇāḥ sarve yuddha-viśāradāḥ //BhG_1.9//",
  "GSP33bhgsbh_u:63": "aparyāptaṃ tad asmākaṃ balaṃ bhīṣmābhirakṣitam /",
  "GSP33bhgsbh_u:64": "paryāptaṃ tv idam eteṣāṃ balaṃ bhīmābhirakṣitam //BhG_1.10//",
  "GSP33bhgsbh_u:65": "ayaneṣu ca sarveṣu yathā-bhāgam avasthitāḥ /",
  "GSP33bhgsbh_u:66": "bhīṣmam evābhirakṣantu bhavantaḥ sarva eva hi //BhG_1.11//",
  "GSP33bhgsbh_u:67": "tasya saṃjanayan harṣaṃ kuru-vṛddhaḥ pitāmahaḥ /",
  "GSP33bhgsbh_u:68": "siṃha-nādaṃ vinadyoccaiḥ śaṅkhaṃ dadhmau pratāpavān //BhG_1.12//",
  "GSP33bhgsbh_u:69": "tataḥ śaṅkhāś ca bheryaś ca paṇavānaka-gomukhāḥ /",
  "GSP33bhgsbh_u:70": "sahasaivābhyahanyanta sa śabdas tumulo 'bhavat //BhG_1.13//",
  "GSP33bhgsbh_u:71": "tataḥ śvetair hayair yukte mahati syandane sthitau /",
  "GSP33bhgsbh_u:72": "mādhavaḥ pāṇḍavaś caiva divyau śaṅkhau pradadhmatuḥ //BhG_1.14//",
  "GSP33bhgsbh_u:73": "pāñcajanyaṃ hṛṣīkeśo devadattaṃ dhanaṃjayaḥ /",
  "GSP33bhgsbh_u:74": "pauṇḍraṃ dadhmau mahā-śaṅkhaṃ bhīma-karmā vṛkodaraḥ //BhG_1.15//",
  "GSP33bhgsbh_u:75": "ananta-vijayaṃ rājā kuntī-putro yudhiṣṭhiraḥ /",
  "GSP33bhgsbh_u:76": "nakulaḥ sahadevaś ca sughoṣa-maṇipuṣpakau //BhG_1.16//",
  "GSP33bhgsbh_u:77": "kāśyaś ca parameṣvāsaḥ śikhaṇḍī ca mahā-rathaḥ /",
  "GSP33bhgsbh_u:78": "dhṛṣṭadyumno virāṭaś ca sātyakiś cāparājitaḥ //BhG_1.17//",
  "GSP33bhgsbh_u:79": "drupado draupadeyāś ca sarvaśaḥ pṛthivī-pate /",
  "GSP33bhgsbh_u:80": "saubhadraś ca mahābāhuḥ śaṅkhān dadhmuḥ pṛthak pṛthak //BhG_1.18//",
  "GSP33bhgsbh_u:81": "sa ghoṣo dhārtarāṣṭrāṇāṃ hṛdayāni vyadārayat /",
  "GSP33bhgsbh_u:82": "nabhaś ca pṛthivīṃ caiva tumulo vyanunādayan //BhG_1.19//",
  "GSP33bhgsbh_u:83": "atha vyavasthitān dṛṣṭvā dhārtarāṣṭrān kapi-dhvajaḥ /",
  "GSP33bhgsbh_u:84": "pravṛtte śastra-saṃpāte dhanur udyamya pāṇḍavaḥ //BhG_1.20//",
  "GSP33bhgsbh_u:85": "hṛṣīkeśaṃ tadā vākyam idam āha mahī-pate /",
  "GSP33bhgsbh_u:86": "senayor ubhayor madhye rathaṃ sthāpaya me 'cyuta //BhG_1.21//",
  "GSP33bhgsbh_u:87": "yāvad etān nirīkṣe 'haṃ yoddhu-kāmān avasthitān /",
  "GSP33bhgsbh_u:88": "kair mayā saha yoddhavyam asmin raṇa-samudyame //BhG_1.22//",
  "GSP33bhgsbh_u:89": "yotsyamānān avekṣe 'haṃ ya ete 'tra samāgatāḥ /",
  "GSP33bhgsbh_u:90": "dhārtarāṣṭrasya durbuddher yuddhe priya-cikīrṣavaḥ //BhG_1.23//",
  "GSP33bhgsbh_u:91": "evam ukto hṛṣīkeśo guḍākeśena bhārata /",
  "GSP33bhgsbh_u:92": "senayor ubhayor madhye sthāpayitvā rathottamam //BhG_1.24//",
  "GSP33bhgsbh_u:93": "bhīṣma-droṇa-pramukhataḥ sarveṣāṃ ca mahīkṣitām /",
  "GSP33bhgsbh_u:94": "uvāca pārtha paśyaitān samavetān kurūn iti //BhG_1.25//",
  "GSP33bhgsbh_u:95": "tatrāpaśyat sthitān pārthaḥ pitṝn atha pitāmahān /",
  "GSP33bhgsbh_u:96": "ācāryān mātulān bhrātṝn putrān pautrān sakhīṃs tathā //BhG_1.26//",
  "GSP33bhgsbh_u:97": "śvaśurān suhṛdaś caiva senayor ubhayor api /",
  "GSP33bhgsbh_u:98": "tān samīkṣya sa kaunteyaḥ sarvān bandhūn avasthitān //BhG_1.27//",
  "GSP33bhgsbh_u:99": "kṛpayā parayāviṣṭo viṣīdann idam abravīt /",
  "GSP33bhgsbh_u:100": "dṛṣṭvemaṃ svajanaṃ kṛṣṇa yuyutsuṃ samupasthitam //BhG_1.28//",
  "GSP33bhgsbh_u:101": "sīdanti mama gātrāṇi mukhaṃ ca pariśuṣyati /",
  "GSP33bhgsbh_u:102": "vepathuś ca śarīre me romaharṣaś ca jāyate //BhG_1.29//",
  "GSP33bhgsbh_u:103": "gāṇḍīvaṃ sraṃsate hastāt tvak caiva paridahyate /",
  "GSP33bhgsbh_u:104": "na ca śaknomy avasthātuṃ bhramatīva ca me manaḥ //BhG_1.30//",
  "GSP33bhgsbh_u:105": "nimittāni ca paśyāmi viparītāni keśava /",
  "GSP33bhgsbh_u:106": "na ca śreyo 'nupaśyāmi hatvā svajanam āhave //BhG_1.31//",
  "GSP33bhgsbh_u:107": "na kāṅkṣe vijayaṃ kṛṣṇa na ca rājyaṃ sukhāni ca /",
  "GSP33bhgsbh_u:108": "kiṃ no rājyena govinda kiṃ bhogair jīvitena vā //BhG_1.32//",
  "GSP33bhgsbh_u:109": "yeṣām arthe kāṅkṣitaṃ no rājyaṃ bhogāḥ sukhāni ca /",
  "GSP33bhgsbh_u:110": "ta ime 'vasthitā yuddhe prāṇāṃs tyaktvā dhanāni ca //BhG_1.33//",
  "GSP33bhgsbh_u:111": "ācāryāḥ pitaraḥ putrās tathaiva ca pitāmahāḥ /",
  "GSP33bhgsbh_u:112": "mātulāḥ śvaśurāḥ pautrāḥ śyālāḥ saṃbandhinas tathā //BhG_1.34//",
  "GSP33bhgsbh_u:113": "etān na hantum icchāmi ghnato 'pi madhusūdana /",
  "GSP33bhgsbh_u:114": "api trailokya-rājyasya hetoḥ kiṃ nu mahī-kṛte //BhG_1.35//",
  "GSP33bhgsbh_u:115": "nihatya dhārtarāṣṭrān naḥ kā prītiḥ syāj janārdana /",
  "GSP33bhgsbh_u:116": "pāpam evāśrayed asmān hatvaitān ātatāyinaḥ //BhG_1.36//",
  "GSP33bhgsbh_u:117": "tasmān nārhā vayaṃ hantuṃ dhārtarāṣṭrān sva-bāndhavān /",
  "GSP33bhgsbh_u:118": "svajanaṃ hi kathaṃ hatvā sukhinaḥ syāma mādhava //BhG_1.37//",
  "GSP33bhgsbh_u:119": "yady apy ete na paśyanti lobhopahata-cetasaḥ /",
  "GSP33bhgsbh_u:120": "kula-kṣaya-kṛtaṃ doṣaṃ mitra-drohe ca pātakam //BhG_1.38//",
  "GSP33bhgsbh_u:121": "kathaṃ na jñeyam asmābhiḥ pāpād asmān nivartitum /",
  "GSP33bhgsbh_u:122": "kula-kṣaya-kṛtaṃ doṣaṃ prapaśyadbhir janārdana //BhG_1.39//",
  "GSP33bhgsbh_u:123": "kula-kṣaye praṇaśyanti kula-dharmāḥ sanātanāḥ /",
  "GSP33bhgsbh_u:124": "dharme naṣṭe kulaṃ kṛtsnam adharmo 'bhibhavaty uta //BhG_1.40//",
  "GSP33bhgsbh_u:125": "adharmābhibhavāt kṛṣṇa praduṣyanti kula-striyaḥ /",
  "GSP33bhgsbh_u:126": "strīṣu duṣṭāsu vārṣṇeya jāyate varṇa-saṃkaraḥ //BhG_1.41//",
  "GSP33bhgsbh_u:127": "saṃkaro narakāyaiva kula-ghnānāṃ kulasya ca /",
  "GSP33bhgsbh_u:128": "patanti pitaro hy eṣāṃ lupta-piṇḍodaka-kriyāḥ //BhG_1.42//",
  "GSP33bhgsbh_u:129": "doṣair etaiḥ kula-ghnānāṃ varṇa-saṃkara-kārakaiḥ /",
  "GSP33bhgsbh_u:130": "utsādyante jāti-dharmāḥ kula-dharmāś ca śāśvatāḥ //BhG_1.43//",
  "GSP33bhgsbh_u:131": "utsanna-kula-dharmāṇāṃ manuṣyāṇāṃ janārdana /",
  "GSP33bhgsbh_u:132": "narake niyataṃ vāso bhavatīty anuśuśruma //BhG_1.44//",
  "GSP33bhgsbh_u:133": "aho bata mahat pāpaṃ kartuṃ vyavasitā vayam /",
  "GSP33bhgsbh_u:134": "yad rājya-sukha-lobhena hantuṃ svajanam udyatāḥ //BhG_1.45//",
  "GSP33bhgsbh_u:135": "yadi mām apratīkāram aśastraṃ śastra-pāṇayaḥ /",
  "GSP33bhgsbh_u:136": "dhārtarāṣṭrā raṇe hanyus tan me kṣemataraṃ bhavet //BhG_1.46//",
  "GSP33bhgsbh_u:137": "evam uktvārjunaḥ saṃkhye rathopastha upāviśat /",
  "GSP33bhgsbh_u:138": "visṛjya saśaraṃ cāpaṃ śoka-saṃvigna-mānasaḥ //BhG_1.47//",
  "GSP33bhgsbh_u:139": "iti śaṅkarācārya-kṛte gītā-bhāṣye prathamo 'dhyāyaḥ //1//",
  "GSP33bhgsbh_u:142": "BhG 2",
  "GSP33bhgsbh_u:143": "dvitīyo 'dhyāyaḥ",
  "GSP33bhgsbh_u:144": "saṃjaya uvāca",
  "GSP33bhgsbh_u:145": "taṃ tathā kṛpayāviṣṭam aśrupūrṇākulekṣaṇam /",
  "GSP33bhgsbh_u:146": "viṣīdantam idaṃ vākyam uvāca madhusūdanaḥ //BhG_2.1//",
  "GSP33bhgsbh_u:147": "kutas tvā kaśmalam idaṃ viṣame samupasthitam /",
  "GSP33bhgsbh_u:148": "anārya-juṣṭam asvargyam akīrti-karam arjuna //BhG_2.2//",
  "GSP33bhgsbh_u:149": "klaibyaṃ mā sma gamaḥ pārtha naitat tvayy upapadyate /",
  "GSP33bhgsbh_u:150": "kṣudraṃ hṛdaya-daurbalyaṃ tyaktvottiṣṭha paraṃtapa //BhG_2.3//",
  "GSP33bhgsbh_u:151": "kathaṃ bhīṣmam ahaṃ saṃkhye droṇaṃ ca madhusūdana /",
  "GSP33bhgsbh_u:152": "iṣubhiḥ pratiyotsyāmi pūjārhāv arisūdana //BhG_2.4//",
  "GSP33bhgsbh_u:153": "gurūn ahatvā hi mahānubhāvāñ",
  "GSP33bhgsbh_u:154": "śreyo bhoktuṃ bhaikṣyam apīha loke /",
  "GSP33bhgsbh_u:155": "hatvārtha-kāmāṃs tu gurūn ihaiva",
  "GSP33bhgsbh_u:156": "bhuñjīya bhogān rudhira-pradigdhān //BhG_2.5//",
  "GSP33bhgsbh_u:157": "na caitad vidmaḥ kataran no garīyo",
  "GSP33bhgsbh_u:158": "yad vā jayema yadi vā no jayeyuḥ /",
  "GSP33bhgsbh_u:159": "yān eva hatvā na jijīviṣāmas",
  "GSP33bhgsbh_u:160": "te 'vasthitāḥ pramukhe dhārtarāṣṭrāḥ //BhG_2.6//",
  "GSP33bhgsbh_u:161": "kārpaṇya-doṣopahata-svabhāvaḥ",
  "GSP33bhgsbh_u:162": "pṛcchāmi tvāṃ dharma-saṃmūḍha-cetāḥ /",
  "GSP33bhgsbh_u:163": "yac chreyaḥ syān niścitaṃ brūhi tan me",
  "GSP33bhgsbh_u:164": "śiṣyas te 'haṃ śādhi māṃ tvāṃ prapannam //BhG_2.7//",
  "GSP33bhgsbh_u:165": "na hi prapaśyāmi mamāpanudyād",
  "GSP33bhgsbh_u:166": "yac chokam ucchoṣaṇam indriyāṇām /",
  "GSP33bhgsbh_u:167": "avāpya bhūmāv asapatnam ṛddhaṃ",
  "GSP33bhgsbh_u:168": "rājyaṃ surāṇām api cādhipatyam //BhG_2.8//",
  "GSP33bhgsbh_u:169": "saṃjaya uvāca",
  "GSP33bhgsbh_u:170": "evam uktvā hṛṣīkeśaṃ guḍākeśaḥ parantapaḥ /",
  "GSP33bhgsbh_u:171": "na yotsya iti govindam uktvā tūṣṇīṃ babhūva ha //BhG_2.9//",
  "GSP33bhgsbh_u:172": "tam uvāca hṛṣīkeśaḥ prahasann iva bhārata /",
  "GSP33bhgsbh_u:173": "senayor ubhayor madhye viṣīdantam idaṃ vacaḥ //BhG_2.10//",
  "GSP33bhgsbh_u:174_0": "atra ca dṛṣṭvā tu pāṇḍavānīkam ity ārabhya yāvat na yotsya iti govindam uktvā tūṣṇīṃ",
  "GSP33bhgsbh_u:174_1": "babhūva ha ity etad-antaḥ prāṇināṃ śoka-mohādi-saṃsāra-bīja-bhūta-doṣodbhava-kāraṇa-pradarśanārthatvena",
  "GSP33bhgsbh_u:174_2": "vyākhyeyo granthaḥ /",
  "GSP33bhgsbh_u:175_0": "tathā hi -- arjunena rājya-guru-putra-mitra-suhṛt-svajana-saṃbandhi-bāndhaveṣu aham",
  "GSP33bhgsbh_u:175_1": "eteṣām mamaite ity evaṃ bhrānti-pratyaya-nimitta-sneha-vicchedādi-nimittau ātmanaḥ",
  "GSP33bhgsbh_u:175_2": "śoka-mohau pradarśitau /",
  "GSP33bhgsbh_u:176": "kathaṃ bhīṣmam ahaṃ saṃkhye ity ādinā /",
  "GSP33bhgsbh_u:177": "śoka-mohābhyāṃ hy abhibhūta-viveka-vijñānaḥ svata eva kṣatra-dharme yuddhe pravṛtto 'pi tasmād yuddhād upararāma /",
  "GSP33bhgsbh_u:178": "para-dharmaṃ ca bhikṣā-jīvanādikaṃ kartuṃ pravavṛte /",
  "GSP33bhgsbh_u:179": "tathā ca sarva-prāṇināṃ śoka-mohādi-doṣāviṣṭa-cetasāṃ svabhāvata eva svadharma-parityāgaḥ pratiṣiddha-sevā ca syāt /",
  "GSP33bhgsbh_u:180": "sva-dharme pravṛttānām",
  "GSP33bhgsbh_u:181": "api teṣāṃ vāṅ-manaḥ-kāyādīnāṃ pravṛttiḥ phalābhisaṃdhi-pūrvikaiva sāhaṃkārā ca bhavati /",
  "GSP33bhgsbh_u:182": "tatraivaṃ sati dharmādharmopacayād iṣṭāniṣṭa-janma-sukha-duḥkhādi-prāpti-lakṣaṇaḥ saṃsāro 'nuparato bhavati /",
  "GSP33bhgsbh_u:183": "ity ataḥ saṃsāra-bīja-bhūtau śoka-mohau /",
  "GSP33bhgsbh_u:184": "tayoś ca sarva-karma-saṃnyāsa-pūrvakād ātma-jñānāt nānyato nivṛttir iti tad-upadidikṣuḥ sarva-lokānugrahārtham arjunaṃ nimittīkṛtya āha bhagavān vāsudevaḥ--- aśocyān ityādi /",
  "GSP33bhgsbh_u:185": "atra kecid āhuḥ-sarva-karma-saṃnyāsa-pūrvakād ātma-jñāna-niṣṭhā-mātrād eva kevalāt kaivalyaṃ na prāpyata eva /",
  "GSP33bhgsbh_u:186": "kiṃ tarhi ? agnihotrādi-śrauta-smārta-karma-sahitāt jñānāt kaivalya-prāptir iti sarvāsu gītāsu niścito 'rtha iti /",
  "GSP33bhgsbh_u:187": "jñāpakaṃ cāhur asyārthasya --",
  "GSP33bhgsbh_u:188": "atha cet tvam imaṃ dharmyaṃ saṃgrāmaṃ na kariṣyasi [Gītā 2.33] karmaṇy evādhikāras te [Gītā 2.47],",
  "GSP33bhgsbh_u:189": "kuru karmaiva tasmāt tvam [Gītā 4.15] ity ādi /",
  "GSP33bhgsbh_u:190": "hiṃsādi-yuktatvāt vaidikaṃ karma adharmāya itīyam apy āśaṅkā na kāryā /",
  "GSP33bhgsbh_u:191": "katham ? kṣātraṃ karma yuddha-lakṣaṇaṃ guru-bhrātṛ-putrādi-hiṃsā-lakṣaṇam atyantaṃ krūram api sva-dharma iti kṛtvā nādharmāya /",
  "GSP33bhgsbh_u:192_0": "tad-akaraṇe ca tataḥ sva-dharmaṃ kīrtiṃ ca hitvā pāpam avāpsyasi [Gītā 2.33] iti",
  "GSP33bhgsbh_u:192_1": "bruvatā yāvaj jīvādi-śruti-coditānāṃ paśv-ādi-hiṃsā-lakṣaṇānāṃ ca karmaṇāṃ prāg eva",
  "GSP33bhgsbh_u:192_2": "nādharmatvam iti suniścitam uktaṃ bhavati -- iti /",
  "GSP33bhgsbh_u:193": "tad asat / jñāna-karma-niṣṭhayor vibhāga-vacanād buddhi-dvayāśrayayoḥ /",
  "GSP33bhgsbh_u:194": "aśocyān ity ādinā bhagavatā yāvat svadharmam api cāvekṣya ity etad-antena granthena yat-paramārthātma-tattva-nirūpaṇaṃ kṛtam,",
  "GSP33bhgsbh_u:195": "tat sāṃkhyam /",
  "GSP33bhgsbh_u:196": "tad-viṣayā buddhir ātmano janmādi-ṣaḍ-vikriyābhāvād akartā ātmeti prakaraṇārtha-nirūpaṇād yā jāyate,",
  "GSP33bhgsbh_u:197": "sā sāṃkhya-buddhiḥ /",
  "GSP33bhgsbh_u:198": "sā yeṣāṃ jñāninām ucitā bhavati,",
  "GSP33bhgsbh_u:199": "te sāṃkhyāḥ /",
  "GSP33bhgsbh_u:200": "etasyā buddher janmanaḥ prāk ātmano dehādivyatiriktatvakartṛtvabhoktṛtvabhoktṛtvādyapekṣo dharmādharma-viveka-pūrvako mokṣa-sādhanānuṣṭhāna-lakṣaṇo yogaḥ /",
  "GSP33bhgsbh_u:201": "tad-viṣayā buddhiḥ yoga-buddhiḥ /",
  "GSP33bhgsbh_u:202": "sā yeṣāṃ karmiṇām ucitā bhavati te yoginaḥ /",
  "GSP33bhgsbh_u:203": "tathā ca bhagavatā vibhakte dve buddhī nirdiṣṭe eṣā te 'bhihitā sāṃkhye buddhir yoge tv imāṃ śṛṇu iti / tayoś",
  "GSP33bhgsbh_u:204": "ca sāṃkhya-buddhy-āśrayāṃ jñāna-yogena niṣṭhāṃ sāṃkhyānāṃ vibhaktāṃ vakṣyati purā vedātmanā mayā proktā iti /",
  "GSP33bhgsbh_u:205": "tathā ca yoga-buddhy-āśrayāṃ karma-yogena niṣṭhāṃ vibhaktāṃ vakṣyati - karma-yogena yoginām iti /",
  "GSP33bhgsbh_u:206_0": "evaṃ sāṃkhya-buddhiṃ yoga-buddhiṃ ca āśritya dve niṣṭhe vibhakte bhagavataiva ukte",
  "GSP33bhgsbh_u:206_1": "jñāna-karmaṇoḥ kartṛtvākartṛtvaikatvānekatva-buddhy-āśrayayoḥ yugapad-eka-puruṣāśrayatvāsaṃbhavaṃ paśyatā /",
  "GSP33bhgsbh_u:207_0": "yathā etad-vibhāga-vacanam tathaiva darśitaṃ śātapathīye brāhmaṇe - etam eva pravrājino",
  "GSP33bhgsbh_u:207_1": "lokam icchanto brāhmaṇāḥ pravrajanti [BAU 4.4.22] iti sarva-karma-saṃnyāsaṃ vidhāya",
  "GSP33bhgsbh_u:207_2": "tac-cheṣeṇa kiṃ prajayā kariṣyāmo yeṣāṃ no 'yam ātmāyaṃ lokaḥ [BAU 4.4.22] iti /",
  "GSP33bhgsbh_u:208": "tatraiva ca prāg dāra-parigrahāt puruṣa ātmo prākṛto dharma-jijñāsottara-kālaṃ",
  "GSP33bhgsbh_u:209": "loka-traya-sādhanam /",
  "GSP33bhgsbh_u:210": "putraṃ, dvi-prakāraṃ ca vittaṃ mānuṣaṃ dvi-prakāraṃ ca /",
  "GSP33bhgsbh_u:211": "tatra mānuṣaṃ karma-rūpaṃ pitṛ-loka-prāpti-sādhanaṃ vidyāṃ ca daivaṃ vittaṃ deva-loka-prāpti-sādhanam /",
  "GSP33bhgsbh_u:212": "so 'kāmayata [BAU 1.4.17] iti avidyā-kāmavata eva sarvāṇi karmāṇi śrautādīni darśitāni /",
  "GSP33bhgsbh_u:213": "tebhyo vyutthāya,",
  "GSP33bhgsbh_u:214": "pravrajanti [BAU 4.4.22] iti vyutthānam ātmānam eva lokam icchato 'kāmasya vihitam /",
  "GSP33bhgsbh_u:215": "tad etad vibhāga-vacanam anupapannaṃ syād yadi śrauta-karma-jñānayoḥ samuccayo 'bhipretaḥ syād bhagavataḥ /",
  "GSP33bhgsbh_u:216": "na cārjunasya praśna upapanno bhavati jyāyasī cet karmaṇas te [Gītā 3.1] ity ādiḥ /",
  "GSP33bhgsbh_u:217_0": "eka-puruṣānuṣṭheyatvāsaṃbhavaṃ buddhi-karmaṇoḥ bhagavatā pūrvam anuktaṃ katham arjuno",
  "GSP33bhgsbh_u:217_1": "'śrutaṃ buddhā ca karmaṇo jyāyastvaṃ bhagavaty adhyāropayen mṛṣaiva jyāyasī cet karmaṇas",
  "GSP33bhgsbh_u:217_2": "te matā buddhiḥ iti /",
  "GSP33bhgsbh_u:218": "kiṃ ca -- yadi buddhi-karmaṇoḥ sarveṣāṃ samuccaya uktaḥ syāt arjunasyāpi sa ukta eveti,",
  "GSP33bhgsbh_u:219": "yac chrāya etayor ekaṃ tan me brūhi suniścitam iti katham ubhayor upadeśe sati anyatara-viṣaya eva praśnaḥ syāt ?",
  "GSP33bhgsbh_u:220": "na hi pitta-praśamanārthinaḥ vaidyena madhuraṃ śītalaṃ ca bhoktavyam ity upadiṣṭe tayor anyatarat-pitta-praśamana-kāraṇaṃ brūhi iti praśnaḥ saṃbhavati /",
  "GSP33bhgsbh_u:221": "athārjunasya bhagavad-ukta-vacanārtha-vivekānavadhāraṇa-nimittaḥ praśnaḥ kalpyeta,",
  "GSP33bhgsbh_u:222": "tathāpi bhagavatā praśnānurūpaṃ prativacanaṃ deyam -- mayā buddhi-karmaṇoḥ samuccaya uktaḥ kim artham itthaṃ tvaṃ bhrānto 'si -- iti /",
  "GSP33bhgsbh_u:223": "na tu punaḥ prativacanam ananurūpaṃ pṛṣṭād anyad eva dve niṣṭhā mayā purā proktā iti vaktuṃ yuktam /",
  "GSP33bhgsbh_u:224": "nāpi smārtenaiva karmaṇā buddheḥ samuccaye abhiprete vibhāga-vacanādi sarvam upapananam /",
  "GSP33bhgsbh_u:225": "kiṃ ca -- kṣatriyasya yuddhaṃ smārtaṃ karma sva-dharma iti jānataḥ tat kiṃ karmaṇi ghoro māṃ niyojayasi ity upālambho 'nupapannaḥ /",
  "GSP33bhgsbh_u:226": "tasmād gītā-śāstre īṣan-mātreṇāpi śrautena smārtena vā karmaṇā ātma-jñānasya samuccayo na kenacid darśayituṃ śakyaḥ /",
  "GSP33bhgsbh_u:227": "yasya tv ajñānāt rāgādi-doṣato vā karmaṇi pravṛttasya yajñena dānena tapasā vā viśuddha-sattvasya jñānam utpannaṃ paramārtha-tattva-viṣayam ekam evedaṃ sarvaṃ brahma akartṛ ca iti,",
  "GSP33bhgsbh_u:228": "tasya karmaṇi karma-prayojane ca nivṛtte 'pi loka-saṃgrahārthaṃ yatna-pūrvaṃ yathā pravṛttiḥ,",
  "GSP33bhgsbh_u:229": "tathaiva pravṛttasya yat pravṛtti-rūpaṃ dṛśyate na tat karma yena buddheḥ samuccayaḥ syāt /",
  "GSP33bhgsbh_u:230": "yathā bhagavato vāsudevasya kṣatra-dharma-ceṣṭitaṃ na jñānena samuccīyate puruṣārtha-siddhaye,",
  "GSP33bhgsbh_u:231": "tadvat tat-phalābhisaṃdhy-ahaṃkārābhāvasya tulyatvād viduṣaḥ /",
  "GSP33bhgsbh_u:232": "tattvavin nāhaṃ karomīti manyate,",
  "GSP33bhgsbh_u:233": "na ca tat-phalam abhisandhatte /",
  "GSP33bhgsbh_u:234": "yathā ca svargādi-kāmārthino 'gnihotrādi-karma-lakṣaṇa-dharmānuṣṭhānāya",
  "GSP33bhgsbh_u:235": "āhitāgneḥ kāmye eva agnihotrādau pravṛttasya sāmi kṛte vinaṣṭā 'pi kāme tad eva agnihotrādy-anutiṣṭhato 'pi na tat-kāmyam agnihotrādi bhavati /",
  "GSP33bhgsbh_u:236": "tathā ca darśayati bhagavān - kurvann api na lipyate na karoti na lipyate iti tatra tatra //",
  "GSP33bhgsbh_u:237": "yac ca pūrvaiḥ pūrvataraṃ kṛtam karmaṇaiva hi saṃsiddhim āsthitā janakādayaḥ iti,",
  "GSP33bhgsbh_u:238": "tat tu pravibhajya vijñeyam /",
  "GSP33bhgsbh_u:239": "tat katham ? yadi tāvat pūrve janakādayaḥ tattva-vido 'pi pravṛtta-karmāṇaḥ syuḥ,",
  "GSP33bhgsbh_u:240": "te loka-saṃgrahārtham guṇā guṇeṣu vartante iti jñānenaiva saṃsiddhim āsthitāḥ,",
  "GSP33bhgsbh_u:241": "karma-saṃnyāse prāpte 'pi karmaṇā sahaiva saṃsiddhim āsthitāḥ,",
  "GSP33bhgsbh_u:242": "na karma-saṃnyāsaṃ kṛtavanta ity arthaḥ /",
  "GSP33bhgsbh_u:243": "atha na te tattva-vidaḥ /",
  "GSP33bhgsbh_u:244": "īśvara-samarpitena karmaṇā sādhana-bhūtena saṃsiddhiṃ sattva-śuddhim,",
  "GSP33bhgsbh_u:245": "jñānotpatti-lakṣaṇāṃ vā saṃsiddhim,",
  "GSP33bhgsbh_u:246": "āsthitā janakādaya iti vyākhyeyam /",
  "GSP33bhgsbh_u:247": "etam evārthaṃ vakṣyati bhagavān sattva-śuddhaye karma kurvanti iti /",
  "GSP33bhgsbh_u:248": "sva-karmaṇā tam abhyarcya siddhiṃ vindati mānavaḥ ity uktvā siddhiṃ prāptasya punar-jñāna-niṣṭhāṃ vakṣyati -- siddhiṃ prāpto yathā brahma ity ādinā //",
  "GSP33bhgsbh_u:249": "tasmād gītā-śāstre kevalād eva tattva-jñānān mokṣa-prāptiḥ na karma-samuccitāt iti niścito 'rthaḥ /",
  "GSP33bhgsbh_u:250": "yathā cāyam arthaḥ,",
  "GSP33bhgsbh_u:251": "tathā prakaraṇaśo vibhajya tatra tatra darśayiṣyāmaḥ //",
  "GSP33bhgsbh_u:252_0": "tatraiva dharma-saṃmūḍha-cetaso mithyā-jñānavato mahati śoka-sāgare nimagnasya arjunasya",
  "GSP33bhgsbh_u:252_1": "anyatrātma-jñānād uddharaṇam apaśyan bhagavān vāsudevaḥ tataḥ kṛpayā arjunam uddidhārayiṣuḥ",
  "GSP33bhgsbh_u:252_2": "ātma-jñānāyāvatārayann āha -",
  "GSP33bhgsbh_u:253": "śrī-bhagavān uvāca",
  "GSP33bhgsbh_u:254": "aśocyān anvaśocas tvaṃ prajñā-vādāṃś ca bhāṣase /",
  "GSP33bhgsbh_u:255": "gatāsūn agatāsūṃś ca nānuśocanti paṇḍitāḥ //BhG_2.11//",
  "GSP33bhgsbh_u:256": "na śocyā aśocyāḥ bhīṣma-droṇādayaḥ /",
  "GSP33bhgsbh_u:257": "sad-vṛttatvāt paramārtha-svarūpeṇa ca nityatvāt,",
  "GSP33bhgsbh_u:258": "tān aśocyān anvaśoco 'nuśocitavān asi te mriyante man-nimittam,",
  "GSP33bhgsbh_u:259": "ahaṃ tair vinābhūtaḥ kiṃ kariṣyāmi rājya-sukhādinā iti /",
  "GSP33bhgsbh_u:260": "tvaṃ prajñā-vādān prajñāvatāṃ buddhimatāṃ vādāṃś ca vacanāni ca bhāṣase /",
  "GSP33bhgsbh_u:261": "tad etat mauḍhyaṃ pāṇḍityaṃ ca viruddham ātmani darśayasi unmatta iva ity abhiprāyaḥ /",
  "GSP33bhgsbh_u:262": "yasmāt gatāsūn gata-prāṇān mṛtān,",
  "GSP33bhgsbh_u:263": "agatāsūn agata-prāṇān jīvataś ca",
  "GSP33bhgsbh_u:264": "nānuśocanti paṇḍitāḥ ātmajñāḥ /",
  "GSP33bhgsbh_u:265": "paṇḍā ātma-viṣayā buddhir yeṣāṃ te hi paṇḍitāḥ,",
  "GSP33bhgsbh_u:266": "pāṇḍityaṃ nirvidya [BAU 3.5.1] iti śruteḥ /",
  "GSP33bhgsbh_u:267": "paramārthatas tu tān nityān aśocyān anuśocasi,",
  "GSP33bhgsbh_u:268": "ato mūḍho 'si ity abhiprāyaḥ //BhGS_2.11// ==============================",
  "GSP33bhgsbh_u:270": "kutas te aśocyāḥ ?",
  "GSP33bhgsbh_u:271": "yato nityāḥ / katham ?",
  "GSP33bhgsbh_u:272": "na tv evāhaṃ jātu nāsaṃ na tvaṃ neme janādhipāḥ /",
  "GSP33bhgsbh_u:273": "na caiva na bhaviṣyāmaḥ sarve vayam ataḥ param //BhG_2.12//",
  "GSP33bhgsbh_u:274": "na tv eva jātu kadācid ahaṃ nāsam kintv āsam eva /",
  "GSP33bhgsbh_u:275": "atīteṣu dehotpatti-vināśeṣu ghaṭādiṣu viyad iva nitya eva aham āsam ity abhiprāyaḥ /",
  "GSP33bhgsbh_u:276": "tathā na tvaṃ nāsīḥ,",
  "GSP33bhgsbh_u:277": "kintv āsīr eva /",
  "GSP33bhgsbh_u:278": "tathā neme janādhipā āsan kintv āsann eva /",
  "GSP33bhgsbh_u:279": "tathā na caiva na bhaviṣyāmaḥ,",
  "GSP33bhgsbh_u:280": "kintu bhaviṣyāma eva,",
  "GSP33bhgsbh_u:281": "sarve vayam ato 'smād deha-vināśāt param uttara-kāle 'pi /",
  "GSP33bhgsbh_u:282": "triṣv api kāleṣu nityā ātma-svarūpeṇa ity arthaḥ /",
  "GSP33bhgsbh_u:283": "dehābhedānuvṛttyā bahu-vacanam,",
  "GSP33bhgsbh_u:284": "nātma-bhedābhiprāyeṇa //BhGS_2.12// ==============================",
  "GSP33bhgsbh_u:286": "tatra katham iva nitya ātmeti dṛṣṭāntam āha -",
  "GSP33bhgsbh_u:287": "dehino 'smin yathā dehe kaumāraṃ yauvanaṃ jarā /",
  "GSP33bhgsbh_u:288": "tathā dehāntara-prāptir dhīras tatra na muhyati //BhG_2.13//",
  "GSP33bhgsbh_u:289": "deho 'sya astīti dehī,",
  "GSP33bhgsbh_u:290": "tasya dehino dehavataḥ ātmano 'smin vartamāne dehā yathā yena prakāreṇa kaumāraṃ kumāra-bhāvo bālyāvasthā,",
  "GSP33bhgsbh_u:291": "yauvanaṃ yūno bhāvo madhyamāvasthā,",
  "GSP33bhgsbh_u:292": "jarā vayo-hāniḥ jīrṇāvasthā,",
  "GSP33bhgsbh_u:293": "ity etāḥ tisro 'vasthāḥ anyonya-vilakṣaṇāḥ /",
  "GSP33bhgsbh_u:294": "tāsāṃ prathamāvasthā-nāśe na nāśaḥ,",
  "GSP33bhgsbh_u:295": "dvitīyāvasthopajane na upajana ātmanaḥ /",
  "GSP33bhgsbh_u:296": "kiṃ tarhi ?avikriyasyaiva dvitīya-tṛtīyāvasthā-prāptiḥ ātmano dṛṣṭā /",
  "GSP33bhgsbh_u:297": "tathā tadvad eva dehād anyo deho dehāntaram,",
  "GSP33bhgsbh_u:298": "tasya prāptiḥ dehāntara-prāptiḥ avikriyasyaiva ātmana ity arthaḥ /",
  "GSP33bhgsbh_u:299": "dhīro dhīmān tatraivaṃ sati na muhyati na moham āpadyate //BhGS_2.13// ==============================",
  "GSP33bhgsbh_u:301": "yadyapy ātma-vināśa-nimitto moho na saṃbhavati nitya ātmā iti vijānataḥ,",
  "GSP33bhgsbh_u:302": "tathāpi śītoṣṇa-sukha-duḥkha-prāpti-nimitto moho laukiko dṛśyate,",
  "GSP33bhgsbh_u:303": "sukha-viyoga-nimitto moho duḥkha-saṃyoga-nimitta ca śokaḥ /",
  "GSP33bhgsbh_u:304": "ity etad arjunasya vacanam āśaṅkaya bhagavān āha -",
  "GSP33bhgsbh_u:305": "mātrā-sparśās tu kaunteya śītoṣṇa-sukha-duḥkhadāḥ /",
  "GSP33bhgsbh_u:306": "āgamāpāyino 'nityās tāṃs titikṣasva bhārata //BhG_2.14//",
  "GSP33bhgsbh_u:307": "mātrā ābhiḥ mīyante śabdādaya iti śrotrādīni indriyāṇi /",
  "GSP33bhgsbh_u:308": "mātrāṇāṃ sparśāḥ śabdādibhiḥ saṃyogāḥ /",
  "GSP33bhgsbh_u:309": "te śītoṣṇasukha-duḥkha-dāḥ śītam uṣṇaṃ sukhaṃ duḥkhaṃ ca prayacchantīti /",
  "GSP33bhgsbh_u:310": "athavā spṛśyanta iti sparśā viṣayāḥ śabdādayaḥ /",
  "GSP33bhgsbh_u:311": "mātrāś ca sparśāś ca śītoṣṇa-sukha-duḥkha-dāḥ /",
  "GSP33bhgsbh_u:312": "śītaṃ kadācit sukhaṃ kadācit duḥkham /",
  "GSP33bhgsbh_u:313": "tathā uṣṇam api aniyata-svarūpam /",
  "GSP33bhgsbh_u:314": "sukha-duḥkhe punaḥ niyata-rūpe yato na vyabhicarataḥ /",
  "GSP33bhgsbh_u:315": "atas tābhyāṃ pṛthak śītoṣṇayoḥ grahaṇam /",
  "GSP33bhgsbh_u:316": "yasmāt te mātrā-sparśādayaḥ āgamāpāyinaḥ āgamāpāyaśīlāḥ tasmāt anityāḥ /",
  "GSP33bhgsbh_u:317": "ataḥ tān śītoṣṇādīn titikṣasva prasahasva /",
  "GSP33bhgsbh_u:318": "teṣu harṣaṃ viṣādaṃ vā mā kārṣīḥ ity arthaḥ //BhGS_2.14// ==============================",
  "GSP33bhgsbh_u:320": "śītoṣṇādīn sahataḥ kiṃ syād iti śṛṇu ---",
  "GSP33bhgsbh_u:321": "yaṃ hi na vyathayanty ete puruṣaṃ puruṣarṣabha /",
  "GSP33bhgsbh_u:322": "sama-duḥkha-sukhaṃ dhīraṃ so 'mṛtatvāya kalpate //BhG_2.15//",
  "GSP33bhgsbh_u:323_0": "yaṃ hi puruṣaṃ same duḥkha-sukhe yasya taṃ sama-duḥkha-sukhaṃ sukha-duḥkha-prāptau",
  "GSP33bhgsbh_u:323_1": "harṣa-viṣāda-rahitaṃ dhīraṃ dhīmantaṃ na vyathayanti na cālayanti nityātma-darśanāt",
  "GSP33bhgsbh_u:323_2": "ete yathoktāḥ śītoṣṇādayaḥ,",
  "GSP33bhgsbh_u:324": "sa nityātma-svarūpa-darśa-niṣṭho dvandva-sahiṣṇuḥ amṛtatvāya amṛta-bhāvāya mokṣāyety arthaḥ kalpate samartho bhavati //BhGS_2.15// ==============================",
  "GSP33bhgsbh_u:326": "itaś ca śoka-mohau akṛtvā śītoṣṇādi-sahanaṃ yuktam, yasmāt ---",
  "GSP33bhgsbh_u:327": "nāsato vidyate bhāvo nābhāvo vidyate sataḥ /",
  "GSP33bhgsbh_u:328": "ubhayor api dṛṣṭo 'ntas tv anayos tattva-darśibhiḥ //BhG_2.16//",
  "GSP33bhgsbh_u:329": "na asato 'vidyamānasya śītoṣṇādeḥ sa-kāraṇasya na vidyate nāsti bhāvo bhavanam astitā //",
  "GSP33bhgsbh_u:330": "na hi śītoṣṇādi sa-kāraṇaṃ pramāṇair nirūpyamāṇaṃ vastu sambhavati /",
  "GSP33bhgsbh_u:331": "vikāro hi saḥ,",
  "GSP33bhgsbh_u:332": "vikāraś ca vyabhicarati /",
  "GSP33bhgsbh_u:333": "yathā ghaṭādi-saṃsthānaṃ cakṣuṣā nirūpyamāṇaṃ mṛd-vyatirekeṇānupalabdher asat /",
  "GSP33bhgsbh_u:334": "tathā sarvo vikāraḥ kāraṇa-vyatirekeṇānupalabdher asat /",
  "GSP33bhgsbh_u:335": "janma-pradhvaṃsābhyāṃ prāg ūrdhvaṃ cānupalabdheḥ /",
  "GSP33bhgsbh_u:336": "kāryasya ghaṭādeḥ mṛd-ādi-kāraṇasya ca tat-kāraṇa-vyatirekeṇānupalabdher asattvam //",
  "GSP33bhgsbh_u:337": "tad-asattve sarvābhāva-prasaṅga iti cet, na /",
  "GSP33bhgsbh_u:338": "sarvatra buddhi-dvayopalabdheḥ,",
  "GSP33bhgsbh_u:339": "sad-buddhir asad-buddhir iti /",
  "GSP33bhgsbh_u:340": "yad-viṣayā buddhir na vyabhicarati, tat sat /",
  "GSP33bhgsbh_u:341": "yad-viṣayā vyabhicarati, tad asat /",
  "GSP33bhgsbh_u:342": "iti sad-asad-vibhāge buddhi-tantre sthite /",
  "GSP33bhgsbh_u:343": "sarvatra dve buddhī sarvair upalabhyete samānādhikaraṇe na nīlotpalavat,",
  "GSP33bhgsbh_u:344": "san ghaṭaḥ san paṭaḥ,",
  "GSP33bhgsbh_u:345": "san hastī iti /",
  "GSP33bhgsbh_u:346": "evaṃ sarvatra /",
  "GSP33bhgsbh_u:347": "tayor buddhyoḥ ghaṭādi-buddhir vyabhicarati /",
  "GSP33bhgsbh_u:348": "tathā ca darśitam /",
  "GSP33bhgsbh_u:349": "na tu sad-buddhiḥ /",
  "GSP33bhgsbh_u:350": "tasmāt ghaṭādi-buddhi-viṣayo 'san,",
  "GSP33bhgsbh_u:351": "vyabhicārāt /",
  "GSP33bhgsbh_u:352": "na tu sad-buddhi-viṣayaḥ,",
  "GSP33bhgsbh_u:353": "avyabhicārāt //",
  "GSP33bhgsbh_u:354": "ghaṭe vinaṣṭe ghaṭa-buddhau vyabhicarantyāṃ sad-buddhir api vyabhicaratīti cet na /",
  "GSP33bhgsbh_u:355": "paṭād evapi sad-buddhi-darśanāt /",
  "GSP33bhgsbh_u:356": "viśeṣaṇa-viṣayaiva sā sad-buddhiḥ /",
  "GSP33bhgsbh_u:357": "sad-buddhivat ghaṭa-buddhir api ghaṭāntarā dṛśyata iti cet, na /",
  "GSP33bhgsbh_u:358": "paṭādau adarśanāt //",
  "GSP33bhgsbh_u:359": "sad-buddhir api naṣṭe ghaṭe na dṛśyata iti cet, na /",
  "GSP33bhgsbh_u:360": "viśeṣyābhāvāt /",
  "GSP33bhgsbh_u:361": "sad-buddhir viśeṣaṇa-viṣayā satī viśeṣyābhāve viśeṣaṇānupapattau kiṃ-viṣayā syāt ?",
  "GSP33bhgsbh_u:362": "na tu punaḥ sad-buddheḥ viṣayābhāvāt //",
  "GSP33bhgsbh_u:363": "ekādhikaraṇatvaṃ ghaṭādi-viśeṣyābhāve na yuktam iti cet, na /",
  "GSP33bhgsbh_u:364": "idam udakam iti marīcy-ādau anyatarābhāve 'pi sāmānādhikaraṇya-darśanāt //",
  "GSP33bhgsbh_u:365": "tasmād dehāder dvandvasya ca sa-kāraṇasya asato na vidyate bhāva iti /",
  "GSP33bhgsbh_u:366": "tathā sataś ca ātmano 'bhāvo 'vidyamānatā na vidyate,",
  "GSP33bhgsbh_u:367": "sarvatrāvyabhicārāt ity avocāma //",
  "GSP33bhgsbh_u:368": "evam ātmānātmanoḥ sad-asatoḥ ubhayor api dṛṣṭaḥ upalabdho 'nto nirṇayaḥ sat sad eva,",
  "GSP33bhgsbh_u:369": "asat asad eveti,",
  "GSP33bhgsbh_u:370": "tv anayoḥ yathoktayoḥ tattva-darśibhiḥ /",
  "GSP33bhgsbh_u:371": "tad iti sarva-nāma sarvaṃ ca brahma,",
  "GSP33bhgsbh_u:372": "tasya nāma tad iti,",
  "GSP33bhgsbh_u:373": "tad-bhāvas tattvam,",
  "GSP33bhgsbh_u:374": "brahmaṇo yāthātmyam /",
  "GSP33bhgsbh_u:375": "tad draṣṭuṃ śīlaṃ yeṣāṃ te tattva-darśinaḥ,",
  "GSP33bhgsbh_u:376": "tais tattva-darśibhiḥ /",
  "GSP33bhgsbh_u:377_0": "tvam api tattva-darśināṃ dṛṣṭim āśritya śokaṃ mohaṃ ca hitvā śītoṣṇādīni niyatāniyata-rūpāṇi",
  "GSP33bhgsbh_u:377_1": "dvandvāni vikāro 'yam asann eva marīci-jalavan mithyāvabhāsate iti manasi niścitya",
  "GSP33bhgsbh_u:377_2": "titikṣasva ity abhiprāyaḥ //BhGS_2.16 // ==============================",
  "GSP33bhgsbh_u:379": "kiṃ punas tat yat sad eva sarvadaiva astīti / ucyate ---",
  "GSP33bhgsbh_u:380": "avināśi tu tad viddhi yena sarvam idaṃ tatam /",
  "GSP33bhgsbh_u:381": "vināśam avyayasyāsya na kaścit kartum arhati //BhG_2.17//",
  "GSP33bhgsbh_u:382": "avināśi na vinaṣṭuṃ śīlaṃ yasyeti /",
  "GSP33bhgsbh_u:383": "tu-śabdo 'sato viśeṣaṇārthaḥ /",
  "GSP33bhgsbh_u:384": "tat viddhi vijānīhi /",
  "GSP33bhgsbh_u:385": "kim ? yena sarvam idaṃ jagat tataṃ vyāptaṃ sad-ākhyena brahmaṇā sākāśam,",
  "GSP33bhgsbh_u:386": "ākāśenaiva ghaṭādayaḥ /",
  "GSP33bhgsbh_u:387": "vināśam adarśanam abhāvam /",
  "GSP33bhgsbh_u:388": "avyayasya na vyeti upacayāpacayau na yāti iti avyayaṃ tasya avyayasya /",
  "GSP33bhgsbh_u:389": "naitat sadākhyaṃ brahma svena rūpeṇa vyeti vyabhicarati,",
  "GSP33bhgsbh_u:390": "niravayavatvāt, dehādivat /",
  "GSP33bhgsbh_u:391": "nāpy ātmīyena,",
  "GSP33bhgsbh_u:392": "ātmīyābhāvāt /",
  "GSP33bhgsbh_u:393": "yathā devadatto dhana-hānyā vyeti,",
  "GSP33bhgsbh_u:394": "na tu evaṃ brahma vyeti /",
  "GSP33bhgsbh_u:395": "ato 'vyayasya asya brahmaṇaḥ vināśaṃ na kaścit kartum arhati,",
  "GSP33bhgsbh_u:396": "na kaścit atmānaṃ vināśayituṃ śaknoti īśvaro 'pi /",
  "GSP33bhgsbh_u:397": "ātmā hi brahma,",
  "GSP33bhgsbh_u:398": "svātmani ca kriyāvirodhāt //BhGS_2.17// ==============================",
  "GSP33bhgsbh_u:400": "kiṃ punas tad asat yat svātma-sattāṃ vyabhicaratīti, ucyate -",
  "GSP33bhgsbh_u:401": "antavanta ime dehā nityasyoktāḥ śarīriṇaḥ /",
  "GSP33bhgsbh_u:402": "anāśino 'prameyasya tasmād yudhyasva bhārata //BhG_2.18//",
  "GSP33bhgsbh_u:403": "antaḥ vināśaḥ vidyate yeṣāṃ te antavantaḥ /",
  "GSP33bhgsbh_u:404": "yathā mṛgatṛṣṇikādau sad-buddhiḥ anuvṛttā pramāṇanirūpaṇānte vicchidyate,",
  "GSP33bhgsbh_u:405": "sa tasya antaḥ /",
  "GSP33bhgsbh_u:406": "tathā ime dehāḥ svapnamāyādehādivaca antavantaḥ nityasya śarīriṇaḥ śarīravato 'nāśino 'prameyarya ātmano 'ntavanta iti uktāḥ vivekibhirity arthaḥ /",
  "GSP33bhgsbh_u:407": "nityasya anāśinaḥ iti na punaruktam /",
  "GSP33bhgsbh_u:408": "nityatvasya dvividhatvāt lokā, nāśasya ca /",
  "GSP33bhgsbh_u:409": "yathā deho bhasmībhūto 'darśanaṃ gato naṣṭa ucyate /",
  "GSP33bhgsbh_u:410": "vidyamāno 'pi yathā anyathā pariṇato vyādhyādi-yukto jāto naṣṭa ucyate /",
  "GSP33bhgsbh_u:411": "tatra nityasya ṭh anāśinaḥ iti dvividhenāpi nāśena asaṃbandho 'syety arthaḥ /",
  "GSP33bhgsbh_u:412": "anyathā pṛthivyādivad api nityatvaṃ syāt ātmanaḥ /",
  "GSP33bhgsbh_u:413": "tat mā bhūditi nityasya anāśinaḥ ityāha /",
  "GSP33bhgsbh_u:414": "aprameyamya na prameyasya pratyakṣādi-pramāṇaiḥ aparicchādyasyety arthaḥ //",
  "GSP33bhgsbh_u:415": "nanu āgamena ātmā paricchidyate,",
  "GSP33bhgsbh_u:416": "pratyakṣādinā ca pūrvam / na /",
  "GSP33bhgsbh_u:418": "ātmanaḥ svataḥsiddhatvāt /",
  "GSP33bhgsbh_u:419": "sirā hi ātmani pramātari pramitsoḥ pramāṇānveṣaṇā bhavati /",
  "GSP33bhgsbh_u:420": "na hi pūrvam itthamaham iti ātmānamapramāya pa cāt prameyaparicchādāya pravartate /",
  "GSP33bhgsbh_u:421": "na hi ātmā nāma kasyacit aprasiddho bhavati /",
  "GSP33bhgsbh_u:422": "śāstraṃ tu antyaṃ pramāṇam atad-dharmādhyāropaṇa-mātra-nivartakatvena pramāṇatvam ātmanaḥ pratipadyate,",
  "GSP33bhgsbh_u:423": "na hy ajñātārthajñāpakatvena /",
  "GSP33bhgsbh_u:424": "tathā ca śrutiḥ --- yat sākṣād aparokṣād brahma ya ātmā sarvāntaraḥ [BAU 3.4.1] iti /",
  "GSP33bhgsbh_u:425": "yasmād evaṃ nityo 'vikriyaś cātmā tasmād yudhyasva,",
  "GSP33bhgsbh_u:426": "yuddhād uparamaṃ mā kārṣīḥ ity arthaḥ /",
  "GSP33bhgsbh_u:427": "na hy atra yuddha-kartavyatā vidhīyate,",
  "GSP33bhgsbh_u:428": "yuddhe pravṛtta eva hi asau śoka-moha-pratibaddhaḥ tūṣṇīm āste /",
  "GSP33bhgsbh_u:429": "ataḥ tasya pratibandhāpanayana-mātraṃ bhagavatā kriyate /",
  "GSP33bhgsbh_u:430": "tasmād yudhyasva iti anuvāda-mātram, na vidhiḥ //BhGS_2.18// ==============================",
  "GSP33bhgsbh_u:432": "śoka-mohādi-saṃsāra-kāraṇa-nivṛtty-arthaṃ gītā-śāstram,",
  "GSP33bhgsbh_u:433": "na pravartakam ity etasyārthasya sākṣi-bhūte ṛcau ānināya bhagavān /",
  "GSP33bhgsbh_u:434": "yat tu manyase yuddhā bhīṣmādayo mayā hanyante aham eva teṣāṃ hantā iti,",
  "GSP33bhgsbh_u:435": "eṣā buddhir mṛṣaiva te / katham ?",
  "GSP33bhgsbh_u:436": "ya enaṃ vetti hantāraṃ yaś cainaṃ manyate hatam /",
  "GSP33bhgsbh_u:437": "ubhau tau na vijānīto nāyaṃ hanti na hanyate //BhG_2.19//",
  "GSP33bhgsbh_u:438": "ya enaṃ prakṛtaṃ dehinaṃ vetti vijānāti hantāraṃ hanana-kriyāyāḥ kartāraṃ ya ca enam anyo manyate hataṃ deha-hananena hato 'ham iti hanana-kriyāyāḥ karma-bhūtam /",
  "GSP33bhgsbh_u:439": "tau ubhau na vijānītaḥ na jñātavantau avivekena ātmānam /",
  "GSP33bhgsbh_u:440": "hantā ahaṃ, hato 'smy aham iti deha-hananena ātmānam ahaṃ pratyaya-viṣayaṃ yau vijānītaḥ tau ātma-svarūpānabhijñau ity arthaḥ /",
  "GSP33bhgsbh_u:441": "yasmāt na ayam atmā hanti na hanana-kriyāyāḥ kartā bhavati,",
  "GSP33bhgsbh_u:442": "na ca hanyate na ca karma bhavatīty arthaḥ,",
  "GSP33bhgsbh_u:443": "avikriyatvāt //BhGS_2.19// ==============================",
  "GSP33bhgsbh_u:445": "katham avikriya ātmeti dvitīyo mantraḥ --",
  "GSP33bhgsbh_u:446": "na jāyate mriyate vā kadācin",
  "GSP33bhgsbh_u:447": "nāyaṃ bhūtvā bhavitā vā na bhūyaḥ /",
  "GSP33bhgsbh_u:448": "ajo nityaḥ śāśvato 'yaṃ purāṇo",
  "GSP33bhgsbh_u:449": "na hanyate hanyamāne śarīre //BhG_2.20//",
  "GSP33bhgsbh_u:450": "na jāyate notpadyate,",
  "GSP33bhgsbh_u:451": "jani-lakṣaṇā vastu-vikriyā na ātmano vidyate ity arthaḥ /",
  "GSP33bhgsbh_u:452": "tathā na mriyate vā /",
  "GSP33bhgsbh_u:453": "vā-śabdaḥ cārthe /",
  "GSP33bhgsbh_u:454": "na mriyate ca iti antyā vināśa-lakṣaṇā vikriyā pratiṣidhyate /",
  "GSP33bhgsbh_u:455": "kadācic chabdaḥ sarva-vikriyā-pratiṣedhaiḥ saṃbadhyate -- na kadācit jāyate,",
  "GSP33bhgsbh_u:456": "na kadācit mriyate, ity evam /",
  "GSP33bhgsbh_u:457": "yasmāt ayam ātmā bhūtvā bhavana-kriyām anubhūya paścāt abhavitā abhāvaṃ gantā na bhūyaḥ punaḥ,",
  "GSP33bhgsbh_u:458": "tasmāt na mriyate /",
  "GSP33bhgsbh_u:459": "yo hi bhūtvā na bhavitā sa mriyata ity ucyate lokā /",
  "GSP33bhgsbh_u:460": "vā-śabdāt na-śabdāc ca ayam ātmā abhūtvā vā bhavitā dehavat na bhūyaḥ /",
  "GSP33bhgsbh_u:461": "tasmāt na jāyate /",
  "GSP33bhgsbh_u:462": "yo hi abhūtvā bhavitā sa jāyata ity ucyate /",
  "GSP33bhgsbh_u:463": "naivam ātmā /",
  "GSP33bhgsbh_u:464": "ato na jāyate /",
  "GSP33bhgsbh_u:465": "yasmād evaṃ tasmāt ajaḥ,",
  "GSP33bhgsbh_u:466": "yasmāt na mriyate tasmāt nityaś ca /",
  "GSP33bhgsbh_u:467": "yadyapi ādy-antayor vikriyayoḥ pratiṣedhe sarvā vikriyāḥ pratiṣiddhā bhavanti,",
  "GSP33bhgsbh_u:468": "tathāpi madhya-bhāvinīnāṃ vikriyāṇāṃ sva-śabdair eva pratiṣedhaḥ kartavyo 'nuktānām api yauvanādi-samasta-vikriyāṇāṃ pratiṣedho yathā syāt ity āha-- śāśvata ity ādinā /",
  "GSP33bhgsbh_u:469": "śāśvata iti apakṣaya-lakṣaṇā vikriyā pratiṣidhyate /",
  "GSP33bhgsbh_u:470": "śaśvad-bhavaḥ śāśvataḥ /",
  "GSP33bhgsbh_u:471": "na apakṣīyate svarūpeṇa,",
  "GSP33bhgsbh_u:472": "niravayavatvāt /",
  "GSP33bhgsbh_u:473": "nāpi guṇa-kṣayeṇa apakṣayaḥ,",
  "GSP33bhgsbh_u:474": "nirguṇatvāt /",
  "GSP33bhgsbh_u:475": "apakṣaya-viparītāpi vṛddhi-lakṣaṇā vikriyā pratiṣidhyate --- purāṇa iti /",
  "GSP33bhgsbh_u:476": "yo hi avayavāgamena upacīyate sa vardhate abhinava iti ca ucyate /",
  "GSP33bhgsbh_u:477": "ayaṃ tu ātmā niravayavatvāt purāpi nava eveti purāṇaḥ na vardhate ity arthaḥ /",
  "GSP33bhgsbh_u:478": "tathā na hanyate /",
  "GSP33bhgsbh_u:479": "hantiḥ atra vipariṇāmārthe draṣṭavyo 'punaruktatāyai /",
  "GSP33bhgsbh_u:480": "na vipariṇamyate ity arthaḥ /",
  "GSP33bhgsbh_u:481": "hanyamāne vipariṇamyamāne 'pi śarīrāḥ /",
  "GSP33bhgsbh_u:482": "asmin mantre ṣaḍ-bhāva-vikārā laukika-vastu-vikriyā ātmani pratiṣidhyante /",
  "GSP33bhgsbh_u:483": "sarva-prakāra-vikriyā-rahita ātmā iti vākyārthaḥ /",
  "GSP33bhgsbh_u:484": "yasmād evaṃ tasmāt ubhau tau na vijānītaḥ iti pūrveṇa mantreṇa asya saṃbandhaḥ //BhGS_2.20// ==============================",
  "GSP33bhgsbh_u:486": "ya enaṃ vetti hantāram ityanena mantreṇa hanana-kriyāyāḥ kartā karma ca na bhavati iti pratijñāya,",
  "GSP33bhgsbh_u:487": "na jāyate ity anena avikriyatvaṃ hetum uktvā pratijñātārtham upasaṃharati--",
  "GSP33bhgsbh_u:488": "vedāvināśinaṃ nityaṃ ya enam ajam avyayam /",
  "GSP33bhgsbh_u:489": "kathaṃ sa puruṣaḥ pārtha kaṃ ghātayati hanti kam //BhG_2.21//",
  "GSP33bhgsbh_u:490": "veda vijānāti avināśinam antya-bhāva-vikāra-rahitaṃ nityaṃ vipariṇāma-rahitaṃ yo veda iti saṃbandhaḥ /",
  "GSP33bhgsbh_u:491": "enaṃ pūrveṇa matreṇokta-lakṣaṇam ajaṃ janma-rahitam avyayam apakṣaya-rahitaṃ kathaṃ kena prakāreṇa sa vidvān puruṣo 'dhikṛtaḥ hanti hanana-kriyāṃ karoti,",
  "GSP33bhgsbh_u:492": "kathaṃ vā ghātayati hantāraṃ prayojayati /",
  "GSP33bhgsbh_u:493": "na kathaṃcit kaṃcit hanti,",
  "GSP33bhgsbh_u:494": "na kathaṃcit kaṃcit ghātayati iti ubhayatra ākṣepaḥ evārthaḥ praśnārthāsaṃbhavāt /",
  "GSP33bhgsbh_u:495": "hetv-arthasya ca avikriyatvasya tulyatvāt viduṣaḥ sarva-karma-pratiṣedha eva prakaraṇārtho 'bhipreto bhagavatā /",
  "GSP33bhgsbh_u:496": "hantes tu ākṣepaḥ udāharaṇārthatvena kathitaḥ /",
  "GSP33bhgsbh_u:497": "viduṣaḥ kaṃ karmāsaṃbhave hetu-viśeṣaṃ paśyan karmāṇy ākṣipati bhagavān kathaṃ sa puruṣaḥ iti /",
  "GSP33bhgsbh_u:498": "nanu ukta evātmano 'vikriyatvaṃ sarva-karmāsaṃbhava-kāraṇa-viśeṣaḥ /",
  "GSP33bhgsbh_u:499": "satyam uktaḥ /",
  "GSP33bhgsbh_u:500": "na tu sa kāraṇa-viśeṣaḥ,",
  "GSP33bhgsbh_u:501": "anyatvāt viduṣo 'vikriyād ātmanaḥ /",
  "GSP33bhgsbh_u:502": "na hi avikriyaṃ sthāṇuṃ viditavataḥ karma na saṃbhavati iti cet, na /",
  "GSP33bhgsbh_u:503": "viduṣaḥ ātmatvāt /",
  "GSP33bhgsbh_u:504": "na dehādi-saṃghātasya vidvattā /",
  "GSP33bhgsbh_u:505": "ataḥ pāriśeṣyāt asaṃhata ātmā vidvān avikriyaḥ iti tasya viduṣaḥ karmāsaṃbhavāt ākṣepo yuktaḥ kathaṃ sa puruṣaḥ iti /",
  "GSP33bhgsbh_u:506": "yathā buddhyādy āhṛtasya śabdādy-arthasya avikriya eva san buddhi-vṛtty-aviveka-vijñānena avidyayā upalabdhā ātmā kalpyate,",
  "GSP33bhgsbh_u:507": "evam eva ātmānātma-viveka-jñānena buddhi-vṛttyā vidyā asatya-rūpayaiva paramārthato 'vikriya eva ātmā vidvān ucyate /",
  "GSP33bhgsbh_u:508": "viduṣaḥ karmāsaṃbhava-vacanāt yāni karmāṇi śāstreṇa vidhīyante tāni aviduṣo vihitāni iti bhagavato niścayo 'vagamyate //",
  "GSP33bhgsbh_u:509": "nanu vidyāpi aviduṣa eva vidhīyate,",
  "GSP33bhgsbh_u:510": "vidita-vidyasya piṣṭa-peṣaṇavat vidyā-vidhānānarthakyāt /",
  "GSP33bhgsbh_u:511": "tatra aviduṣaḥ karmāṇi vidhīyante na viduṣaḥ iti viśeṣo nopapadyate iti cet, na /",
  "GSP33bhgsbh_u:512": "anuṣṭheyasya bhāvābhāva-viśeṣopapatteḥ /",
  "GSP33bhgsbh_u:513": "agnihotrādi-vidhy-artha-jñānottara-kālam agnihotrādi-karma aneka-sādhanopasaṃhāra-pūrvakam anuṣṭheyaṃ kartā aham,",
  "GSP33bhgsbh_u:514": "mama kartavyam ity evaṃ prakāra-vijñānavato 'viduṣaḥ yathā anuṣṭheyaṃ bhavati,",
  "GSP33bhgsbh_u:515": "na tu tathā na jāyate ity ādy ātma-svarupa-vidhy-artha-jñānottara-kāla-bhāvi kiṃcid anuṣṭheyaṃ bhavati /",
  "GSP33bhgsbh_u:516": "kintu nāhaṃ kartā,",
  "GSP33bhgsbh_u:517": "nāhaṃ bhoktā ity ādy ātmaikatvākartṛtvādi-viṣaya-jñānāt nānyad utpadyate iti eṣa viśeṣa upapadyate /",
  "GSP33bhgsbh_u:518": "yaḥ punaḥ kartā aham iti vetti ātmānam,",
  "GSP33bhgsbh_u:519": "tasya mama idaṃ kartavyam iti avaśyaṃbhāvinī buddhiḥ syāt /",
  "GSP33bhgsbh_u:520": "tad-apekṣayā so 'dhikriyate",
  "GSP33bhgsbh_u:521": "iti taṃ prati karmāṇi saṃbhavanti /",
  "GSP33bhgsbh_u:522": "sa ca avidvān ubhau tau na vijānītaḥ iti vacanāt viśeṣitasya ca viduṣaḥ karmākṣepa-vacanāt kathaṃ sa puruṣaḥ iti /",
  "GSP33bhgsbh_u:523": "tasmāt viśeṣitasya avikriyātma-darśinaḥ viduṣaḥ mumukṣo ca sarva-karma-saṃnyāse eva adhikāraḥ /",
  "GSP33bhgsbh_u:524": "ata eva bhagavān nārāyaṇaḥ sāṃkhyān viduṣo 'viduṣa ca karmiṇaḥ pravibhajya dve niṣṭhe grāhayati-jñāna-yogena sāṃkhyānāṃ karma-yogena yoginām iti /",
  "GSP33bhgsbh_u:525": "tathā ca putrāya āha bhagavān vyāsaḥ - dvāv imāv atha panthānau [MahāŚā 241.6] ity ādi /",
  "GSP33bhgsbh_u:526": "tathā ca kriyā-pathaś caiva purastāt paścāt saṃnyāsaś ca iti /",
  "GSP33bhgsbh_u:527": "etam eva vibhāgaṃ punaḥ punar darśayiṣyati bhagavān --- atattvavit ahaṃkāra-vimūḍhātmā kartāham iti manyate,",
  "GSP33bhgsbh_u:528": "tattvavit tu,",
  "GSP33bhgsbh_u:529": "nāhaṃ karomi iti /",
  "GSP33bhgsbh_u:530": "tathā ca sarva-karmāṇi manasā saṃnyasyāste ityādi //",
  "GSP33bhgsbh_u:531": "tatra kecit paṇḍitaṃ-manyā vadanti --- janmādi-ṣaḍ-bhāva-vikriyā-rahito 'vikriyo 'kartā eko 'ham ātmā iti na kasyacit jñānam utpadyate,",
  "GSP33bhgsbh_u:532": "yasmin sati sarva-karma-saṃnyāsaḥ upadiśyate iti /",
  "GSP33bhgsbh_u:533": "tan na /",
  "GSP33bhgsbh_u:534": "na jāyate ityādi śāstropadeśānarthakya-prasaṅgāt /",
  "GSP33bhgsbh_u:535": "yathā ca śāstropadeśa-sāmarthyāt dharmādharmāstitva-vijñānaṃ kartuś ca dehāntara-saṃbandha-vijñānam utpadyate,",
  "GSP33bhgsbh_u:536": "tathā śāstrāt tasyaiva ātmano 'vikriyatvākartṛtvaikatvādi-vijñānaṃ kasmāt notpadyate iti praṣṭavyāḥ te /",
  "GSP33bhgsbh_u:537": "karaṇāgocaratvāt iti cet, na /",
  "GSP33bhgsbh_u:538": "manasaivānudraṣṭavyam [BAU 4.4.19] iti śruteḥ /",
  "GSP33bhgsbh_u:539": "śāstrācāryopadeśa-śama-damādi-saṃskṛtaṃ mana ātma-darśane karaṇam /",
  "GSP33bhgsbh_u:540": "tathā ca tad adhigamāya anumāne āgame ca sati jñānaṃ notpadyata iti sāhasa-mātram etat /",
  "GSP33bhgsbh_u:541": "jñānaṃ ca utpadyamānaṃ tad-viparītam ajñānam avaśyaṃ bādhate ity abhyupagantavyam",
  "GSP33bhgsbh_u:542": "/ tac ca ajñānaṃ darśitam hantā aham,",
  "GSP33bhgsbh_u:543": "hato 'smi iti ubhau tau na vijānīta iti /",
  "GSP33bhgsbh_u:544": "atra ca ātmanaḥ hanana-kriyāyāḥ kartṛtvaṃ karmatvaṃ hetu-kartṛtvaṃ ca ajñāna-kṛtaṃ darśitam /",
  "GSP33bhgsbh_u:545": "tac ca sarva-kriyāsv api samānaṃ kartṛtvādeḥ avidyā-kṛtatvam avikriyatvāt ātmanaḥ /",
  "GSP33bhgsbh_u:546": "vikriyāvān hi kartā ātmanaḥ karma-bhūtam anyaṃ prayojayati kuru iti /",
  "GSP33bhgsbh_u:547": "tad etat aviśeṣeṇa viduṣaḥ sarva-kriyāsu kartṛtvaṃ hetu-kartṛtvaṃ ca pratiṣedhati bhagavān vāsudevo viduṣaḥ karmādhikārābhāva-pradarśanārthaṃ vedāvināśinaṃ,",
  "GSP33bhgsbh_u:548": "kathaṃ sa puruṣaḥ ity ādinā /",
  "GSP33bhgsbh_u:549": "kva punaḥ viduṣo 'dhikāra iti etad uktaṃ pūrvam eva jñāna-yogena sāṃkhyānām iti /",
  "GSP33bhgsbh_u:550": "tathā ca sarva-karma-saṃnyāsaṃ vakṣyati sarva-karmāṇi manasā ity ādinā //",
  "GSP33bhgsbh_u:551": "nanu manasā iti vacanāt na vācikānāṃ kāyikānā ca saṃnyāsaḥ iti cet, na /",
  "GSP33bhgsbh_u:552": "sarva-karmāṇi iti viśeṣitatvāt /",
  "GSP33bhgsbh_u:553": "mānasānām eva sarva-karmaṇām iti cet, na /",
  "GSP33bhgsbh_u:554": "mano-vyāpāra-pūrvakatvād vāk-kāya-vyāpārāṇāṃ mano-vyāpārābhāve tad-anupapatteḥ /",
  "GSP33bhgsbh_u:555": "śāstrīyāṇāṃ vāk-kāya-karmaṇāṃ kāraṇāni mānasāni karmāṇi varjayitvā anyāni sarva-karmāṇi manasā saṃnyasyed iti cet, na /",
  "GSP33bhgsbh_u:556": "naiva kurvan na kārayan iti viśeṣaṇāt /",
  "GSP33bhgsbh_u:557": "sarva-karma-saṃnyāso 'yaṃ bhagavatā uktaḥ mariṣyato na jīvata iti cet, na /",
  "GSP33bhgsbh_u:558": "nava-dvāre pure dehī āste iti viśeṇānupapatteḥ /",
  "GSP33bhgsbh_u:559": "na hi sarva-karma-saṃnyāsena mṛtasya tad-dehe āsanaṃ saṃbhavati /",
  "GSP33bhgsbh_u:560": "akurvato 'kārayata ca dehe saṃnyasya iti saṃbandho na dehe āste iti cet, na /",
  "GSP33bhgsbh_u:561": "sarvatra ātmano 'vikriyatvāvadhāraṇāt /",
  "GSP33bhgsbh_u:562": "āsana-kriyāyāś cādhikaraṇāpekṣatvāt /",
  "GSP33bhgsbh_u:563": "tad-anapekṣatvāc ca saṃnyāsasya /",
  "GSP33bhgsbh_u:564": "saṃpūrvas tu nyāsa-śabdo 'tra tyāgārthaḥ,",
  "GSP33bhgsbh_u:565": "na nikṣepārthaḥ /",
  "GSP33bhgsbh_u:566": "tasmāt gītā-śāstre ātma-jñānavataḥ saṃnyāsa eva adhikāro na karmaṇīti tatra tatra upariṣṭāt ātma-jñāna-prakaraṇe darśayiṣyāmaḥ //BhGS_2.21// ==============================",
  "GSP33bhgsbh_u:568": "prakṛtaṃ tu vakṣyāmaḥ /",
  "GSP33bhgsbh_u:569": "tatra ātmano 'vināśitvaṃ pratijñātam /",
  "GSP33bhgsbh_u:570": "tat kim iveti, ucyate -",
  "GSP33bhgsbh_u:571": "vāsāṃsi jīrṇāni yathā vihāya",
  "GSP33bhgsbh_u:572": "navāni gṛhṇāti naro 'parāṇi /",
  "GSP33bhgsbh_u:573": "tathā śarīrāṇi vihāya jīrṇāni",
  "GSP33bhgsbh_u:574": "anyāni saṃyāti navāni dehī //BhG_2.22//",
  "GSP33bhgsbh_u:575": "vāsāṃsi vastrāṇi jīrṇāni durbalatāṃ gatāni yathā loke vihāya parityajya navāni abhinavāni gṛhṇāti upādatte naraḥ puruṣo 'parāṇi anyāni,",
  "GSP33bhgsbh_u:576": "tathā tadvad eva śarīrāṇi vihāya jīrṇāni anyāni saṃyāti saṃgacchati navāni dehī ātmā puruṣavat avikriya evety arthaḥ //BhGS_2.22// ==============================",
  "GSP33bhgsbh_u:578": "kasmāt avikriya eveti, āha ---",
  "GSP33bhgsbh_u:579": "nainaṃ chindanti śastrāṇi nainaṃ dahati pāvakaḥ /",
  "GSP33bhgsbh_u:580": "na cainaṃ kledayanty āpo na śoṣayati mārutaḥ //BhG_2.23//",
  "GSP33bhgsbh_u:581": "enaṃ prakṛtaṃ dehinaṃ na chindanti śastrāṇi,",
  "GSP33bhgsbh_u:582": "niravayavatvāt nāvayava-vibhāgaṃ kurvanti /",
  "GSP33bhgsbh_u:583": "śastrāṇi asy-ādīni /",
  "GSP33bhgsbh_u:584": "tathā nainaṃ dahati pāvakaḥ,",
  "GSP33bhgsbh_u:585": "agnir api na bhasmīkaroti /",
  "GSP33bhgsbh_u:586": "tathā na cainaṃ kledayanti āpaḥ /",
  "GSP33bhgsbh_u:587": "apāṃ hi sāvayavasya vastuna ādrībhāva-karaṇena avayava-viśleṣāpādane sāmarthyam /",
  "GSP33bhgsbh_u:588": "tan na niravayave ātmani saṃbhavati /",
  "GSP33bhgsbh_u:589": "tathā snehavat dravyaṃ sneha-śoṣaṇena nāśayati vāyuḥ /",
  "GSP33bhgsbh_u:590": "enaṃ tv ātmānaṃ na śoṣayati māruto 'pi //BhGS_2.23// ==============================",
  "GSP33bhgsbh_u:592": "yata evaṃ tasmāt --",
  "GSP33bhgsbh_u:593": "acchedyo 'yam adāhyo 'yam akledyo 'śoṣya eva ca /",
  "GSP33bhgsbh_u:594": "nityaḥ sarva-gataḥ sthāṇur acalo 'yaṃ sanātanaḥ //BhG_2.24//",
  "GSP33bhgsbh_u:595": "yasmāt anyonya-nāśa-hetu-bhūtāni enam ātmānaṃ nāśayituṃ notsahante asyādīni tasmāt nityaḥ /",
  "GSP33bhgsbh_u:596": "nityatvāt sarvagataḥ /",
  "GSP33bhgsbh_u:597": "sarva-gatatvāt sthāṇur iva,",
  "GSP33bhgsbh_u:598": "sthira ity etat /",
  "GSP33bhgsbh_u:599": "sthiratvāt acalo 'yam ātmā /",
  "GSP33bhgsbh_u:600": "ataḥ sanātanaś cirantanaḥ,",
  "GSP33bhgsbh_u:601": "na kāraṇāt kutaścin niṣpannaḥ,",
  "GSP33bhgsbh_u:602": "abhinava ity arthaḥ /",
  "GSP33bhgsbh_u:603": "naiteṣāṃ lokānāṃ paunaruktyaṃ codanīyam,",
  "GSP33bhgsbh_u:604": "yataḥ ekenaiva lokān ātmanaḥ nityatvam avikriyatvaṃ coktam na jāyate mriyate vā ity ādinā /",
  "GSP33bhgsbh_u:605": "tatra yad eva ātma-viṣayaṃ kiṃcid ucyate,",
  "GSP33bhgsbh_u:606": "tad etasmāt lokārthān nātiricyate /",
  "GSP33bhgsbh_u:607": "kiṃcic chabdataḥ punaruktam,",
  "GSP33bhgsbh_u:608": "kiṃcid arthataḥ iti /",
  "GSP33bhgsbh_u:609_0": "durbodhatvāt ātma-vastunaḥ punaḥ punaḥ prasaṅgam āpādya śabdāntareṇa tad eva vastu",
  "GSP33bhgsbh_u:609_1": "nirūpayati bhagavān vāsudevaḥ kathaṃ nu nāma saṃsāriṇām asaṃsāritva-buddhi-gocaratām",
  "GSP33bhgsbh_u:609_2": "āpannaṃ sat avyaktaṃ tattvaṃ saṃsāra-nivṛttaye syāt iti //BhGS_2.24 // ==============================",
  "GSP33bhgsbh_u:611": "kiṃ ca--",
  "GSP33bhgsbh_u:612": "avyakto 'yam acintyo 'yam avikāryo 'yam ucyate /",
  "GSP33bhgsbh_u:613": "tasmād evaṃ viditvainaṃ nānuśocitum arhasi //BhG_2.25//",
  "GSP33bhgsbh_u:614": "avyaktaḥ sarva-karaṇāviṣayatvāt na vyajyata iti avyakto 'yam ātmā /",
  "GSP33bhgsbh_u:615": "ataeva acintyo 'yam /",
  "GSP33bhgsbh_u:616": "yad dhi indriya-gocaras tac cintā-viṣayatvam āpadyate /",
  "GSP33bhgsbh_u:617": "ayaṃ tv ātmā anindriya-gocaratvāt acintyaḥ /",
  "GSP33bhgsbh_u:618": "ataeva avikāryaḥ,",
  "GSP33bhgsbh_u:619": "yathā kṣīraṃ dadhyātañcanādinā vikāri na tathā ayam ātmā /",
  "GSP33bhgsbh_u:620": "niravayavatvāc cāvikriyaḥ /",
  "GSP33bhgsbh_u:621": "na hi niravayavaṃ kiṃcit vikriyātmakaṃ dṛṣṭām /",
  "GSP33bhgsbh_u:622": "avikriyatvāt avikāryo 'yam ātmā ucyate /",
  "GSP33bhgsbh_u:623": "tasmāt evaṃ yathokta-prakāreṇa enam ātmānaṃ viditvā tvaṃ na anuśocitum arhasi hantāham eṣām,",
  "GSP33bhgsbh_u:624": "mayaite hanyanta iti //BhGS_2.25// ==============================",
  "GSP33bhgsbh_u:626": "ātmano 'nityatvam abhyupagamya idam ucyate ---",
  "GSP33bhgsbh_u:627": "atha cainaṃ nityajātaṃ nityaṃ vā manyase mṛtam /",
  "GSP33bhgsbh_u:628": "tathāpi tvaṃ mahābāho naivaṃ śocitum arhasi //BhG_2.26//",
  "GSP33bhgsbh_u:629": "atha ca iti abhyupagamārthaḥ /",
  "GSP33bhgsbh_u:630": "enaṃ prakṛtam ātmānaṃ nitya-jātaṃ loka-prasiddhayā praty aneka-śarīrotpatti jāto jāta iti manyase /",
  "GSP33bhgsbh_u:631": "tathā prati-tat-tad-vināśaṃ nityaṃ vā manyase mṛtaṃ mṛto mṛta iti /",
  "GSP33bhgsbh_u:632": "tathāpi tathābhāve 'py ātmani tvaṃ mahābāho,",
  "GSP33bhgsbh_u:633": "na evaṃ śocitum arhasi,",
  "GSP33bhgsbh_u:634": "janmavato nāśo nāśavato janma cety etāv avaśyaṃbhāvināv iti //BhGS_2.26// ==============================",
  "GSP33bhgsbh_u:636": "tathā ca sati--",
  "GSP33bhgsbh_u:637": "jātasya hi dhruvo mṛtyur dhruvaṃ janma mṛtasya ca /",
  "GSP33bhgsbh_u:638": "tasmād aparihārye 'rthe na tvaṃ śocitum arhasi //BhG_2.27//",
  "GSP33bhgsbh_u:639": "jātasya hi labdha-janmanaḥ dhruvo 'vyabhicārī mṛtyur maraṇaṃ dhruva janma mṛtasya ca /",
  "GSP33bhgsbh_u:640": "tasmād aparihāryo 'yaṃ janma-maraṇa-lakṣaṇo 'rthaḥ /",
  "GSP33bhgsbh_u:641": "tasminn aparihārye 'rthe na tvaṃ śocitum arhasi //BhGS_2.27// ==============================",
  "GSP33bhgsbh_u:643": "kārya-karaṇa-saṃghātātma-kānyapi bhūtāny uddiśya śoko na yuktaḥ kartum, yataḥ-",
  "GSP33bhgsbh_u:644": "avyaktādīni bhūtāni vyakta-madhyāni bhārata /",
  "GSP33bhgsbh_u:645": "avyakta-nidhanāny eva tatra kā paridevanā //BhG_2.28//",
  "GSP33bhgsbh_u:646": "avyaktādīny avyaktam adarśanam anupalabdhiḥ ādir yeṣāṃ bhūtānāṃ putra-mitrādi-kārya-karaṇa-saṃghātātmakānāṃ tāni avyaktadīni bhūtāni prāg-utpatteḥ,",
  "GSP33bhgsbh_u:647": "utpannāni ca prāṅ-maraṇāt vyakta-madhyāni /",
  "GSP33bhgsbh_u:648": "avyakta-nidhanāny eva punar avyaktam adarśanaṃ nidhanaṃ maraṇaṃ yeṣāṃ tāni avyakta-nidhanāni /",
  "GSP33bhgsbh_u:649": "maraṇād ūrdhvam apy avyaktatām eva pratipadyante ity arthaḥ /",
  "GSP33bhgsbh_u:650": "tathā coktam ---",
  "GSP33bhgsbh_u:651": "adarśanād āpatitaḥ punaś cādarśanaṃ gataḥ /",
  "GSP33bhgsbh_u:652": "nāsau tava na tasya tvaṃ vṛthā kā paridevanā // [Mahā. Strī. 2.13] iti /",
  "GSP33bhgsbh_u:653": "tatra kā paridevanā ko vā pralāpo 'dṛṣṭa-dṛṣṭa-pranaṣṭa-bhrānti-bhūteṣu bhūteṣv ity arthaḥ //BhGS_2.28// ==============================",
  "GSP33bhgsbh_u:655": "durvijñeyo 'thaṃ prakṛta ātmā /",
  "GSP33bhgsbh_u:656": "kiṃ tvāmevaikamupālabhe sādhāraṇe bhrāntinimitte /",
  "GSP33bhgsbh_u:657": "kathaṃ durvijñeyo 'yamātmā ityata āha ---",
  "GSP33bhgsbh_u:658": "āścaryavat paśyati kaścid enam",
  "GSP33bhgsbh_u:659": "āścaryavad vadati tathaiva cānyaḥ /",
  "GSP33bhgsbh_u:660": "āścaryavac cainam anyaḥ śṛṇoti",
  "GSP33bhgsbh_u:661": "śrutvāpy enaṃ veda na caiva kaścit //BhG_2.29//",
  "GSP33bhgsbh_u:662": "āścaryavat āścaryam adṛṣṭa-pūrvam adbhutam akasmād dṛśyamānaṃ tena tulyaṃ āścaryavat āścaryam iva enam ātmānaṃ paśyati kaścit /",
  "GSP33bhgsbh_u:663": "āścaryavad enaṃ vadati tathaiva cānyaḥ /",
  "GSP33bhgsbh_u:664": "āścaryavac ca enam anyaḥ sṛṇoti /",
  "GSP33bhgsbh_u:665": "śrutvā dṛṣṭvā uktvāpi enam ātmānaṃ veda na caiva kaścit /",
  "GSP33bhgsbh_u:666": "athavā yo 'yam ātmānaṃ paśyati sa āścarya-tulyaḥ,",
  "GSP33bhgsbh_u:667": "yo vadati ya ca sṛṇoti so 'neka-sahasreṣu kaścid eva bhavati /",
  "GSP33bhgsbh_u:668": "ato durbodha ātmā ity abhiprāyaḥ //BhGS_2.29// ==============================",
  "GSP33bhgsbh_u:670": "athedānīṃ prakaraṇārtham upasaṃharan brūte -",
  "GSP33bhgsbh_u:671": "dehī nityam avadhyo 'yaṃ dehe sarvasya bhārata /",
  "GSP33bhgsbh_u:672": "tasmāt sarvāṇi bhūtāni na tvaṃ śocitum arhasi //BhG_2.30//",
  "GSP33bhgsbh_u:673": "dehī śarīrī nityaṃ sarvadā sarvāvasthāsu avadhyaḥ niravayavatvān nityatvāc ca /",
  "GSP33bhgsbh_u:674": "tatra avadhyo 'yaṃ dehe śarīre sarvasya sarva-gatatvāt sthāvarādiṣu sthito 'pi sarvasya prāṇi-jātasya dehe vadhyamāne 'py ayaṃ dehī na vadhyo yasmāt,",
  "GSP33bhgsbh_u:675": "tasmād bhīṣmādīni sarvāṇi bhūtāni uddiśya na tvaṃ śocitum arhasi //BhGS_2.30// ==============================",
  "GSP33bhgsbh_u:677": "iha paramārtha-tattvāpekṣāyāṃ śoko moho vā na saṃbhavatīty uktam /",
  "GSP33bhgsbh_u:678": "na kevalaṃ paramārtha-tattvāpekṣāyām eva, kiṃ tu ---",
  "GSP33bhgsbh_u:679": "sva-dharmam api cāvekṣya na vikampitum arhasi /",
  "GSP33bhgsbh_u:680": "dharmyād dhi yuddhāc chreyo 'nyat kṣatriyasya na vidyate //BhG_2.31//",
  "GSP33bhgsbh_u:681": "svadharmam api svo dharmaḥ kṣatriyasya yuddhaṃ tam api avekṣya tvaṃ na vikampituṃ pracalitum nārhasi kṣatriyasya svābhāvikād dharmād ātma-svābhāvyād ity abhiprāyaḥ /",
  "GSP33bhgsbh_u:682": "tac ca yuddhaṃ pṛthivī-jaya-dvāreṇa dharmārthaṃ prajā-rakṣaṇārthaṃ ceti dharmād anapetaṃ paraṃ dharmyam /",
  "GSP33bhgsbh_u:683": "tasmād dharmyād yuddhāc chreyo 'nyat kṣatriyasya na vidyate hi yasmāt //BhGS_2.31// ==============================",
  "GSP33bhgsbh_u:685": "kutaś ca tat yuddhaṃ kartavyam iti, ucyate ---",
  "GSP33bhgsbh_u:686": "yadṛcchayā copapannaṃ svarga-dvāram apāvṛtam /",
  "GSP33bhgsbh_u:687": "sukhinaḥ kṣatriyāḥ pārtha labhante yuddham īdṛśam //BhG_2.32//",
  "GSP33bhgsbh_u:688": "yadṛcchayā ca aprārthitatayā upapannam āgataṃ svarga-dvāram apāvṛtam udghāṭitaṃ ya etad īdṛśaṃ yuddhaṃ labhante kṣatriyāḥ he pārtha,",
  "GSP33bhgsbh_u:689": "kiṃ na sukhinas te ? //BhGS_2.32// ==============================",
  "GSP33bhgsbh_u:691": "etaṃ kartavyatā-prāptam api -",
  "GSP33bhgsbh_u:692": "atha cet tvam imaṃ dharmyaṃ saṃgrāmaṃ na kariṣyasi /",
  "GSP33bhgsbh_u:693": "tataḥ sva-dharmaṃ kīrtiṃ ca hitvā pāpam avāpsyasi //BhG_2.33//",
  "GSP33bhgsbh_u:694": "atha cet tvam imaṃ dharmyaṃ dharmād anapetaṃ vihitaṃ saṃgrāmaṃ yuddhaṃ na kariṣyasi cet,",
  "GSP33bhgsbh_u:695": "tataḥ tad-akaraṇāt svadharmaṃ kīrtiṃ ca mahā-devādi-samāgama-nimittāṃ hitvā kevalaṃ pāpam avāpsyasi //BhGS_2.33// ==============================",
  "GSP33bhgsbh_u:697": "na kevalaṃ svadharma-kīrti-parityāgaḥ -",
  "GSP33bhgsbh_u:698": "akīrtiṃ cāpi bhūtāni kathayiṣyanti te 'vyayām /",
  "GSP33bhgsbh_u:699": "saṃbhāvitasya cākīrtir maraṇād atiricyate //BhG_2.34//",
  "GSP33bhgsbh_u:700": "akīrtiṃ cāpi yuddhā bhūtāni kathayiṣyanti te tava avyayāṃ dīrgha-kālām /",
  "GSP33bhgsbh_u:701": "dharmātmā śūra ity evam ādibhiḥ guṇaiḥ saṃbhāvitasya ca akīrtiḥ maraṇāt atiricyate,",
  "GSP33bhgsbh_u:702": "saṃbhāvitasya ca akīrteḥ varaṃ maraṇam ity arthaḥ //BhGS_2.34// ==============================",
  "GSP33bhgsbh_u:704": "kiṃ ca--",
  "GSP33bhgsbh_u:705": "bhayād raṇād uparataṃ maṃsyante tvāṃ mahārathāḥ /",
  "GSP33bhgsbh_u:706": "yeṣāṃ ca tvaṃ bahumato bhūtvā yāsyasi lāghavam //BhG_2.35//",
  "GSP33bhgsbh_u:707": "bhayāt karṇādibhyaḥ raṇāt yuddhāt uparataṃ nivṛttaṃ maṃsyante cintayiṣyanti na kṛpayeti tvāṃ mahārathāḥ duryodhana-prabhṛtayaḥ /",
  "GSP33bhgsbh_u:708": "yeṣāṃ ca tvaṃ duryodhanādīnāṃ bahu-mato bahubhir guṇair yuktaḥ ity evaṃ mataḥ bahumato bhūtvā punar yāsyasi lāghavaṃ laghu-bhāvam //BhGS_2.35// ==============================",
  "GSP33bhgsbh_u:710": "kiṃ ca --",
  "GSP33bhgsbh_u:711": "avācya-vādāṃś ca bahūn vadiṣyanti tavāhitāḥ /",
  "GSP33bhgsbh_u:712": "nindantas tava sāmarthyaṃ tato duḥkhataraṃ nu kim //BhG_2.36//",
  "GSP33bhgsbh_u:713": "avācya-vādān avaktavya-vādāṃś ca bahūn aneka-prakārān vadiṣyanti tavāhitāḥ śatravaḥ nindantaḥ kutsayantaḥ tava tvadīyaṃ sāmarthyaṃ nivāta-kavacādi-yuddha-nimittam /",
  "GSP33bhgsbh_u:714": "tatas tasmāt nindā-prāpter duḥkhāt duḥkhataraṃ nu kim ?",
  "GSP33bhgsbh_u:715": "tataḥ kaṣṭataraṃ duḥkhaṃ nāstīty arthaḥ //BhGS_2.36// ==============================",
  "GSP33bhgsbh_u:717": "yurā punaḥ kriyamāṇe karṇādibhiḥ-",
  "GSP33bhgsbh_u:718": "hato vā prāpsyasi svargaṃ jitvā vā bhokṣyase mahīm /",
  "GSP33bhgsbh_u:719": "tasmād uttiṣṭha kaunteya yuddhāya kṛta-niścayaḥ //BhG_2.37//",
  "GSP33bhgsbh_u:720": "hato vā prāpsyasi svargam,",
  "GSP33bhgsbh_u:721": "hataḥ san svargaṃ prāpsyasi /",
  "GSP33bhgsbh_u:722": "jitvā vā karṇādīn śūrān bhokṣyase mahīm /",
  "GSP33bhgsbh_u:723": "ubhayathāpi tava lābha evety abhiprāyaḥ /",
  "GSP33bhgsbh_u:724": "yata evaṃ tasmāt uttiṣṭha kaunteya yuddhāya kṛtāni ca yaḥ jeṣyāmi śatrūn,",
  "GSP33bhgsbh_u:725": "mariṣyāmi vā iti niścayaṃ kṛtvety arthaḥ //BhGS_2.37// ==============================",
  "GSP33bhgsbh_u:727": "tatra yuddhaṃ svadharma ity evaṃ yudhyamānasyopadeśam imaṃ sṛṇu -",
  "GSP33bhgsbh_u:728": "sukha-duḥkhe same kṛtvā lābhālābhau jayājayau /",
  "GSP33bhgsbh_u:729": "tato yuddhāya yujyasva naivaṃ pāpam avāpsyasi //BhG_2.38//",
  "GSP33bhgsbh_u:730": "sukha-duḥkhe same tulye kṛtvā,",
  "GSP33bhgsbh_u:731": "rāga-dveṣāv apy akṛtvety etat /",
  "GSP33bhgsbh_u:732": "tathā lābhālābhau jayājayau ca samau kṛtvā tato yuddhāya yujyasva ghaṭāsva /",
  "GSP33bhgsbh_u:733": "na evaṃ yuddhaṃ kurvan pāpam avāpsyasi /",
  "GSP33bhgsbh_u:734": "ity eṣa upadeśaḥ prāsaṅgikaḥ //BhGS_2.38// ==============================",
  "GSP33bhgsbh_u:736": "śoka-mohāpanayanāya laukiko nyāyaḥ svadharmam api cāvekṣya ity ādyaiḥ lokair uktaḥ,",
  "GSP33bhgsbh_u:737": "na tu tātparyeṇa /",
  "GSP33bhgsbh_u:738": "paramārtha-darśanam iha prakṛtam /",
  "GSP33bhgsbh_u:739": "tac coktam upasaṃhriyate -- eṣā te 'bhihitā iti śāstra-viṣaya-vibhāga-pradarśanāya /",
  "GSP33bhgsbh_u:740": "iha hi pradarśite punaḥ śāstra-viṣaya-vibhāge upariṣṭāt jñāna-yogena sāṃkhyānāṃ karma-yogena yoginām iti niṣṭhā-dvaya-viṣayaṃ śāstraṃ sukhaṃ pravartiṣyate,",
  "GSP33bhgsbh_u:741": "śrotāraś ca viṣaya-vibhāgena sukhaṃ grahīṣyanti ity ata āha ---",
  "GSP33bhgsbh_u:742": "eṣā te 'bhihitā sāṃkhye buddhir yoge tv imāṃ śṛṇu /",
  "GSP33bhgsbh_u:743": "buddhyā yukto yayā pārtha karmabandhaṃ prahāsyasi //BhG_2.39//",
  "GSP33bhgsbh_u:744": "eṣā te tubhyam abhihitā uktā sāṃkhye paramārtha-vastu-viveka-viṣaye buddhir jñānaṃ sākṣāt śoka-mohādi-saṃsāra-hetu-doṣa-nivṛtti-kāraṇam /",
  "GSP33bhgsbh_u:745": "yoge tu tat-prāpty-upāye niḥsaṅgatayā dvandva-prahāṇa-pūrvakam īśvarārādhanārthe karma-yoge karmānuṣṭhāne samādhi-yoge cemām anantaram evocyamānāṃ buddhiṃ śṛṇu /",
  "GSP33bhgsbh_u:746": "tāṃ ca buddhiṃ stauti prarocanārtham -- buddhyā yayā yoga-viṣayayā yuktaḥ /",
  "GSP33bhgsbh_u:747": "he pārtha, karma-bandhaṃ karmaiva dharmādharmākhyo bandhaḥ karma-bandhas taṃ prahāsyasi īśvara-prasāda-nimitta-jñāna-prāpter ity abhiprāyaḥ //BhGS_2.39// ==============================",
  "GSP33bhgsbh_u:749": "kiṃ cānyat --",
  "GSP33bhgsbh_u:750": "nehābhikrama-nāśo 'sti pratyavāyo na vidyate /",
  "GSP33bhgsbh_u:751": "svalpam apy asya dharmasya trāyate mahato bhayāt //BhG_2.40//",
  "GSP33bhgsbh_u:752": "neha mokṣa-mārge karma-yoge abhikrama-nāśo 'bhikramaṇam abhikramaḥ prārambhas tasya nāśo nāsti yathā kṛṣyādeḥ /",
  "GSP33bhgsbh_u:753": "yoga-viṣaye prārambhasya na anaikāntika-phalatvam ity arthaḥ /",
  "GSP33bhgsbh_u:754": "kiṃ ca nāpi cikitsāvat pratyavāyo vidyate bhavati /",
  "GSP33bhgsbh_u:755": "kiṃ tu svalpam api asya dharmasya yoga-dharmasya anuṣṭhitaṃ trāyate rakṣati mahataḥ bhayāt saṃsāra-bhayāt janma-maraṇādi-lakṣaṇāt //BhGS_2.40// ==============================",
  "GSP33bhgsbh_u:757": "yeyaṃ sāṃkhye buddhir uktā yoge ca,",
  "GSP33bhgsbh_u:758": "vakṣyamāṇa-lakṣaṇā sā -",
  "GSP33bhgsbh_u:759": "vyavasāyātmikā buddhir ekeha kuru-nandana /",
  "GSP33bhgsbh_u:760": "bahu-śākhā hy anantāś ca buddhayo 'vyavasāyinām //BhG_2.41//",
  "GSP33bhgsbh_u:761": "vyavasāyātmikā niścaya-svabhāvā ekā eva buddhir itara-viparīta-buddhi-śākhā-bhedasya vādhikā,",
  "GSP33bhgsbh_u:762": "samyak-pramāṇa-janitatvāt,",
  "GSP33bhgsbh_u:763": "iha śreyo-mārge /",
  "GSP33bhgsbh_u:764": "he kurunandana /",
  "GSP33bhgsbh_u:765": "yāḥ punar itarā viparīta-buddhayaḥ,",
  "GSP33bhgsbh_u:766": "yāsāṃ śākhā-bheda-pracāra-vaśāt ananto 'pāro 'nuparataḥ",
  "GSP33bhgsbh_u:767": "saṃsāro nitya-pratato vistīrṇo bhavati,",
  "GSP33bhgsbh_u:768": "pramāṇa-janita-viveka-buddhi-nimitta-vaśāc ca uparatāsv ananta-bheda-buddhiṣu saṃsāro 'py uparamate tā buddhayo bahu-śākhāḥ bahvvayaḥ śākhāḥ yāsāṃ tāḥ bahu-śākhāḥ,",
  "GSP33bhgsbh_u:769": "bahu-bhedā ity etat /",
  "GSP33bhgsbh_u:770": "pratiśākhā-bhedena hy anantā ca buddhayaḥ /",
  "GSP33bhgsbh_u:771": "keṣām ? avyavasāyināṃ pramāṇa-janita-viveka-buddhi-rahitānām ity arthaḥ //BhGS_2.41// ==============================",
  "GSP33bhgsbh_u:773": "yeṣāṃ vyavasāyātmikā buddhir nāsti te--",
  "GSP33bhgsbh_u:774": "yām imāṃ puṣpitāṃ vācaṃ pravadanty avipaścitaḥ /",
  "GSP33bhgsbh_u:775": "veda-vāda-ratāḥ pārtha nānyad astīti vādinaḥ //BhG_2.42//",
  "GSP33bhgsbh_u:776": "yām imāṃ vakṣyamāṇāṃ puṣpitāṃ puṣpita iva vṛkṣaḥ śobhamānāṃ śrūyamāṇa-ramaṇīyāṃ vācaṃ vākya-lakṣaṇāṃ pravadanti /",
  "GSP33bhgsbh_u:777": "ke ? avipaścito 'medhaso 'vivekina ity arthaḥ /",
  "GSP33bhgsbh_u:778": "veda-vāda-ratāḥ bahvy-artha-vāda-phala-sādhana-prakāśakeṣu veda-vākyeṣu ratāḥ he pārtha,",
  "GSP33bhgsbh_u:779": "na anyat svarga-prāpty-ādi-phala-sādhanebhyaḥ karmabhyo 'sti ity evaṃ vādinaḥ vadana-śīlāḥ //BhGS_2.42// ==============================",
  "GSP33bhgsbh_u:781": "te ca --",
  "GSP33bhgsbh_u:782": "kāmātmānaḥ svarga-parā janma-karma-phala-pradām /",
  "GSP33bhgsbh_u:783": "kriyā-viśeṣa-bahulāṃ bhogaiśvarya-gatiṃ prati //BhG_2.43//",
  "GSP33bhgsbh_u:784": "kāmātmānaḥ kāmasvabhāvāḥ,",
  "GSP33bhgsbh_u:785": "kāmaparā ity arthaḥ /",
  "GSP33bhgsbh_u:786": "svarga-parāḥ svargaḥ paraḥ puruṣārthaḥ yeṣāṃ te svarga-parāḥ svarga-pradhānāḥ /",
  "GSP33bhgsbh_u:787": "janma-karma-phala-pradāṃ karmaṇaḥ phalaṃ karma-phalaṃ janmaiva karma-phalaṃ janma-karma-phalaṃ tat pradadātīti janma-karma-phala-pradā, tāṃ vācam /",
  "GSP33bhgsbh_u:788": "pravadanti ity anuṣajyate /",
  "GSP33bhgsbh_u:789": "kriyā-viśeṣa-bahulāṃ kriyāṇāṃ viśeṣāḥ kriyā-viśeṣāḥ te bahulā yasyāṃ vāci tāṃ svarga-paśu-putrādy-arthāḥ yayā vācā bāhulyena prakāśyante /",
  "GSP33bhgsbh_u:790": "bhogaiśvarya-gatiṃ prati bhogaś ca aiśvaryaṃ ca bhogaiśvarye,",
  "GSP33bhgsbh_u:791": "tayor gatiḥ prāptiḥ bhogaiśvarya-gatiḥ,",
  "GSP33bhgsbh_u:792": "tāṃ prati sādhana-bhūtāḥ ye kriyā-viśeṣāḥ tad-bahulāṃ tāṃ vācaṃ pravadantaḥ mūḍhāḥ saṃsāre parivartante ity abhiprāyaḥ //BhGS_2.43// ==============================",
  "GSP33bhgsbh_u:794": "teṣāṃ ca -",
  "GSP33bhgsbh_u:795": "bhogaiśvarya-prasaktānāṃ tayāpahṛta-cetasām /",
  "GSP33bhgsbh_u:796": "vyavasāyātmikā buddhiḥ samādhau na vidhīyate //BhG_2.44//",
  "GSP33bhgsbh_u:797": "bhogaiśvarya-prasaktānāṃ bhogaḥ kartavyaḥ caiśvaryaṃ ca iti bhogaiśvaryayor eva praṇayavatāṃ tad-ātma-bhūtānām /",
  "GSP33bhgsbh_u:798_0": "tayā kriyā-viśeṣa-bahulayā vācā apahṛta-cetasām ācchādita-viveka-prajñānāṃ vyavasāyātmikā",
  "GSP33bhgsbh_u:798_1": "sāṃkhye yoge vā buddhiḥ samādhau samādhīyate asmin puruṣopabhogāya sarvam iti samādhiḥ",
  "GSP33bhgsbh_u:798_2": "antaḥkaraṇaṃ buddhiḥ tasmin samādhau,",
  "GSP33bhgsbh_u:799": "na vidhīyate na bhavati ity arthaḥ //BhGS_2.44// ==============================",
  "GSP33bhgsbh_u:801": "ya evaṃ viveka-buddhi-rahitāḥ teṣāṃ kāmātmanāṃ yat phalaṃ tad āha -",
  "GSP33bhgsbh_u:802": "traiguṇya-viṣayā vedā nistraiguṇyo bhavārjuna /",
  "GSP33bhgsbh_u:803": "nirdvandvo nitya-sattva-stho niryoga-kṣema ātmavān //BhG_2.45//",
  "GSP33bhgsbh_u:804": "traiguṇya-viṣayāḥ traiguṇyaṃ saṃsāro viṣayaḥ prakāśayitavyaḥ yeṣāṃ te vedāḥ traiguṇya-viṣayāḥ /",
  "GSP33bhgsbh_u:805": "tvaṃ tu nistraiguṇyo bhava arjuna,",
  "GSP33bhgsbh_u:806": "niṣkāmo bhava ity arthaḥ /",
  "GSP33bhgsbh_u:807": "nirdvandvaḥ sukha-duḥkha-hetū sa-pratipakṣau padārthau dvandva-śabda-vācyau /",
  "GSP33bhgsbh_u:808": "tataḥ nirgataḥ nirdvandvo bhava /",
  "GSP33bhgsbh_u:809": "nitya-sattva-sthaḥ sadā sattva-guṇāśrito bhava /",
  "GSP33bhgsbh_u:810": "tathā niryoga-kṣemo 'nupāttasya upādānaṃ yogaḥ,",
  "GSP33bhgsbh_u:811": "upāttasya rakṣaṇaṃ kṣemaḥ,",
  "GSP33bhgsbh_u:812": "yoga-kṣema-pradhānasya śreyasi pravṛttir duṣkarā ity ataḥ niryoga-kṣemo bhava /",
  "GSP33bhgsbh_u:813": "ātmavān apramattaś ca bhava /",
  "GSP33bhgsbh_u:814": "eṣa tava upadeśaḥ sva-dharmam anutiṣṭhataḥ //BhGS_2.45// ==============================",
  "GSP33bhgsbh_u:816": "sarveṣu vedokteṣu karmasu yāny uktāny anantāni phalāni tāni nāpekṣyante cet,",
  "GSP33bhgsbh_u:817": "kim arthaṃ tāni īśvarāyety anuṣṭhīyante ity ucyate / sṛṇu -",
  "GSP33bhgsbh_u:818": "yāvān artha udapāne sarvataḥ saṃplutodake /",
  "GSP33bhgsbh_u:819": "tāvān sarveṣu vedeṣu brāhmaṇasya vijānataḥ //BhG_2.46//",
  "GSP33bhgsbh_u:820_0": "yathā loke kūpa-taḍāgādy-anekasmin udapāne paricchinnodake yāvān yāvat-parimāṇaḥ",
  "GSP33bhgsbh_u:820_1": "snāna-pānādir arthaḥ phalaṃ prayojanaṃ sa sarvo 'rthaḥ sarvataḥ saṃplutodake 'pi",
  "GSP33bhgsbh_u:820_2": "yo 'rthaḥ tāvān eva saṃpadyate,",
  "GSP33bhgsbh_u:821": "tatra antarbhavatīty arthaḥ /",
  "GSP33bhgsbh_u:822_0": "evaṃ tāvān tāvat-parimāṇa eva saṃpadyate sarveṣu vedeṣu vedokteṣu karmasu yo 'rthaḥ",
  "GSP33bhgsbh_u:822_1": "yat karma-phalaṃ so 'rthaḥ brāhmaṇasya saṃnyāsinaḥ paramārtha-tattvaṃ vijānataḥ yo",
  "GSP33bhgsbh_u:822_2": "'rthaḥ yat vijñāna-phalaṃ sarvataḥ saṃplutodaka-sthānīyaṃ tasmin tāvān eva saṃpadyate",
  "GSP33bhgsbh_u:822_3": "tatraivāntarbhavatīty arthaḥ /",
  "GSP33bhgsbh_u:823": "yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃcit prajāḥ sādhu kurvanti yas tad veda yat sa veda [ChāU 4.1.2] iti śruteḥ /",
  "GSP33bhgsbh_u:824": "sarvaṃ karmākhilam iti ca vakṣyati /",
  "GSP33bhgsbh_u:825": "tasmāt prāk jñāna-niṣṭhādhikāra-prāpteḥ karmaṇy adhikṛtena",
  "GSP33bhgsbh_u:826": "kūpa-taḍāgādy-artha-sthānīyam api karma kartavyam //BhGS_2.46// ==============================",
  "GSP33bhgsbh_u:828": "tava ca -",
  "GSP33bhgsbh_u:829": "karmaṇy evādhikāras te mā phaleṣu kadācana /",
  "GSP33bhgsbh_u:830": "mā karma-phala-hetur bhūr mā te saṅgo 'stv akarmaṇi //BhG_2.47//",
  "GSP33bhgsbh_u:831": "karmaṇy evādhikāro na jñāna-niṣṭhāyāṃ te tava /",
  "GSP33bhgsbh_u:832": "tatra ca karma kurvataḥ mā phaleṣu adhikāro 'stu,",
  "GSP33bhgsbh_u:833": "karma-phala-tṛṣṇā mā bhūt kadācana kasyāṃcid apy avasthāyām ity arthaḥ /",
  "GSP33bhgsbh_u:834": "yadā karma-phale tṛṣṇā te syāt tadā karma-phala-prāpter hetuḥ syāḥ,",
  "GSP33bhgsbh_u:835": "evaṃ mā karma-phala-hetuḥ bhūḥ /",
  "GSP33bhgsbh_u:836": "yadā hi karma-phala-tṛṣṇā-prayuktaḥ karmaṇi pravartate tadā karma-phalasyaiva janmano hetur bhavet /",
  "GSP33bhgsbh_u:837": "yadi karma-phalaṃ neṣyate,",
  "GSP33bhgsbh_u:838": "kiṃ karmaṇā duḥkha-rūpeṇa ?",
  "GSP33bhgsbh_u:839": "iti mā te tava saṅgo 'stv akarmaṇi akaraṇe prītir mā bhūt //BhGS_2.47// ==============================",
  "GSP33bhgsbh_u:841": "yadi karma-phala-prayuktena na kartavyaṃ karma,",
  "GSP33bhgsbh_u:842": "kathaṃ tarhi kartavyam iti / ucyate -",
  "GSP33bhgsbh_u:843": "yogasthaḥ kuru karmāṇi saṅgaṃ tyaktvā dhanaṃjaya /",
  "GSP33bhgsbh_u:844": "siddhy-asiddhyoḥ samo bhūtvā samatvaṃ yoga ucyate //BhG_2.48//",
  "GSP33bhgsbh_u:845": "yoga-sthaḥ san kuru karmāṇi kevalam īśvarārtham /",
  "GSP33bhgsbh_u:846": "tatrāpīśvaro me tuṣyatu iti saṅgaṃ tyaktvā dhanaṃjaya /",
  "GSP33bhgsbh_u:847": "phala-tṛṣṇā-śūnyena kriyamāṇe karmaṇi sattva-śuddhijā jñāna-prāpti-lakṣaṇā siddhiḥ,",
  "GSP33bhgsbh_u:848": "tad-viparyayajā asiddhiḥ,",
  "GSP33bhgsbh_u:849": "tayoḥ siddhy-asiddhyor api samaḥ tulyo bhūtvā kuru karmāṇi /",
  "GSP33bhgsbh_u:850": "ko 'sau yogo yatra-sthaḥ kuru ity uktam ?",
  "GSP33bhgsbh_u:851": "idam eva tat --- siddhy-asiddhyoḥ samatvaṃ yoga ucyate //BhGS_2.48// ==============================",
  "GSP33bhgsbh_u:853": "yat punaḥ samatva-buddhi-yuktam īśvarārādhanārthaṃ karmoktam,",
  "GSP33bhgsbh_u:854": "etasmāt karmaṇaḥ --",
  "GSP33bhgsbh_u:855": "dūreṇa hy avaraṃ karma buddhi-yogād dhanaṃjaya /",
  "GSP33bhgsbh_u:856": "buddhau śaraṇam anviccha kṛpaṇāḥ phala-hetavaḥ //BhG_2.49//",
  "GSP33bhgsbh_u:857": "dūreṇa ativiprakarṣeṇa atyantam eva hy avaram adhamaṃ nikṛṣṭaṃ karma phalārthinā kriyamāṇaṃ buddhi-yogāt samatva-buddhi-yuktāt karmaṇaḥ,",
  "GSP33bhgsbh_u:858": "janma-maraṇādi-hetutvāt /",
  "GSP33bhgsbh_u:859": "he dhanaṃjaya,",
  "GSP33bhgsbh_u:860": "yata evaṃ tataḥ yoga-viṣayāyāṃ buddhau tat-paripāka-jāyāṃ vā sāṃkhya-buddhau śaraṇam āśrayam abhaya-prāpti-kāraṇam anviccha prārthayasva,",
  "GSP33bhgsbh_u:861": "paramārtha-jñāna-śaraṇo bhavety arthaḥ /",
  "GSP33bhgsbh_u:862": "yato 'varaṃ karma kurvāṇāḥ kṛpaṇāḥ dīnāḥ phala-hetavaḥ phala-tṛṣṇā-prayuktāḥ santaḥ,",
  "GSP33bhgsbh_u:863": "yo vā etad akṣaraṃ gārgy aviditvāsmāl lokāt praiti sa kṛpaṇaḥ [BAU 3.8.10] iti śruteḥ //BhGS_2.49// ==============================",
  "GSP33bhgsbh_u:865": "samatva-buddhi-yuktaḥ san svadharmam anutiṣṭhan yat phalaṃ prāpnoti tac chṛṇu --",
  "GSP33bhgsbh_u:866": "buddhi-yukto jahātīha ubhe sukṛta-duṣkṛte /",
  "GSP33bhgsbh_u:867": "tasmād yogāya yujyasva yogaḥ karmasu kauśalam //BhG_2.50//",
  "GSP33bhgsbh_u:868": "buddhi-yuktaḥ karma-samatva-viṣayayā buddhyā yukto buddhi-yuktaḥ saḥ jahāti parityajati iha asmin loke ubhe sukṛta-duṣkṛte puṇya-pāpe sattva-śuddhi-jñāna-prāpti-dvāreṇa yataḥ,",
  "GSP33bhgsbh_u:869": "tasmāt samatva-buddhi-yogāya yujyasva ghaṭāsva /",
  "GSP33bhgsbh_u:870": "yogo hi karmasu kauśalam sva-dharmākhyeṣu karmasu vartamānasya yā siddhy-asiddhyoḥ samatva-buddhir īśvarārpita-cetastayā tat kauśalaṃ kuśala-bhāvaḥ /",
  "GSP33bhgsbh_u:871": "tad dhi kauśalaṃ yad bandhana-svabhāvāny api karmāṇi samatva-buddhyā svabhāvān nivartante /",
  "GSP33bhgsbh_u:872": "tasmāt samatva-buddhi-yukto bhava tvam //BhGS_2.50// ==============================",
  "GSP33bhgsbh_u:874": "yasmāt -",
  "GSP33bhgsbh_u:875": "karmajaṃ buddhi-yuktā hi phalaṃ tyaktvā manīṣiṇaḥ /",
  "GSP33bhgsbh_u:876": "janma-bandha-vinirmuktāḥ padaṃ gacchanty anāmayam //BhG_2.51//",
  "GSP33bhgsbh_u:877": "karmajaṃ phalaṃ tyaktvā iti vyavahitena sambandhaḥ /",
  "GSP33bhgsbh_u:878": "iṣṭāniṣṭa-deha-prāptiḥ karmajaṃ phalaṃ karmabhyo jātaṃ buddhi-yuktāḥ samatva-buddhi-yuktāḥ santaḥ hi yasmāt phalaṃ tyaktvā parityajya manīṣiṇaḥ jñānino bhūtvā,",
  "GSP33bhgsbh_u:879": "janma-bandha-vinirmuktāḥ janmaiva bandhaḥ janma-bandhaḥ tena vinirmuktāḥ jīvanta eva janma-bandhāt vinirmuktāḥ santaḥ,",
  "GSP33bhgsbh_u:880": "padaṃ paramaṃ viṣṇoḥ mokṣākhyaṃ gacchanti anāmayaṃ sarvopadrava-rahitam ity arthaḥ /",
  "GSP33bhgsbh_u:881": "athavā buddhi-yogād dhanaṃjaya ity ārabhya paramārtha-darśana-lakṣaṇaiva sarvataḥ saṃplutodaka-sthānīyā karma-yogaja-sattva-śuddha-janitā buddhir darśitā,",
  "GSP33bhgsbh_u:882": "sākṣāt-sukṛta-duṣkṛta-prahāṇādi-hetutva-śravaṇāt //BhGS_2.51// ==============================",
  "GSP33bhgsbh_u:884": "yogānuṣṭhāna-janita-sattva-śuddhajā buddhiḥ kadā prāpsyate ity ucyate ---",
  "GSP33bhgsbh_u:885": "yadā te moha-kalilaṃ buddhir vyatitariṣyati /",
  "GSP33bhgsbh_u:886": "tadā gantāsi nirvedaṃ śrotavyasya śrutasya ca //BhG_2.52//",
  "GSP33bhgsbh_u:887": "yadā yasmin kāle te tava moha-kalilaṃ mohātmakam aviveka-rūpaṃ kāluṣyaṃ yena ātmānātma-viveka-bodhaṃ kaluṣīkṛtya viṣayaṃ pratyantaḥ-karaṇaṃ pravartate,",
  "GSP33bhgsbh_u:888": "tat tava buddhiḥ vyatitariṣyati vyatikramiṣyati,",
  "GSP33bhgsbh_u:889": "atiśuddha-bhāvam āpātryate ity arthaḥ /",
  "GSP33bhgsbh_u:890": "tadā tasmin kāle gantāsi prāpsyasi nirvedaṃ vairāgyaṃ śrotavyasya śrutasya ca,",
  "GSP33bhgsbh_u:891": "tadā śrotavyaṃ śrutaṃ ca te niṣphalaṃ pratibhātīty abhiprāyaḥ //BhGS_2.52// ==============================",
  "GSP33bhgsbh_u:893": "moha-kalilātyaya-dvāreṇa labdhātma-vivekaja-prajñaḥ kadā karma-yogajaṃ phalaṃ paramārtha-yogam avāpsyāmīti cet, tat sṛṇu --",
  "GSP33bhgsbh_u:894": "śruti-vipratipannā te yadā sthāsyati niścalā /",
  "GSP33bhgsbh_u:895": "samādhāv acalā buddhis tadā yogam avāpsyasyi //BhG_2.53//",
  "GSP33bhgsbh_u:896_0": "śruti-vipratinnā aneka-sādhya-sādhana-saṃbandha-prakāśana-śrutibhiḥ śravaṇaiḥ pravṛtti-nivṛtti-lakṣaṇaiḥ",
  "GSP33bhgsbh_u:896_1": "vipratipannā nānā-pratinnā vikṣiptā satī te tava buddhir yadā yasmin kāle sthāsyati",
  "GSP33bhgsbh_u:896_2": "sthirībhūtā bhaviṣyati niścalā vikṣepa-calana-varjitā satī samādhau,",
  "GSP33bhgsbh_u:897": "samādhīyate cittam asminn iti samādhir ātmā,",
  "GSP33bhgsbh_u:898": "tasmin ātmani ity etat /",
  "GSP33bhgsbh_u:899": "acalā tatrāpi vikalpa-varjitā ity etat /",
  "GSP33bhgsbh_u:900": "buddhir antaḥkaraṇam /",
  "GSP33bhgsbh_u:901": "tadā tasmin kāle yogam avāpsyasi viveka-prajñāṃ samādhiṃ prāpsyasi //BhGS_2.53// ==============================",
  "GSP33bhgsbh_u:903": "praśnabījaṃ pratilabhya arjuna uvācalabdhasamādhiprajñasya lakṣaṇabubhutsayā ---",
  "GSP33bhgsbh_u:904": "arjuna uvāca-",
  "GSP33bhgsbh_u:905": "arjuna uvāca",
  "GSP33bhgsbh_u:906": "sthita-prajñasya kā bhāṣā samādhi-sthasya keśava /",
  "GSP33bhgsbh_u:907": "sthita-dhīḥ kiṃ prabhāṣeta kim āsīta vrajeta kim //BhG_2.54//",
  "GSP33bhgsbh_u:908_0": "sthitā pratiṣṭhitā aham asmi paraṃ brahma iti prajñā yasya saḥ sthita-prajñas tasya",
  "GSP33bhgsbh_u:908_1": "sthita-prajñasya kā bhāṣā kiṃ bhāṣaṇaṃ vacanaṃ katham asau parair bhāṣyate samādhi-sthasya",
  "GSP33bhgsbh_u:908_2": "samādhau sthitasya he keśava /",
  "GSP33bhgsbh_u:909": "sthita-dhīḥ sthita-prajñaḥ svayaṃ vā kiṃ prabhāṣeta /",
  "GSP33bhgsbh_u:910": "kim āsīta vrajeta kim āsanaṃ vrajanaṃ vā tasya katham ity arthaḥ /",
  "GSP33bhgsbh_u:911": "sthita-prajñasya lakṣaṇam anena lokena pṛcchayate //BhGS_2.54// ==============================",
  "GSP33bhgsbh_u:913": "yo hy ādita eva saṃnyasya karmāṇi jñāna-yoga-niṣṭhāyāṃ pravṛttaḥ,",
  "GSP33bhgsbh_u:914": "yaś ca karma-yogena,",
  "GSP33bhgsbh_u:915": "tayoḥ prajahāti ity ārabhya ā adhyāya-parisamāpteḥ sthita-prajña-lakṣaṇaṃ sādhanaṃ copadiśyate /",
  "GSP33bhgsbh_u:916": "sarvatraiva hi adhyātma-śāstre kṛtārtha-lakṣaṇāni yāni tāny eva sādhanāni upadiśyante,",
  "GSP33bhgsbh_u:917": "yatna-sādhyatvāt /",
  "GSP33bhgsbh_u:918": "yāni yatna-sādhyāni sādhanāni lakṣaṇāni ca bhavanti tāni śrī-bhagavān uvāca--",
  "GSP33bhgsbh_u:919": "prajahāti yadā kāmān sarvān pārtha mano-gatān /",
  "GSP33bhgsbh_u:920": "ātmany evātmanā tuṣṭaḥ sthita-prajñas tadocyate //BhG_2.55//",
  "GSP33bhgsbh_u:921": "prajahāti prakarṣeṇa jahāti parityajati yadā yasmin kāle sarvān samastān kāmān icchā-bhedān he pārtha,",
  "GSP33bhgsbh_u:922": "mano-gatān manasi praviṣṭāan hṛdi praviṣṭān /",
  "GSP33bhgsbh_u:923": "sarva-kāma-parityāge tuṣṭi-kāraṇābhāvāt śarīra-dhāraṇa-nimitta-śeṣe ca sati unmatta-pramattasyeva pravṛttiḥ prāptā,",
  "GSP33bhgsbh_u:924_0": "ity ata ucyate --- ātmany eva pratyag-ātma-svarūpe eva ātmanā svenaiva bāhya-lābha-nirapekṣas",
  "GSP33bhgsbh_u:924_1": "tuṣṭāḥ paramārtha-darśanāmṛta-rasa-lābhena anyasmād alaṃ-pratyayavān sthita-prajñaḥ",
  "GSP33bhgsbh_u:924_2": "sthitā pratiṣṭhitā ātmānātma-vivekajā prajñā yasya saḥ sthita-prajñaḥ vidvān tadā ucyate /",
  "GSP33bhgsbh_u:925": "tyakta-putra-vitta-lokaiṣaṇaḥ saṃnyāsī ātmārāma ātma-krīḍāḥ sthita-prajña ity arthaḥ //BhGS_2.55// ==============================",
  "GSP33bhgsbh_u:927": "kiṃ ca --",
  "GSP33bhgsbh_u:928": "duḥkheṣv anudvigna-manāḥ sukheṣu vigata-spṛhaḥ /",
  "GSP33bhgsbh_u:929": "vīta-rāga-bhaya-krodhaḥ sthita-dhīr munir ucyate //BhG_2.56//",
  "GSP33bhgsbh_u:930": "duḥkheṣv ādhyātmikādiṣu prāpteṣu na udvignaṃ na prakṣubhitaṃ duḥkha-prāptau mano yasya so 'yam anudvigna-manāḥ /",
  "GSP33bhgsbh_u:931": "tathā sukheṣu prāpteṣu vigatā spṛhā tṛṣṇā yasya,",
  "GSP33bhgsbh_u:932": "na agnir iva indhanādy-ādhāne sukhāny anu vivardhate sa vigata-spṛhaḥ /",
  "GSP33bhgsbh_u:933": "vīta-rāga-bhaya-krodhaḥ rāga ca bhayaṃ ca krodha ca vītā vigatā yasmāt sa vīta-rāga-bhaya-krodhaḥ /",
  "GSP33bhgsbh_u:934": "sthita-dhīḥ sthita-prajño muniḥ saṃnyāsī tadā ucyate //BhGS_2.56// ==============================",
  "GSP33bhgsbh_u:936": "kiṃ ca--",
  "GSP33bhgsbh_u:937": "yaḥ sarvatrānabhisnehas tat tat prāpya śubhāśubham /",
  "GSP33bhgsbh_u:938": "nābhinandati na dveṣṭi tasya prajñā pratiṣṭhitā //BhG_2.57//",
  "GSP33bhgsbh_u:939_0": "yaḥ muniḥ sarvatra deha-jīvitādiṣv api anabhisneho 'bhisneha-varjitas tat tat prāpya",
  "GSP33bhgsbh_u:939_1": "śubhāśubhaṃ tat tat śubhaṃ aśubhaṃ vā labdhvā nābhinandati na dveṣṭi śubhaṃ prāpya",
  "GSP33bhgsbh_u:939_2": "na tuṣyati na hṛṣyati,",
  "GSP33bhgsbh_u:940": "aśubhaṃ ca prāpya na dveṣṭi ity arthaḥ /",
  "GSP33bhgsbh_u:941": "tasya evaṃ harṣa-viṣāda-varjitasya vivekajā prajñā pratiṣṭhitā bhavati //BhGS_2.57// ==============================",
  "GSP33bhgsbh_u:943": "kiṃ ca --",
  "GSP33bhgsbh_u:944": "yadā saṃharate cāyaṃ kūrmo 'ṅgānīva sarvaśaḥ /",
  "GSP33bhgsbh_u:945": "indriyāṇīndriyārthebhyas tasya prajñā pratiṣṭhitā //BhG_2.58//",
  "GSP33bhgsbh_u:946": "yadā saṃharate samyag upasaṃharate cāyaṃ jñāna-niṣṭhāyāṃ pravṛtto yatiḥ kūrmo 'ṅgāni iva yathā kūrmo bhayāt svāny aṅgāni upasaṃharati sarvaśaḥ sarvataḥ,",
  "GSP33bhgsbh_u:947": "evaṃ jñāna-niṣṭhaḥ indriyāṇi indriyārthebhyaḥ sarva-viṣayebhya upasaṃharate /",
  "GSP33bhgsbh_u:948": "tasya prajñā pratiṣṭhitā ity uktārthaṃ vākyam //BhGS_2.58// ==============================",
  "GSP33bhgsbh_u:950": "tatra viṣayān anāharataḥ āturasyāpi indriyāṇi kūrmāṅgānīva saṃhriyante na tu tad-viṣayo rāgaḥ sa kathaṃ saṃhriyate ity ucyate -",
  "GSP33bhgsbh_u:951": "viṣayā vinivartante nirāhārasya dehinaḥ /",
  "GSP33bhgsbh_u:952": "rasa-varjaṃ raso 'py asya paraṃ dṛṣṭvā nivartate //BhG_2.59//",
  "GSP33bhgsbh_u:953_0": "yadyapi viṣayāḥ viṣayopalakṣitāni viṣaya-śabda-vācyāni indriyāṇi nirāhārasya anāhriyamāṇa-viṣayasya",
  "GSP33bhgsbh_u:953_1": "kaṣṭe tapasi sthitasya mūrkhasyāpi vinivartante dehino dehavataḥ rasa-varjaṃ raso",
  "GSP33bhgsbh_u:953_2": "rāgo viṣayeṣu yas taṃ varjayitvā /",
  "GSP33bhgsbh_u:954": "rasa-śabdo rāge prasiddhaḥ,",
  "GSP33bhgsbh_u:955": "sva-rasena pravṛttaḥ rasikaḥ rasajñaḥ,",
  "GSP33bhgsbh_u:956": "ity ādi-darśanāt /",
  "GSP33bhgsbh_u:957_0": "so 'pi raso rañjana-rūpaḥ sūkṣmo 'sya yateḥ paraṃ paramārtha-tattvaṃ brahma dṛṣṭvā",
  "GSP33bhgsbh_u:957_1": "upalabhya aham eva tat iti vartamānasya nivartate nirbījaṃ viṣaya-vijñānaṃ saṃpadyate ity arthaḥ /",
  "GSP33bhgsbh_u:958": "nāsati samyag-darśane rasasya ucchedaḥ /",
  "GSP33bhgsbh_u:959": "tasmāt samyag-darśanātmikāyāḥ prajñāyāḥ sthairyaṃ kartavyam ity abhiprāyaḥ //BhGS_2.59// ==============================",
  "GSP33bhgsbh_u:961": "samyag-darśana-lakṣaṇa-prajñā-sthairyaṃ cikīrṣatā ādau indriyāṇi sva-vaśe sthāpayitavyāni,",
  "GSP33bhgsbh_u:962": "yasmāt tad-anavasthāpane doṣam āha ---",
  "GSP33bhgsbh_u:963": "yatato hy api kaunteya puruṣasya vipaścitaḥ /",
  "GSP33bhgsbh_u:964": "indriyāṇi pramāthīni haranti prasabhaṃ manaḥ //BhG_2.60//",
  "GSP33bhgsbh_u:965": "yatataḥ prayatnaṃ kurvataḥ hi yasmāt kaunteya puruṣasya vipaścitaḥ medhāvino 'pi iti vyavahitena saṃbandhaḥ /",
  "GSP33bhgsbh_u:966": "indriyāṇi pramāthīni pramathana-śīlāni viṣayābhimukhaṃ hi puruṣaṃ vikṣobhayanti ākulīkurvanti,",
  "GSP33bhgsbh_u:967": "ākulīkṛtya ca haranti prasabhaṃ prasahya prakāśam eva paśyato viveka-vijñāna-yuktaṃ manaḥ //BhGS_2.60// ==============================",
  "GSP33bhgsbh_u:969": "yatas tasmāt--",
  "GSP33bhgsbh_u:970": "tāni sarvāṇi saṃyamya yukta āsīta mat-paraḥ /",
  "GSP33bhgsbh_u:971": "vaśe hi yasyendriyāṇi tasya prajñā pratiṣṭhitā //BhG_2.61//",
  "GSP33bhgsbh_u:972": "tāni sarvāṇi saṃyamya saṃyamanaṃ vaśīkaraṇaṃ kṛtvā yuktaḥ samāhitaḥ san āsīta mat-paro 'haṃ vāsudevaḥ sarva-pratyag-ātmā paro yasya sa mat-paraḥ,",
  "GSP33bhgsbh_u:973": "nānyo 'haṃ tasmāt ity āsīta ity arthaḥ /",
  "GSP33bhgsbh_u:974": "evam āsīnasya yater vaśe hi yasyendriyāṇi vartante abhyāsa-balāt tasya prajñā pratiṣṭhitā //BhGS_2.61// ==============================",
  "GSP33bhgsbh_u:976": "athedānīṃ parābhaviṣyataḥ sarvānartha-mūlam idam ucyate --",
  "GSP33bhgsbh_u:977": "dhyāyato viṣayān puṃsaḥ saṅgas teṣūpajāyate /",
  "GSP33bhgsbh_u:978": "saṅgāt saṃjāyate kāmaḥ kāmāt krodho 'bhijāyate //BhG_2.62//",
  "GSP33bhgsbh_u:979": "krodhād bhavati saṃmohaḥ saṃmohāt smṛti-vibhramaḥ /",
  "GSP33bhgsbh_u:980": "smṛti-bhraṃśād buddhi-nāśo buddhi-nāśāt praṇaśyati //BhG_2.63//",
  "GSP33bhgsbh_u:981": "dhyāyataś cintayato viṣayāt śabdādīn viṣaya-viśeṣān ālocayataḥ puṃsaḥ puruṣasya saṅgaḥ āsaktiḥ prītis teṣu viṣayeṣu upajāyate utpadyate /",
  "GSP33bhgsbh_u:982": "saṅgāt prīteḥ saṃjāyate samutpadyate kāmas tṛṣṇā /",
  "GSP33bhgsbh_u:983": "kāmāt kutaścit pratihatāt krodho 'bhijāyate /",
  "GSP33bhgsbh_u:984": "krodhād bhavati saṃmoho 'vivekaḥ kāryākārya-viṣayaḥ /",
  "GSP33bhgsbh_u:985": "kruddho hi saṃmūḍhaḥ san gurum apy ākrośati /",
  "GSP33bhgsbh_u:986": "saṃmohāt smṛti-vibhramaḥ śāstrācāryopadeśāhita-saṃskāra-janitāyāḥ smṛte syāt vibhramo bhraṃśaḥ smṛty-utpatti-nimitta-prāptau anutpattiḥ /",
  "GSP33bhgsbh_u:987": "tataḥ smṛti-bhraṃśāt buddhi-nāśaḥ buddhi-nāśaḥ /",
  "GSP33bhgsbh_u:988": "kāryākārya-viṣaya-vivekāyogyatā antaḥ-karaṇasya buddher nāśa ucyate /",
  "GSP33bhgsbh_u:989": "buddher nāśāt praṇaśyati /",
  "GSP33bhgsbh_u:990": "tāvad eva hi puruṣaḥ yāvad antaḥkaraṇaṃ tadīyaṃ kāryākārya-viṣaya-viveka-yogyam /",
  "GSP33bhgsbh_u:991": "tad-ayogyatve naṣṭa eva puruṣo bhavati /",
  "GSP33bhgsbh_u:992": "ataḥ tasyāntaḥ-karaṇasya buddher nāśāt praṇaśyati puruṣārthāyogyo bhavatīty arthaḥ //BhGS_2.62-63// ==============================",
  "GSP33bhgsbh_u:994": "sarvānarthasya mūlamuktaṃ viṣayābhidhyānam /",
  "GSP33bhgsbh_u:995": "atha idānīṃ mokṣakāraṇamidamucyate --",
  "GSP33bhgsbh_u:996": "rāga-dveṣa-viyuktais tu viṣayān indriyaiś caran /",
  "GSP33bhgsbh_u:997": "ātma-vaśyair vidheyātmā prasādam adhigacchati //BhG_2.64//",
  "GSP33bhgsbh_u:998": "rāga-dveṣa-viyuktai rāgaś ca dveṣaś ca rāga-dveṣau,",
  "GSP33bhgsbh_u:999": "tat-puraḥsarā hi indriyāṇāṃ pravṛttiḥ svābhāvikī,",
  "GSP33bhgsbh_u:1000_0": "tatra yo mumukṣuḥ bhavati saḥ tābhyāṃ viyuktaiḥ śrotrādibhir indriyair viṣayān avarjanīyān",
  "GSP33bhgsbh_u:1000_1": "caran upalabhamānaḥ ātma-vaśyair ātmano vaśyāni vaśībhūtāni indriyāṇi tair ātma-vaśyair",
  "GSP33bhgsbh_u:1000_2": "vidheyātmā icchātaḥ vidheya ātmā antaḥ-karaṇaṃ yasya so 'yaṃ prasādam adhigacchati /",
  "GSP33bhgsbh_u:1001": "prasādaḥ prasannatā svāsthyam //BhGS_2.64// ==============================",
  "GSP33bhgsbh_u:1003": "prasāde sati kiṃ syāt ity ucyate -",
  "GSP33bhgsbh_u:1004": "prasāde sarva-duḥkhānāṃ hānir asyopajāyate /",
  "GSP33bhgsbh_u:1005": "prasanna-cetaso hy āśu buddhiḥ paryavatiṣṭhate //BhG_2.65//",
  "GSP33bhgsbh_u:1006": "prasāde sarva-duḥkhānām ādhyātmikādīnāṃ hānir vināśo 'sya yater upajāyate /",
  "GSP33bhgsbh_u:1007": "kiṃ ca - prasanna-cetasaḥ svasthāntaḥ-karaṇasya hi yasmāt āśu śīghraṃ buddhiḥ paryavatiṣṭhate ākāśam iva pari samantāt avatiṣṭhate,",
  "GSP33bhgsbh_u:1008": "ātma-svarūpeṇaiva niścalībhavatīty arthaḥ /",
  "GSP33bhgsbh_u:1009": "evaṃ prasanna-cetaso 'vasthita-buddhiḥ kṛta-kṛtyatā yataḥ,",
  "GSP33bhgsbh_u:1010": "tasmāt rāga-dveṣa-viyuktair indriyaiḥ śāstrā-viruddheṣu avarjanīyeṣu yuktaḥ samācaret iti vākyārthaḥ //BhGS_2.65// ==============================",
  "GSP33bhgsbh_u:1012": "seyaṃ prasannatā stūyate --",
  "GSP33bhgsbh_u:1013": "nāsti buddhirayuktasya na cāyuktasya bhāvanā /",
  "GSP33bhgsbh_u:1014": "na cābhāvayataḥ śāntir aśāntasya kutaḥ sukham //BhG_2.66//",
  "GSP33bhgsbh_u:1015": "nāsti na vidyate na bhavatīty arthaḥ,",
  "GSP33bhgsbh_u:1016": "buddhiḥ ātma-svarūpa-viṣayā ayuktasya asamāhitāntaḥ-karaṇasya /",
  "GSP33bhgsbh_u:1017": "na ca asti ayuktasya bhāvanā ātma-jñānābhiniveśaḥ /",
  "GSP33bhgsbh_u:1018": "tathā -- na cāsty abhāvayata ātma-jñānābhiniveśam akurvataḥ śāntir upaśamaḥ /",
  "GSP33bhgsbh_u:1019": "aśāntasya kutaḥ sukham ?",
  "GSP33bhgsbh_u:1020": "indriyāṇāṃ hi viṣaya-sevā-tṛṣṇātaḥ nivṛttir yā tat-sukham,",
  "GSP33bhgsbh_u:1021": "na viṣaya-viṣayā tṛṣṇā /",
  "GSP33bhgsbh_u:1022": "duḥkham eva hi sā /",
  "GSP33bhgsbh_u:1023": "na tṛṣṇāyāṃ satyāṃ sukhasya gandha-mātram apy upapadyate ity arthaḥ //BhGS_2.66// ==============================",
  "GSP33bhgsbh_u:1025": "ayuktasya kasmād buddhir nāsti ity ucyate -",
  "GSP33bhgsbh_u:1026": "indriyāṇāṃ hi caratāṃ yan mano 'nuvidhīyate /",
  "GSP33bhgsbh_u:1027": "tad asya harati prajñāṃ vāyur nāvam ivāmbhasi //BhG_2.67//",
  "GSP33bhgsbh_u:1028_0": "indriyāṇāṃ hi yasmāt caratāṃ sva-sva-viṣayeṣu pravartamānānāṃ yat mano 'nuvidhīyate",
  "GSP33bhgsbh_u:1028_1": "anupravartate tat indriya-viṣaya-vikalpanena pravṛttaṃ mano 'sya yateḥ harati prajñām",
  "GSP33bhgsbh_u:1028_2": "ātmānātma-vivekajāṃ nāśayati /",
  "GSP33bhgsbh_u:1029": "katham ? vāyuḥ nāvam iva ambhasi udake jigamiṣatāṃ mārgāduddhṛtya unmārge yathā vāyuḥ nāvaṃ pravartayati,",
  "GSP33bhgsbh_u:1030": "evam ātma-viṣayāṃ prajñāṃ hṛtvā mano viṣaya-viṣayāṃ karoti //BhGS_2.67// ==============================",
  "GSP33bhgsbh_u:1032": "yatato hi ity upanyastasyārthasya anekadhā upapattim uktvā taṃ cārtham upapādya upasaṃharati ---",
  "GSP33bhgsbh_u:1033": "tasmād yasya mahābāho nigṛhītāni sarvaśaḥ /",
  "GSP33bhgsbh_u:1034": "indriyāṇīndriyārthebhyas tasya prajñā pratiṣṭhitā //BhG_2.68//",
  "GSP33bhgsbh_u:1035": "indriyāṇāṃ pravṛttau doṣa upapādito yasmāt tasmāt yasya yateḥ he mahābāho,",
  "GSP33bhgsbh_u:1036": "nigṛhītāni sarvaśaḥ sarva-prakāraiḥ mānasādi-bhedaiḥ indriyāṇi indriyārthebhyaḥ śabdādibhyas tasya prajñā pratiṣṭhitā //BhGS_2.68// ==============================",
  "GSP33bhgsbh_u:1038": "yo 'yaṃ laukiko vaidika ca vyavahāraḥ sa utpanna-viveka-jñānasya sthita-prajñasya avidyākāryatvāt avidyā-nivṛttau nivartate,",
  "GSP33bhgsbh_u:1039": "avidyāyā ca vidyā-virodhāt nivṛttiḥ,",
  "GSP33bhgsbh_u:1040": "ity etam arthaṃ sphuṭīkurvann āha ---",
  "GSP33bhgsbh_u:1041": "yā niśā sarva-bhūtānāṃ tasyāṃ jāgarti saṃyamī /",
  "GSP33bhgsbh_u:1042": "yasyāṃ jāgrati bhūtāni sā niśā paśyato muneḥ //BhG_2.69//",
  "GSP33bhgsbh_u:1043": "yā niśā rātriḥ sarva-padārthānām aviveka-karī tamaḥ-svabhāvatvāt sarva-bhūtānāṃ sarveṣāṃ bhūtānām /",
  "GSP33bhgsbh_u:1044": "kiṃ tat paramārtha-tattvaṃ sthita-prajñasya viṣayaḥ /",
  "GSP33bhgsbh_u:1045": "yathā naktaṃ-carāṇām ahar eva sad anyeṣāṃ niśā bhavati,",
  "GSP33bhgsbh_u:1046": "tadvat naktaṃ-cara-sthānīyānām ajñānāṃ sarva-bhūtānāṃ niśeva niśā paramārtha-tattvam,",
  "GSP33bhgsbh_u:1047": "agocaratvād atad-buddhīnām /",
  "GSP33bhgsbh_u:1048": "tasyāṃ paramārtha-tattva-lakṣaṇāyām ajñāna-nidrāyāḥ prabuddho jāgarti saṃyamī saṃyamavān,",
  "GSP33bhgsbh_u:1049": "jitendriyo yogīty arthaḥ /",
  "GSP33bhgsbh_u:1050": "yasyāṃ grāhya-grāhaka-bheda-lakṣaṇāyām avidyā-niśāyāṃ prasuptāny eva bhūtāni jāgrati iti ucyante,",
  "GSP33bhgsbh_u:1051": "yasyāṃ niśāyāṃ prasuptā iva svapna-dṛśaḥ,",
  "GSP33bhgsbh_u:1052": "sā niśā avidyā-rūpatvāt paramārtha-tattvaṃ paśyato muneḥ /",
  "GSP33bhgsbh_u:1053": "ataḥ karmāṇi avidyāvasthāyām eva codyante,",
  "GSP33bhgsbh_u:1054": "na vidyāvasthāyām /",
  "GSP33bhgsbh_u:1055": "vidyāyāṃ hi satyām udite savitari śārvaram iva tamaḥ praṇāśam upagacchati avidyā /",
  "GSP33bhgsbh_u:1056": "prāk vidyotpatteḥ avidyā pramāṇa-buddhyā gṛhyamāṇā kriyā-kāraka-phala-bheda-rūpā satī sarva-karma-hetutvaṃ pratipadyate /",
  "GSP33bhgsbh_u:1057": "na apramāṇa-buddhyā gṛhyamāṇāyāḥ karma-hetutvopapattiḥ,",
  "GSP33bhgsbh_u:1058": "pramāṇa-bhūtena vedena mama coditaṃ kartavyaṃ karma iti hi karmaṇi kartā pravartate,",
  "GSP33bhgsbh_u:1059": "na avidyā-mātram idaṃ sarvaṃ bheda-jātam iti jñānaṃ tasya ātmajñasya sarva-karma-saṃnyāse eva adhikāro na pravṛttau /",
  "GSP33bhgsbh_u:1060": "tathā ca darśayiṣyati --- tad-buddhayas tad-ātmānaḥ ity ādinā jñāna-niṣṭhāyām eva tasya adhikāram /",
  "GSP33bhgsbh_u:1061": "tatrāpi pravartaka-pramāṇābhāve pravṛtty-anupapattiḥ iti cet, na /",
  "GSP33bhgsbh_u:1062": "svātma-viṣayatvād ātma-vijñānasya /",
  "GSP33bhgsbh_u:1063": "na hy ātmanaḥ svātmani pravartaka-pramāṇāpekṣatā,",
  "GSP33bhgsbh_u:1064": "ātmatvād eva /",
  "GSP33bhgsbh_u:1065": "tad-antatvāc ca sarva-pramāṇānāṃ pramāṇatvasya /",
  "GSP33bhgsbh_u:1066": "na hy ātma-svarūpādhigame sati punaḥ pramāṇa-prameya-vyavahāraḥ saṃbhavati /",
  "GSP33bhgsbh_u:1067": "pramātṛtvaṃ hy ātmanaḥ nivartayati antyaṃ pramāṇam /",
  "GSP33bhgsbh_u:1068": "nivartayad eva cāpramāṇībhavati,",
  "GSP33bhgsbh_u:1069": "svapna-kāla-pramāṇam iva prabodhe /",
  "GSP33bhgsbh_u:1070": "loke ca vastv-adhigame pravṛtti-hetutvādarśanāt pramāṇasya /",
  "GSP33bhgsbh_u:1071": "tasmān nātma-vidaḥ karmaṇy adhikāra iti siddham //BhGS_2.69// ==============================",
  "GSP33bhgsbh_u:1073": "viduṣas tyaktaiṣaṇasya sthita-prajñasya yater eva mokṣa-prāptiḥ,",
  "GSP33bhgsbh_u:1074": "na tu asaṃnyāsinaḥ kāma-kāminaḥ ity etam arthaṃ dṛṣṭāntena pratipādayiṣyan āha -",
  "GSP33bhgsbh_u:1075": "āpūryamāṇam acala-pratiṣṭhaṃ",
  "GSP33bhgsbh_u:1076": "samudram āpaḥ praviśanti yadvat /",
  "GSP33bhgsbh_u:1077": "tadvat kāmā yaṃ praviśanti sarve",
  "GSP33bhgsbh_u:1078": "sa śāntim āpnoti na kāma-kāmī //BhG_2.70//",
  "GSP33bhgsbh_u:1079": "āpūryamāṇam adbhir acala-pratiṣṭham acalatayā pratiṣṭhā avasthitiḥ yasya tam acala-pratiṣṭhaṃ samudram āpaḥ sarvato gatāḥ praviśanti svātmastham avikriyam eva santaṃ yadvat,",
  "GSP33bhgsbh_u:1080": "tadvat kāmāḥ viṣaya-saṃnidhāv api sarvataḥ icchā-viśeṣāḥ yaṃ puruṣam --- samudram iva āpaḥ -- avikurvantaḥ praviśanti sarve ātmany eva pralīyante na svātma-vaśaṃ kurvanti,",
  "GSP33bhgsbh_u:1081": "sa śāntir mokṣam āpnoti,",
  "GSP33bhgsbh_u:1082": "netaraḥ kāma-kāmī,",
  "GSP33bhgsbh_u:1083": "kāmyanta iti kāmāḥ viṣayāḥ tān kāmayituṃ śīlaṃ yasya saḥ kāma-kāmī,",
  "GSP33bhgsbh_u:1084": "naiva prāpnotīty arthaḥ //BhGS_2.70// ==============================",
  "GSP33bhgsbh_u:1086": "yasmād evaṃ tasmāt -",
  "GSP33bhgsbh_u:1087": "vihāya kāmān yaḥ sarvān pumāṃś carati niḥspṛhaḥ /",
  "GSP33bhgsbh_u:1088": "nirmamo nirahaṃkāraḥ sa śāntim adhigacchati //BhG_2.71//",
  "GSP33bhgsbh_u:1089": "vihāya parityajya kāmān yaḥ saṃnyāsī pumān sarvān aśeṣataḥ kārtsnyena carati,",
  "GSP33bhgsbh_u:1090": "jīvana-mātra-ceṣṭāśeṣaḥ paryaṭatīty arthaḥ /",
  "GSP33bhgsbh_u:1091": "niḥspṛhaḥ śarīra-jīvana-mātre 'pi nirgatā spṛhā yasya saḥ niḥspṛhaḥ san nirmamaḥ śarīra-jīvana-mātrākṣipta-parigrahe 'pi mamedam ity abhiniveśa-varjitaḥ,",
  "GSP33bhgsbh_u:1092": "nirahaṃkāraḥ vidyāvattvādi-nimittātma-saṃbhāvanā-rahitaḥ ity etat /",
  "GSP33bhgsbh_u:1093": "sa evaṃbhūtaḥ sthita-prajñaḥ brahmavit śāntiṃ sarva-saṃsāra-duḥkhoparama-lakṣaṇāṃ nirvāṇākhyām adhigacchati prāpnoti brahma-bhūto bhavati ity arthaḥ //BhGS_2.71// ==============================",
  "GSP33bhgsbh_u:1095": "saiṣā jñāna-niṣṭhā stūyate -",
  "GSP33bhgsbh_u:1096": "eṣā brāhmī sthitiḥ pārtha naināṃ prāpya vimuhyati /",
  "GSP33bhgsbh_u:1097": "sthitvāsyām anta-kāle 'pi brahma-nirvāṇam ṛcchati //BhG_2.72//",
  "GSP33bhgsbh_u:1098": "eṣā yathoktā brāhmī brahmaṇi bhavā iyaṃ sthitiḥ sarvaṃ karma saṃnyasya brahma-rūpeṇaiva avasthānam ity etat /",
  "GSP33bhgsbh_u:1099": "he pārtha, naināṃ sthitiṃ prāpya labdhvā na vimuhyati na mohaṃ prāpnoti /",
  "GSP33bhgsbh_u:1100": "sthitvāsyāṃ sthitau brāhmyāṃ yathoktāyāṃ anta-kāle 'pi antye vayasy api brahma-nirvāṇaṃ brahma-nirvṛtiṃ mokṣam ṛcchati gacchati /",
  "GSP33bhgsbh_u:1101": "kim u vaktavyaṃ brahmacaryād eva saṃnyasya yāvaj jīvaṃ yo brahmaṇy eva avatiṣṭhate sa brahma-nirvāṇam ṛcchati iti //BhGS_2.72//",
  "GSP33bhgsbh_u:1102": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye dvitīyo 'dhyāyaḥ //",
  "GSP33bhgsbh_u:1104": "BhG 3",
  "GSP33bhgsbh_u:1105": "tṛtīyo 'dhyāyaḥ śaṅkara-bhāṣyam",
  "GSP33bhgsbh_u:1106": "śāstrasya pravṛtti-nivṛtti-viṣaya-bhūte dve buddhī bhagavatā nirdiṣṭe,",
  "GSP33bhgsbh_u:1107": "sāṅkhye buddhir yoge buddhir iti ca /",
  "GSP33bhgsbh_u:1108": "tatra prajahāti yadā kāmān ity ārabhya ā adhyāya-parisamāpteḥ sāṅkhya-buddhy-āśritānāṃ saṃnyāsaṃ kartavyam uktvā teṣāṃ tan-niṣṭhatayaiva ca kṛtārthatā uktā eṣā brāhmī sthitiḥ iti /",
  "GSP33bhgsbh_u:1109": "arjunāya ca karmaṇy evādhikāras te,",
  "GSP33bhgsbh_u:1110": "mā saṅgo 'stv akarmaṇi iti karma eva kartavyam uktavān yoga-buddhim āśritya,",
  "GSP33bhgsbh_u:1111": "na tata eva śreyaḥ-prāptim uktavān /",
  "GSP33bhgsbh_u:1112_0": "tad etad ālakṣya paryākulībhūta-buddhir arjuna uvāca - kathaṃ bhaktāya śreyo 'rthine",
  "GSP33bhgsbh_u:1112_1": "yat sākṣāt śreyaḥ-sādhanaṃ sāṅkhya-buddhi-niṣṭhāṃ śrāvayitvā māṃ karmaṇi dṛṣṭānekānartha-yukte",
  "GSP33bhgsbh_u:1112_2": "pāramparyeṇāpi anaikāntika-śreyaḥ-prāpti-phale niyuñjyād iti yuktaḥ paryākulībhāvo 'rjunasya /",
  "GSP33bhgsbh_u:1113": "tad-anurūpa-praśnaḥ jyāyasī",
  "GSP33bhgsbh_u:1114": "cet ity ādiḥ /",
  "GSP33bhgsbh_u:1115": "praśnāpākaraṇa-vākyaṃ ca bhagavatā uktaṃ yathokta-vibhāga-viṣaye śāstre /",
  "GSP33bhgsbh_u:1116": "kecit tu arjunasya praśnārtham anyathā kalpayitvā tat-pratikūlaṃ bhagavataḥ prativacanaṃ varṇayanti /",
  "GSP33bhgsbh_u:1117": "yathā ca ātmanā sambandha-granthe gītārtho nirūpitas tat-pratikūlaṃ ceha punaḥ praśna-prativacanayor arthaṃ nirūpayanti /",
  "GSP33bhgsbh_u:1118": "kathaṃ ? tatra sambandha-granthe tāvat sarveṣām āśramiṇāṃ jñāna-karmaṇoḥ samuccayo gītā-śāstre nirūpito 'rtha ity uktam /",
  "GSP33bhgsbh_u:1119": "punaḥ viśeṣitaṃ ca yāvaj-jīva-śruti-coditāni karmāṇi parityajya kevalād eva jñānān mokṣaḥ prāpyata ity etad ekāntenaiva pratiṣiddham iti /",
  "GSP33bhgsbh_u:1120": "iha tv āśrama-vikalpaṃ darśayatā yāvaj-jīva-śruti-coditānām eva karmaṇāṃ parityāga uktaḥ /",
  "GSP33bhgsbh_u:1121": "tat katham īdṛśaṃ viruddham artham arjunāya brūyād bhagavān,",
  "GSP33bhgsbh_u:1122": "śrotā vā kathaṃ viruddham artham avadhārayet /",
  "GSP33bhgsbh_u:1123": "tatraitat syād gṛhasthānām eva śrauta-karma-parityāgena kevalād eva jñānān mokṣaḥ pratiṣidhyate na tv āśramāntarāṇām iti /",
  "GSP33bhgsbh_u:1124": "etad api pūrvottar-viruddham eva /",
  "GSP33bhgsbh_u:1125": "kathaṃ, sarvāśramiṇāṃ jñāna-karmaṇoḥ samuccayo gītā-śāstre niścito 'rtha iti pratijñāya iha kathaṃ tad-viruddhaṃ kevalād eva jñānān mokṣaṃ brūyād āśramāntarāṇām /",
  "GSP33bhgsbh_u:1126": "atha mataṃ śrauta-karmāpekṣayaitad-vacanaṃ kevalād eva jñānāt śrauta-karma-rahitād gṛhasthānāṃ mokṣaḥ pratiṣidhyate iti /",
  "GSP33bhgsbh_u:1127": "tatra gṛhasthānāṃ vidyamānam api smārtaṃ karmāvidyamānavad upekṣya jñānād eva kevalān na mokṣa ity ucyata iti /",
  "GSP33bhgsbh_u:1128": "etad api viruddham /",
  "GSP33bhgsbh_u:1129": "katham ? gṛhasthasyaiva smārta-karmaṇā samuccitād jñānān mokṣaḥ pratiṣidhyate na tu āśramāntarāṇām iti kathaṃ vivekibhiḥ śakyam avadhārayitum /",
  "GSP33bhgsbh_u:1130": "kiṃ ca, yadi mokṣa-sādhanatvena smārtāni karmāṇi ūrdhva-retasāṃ samuccīyante tathā gṛhasthasyāpi iṣyatāṃ smārtair eva samuccayo na śrautaiḥ /",
  "GSP33bhgsbh_u:1131": "atha śrautaiḥ smārtaiś ca gṛhasthasyaiva samuccayo mokṣāya ūrdhva-retasāṃ tu smārta-karma-mātra-samuccitāj jñānān mokṣa iti /",
  "GSP33bhgsbh_u:1132": "tatraivaṃ sati gṛhasthasyāyāsa-bāhulyaṃ śrautaṃ smārtaṃ ca bahu-duḥkha-rūpaṃ karma śirasi aropitaṃ syāt /",
  "GSP33bhgsbh_u:1133": "atha gṛhasthasyaivāyāsa-bāhulya-kāraṇān mokṣaḥ syān nāśramāntarāṇāṃ śrauta-nitya-karma-rahitatvād iti /",
  "GSP33bhgsbh_u:1134": "tad apy asat /",
  "GSP33bhgsbh_u:1135": "sarvopaniṣatsu itihāsa-purāṇa-yoga-śāstre ca jñānāṅgatvena mumukṣoḥ sarva-karma-saṃnyāsa-vidhānād āśrama-vikalpa-samuccaya-vidhānāc ca śruti-smṛtyoḥ /",
  "GSP33bhgsbh_u:1136": "siddhas tarhi sarvāśramiṇāṃ jñāna-karmaṇoḥ samuccayaḥ ?",
  "GSP33bhgsbh_u:1137": "na, mumukṣoḥ sarva-karma-saṃnyāsa-vidhānāt /",
  "GSP33bhgsbh_u:1138": "vyutthāyātha bhikṣācaryaṃ caranti [BAU 3.5.1],",
  "GSP33bhgsbh_u:1139": "tasmāt saṃnyāsam eṣāṃ tapasām atiriktam āhuḥ [NāU 2.79],",
  "GSP33bhgsbh_u:1140": "nyāsa evātyarecayet [NāU 2.78], iti /",
  "GSP33bhgsbh_u:1141": "na karmaṇā na prajayā dhanena tyāgenaike 'mṛtatvam ānaśuḥ [NāU 2.12] iti ca /",
  "GSP33bhgsbh_u:1142": "brahmacaryād eva pravrajet [JāvāU 4] ity ādyāḥ śrutayaḥ /",
  "GSP33bhgsbh_u:1143": "tyaja dharmam adharmaṃ ca ubhe satyānṛte tyaja /",
  "GSP33bhgsbh_u:1144": "ubhe satyānṛte tyaktvā yena tyajasi tat tyaja //",
  "GSP33bhgsbh_u:1145": "saṃsāram eva niḥsāraṃ dṛṣṭvā sāra-didṛkṣayā /",
  "GSP33bhgsbh_u:1146": "pravrajanty akṛtodvāhāḥ paraṃ vairāgyam āśritāḥ //",
  "GSP33bhgsbh_u:1147": "iti bṛhaspatir api kacaṃ prati /",
  "GSP33bhgsbh_u:1148": "karmaṇā badhyate jantur vidyayā ca vimucyate /",
  "GSP33bhgsbh_u:1149": "tasmāt karma na kurvanti yatayaḥ pāra-darśinaḥ //",
  "GSP33bhgsbh_u:1150": "[Mbh 12.241.7] iti śukānuśāsanam /",
  "GSP33bhgsbh_u:1151": "ihāpi sarva-karmāṇi manasā saṃnyasya ity ādi /",
  "GSP33bhgsbh_u:1152": "mokṣasya cākāryatvān mumukṣoḥ karmānarthakyam /",
  "GSP33bhgsbh_u:1153": "nityāni pratyavāya-parihārārtham anuṣṭheyāni iti cet, na /",
  "GSP33bhgsbh_u:1154": "asaṃnyāsi-viṣayatvāt pratyavāya-prāpteḥ /",
  "GSP33bhgsbh_u:1155": "na hi agnikāryādy-akaraṇāt saṃnyāsinaḥ pratyavāyaḥ kalpayituṃ śakyo yathā brahmacāriṇām asaṃnyāsinām api karmiṇām /",
  "GSP33bhgsbh_u:1156": "na tavan nityānāṃ karmaṇām abhāvād eva bhāva-rūpasya pratyavāyasya utpattiḥ kalpayituṃ śakyā katham asataḥ sajjāyate [ChāU 6.2.2] iti asataḥ sajjanmāsambhava-śruteḥ /",
  "GSP33bhgsbh_u:1157": "yadi vihitākaraṇād asambhāvyam api pratyavāyaṃ brūyād vedas tadā anartha-karo vedaḥ apramāṇam ity uktaṃ syāt /",
  "GSP33bhgsbh_u:1158": "vihitasya karaṇākaraṇayoḥ duḥkha-mātra-phalatvāt /",
  "GSP33bhgsbh_u:1159": "tathā ca kārakaṃ śāstraṃ na jñāpakam iti anupapannārthaṃ kalpitaṃ syāt /",
  "GSP33bhgsbh_u:1160": "na caitad iṣṭam /",
  "GSP33bhgsbh_u:1161": "tasmān na saṃnyāsināṃ karmāṇi ato jñāna-karmaṇoḥ samuccayānupapattiḥ /",
  "GSP33bhgsbh_u:1162": "jyāyasī cet karmaṇas te matā buddhir iti /",
  "GSP33bhgsbh_u:1163": "arjunasya praśnānupapatteś ca /",
  "GSP33bhgsbh_u:1164": "yadi hi bhagavatā dvitīye adhyāye jñānaṃ karma ca samuccayena tvayānuṣṭheyam ity uktaṃ syāt tato 'rjunasya praśno 'nupapanno jyāyasī cet karmaṇas te matā buddhir janārdana iti /",
  "GSP33bhgsbh_u:1165": "arjunāya ced buddhi-karmaṇī tvayānuṣṭheye iti ukte yā karmaṇo jyāyasī buddhiḥ sā apy uktā eveti tat kiṃ karmaṇi ghore māṃ niyojayasi keśava iti praśno na kathaṃcana upapadyate /",
  "GSP33bhgsbh_u:1166": "na cārjunasyaiva jyāyasī buddhir nānuṣṭheyeti bhagavatoktaṃ pūrvam iti kalpayituṃ yuktam,",
  "GSP33bhgsbh_u:1167": "yena jyāyasī ced iti praśnaḥ syāt /",
  "GSP33bhgsbh_u:1168_0": "yadi punar ekasya puruṣasya jñāna-karmaṇor virodhād yugapad anuṣṭhānaṃ na sambhavatīti",
  "GSP33bhgsbh_u:1168_1": "bhinna-puruṣānuṣṭheyatvaṃ bhagavatā pūrvam uktaṃ syāt tato 'yaṃ praśna upapannaḥ",
  "GSP33bhgsbh_u:1168_2": "jyāyasī ced ity ādiḥ /",
  "GSP33bhgsbh_u:1169": "avivekataḥ praśna-kalpanāyām api bhinna-puruṣānuṣṭheyatvena bhagavataḥ prativacanaṃ nopapadyate /",
  "GSP33bhgsbh_u:1170": "na cājñāna-nimittaṃ bhagavat-prativacanaṃ kalpyam /",
  "GSP33bhgsbh_u:1171": "asmāc ca bhinna-puruṣānuṣṭheyatvena jñāna-karma-niṣṭhayor bhagavataḥ prativacana-darśanāt,",
  "GSP33bhgsbh_u:1172": "jñāna-karmaṇoḥ samuccayānupapattiḥ /",
  "GSP33bhgsbh_u:1173": "tasmāt kevalād eva jñānān mokṣa ity eṣo 'rtho niścito gītāsu sarvopaniṣatsu ca /",
  "GSP33bhgsbh_u:1174": "jñāna-karmaṇor ekaṃ vada niścitya iti ca eka-viṣayaiva prārthanānupapannobhayoḥ samuccaya-sambhave /",
  "GSP33bhgsbh_u:1175": "kuru karmaiva tasmāt tvam iti ca jñāna-niṣṭhā-sambhavam arjunasyāvadhāraṇena darśayiṣyati /",
  "GSP33bhgsbh_u:1176": "arjuna uvāca",
  "GSP33bhgsbh_u:1177": "jyāyasī cet karmaṇas te matā buddhir janārdana /",
  "GSP33bhgsbh_u:1178": "tat kiṃ karmaṇi ghore māṃ niyojayasi keśava //BhG_3.1//",
  "GSP33bhgsbh_u:1179": "jyāyasī śreyasī cet yadi karmaṇaḥ sakāśāt te tava matā abhipretā buddhir jñānam /",
  "GSP33bhgsbh_u:1180": "he janārdana /",
  "GSP33bhgsbh_u:1181": "yadi buddhi-karmaṇī samuccite iṣṭe tadaikaṃ śreyaḥ-sādhanam iti karmaṇo jyāyasī buddhir iti karmaṇo 'tirikta-karaṇaṃ buddher anupapannam arjunena kṛtaṃ syāt /",
  "GSP33bhgsbh_u:1182": "na hi tad eva tasmāt phalato 'tiriktaṃ syāt /",
  "GSP33bhgsbh_u:1183": "tathā ca, karmaṇaḥ śreyaskarī bhagavatoktā buddhiḥ /",
  "GSP33bhgsbh_u:1184": "aśreyaskaraṃ ca karma kurv iti māṃ pratipādayati,",
  "GSP33bhgsbh_u:1185": "tat kiṃ nu kāraṇam iti bhagavata upālambham iva kurvan tat kiṃ kasmāt karmaṇi ghore krūre hiṃsā-lakṣaṇe māṃ niyojayasi keśava iti ca yad āha,",
  "GSP33bhgsbh_u:1186": "tac ca nopapadyate /",
  "GSP33bhgsbh_u:1187": "atha smārtenaiva karmaṇā samuccayaḥ sarveṣāṃ bhagavatokto 'rjunena cāvadhārita cet,",
  "GSP33bhgsbh_u:1188": "tat kiṃ karmaṇi ghore māṃ niyojayasi ity ādi kathaṃ yuktaṃ vacanam //BhGS_3.1// ==============================",
  "GSP33bhgsbh_u:1190": "kiṃ ca -",
  "GSP33bhgsbh_u:1191": "vyāmiśreṇeva vākyena buddhiṃ mohayasīva me /",
  "GSP33bhgsbh_u:1192": "tad ekaṃ vada niścitya yena śreyo 'ham āpnuyām //BhG_3.2//",
  "GSP33bhgsbh_u:1193": "vyāmiśreṇeva,",
  "GSP33bhgsbh_u:1194": "yadyapi vivaktābhidhāyī bhagavān,",
  "GSP33bhgsbh_u:1195": "tathāpi mama manda-buddher vyāmiśram iva bhagavad-vākyaṃ pratibhāti /",
  "GSP33bhgsbh_u:1196": "tena mama buddhiṃ mohayasīva,",
  "GSP33bhgsbh_u:1197": "mama buddhi-vyāmohāpanayāya hi pravṛttas tvaṃ tu kathaṃ mohayasi ?",
  "GSP33bhgsbh_u:1198": "ataḥ bravīmi /",
  "GSP33bhgsbh_u:1199": "buddhiṃ mohayasi iva me mama iti /",
  "GSP33bhgsbh_u:1200": "tvaṃ tu bhinna-kartṛkayoḥ jñāna-karmaṇor eka-puruṣānuṣṭhānāsaṃbhavaṃ yadi manyase,",
  "GSP33bhgsbh_u:1201": "tatraivaṃ sati tat tayor ekaṃ buddhiṃ karma vā idam evārjunasya yogyaṃ buddhi-śakty-avasthānurūpam iti niścitya vada brūhi,",
  "GSP33bhgsbh_u:1202": "yena jñānena karmaṇā vā anyatareṇa śreyo 'ham āpnuyāṃ prāpnuyām /",
  "GSP33bhgsbh_u:1203": "yadi hi karma-niṣṭhāyāṃ guṇa-bhūtam api jñānaṃ bhagavatoktaṃ syāt /",
  "GSP33bhgsbh_u:1204": "tat kathaṃ tayor ekaṃ vada ity eka-viṣayaivārjunasya śuśrūṣā syāt /",
  "GSP33bhgsbh_u:1205": "na hi bhagavatā pūrvam uktam anyatarad eva jñāna-karmaṇoḥ vakṣyāmi,",
  "GSP33bhgsbh_u:1206": "naiva dvayam iti,",
  "GSP33bhgsbh_u:1207": "yena ubhaya-prāpty-asaṃbhavam ātmano manyamāna ekam eva prārthayet //BhGS_3.2// ==============================",
  "GSP33bhgsbh_u:1209": "praśnānurūpam eva prativacanaṃ -",
  "GSP33bhgsbh_u:1210": "śrī-bhagavān uvāca",
  "GSP33bhgsbh_u:1211": "loke 'smin dvividhā niṣṭhā purā proktā mayānagha /",
  "GSP33bhgsbh_u:1212": "jñāna-yogena sāṃkhyānāṃ karma-yogena yoginām //BhG_3.3//",
  "GSP33bhgsbh_u:1213_0": "loke 'smin śāstrārthānuṣṭhānādhikṛtānāṃ traivarṇikānāṃ dvi-vidhā dvi-prakārā niṣṭhā",
  "GSP33bhgsbh_u:1213_1": "sthitiḥ anuṣṭheya-tātparyaṃ purā pūrvaṃ sargādau prajāḥ sṛṣṭvā tāsām abhyudaya-niḥśreyasa-prāpti-sādhanaṃ",
  "GSP33bhgsbh_u:1213_2": "vedārtha-saṃpradāyam āviṣkurvatā proktā mayā sarvajñena īśvareṇa he anaghāpāpa /",
  "GSP33bhgsbh_u:1214_0": "tatra kā sā dvividhā niṣṭhā ity āha - tatra jñāna-yogena jñānam eva yogas tena sāṃkhyānām",
  "GSP33bhgsbh_u:1214_1": "ātmānātma-viṣaya-viveka-vijñānavatāṃ brahmacaryāśramād eva kṛta-saṃnyāsānāṃ vedānta-vijñāna-suniścitārthānāṃ",
  "GSP33bhgsbh_u:1214_2": "paramahaṃsa-parivrājakānāṃ brahmaṇy evāvasthitānāṃ niṣṭhā proktā /",
  "GSP33bhgsbh_u:1215": "karma-yogena karma eva yogaḥ karma-yogas tena karma-yogena yogināṃ karmiṇāṃ niṣṭhā proktā ity arthaḥ /",
  "GSP33bhgsbh_u:1216": "yadi caikena puruṣeṇa ekasmai puruṣārthāya jñānaṃ karma ca samuccityānuṣṭheyaṃ bhagavatā iṣṭam uktaṃ vakṣyamāṇaṃ vā gītāsu vedeṣu coktam,",
  "GSP33bhgsbh_u:1217": "katham ihārjunāya upasannāya priyāya viśiṣṭābhinna-puruṣa-kartṛke eva jñāna-karma-niṣṭhe brūyāt ?",
  "GSP33bhgsbh_u:1218": "yadi punar arjuno jñānaṃ karma ca dvayaṃ śrutvā svayam evānuṣṭhāsyati anyeṣāṃ tu bhinna-puruṣānuṣṭheyatāṃ vakṣyāmi iti mataṃ bhagavataḥ kalpyeta,",
  "GSP33bhgsbh_u:1219": "tadā rāga-dveṣavān apramāṇa-bhūto bhagavān kalpitaḥ syāt /",
  "GSP33bhgsbh_u:1220": "tac cāyuktam /",
  "GSP33bhgsbh_u:1221": "tasmāt kayāpi yuktyā na samuccayo jñāna-karmaṇoḥ //",
  "GSP33bhgsbh_u:1222": "yad arjunenoktaṃ karmaṇo jyāyastvaṃ buddhes tac ca sthitam anirākaraṇāt /",
  "GSP33bhgsbh_u:1223": "tasyāś ca jñāna-niṣṭhāyāḥ saṃnyāsinām evānuṣṭheyatvam ,",
  "GSP33bhgsbh_u:1224": "bhinna-puruṣānuṣṭheyatva-vacanāt /",
  "GSP33bhgsbh_u:1225": "bhagavata evam evānumatam iti gamyate //BhGS_3.3// ==============================",
  "GSP33bhgsbh_u:1227": "māṃ ca bandha-kāraṇe karmaṇy eva niyojayasi iti viṣaṇṇa-manasam arjunam karma nārabhe ity evaṃ manvānam ālakṣya āha bhagavān - na karmaṇāman ārambhād iti /",
  "GSP33bhgsbh_u:1228_0": "athavā - jñāna-karma-niṣṭhayoḥ paraspara-virodhād ekena puruṣeṇa yugapad anuṣṭhātum",
  "GSP33bhgsbh_u:1228_1": "aśakyatve sati itaretarānapekṣayor eva puruṣārtha-hetutve prāpte karma-niṣṭhāyā jñāna-niṣṭhā-prāpti-hetutvena",
  "GSP33bhgsbh_u:1228_2": "puruṣārtha-hetutvam,",
  "GSP33bhgsbh_u:1229": "na svātantryeṇa /",
  "GSP33bhgsbh_u:1230": "jñāna-niṣṭhā tu karma-niṣṭhopāya-labdhātmikā satī svātantryeṇa puruṣārtha-hetuḥ anyānapekṣā,",
  "GSP33bhgsbh_u:1231": "ity etam arthaṃ pradarśayiṣyan āha bhagavān -",
  "GSP33bhgsbh_u:1232": "na karmaṇām anārambhān naiṣkarmyaṃ puruṣo 'śnute /",
  "GSP33bhgsbh_u:1233": "na ca saṃnyasanād eva siddhiṃ samadhigacchati //BhG_3.4 //",
  "GSP33bhgsbh_u:1234_0": "na karmaṇā kriyāṇāṃ yajñādīnām iha janmani janmāntare vā anuṣṭhitānām upātta-durita-kṣaya-hetutvena",
  "GSP33bhgsbh_u:1234_1": "sattva-śuddhi-kāraṇānāṃ tat-kāraṇatvena ca jñānotpatti-dvāreṇa jñāna-niṣṭhā-hetūnām,",
  "GSP33bhgsbh_u:1235": "jñānam utpadyate puṃsāṃ kṣayāt pāpasya karmaṇaḥ /",
  "GSP33bhgsbh_u:1236": "yathādarśatala-prakhye paśyaty ātmānam ātmani //",
  "GSP33bhgsbh_u:1237": "[Mbh 12 208.8] ity ādi smaraṇāt /",
  "GSP33bhgsbh_u:1238": "anārambhād ananuṣṭhānāt naiṣkarmyaṃ niṣkarma-bhāvaṃ karma-śūnyatāṃ jñāna-yogena niṣṭhāṃ niṣkriyātma-svarūpeṇaivāvasthānam iti yāvat /",
  "GSP33bhgsbh_u:1239": "puruṣo nāśnute na prāpnotīty arthaḥ /",
  "GSP33bhgsbh_u:1240": "karmaṇām anārambhān naiṣkarmyaṃ nāśnuta iti vacanāt tad-viparyayāt teṣām ārambhān naiṣkarmyam aśnuta iti gamyate /",
  "GSP33bhgsbh_u:1241": "kasmāt punaḥ kāraṇāt karmaṇām anārambhān naiṣkarmyaṃ nāśnute iti ?",
  "GSP33bhgsbh_u:1242": "ucyate, karmārambhasyaiva naiṣkarmyopāyatvāt /",
  "GSP33bhgsbh_u:1243": "na hy upāyam antareṇa upeya-prāptir asti /",
  "GSP33bhgsbh_u:1244": "karma-yogopāyatvaṃ ca naiṣkarmya-lakṣaṇasya jñāna-yogasya,",
  "GSP33bhgsbh_u:1245": "śrutau iha ca pratipādanāt /",
  "GSP33bhgsbh_u:1246_0": "śrutau tāvat prakṛtasyātma-lokasya vedyasya vedanopāyatvena tam etaṃ vedānuvacanena",
  "GSP33bhgsbh_u:1246_1": "brāhmaṇā vividiṣanti yajñena [BAU 4.4.22] ity ādinā karma-yogasya jñāna-yogopāyatvaṃ pratipāditam /",
  "GSP33bhgsbh_u:1247": "ihāpi ca - saṃnyāsas tu mahābāho duḥkham āptum ayogataḥ [kraītā 5.6],",
  "GSP33bhgsbh_u:1248": "yoginaḥ karma kurvanti saṅgaṃ tyaktvātmaśuddhaye [kraītā 5.11],",
  "GSP33bhgsbh_u:1249": "yajño dānaṃ tapaś caiva pāvanāni manīṣiṇām [kraītā 18.5] ity ādi pratipādayiṣyati /",
  "GSP33bhgsbh_u:1251": "nanu cābhayaṃ sarva-bhūtebhyo dattvā naiṣkarmyam ācaret ity ādau kartavya-karma-saṃnyāsād api naiṣkarmya-prāptiṃ darśayati /",
  "GSP33bhgsbh_u:1252": "loke ca karmaṇām anārambhān naiṣkarmyam iti prasiddhataram /",
  "GSP33bhgsbh_u:1253": "ataś ca naiṣkarmyārthinaḥ kiṃ karmārambheṇa ?",
  "GSP33bhgsbh_u:1254": "iti prāptam /",
  "GSP33bhgsbh_u:1255": "ata āha- na ca saṃnyasanād eveti /",
  "GSP33bhgsbh_u:1256": "nāpi saṃnyasanād eva kevalāt karma-parityāga-mātrād eva jñāna-rahitāt siddhiṃ naiṣkarmya-lakṣaṇāṃ jñāna-yogena niṣṭhāṃ samadhigacchati na prāpnoti //BhGS_3.4// ==============================",
  "GSP33bhgsbh_u:1258": "kasmāt punaḥ kāraṇāt karma-saṃnyāsa-mātrād eva kevalāt jñāna-rahitāt siddhiṃ naiṣkarmya-lakṣaṇāṃ puruṣo nādhigacchati iti hetv-ākāṅkṣāyām āha -",
  "GSP33bhgsbh_u:1259": "na hi kaścit kṣaṇam api jātu tiṣṭhaty akarmakṛt /",
  "GSP33bhgsbh_u:1260": "kāryate hy avaśaḥ karma sarvaḥ prakṛtijair guṇaiḥ //BhG_3.5//",
  "GSP33bhgsbh_u:1261": "na hi yasmāt kṣaṇam api kālaṃ jātu kadācit kaścit tiṣṭhaty akarma-kṛt san /",
  "GSP33bhgsbh_u:1262": "kasmāt ? kāryate pravartyate hi yasmād avaśa evāsvatantra eva karma sarvaḥ prāṇī prakṛti-jaiḥ prakṛtito jātaiḥ sattva-rajas-tamobhiḥ guṇaiḥ /",
  "GSP33bhgsbh_u:1263": "ajña iti vākya-śeṣaḥ,",
  "GSP33bhgsbh_u:1264": "yato vakṣyati guṇair yo na vicālyate iti /",
  "GSP33bhgsbh_u:1265": "sāṃkhyānāṃ pṛthak-karaṇāt ajñānām eva hi karma-yogaḥ,",
  "GSP33bhgsbh_u:1266": "na jñāninām /",
  "GSP33bhgsbh_u:1267": "jñānināṃ tu guṇair acālyamānānāṃ svataś calanābhāvāt karma-yogo nopapadyate /",
  "GSP33bhgsbh_u:1268": "tathā ca vyākhyātam vedāvināśinam [kraītā 2.21] ity atra //BhGS_3.5// ==============================",
  "GSP33bhgsbh_u:1270": "yat tv anātmajñaḥ coditaṃ karma nārabhate iti tad asad evety āha -",
  "GSP33bhgsbh_u:1271": "karmendriyāṇi saṃyamya ya āste manasā smaran /",
  "GSP33bhgsbh_u:1272": "indriyārthān vimūḍhātmā mithyācāraḥ sa ucyate //BhG_3.6//",
  "GSP33bhgsbh_u:1273_0": "karmendriyāṇi hastādīni saṃyamya saṃhṛtya ya āste tiṣṭhati manasā smaran cintayan",
  "GSP33bhgsbh_u:1273_1": "indriyārthān viṣayān vimūḍhātmā vimūḍhāntaḥ-araṇo mithyācāro mṛṣācāraḥ pāpācāraḥ",
  "GSP33bhgsbh_u:1273_2": "sa ucyate //BhGS_3.6 // ==============================",
  "GSP33bhgsbh_u:1275": "yas tv indriyāṇi manasā niyamyārabhate 'rjuna /",
  "GSP33bhgsbh_u:1276": "karmendriyaiḥ karma-yogam asaktaḥ sa viśiṣyate //BhG_3.7//",
  "GSP33bhgsbh_u:1277": "yas tu punaḥ karmaṇy adhikṛto 'jñaḥ buddhīndriyāṇi manasā niyamya ārabhate arjuna karmendriyaiḥ vāk-pāṇy-ādibhiḥ /",
  "GSP33bhgsbh_u:1278": "kim ārabhate ity āha-karma-yogam asaktaḥ san phalābhisandhi-varjitaḥ sa viśiṣyate itarasmāt mithyācārāt //BhGS_3.7// ==============================",
  "GSP33bhgsbh_u:1280": "yataḥ evam ataḥ-",
  "GSP33bhgsbh_u:1281": "niyataṃ kuru karma tvaṃ karma jyāyo hy akarmaṇaḥ /",
  "GSP33bhgsbh_u:1282": "śarīrayātrāpi ca te na prasidhyed akarmaṇaḥ //BhG_3.8//",
  "GSP33bhgsbh_u:1283": "niyataṃ nityaṃ śāstropadiṣṭam /",
  "GSP33bhgsbh_u:1284": "yo yasmin karmaṇy adhikṛtaḥ phalāya cāśrutaṃ tan niyataṃ karma,",
  "GSP33bhgsbh_u:1285": "tat kuru tvaṃ he arjuna /",
  "GSP33bhgsbh_u:1286": "yataḥ karma jyāyo 'dhikataraṃ phalataḥ /",
  "GSP33bhgsbh_u:1287": "hi yasmād akarmaṇo 'karaṇāt anārambhāt /",
  "GSP33bhgsbh_u:1288": "katham ? śarīra-yātrā śarīra-sthitir api ca te tava na prasidhyet prasiddhiṃ na gacchet akarmaṇo 'karaṇāt /",
  "GSP33bhgsbh_u:1289": "ato dṛṣṭaḥ karmākarmaṇor viśeṣo loke //BhGS_3.8// ==============================",
  "GSP33bhgsbh_u:1291": "yac ca manyase bandhārthatvāt karma na kartavyam iti tad apy asat / katham ?",
  "GSP33bhgsbh_u:1292": "yajñārthāt karmaṇo 'nyatra loko 'yaṃ karma-bandhanaḥ /",
  "GSP33bhgsbh_u:1293": "tad arthaṃ karma kaunteya muktasaṅgaḥ samācara //BhG_3.9//",
  "GSP33bhgsbh_u:1294": "yajño vai viṣṇuḥ [TaittS 1.7.4] iti śruter yajña īśvaraḥ /",
  "GSP33bhgsbh_u:1295": "tad-arthaṃ yat kriyate tat yajñārthaṃ karma /",
  "GSP33bhgsbh_u:1296": "tasmāt karmaṇo 'nyatrānyena karmaṇā loko 'yam adhikṛtaḥ karma-kṛt karma-bandhanaḥ [Taitt.Bhā. 3.1.6] karma bandhanaṃ yasya so 'yaṃ karma-bandhano lokaḥ,",
  "GSP33bhgsbh_u:1297": "na tu yajñārthāt /",
  "GSP33bhgsbh_u:1298": "atas tad-arthaṃ yajñārthaṃ karma kaunteya,",
  "GSP33bhgsbh_u:1299": "mukta-saṅgaḥ karma-phala-saṅga-varjitaḥ san samācāra nirvartaya //BhGS_3.9// ==============================",
  "GSP33bhgsbh_u:1301": "itaś cādhikṛtena karma kartavyam -",
  "GSP33bhgsbh_u:1302": "saha-yajñāḥ prajāḥ sṛṣṭvā purovāca prajāpatiḥ /",
  "GSP33bhgsbh_u:1303": "anena prasaviṣyadhvam eṣa vo 'stv iṣṭa-kāma-dhuk //BhG_3.10//",
  "GSP33bhgsbh_u:1304": "saha-yajñāḥ yajña-sahitāḥ prajās trayo varṇās tāḥ sṛṣṭvotpādya purā pūrvaṃ sargādāv uvāca uktavān prajāpatiḥ prajānāṃ srāṣṭā /",
  "GSP33bhgsbh_u:1305": "anena yajñena prasaviṣyadhvaṃ prasavo vṛddhir utpattis tāṃ kurudhvam /",
  "GSP33bhgsbh_u:1306": "eṣa yajño vo yuṣmākam astu bhavatu iṣṭa-kāma-dhuk /",
  "GSP33bhgsbh_u:1307": "iṣṭān abhipretān kāmān phala-viśeṣān dogdhīti iṣṭa-kāma-dhuk //BhGS_3.10// ==============================",
  "GSP33bhgsbh_u:1309": "katham ?",
  "GSP33bhgsbh_u:1310": "devān bhāvayatānena te devā bhāvayantu vaḥ /",
  "GSP33bhgsbh_u:1311": "parasparaṃ bhāvayantaḥ śreyaḥ param avāpsyatha //BhG_3.11//",
  "GSP33bhgsbh_u:1312": "devān indrādīn bhāvayata vardhayatānena yajñena /",
  "GSP33bhgsbh_u:1313": "te devā bhāvayantu āpyāyayantu vṛṣṭy-ādinā vo yuṣmān /",
  "GSP33bhgsbh_u:1314": "evaṃ parasparam anyonyaṃ bhāvayantaḥ śreyaḥ paraṃ mokṣa-lakṣaṇaṃ vijñāna-prāpti-krameṇāvāpsyatha /",
  "GSP33bhgsbh_u:1315": "svargaṃ vā paraṃ śreyo 'vāpsyatha //BhGS_3.11// ==============================",
  "GSP33bhgsbh_u:1317": "kiṃ ca -",
  "GSP33bhgsbh_u:1318": "iṣṭān bhogān hi vo devā dāsyante yajña-bhāvitāḥ /",
  "GSP33bhgsbh_u:1319": "tair dattān apradāyaibhyo yo bhuṅkte stena eva saḥ //BhG_3.12//",
  "GSP33bhgsbh_u:1320": "iṣṭān abhipretān bhogān hi vo yuṣmabhyaṃ devā dāsyante vitariṣyanti /",
  "GSP33bhgsbh_u:1321": "strī-paśu-putrādīn yajña-bhāvitā yajñair vardhitās toṣitā ity arthaḥ /",
  "GSP33bhgsbh_u:1322": "tair devair dattān bhogān apradāyādattvā,",
  "GSP33bhgsbh_u:1323": "ānṛṇyam akṛtvety arthaḥ /",
  "GSP33bhgsbh_u:1324": "ebhyo devebhyaḥ /",
  "GSP33bhgsbh_u:1325": "yo bhuṅkte sva-dehendriyāṇy eva tarpayati stena eva taskara eva sa devādi-svāpahārī //BhGS_3.12// ==============================",
  "GSP33bhgsbh_u:1327": "ye punaḥ-",
  "GSP33bhgsbh_u:1328": "yajña-śiṣṭāśinaḥ santo mucyante sarva-kilbiṣaiḥ /",
  "GSP33bhgsbh_u:1329": "bhuñjate te tv aghaṃ pāpā ye pacanty ātma-kāraṇāt //BhG_3.13//",
  "GSP33bhgsbh_u:1330_0": "deva-yajñādīn nirvartya tac-chiṣṭam aśanam amṛtākhyam aśituṃ śīlaṃ yeṣāṃ te yajña-śiṣṭāśinaḥ",
  "GSP33bhgsbh_u:1330_1": "santo mucyante sarva-kilbiṣaiḥ sarva-pāpaiś cully-ādi-pañca-sūnākṛtaiḥ pramāda-kṛta-hiṃsādi-janitaiś cānyaiḥ /",
  "GSP33bhgsbh_u:1331": "ye tv ātmaṃbharayo bhuñjate te tv aghaṃ pāpaṃ svayam api pāpā ye pacanti pākaṃ nirvartayanti ātma-kāraṇāt ātma-hetoḥ //BhGS_3.13// ==============================",
  "GSP33bhgsbh_u:1333": "itaś cādhikṛtena karma kartavyam /",
  "GSP33bhgsbh_u:1334": "jagac-cakra-pravṛtti-hetur hi karma /",
  "GSP33bhgsbh_u:1335": "katham ? ity ucyate -",
  "GSP33bhgsbh_u:1336": "annād bhavanti bhūtāni parjanyād anna-saṃbhavaḥ /",
  "GSP33bhgsbh_u:1337": "yajñād bhavati parjanyo yajñaḥ karma-samudbhavaḥ //BhG_3.14//",
  "GSP33bhgsbh_u:1338": "annād bhuktāl lohita-retaḥ-pariṇatāt pratyakṣaṃ bhavanti jāyante bhūtāni /",
  "GSP33bhgsbh_u:1339": "parjanyād vṛṣṭer annasya saṃbhavo 'nna-saṃbhavaḥ /",
  "GSP33bhgsbh_u:1340": "yajñād bhavati parjanyaḥ /",
  "GSP33bhgsbh_u:1341": "agnau prāstāhutiḥ samyag ādityam upatiṣṭhate /",
  "GSP33bhgsbh_u:1342": "ādityāj jāyate vṛṣṭir vṛṣṭer annaṃ tataḥ prajāḥ //",
  "GSP33bhgsbh_u:1343": "[Manu 3.76] iti smṛteḥ /",
  "GSP33bhgsbh_u:1344": "yajño 'pūrvam /",
  "GSP33bhgsbh_u:1345": "sa ca yajñaḥ karma-samudbhavaḥ /",
  "GSP33bhgsbh_u:1346": "ṛtvig-yajamānayoś ca vyāpāraḥ karma,",
  "GSP33bhgsbh_u:1347": "tad-samudbhavo yasya yajñasyāpūrvasya sa yajñaḥ karma-samudbhavaḥ //BhGS_3.14// ==============================",
  "GSP33bhgsbh_u:1349": "tac caivaṃvidhaṃ karma kuto jātam ity āha -",
  "GSP33bhgsbh_u:1350": "karma brahmodbhavaṃ viddhi brahmākṣara-samudbhavam /",
  "GSP33bhgsbh_u:1351": "tasmāt sarva-gataṃ brahma nityaṃ yajñe pratiṣṭhitam //BhG_3.15//",
  "GSP33bhgsbh_u:1352": "karma brahmodbhavaṃ /",
  "GSP33bhgsbh_u:1353": "brahma vedaḥ /",
  "GSP33bhgsbh_u:1354": "sa udbhavaḥ kāraṇaṃ prakāśako yasya tat karma brahmodbhavaṃ viddhi vijānīhi /",
  "GSP33bhgsbh_u:1355": "brahma punaḥ vedākhyam akṣara-samudbhavam akṣaraṃ brahma paramātmā samudbhavo yasya tat akṣara-samudbhavam /",
  "GSP33bhgsbh_u:1356": "brahma veda ity arthaḥ /",
  "GSP33bhgsbh_u:1357": "yasmāt sākṣāt paramātmākhyād akṣarāt puruṣa-niḥśvāsavat samudbhūtaṃ brahma tasmāt sarvārtha-prakāśakatvāt sarva-gatam /",
  "GSP33bhgsbh_u:1358": "sarva-gatam api sat nityaṃ sadā yajña-vidhi-pradhānatvāt yajñe pratiṣṭhitam //BhGS_3.15// ==============================",
  "GSP33bhgsbh_u:1360": "evaṃ pravartitaṃ cakraṃ nānuvartayatīha yaḥ /",
  "GSP33bhgsbh_u:1361": "aghāyur indriyārāmo moghaṃ pārtha sa jīvati //BhG_3.16//",
  "GSP33bhgsbh_u:1362_0": "evam ittham īśvareṇa veda-yajña-pūrvakaṃ jagac-cakraṃ pravartitaṃ nānuvartayatīha",
  "GSP33bhgsbh_u:1362_1": "loke yaḥ karmaṇy adhikṛtaḥ sann aghāyur aghaṃ pāpam āyur jīvanaṃ yasya so 'ghāyuḥ",
  "GSP33bhgsbh_u:1362_2": "pāpa-jīvana iti yāvat /",
  "GSP33bhgsbh_u:1363": "indriyārāmaḥ indriyair ārāmaḥ āramaṇam ākrīḍā viṣayeṣu yasya sa indriyārāmo moghaṃ vṛthā he pārtha, sa jīvati /",
  "GSP33bhgsbh_u:1364": "tasmād ajñenādhikṛtena kartavyam eva karmeti prakaraṇārthaḥ /",
  "GSP33bhgsbh_u:1365_0": "prāg ātma-jñāna-niṣṭhā-yogyatā-prāptes tādarthyena karma-yogānuṣṭhānam adhikṛtenānātmajñena",
  "GSP33bhgsbh_u:1365_1": "kartavyam evety etan na karmaṇām anārambhād [Gītā 3.4] ity ata ārabhya śarīra-yātrāpi",
  "GSP33bhgsbh_u:1365_2": "ca te na prasidhyed akarmaṇa [Gītā 3.8] ity evam antena pratipādya,",
  "GSP33bhgsbh_u:1366": "yajñārthāt karmaṇo 'nyatra [Gītā 3.9] ity ādinā moghaṃ pārtha sa jīvati ity evam antenāpi granthena prāsaṅgikam adhikṛtasyānātmavidaḥ karmānuṣṭhāne",
  "GSP33bhgsbh_u:1367": "bahu kāraṇam uktam /",
  "GSP33bhgsbh_u:1368": "tad-akaraṇe ca doṣa-saṃkīrtanaṃ kṛtam //BhGS_3.16// ==============================",
  "GSP33bhgsbh_u:1370": "evaṃ sthite kim evaṃ pravartitaṃ caktraṃ sarveṇānuvartanīyam ?",
  "GSP33bhgsbh_u:1371": "āho svit pūrvokta-karma-yogānuṣṭhānopāya-prāpyām anātma-vidā jñāna-yogenaiva niṣṭhām ātma-vidbhiḥ sāṃkhyair anuṣṭheyām aprāptenaiva ?",
  "GSP33bhgsbh_u:1372_0": "ity evam artham arjunasya praśnam āśaṅkaya svayam eva vā śāstrārthasya viveka-pratipatty-artham",
  "GSP33bhgsbh_u:1372_1": "etaṃ vai tam ātmānaṃ viditvā nivṛtta-mithyā-jñānāḥ santo brāhmaṇā mithyā-jñānavadbhyo",
  "GSP33bhgsbh_u:1372_2": "'vaśyaṃ kartavyebhyaḥ putraiṣaṇādibhyo vyutthāyātha bhikṣā-caryaṃ śarīra-sthiti-mātra-prayuktaṃ caranti /",
  "GSP33bhgsbh_u:1373": "na teṣām ātma-jñāna-niṣṭhā-vyatirekeṇānyat kāryam asti [BAU 3.5.1] ity evaṃ śruty-artham iha gītā-śāstre pratipipādayiṣitam āviṣkurvann āha bhagavān -",
  "GSP33bhgsbh_u:1374": "yas tv ātma-ratir eva syād ātma-tṛptaś ca mānavaḥ /",
  "GSP33bhgsbh_u:1375": "ātmany eva ca saṃtuṣṭas tasya kāryaṃ na vidyate //BhG_3.17//",
  "GSP33bhgsbh_u:1376_0": "yas tu sāṃkhya ātma-jñāna-niṣṭha ātma-ratiḥ ātmany eva ratir na viṣayeṣu yasya sa",
  "GSP33bhgsbh_u:1376_1": "ātma-ratir eva syād bhaved ātma-tṛptaś cātmanaiva tṛpto nānna-rasādinā sa mānavo",
  "GSP33bhgsbh_u:1376_2": "manuṣyaḥ saṃnyāsī ātmany eva ca santuṣṭaḥ /",
  "GSP33bhgsbh_u:1377": "santoṣo hi bāhyārtha-lābhe sarvasya bhavati,",
  "GSP33bhgsbh_u:1378": "tam anapekṣya ātmany eva ca santuṣṭaḥ sarvato vīta-tṛṣṇa ity etat /",
  "GSP33bhgsbh_u:1379": "ya īdṛśaḥ ātma-vit tasya kāryaṃ karaṇīyaṃ na vidyate nāstīty arthaḥ //BhGS_3.17// ==============================",
  "GSP33bhgsbh_u:1381": "kiṃ ca -",
  "GSP33bhgsbh_u:1382": "naiva tasya kṛtenārtho nākṛteneha kaścana /",
  "GSP33bhgsbh_u:1383": "na cāsya sarva-bhūteṣu kaścid artha-vyapāśrayaḥ //BhG_3.18//",
  "GSP33bhgsbh_u:1384": "naiva tasya paramātma-rateḥ kṛtena karmaṇārthaḥ prayojanam asti /",
  "GSP33bhgsbh_u:1385": "astu tarhy akṛtenākaraṇena pratyavāyākhyo 'narthaḥ /",
  "GSP33bhgsbh_u:1386": "nākṛteneha loke kaścana kaścid api pratyavāya-prāpti-rūpaḥ ātma-hāni-lakṣaṇo vā naivāsti /",
  "GSP33bhgsbh_u:1387": "na cāsya sarva-bhūteṣu brahmādi-sthāvarānteṣu bhūteṣu kaścid artha-vyapāśrayaḥ prayojana-nimitta-kriyā-sādhyo vyapāśrayaḥ /",
  "GSP33bhgsbh_u:1388": "vyapāśrayaṇam ālambanaṃ kaṃcit bhūta-viśeṣam āśritya na sādhyaḥ kaścid artho 'sti,",
  "GSP33bhgsbh_u:1389": "yena tad-arthā kriyā anuṣṭheyā syāt /",
  "GSP33bhgsbh_u:1390": "na tvam etasmin sarvataḥ saṃplutodaka-sthānīye samyag-darśane vartase //BhGS_3.18// ==============================",
  "GSP33bhgsbh_u:1392": "yataḥ evam -",
  "GSP33bhgsbh_u:1393": "tasmād asaktaḥ satataṃ kāryaṃ karma samācara /",
  "GSP33bhgsbh_u:1394": "asakto hy ācaran karma param āpnoti pūruṣaḥ //BhG_3.19//",
  "GSP33bhgsbh_u:1395": "tasmāt asaktaḥ saṅgavarjitaḥ satataṃ sarvadā kāryaṃ kartavyaṃ nityaṃ karma samācara nirvartaya /",
  "GSP33bhgsbh_u:1396": "asakto hi yasmāt samācaran īśvarārthaṃ karma kurvan paraṃ mokṣam āpnoti pūruṣaḥ sattvaśuddhidvāreṇa ity arthaḥ //BhGS_3.19// ==============================",
  "GSP33bhgsbh_u:1398": "yasmāc ca -",
  "GSP33bhgsbh_u:1399": "karmaṇaiva hi saṃsiddhim āsthitā janakādayaḥ /",
  "GSP33bhgsbh_u:1400": "loka-saṃgraham evāpi saṃpaśyan kartum arhasi //BhG_3.20//",
  "GSP33bhgsbh_u:1401": "karmaṇaiva hi yasmāt pūrve kṣatriyāḥ vidvāṃsaḥ saṃsiddhiṃ mokṣaṃ gantum āsthitāḥ pravṛttāḥ /",
  "GSP33bhgsbh_u:1402": "ke ? janakādayaḥ janakā vapatiprabhṛtayaḥ /",
  "GSP33bhgsbh_u:1403": "yadi te prāptasamyagdarśanāḥ,",
  "GSP33bhgsbh_u:1404": "tataḥ lokasaṃgrahārthaṃ prārabdhakarmatvāt karmaṇā sahaivāsaṃnyasyaiva karma saṃsiddhimāsthitā ity arthaḥ /",
  "GSP33bhgsbh_u:1405": "athāprāptasamyagadarśanāḥ janakādayaḥ,",
  "GSP33bhgsbh_u:1406": "tadā karmaṇā sattvaśuddhisādhanabhūtena ktrameṇa saṃsiddhimāsthitā iti vyākhyeyaḥ lokaḥ /",
  "GSP33bhgsbh_u:1407": "atha manyase pūrverapi janakādibhiḥ ajānadbhireva kartavyaṃ karma kṛtam /",
  "GSP33bhgsbh_u:1408": "tāvatā nāvaśyamanyena kartavyaṃ samyagdarśanavatā kṛtātheneti /",
  "GSP33bhgsbh_u:1409": "tathāpi prārabdhakarmāyattaḥ tvaṃ lokasaṃgraham evāpi lokasya unmārgapravṛttinivāraṇaṃ lokasaṃgrahaḥ,",
  "GSP33bhgsbh_u:1410": "tamevāpi prayojanaṃ saṃpaśyan kartum arhasi //BhGS_3.20// ==============================",
  "GSP33bhgsbh_u:1412": "loka-saṃgrahaḥ kim arthaṃ kartavya ity ucyate -",
  "GSP33bhgsbh_u:1413": "yad yad ācarati śreṣṭhas tat tad evetaro janaḥ /",
  "GSP33bhgsbh_u:1414": "sa yat pramāṇaṃ kurute lokas tad anuvartate //BhG_3.21//",
  "GSP33bhgsbh_u:1415": "yadyat karma ācarati karoti śreṣṭhaḥ pradhānaḥ tattadeva karma ācarati itaro 'nyaḥ janaḥ tadanugataḥ /",
  "GSP33bhgsbh_u:1416": "kiṃ ca saḥ śreṣṭhaḥ yat pramāṇaṃ kurute laukikaṃ vaidikaṃ vā lokaḥ tat anuvartate tadeva pramāṇīkaroti ity arthaḥ //BhGS_3.21// ==============================",
  "GSP33bhgsbh_u:1418": "yady atra te loka-saṃgraha-kartavyatāyāṃ vipratipattis tarhi māṃ kiṃ na paśyasi ?",
  "GSP33bhgsbh_u:1419": "na me pārthāsti kartavyaṃ triṣu lokeṣu kiṃcana /",
  "GSP33bhgsbh_u:1420": "nānavāptam avāptavyaṃ vartaiva ca karmaṇi //BhG_3.22//",
  "GSP33bhgsbh_u:1421": "na me mama pārtha nāsti na vidyate kartavyaṃ triṣv api lokeṣu kiṃcana kiṃcid api /",
  "GSP33bhgsbh_u:1422": "kasmāt ? nānavāptam aprāptam avāptavyaṃ prāpaṇīyam /",
  "GSP33bhgsbh_u:1423": "tathāpi varta eva ca karmaṇy aham //BhGS_3.22// ==============================",
  "GSP33bhgsbh_u:1425": "yadi hy ahaṃ na varteyaṃ jātu karmaṇy atandritaḥ /",
  "GSP33bhgsbh_u:1426": "mama vartmānuvartante manuṣyāḥ pārtha sarvaśaḥ //BhG_3.23//",
  "GSP33bhgsbh_u:1427": "yadi hi punar ahaṃ na varteya jātu kadācit karmaṇy atandrito 'nalasaḥ san mama śreṣṭhasya sato vatrma mārgam anuvartante manuṣyāḥ /",
  "GSP33bhgsbh_u:1428": "he pārtha /",
  "GSP33bhgsbh_u:1429": "sarvaśaḥ sarva-prakāraiḥ //BhGS_3.23// ==============================",
  "GSP33bhgsbh_u:1431": "utsīdeyur ime lokā na kuryāṃ karma ced aham /",
  "GSP33bhgsbh_u:1432": "saṃkarasya ca kartā syām upahanyām imāḥ prajāḥ //BhG_3.24//",
  "GSP33bhgsbh_u:1433": "utsīdeyur vinaśyeyur ime sarve lokāḥ loka-sthiti-nimittasya karmaṇo 'bhāvāt na kuryāṃ karma ced aham /",
  "GSP33bhgsbh_u:1434": "kiṃ ca, saṃkarasya ca kartā syām /",
  "GSP33bhgsbh_u:1435": "tena kāraṇena upahanyām imāḥ prajāḥ /",
  "GSP33bhgsbh_u:1436": "prajānām anugrahāya pravṛtta upahatim upahananaṃ kuryām ity arthaḥ /",
  "GSP33bhgsbh_u:1437": "mama īśvarasyānanurūpam āpadyate //BhGS_3.24// ==============================",
  "GSP33bhgsbh_u:1439": "yadi punar aham iva tvaṃ kṛtārtha-buddhiḥ,",
  "GSP33bhgsbh_u:1440": "ātmavid anyo vā,",
  "GSP33bhgsbh_u:1441": "tasyāpi ātmanaḥ kartavyābhāve 'pi parānugraha eva kartavya ity āha -",
  "GSP33bhgsbh_u:1442": "saktāḥ karmaṇy avidvāṃso yathā kurvanti bhārata /",
  "GSP33bhgsbh_u:1443": "kuryād vidvāṃs tathāsaktaś cikīrṣur loka-saṃgraham //BhG_3.25//",
  "GSP33bhgsbh_u:1444": "saktāḥ karmaṇy asya karmaṇaḥ phalaṃ mama bhaviṣyatīti kecid avidvāṃso yathā kurvanti bhārata,",
  "GSP33bhgsbh_u:1445": "kuryād vidvān ātmavit tathāsaktaḥ san /",
  "GSP33bhgsbh_u:1446": "tadvat kim arthaṃ karoti ?",
  "GSP33bhgsbh_u:1447": "tat sṛṇu - cikīrṣuḥ kartum icchuḥ loka-saṃgraham //BhGS_3.25// ==============================",
  "GSP33bhgsbh_u:1449": "evaṃ loka-saṃgrahaṃ cikīrṣer na mamātma-vidaḥ kartavyam asti anyasya vā loka-saṃgrahaṃ muktvā /",
  "GSP33bhgsbh_u:1450": "tatas tasya ātma-vidaḥ idam upadiśyate -",
  "GSP33bhgsbh_u:1451": "na buddhi-bhedaṃ janayed ajñānāṃ karma-saṅginām /",
  "GSP33bhgsbh_u:1452": "joṣayet sarva-karmāṇi vidvān yuktaḥ samācaran //BhG_3.26//",
  "GSP33bhgsbh_u:1453_0": "buddhi-bhedo buddhi-bhedo mayā idaṃ kartavyaṃ bhoktavyaṃ cāsya karmaṇaḥ phalam iti",
  "GSP33bhgsbh_u:1453_1": "niścaya-rūpāyā buddher bhedanaṃ cālanaṃ buddhi-bhedas taṃ na janayen notpādayed ajñānām",
  "GSP33bhgsbh_u:1453_2": "avivekināṃ karma-saṅgināṃ karmaṇy āsaktānāṃ āsaṅgavatām /",
  "GSP33bhgsbh_u:1454": "kiṃ nu kuryāt ?",
  "GSP33bhgsbh_u:1455": "joṣayet kārayet sarva-karmāṇi vidvān svayaṃ tad evāviduṣāṃ karma yukto 'bhiyuktaḥ samācaran //BhGS_3.26// ==============================",
  "GSP33bhgsbh_u:1457": "avidvān ajñaḥ kathaṃ karmasu sajjate ? ity āha -",
  "GSP33bhgsbh_u:1458": "prakṛteḥ kriyamāṇāni guṇaiḥ karmāṇi sarvaśaḥ /",
  "GSP33bhgsbh_u:1459": "ahaṃkāra-vimūḍhātmā kartāham iti manyate //BhG_3.27//",
  "GSP33bhgsbh_u:1460": "prakṛteḥ prakṛtiḥ pradhānaṃ sattva-rajas-tamasāṃ guṇānāṃ sāmyāvasthā /",
  "GSP33bhgsbh_u:1461_0": "tasyāḥ prakṛteḥ guṇaiḥ vikāraiḥ kārya-karaṇa-rūpaiḥ kriyamāṇāni karmāṇi laukikāni",
  "GSP33bhgsbh_u:1461_1": "śāstrīyāṇi ca sarvaśaḥ sarva-prakārair ahaṃkāra-vimūḍhātmā kārya-karaṇa-saṃghātātma-pratyayo",
  "GSP33bhgsbh_u:1461_2": "'haṃkāras tena vividhaṃ nānāvidhaṃ mūḍha ātmā antaḥ-karaṇaṃ yasya so 'yaṃ kārya-karaṇa-dharmā",
  "GSP33bhgsbh_u:1461_3": "kārya-karaṇābhimānī avidyayā karmāṇi ātmani manyamānaḥ tat-tat-karmaṇām ahaṃ karteti",
  "GSP33bhgsbh_u:1461_4": "manyate //BhGS_3.27 // ==============================",
  "GSP33bhgsbh_u:1463": "yaḥ punar vidvān -",
  "GSP33bhgsbh_u:1464": "tattvavit tu mahābāho guṇa-karma-vibhāgayoḥ /",
  "GSP33bhgsbh_u:1465": "guṇā guṇeṣu vartanta iti matvā na sajjate //BhG_3.28//",
  "GSP33bhgsbh_u:1466": "tattvavit tu mahābāho /",
  "GSP33bhgsbh_u:1467": "kasya tattvavit ?",
  "GSP33bhgsbh_u:1468": "guṇakarmavibhāgayoḥ guṇavibhāgasya karmavibhāgasya ca tattvavit ity arthaḥ /",
  "GSP33bhgsbh_u:1469": "guṇāḥ karaṇātmakāḥ guṇeṣu viṣayātmakeṣu vartante na ātmā iti matvā na sajjate saktiṃ na karoti //BhGS_3.28// ==============================",
  "GSP33bhgsbh_u:1471": "ye punaḥ -",
  "GSP33bhgsbh_u:1472": "prakṛter guṇa-saṃmūḍhāḥ sajjante guṇa-karmasu /",
  "GSP33bhgsbh_u:1473": "tān akṛtsna-vido mandān kṛtsnavin na vicālayet //BhG_3.29//",
  "GSP33bhgsbh_u:1474": "prakṛteḥ guṇaiḥ samyak mūḍhāḥ saṃmohitāḥ santaḥ sajjante guṇānāṃ karmasu guṇa-karmasu vayaṃ karma kurmaḥ phalāya iti /",
  "GSP33bhgsbh_u:1475_0": "tān karma-saṅgino 'kṛtsna-vidaḥ karma-phala-mātra-darśino mandān manda-prajñān kṛtsna-vit",
  "GSP33bhgsbh_u:1475_1": "ātma-vit svayaṃ na vicālayet buddhi-bheda-karaṇam eva cālanaṃ tan na kuryāt ity arthaḥ //BhGS_3.29 // ==============================",
  "GSP33bhgsbh_u:1477": "kathaṃ punaḥ karmaṇy adhikṛtenājñena mumukṣuṇā karma kartavyam iti, ucyate --",
  "GSP33bhgsbh_u:1478": "mayi sarvāṇi karmāṇi saṃnyasyādhyātma-cetasā /",
  "GSP33bhgsbh_u:1479": "nirāśīr nirmamo bhūtvā yudhyasva vigata-jvaraḥ //BhG_3.30//",
  "GSP33bhgsbh_u:1480": "mayi vāsudeve parameśvare sarvajñe sarvātmani sarvāṇi karmāṇi saṃnyasya nikṣipyādhyātma-cetasā viveka-buddhyā,",
  "GSP33bhgsbh_u:1481": "ahaṃ kartā īśvarāya bhṛtyavat karomi ity anayā buddhyā /",
  "GSP33bhgsbh_u:1482": "kiṃ ca, nirāśīs tyaktāśīḥ nirmamo mama-bhāvaś ca nirgato yasya tava sa tvaṃ nirmamo bhūtvā yudhyasva vigata-jvaro vigata-santāpo vigata-śokaḥ sann ity arthaḥ //BhGS_3.30// ==============================",
  "GSP33bhgsbh_u:1484": "yad etan mama mataṃ karma kartavyam iti sa-pramāṇam uktaṃ tat tathā -",
  "GSP33bhgsbh_u:1485": "ye me matam idaṃ nityam anutiṣṭhanti mānavāḥ /",
  "GSP33bhgsbh_u:1486": "śraddhāvanto 'nasūyanto mucyante te 'pi karmabhiḥ //BhG_3.31//",
  "GSP33bhgsbh_u:1487": "ye me madīyam idaṃ mataṃ nityam anutiṣṭhanti anuvartante mānavā manuṣyāḥ śraddhāvantaḥ śraddadhānā anasūyanto 'sūyāṃ ca mayi parama-gurau vāsudeve 'kurvanto,",
  "GSP33bhgsbh_u:1488": "mucyante te 'py evaṃbhūtāḥ karmabhir dharmādharmākhyaiḥ //BhGS_3.31// ==============================",
  "GSP33bhgsbh_u:1490": "ye tv etad abhyasūyanto nānutiṣṭhanti me matam /",
  "GSP33bhgsbh_u:1491": "sarva-jñāna-vimūḍhāṃs tān viddhi naṣṭān acetasaḥ //BhG_3.32//",
  "GSP33bhgsbh_u:1492": "ye tu tad-viparītā etan mama matam abhyasūyanto nindanto nānutiṣṭhanti nānuvartante me matam /",
  "GSP33bhgsbh_u:1493": "sarveṣu jñāneṣu vividhaṃ mūḍhās te /",
  "GSP33bhgsbh_u:1494": "sarva-jñāna-vimūḍhāṃs tān viddhi jānīhi naṣṭān nāśaṃ gatān acetaso 'vivekinaḥ //BhGS_3.32// ==============================",
  "GSP33bhgsbh_u:1496": "kasmāt punaḥ kāraṇāt tvadīyaṃ mataṃ nānutiṣṭhantaḥ para-dharmān anutiṣṭhanti ?",
  "GSP33bhgsbh_u:1497": "sva-dharmaṃ ca nānuvartante ?",
  "GSP33bhgsbh_u:1498": "tvat-pratikūlāḥ kathaṃ na bibhyati tvac-chāsanātikrama-doṣāt ? tatrāha -",
  "GSP33bhgsbh_u:1499": "sadṛśaṃ ceṣṭate svasyāḥ prakṛter jñānavān api /",
  "GSP33bhgsbh_u:1500": "prakṛtiṃ yānti bhūtāni nigrahaḥ kiṃ kariṣyati //BhG_3.33//",
  "GSP33bhgsbh_u:1501": "sadṛśam anurūpaṃ ceṣṭate ceṣṭāṃ karoti /",
  "GSP33bhgsbh_u:1502": "kasyāḥ ? svasyāḥ svakīyāyāḥ prakṛteḥ /",
  "GSP33bhgsbh_u:1503": "prakṛtir nāma pūrva-kṛta-dharmādharmādi-saṃskārā vartamāna-janmādāv abhivyaktāḥ /",
  "GSP33bhgsbh_u:1504": "sā prakṛtiḥ /",
  "GSP33bhgsbh_u:1505": "tasyāḥ sadṛśam eva sarvo jantur jñānavān api ceṣṭate,",
  "GSP33bhgsbh_u:1506": "kiṃ punar mūrkhaḥ ?",
  "GSP33bhgsbh_u:1507": "tasmāt prakṛtiṃ yānty anugacchanti bhūtāni prāṇinaḥ /",
  "GSP33bhgsbh_u:1508": "nigraho niṣedha-rūpaḥ kiṃ kariṣyati mama vānyasya vā ?",
  "GSP33bhgsbh_u:1509": "durnigrahā prakṛtir iti vākya-śeṣaḥ //BhGS_3.33// ==============================",
  "GSP33bhgsbh_u:1511": "yadi sarvo jantur ātmanaḥ prakṛti-sadṛśam eva ceṣṭate,",
  "GSP33bhgsbh_u:1512": "na ca prakṛti-śūnyaḥ kaścid asti,",
  "GSP33bhgsbh_u:1513": "tataḥ puruṣakārasya viṣayānupapatteḥ śāstrānarthakya-prāptāv idam ucyate -",
  "GSP33bhgsbh_u:1514": "indriyasyendriyasyārthe rāga-dveṣau vyavasthitau /",
  "GSP33bhgsbh_u:1515": "tayor na vaśam āgacchet tau hy asya paripanthinau //BhG_3.34//",
  "GSP33bhgsbh_u:1516_0": "indriyasyendriyasyārthe sarvendriyāṇām arthe śabdādi-viṣaye iṣṭe rāgo 'niṣṭe dveṣa",
  "GSP33bhgsbh_u:1516_1": "ity evaṃ pratīndriyārthaṃ rāgadveṣāv avaśyaṃbhāvinau tatrāyaṃ puruṣakārasya śāstrārthasya ca viṣaya ucyate /",
  "GSP33bhgsbh_u:1517": "śāstrārthe pravṛttaḥ pūrvam eva rāga-dveṣayor vaśaṃ nāgacchet /",
  "GSP33bhgsbh_u:1518": "yā hi puruṣasya prakṛtiḥ sā rāga-dveṣa-puraḥsaraiva sva-kārye puruṣaṃ pravartayati /",
  "GSP33bhgsbh_u:1519": "tadā svadharma-parityāgaḥ para-dharmānuṣṭhānaṃ ca bhavati /",
  "GSP33bhgsbh_u:1520": "yadā punā rāga-dveṣau tat-pratipakṣeṇa niyamayati tadā śāstra-dṛṣṭir eva puruṣo bhavati,",
  "GSP33bhgsbh_u:1521": "na prakṛti-vaśaḥ /",
  "GSP33bhgsbh_u:1522": "tasmāt tayo rāga-dveṣayor vaśaṃ nāgacchet /",
  "GSP33bhgsbh_u:1523": "yatas tau hy asya puruṣasya paripanthinau śreyo-mārgasya vighna-kartārau taskarāv iva pathīty arthaḥ //BhGS_3.34// ==============================",
  "GSP33bhgsbh_u:1525": "tatra rāga-dveṣa-prayukto manyate śāsrārtham apy anyathā para-dharmo 'pi dharmatvād anuṣṭheya eva iti, tad asat -",
  "GSP33bhgsbh_u:1526": "śreyān sva-dharmo viguṇaḥ para-dharmāt svanuṣṭhitāt /",
  "GSP33bhgsbh_u:1527": "sva-dharme nidhanaṃ śreyaḥ para-dharmo bhayāvahaḥ //BhG_3.35//",
  "GSP33bhgsbh_u:1528": "śreyān praśasyataraḥ svo dharmaḥ svadharmo viguṇo 'pi vigata-guṇo 'pi anuṣṭhīyamānaḥ para-dharmāt svanuṣṭhitāt sādguṇyena saṃpāditād api /",
  "GSP33bhgsbh_u:1529": "sva-dharme sthitasya nidhanaṃ maraṇam api śreyaḥ para-dharme sthitasya jīvitāt /",
  "GSP33bhgsbh_u:1530": "kasmāt ? para-dharmaḥ bhayāvahaḥ narakādi-lakṣaṇaṃ bhayam āvahatīti yataḥ //BhGS_3.35// ==============================",
  "GSP33bhgsbh_u:1532": "yadyapi anartha-mūlam dhyāyato viṣayān puṃsa [Gītā 2.62] iti rāga-dveṣau hy asya paripanthinau [Gītā 3.34] iti coktam /",
  "GSP33bhgsbh_u:1533": "vikṣiptam anavadhāritaṃ ca tad uktam /",
  "GSP33bhgsbh_u:1534": "tat saṃkṣiptaṃ niścitaṃ ca idam eveti jñātum icchan arjuna uvāca jñāte hi tasmin tad-ucchedāya yatnaṃ kuryām iti arjuna uvāca-",
  "GSP33bhgsbh_u:1535": "atha kena prayukto 'yaṃ pāpaṃ carati pūruṣaḥ /",
  "GSP33bhgsbh_u:1536": "anicchann api vārṣṇeya balād iva niyojitaḥ //BhG_3.36//",
  "GSP33bhgsbh_u:1537": "atha kena hetu-bhūtena prayuktaḥ san rājñeva bhṛtyo 'yaṃ pāpaṃ karma carati ācarati pūruṣaḥ puruṣaḥ svayam anicchann api he vārṣṇeya vṛṣṇi-kula-prasūta /",
  "GSP33bhgsbh_u:1538": "balād iva niyojito rājñevety ukto dṛṣṭāntaḥ //BhGS_3.36// ==============================",
  "GSP33bhgsbh_u:1540": "śṛṇu tvaṃ taṃ vairiṇaṃ sarvānartha-karaṃ yaṃ tvaṃ pṛcchasīti bhagavān uvāca -",
  "GSP33bhgsbh_u:1541": "kāma eṣa krodha eṣa rajo-guṇa-samudbhavaḥ /",
  "GSP33bhgsbh_u:1542": "mahāśano mahā-pāpmā viddhy enam iha vairiṇam //BhG_3.37//",
  "GSP33bhgsbh_u:1543": "aiśvaryasya samagrasya dharmasya yaśasaḥ śriyaḥ /",
  "GSP33bhgsbh_u:1544": "vairāgyasyātha mokṣasya ṣaṇṇāṃ bhaga itīṅganā // [ViP 6.5.74]",
  "GSP33bhgsbh_u:1545": "ity aiśvaryādi-ṣaṭkaṃ yasmin vāsudeve nityam apratibaddhatvena sāmastyena ca vartate,",
  "GSP33bhgsbh_u:1546": "utpattiṃ pralayaṃ caiva bhūtānām āgatiṃ gatim /",
  "GSP33bhgsbh_u:1547": "vetti vidyām avidyāṃ ca sa vācyo bhagavān iti // [ViP 6.5.78]",
  "GSP33bhgsbh_u:1548": "utpatty-ādi-viṣayaṃ ca vijñānaṃ yasya sa vāsudevo vācyo bhagavān iti /",
  "GSP33bhgsbh_u:1549": "kāma iti / kāma eṣa sarva-loka-śatrur yan-nimittā sarvānartha-prāptiḥ prāṇinām /",
  "GSP33bhgsbh_u:1550": "sa eṣa kāmaḥ pratihataḥ kenacit krodhatvena pariṇamate /",
  "GSP33bhgsbh_u:1551": "ataḥ krodho 'py eṣa eva rajo-guṇa-samudbhavo rajaś ca tad-guṇaś ca rajo-guṇaḥ sa samudbhavo yasya sa kāmo rajo-guṇa-samudbhavaḥ /",
  "GSP33bhgsbh_u:1552": "rajo-guṇasya vā samudbhavaḥ /",
  "GSP33bhgsbh_u:1553": "kāmo hy udbhūto rajaḥ pravartayan puruṣaṃ pravartayati /",
  "GSP33bhgsbh_u:1554": "tṛṣṇayā hy ahaṃkārita iti duḥkhināṃ rajaḥ-kārye sevādau pravṛttānāṃ pralāpaḥ śrūyate /",
  "GSP33bhgsbh_u:1555": "mahāśano mahad aśanaṃ asyeti mahāśanaḥ /",
  "GSP33bhgsbh_u:1556": "ataeva mahā-pāpmā /",
  "GSP33bhgsbh_u:1557": "kāmena hi prerito jantuḥ pāpaṃ karoti /",
  "GSP33bhgsbh_u:1558": "ato viddhy enaṃ kāmam iha saṃsāre vairiṇam //BhGS_3.37// ==============================",
  "GSP33bhgsbh_u:1560": "kathaṃ vairī ?",
  "GSP33bhgsbh_u:1561": "iti dṛṣṭāntaiḥ pratyāyayati -",
  "GSP33bhgsbh_u:1562": "dhūmenāvriyate vahnir yathādarśo malena ca /",
  "GSP33bhgsbh_u:1563": "yatholbenāvṛto garbhas tathā tenedam āvṛtam //BhG_3.38//",
  "GSP33bhgsbh_u:1564": "dhūmena sahajenāvriyate vahniḥ prakāśātmako 'prakāśātmakena,",
  "GSP33bhgsbh_u:1565": "yathā vā ādarśo malena ca,",
  "GSP33bhgsbh_u:1566": "yatholbena ca jarāyuṇā garbha-veṣṭanena cāvṛta ācchādito garbhas tathā tenedam āvṛtam //BhGS_3.38// ==============================",
  "GSP33bhgsbh_u:1568": "kiṃ punas tad idaṃ-śabda-vācyaṃ yat kāmenāvṛtam ity ucyate -",
  "GSP33bhgsbh_u:1569": "āvṛtaṃ jñānam etena jñānino nitya-vairiṇā /",
  "GSP33bhgsbh_u:1570": "kāma-rūpeṇa kaunteya duṣpūreṇānalena ca //BhG_3.39//",
  "GSP33bhgsbh_u:1571": "āvṛtam etena jñānaṃ jñānino nitya-vairiṇā,",
  "GSP33bhgsbh_u:1572": "jñānī hi jānāty anenāham anarthe prayuktaḥ pūrvam eveti /",
  "GSP33bhgsbh_u:1573": "duḥkhī ca bhavati nityam eva /",
  "GSP33bhgsbh_u:1574": "ato 'sau jñānino nitya-vairī,",
  "GSP33bhgsbh_u:1575": "na tu mūrkhasya /",
  "GSP33bhgsbh_u:1576": "sa hi kāmaṃ tṛṣṇā-kāle mitram iva paśyan tat-kārye duḥkhe prāpte jānāti tṛṣṇayāhaṃ duḥkhitvam āpādita iti,",
  "GSP33bhgsbh_u:1577": "na pūrvam eva /",
  "GSP33bhgsbh_u:1578": "ato jñānina eva nitya-vairī /",
  "GSP33bhgsbh_u:1579": "kiṃ-rūpeṇa ? kāma-rūpeṇa kāma icchaiva rūpam asyeti kāmarūpas tena duṣpūreṇa duḥkhena pūraṇam asyeti duṣpūras tenānalena nāsyālaṃ paryāptir vidyata ity analas tena ca //BhGS_3.39// ==============================",
  "GSP33bhgsbh_u:1581": "kim adhiṣṭhānaḥ punaḥ kāmo jñānasyāvaraṇatvena vairī sarvasya lokasya ?",
  "GSP33bhgsbh_u:1582": "ity apekṣāyām āha,",
  "GSP33bhgsbh_u:1583": "jñāte hi śatror adhiṣṭhāne sukhena nibarhaṇaṃ kartuṃ śakyata iti-",
  "GSP33bhgsbh_u:1584": "indriyāṇi mano buddhir asyādhiṣṭhānam ucyate /",
  "GSP33bhgsbh_u:1585": "etair vimohayaty eṣa jñānam āvṛtya dehinam //BhG_3.40//",
  "GSP33bhgsbh_u:1586": "indriyāṇi mano buddhiś cāsya kāmasyādhiṣṭhānam āśraya ucyate /",
  "GSP33bhgsbh_u:1587": "etair indriyādibhir āśrayair vimohayati vividhaṃ mohayaty eṣa kāmo jñānam āvṛtya ācchādya dehinaṃ śarīriṇam //BhGS_3.40// ==============================",
  "GSP33bhgsbh_u:1589": "yata evam -",
  "GSP33bhgsbh_u:1590": "tasmāt tvam indriyāṇy ādau niyamya bharatarṣabha /",
  "GSP33bhgsbh_u:1591": "pāpmānaṃ prajahi hy enaṃ jñāna-vijñāna-nāśanam //BhG_3.41//",
  "GSP33bhgsbh_u:1592_0": "tasmāt tvam indriyāṇy ādau pūrvam eva niyamya vaśīkṛtya bharatarṣabha pāpmānaṃ pāpācāraṃ",
  "GSP33bhgsbh_u:1592_1": "kāmaṃ prajahihi parityaja enaṃ prakṛtaṃ vairiṇaṃ jñāna-vijñāna-nāśanaṃ jñānaṃ śāstrata",
  "GSP33bhgsbh_u:1592_2": "ācāryataś cātmādīnām avabodhaḥ /",
  "GSP33bhgsbh_u:1593": "vijñānaṃ viśeṣatas tad-anubhavas tayor jñāna-vijñānayoḥ śreyaḥ-prāpti-hetvor nāśanaṃ nāśa-karaṃ prajahihi ātmanaḥ parityajety arthaḥ //BhGS_3.41// ==============================",
  "GSP33bhgsbh_u:1595": "indriyāṇy ādau niyamya kāmaṃ śatruṃ jahihi ity uktam /",
  "GSP33bhgsbh_u:1596": "tatra kim āśrayaḥ kāmaṃ jahyāt ity ucyate --",
  "GSP33bhgsbh_u:1597": "indriyāṇi parāṇy āhur indriyebhyaḥ paraṃ manaḥ /",
  "GSP33bhgsbh_u:1598": "manasas tu parā buddhir yo buddheḥ paratas tu saḥ //BhG_3.42//",
  "GSP33bhgsbh_u:1599": "indriyāṇi śrotrādīni pañca /",
  "GSP33bhgsbh_u:1600": "dehaṃ sthūlaṃ bāhyaṃ paricchinnaṃ cāpekṣya saukṣmyāntaratva-vyāpitvādy-apekṣayā parāṇi prakṛṣṭāny āhuḥ paṇḍitāḥ /",
  "GSP33bhgsbh_u:1601": "tathā indriyebhyaḥ paraṃ manaḥ saṃkalpa-vikalpātmakam /",
  "GSP33bhgsbh_u:1602": "tathā manasas tu parā buddhir niścayātmikā /",
  "GSP33bhgsbh_u:1603": "tathā yaḥ sarva-dṛśyebhyo buddhy-antebhyo 'bhyantaro yaṃ dehinam indriyādibhir āśrayair yuktaḥ kāmo jñānāvaraṇa-dvāreṇa mohayatīty uktam /",
  "GSP33bhgsbh_u:1604": "buddheḥ paratas tu sa /",
  "GSP33bhgsbh_u:1605": "sa buddher draṣṭā / para ātmā //BhGS_3.42// ==============================",
  "GSP33bhgsbh_u:1607": "tataḥ kim --",
  "GSP33bhgsbh_u:1608": "evaṃ buddheḥ paraṃ buddhvā saṃstabhyātmānam ātmanā /",
  "GSP33bhgsbh_u:1609": "jahi śatruṃ mahābāho kāma-rūpaṃ durāsadam //BhG_3.43//",
  "GSP33bhgsbh_u:1610": "evaṃ buddheḥ param ātmānaṃ buddhvā jñātvā saṃstabhya samyak stambhanaṃ kṛtvātmānaṃ svenaivātmanā saṃskṛtena manasā samyak samādhāyety arthaḥ /",
  "GSP33bhgsbh_u:1611": "jahy enaṃ śatruṃ he mahābāho /",
  "GSP33bhgsbh_u:1612": "kāma-rūpaṃ durāsadaṃ duḥkhenāsada āsādanaṃ prāptir yasya taṃ durāsadaṃ durvijñeyāneka-viśeṣam iti //BhGS_3.43//",
  "GSP33bhgsbh_u:1613": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:1614": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:1615": "tṛtīyo 'dhyāyaḥ //3//",
  "GSP33bhgsbh_u:1618": "BhG 4",
  "GSP33bhgsbh_u:1619": "atha caturtho 'dhyāyaḥ",
  "GSP33bhgsbh_u:1620": "(śaṅkara-bhāṣyaḥ)",
  "GSP33bhgsbh_u:1621": "yo 'yaṃ yogo 'dhyāya-dvayenokto jñāna-niṣṭhā-lakṣaṇaḥ sa sannyāsaḥ karma-yogopāyaḥ /",
  "GSP33bhgsbh_u:1622": "yasmin vedārthaḥ parisamāptaḥ pravṛtti-lakṣaṇo nivṛtti-lakṣaṇaś ca gītāsu ca sarvāsv ayam eva yogo vivakṣito bhagavatā /",
  "GSP33bhgsbh_u:1623": "ataeva parisamāptaḥ pravṛttiṃ vedārthaṃ manvānas taṃ vaṃśa-kathanena stauti śrī-bhagavān /",
  "GSP33bhgsbh_u:1624": "śrī-bhagavān uvāca",
  "GSP33bhgsbh_u:1625": "imaṃ vivasvate yogaṃ proktavān aham avyayam /",
  "GSP33bhgsbh_u:1626": "vivasvān manave prāha manur ikṣvākave 'bravīt //BhG_4.1//",
  "GSP33bhgsbh_u:1627": "imam adhyāya-dvayenoktaṃ yogaṃ vivasvate ādityāya sargādau proktavān aham /",
  "GSP33bhgsbh_u:1628": "jagat-paripālayitṝṇāṃ kṣatriyāṇāṃ balādhānāya /",
  "GSP33bhgsbh_u:1629": "tena yoga-balena yuktāḥ samarthā bhavanti brahma parirakṣituṃ,",
  "GSP33bhgsbh_u:1630": "brahma-kṣatre paripālite jagat paripālayitum alam /",
  "GSP33bhgsbh_u:1631": "avyayam avyaya-phalatvāt /",
  "GSP33bhgsbh_u:1632": "na hy asya samyag darśana-niṣṭhā-lakṣaṇasya mokṣākhyaṃ phalaṃ vyeti /",
  "GSP33bhgsbh_u:1633": "sa ca vivasvān manave prāha /",
  "GSP33bhgsbh_u:1634": "manur ikṣvākave sva-putrāyādirājāyābravīt //BhGS_4.1// ==============================",
  "GSP33bhgsbh_u:1636": "evaṃ paramparā-prāptam imaṃ rājarṣayo viduḥ /",
  "GSP33bhgsbh_u:1637": "sa kāleneha mahatā yogo naṣṭaḥ parantapa //BhG_4.2//",
  "GSP33bhgsbh_u:1638": "evaṃ kṣatriya-paramparā-prāptam imaṃ rājarṣayo rājānaś ca te ṛṣayaś ca rājarṣayo vidur imaṃ yogam /",
  "GSP33bhgsbh_u:1639": "sa yogaḥ kāleneha mahatā dīrgheṇa naṣṭo vicchinna-sampradāyaḥ saṃvṛtto he parantapa /",
  "GSP33bhgsbh_u:1640": "ātmano vipakṣa-bhūtāḥ para ucyante tān śaurya-tejo-gabhastibhir bhānur iva tāpayatīti parantapaḥ śatru-tāpana ity arthaḥ //BhGS_4.2// ==============================",
  "GSP33bhgsbh_u:1642": "durlabhān ajitendriyān prāpya naṣṭaṃ yogam imam upalabhya lokaṃ cāpuruṣārtha-sambandhinam -",
  "GSP33bhgsbh_u:1643": "sa evāyaṃ mayā te 'dya yogaḥ proktaḥ purātanaḥ /",
  "GSP33bhgsbh_u:1644": "bhakto 'si me sakhā ceti rahasyaṃ hy etad uttamam //BhG_4.3//",
  "GSP33bhgsbh_u:1645": "sa evāyam mayā te tubhyam adya idānīṃ yogaḥ proktaḥ purātanaḥ /",
  "GSP33bhgsbh_u:1646": "bhakto 'si me sakhā cāsīti /",
  "GSP33bhgsbh_u:1647": "rahasyaṃ hi yasmād etad uttamaṃ yogo jñānam ity arthaḥ //BhGS_4.3// ==============================",
  "GSP33bhgsbh_u:1649": "bhagavatā vipratiṣiddham uktam iti mā bhūt kasyacid buddhir iti parihārārthaṃ codyam iva kurvann arjuna uvāca -",
  "GSP33bhgsbh_u:1650": "aparaṃ bhavato janma paraṃ janma vivasvataḥ /",
  "GSP33bhgsbh_u:1651": "katham etad vijānīyāṃ tvam ādau proktavān iti //BhG_4.4//",
  "GSP33bhgsbh_u:1652": "aparam arvāg vasudeva-gṛhe bhavato janma paraṃ pūrvaṃ sargādau janma utpattiḥ vivasvata ādityasya /",
  "GSP33bhgsbh_u:1653": "tat katham etad vijānīyām aviruddhārthatayā yas tvam evādau proktavān imaṃ yogam /",
  "GSP33bhgsbh_u:1654": "sa eva tvam idānīṃ mahyaṃ proktavān asīti //BhGS_4.4// ==============================",
  "GSP33bhgsbh_u:1656": "yā vāsudeve anīśvarāsarvajñāśaṅkā mūrkhāṇāṃ tāṃ pariharan śrī-bhagavān uvāca padartho hy arjunasya praśnaḥ -",
  "GSP33bhgsbh_u:1657": "bahūni me vyatītāni janmāni tava cārjuna /",
  "GSP33bhgsbh_u:1658": "tāny ahaṃ veda sarvāṇi na tvaṃ vettha parantapa //BhG_4.5//",
  "GSP33bhgsbh_u:1659": "bahūni me mama vyatītāni atikrāntāni janmāni tava ca he arjuna tāny ahaṃ veda jāne sarvāṇi na tvaṃ vettha jānīṣe /",
  "GSP33bhgsbh_u:1660": "dharmādharmādi-pratibaddha-jñāna-śaktitvāt /",
  "GSP33bhgsbh_u:1661": "ahaṃ punar nitya-śuddha-buddha-mukta-svabhāvatvād anāvaraṇa-jñāna-śaktir iti vedāham /",
  "GSP33bhgsbh_u:1662": "he parantapa //BhGS_4.5// ==============================",
  "GSP33bhgsbh_u:1664": "kathaṃ tarhi tava nityeśvarasya dharmādharmābhāve 'pi janma ? ity ucyate -",
  "GSP33bhgsbh_u:1665": "ajo 'pi sann avyayātmā bhūtānām īśvaro 'pi san /",
  "GSP33bhgsbh_u:1666": "prakṛtiṃ svām adhiṣṭhāya saṃbhavāmy ātma-māyayā //BhG_4.6//",
  "GSP33bhgsbh_u:1667": "ajo 'pi janma-rahito 'pi san,",
  "GSP33bhgsbh_u:1668": "tathāvyayātmākṣīṇa-jñāna-śakti-svabhāvo 'pi san,",
  "GSP33bhgsbh_u:1669": "tathā bhūtānāṃ brahmādi-stamba-paryantānām īśvara īśana-śīlo 'pi san /",
  "GSP33bhgsbh_u:1670": "prakṛtiṃ svāṃ mama vaiṣṇavīṃ māyāṃ triguṇātmikāṃ yasyā vaśe sarvam idaṃ jagad vartate /",
  "GSP33bhgsbh_u:1671": "yayā mohitaṃ jagat sat svam ātmānaṃ vāsudevaṃ na jānāti /",
  "GSP33bhgsbh_u:1672": "tāṃ prakṛtiṃ svām adhiṣṭhāya vaśīkṛtya saṃbhavāmi dehavān iva bhavāmi jāta ivātma-māyayātmano māyayā,",
  "GSP33bhgsbh_u:1673": "na paramārthato lokavat //BhGS_4.6// ==============================",
  "GSP33bhgsbh_u:1675": "tac ca janma kadā kim-arthaṃ ca ? ity ucyate -",
  "GSP33bhgsbh_u:1676": "yadā yadā hi dharmasya glānir bhavati bhārata /",
  "GSP33bhgsbh_u:1677": "abhyutthānam adharmasya tadātmānaṃ sṛjāmy aham //BhG_4.7//",
  "GSP33bhgsbh_u:1678": "yadā yadā hi dharmasya glānir hānir varṇāśramādi-lakṣaṇasya prāṇinām abhyudaya-niḥśreyasa-sādhanasya bhavati /",
  "GSP33bhgsbh_u:1679": "bhārata /",
  "GSP33bhgsbh_u:1680": "abhyutthānam udbhavo 'dharmasya tadātmānaṃ sṛjāmy ahaṃ māyayā //BhGS_4.7// ==============================",
  "GSP33bhgsbh_u:1682": "kim-artham ?",
  "GSP33bhgsbh_u:1683": "paritrāṇāya sādhūnāṃ vināśāya ca duṣkṛtām /",
  "GSP33bhgsbh_u:1684": "dharma-saṃsthāpanārthāya saṃbhavāmi yuge yuge //BhG_4.8//",
  "GSP33bhgsbh_u:1685": "paritrāṇāya parirakṣaṇāya sādhūnāṃ san-mārga-sthānām /",
  "GSP33bhgsbh_u:1686": "vināśāya ca duṣkṛtāṃ pāpa-kāriṇām /",
  "GSP33bhgsbh_u:1687": "kiṃ ca dharma-saṃsthāpanārthāya dharmasya samyak-sthāpanaṃ tad-arthaṃ sambhavāmi /",
  "GSP33bhgsbh_u:1688": "yuge yuge pratiyugam //BhGS_4.8// ==============================",
  "GSP33bhgsbh_u:1690": "janma karma ca me divyam evaṃ yo vetti tattvataḥ /",
  "GSP33bhgsbh_u:1691": "tyaktvā dehaṃ punar janma naiti mām eti so 'rjuna //BhG_4.9//",
  "GSP33bhgsbh_u:1692": "taj-janma māyā-rūpaṃ,",
  "GSP33bhgsbh_u:1693": "karma ca sādhu-paritrāṇādi,",
  "GSP33bhgsbh_u:1694": "me mama divyam aprākṛtam aiśvaram evaṃ yathoktaṃ yo vetti tattvatas tattvena yathāvat tyaktvā deham imaṃ punar janma punar utpattiṃ naiti na prāpnoti,",
  "GSP33bhgsbh_u:1695": "mām ety āgacchati,",
  "GSP33bhgsbh_u:1696": "sa mucyate he 'rjuna //BhGS_4.9// ==============================",
  "GSP33bhgsbh_u:1698": "naiṣa mokṣa-mārga idānīṃ pravṛttaḥ /",
  "GSP33bhgsbh_u:1699": "kiṃ tarhi ? pūrvam api -",
  "GSP33bhgsbh_u:1700": "vīta-rāga-bhaya-krodhā man-mayā mām upāśritāḥ /",
  "GSP33bhgsbh_u:1701": "bahavo jñāna-tapasā pūtā mad-bhāvam āgatāḥ //BhG_4.10//",
  "GSP33bhgsbh_u:1702": "vīta-rāga-bhaya-krodhāḥ - rāgaś ca bhayaṃ ca krodhaś ca rāga-bhaya-krodhāḥ,",
  "GSP33bhgsbh_u:1703": "vītā vigatā rāga-bhaya-krodhā yebhyas te vīta-rāga-bhaya-krodhāḥ /",
  "GSP33bhgsbh_u:1704": "man-mayā brahma-vida īśvarābheda-darśinaḥ /",
  "GSP33bhgsbh_u:1705": "mām eva parameśvaram upāśritāḥ /",
  "GSP33bhgsbh_u:1706": "kevala-jñāna-niṣṭhā ity arthaḥ /",
  "GSP33bhgsbh_u:1707": "bahavo 'neke jñāna-tapasā jñānam eva ca paramātma-viṣayaṃ tapaḥ /",
  "GSP33bhgsbh_u:1708": "tena jñāna-tapasā /",
  "GSP33bhgsbh_u:1709": "pūtāḥ parāṃ śuddhiṃ gatāḥ santaḥ /",
  "GSP33bhgsbh_u:1710": "mad-bhāvam īśvara-bhāvaṃ mokṣam āgatāḥ samanuprāptāḥ /",
  "GSP33bhgsbh_u:1711": "itara-tapo-nirapekṣā jñāna-niṣṭhā ity asya liṅgaṃ jñāna-tapaseti viśeṣaṇam //BhGS_4.10// ==============================",
  "GSP33bhgsbh_u:1713": "tava tarhi rāga-dveṣau staḥ /",
  "GSP33bhgsbh_u:1714": "yena kebhyaścit evātma-bhāvaṃ prayacchasi,",
  "GSP33bhgsbh_u:1715": "na sarvebhyaḥ / ity ucyate -",
  "GSP33bhgsbh_u:1716": "ye yathā māṃ prapadyante tāṃs tathaiva bhajāmy aham /",
  "GSP33bhgsbh_u:1717": "mama vartmānuvartante manuṣyāḥ pārtha sarvaśaḥ //BhG_4.11//",
  "GSP33bhgsbh_u:1718": "ye yathā yena prakāreṇa yena prayojanena yat-phalārthitayā māṃ prapadyante tāṃs tathaiva tat-phala-dānena bhajāmy anugṛhṇāmy aham ity etat /",
  "GSP33bhgsbh_u:1719": "teṣāṃ mokṣaṃ pratyanarthitvāt /",
  "GSP33bhgsbh_u:1720": "na hy ekasya mumukṣutvaṃ phalārthitvaṃ ca yugapat sambhavati /",
  "GSP33bhgsbh_u:1721": "ato ye yat-phalārthinas tāṃs tat-phala-pradānena,",
  "GSP33bhgsbh_u:1722": "ye yathokta-kāriṇas tv aphalārthino mumukṣavaś ca tān jñāna-pradānena /",
  "GSP33bhgsbh_u:1723": "ye jñāninaḥ sannyāsino mumukṣavaś ca tān mokṣa-pradānena,",
  "GSP33bhgsbh_u:1724": "tathārtānārti-haraṇena ity evaṃ yathā prapadyante ye tāṃs tathaiva bhajāmīty arthaḥ /",
  "GSP33bhgsbh_u:1725": "na punār rāga-dveṣa-nimittaṃ moha-nimittaṃ vā kaṃcid bhajāmi /",
  "GSP33bhgsbh_u:1726": "sarvathāpi sarvāvasthasya mameśvarasya vartma mārgam anuvartante manuṣyāḥ /",
  "GSP33bhgsbh_u:1727": "yat-phalārthitayā yasmin karmaṇy adhikṛtā ye prayatante te manuṣyā atra ucyante he pārtha sarvaśaḥ sarva-prakāraiḥ //BhGS_4.11// ==============================",
  "GSP33bhgsbh_u:1729_0": "yadi taveśvarasya rāgādi-doṣābhāvāt sarva-prāṇiṣv anujighṛkṣāyāṃ tulyāyāṃ sarva-phala-pradāna-samarthe",
  "GSP33bhgsbh_u:1729_1": "ca tvayi sati vāsudevaḥ sarvaṃ [Gītā 7.19] iti jñānenaiva mumukṣavaḥ santaḥ kasmāt",
  "GSP33bhgsbh_u:1729_2": "tvām eva sarve na pratipadyante ?",
  "GSP33bhgsbh_u:1730": "iti śṛṇu tatra kāraṇam -",
  "GSP33bhgsbh_u:1731": "kāṅkṣantaḥ karmaṇāṃ siddhiṃ yajanta iha devatāḥ /",
  "GSP33bhgsbh_u:1732": "kṣipraṃ hi mānuṣe loke siddhir bhavati karmajā //BhG_4.12//",
  "GSP33bhgsbh_u:1733": "kāṅkṣanto 'bhīpsantaḥ karmaṇāṃ siddhiṃ phala-niṣpattiṃ prārthayanto yajanta ihāsmin loke devatā indrādgny-ādyāḥ /",
  "GSP33bhgsbh_u:1734": "atha yo 'nyāṃ devatām upāste 'nyo 'sāv anyo 'ham asmīti na sa veda,",
  "GSP33bhgsbh_u:1735": "yathā paśuḥ /",
  "GSP33bhgsbh_u:1736": "evaṃ sa devānām [BAU 1.4.10] iti śruteḥ /",
  "GSP33bhgsbh_u:1737": "teṣāṃ hi bhinna-devatāyājināṃ phalākāṅkṣiṇāṃ kṣipraṃ śīghraṃ hi yasmān mānuṣe loke /",
  "GSP33bhgsbh_u:1738": "manuṣya-loke hi śāstrādhikāraḥ /",
  "GSP33bhgsbh_u:1739": "kṣipraṃ hi mānuṣe loke iti viśeṣaṇāt /",
  "GSP33bhgsbh_u:1740": "anyeṣv api karma-phala-siddhiṃ darśayati bhagavān /",
  "GSP33bhgsbh_u:1741": "mānuṣe loke varṇāśramādi-karmādhikāra iti viśeṣaḥ /",
  "GSP33bhgsbh_u:1742": "teṣāṃ ca varṇāśramādhikāriṇāṃ karmiṇāṃ phala-siddhiḥ kṣipraṃ bhavati karmajā karmaṇo jātā //BhGS_4.12// ==============================",
  "GSP33bhgsbh_u:1744": "mānuṣa eva loke varṇāśramādi-karmādhikāraḥ /",
  "GSP33bhgsbh_u:1745": "nānyeṣu lokeṣv iti niyamaḥ kiṃ-nimittaḥ ? iti /",
  "GSP33bhgsbh_u:1746": "athavā varṇāśramādi-pravibhāgopetā manuṣyā mama vartmānuvartante sarvaśa [Gītā 4.11] ity uktaṃ kasmāt punaḥ kāraṇān niyamena tavaiva vartmānuvartante,",
  "GSP33bhgsbh_u:1747": "nānyasya kim ? ucyate -",
  "GSP33bhgsbh_u:1748": "cātur-varṇyaṃ mayā sṛṣṭaṃ guṇa-karma-vibhāgaśaḥ /",
  "GSP33bhgsbh_u:1749": "tasya kartāram api māṃ viddhy akartāram avyayam //BhG_4.13//",
  "GSP33bhgsbh_u:1750": "cāturvarṇyaṃ catvāra eva varṇāś cāturvarṇyaṃ mayeśvareṇa sṛṣṭam utpāditaṃ brāhmaṇo 'sya mukham āsīt [Ṛk 8.4.19.2,",
  "GSP33bhgsbh_u:1751": "Yajuḥ 32.11] ity ādi śruteḥ /",
  "GSP33bhgsbh_u:1752": "guṇa-karma-vibhāgaśo guṇa-vibhāgaśaḥ karma-vibhāgaśaś ca /",
  "GSP33bhgsbh_u:1753": "guṇāḥ sattva-rajas-tamāṃsi /",
  "GSP33bhgsbh_u:1754": "tatra sāttvikasya sattva-pradhānasya brāhmaṇasya śamo damas tapaḥ [Gītā 18.42] ity ādīni karmāṇi /",
  "GSP33bhgsbh_u:1755": "sattvopa-sarjana-rajaḥ-pradhānasya kṣatriyasya śaurya-tejaḥ-prabhṛtīni karmāṇi /",
  "GSP33bhgsbh_u:1756": "tama-upasarjana-rajaḥ-pradhānasya vaiśyasya kṛṣy-ādīni karmāṇi /",
  "GSP33bhgsbh_u:1757": "raja-upasarjana-tamaḥ-pradhānasya śūdrasya śuśrūṣaiva karma /",
  "GSP33bhgsbh_u:1758": "ity evaṃ guṇa-karma-vibhāgaśaś cāturguṇyaṃ mayā sṛṣṭam ity arthaḥ /",
  "GSP33bhgsbh_u:1759": "tac cedaṃ cāturvarṇyaṃ nānyeṣu lokeṣu /",
  "GSP33bhgsbh_u:1760": "ato mānuṣe loke iti viśeṣaṇam /",
  "GSP33bhgsbh_u:1761": "hanta tarhi cāturvarṇya-sargādeḥ karmaṇaḥ kartṛtvāt",
  "GSP33bhgsbh_u:1762": "tat-phalena yujyase 'to na tvaṃ nitya-mukto nityeśvaraś ceti /",
  "GSP33bhgsbh_u:1763": "ucyate - yadyapi māyā-saṃvyavahāreṇa tasya karmaṇaḥ kartāram api santaṃ māṃ paramārthato viddhy akartāraṃ,",
  "GSP33bhgsbh_u:1764": "ataevāvyayam asaṃsāriṇaṃ ca māṃ viddhi //BhGS_4.13// ==============================",
  "GSP33bhgsbh_u:1766": "yeṣāṃ tu karmaṇāṃ kartāraṃ māṃ manyase paramārthatas teṣām akartaivāham / yato -",
  "GSP33bhgsbh_u:1767": "na māṃ karmāṇi limpanti na me karma-phale spṛhā /",
  "GSP33bhgsbh_u:1768": "iti māṃ yo 'bhijānāti karmabhir na sa badhyate //BhG_4.14//",
  "GSP33bhgsbh_u:1769": "na māṃ tāni karmāṇi limpanti dehādy-ārambhakatvenāhaṅkārābhāvāt /",
  "GSP33bhgsbh_u:1770": "na ca teṣāṃ karmaṇāṃ phale me mama spṛhā tṛṣṇā /",
  "GSP33bhgsbh_u:1771": "yeṣāṃ tu saṃsāriṇām ahaṃ kartety ābhimānaḥ karmasu spṛhā tat-phaleṣu ca tān karmāṇi limpantīti yuktam /",
  "GSP33bhgsbh_u:1772": "tad-abhāvān na māṃ karmāṇi limpantīti /",
  "GSP33bhgsbh_u:1773": "evaṃ yo 'nye 'pi mām ātmatvenābhijānāti nāhaṃ kartā na me karma-phale spṛheti na karmabhir na badhyate /",
  "GSP33bhgsbh_u:1774": "tasyāpi na dehādy-ārambhakāni karmāṇi bhavantīty arthaḥ //BhGS_4.14// ==============================",
  "GSP33bhgsbh_u:1776": "nāhaṃ kartā,",
  "GSP33bhgsbh_u:1777": "na me karma-phale spṛheti -",
  "GSP33bhgsbh_u:1778": "evaṃ jñātvā kṛtaṃ karma pūrvair api mumukṣubhiḥ /",
  "GSP33bhgsbh_u:1779": "kuru karmaiva tasmāt tvaṃ pūrvaiḥ pūrvataraṃ kṛtam //BhG_4.15//",
  "GSP33bhgsbh_u:1780": "evaṃ jñātvā kṛtam karma pūrvair apy atikrāntair mumukṣubhiḥ /",
  "GSP33bhgsbh_u:1781": "kuru tena karmaiva tvam /",
  "GSP33bhgsbh_u:1782": "na tuṣṇīm āsanaṃ nāpi saṃnyāsaḥ kartavyaḥ /",
  "GSP33bhgsbh_u:1783": "tasmāt tvat-pūrvair apy anuṣṭhitatvād yady anātmajñas tvaṃ tad ātma-śuddhy-artham /",
  "GSP33bhgsbh_u:1784": "tattvavic cet loka-saṃgrahārtham /",
  "GSP33bhgsbh_u:1785": "pūrve janakādibhiḥ pūrvataraṃ kṛtam /",
  "GSP33bhgsbh_u:1786": "nādhunātana-kṛtaṃ nivartitam //BhGS_4.15// ==============================",
  "GSP33bhgsbh_u:1788": "tatra karma cet kartavyaṃ tvad-vacanād eva karomy aham /",
  "GSP33bhgsbh_u:1789": "kiṃ viśeṣitena ?",
  "GSP33bhgsbh_u:1790": "pūrvaiḥ pūrvataraṃ kṛtam [Gītā 4.15] iti /",
  "GSP33bhgsbh_u:1791": "ucyate -- yasmān mahad vaiṣamyaṃ karmaṇi / katham ?",
  "GSP33bhgsbh_u:1792": "kiṃ karma kim akarmeti kavayo 'py atra mohitāḥ /",
  "GSP33bhgsbh_u:1793": "tat te karma pravakṣyāmi yaj jñātvā mokṣyase 'śubhāt //BhG_4.16//",
  "GSP33bhgsbh_u:1794": "kiṃ karma kim cākarmeti kavayo medhāvino 'py atrāsmin karmādi-viṣaye mohitā mohaṃ gatāḥ /",
  "GSP33bhgsbh_u:1795": "atas te tubhyam ahaṃ karmākarma ca pravakṣyāmi yaj jñātvā viditvā karmādi mokṣyase 'śubhāt saṃsārāt //BhGS_4.16// ==============================",
  "GSP33bhgsbh_u:1797": "na caitat tvayā mantavyaṃ,",
  "GSP33bhgsbh_u:1798": "karma nāma dehādi-ceṣṭā loka-prasiddhaṃ,",
  "GSP33bhgsbh_u:1799": "akarma nāma tad-akriyā tūṣṇīm āsanam /",
  "GSP33bhgsbh_u:1800": "kiṃ tatra boddhavyam ? iti /",
  "GSP33bhgsbh_u:1801": "kasmāt ? ucyate -",
  "GSP33bhgsbh_u:1802": "karmaṇo hy api boddhavyaṃ boddhavyaṃ ca vikarmaṇaḥ /",
  "GSP33bhgsbh_u:1803": "akarmaṇaś ca boddhavyaṃ gahanā karmaṇo gatiḥ //BhG_4.17//",
  "GSP33bhgsbh_u:1804": "karmaṇaḥ śāstra-vihitasya hi yasmād apy asti boddhavyam /",
  "GSP33bhgsbh_u:1805": "boddhavyam cāsty eva vikarmaṇaḥ pratiṣiddhasya /",
  "GSP33bhgsbh_u:1806": "tathākarmaṇaś ca tūṣṇīmbhāvasya boddhavyam astīti triṣv apy adhyāhāraḥ kartavyaḥ /",
  "GSP33bhgsbh_u:1807": "yasmād gahanā viṣamā durjñānā karmaṇa ity upalakṣaṇārthaṃ karmādīnāṃ karmākarma-vikarmaṇāṃ gatir yāthātmyaṃ tattvam ity arthaḥ //BhGS_4.17// ==============================",
  "GSP33bhgsbh_u:1809": "kiṃ punas tattvaṃ karmāder yad boddhavyam vakṣyāmīti pratijñātam ? ucyate --",
  "GSP33bhgsbh_u:1810": "karmaṇy akarma yaḥ paśyed akarmaṇi ca karma yaḥ /",
  "GSP33bhgsbh_u:1811": "sa buddhimān manuṣyeṣu sa yuktaḥ kṛtsna-karma-kṛt //BhG_4.18//",
  "GSP33bhgsbh_u:1812": "karmaṇi / karma kriyata iti karma vyāpāra-mātraṃ,",
  "GSP33bhgsbh_u:1813": "tasmin karmaṇy akarma karmābhāvaṃ yaḥ paśyet /",
  "GSP33bhgsbh_u:1814": "akarmaṇi ca karmābhāve kartṛ-tantratvāt pravṛtti-nivṛttyor vastv aprāpyaiva hi sarva eva kriyākārakādi-vyavahāro 'vidyābhūmāv eva karma yaḥ paśyet paśyati /",
  "GSP33bhgsbh_u:1815": "sa buddhimān manuṣyeṣu,",
  "GSP33bhgsbh_u:1816": "sa yukto yogī ca kṛtsna-karma-kṛt samasta-karma-kṛc ca sa iti stūyate karmākarmaṇor itaretara-darśī /",
  "GSP33bhgsbh_u:1817": "nanu kim idaṃ viruddham ucyate karmaṇy akarma yaḥ paśyed iti /",
  "GSP33bhgsbh_u:1818": "akarmaṇi ca karma iti /",
  "GSP33bhgsbh_u:1819": "na hi karmākarma syād akarma vā karma,",
  "GSP33bhgsbh_u:1820": "tatra viruddhaṃ kathaṃ paśyed draṣṭā ? na /",
  "GSP33bhgsbh_u:1821": "akarmaiva paramārthataḥ sat-karmavad avabhāsate mūḍha-dṛṣṭer lokasya,",
  "GSP33bhgsbh_u:1822": "tathā karmaivākarmavat /",
  "GSP33bhgsbh_u:1823": "tatra yathābhūta-darśanārtham āha bhagavān karmaṇy akarma yaḥ paśyed ity ādi /",
  "GSP33bhgsbh_u:1824": "ato na viruddham buddhimattvādy-upapatteś ca /",
  "GSP33bhgsbh_u:1825": "boddhavyam iti ca yathābhūta-darśanam ucyate /",
  "GSP33bhgsbh_u:1826": "na ca viparīta-jñānād aśubhān mokṣaṇaṃ syāt yaj jñātvā mokṣyase 'śubhāt [Gītā 4.16] iti coktam /",
  "GSP33bhgsbh_u:1827": "tasmāt karmākarmaṇī viparyayeṇa gṛhīte prāṇibhis tad-viparyaya-grahaṇa-nivṛtty-arthaṃ bhagavato vacanaṃ karmaṇy akarma yaḥ ity ādi /",
  "GSP33bhgsbh_u:1828": "na cātra karmādhikaraṇa-karmāsti,",
  "GSP33bhgsbh_u:1829": "kuṇḍe badarāṇīva /",
  "GSP33bhgsbh_u:1830": "nāpy akarmādhikaraṇaṃ karmāsti karmābhāvatvād akarmaṇaḥ /",
  "GSP33bhgsbh_u:1831": "ato viparīta-gṛhīte eva karmākarmaṇī laukikaiḥ,",
  "GSP33bhgsbh_u:1832": "yathā mṛgatṛṣṇikāyām udakaṃ śuktikāyāṃ vā rajatam /",
  "GSP33bhgsbh_u:1833": "nanu karma karmaiva sarveṣāṃ na kvacid vyabhicarati /",
  "GSP33bhgsbh_u:1834": "tan na nau-sthasya nāvi gacchantyāṃ taṭasthesv agatiṣu nageṣu pratikūla-gati-darśanāt /",
  "GSP33bhgsbh_u:1835": "dūreṣu cakṣuṣāsannikṛṣṭeṣu gacchatsu gaty-abhāva-darśanāt /",
  "GSP33bhgsbh_u:1836": "evam ihāpy akarmaṇy ahaṃ karomīti karma-darśanaṃ karmaṇi cākarma-darśanaṃ viparīta-darśanaṃ yena,",
  "GSP33bhgsbh_u:1837": "tan-nirākaraṇārtham ucyate karmaṇy akarma yaḥ paśyet ity ādi /",
  "GSP33bhgsbh_u:1838_0": "tad etad ukta-prativacanam apy asakṛd atyanta-viparīta-darśana-bhāvitatayā momuhyamāno",
  "GSP33bhgsbh_u:1838_1": "lokaḥ śrutam apy asakṛt tattvaṃ vismṛtya vismṛtya mithyā-prasaṅgam avatāryāvatārya",
  "GSP33bhgsbh_u:1838_2": "codayatīti punaḥ punar uttaram āha bhagavān /",
  "GSP33bhgsbh_u:1839": "durvijñeyatvaṃ cālakṣya vastunaḥ /",
  "GSP33bhgsbh_u:1840": "avyakto 'yam acintyo 'yaṃ [Gītā 2.25],",
  "GSP33bhgsbh_u:1841": "na jāyate mriyate [Gītā 2.27] ity ādinātmani karmābhāvaḥ śruti-smṛti-nyāya-prasiddha ukto vakṣyamāṇaś ca /",
  "GSP33bhgsbh_u:1842": "tasminn ātmani karmābhāve 'karmaṇi karma-viparīta-darśanam atyanta-nirūḍham /",
  "GSP33bhgsbh_u:1843": "yataḥ kiṃ karma kim akarmeti kavayo 'py atra mohitāḥ [Gītā 4.16] dehādy-āśrayaṃ karmātmany adhyāropya /",
  "GSP33bhgsbh_u:1844": "ahaṃ kartā mamaitat karma,",
  "GSP33bhgsbh_u:1845": "mayāsya karmaṇaḥ phalaṃ bhoktavyam iti ca /",
  "GSP33bhgsbh_u:1846": "tathā ahaṃ tūṣṇīṃ bhavāmi,",
  "GSP33bhgsbh_u:1847": "yenāhaṃ nirāyāso 'karmā sukhī syām iti kārya-karaṇāśraya-vyāpāroparamaṃ tat-kṛtaṃ",
  "GSP33bhgsbh_u:1848": "casukhitvam ātmany adhyāropya na karomi kiṃcit tūṣṇīṃ sukham āsam ity abhimanyate lokaḥ /",
  "GSP33bhgsbh_u:1849": "tatredaṃ lokasya viparīta-darśanāpanayanāyāha bhagavān karmaṇy akarma yaḥ paśyed ity ādi /",
  "GSP33bhgsbh_u:1850": "atra ca karma karmaiva sat kārya-karaṇāśrayaṃ karma-rahito 'vikriya ātmani sarvair adhyastam /",
  "GSP33bhgsbh_u:1851": "yataḥ paṇḍito 'py ahaṃ karomīti manyate /",
  "GSP33bhgsbh_u:1852": "atha ātma-samavetatayā sarva-loka-prasiddhe karmaṇi nadī-kula-stheṣv iva gatiḥ pratilaumyena /",
  "GSP33bhgsbh_u:1853": "ato 'karma karmābhāvaṃ yathā-bhūtaṃ gaty-abhāvam iva vṛkṣeṣu yaḥ paśyet /",
  "GSP33bhgsbh_u:1854": "akarmaṇi ca kārya-karaṇa-vyāpāroparame karmavad ātmany adhyāropite tūṣṇīm akurvan sukham āse ity ahaṅkārābhisandhi-hetutvāt tasminn akarmaṇi ca karma yaḥ paśyet /",
  "GSP33bhgsbh_u:1855": "ya evaṃ karmākarma-vibhāgajñaḥ sa buddhimān paṇḍito manuṣyeṣu /",
  "GSP33bhgsbh_u:1856": "sa yukto yogī kṛtsna-karma-kṛc ca /",
  "GSP33bhgsbh_u:1857": "so 'śubhān mokṣitaḥ kṛta-kṛtyo bhavatīty arthaḥ /",
  "GSP33bhgsbh_u:1858": "ayaṃ śloko 'nyathā vyākhyātaḥ kaiścit /",
  "GSP33bhgsbh_u:1859": "katham ? nityānāṃ kila karmaṇām īśvarārthe 'nuṣṭhīyamānānāṃ tat-phalābhāvād akarmāṇi tāny ucyante gauṇyā vṛttyā /",
  "GSP33bhgsbh_u:1860": "teṣāṃ cākaraṇam akarma /",
  "GSP33bhgsbh_u:1861": "tac ca pratyavāya-phalatvāt karmocyate gauṇyaiva vṛttyā /",
  "GSP33bhgsbh_u:1862": "tatra nitye karmaṇy akarma yaḥ paśyet phalābhāvāt /",
  "GSP33bhgsbh_u:1863": "yathā dhenur api gaur agaur ucyate kṣīrākhyaṃ phalaṃ na prayacchatīti tadvat /",
  "GSP33bhgsbh_u:1864": "tathā nityākaraṇe tv akarmaṇi karmaḥ āśyen narakādi-pratyavāya-phalaṃ prayacchatīti /",
  "GSP33bhgsbh_u:1865": "naitad yuktaṃ vyākhyānam /",
  "GSP33bhgsbh_u:1866": "evaṃ-jñānād aśubhān mokṣānupapatteḥ /",
  "GSP33bhgsbh_u:1867": "yaj jñātvā mokṣyase 'śubhāt [Gītā 4.16] iti bhagavatoktaṃ vacanaṃ bodhyeta /",
  "GSP33bhgsbh_u:1868": "katham ? nityānām anuṣṭhānād aśubhāt syān nāma mokṣaṇam /",
  "GSP33bhgsbh_u:1869": "na tu teṣāṃ phalābhāva-jñānāt /",
  "GSP33bhgsbh_u:1870": "na hi nityānāṃ phalābhāva-jñānam aśubha-mukti-phalatvena",
  "GSP33bhgsbh_u:1871": "coditaṃ nitya-karma-jñānaṃ vā /",
  "GSP33bhgsbh_u:1872": "na ca bhagavativehoktam /",
  "GSP33bhgsbh_u:1873": "etenākarmaṇi karma-darśanaṃ pratyuktam /",
  "GSP33bhgsbh_u:1874": "na hy akarmaṇi karmeti darśanaṃ kartavyatayeha codyate,",
  "GSP33bhgsbh_u:1875": "nityasya tu kartavyatā-mātram /",
  "GSP33bhgsbh_u:1876": "na cākaraṇān nityasya pratyavāyo bhavatīti vijñānāt kiṃcit phalaṃ syāt /",
  "GSP33bhgsbh_u:1877": "nāpi nityākaraṇaṃ jñeyatvena coditam /",
  "GSP33bhgsbh_u:1878": "nāpi karmākarmeti mithā-darśanād aśubhān mokṣaṇam /",
  "GSP33bhgsbh_u:1879": "buddhimattvaṃ,",
  "GSP33bhgsbh_u:1880": "yuktatā,",
  "GSP33bhgsbh_u:1881": "kṛtsna-karma-kṛttvādi ca phalam upapadyate stutir vā /",
  "GSP33bhgsbh_u:1882": "mithyā-jñānam eva hi sākṣād aśubha-rūpaṃ kuto 'nyasmād aśubhān mokṣaṇam ?",
  "GSP33bhgsbh_u:1883": "na hi tamas tamaso nivartakaṃ bhavati /",
  "GSP33bhgsbh_u:1884": "nanu karmaṇi yad akarma-darśanam akarmaṇi vā karma-darśanaṃ,",
  "GSP33bhgsbh_u:1885": "na tan-mithyā-jñānam /",
  "GSP33bhgsbh_u:1886": "kiṃ tarhi gauṇaṃ phala-bhāvābhāva-nimittam ?",
  "GSP33bhgsbh_u:1887": "na, karmākarma-vijñānād api gauṇāt phalasyāśravaṇāt /",
  "GSP33bhgsbh_u:1888": "nāpi śruta-hānya-śruta-parikalpanayā kaścid viśeṣo labhyate /",
  "GSP33bhgsbh_u:1889": "sva-śabdenāpi śakyaṃ vaktuṃ nitya-karmaṇāṃ phalaṃ nāsty akaraṇāc ca teṣāṃ naraka-pātaḥ syād iti /",
  "GSP33bhgsbh_u:1890": "tatra vyājena para-vyāmoha-rūpeṇa karmaṇy akarma yaḥ paśyed ity ādinā kim ?",
  "GSP33bhgsbh_u:1891": "tatraiva vyācakṣāṇena bhagavatoktaṃ vākyaṃ loka-vyāmohārtham iti vyaktaṃ kalpitaṃ syāt /",
  "GSP33bhgsbh_u:1892": "na caitac chadma-rūpeṇa vākyena rakṣaṇīyaṃ vastu,",
  "GSP33bhgsbh_u:1893": "nāpi śabdāntareṇa punaḥ punar ucyamānaṃ subodhaṃ syād ity evaṃ vaktuṃ yuktam /",
  "GSP33bhgsbh_u:1894": "karmaṇy evādhikāras te [Gītā 2.47] ity atra hi sphuṭatara ukto 'rtho na punar vaktavyo bhavati /",
  "GSP33bhgsbh_u:1895": "sarvatra ca praśastaṃ",
  "GSP33bhgsbh_u:1896": "boddhavyaṃ ca kartavyam eva,",
  "GSP33bhgsbh_u:1897": "na niṣprayojanaṃ boddhavyam ity ucyate /",
  "GSP33bhgsbh_u:1898": "na ca mithyā-jñānaṃ boddhavyaṃ bhavati tat-pratyupasthāpitaṃ vā vastv-ābhāsam /",
  "GSP33bhgsbh_u:1899": "nāpi nityānām akaraṇād abhāvāt prayavāya-bhāvotpattiḥ /",
  "GSP33bhgsbh_u:1900": "nāsato vidyate bhāvo [Gītā 2.16] iti vacanāt /",
  "GSP33bhgsbh_u:1901": "tat-katham asataḥ saj jāyate [ChāU 6.2.2] iti ca darśitam /",
  "GSP33bhgsbh_u:1902": "asataḥ saj-janma-pratiṣedhād asataḥ sad-utpattiṃ bruvatā 'sad eva sad bhavet /",
  "GSP33bhgsbh_u:1903": "sac cāsad bhaved ity uktaṃ syāt /",
  "GSP33bhgsbh_u:1904": "tac cāyuktaṃ,",
  "GSP33bhgsbh_u:1905": "sarva-pramāṇa-virodhāt /",
  "GSP33bhgsbh_u:1906": "na ca niṣphalaṃ vidadhyāt karma śāstraṃ duḥkha-svarūpatvāt /",
  "GSP33bhgsbh_u:1907": "duḥkhasya ca buddhi-pūrvakatayā kāryatvānupapatteḥ /",
  "GSP33bhgsbh_u:1908": "tad-akaraṇe ca naraka-pātābhyupagame 'narthāyaiva /",
  "GSP33bhgsbh_u:1909": "ubhayathāpi karaṇe 'karaṇe ca śāstraṃ niṣphalaṃ kalpitaṃ syāt /",
  "GSP33bhgsbh_u:1910": "svābhyupagama-virodhaś ca nityaṃ niṣphalaṃ karmety abhyupagamya mokṣa-phalāyeti bruvataḥ /",
  "GSP33bhgsbh_u:1911": "tasmād yathā-śruta evārthaḥ karmaṇy akarma ya ity ādeḥ /",
  "GSP33bhgsbh_u:1912": "tathā ca vyākhyāto",
  "GSP33bhgsbh_u:1913": "'smābhiḥ ślokaḥ //BhGS_4.18// ==============================",
  "GSP33bhgsbh_u:1915": "tad etat karmaṇy akarmādi-darśanaṃ stūyate -",
  "GSP33bhgsbh_u:1916": "yasya sarve samārambhāḥ kāma-saṃkalpa-varjitāḥ /",
  "GSP33bhgsbh_u:1917": "jñānāgni-dagdha-karmāṇaṃ tam āhuḥ paṇḍitaṃ budhāḥ //BhG_4.19//",
  "GSP33bhgsbh_u:1918": "yasya yathokta-darśinaḥ sarve yāvantaḥ samārambhāḥ karmāṇi samārabhyanta iti samārambhāḥ /",
  "GSP33bhgsbh_u:1919": "kāma-saṃkalpa-varjitāḥ kāmaistat-kāraṇaiś ca saṅkalpa-varjitā mudhaiva ceṣṭā-mātrā anuṣṭhīyante /",
  "GSP33bhgsbh_u:1920": "pravṛttena cel loka-saṅgrahārthaṃ,",
  "GSP33bhgsbh_u:1921": "nivṛttena cej jīvana-mātrārthaṃ,",
  "GSP33bhgsbh_u:1922": "taṃ jñānāgni-dagdha-karmāṇaṃ karmādāv akarmādi-darśanaṃ jñānaṃ,",
  "GSP33bhgsbh_u:1923": "tad evāgnis tena jñānāgninā dagdhāni śubhāśubha-lakṣaṇāni karmāṇi yasya /",
  "GSP33bhgsbh_u:1924": "tam āhuḥ paramārthataḥ paṇḍitaṃ budhāḥ brahma-vidaḥ //BhGS_4.19// ==============================",
  "GSP33bhgsbh_u:1926": "yas tu karmādāv akarmādi-darśī so 'karmādi-darśanād eva niṣkarmā sannyāsī jīvana-mātrārtha-ceṣṭaḥ san karmaṇi na pravartate,",
  "GSP33bhgsbh_u:1927": "yadyapi prāg-vivekataḥ pravṛttaḥ /",
  "GSP33bhgsbh_u:1928": "yas tu prārabdha-karmā sann uttara-kālam utpannātma-samyag-darśanaḥ syāt,",
  "GSP33bhgsbh_u:1929": "sa sarva-karmaṇi prayojanam apaśyan sa-sādhanaṃ karma pariyajaty eva /",
  "GSP33bhgsbh_u:1930_0": "sa kutaścin nimittāt karma-parityāgāsambhave sati karmaṇi tat-phale ca saṅga-rahitatayā",
  "GSP33bhgsbh_u:1930_1": "sva-prayojanābhāvāl loka-saṅgrahārthaṃ pūrvavat karmaṇi pravṛtto 'pi naiva kiṃcit",
  "GSP33bhgsbh_u:1930_2": "karoti jñānāgni-dagdha-karmatvāt tadīyaṃ karmākarmaiva sampadyata ity etam arthaṃ darśayiṣyann āha -",
  "GSP33bhgsbh_u:1931": "tyaktvā karma-phalāsaṅgaṃ nitya-tṛpto nirāśrayaḥ /",
  "GSP33bhgsbh_u:1932": "karmaṇy abhipravṛtto 'pi naiva kiṃcit karoti saḥ //BhG_4.20//",
  "GSP33bhgsbh_u:1933": "tyaktvā karmasv abhimānaṃ phalāsaṅgaṃ ca yathoktena jñānena nitya-tṛpto nirākāṅkṣo viṣayeṣv ity arthaḥ /",
  "GSP33bhgsbh_u:1934": "nirāśraya āśraya-rahitaḥ /",
  "GSP33bhgsbh_u:1935": "āśrayo nāma yad āśritya puruṣārthaṃ sisādhayiṣati /",
  "GSP33bhgsbh_u:1936": "dṛṣṭādṛṣṭa-phala-sādhanāśraya-rahita ity arthaḥ /",
  "GSP33bhgsbh_u:1937": "viduṣā kriyamāṇaṃ karma paramārthato 'karmaiva /",
  "GSP33bhgsbh_u:1938": "tasya niṣkriyātma-darśana-sampannatvāt /",
  "GSP33bhgsbh_u:1939": "tenaivambhūtena sva-prayojanābhāvāt sa-sādhanaṃ karma parityaktavyam eveti prāpte,",
  "GSP33bhgsbh_u:1940_0": "tato nirgamāsambhavāl loka-saṅgraha-cikīrṣayā śiṣṭa-vigarhaṇāparijihīrṣayā vā pūrvavat",
  "GSP33bhgsbh_u:1940_1": "karmaṇy-abhipravṛtto 'pi niṣkryātma-darśana-sampannatvān naiva kiṃcit karoti saḥ //BhGS_4.20 // ==============================",
  "GSP33bhgsbh_u:1942": "yaḥ punaḥ pūrvokta-viparītaḥ prāg eva karmāmbhād brahmaṇi sarvāntare pratyag-ātmani niṣkriye saṃjātātma-darśanaḥ,",
  "GSP33bhgsbh_u:1943": "sa dṛṣṭādṛṣṭeṣṭa-viṣayāśīr vivarjitatayā dṛṣṭādṛṣṭārthe karmaṇi prayojanam apyaśyan sa-sādhanaṃ karma saṃnyasya śarīra-yātrā-mātra-ceṣṭo yatir jñāna-niṣṭho mucyata iti /",
  "GSP33bhgsbh_u:1944": "etad arthaṃ darśayitum āha-",
  "GSP33bhgsbh_u:1945": "nirāśīr yata-cittātmā tyakta-sarva-parigrahaḥ /",
  "GSP33bhgsbh_u:1946": "śārīraṃ kevalaṃ karma kurvan nāpnoti kilbiṣam //BhG_4.21//",
  "GSP33bhgsbh_u:1947": "nirāśīr nirgatā āśiṣo yasmāt sa nirāśīḥ /",
  "GSP33bhgsbh_u:1948": "yata-cittātmā cittam antaḥ-karaṇam /",
  "GSP33bhgsbh_u:1949": "ātmā bāhyaḥ kārya-karaṇa-saṃghātaḥ /",
  "GSP33bhgsbh_u:1950": "tāv ubhāv api yatau saṃyatau yasya sa yata-cittātmā /",
  "GSP33bhgsbh_u:1951": "tyakta-sarva-parigrahaḥ - tyaktaḥ sarvaḥ parigraho yena sa tyakta-sarva-parigrahaḥ /",
  "GSP33bhgsbh_u:1952": "śārīraṃ śarīra-sthiti-mātra-prayojanaṃ kevalaṃ tatrāpi abhimāna-varjitaṃ karma kurvan /",
  "GSP33bhgsbh_u:1953": "nāpnoti na prāpnoti kilbiṣam aniṣṭa-rūpaṃ pāpaṃ dharmaṃ ca /",
  "GSP33bhgsbh_u:1954": "dharmo 'pi mumukṣor aniṣṭa-rūpaṃ kilbiṣam eva /",
  "GSP33bhgsbh_u:1955": "bandhāpādakatvāt /",
  "GSP33bhgsbh_u:1956": "tasmāt tābhyāṃ mukto bhavati,",
  "GSP33bhgsbh_u:1957": "saṃsārān mukto bhavatīty arthaḥ /",
  "GSP33bhgsbh_u:1958": "kiṃ ca śārīraṃ kevalaṃ karmety atra kiṃ śarīra-nirvartyaṃ śārīraṃ karmābhipretam ?",
  "GSP33bhgsbh_u:1959": "āho svic charīra-sthiti-mātra-prayojanaṃ śārīraṃ karma ? iti /",
  "GSP33bhgsbh_u:1960": "kiṃ cāto yadi śarīra-nirvartyaṃ śārīraṃ karma yadi vā śarīra-sthiti-mātra-prayojanaṃ śarīram ? iti /",
  "GSP33bhgsbh_u:1961_0": "ucyate -- yadā śarīra-nirvartyaṃ karma śārīram abhipretaṃ syāt tadā dṛṣṭādṛṣṭa-prayojanaṃ",
  "GSP33bhgsbh_u:1961_1": "karma pratiṣiddham api śarīreṇa kurvan nāpnoti kilbiṣam iti bruvato viruddhābhidhānaṃ prasajyeta /",
  "GSP33bhgsbh_u:1962": "śāstrīyaṃ ca karma dṛṣṭādṛṣṭa-prayojanaṃ śarīreṇa kurvan nāpnoti kilbiṣam ity api bruvato 'prāpta-pratiṣedha-prasaṅgaḥ /",
  "GSP33bhgsbh_u:1963": "śārīraṃ karma kurvan iti viśeṣaṇāt kevala-śabda-prayogāc ca vāṅ-manasa-nirvartyaṃ karma vidhi-pratiṣedha-viṣayaṃ dharmādharma-śabda-vācyaṃ kurvan prāpnoti kilbiṣam ity uktaṃ syāt /",
  "GSP33bhgsbh_u:1965": "tatrāpi vāṅ-manasābhyāṃ vihitānuṣṭhāna-pakṣe kilbiṣa-prāpti-vacanaṃ viruddham āpadyeta /",
  "GSP33bhgsbh_u:1966": "pratiṣiddha-sevi-pakṣe 'pi bhūtārthānuvāda-mātram anarthakaṃ syāt /",
  "GSP33bhgsbh_u:1967": "yadā tu śarīra-sthiti-mātra-prayojanaṃ śārīraṃ karmābhipretaṃ bhavet,",
  "GSP33bhgsbh_u:1968_0": "tadā dṛṣṭādṛṣṭa-prayojanaṃ karma vidhi-pratiṣedha-gamyaṃ śarīra-vāṅ-manasa-nirvartyam",
  "GSP33bhgsbh_u:1968_1": "anyad akruvaṃs tair eva śarīrādibhiḥ śarīra-sthiti-mātra-prayojanaṃ kevala-śabda-prayogāt",
  "GSP33bhgsbh_u:1968_2": "ahaṃ karomi ity abhimāna-varjitaḥ śarīrādi-ceṣṭā-mātraṃ loka-dṛṣṭyā kurvan nāpnoti kilbiṣam /",
  "GSP33bhgsbh_u:1969": "evambhūtasya pāpa-śabda-vācya-kilbiṣa-prāpty-asambhavāt kilbiṣaṃ saṃsāraṃ nāpnoti /",
  "GSP33bhgsbh_u:1970": "jñānāgni-dagdha-sarva-karmatvād apratibandhena mucyate eveti pūrvokta-samyag-darśana-phalānuvāda evaiṣaḥ /",
  "GSP33bhgsbh_u:1971": "evaṃ śarīraṃ kevalaṃ karma ity asyārthasya parigrahe",
  "GSP33bhgsbh_u:1972": "niravadyaṃ bhavati //BhGS_4.21// ==============================",
  "GSP33bhgsbh_u:1974_0": "tyakta-sarva-parigrahasya yater annādeḥ śarīra-sthiti-hetorḥ parigrahasyābhāvād yācanādinā",
  "GSP33bhgsbh_u:1974_1": "śarīra-sthitau kartavyatāyāṃ prāptāyāṃ ayācitam asaṃk ptam upapannaṃ yadṛcchayā [Mbh 14.46.19;",
  "GSP33bhgsbh_u:1975": "Baudhayana-dharma-sūtra 21.8.12] ity ādinā vacanenānujñātaṃ yateḥ śarīra-sthiti-hetor annādeḥ prāpti-dvāram āviṣkurvann āha -",
  "GSP33bhgsbh_u:1976": "yadṛcchā-lābha-santuṣṭo dvandvātīto vimatsaraḥ /",
  "GSP33bhgsbh_u:1977": "samaḥ siddhāv asiddhau ca kṛtvāpi na nibadhyate //BhG_4.22//",
  "GSP33bhgsbh_u:1978": "yadṛcchā-lābha-santuṣṭaḥ prārthitopanato lābho yadṛcchā-lābhaḥ,",
  "GSP33bhgsbh_u:1979": "tena santuṣṭaḥ saṃjātālaṃ-pratyayaḥ /",
  "GSP33bhgsbh_u:1980": "dvandvātīto dvandvaiḥ śītoṣṇādibhir hanyamāno 'py aviṣaṇṇa-citto dvandvātīta ucyate /",
  "GSP33bhgsbh_u:1981": "vimatsaro vigata-matsaro nirvaira-buddhiḥ /",
  "GSP33bhgsbh_u:1982": "samas tulyo yadṛcchā-lābhasya siddhāv asiddhau ca,",
  "GSP33bhgsbh_u:1983": "ya evambhūto yatir annādeḥ śarīra-sthiti-hetor lābhālābhayoḥ samo harṣa-viṣāda-varjitaḥ,",
  "GSP33bhgsbh_u:1984": "karmādāv akarmādi-darśī,",
  "GSP33bhgsbh_u:1985_0": "yathā-bhūtātma-darśana-niṣṭhaḥ san śarīra-sthiti-mātra-prayojane bhikṣāṭanādi-karmaṇi",
  "GSP33bhgsbh_u:1985_1": "śarīrādi-nirvartye naiva kiṃcit karomīti [Gītā 5.8] guṇā guṇeṣu vartanta [Gītā 3.28]",
  "GSP33bhgsbh_u:1985_2": "ity evaṃ sadā samparicakṣāṇa ātmanaḥ kartṛtvābhāvaṃ paśyann eva kiṃcid bhikṣāṭanādikaṃ karma karoti /",
  "GSP33bhgsbh_u:1986": "loka-vyavahāra-sāmānya-darśanena tu laukikair āropita-kartṛtve",
  "GSP33bhgsbh_u:1987": "bhikṣāṭanādau karmaṇi kartā bhavati /",
  "GSP33bhgsbh_u:1988": "svānubhavena tu śāstra-pramāṇādi-janitenākartraiva /",
  "GSP33bhgsbh_u:1989": "sa evaṃ parādhyāropita-kartṛtvaṃ śarīra-sthiti-mātra-prayojanaṃ bhikṣāṭanādikaṃ karma kṛtvāpi na nibadhyate,",
  "GSP33bhgsbh_u:1990": "bandha-hetoḥ karmaṇaḥ sahetukasya jñānāgninā dagdhatvād ity uktānuvāda evaiṣaḥ //BhGS_4.22// ==============================",
  "GSP33bhgsbh_u:1992_0": "tyaktvā karma-phalāsaṅgaṃ [Gītā 4.20] ity anena ślokena yaḥ prārabdha-karmā san yadā",
  "GSP33bhgsbh_u:1992_1": "niṣkriya-brahmātma-darśana-sampannaḥ syāt tadā tasyātmanaḥ kartṛ-karma-prayojanābhāva-darśinaḥ",
  "GSP33bhgsbh_u:1992_2": "karma-parityāge prāpte kutaścin nimittāt tad-asambhave sati pūrvavat tasmin karmaṇy",
  "GSP33bhgsbh_u:1992_3": "abhipravṛttasyāpi naiva kiṃcit karoti sa [Gītā 4.20] itikarmābhāvaḥ pradarśitaḥ /",
  "GSP33bhgsbh_u:1993": "yasyaivaṃ karmābhāvo darśitas tasyaiva -",
  "GSP33bhgsbh_u:1994": "gata-saṅgasya muktasya jñānāvasthita-cetasaḥ /",
  "GSP33bhgsbh_u:1995": "yajñāyācarataḥ karma samagraṃ pravilīyate //BhG_4.23//",
  "GSP33bhgsbh_u:1996": "gata-saṅgasya sarvato nivṛttāsakter muktasya nivṛtta-dharmādharmādi-bandhanasya,",
  "GSP33bhgsbh_u:1997": "jñānāvasthita-cetaso jñāna evāvasthitaṃ ceto yasya so 'yaṃ jñānāvasthita-cetāḥ /",
  "GSP33bhgsbh_u:1998": "tasya yajñāya yajña-nirvṛtty-artham ācarato nirvartayataḥ karma samagraṃ sahāgreṇa phalena vartata iti samagraṃ karma tat-samagraṃ pravilīyate vinaśyatīty arthaḥ //BhGS_4.23// ==============================",
  "GSP33bhgsbh_u:2000": "kasmāt punaḥ kāraṇāt kriyamāṇaṃ karma svakāryārambham akurvat samagraṃ pravilīyata ity ucyate ? yataḥ -",
  "GSP33bhgsbh_u:2001": "brahmārpaṇaṃ brahma havir brahmāgnau brahmaṇā hutam /",
  "GSP33bhgsbh_u:2002": "brahmaiva tena gantavyaṃ brahma-karma-samādhinā //BhG_4.24//",
  "GSP33bhgsbh_u:2003": "brahmārpaṇaṃ yena karaṇena brahmavid havir agnāv arpayati /",
  "GSP33bhgsbh_u:2004": "tad brahmaiveti paśyati tasyātma-vyatirekeṇābhāvaṃ paśyati /",
  "GSP33bhgsbh_u:2005": "yathā śuktikāyāṃ rajatābhāvaṃ paśyati tad ucyate brahmaivārpaṇam iti /",
  "GSP33bhgsbh_u:2006": "yathā yad rajataṃ tac chuktikaiveti /",
  "GSP33bhgsbh_u:2007": "brahma arpaṇam ity asamaste pade yad-arpaṇa-buddhyā gṛhyate loke tad asya brahma-vido brahmaivety arthaḥ /",
  "GSP33bhgsbh_u:2008": "brahma havis tathā yad dhavir buddhyā gṛhyamāṇaṃ tad brahmaivāsay /",
  "GSP33bhgsbh_u:2009": "tathā brahmāgnau iti samastaṃ padam /",
  "GSP33bhgsbh_u:2010": "agnir api brahmaiva /",
  "GSP33bhgsbh_u:2011": "yatra hūyate brahmaṇā kartrā brahmaiva kartety arthaḥ /",
  "GSP33bhgsbh_u:2012": "yat tena hutaṃ havana-kriyā tad brahmaiva /",
  "GSP33bhgsbh_u:2013": "yat tena gantavyaṃ phalaṃ tad api brahmaiva /",
  "GSP33bhgsbh_u:2014": "brahma-karma-samādhinā brahmaiva karma brahma-karma tasmin samādhir yasya sa brahma-karma-samādhis tena brahma-karma-samādhinā brahmaiva gantavyam /",
  "GSP33bhgsbh_u:2015": "evaṃ loka-saṅgrahaṃ cikīrṣuṇāpi kriyamāṇaṃ karam,",
  "GSP33bhgsbh_u:2016": "paramārthato 'karma brahma-buddhy-upamṛditvāt /",
  "GSP33bhgsbh_u:2017": "evaṃ sati nivṛtta-karmaṇo 'pi sarva-karma-sannyāsinaḥ samyag-darśana-stuty-arthaṃ yajñatva-sampādanaṃ jñānasya sutarām upapadyate /",
  "GSP33bhgsbh_u:2018": "yad-arpaṇādy-adhiyajñe prasiddhaṃ tad asyādhyātmaṃ brahmaiva paramārtha-darśina iti /",
  "GSP33bhgsbh_u:2019": "anyathā sarvasya brahmatve 'rpaṇādīnām eva viśeṣato brahmatvābhidhānam anarthakaṃ syāt /",
  "GSP33bhgsbh_u:2020": "tasmād brahmaivedaṃ sarvam ity abhijānato viduṣaḥ sarva-karmābhāvaḥ /",
  "GSP33bhgsbh_u:2021": "kāraka-buddhy-abhāvāc ca /",
  "GSP33bhgsbh_u:2022": "nahi kāraka-buddhi-rahitaṃ yajñākhyaṃ karma dṛṣṭam /",
  "GSP33bhgsbh_u:2023": "sarvam evāgni-hotrādikaṃ karma śabda-samarpita-devatā-viśeṣa-sampradānādi-kāraka-buddhimat-kartr-abhimāna-phalābhisandhimac ca dṛṣṭam /",
  "GSP33bhgsbh_u:2024": "nopamṛdita-kriyākāraka-phala-bheda-buddhimat kartṛtvābhimāna-phalābhisandhi-rahitaṃ vā /",
  "GSP33bhgsbh_u:2025": "idaṃ tu brahma-buddhy-upamṛditārpaṇādi-kāraka-kriyā-phala-bheda-buddhi karmāto 'karmaiva tat /",
  "GSP33bhgsbh_u:2026": "tathā ca darśitaṃ karmaṇy akarma yaḥ paśyet [Gītā 4.18],",
  "GSP33bhgsbh_u:2027": "karmaṇy abhipravṛtto 'pi naiva kiṃcit karoti saḥ [Gītā 4.20],",
  "GSP33bhgsbh_u:2028": "guṇā guṇeṣu vartante [Gītā 3.28],",
  "GSP33bhgsbh_u:2029": "naiva kiṃcit karomīti yukto manyeta tattvavit [Gītā 5.8] ity ādibhiḥ /",
  "GSP33bhgsbh_u:2030": "tathā ca darśayaṃs tatra tatra kriyā-kāraka-phala-bheda-buddhy-upamardaṃ karoti /",
  "GSP33bhgsbh_u:2031": "dṛṣṭā ca kāmyāgnihotrādau kāmopamardena kāmyāgnihotrādi-hāniḥ /",
  "GSP33bhgsbh_u:2032": "tathā mati-pūrvakām atipūrvakādīnāṃ karmaṇāṃ kārya-viśeṣasyārambhakatvaṃ dṛṣṭam /",
  "GSP33bhgsbh_u:2033": "tathehāpi brahma-buddhy-upamṛditārpaṇādi-kāraka-kriyā-phala-bheda-buddher bāhya-ceṣṭā-mātreṇa karmāpi viduṣo 'karma sampadyate /",
  "GSP33bhgsbh_u:2034": "ata uktaṃ samagraṃ pravilīyate [Gītā 4.23] iti /",
  "GSP33bhgsbh_u:2035": "atra kecid āhuḥ - yad brahma tad arpaṇādīni /",
  "GSP33bhgsbh_u:2036": "brahmaiva kilārpaṇādinā pañca-vidhena kārakātmanā vyavasthitaṃ sat tad eva karma karoti /",
  "GSP33bhgsbh_u:2037": "tatra nārpaṇādi-buddhir nivartyate /",
  "GSP33bhgsbh_u:2038": "kintv arpaṇādiṣu brahma-buddhir ādhīyate /",
  "GSP33bhgsbh_u:2039": "yathā pratimādau viṣṇv-ādi-buddhiḥ,",
  "GSP33bhgsbh_u:2040": "yathā vā nāmādau brahma-buddhir iti /",
  "GSP33bhgsbh_u:2041": "satyam evam api syād yadi jñāna-yajña-stuty-arthaṃ prakaraṇaṃ na syāt /",
  "GSP33bhgsbh_u:2042": "atra tu samyag-darśanaṃ jñāna-yajña-śabditam anekān yajña-śabditān kriyā-viśeṣān upanyasya śreyān dravya-mayād yajñāj jñāna-yajñaḥ parantapa [Gītā 4.33] iti jñānaṃ stauti /",
  "GSP33bhgsbh_u:2043": "atra ca samartham idaṃ vacanaṃ brahmārpaṇam ity ādi jñānasya yajñatva-sampādane,",
  "GSP33bhgsbh_u:2044": "anyathā sarvasya brahmatve 'rpaṇādīnām eva viśeṣato brahmatvābhidhānam anarthakaṃ syāt /",
  "GSP33bhgsbh_u:2045": "ye tv arpaṇādiṣu pratimāyāṃ viṣṇu-dṛṣṭivad brahma-dṛṣṭiḥ",
  "GSP33bhgsbh_u:2046": "kṣipyate / nāmādiṣv iva ceti bruvate,",
  "GSP33bhgsbh_u:2047": "na teṣāṃ brahma-vidyokteha vivakṣitā syāt /",
  "GSP33bhgsbh_u:2048": "arpaṇādi-viṣayatvāj jñānasya /",
  "GSP33bhgsbh_u:2049": "na ca dṛṣṭi-sampādana-jñānena mokṣa-phalaṃ prāpyate /",
  "GSP33bhgsbh_u:2050": "brahmaiva tena gantavyam iti cocyate /",
  "GSP33bhgsbh_u:2051": "viruddhaṃ ca samyag-darśanam antareṇa mokṣa-phalaṃ prāpyata iti /",
  "GSP33bhgsbh_u:2052": "prakṛti-virodhaś ca /",
  "GSP33bhgsbh_u:2053": "samyag-darśanaṃ ca prakṛtaṃ karmaṇy akarma yaḥ paśyet [Gītā 4.18] ity atrānte ca samyag-darśanaṃ tasyaivopasaṃhārāt /",
  "GSP33bhgsbh_u:2054": "śreyān dravya-mayād yajñāj jñāna-yajñaḥ parantapa [Gītā 4.33] jñānaṃ labdhvā parāṃ śāntiṃ [Gītā 4.39] ity ādinā samyag-darśana-stutim eva kurvann upakṣīṇo 'dhyāyaḥ /",
  "GSP33bhgsbh_u:2055": "tatrākasmād arpaṇādau brahma-dṛṣṭir aprakaraṇe pratimāyām iva viṣṇu-dṛṣṭir ucyata ity anupapannam /",
  "GSP33bhgsbh_u:2056": "tasmād yathā-vyākhyātārtha evāyaṃ ślokaḥ //BhGS_4.24// ==============================",
  "GSP33bhgsbh_u:2058": "tatrādhunā samyag-darśanasya yajñatvaṃ sampādya tat-stuty-artham anye 'pi yajñā upakṣipyante -",
  "GSP33bhgsbh_u:2059": "daivam evāpare yajñaṃ yoginaḥ paryupāsate /",
  "GSP33bhgsbh_u:2060": "brahmāgnāv apare yajñaṃ yajñenaivopajuhvati //BhG_4.25//",
  "GSP33bhgsbh_u:2061": "daivam eva devā ijyante yena yajñenāsau daivo yajñas tam evāpare yajñaṃ yoginaḥ karmiṇaḥ paryupāsate,",
  "GSP33bhgsbh_u:2062": "kurvantīty arthaḥ /",
  "GSP33bhgsbh_u:2063": "brahmāgnau satyaṃ jñānam anantaṃ brahma [TaittU 2.1] vijñānam ānandaṃ brahma [BAU 3.9.28],",
  "GSP33bhgsbh_u:2064": "yat sākṣād aparokṣād brahma ya ātmā sarvāntaraḥ [BAU 3.4.1],",
  "GSP33bhgsbh_u:2065": "ity ādi vacanoktam aśanāyāpipāsādi-sarva-saṃsāra-dharma-varjitaṃ neti neti [BAU 4.4.22] iti nirastāśeṣa-viśeṣaṃ brahma-śabdenocyate /",
  "GSP33bhgsbh_u:2066_0": "brahma ca tad-agniś ca sa homādhikaraṇatva-vivakṣayā brahmāgnis tasmin brahmāgnāv",
  "GSP33bhgsbh_u:2066_1": "apare 'nye brahma-vido yajñaṃ yajña-śabda-vācya ātmā ātma-nāmasu yajña-śabdasya pāṭhāt",
  "GSP33bhgsbh_u:2066_2": "[Nirukti 14.11] tam ātmānaṃ yajñaṃ paramārthataḥ param eva brahma santaṃ buddhyādy-upādhi-saṃyuktam",
  "GSP33bhgsbh_u:2066_3": "adhyasta-sarvopādhi-dharmakam āhuti-rūpaṃ yajṇinaivātmanaivokta-lakṣaṇopajuhvati prakṣipanti,",
  "GSP33bhgsbh_u:2067": "sopādhikasyātmano nirupādhikena para-brahma-svarūpeṇaiva yad darśanaṃ,",
  "GSP33bhgsbh_u:2068": "sa tasmin homas taṃ kurvanti,",
  "GSP33bhgsbh_u:2069": "brahmātmaikatva-darśana-niṣṭhāḥ sannyāsina ity arthaḥ /",
  "GSP33bhgsbh_u:2070_0": "so 'yaṃ samyag-darśana-lakṣaṇo yajño daiva-yajñādiṣu yajñeṣūpakṣipyante brahmārpaṇam",
  "GSP33bhgsbh_u:2070_1": "ity ād-ślokaiḥ prastutaḥ śreyān dravya-mayād yajñāj jñāna-yajñaḥ parantapa [Gītā",
  "GSP33bhgsbh_u:2070_2": "4.33] ity ādinā stuty-artham //BhGS_4.25 // ==============================",
  "GSP33bhgsbh_u:2072": "śrotrādīnīndriyāṇy anye saṃyamāgniṣu juhvati /",
  "GSP33bhgsbh_u:2073": "śabdādīn viṣayān anya indriyāgniṣu juhvati //BhG_4.26//",
  "GSP33bhgsbh_u:2074": "śrotrādīnīndriyāṇy anye yoginaḥ saṃyamāgniṣu pratīndriyaṃ saṃyamo bhidyata iti bahu-vacanam /",
  "GSP33bhgsbh_u:2075": "saṃyamā evāgnayas teṣu juhvati /",
  "GSP33bhgsbh_u:2076": "indriya-saṃyamam eva kurvantīty arthaḥ /",
  "GSP33bhgsbh_u:2077": "śabdādīn viṣayān anya indriyāgniṣu juhvati,",
  "GSP33bhgsbh_u:2078": "indriyāṇy evāgnayas teṣv indriyāgniṣu juhvati śrotrādibhir aviruddha-viṣaya-grahaṇaṃ homaṃ manyante //BhGS_4.26// ==============================",
  "GSP33bhgsbh_u:2080": "kiṃ ca -",
  "GSP33bhgsbh_u:2081": "sarvāṇīndriya-karmāṇi prāṇa-karmāṇi cāpare /",
  "GSP33bhgsbh_u:2082": "ātma-saṃyama-yogāgnau juhvati jñāna-dīpite //BhG_4.27//",
  "GSP33bhgsbh_u:2083": "sarvāṇīndriya-karmāṇi indriyāṇāṃ karmāṇīndriya-karmāṇi /",
  "GSP33bhgsbh_u:2084": "tathā prāṇa-karmāṇi prāṇo vāyur ādhyātmikas tat-karmāṇy ākuñcana-prasāraṇādīni tāni cāpara ātma-saṃyama-yogāgnau,",
  "GSP33bhgsbh_u:2085": "ātmani saṃyama ātma-saṃyamaḥ /",
  "GSP33bhgsbh_u:2086": "sa eva yogāgnis tasminn ātma-saṃyama-yogāgnau juhvati prakṣipanti /",
  "GSP33bhgsbh_u:2087": "jñāna-dīpite sneheneva pradīpite viveka-vijñānenojjvala-bhāvam āpādite pravilāpayantīty arthaḥ //BhGS_4.27// ==============================",
  "GSP33bhgsbh_u:2089": "dravya-yajñās tapo-yajñā yoga-yajñās tathāpare /",
  "GSP33bhgsbh_u:2090": "svādhyāya-jñāna-yajñāś ca yatayaḥ saṃśita-vratāḥ //BhG_4.28//",
  "GSP33bhgsbh_u:2091": "dravya-yajñās tīrtheṣu dravya-viniyogaṃ yajña-buddhyā kurvanti ye te dravya-yajñāḥ /",
  "GSP33bhgsbh_u:2092": "tapo-yajñās tapo yajño yeṣāṃ tapasvināṃ te tapo-yajñāḥ /",
  "GSP33bhgsbh_u:2093": "yoga-yajñāḥ prāṇāyāma-pratyāhārādi-lakṣaṇo yogo yajño yeṣāṃ te yoga-yajñāḥ /",
  "GSP33bhgsbh_u:2094": "tathāpare svādhyāya-jñāna-yajñāś ca svādhyāyo yathā-vidhi ṛg-ādy-abhyāso yajño yeṣāṃ te svādhyāya-yajñāḥ /",
  "GSP33bhgsbh_u:2095": "jñāna-yajñā jñānaṃ śāstrārtha-parijñānaṃ yajño yeṣāṃ te jñāna-yajñāḥ /",
  "GSP33bhgsbh_u:2096": "svādhyāya-yajñā jñāna-yajñāś ca yatayo yatana-śīlāḥ /",
  "GSP33bhgsbh_u:2097": "śaṃsita-vratāḥ samyak śitāni tanūkṛtāni tīkṣṇīkṛtāni vratāni yeṣāṃ te saṃśita-vratāḥ //BhGS_4.28// ==============================",
  "GSP33bhgsbh_u:2099": "kiṃ ca -",
  "GSP33bhgsbh_u:2100": "apāne juhvati prāṇaṃ prāṇe 'pānaṃ tathāpare /",
  "GSP33bhgsbh_u:2101": "prāṇāpāna-gatī ruddhvā prāṇāyāma-parāyaṇāḥ //BhG_4.29//",
  "GSP33bhgsbh_u:2102": "apāne 'pāna-vṛttau juhvati pratikṣipanti prāṇaṃ prāṇa-vṛttiṃ,",
  "GSP33bhgsbh_u:2103": "pūrakākhyaṃ prāṇāyāmaṃ kurvantīty arthaḥ /",
  "GSP33bhgsbh_u:2104": "prāṇe 'pānaṃ tathāpare juhvati /",
  "GSP33bhgsbh_u:2105": "recakākhyaṃ ca prāṇāyāmaṃ kurvantīty etat /",
  "GSP33bhgsbh_u:2106": "prāṇāpāna-gatī mukhya-nāsikābhyāṃ vāyor nirgamanaṃ prāṇasya gatis tad-viparyayeṇādho-gamanam apānasya gatis,",
  "GSP33bhgsbh_u:2107": "te prāṇāpāna-gatī /",
  "GSP33bhgsbh_u:2108": "ete ruddhvā nirudhya prāṇāyāma-parāyaṇāḥ prāṇāyāma-tat-parāḥ kumbhakākhyaṃ prāṇāyāmaṃ kurvantīty arthaḥ //BhGS_4.29// ==============================",
  "GSP33bhgsbh_u:2110": "kiṃ ca -",
  "GSP33bhgsbh_u:2111": "apare niyatāhārāḥ prāṇān prāṇeṣu juhvati /",
  "GSP33bhgsbh_u:2112": "sarve 'py ete yajña-vido yajña-kṣapita-kalmaṣāḥ //BhG_4.30//",
  "GSP33bhgsbh_u:2113": "apare niyatāhārā niyataḥ parimita āhāro yeṣāṃ te niyatāhārāḥ santaḥ,",
  "GSP33bhgsbh_u:2114": "prāṇān vāyu-bhedān prāṇeṣv eva juhvati /",
  "GSP33bhgsbh_u:2115": "yasya yasya vāyor jayaḥ kriyata itarān vāyu-bhedān tasmin tasmin juhvati,",
  "GSP33bhgsbh_u:2116": "te tatra praviṣṭā iva bhavanti /",
  "GSP33bhgsbh_u:2117": "sarve 'py ete yajña-vido yajña-kṣapitakalmaṣā yajñair yathoktaiḥ kṣapito nāśitaḥ kalmaṣo yeṣāṃ te yajña-kṣapita-kalmaṣāḥ //BhGS_4.30// ==============================",
  "GSP33bhgsbh_u:2119": "evaṃ yathoktān yajñān nirvatrya ---",
  "GSP33bhgsbh_u:2120": "yajña-śiṣṭāmṛta-bhujo yānti brahma sanātanam /",
  "GSP33bhgsbh_u:2121": "nāyaṃ loko 'sty ayajñasya kuto 'nyaḥ kurusattama //BhG_4.31//",
  "GSP33bhgsbh_u:2122": "yajña-śiṣṭāmṛta-bhujo yajñānāṃ śiṣṭaṃ yajña-śiṣṭaṃ yajña-śiṣṭaṃ ca tad amṛtaṃ ca yajña-śiṣṭāmṛtaṃ tad bhuñjata iti yajña-śiṣṭāmṛta-bhujaḥ /",
  "GSP33bhgsbh_u:2123": "yathoktān yajñān kṛtvā tac-chiṣṭena kālena yathā-vidhi-coditam annam amṛtākhyaṃ bhuñjate iti yajña-śiṣṭāmṛta-bhujo yānti gacchanti brahma sanātanaṃ cirantanaṃ mumukṣavaś cet /",
  "GSP33bhgsbh_u:2124": "kālātikramāpekṣayeti sāmarthyād gamyate /",
  "GSP33bhgsbh_u:2125": "nāyaṃ lokaḥ sarva-prāṇi-sādhāraṇo 'py asti yathoktānāṃ yajñānām eko 'pi yajño yasya nāsti so 'yajñas tasya /",
  "GSP33bhgsbh_u:2126": "kuto 'nyo viśiṣṭa-sādhana-sādhyaḥ kuru-sattama //BhGS_4.31// ==============================",
  "GSP33bhgsbh_u:2128": "evaṃ bahu-vidhā yajñā vitatā brahmaṇo mukhe /",
  "GSP33bhgsbh_u:2129": "karmajān viddhi tān sarvān evaṃ jñātvā vimokṣyase //BhG_4.32//",
  "GSP33bhgsbh_u:2130": "evaṃ yathoktā bahu-vidhā bahu-prakārā yajñā vitatā vistīrṇā brahmaṇo vedasya mukhe dvāre veda-dvāreṇa avagamyamānā brahmaṇo mukhe vitatā ucyante /",
  "GSP33bhgsbh_u:2131": "tad yathā vāci hi prāṇaṃ juhumaḥ ity ādayaḥ /",
  "GSP33bhgsbh_u:2132": "karmajān kāyika-vācika-mānasa-karmodbhavān viddhi tān sarvān anātmajān,",
  "GSP33bhgsbh_u:2133": "nirvyāpāro hy ātmā /",
  "GSP33bhgsbh_u:2134": "ata evaṃ jñātvā vimokṣyase 'śubhāt /",
  "GSP33bhgsbh_u:2135": "na mad-vyāpārā ime,",
  "GSP33bhgsbh_u:2136": "nirvyāpāro 'ham udāsīna ity evaṃ jñātvāsmāt samyag-darśanān mokṣyase saṃsāra-bandhanād ity arthaḥ //BhGS_4.32// ==============================",
  "GSP33bhgsbh_u:2138": "brahmārpaṇam [Gītā 4.24] ity ādi lokena samyag-darśanasya yajñatvaṃ saṃpāditam /",
  "GSP33bhgsbh_u:2139": "yajñāś cāneka upadiṣṭāḥ /",
  "GSP33bhgsbh_u:2140": "taiḥ siddha-puruṣārtha-prayojanair jñānaṃ stūyate / katham ? ---",
  "GSP33bhgsbh_u:2141": "śreyān dravya-mayād yajñāj jñāna-yajñaḥ parantapa /",
  "GSP33bhgsbh_u:2142": "sarvaṃ karmākhilaṃ pārtha jñāne parisamāpyate //BhG_4.33//",
  "GSP33bhgsbh_u:2143": "śreyān dravya-mayāt dravya-sādhana-sādhyād yajñāj jñāna-yajño he paraṃtapa /",
  "GSP33bhgsbh_u:2144": "dravya-mayo hi yajñaḥ phalasyārambhakaḥ,",
  "GSP33bhgsbh_u:2145": "jñāna-yajño na phalārambhakaḥ,",
  "GSP33bhgsbh_u:2146": "ataḥ śreyān praśasyataraḥ /",
  "GSP33bhgsbh_u:2147": "katham ? yataḥ sarvaṃ karma samastam akhilam apratibaddhaṃ pārtha jñāne mokṣa-sādhane sarvataḥ saṃplutodaka-sthānīye parisamāpyate antarbhavatīty arthaḥ /",
  "GSP33bhgsbh_u:2148": "yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃcit prajāḥ sādhu kurvanti yas tad veda yat sa veda [ChāU 4.1.4] iti śruteḥ //BhGS_4.33// ==============================",
  "GSP33bhgsbh_u:2150": "tad etad viśiṣṭāṃ jñānaṃ tarhi kena prāpyata ity ucyate ---",
  "GSP33bhgsbh_u:2151": "tad viddhi praṇipātena paripraśnena sevayā /",
  "GSP33bhgsbh_u:2152": "upadekṣyanti te jñānaṃ jñāninas tattva-darśinaḥ //BhG_4.34//",
  "GSP33bhgsbh_u:2153": "tat viddhi vijānīhi yena vidhinā prāpyate iti /",
  "GSP33bhgsbh_u:2154": "ācāryān abhigamya,",
  "GSP33bhgsbh_u:2155": "praṇipātena prakarṣeṇa nīcaiḥ patanaṃ praṇipāto dīrgha-namaskāras tena /",
  "GSP33bhgsbh_u:2156": "kathaṃ bandhaḥ ?",
  "GSP33bhgsbh_u:2157": "kathaṃ mokṣaḥ ?",
  "GSP33bhgsbh_u:2158": "kā vidyā ?",
  "GSP33bhgsbh_u:2159": "kā cāvidyā ?",
  "GSP33bhgsbh_u:2160": "iti paripraśnena,",
  "GSP33bhgsbh_u:2161": "sevayā guru-śuśrūṣayā evam ādinā /",
  "GSP33bhgsbh_u:2162": "praśrayeṇāvarjitā ācāryā upadekṣyanti kathayiṣyanti te jñānaṃ yathokta-viśeṣaṇaṃ jñāninaḥ /",
  "GSP33bhgsbh_u:2163": "jñānavanto 'pi kecid yathāvat tattva-darśana-śīlāḥ, apare na /",
  "GSP33bhgsbh_u:2164": "ato viśinaṣṭi tattva-darśina iti /",
  "GSP33bhgsbh_u:2165": "ye samyag-darśinas tair upadiṣṭaṃ jñānaṃ kārya-kṣamaṃ bhavati /",
  "GSP33bhgsbh_u:2166": "netarad iti bhagavato matam //BhGS_4.34// ==============================",
  "GSP33bhgsbh_u:2168": "tathā ca satīdamapi samarthaṃ vacanam --",
  "GSP33bhgsbh_u:2169": "yaj jñātvā na punar moham evaṃ yāsyasi pāṇḍava /",
  "GSP33bhgsbh_u:2170": "yena bhūtāny aśeṣeṇa drakṣyasy ātmany atho mayi //BhG_4.35//",
  "GSP33bhgsbh_u:2171": "yaj jñātvā yaj jñānaṃ tair upadiṣṭam adhigamya prāpya punar bhūyo moham evaṃ yathedānīṃ mohaṃ gato 'si punar evaṃ na yāsyasi he pāṇḍāva /",
  "GSP33bhgsbh_u:2172_0": "kiṃ ca ---- yena jñānena bhūtāny aśeṣeṇa brahmādīni stamba-paryantāni drakṣyasi sākṣād",
  "GSP33bhgsbh_u:2172_1": "ātmani pratyag ātmani mat-saṃsthānīmāni bhūtānīty atho api mayi vāsudeve parameśvare cemānīti /",
  "GSP33bhgsbh_u:2173": "kṣetrajñeśvaraikatvaṃ sarvopaniṣat-prasiddhaṃ drakṣyasīty arthaḥ //BhGS_4.35// ==============================",
  "GSP33bhgsbh_u:2175": "kiṃ caitasya jñānasya māhātmyam ---",
  "GSP33bhgsbh_u:2176": "api ced asi pāpebhyaḥ sarvebhyaḥ pāpa-kṛttamaḥ /",
  "GSP33bhgsbh_u:2177": "sarvaṃ jñāna-plavenaiva vṛjinaṃ santariṣyasi //BhG_4.36//",
  "GSP33bhgsbh_u:2178": "api ced asi pāpebhyaḥ pāpa-kṛdbhyaḥ sarvebhyo 'tiśayena pāpa-kṛt pāpa-kṛttamaḥ sarvaṃ jñāna-plavenaiva jñānam eva plavaṃ kṛtvā vṛjinaṃ vṛjinārṇavaṃ pāpa-samudraṃ saṃtariṣyasi /",
  "GSP33bhgsbh_u:2179": "dharmo 'pīha mumukṣoḥ pāpam ucyate //BhGS_4.36// ==============================",
  "GSP33bhgsbh_u:2181": "jñānaṃ kathaṃ nāśayati pāpam ?",
  "GSP33bhgsbh_u:2182": "iti sa-dṛṣṭāntam ucyate ---",
  "GSP33bhgsbh_u:2183": "yathaidhāṃsi samiddho 'gnir bhasmasāt kurute 'rjuna /",
  "GSP33bhgsbh_u:2184": "jñānāgniḥ sarva-karmāṇi bhasmasāt kurute tathā //BhG_4.37//",
  "GSP33bhgsbh_u:2185": "yathaidhāṃsi kāṣṭhāni samiddhaḥ samyag iddho dīpto 'gnir bhasmasāt bhasmībhāvaṃ kurute he arjuna,",
  "GSP33bhgsbh_u:2186": "jñānam eva agnir jñānāgniḥ sarva-karmāṇi bhasmasāt kurute tathā nirbījīkarotīty arthaḥ /",
  "GSP33bhgsbh_u:2187": "na hi sākṣād eva jñānāgniḥ karmāṇīndhanavat bhasmīkartuṃ śaknoti /",
  "GSP33bhgsbh_u:2188": "tasmāt samyag darśanaṃ sarva-karmaṇāṃ nirbījatve kāraṇam ity abhiprāyaḥ /",
  "GSP33bhgsbh_u:2189": "sāmarthyād yena karmaṇā arīram ārabdhaṃ tat pravṛtta-phalatvād upabhogenaiva kṣīyate /",
  "GSP33bhgsbh_u:2190_0": "tasya tāvad eva ciraṃ yāvan na vimokṣye 'tha sampatsye [ChāU 6.14.1] ato yāny apravṛtta-phalāni",
  "GSP33bhgsbh_u:2190_1": "jñānotpatteḥ prāk kṛtāni jñāna-sahabhāvīni cātītāneka-janma-kṛtāni ca tāny eva sarvāṇi",
  "GSP33bhgsbh_u:2190_2": "bhasmasāt kurute //BhGS_4.37 // ==============================",
  "GSP33bhgsbh_u:2192": "yataḥ evam ataḥ---",
  "GSP33bhgsbh_u:2193": "na hi jñānena sadṛśaṃ pavitram iha vidyate /",
  "GSP33bhgsbh_u:2194": "tat svayaṃ yoga-saṃsiddhaḥ kālenātmani vindati //BhG_4.38//",
  "GSP33bhgsbh_u:2195": "na hi jñānena sadṛśaṃ tulyaṃ pavitraṃ pāvanaṃ śuddhi-karam iha vidyate /",
  "GSP33bhgsbh_u:2196_0": "taj jñānaṃ svayam eva yoga-saṃsiddho yogena karma-yogena samādhi-yogena ca saṃsiddhaḥ",
  "GSP33bhgsbh_u:2196_1": "saṃskṛto yogyatām āpannaḥ san mumukṣuḥ kālena mahatā ātmani vindati labhate ity arthaḥ //BhGS_4.38 // ==============================",
  "GSP33bhgsbh_u:2198": "yenaikāntena jñāna-prāptir bhavati sa upāya upadiśyate ---",
  "GSP33bhgsbh_u:2199": "śraddhāvāṃl labhate jñānaṃ tat-paraḥ saṃyatendriyaḥ /",
  "GSP33bhgsbh_u:2200": "jñānaṃ labdhvā parāṃ śāntim acireṇādhigacchati //BhG_4.39//",
  "GSP33bhgsbh_u:2201": "śraddhāvān śraddhālur labhate jñānam /",
  "GSP33bhgsbh_u:2202": "śraddhālutve 'pi bhavati kaścin manda-prasthānaḥ,",
  "GSP33bhgsbh_u:2203": "ata āha --- tat-paraḥ /",
  "GSP33bhgsbh_u:2204": "gurūpāsadanādāv abhiyukto jñāna-labdhy-upāye śraddhāvān /",
  "GSP33bhgsbh_u:2205": "tat-paro 'py ajitendriyaḥ syāt ity ata āha --- saṃyatendriyaḥ /",
  "GSP33bhgsbh_u:2206": "saṃyatāni viṣayebhyo nivartitāni yasyendriyāṇi sa saṃyatendriyaḥ /",
  "GSP33bhgsbh_u:2207": "ya evaṃbhūtaḥ śraddhāvān tat-paraḥ saṃyatendriyaś ca so 'vaśyaṃ jñānaṃ labhate /",
  "GSP33bhgsbh_u:2208": "praṇipātādis tu bāhyo 'naikāntiko 'pi bhavati,",
  "GSP33bhgsbh_u:2209": "māyāvitvādi-saṃbhavāt /",
  "GSP33bhgsbh_u:2210": "na tu tat śraddhāvattvādau ity ekāntato jñāna-labdhy-upāyaḥ /",
  "GSP33bhgsbh_u:2211": "kiṃ punar jñāna-lābhāt syād ity ucyate -- jñānaṃ labdhvā paraṃ mokṣākhyāṃ śāntim uparatim acireṇa kṣipram evādhigacchati /",
  "GSP33bhgsbh_u:2212": "samyag-darśanāt kṣipram eva mokṣo bhavatīti sarva-śāstra-nyāya-prasiddhaḥ suniścito 'rthaḥ //BhGS_4.39// ==============================",
  "GSP33bhgsbh_u:2214": "atra saṃśayo na kartavyaḥ,",
  "GSP33bhgsbh_u:2215": "pāpiṣṭho hi saṃśayaḥ /",
  "GSP33bhgsbh_u:2216": "katham ity ucyate ---",
  "GSP33bhgsbh_u:2217": "ajñaś cāśraddadhānaś ca saṃśayātmā vinaśyati /",
  "GSP33bhgsbh_u:2218": "nāyaṃ loko 'sti na paro na sukhaṃ saṃśayātmanaḥ //BhG_4.40//",
  "GSP33bhgsbh_u:2219": "ajñaś cānātmajñaś cāśraddadhānaś ca guru-vākya-śāstreṣv aviśvāsavāṃś ca saṃśayātmā ca saṃśaya-cittaś ca vinaśyati /",
  "GSP33bhgsbh_u:2220": "ajñāśraddadhānau yadyapi vinaśyataḥ,",
  "GSP33bhgsbh_u:2221": "na tathā yathā saṃśayātmā /",
  "GSP33bhgsbh_u:2222": "saṃśayātmā tu pāpiṣṭhaḥ sarveṣām /",
  "GSP33bhgsbh_u:2223": "katham ? nāyaṃ sādhāraṇo 'pi loko 'sti /",
  "GSP33bhgsbh_u:2224": "tathā na paro lokaḥ /",
  "GSP33bhgsbh_u:2225": "na sukham, tatrāpi saṃśayotpatteḥ saṃśayātmanaḥ saṃśaya-cittasya /",
  "GSP33bhgsbh_u:2226": "tasmāt saṃśayo na kartavyaḥ //BhGS_4.40// ==============================",
  "GSP33bhgsbh_u:2228": "kasmāt ? ----",
  "GSP33bhgsbh_u:2229": "yoga-saṃnyasta-karmāṇaṃ jñāna-saṃchinna-saṃśayam /",
  "GSP33bhgsbh_u:2230": "ātmavantaṃ na karmāṇi nibadhnanti dhanañjaya //BhG_4.41//",
  "GSP33bhgsbh_u:2231": "yoga-saṃnyasta-karmāṇaṃ paramārtha-darśana-lakṣaṇena yogena saṃnyastāni karmāṇi yena paramārtha-darśinā dharmādharmākhyāni taṃ yoga-saṃnyasta-karmāṇam /",
  "GSP33bhgsbh_u:2232": "kathaṃ yoga-saṃnyasta-karmā ?",
  "GSP33bhgsbh_u:2233": "ity āha - jñāna-saṃchinna-saṃśayaṃ jñānenātmeśvaraikatva-darśana-lakṣaṇena saṃchinnaḥ saṃśayo yasya yo jñāna-saṃchinna-saṃśayaḥ /",
  "GSP33bhgsbh_u:2234": "ya evaṃ yoga-saṃnyasta-karmā tam ātmavantam apramattaṃ guṇa-ceṣṭā-rūpeṇa dṛṣṭāni karmāṇi na nibadhnanty aniṣṭādi-rūpaṃ phalaṃ nārabhante /",
  "GSP33bhgsbh_u:2235": "he dhanaṃjaya //BhGS_4.41// ==============================",
  "GSP33bhgsbh_u:2237": "yasmāt karma-yogānuṣṭhānād aśuddhi-kṣaya-hetuka-jñāna-saṃchinna-saṃśayo na nibadhyate karmabhir jñānāgni-dagdha-karmatvād eva,",
  "GSP33bhgsbh_u:2238": "yasmāc ca jñāna-karmānuṣṭhāna-viṣaye saṃśayavān vinaśyati ---",
  "GSP33bhgsbh_u:2239": "tasmād ajñāna-saṃbhūtaṃ hṛt-sthaṃ jñānāsinātmanaḥ /",
  "GSP33bhgsbh_u:2240": "chittvainaṃ saṃśayaṃ yogam ātiṣṭhottiṣṭha bhārata //BhG_4.42//",
  "GSP33bhgsbh_u:2241_0": "tasmāt pāpiṣṭham ajñāna-saṃbhūtam ajñānād avivekāj jātaṃ hṛt-sthaṃ hṛdi buddhau sthitaṃ",
  "GSP33bhgsbh_u:2241_1": "jñānāsinā śoka-mohādi-doṣa-haraṃ samyag darśanaṃ jñānaṃ tad evāsiḥ khaḍgas tena jñānāsinā ātmanaḥ svasya,",
  "GSP33bhgsbh_u:2242": "ātma-viṣayatvāt saṃśayasya /",
  "GSP33bhgsbh_u:2243": "na hi parasya saṃśayaḥ pareṇa cchettavyatāṃ prāptaḥ,",
  "GSP33bhgsbh_u:2244": "yena svasyeti viśeṣyeta /",
  "GSP33bhgsbh_u:2245": "ata ātma-viṣayo 'pi svasyaiva bhavati /",
  "GSP33bhgsbh_u:2246": "chittvā enaṃ saṃśayaṃ sva-vināśa-hetu-bhūtam,",
  "GSP33bhgsbh_u:2247": "yogaṃ samyag-darśanopāyaṃ karmānuṣṭhānam ātiṣṭha kurv ity arthaḥ /",
  "GSP33bhgsbh_u:2248": "uttiṣṭha cedānīṃ yuddhāya bhārata iti //BhGS_4.42//",
  "GSP33bhgsbh_u:2249": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:2250": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:2251": "caturtho 'dhyāyaḥ //4//",
  "GSP33bhgsbh_u:2254": "BhG 5",
  "GSP33bhgsbh_u:2255": "atha pañcamo 'dhyāyaḥ",
  "GSP33bhgsbh_u:2256": "(śaṅkara-bhāṣya)",
  "GSP33bhgsbh_u:2257": "arjuna uvāca -",
  "GSP33bhgsbh_u:2258": "saṃnyāsaṃ karmaṇāṃ kṛṣṇa punar yogaṃ ca śaṃsasi /",
  "GSP33bhgsbh_u:2259": "yac chreya etayor ekaṃ tan me brūhi suniścitam //BhG_5.1//",
  "GSP33bhgsbh_u:2260": "saṃnyāsaṃ parityāgaṃ karmaṇāṃ āstrīyāṇām anuṣṭheya-viśeṣāṇām śaṃsasi praśaṃsasi kathayasīty etat /",
  "GSP33bhgsbh_u:2261": "punar yogaṃ ca teṣām eva anuṣṭhānam avaśya-kartavyam śaṃsasi /",
  "GSP33bhgsbh_u:2262": "ato me katarat śreyaḥ iti saṃśayaḥ - kiṃ karmānuṣṭhānaṃ śreyaḥ,",
  "GSP33bhgsbh_u:2263": "kiṃ vā tad-dhānam iti /",
  "GSP33bhgsbh_u:2264": "praśasyataraṃ cānuṣṭheyam /",
  "GSP33bhgsbh_u:2265": "ataś ca yat śreyaḥ praśasyataram etayoḥ karma-saṃnyāsa-karma-yogayor yad-anuṣṭhānāt śreyo 'vāptir mama syād iti manyase,",
  "GSP33bhgsbh_u:2266": "tad ekam anyatarat saha eka-puruṣānuṣṭheyatvāsaṃbhavāt me brūhi suniścitam abhipretaṃ taveti //BhGS_5.1//",
  "GSP33bhgsbh_u:2267": "- o)O(o -",
  "GSP33bhgsbh_u:2268": "svābhiprāyam ācakṣāṇo nirṇayāya śrī-bhagavān uvāca -",
  "GSP33bhgsbh_u:2269": "saṃnyāsaḥ karma-yogaś ca niḥśreyasa-karāv ubhau /",
  "GSP33bhgsbh_u:2270": "tayos tu karma-saṃnyāsāt karma-yogo viśiṣyate //BhG_5.2//",
  "GSP33bhgsbh_u:2271": "saṃnyāsaḥ karmaṇāṃ parityāgaḥ karma-yogaś ca teṣām anuṣṭhānaṃ tāv ubhāv api niḥśreyasa-karau mokṣaṃ kurvāte jñānotpatti-hetutvena /",
  "GSP33bhgsbh_u:2272": "ubhau yadyapi niḥśreyasa-karau,",
  "GSP33bhgsbh_u:2273": "tathāpi tayos tu niḥśreyasa-hetvoḥ karma-saṃnyāsāt kevalāt karma-yogo viśiṣyata iti karma-yogaṃ stauti //BhGS_5.2//",
  "GSP33bhgsbh_u:2274": "- o)O(o -",
  "GSP33bhgsbh_u:2275": "kasmāt iti āha -",
  "GSP33bhgsbh_u:2276": "jñeyaḥ sa nitya-saṃnyāsī yo na dveṣṭi na kāṅkṣati /",
  "GSP33bhgsbh_u:2277": "nirdvandvo hi mahā-bāho sukhaṃ bandhāt pramucyate //BhG_5.3//",
  "GSP33bhgsbh_u:2278": "jñeyo jñātavyaḥ sa karma-yogī nitya-saṃnyāsī iti yo na dveṣṭi kiṃcit na kāṅkṣati duḥkha-sukhe tat-sādhane ca /",
  "GSP33bhgsbh_u:2279": "evaṃvidho yaḥ,",
  "GSP33bhgsbh_u:2280": "karmaṇi vartamāno 'pi sa nitya-saṃnyāsī iti jñātavya ity arthaḥ /",
  "GSP33bhgsbh_u:2281": "nirdvandvo dvandva-varjito hi yasmāt mahābāho sukhaṃ bandhād anāyāsena pramucyate //BhGS_5.3//",
  "GSP33bhgsbh_u:2282": "- o)O(o -",
  "GSP33bhgsbh_u:2283": "saṃnyāsa-karma-yogayor bhinna-puruṣānuṣṭheyayor viruddhayoḥ phale 'pi virodho yuktaḥ /",
  "GSP33bhgsbh_u:2284": "na tūbhayor niḥśreyasa-karatvam eveti prāpta idam ucyate -",
  "GSP33bhgsbh_u:2285": "sāṃkhya-yogau pṛthag bālāḥ pravadanti na paṇḍitāḥ /",
  "GSP33bhgsbh_u:2286": "ekam apy āsthitaḥ samyag ubhayor vindate phalam //BhG_5.4//",
  "GSP33bhgsbh_u:2287": "sāṃkhya-yogau pṛthag viruddha-bhinna-phalau bālāḥ pravadanti na paṇḍitāḥ /",
  "GSP33bhgsbh_u:2288": "paṇḍitās tu jñānina ekaṃ phalam aviruddham icchanti /",
  "GSP33bhgsbh_u:2289": "katham ? ekam api sāṃkhya-yogayoḥ samyag āsthitaḥ samyag anuṣṭhitavān ity arthaḥ,",
  "GSP33bhgsbh_u:2290": "ubhayor vindate phalam /",
  "GSP33bhgsbh_u:2291": "ubhayos tad eva hi niḥśreyasaṃ phalam /",
  "GSP33bhgsbh_u:2292": "ato na phale virodho 'sti /",
  "GSP33bhgsbh_u:2293": "nanu saṃnyāsa-karma-yoga-śabdena prastutya sāṃkhya-yogayoḥ phalaikatvaṃ katham ihāprakṛtaṃ bravīti ?",
  "GSP33bhgsbh_u:2294": "naiṣa doṣaḥ - yadyapy arjunena saṃnyāsaṃ karma-yogaṃ ca kevalam abhipretya praśnaḥ kṛtaḥ /",
  "GSP33bhgsbh_u:2295": "bhagavāṃs tu tad-aparityāgenaiva svābhipretaṃ ca viśeṣaṃ saṃyojya śabdāntara-vācyatayā prativacanaṃ dadau sāṃkhya-yogāv iti /",
  "GSP33bhgsbh_u:2296": "tāv eva saṃnyāsa-karma-yogau jñāna-tad-upāya-sama-buddhitvādi-saṃyuktau sāṃkhya-yoga-śabda-vācyāv iti bhagavato matam /",
  "GSP33bhgsbh_u:2297": "ato na aprakṛta-prakriyeti //BhGS_5.4//",
  "GSP33bhgsbh_u:2298": "- o)O(o -",
  "GSP33bhgsbh_u:2299": "ekasyāpi samyag anuṣṭhānāt katham ubhayoḥ phalaṃ vindate ? ity ucyate -",
  "GSP33bhgsbh_u:2300": "yat sāṃkhyaiḥ prāpyate sthānaṃ tad yogair api gamyate /",
  "GSP33bhgsbh_u:2301": "ekaṃ sāṃkhyaṃ ca yogaṃ ca yaḥ paśyati sa paśyati //BhG_5.5//",
  "GSP33bhgsbh_u:2302_0": "yat sāṃkhyair jñāna-niṣṭhaiḥ saṃnyāsibhiḥ prāpyate sthānaṃ mokṣākhyam tad yogair",
  "GSP33bhgsbh_u:2302_1": "api jñāna-prāpty-upāyatveneśvare samarpya karmāṇy ātmanaḥ phalam anabhisaṃdhāyānutiṣṭhanti",
  "GSP33bhgsbh_u:2302_2": "ye te yogā yoginaḥ /",
  "GSP33bhgsbh_u:2303": "tair api paramārtha-jñāna-saṃnyāsa-prāpti-dvāreṇa gamyata ity abhiprāyaḥ /",
  "GSP33bhgsbh_u:2304": "ata ekaṃ sāṅkhyaṃ ca yogaṃ ca yaḥ paśyati phalaikatvāt sa paśyati samyak paśyatīty arthaḥ //BhGS_5.5//",
  "GSP33bhgsbh_u:2305": "- o)O(o -",
  "GSP33bhgsbh_u:2306": "evaṃ tarhi yogāt saṃnyāsa eva viśiṣyate /",
  "GSP33bhgsbh_u:2307": "kathaṃ tarhīdam uktam tayos tu karma-saṃnyāsāt karma-yogo viśiṣyate [Gītā 5.2] iti ?",
  "GSP33bhgsbh_u:2308": "sṛṇu tatra kāraṇam - tvayā pṛṣṭāṃ kevalaṃ karma-saṃnyāsaṃ karma-yogaṃ cābhipretya tayor anyataraḥ kaḥ śreyān ? iti /",
  "GSP33bhgsbh_u:2309": "tad-anurūpaṃ prativacanaṃ mayoktaṃ karma-saṃnyāsāt karma-yogo viśiṣyate iti jñānam anapekṣya /",
  "GSP33bhgsbh_u:2310": "jñānāpekṣas tu saṃnyāsaḥ sāṃkhyam iti mayābhipretaḥ /",
  "GSP33bhgsbh_u:2311": "paramārtha-yogaś ca sa eva /",
  "GSP33bhgsbh_u:2312": "yas tu karma-yogo vaidikaḥ sa ca tādarthyāt yogaḥ saṃnyāsa iti copacaryate /",
  "GSP33bhgsbh_u:2313": "kathaṃ tādarthyam ? ity ucyate -",
  "GSP33bhgsbh_u:2314": "saṃnyāsas tu mahābāho duḥkham āptum ayogataḥ /",
  "GSP33bhgsbh_u:2315": "yoga-yukto munir brahma nacireṇādhigacchati //BhG_5.6//",
  "GSP33bhgsbh_u:2316": "saṃnyāsas tu pāramārthiko duḥkham āptuṃ prāptum ayogato yogena vinā /",
  "GSP33bhgsbh_u:2317": "yoga-yukto vaidikena karma-yogena vaidikena karma-yogeneśvara-samarpita-rūpeṇa phala-nirapekṣeṇa yukto muniḥ /",
  "GSP33bhgsbh_u:2318": "mananād īśvara-svarūpasya muniḥ /",
  "GSP33bhgsbh_u:2319": "brahma paramātma-jñāna-niṣṭhā-lakṣaṇatvāt prakṛtaḥ saṃnyāso brahmocyate /",
  "GSP33bhgsbh_u:2320": "nyāsa iti brahmā brahmā hi paraḥ [MahānārU 78] iti śruteḥ /",
  "GSP33bhgsbh_u:2321": "brahma paramārtha-saṃnyāsaṃ paramārtha-jñāna-niṣṭhā-lakṣaṇaṃ na cireṇa kṣipram evādhigacchati prāpnoti /",
  "GSP33bhgsbh_u:2322": "ato mayoktam karma-yogo viśiṣyata iti //BhGS_5.6//",
  "GSP33bhgsbh_u:2323": "- o)O(o -",
  "GSP33bhgsbh_u:2324": "yadā punar ayaṃ samyag-darśana-prāpty-upāyatvena -",
  "GSP33bhgsbh_u:2325": "yoga-yukto viśuddhātmā vijitātmā jitendriyaḥ /",
  "GSP33bhgsbh_u:2326": "sarva-bhūtātma-bhūtātmā kurvann api na lipyate //BhG_5.7//",
  "GSP33bhgsbh_u:2327_0": "yogena yukto yoga-yukto viśuddhātmā viśuddha-sattvo vijitātmā vijita-deho jitendriyaś",
  "GSP33bhgsbh_u:2327_1": "ca sarva-bhūtātma-bhūtātmā sarveṣāṃ brahmādīnāṃ stamba-paryantānāṃ bhūtānām ātma-bhūta",
  "GSP33bhgsbh_u:2327_2": "ātmā pratyak-cetano yasya sa sarva-bhūtātma-bhūtātmā samyag-darśīty arthaḥ /",
  "GSP33bhgsbh_u:2328": "sa tatraivaṃ vartamāno loka-saṃgrahāya karma kurvann api na lipyate na karmabhir badhyate ity arthaḥ //BhGS_5.7//",
  "GSP33bhgsbh_u:2329": "- o)O(o -",
  "GSP33bhgsbh_u:2330": "na cāsau paramārthataḥ karotīty ataḥ -",
  "GSP33bhgsbh_u:2331": "naiva kiṃ cit karomīti yukto manyeta tattva-vit /",
  "GSP33bhgsbh_u:2332": "paśyañ śṛṇvan spṛśañ jighrann aśnan gacchan svapañ śvasan //BhG_5.8//",
  "GSP33bhgsbh_u:2333": "pralapan visṛjan gṛhṇann unmiṣan nimiṣann api /",
  "GSP33bhgsbh_u:2334": "indriyāṇīndriyārtheṣu vartanta iti dhārayan //BhG_5.9//",
  "GSP33bhgsbh_u:2335": "yuktaḥ samāhitaḥ san manyeta cintayet /",
  "GSP33bhgsbh_u:2336": "tattvavid ātmano yāthātmyaṃ tattvaṃ vettīti tattva-vit paramārtha-darśīty arthaḥ /",
  "GSP33bhgsbh_u:2337": "kadā kathaṃ vā tattvam avadhārayan manyeta ? ity ucyate /",
  "GSP33bhgsbh_u:2338": "manyeteti pūrveṇa saṃbandhaḥ /",
  "GSP33bhgsbh_u:2339": "yasyaivaṃ tattva-vidaḥ sarva-kārya-karaṇa-ceṣṭāsu karmasv akarmaiva paśyataḥ samyag-darśinas tasya sarva-karma-saṃnyāsa evādhikāraḥ karmaṇo 'bhāva-darśanāt /",
  "GSP33bhgsbh_u:2340": "na hi mṛga-tṛṣṇikāyām udaka-buddhyā pānāya pravṛtta udakābhāva-jñāne 'pi tatraiva pāna-prayojanāya pravartate //BhGS_5.8-9//",
  "GSP33bhgsbh_u:2341": "- o)O(o -",
  "GSP33bhgsbh_u:2342": "yas tu punar atattva-vit pravṛttaś ca karma-yoge -",
  "GSP33bhgsbh_u:2343": "brahmaṇy ādhāya karmāṇi saṅgaṃ tyaktvā karoti yaḥ /",
  "GSP33bhgsbh_u:2344": "lipyate na sa pāpena padma-patram ivāmbhasā //BhG_5.10//",
  "GSP33bhgsbh_u:2345": "brahmaṇīśvara ādhāya nikṣipya tad-arthaṃ karma karomīti bhṛtya iva svāmy-arthaṃ sarvāṇi karmāṇi /",
  "GSP33bhgsbh_u:2346": "mokṣe 'pi phale saṅgaṃ tyaktvā karoti yaḥ sarva-karmāṇi,",
  "GSP33bhgsbh_u:2347": "lipyate na sa pāpena na saṃbadhyate padma-patram ivāmbhasodakena //BhGS_5.10//",
  "GSP33bhgsbh_u:2348": "- o)O(o -",
  "GSP33bhgsbh_u:2349": "kevalaṃ sattva-śuddhi-mātram eva phalaṃ tasya karmaṇaḥ syāt, yasmāt -",
  "GSP33bhgsbh_u:2350": "kāyena manasā buddhyā kevalair indriyair api /",
  "GSP33bhgsbh_u:2351": "yoginaḥ karma kurvanti saṅgaṃ tyaktvātma-śuddhaye //BhG_5.11//",
  "GSP33bhgsbh_u:2352": "kāyena dehena manasā buddhyā ca kevalair mamatva-varjitaiḥ īśvarāyaiva karma karomi,",
  "GSP33bhgsbh_u:2353": "na mama phalāya iti mamatva-buddhi-śūnyair indriyair api - kevala-śabdaḥ kāyādibhir api pratyekaṃ saṃbadhyate,",
  "GSP33bhgsbh_u:2354": "sarva-vyāpāreṣu mamatā-varjanāya /",
  "GSP33bhgsbh_u:2355": "yoginaḥ karmiṇaḥ karma kurvanti saṅgaṃ tyaktvā phala-viṣayam ātma-śuddhaye sattva-śuddhaya ity arthaḥ /",
  "GSP33bhgsbh_u:2356": "tasmāt tatraiva tavādhikāra iti kuru karmaiva //BhGS_5.11//",
  "GSP33bhgsbh_u:2357": "- o)O(o -",
  "GSP33bhgsbh_u:2358": "yasmāc ca -",
  "GSP33bhgsbh_u:2359": "yuktaḥ karma-phalaṃ tyaktvā śāntim āpnoti naiṣṭhikīm /",
  "GSP33bhgsbh_u:2360": "ayuktaḥ kāma-kāreṇa phale sakto nibadhyate //BhG_5.12//",
  "GSP33bhgsbh_u:2361_0": "yukta īśvarāya karmaṇi karomi na mama phalāya ity evaṃ samāhitaḥ san karma-phalaṃ",
  "GSP33bhgsbh_u:2361_1": "tyaktvā parityajya śāntiṃ mokṣākhyām āpnoti naiṣṭhikīṃ niṣṭhāyāṃ bhavāṃ sattva-śuddhi-jñāna-prāpti-sarva-karma-saṃnyāsa-jñāna-niṣṭhā-krameṇeti vākya-śeṣaḥ /",
  "GSP33bhgsbh_u:2362": "yas tu punar ayukto 'samāhitaḥ kāma-kāreṇa /",
  "GSP33bhgsbh_u:2363": "karaṇaṃ kāraḥ kāmasya kāraḥ kāma-kāraḥ /",
  "GSP33bhgsbh_u:2364": "tena kāma-kāreṇa kāma-preritatayety arthaḥ /",
  "GSP33bhgsbh_u:2365": "mama phalāya idaṃ karomi karma ity evaṃ phale sakto nibadhyate /",
  "GSP33bhgsbh_u:2366": "atas tvaṃ yukto bhava ity arthaḥ //BhGS_5.12//",
  "GSP33bhgsbh_u:2367": "- o)O(o -",
  "GSP33bhgsbh_u:2368": "yas tu paramārtha-darśī saḥ -",
  "GSP33bhgsbh_u:2369": "sarva-karmāṇi manasā saṃnyasyāste sukhaṃ vaśī /",
  "GSP33bhgsbh_u:2370": "nava-dvāre pure dehī naiva kurvan na kārayan //BhG_5.13//",
  "GSP33bhgsbh_u:2371": "sarvāṇi karmāṇi sarva-karmāṇi saṃnyasya parityajya nityaṃ naimittikaṃ kāmyaṃ pratiṣiddhaṃ ca /",
  "GSP33bhgsbh_u:2372": "tāni sarvāṇi karmāṇi manasā viveka-buddhyā,",
  "GSP33bhgsbh_u:2373": "karmādāv akarma-sandarśanena saṃtyajyety arthaḥ /",
  "GSP33bhgsbh_u:2374": "āste tiṣṭhati sukham /",
  "GSP33bhgsbh_u:2375": "tyakta-vāṅ-manaḥ-kāya-ceṣṭo nirāyāsaḥ prasanna-citta ātmano 'nyatra nivṛtta-sarva-bāhya-prayojana iti sukham āste ity ucyate /",
  "GSP33bhgsbh_u:2376": "vaśī jitendriya ity arthaḥ /",
  "GSP33bhgsbh_u:2377": "kva katham āste ?",
  "GSP33bhgsbh_u:2378": "ity āha - nava-dvāre pure /",
  "GSP33bhgsbh_u:2379": "sapta śīrṣāṇyāny ātmana upalabdhi-dvārāṇi,",
  "GSP33bhgsbh_u:2380": "arvāk dve mūtra-purīṣa-visargārthe,",
  "GSP33bhgsbh_u:2381": "tair dvārair nava-dvāraṃ puram ucyate śarīram puram iva puram /",
  "GSP33bhgsbh_u:2382": "ātmaika-svāmikam,",
  "GSP33bhgsbh_u:2383": "tad-artha-prayojanaiś ca indriya-mano-buddhi-viṣayair aneka-phala-vijñānasyotpādakaiḥ paurair ivādhiṣṭhitam /",
  "GSP33bhgsbh_u:2384": "tasmin nava-dvāre pure dehī sarvaṃ karma saṃnyasyāste /",
  "GSP33bhgsbh_u:2385": "kiṃ viśeṣaṇena ?",
  "GSP33bhgsbh_u:2386": "sarvo hi dehī saṃnyāsy asaṃnyāsī vā dehe evāste /",
  "GSP33bhgsbh_u:2387": "tatrānarthakaṃ viśeṣaṇam iti /",
  "GSP33bhgsbh_u:2388": "ucyate - yas tv ajño dehī dehendriya-saṃghāta-mātrātma-darśī sa sarvo 'pi gehe bhūmāv āsane vā ' 'sa iti manyate /",
  "GSP33bhgsbh_u:2389": "na hi deha-mātrātma-darśino geha iva dehe āsa iti pratyayaḥ saṃbhavati /",
  "GSP33bhgsbh_u:2390": "dehādi-saṃghāta-vyatiriktātma-darśinas tu dehe āse iti pratyaya upapadyate /",
  "GSP33bhgsbh_u:2391": "para-karmaṇāṃ ca parasminn ātmany avidyayayādhyāropitānāṃ vidyayā viveka-jñānena manasā saṃnyāsa upapadyate /",
  "GSP33bhgsbh_u:2392": "utpanna-viveka-jñānasya sarva-karma-saṃnyāsino 'pi geha iva deha eva nava-dvāre pura āsanam /",
  "GSP33bhgsbh_u:2393": "prārabdha-phala-karma-saṃskāra-śeṣānuvṛttyā deha eva viśeṣa-vijñānotpatteḥ /",
  "GSP33bhgsbh_u:2394": "dehe evāsta ity asty eva viśeṣaṇa-phalam vidvad-avidvat-pratyaya-bhedāpekṣatvāt /",
  "GSP33bhgsbh_u:2395": "yadyapi kārya-karaṇa-karmāṇy avidyayātmany adhyāropitāni saṃnyasyāste ity uktam,",
  "GSP33bhgsbh_u:2396": "tathāpi ātmasamavāyi tu kartṛtvaṃ kārayitṛtvaṃ ca syāt ity āśaṅkyāha - naiva kurvan svayam na kārya-karaṇāni kārayan kriyāsu pravartayan /",
  "GSP33bhgsbh_u:2397": "kiṃ ? yat tat kartṛtvaṃ kārayitṛtvaṃ ca dehinaḥ svātma-samavāyi sat saṃnyāsān na saṃbhavati ?",
  "GSP33bhgsbh_u:2398": "yathā gacchato gatir gamana-vyāpāra-parityāge na syāt tadvat ?",
  "GSP33bhgsbh_u:2399": "kiṃ vā svata eva ātmano nāsti iti ?",
  "GSP33bhgsbh_u:2400": "atrocyate - nāsty ātmanaḥ svataḥ kartṛtvaṃ kārayitṛtvaṃ ca /",
  "GSP33bhgsbh_u:2401": "uktaṃ hi -- avikāryo 'yam ucyate [Gītā 2.55],",
  "GSP33bhgsbh_u:2402": "śarīra-stho 'pi kaunteya na karoti na lipyate [Gītā 3.26] iti /",
  "GSP33bhgsbh_u:2403": "dhyāyatīva lelāyatīva [BAU 4.3.7] iti ca śruteḥ //BhGS_5.13//",
  "GSP33bhgsbh_u:2404": "- o)O(o -",
  "GSP33bhgsbh_u:2405": "kiṃ ca -",
  "GSP33bhgsbh_u:2406": "na kartṛtvaṃ na karmāṇi lokasya sṛjati prabhuḥ /",
  "GSP33bhgsbh_u:2407": "na karma-phala-saṃyogaṃ svabhāvas tu pravartate //BhG_5.14//",
  "GSP33bhgsbh_u:2408": "na kartṛtvaṃ svataḥ kurv iti nāpi karmāṇi ratha-ghaṭa-prāsādādīnīpsitatamāni lokasya sṛjaty utpādayati prabhur ātmā /",
  "GSP33bhgsbh_u:2409": "nāpi rathādi kṛtavatas tat-phalena saṃyogaṃ na karma-phala-saṃyogam /",
  "GSP33bhgsbh_u:2410": "yadi kiṃcid api svato na karoti na kārayati ca dehī,",
  "GSP33bhgsbh_u:2411": "kas tarhi kurvan kārayan ca pravartata iti,",
  "GSP33bhgsbh_u:2412": "ucyate - svabhāvas tu svo bhāvaḥ svabhāvo 'vidyā-lakṣaṇā prakṛtir māyā pravartate daivī hi [Gītā 7.14] ity ādinā vakṣyamāṇā //BhGS_5.14//",
  "GSP33bhgsbh_u:2413": "- o)O(o -",
  "GSP33bhgsbh_u:2414": "paramārthatas tu -",
  "GSP33bhgsbh_u:2415": "nādatte kasya cit pāpaṃ na caiva sukṛtaṃ vibhuḥ /",
  "GSP33bhgsbh_u:2416": "ajñānenāvṛtaṃ jñānaṃ tena muhyanti jantavaḥ //BhG_5.15//",
  "GSP33bhgsbh_u:2417": "nādatte na ca gṛhṇāti bhaktasyāpi kasyacit pāpam /",
  "GSP33bhgsbh_u:2418": "na caivādatte sukṛtaṃ bhaktaiḥ prayuktaṃ vibhuḥ /",
  "GSP33bhgsbh_u:2419": "kim-arthaṃ tarhi bhaktaiḥ pūjādi-lakṣaṇaṃ yāga-dāna-homādikaṃ ca sukṛtaṃ prayujyate ity āha - ajñānenāvṛtaṃ jñānaṃ viveka-vijñānam,",
  "GSP33bhgsbh_u:2420": "tena muhyanti karomi kārayāmi bhokṣye bhojayāmīty evaṃ mohaṃ gacchanty avivekinaḥ saṃsāriṇo jantavaḥ //BhGS_5.15//",
  "GSP33bhgsbh_u:2421": "- o)O(o -",
  "GSP33bhgsbh_u:2422": "jñānena tu tad ajñānaṃ yeṣāṃ nāśitam ātmanaḥ /",
  "GSP33bhgsbh_u:2423": "teṣām ādityavaj jñānaṃ prakāśayati tatparam //BhG_5.16//",
  "GSP33bhgsbh_u:2424": "jñānena tu yena ajñānena āvṛtāḥ muhyanti jantavas tat ajñānaṃ yeṣāṃ jantūnāṃ viveka-jñānena ātma-viṣayeṇa nāśitam ātmano bhavati,",
  "GSP33bhgsbh_u:2425": "teṣāṃ jantūnām ādityavat yathādityaḥ samastaṃ rūpa-jātam avabhāsayati tadvat jñānaṃ jñeyaṃ vastu sarvaṃ prakāśayati tat paraṃ paramārtha-tattvam //BhGS_5.16//",
  "GSP33bhgsbh_u:2426": "- o)O(o -",
  "GSP33bhgsbh_u:2427": "yat paraṃ jñānaṃ prakāśitam -",
  "GSP33bhgsbh_u:2428": "tad-buddhayas tad-ātmānas tan-niṣṭhās tat-parāyaṇāḥ /",
  "GSP33bhgsbh_u:2429": "gacchanty apunar-āvṛttiṃ jñāna-nirdhūta-kalmaṣāḥ //BhG_5.17//",
  "GSP33bhgsbh_u:2430": "tasmin brahmaṇi gatā buddhir yeṣāṃ te tad-buddhayaḥ,",
  "GSP33bhgsbh_u:2431": "tad-ātmānas tad eva paraṃ brahma ātmā yeṣāṃ te tad-ātmanāḥ,",
  "GSP33bhgsbh_u:2432": "tan-niṣṭhāḥ niṣṭhā abhiniveśas tātparyaṃ sarvāṇi karmāṇi saṃnyasya tasmin brahmaṇy eva avasthānaṃ yeṣāṃ te tan-niṣṭhāḥ,",
  "GSP33bhgsbh_u:2433": "tat-parāyaṇā ca tad eva param ayanaṃ parā gatir yeṣāṃ bhavati te tat-parāyaṇāḥ kevalātma-rataya ity arthaḥ /",
  "GSP33bhgsbh_u:2434_0": "yeṣāṃ jñānena nāśitam ātmano 'jñānaṃ te gacchanti evaṃ-vidyāḥ apunar-āvṛttim apunar-deha-saṃbandhaṃ",
  "GSP33bhgsbh_u:2434_1": "jñāna-nirdhūta-kalmaṣā yathoktena jñānena nirdhūto nāśitaḥ kalmaṣaḥ pāpādi-saṃsāra-kāraṇa-doṣo",
  "GSP33bhgsbh_u:2434_2": "yeṣāṃ te jñāna-nirdhūta-kalmaṣā yatayaḥ ity arthaḥ //BhGS_5.17 //",
  "GSP33bhgsbh_u:2435": "- o)O(o -",
  "GSP33bhgsbh_u:2436": "yeṣāṃ jñānena nāśitam ātmano 'jñānaṃ te paṇḍitāḥ kathaṃ tattvaṃ payantīty ucyate -",
  "GSP33bhgsbh_u:2437": "vidyā-vinaya-saṃpanne brāhmaṇe gavi hastini /",
  "GSP33bhgsbh_u:2438": "śuni caiva śvapāke ca paṇḍitāḥ sama-darśinaḥ //BhG_5.18//",
  "GSP33bhgsbh_u:2439": "vidyā-vinaya-saṃpanne vidyā ca vinayaś ca vidyā-vinayau,",
  "GSP33bhgsbh_u:2440": "vinaya upāmaḥ,",
  "GSP33bhgsbh_u:2441": "tābhyāṃ vidyā-vinayābhyāṃ saṃpanno vidyā-vinaya-saṃpanno vidvān vinītaś ca yo brāhmaṇas tasmin brāhmaṇe gavi hastini śuni caiva śvapāke ca paṇḍitāḥ sama-darśinaḥ /",
  "GSP33bhgsbh_u:2442": "vidyā-vinaya-saṃpanne uttama-saṃskāravati brāhmaṇe sāttvike,",
  "GSP33bhgsbh_u:2443": "madhyamāyāṃ ca rājasyāṃ gavi,",
  "GSP33bhgsbh_u:2444": "saṃskāra-hīnāyām atyantam eva kevala-tāmase hasty-ādau ca,",
  "GSP33bhgsbh_u:2445_0": "sattvādi-guṇais taj-jaiś ca saṃskārais tathā rājasais tathā tāmasaiś ca saṃskārair",
  "GSP33bhgsbh_u:2445_1": "atyantam evāspṛṣṭāṃ samam ekam avikriyaṃ tad brahma draṣṭuṃ śīlaṃ yeṣāṃ te paṇḍitāḥ",
  "GSP33bhgsbh_u:2445_2": "sama-darśinaḥ //BhGS_5.18 //",
  "GSP33bhgsbh_u:2446": "- o)O(o -",
  "GSP33bhgsbh_u:2447": "nanv abhojyānnās te doṣavantaḥ,",
  "GSP33bhgsbh_u:2448": "samāsamābhyāṃ viṣama-same pūjātaḥ [Gautama-dharma-sūtra 2.8.20] iti smṛteḥ /",
  "GSP33bhgsbh_u:2449": "na te doṣavantaḥ / katham ? -",
  "GSP33bhgsbh_u:2450": "ihaiva tair jitaḥ sargo yeṣāṃ sāmye sthitaṃ manaḥ /",
  "GSP33bhgsbh_u:2451": "nirdoṣaṃ hi samaṃ brahma tasmād brahmaṇi te sthitāḥ //BhG_5.19//",
  "GSP33bhgsbh_u:2452": "ihaiva jīvadbhireva taiḥ samadarśibhiḥ paṇḍitair jito vaīkṛtaḥ sargo janma,",
  "GSP33bhgsbh_u:2453": "yeṣāṃ sāmye sarva-bhūteṣu brahmaṇi samabhāve sthitaṃ ni calībhūtaṃ mano 'ntaḥkaraṇam /",
  "GSP33bhgsbh_u:2454": "nirdoṣaṃ yadyapi doṣavatsu vapākādiṣu mūḍhais taddoṣair doṣavat iva vibhāvyate,",
  "GSP33bhgsbh_u:2455": "tathāpi taddoṣair aspṛṣṭām iti nirdoṣaṃ doṣavarjitaṃ hi yasmāt /",
  "GSP33bhgsbh_u:2456": "nāpi svaguṇabhedabhinnam,",
  "GSP33bhgsbh_u:2457": "nirguṇatvāt caitanyasya /",
  "GSP33bhgsbh_u:2458": "vakṣyati ca bhagavān icchādīnāṃ kṣetradharmatvam,",
  "GSP33bhgsbh_u:2459": "anāditvānnirguṇatvāt iti ca /",
  "GSP33bhgsbh_u:2460": "nāpy antyā viśeṣāḥ ātmano bhedakāḥ santi,",
  "GSP33bhgsbh_u:2461": "pratiśarīraṃ teṣāṃ sattve pramāṇānupapatteḥ /",
  "GSP33bhgsbh_u:2462": "ataḥ samaṃ brahma ekaṃ ca /",
  "GSP33bhgsbh_u:2463": "tasmāt brahmaṇi eva te sthitāḥ /",
  "GSP33bhgsbh_u:2464": "tasmāt na doṣagandhamātramapi tān spṛati,",
  "GSP33bhgsbh_u:2465": "dehādisaṃghātātma-darśanābhimānābhāvāt teṣām /",
  "GSP33bhgsbh_u:2466": "dehādisaṃghātātma-darśanābhimānavadviṣayaṃ",
  "GSP33bhgsbh_u:2467": "tu tat sūtram samāsamābhyāṃ viṣamasame pūjātaḥ iti,",
  "GSP33bhgsbh_u:2468": "pūjāviṣayatvena viśeṣaṇāt /",
  "GSP33bhgsbh_u:2469": "dṛśyate hi brahmavit ṣaḍāṅgavit caturvedavit iti pūjādānādau guṇaviśeṣasaṃbandhaḥ kāraṇam /",
  "GSP33bhgsbh_u:2470": "brahma tu sarvaguṇadoṣasaṃbandhavarjitamityatar brahmaṇi te sthitāḥ iti yuktam /",
  "GSP33bhgsbh_u:2471": "karmaviṣayaṃ ca samāsamābhyām ity ādi /",
  "GSP33bhgsbh_u:2472": "idaṃ tu sarva-karma-saṃnyāsaviṣayaṃ prastutam,",
  "GSP33bhgsbh_u:2473": "sarva-karmāṇi manasā ityārabhya ādhyāyaparisamāpteḥ //BhGS_5.19//",
  "GSP33bhgsbh_u:2474": "- o)O(o -",
  "GSP33bhgsbh_u:2475": "yasmāt nirdoṣaṃ samaṃ brahmātmā, tasmāt -",
  "GSP33bhgsbh_u:2476": "na prahṛṣyet priyaṃ prāpya nodvijet prāpya cāpriyam /",
  "GSP33bhgsbh_u:2477": "sthira-buddhir asaṃmūḍho brahmavid brahmaṇi sthitaḥ //BhG_5.20//",
  "GSP33bhgsbh_u:2478": "na prahṛṣeyet praharṣaṃ na kuryāt priyam iṣṭāṃ prāpya labdhvā /",
  "GSP33bhgsbh_u:2479": "nodvijet prāpya cāpriyam aniṣṭāṃ labdhvā /",
  "GSP33bhgsbh_u:2480": "deha-mātrātma-darśināṃ hi priyāpriya-prāptī harṣa-viṣādau kurvāte,",
  "GSP33bhgsbh_u:2481": "na kevalātma-darśinaḥ,",
  "GSP33bhgsbh_u:2482": "tasya priyāpriya-prāpty-asaṃbhavāt /",
  "GSP33bhgsbh_u:2483_0": "kiṃ ca - sarva-bhūteṣv ekaḥ samo nirdoṣa ātmeti sthirā nirvicikitsā buddhir yasya",
  "GSP33bhgsbh_u:2483_1": "sa sthira-buddhir asaṃmūḍhaḥ saṃmoha-varjitaś ca syāt yathokta-brahmavid brahmaṇi",
  "GSP33bhgsbh_u:2483_2": "sthito 'karma-kṛt sarva-karma-saṃnyāsīty arthaḥ //BhGS_5.20 //",
  "GSP33bhgsbh_u:2484": "- o)O(o -",
  "GSP33bhgsbh_u:2485": "kiṃ ca, brahmaṇi sthitaḥ -",
  "GSP33bhgsbh_u:2486": "bāhya-sparśeṣv asaktātmā vindaty ātmani yat sukham /",
  "GSP33bhgsbh_u:2487": "sa brahma-yoga-yuktātmā sukham akṣayam aśnute //BhG_5.21//",
  "GSP33bhgsbh_u:2488": "bāhya-sparśeṣu bāhyā ca te sparśāś ca bāhya-sparśāḥ /",
  "GSP33bhgsbh_u:2489": "spṛśyante iti sparśāḥ śabdādayo viṣayās teṣu bāhya-sparśeṣu /",
  "GSP33bhgsbh_u:2490": "asakta ātmā antaḥ-karaṇaṃ yasya so 'yam asaktātmā viṣayeṣu prīti-varjitaḥ san vindati labhate /",
  "GSP33bhgsbh_u:2491": "ātmani yat sukhaṃ tad vindatīty etat /",
  "GSP33bhgsbh_u:2492": "sa brahma-yoga-yuktātmā brahmaṇi yogaḥ samādhir brahma-yogas tena brahma-yogena yuktaḥ samāhitas tasmin vyāpṛta ātmā antaḥ-karaṇaṃ yasya sa brahma-yoga-yuktātmā /",
  "GSP33bhgsbh_u:2493": "sukham akṣayam aśnute vyāpnoti /",
  "GSP33bhgsbh_u:2494": "tasmād bāhya-viṣaya-prīteḥ kṣaṇikāyā indriyāṇi nivartayed ātmany akṣaya-sukhārthīty arthaḥ //BhGS_5.21//",
  "GSP33bhgsbh_u:2495": "- o)O(o -",
  "GSP33bhgsbh_u:2496": "itaś ca nivartayet -",
  "GSP33bhgsbh_u:2497": "ye hi saṃsparśajā bhogā duḥkha-yonaya eva te /",
  "GSP33bhgsbh_u:2498": "ādy-anta-vantaḥ kaunteya na teṣu ramate budhaḥ //BhG_5.22//",
  "GSP33bhgsbh_u:2499": "ye hi yasmāt saṃssparśajā viṣayendriya-saṃsparśebhyo jātā bhogā bhuktayo duḥkha-yonaya eva te,",
  "GSP33bhgsbh_u:2500": "avidyā-kṛtatvāt /",
  "GSP33bhgsbh_u:2501": "dṛśyante hy ādhyātmikādīni duḥkhāni tan-nimittāny eva /",
  "GSP33bhgsbh_u:2502": "yathā iha-loke tathā para-loke 'pīti gamyate eva-śabdāt /",
  "GSP33bhgsbh_u:2503": "na saṃsāre sukhasya gandha-mātram apy astīti buddhvā viṣaya-mṛga-tṛṣṇikāyā indriyāṇi nivartayet /",
  "GSP33bhgsbh_u:2504": "na kevalaṃ duḥkha-yonaya eva,",
  "GSP33bhgsbh_u:2505": "ādy-anta-vantaś ca,",
  "GSP33bhgsbh_u:2506": "ādir viṣayendriya-saṃyogo bhogānām antaś ca tad-viyoga eva /",
  "GSP33bhgsbh_u:2507": "ataḥ ādy-anta-vanto 'nityāḥ,",
  "GSP33bhgsbh_u:2508": "madhya-kṣaṇa-bhāvitvāt ity arthaḥ /",
  "GSP33bhgsbh_u:2509": "kaunteya, na teṣu bhogeṣu ramate budho viveky avagata-paramārtha-tattvaḥ /",
  "GSP33bhgsbh_u:2510": "atyanta-mūḍhānām eva hi viṣayeṣu ratir dṛśyate,",
  "GSP33bhgsbh_u:2511": "yathā paśu-prabhṛtīnām //BhGS_5.22//",
  "GSP33bhgsbh_u:2512": "- o)O(o -",
  "GSP33bhgsbh_u:2513": "ayaṃ ca śreyo-mārga-pratipakṣī kaṣṭatamo doṣaḥ sarvānartha-prāpti-hetur durnivāraś ceti tat-parihāre yatnādhikyaṃ kartavyam ity āha bhagavān -",
  "GSP33bhgsbh_u:2514": "śaknotīhaiva yaḥ soḍhuṃ prāk śarīra-vimokṣaṇāt /",
  "GSP33bhgsbh_u:2515": "kāma-krodhodbhavaṃ vegaṃ sa yuktaḥ sa sukhī naraḥ //BhG_5.23//",
  "GSP33bhgsbh_u:2516": "śaknoty utsahata ihaiva jīvann eva yaḥ soḍhuṃ prasahituṃ prāk pūrvam śarīravimokṣaṇāt ā maraṇāt ity arthaḥ /",
  "GSP33bhgsbh_u:2517": "maraṇa-sīmā-karaṇaṃ jīvato 'vayaṃbhāvi hi kāma-krodhodbhavo vegaḥ,",
  "GSP33bhgsbh_u:2518": "anantanimittavān hi saḥ iti yāvat maraṇaṃ tāvat na visrāmbhaṇīya ity arthaḥ /",
  "GSP33bhgsbh_u:2519": "kāmaḥ indriyagocaraprāpte iṣṭo viṣaye śrūyamāṇe smaryamāṇe vā anubhūte sukhahetau yā gaṄdhas tṛṣṇā sa kāmaḥ /",
  "GSP33bhgsbh_u:2520": "krodhaś cātmanaḥ pratikūleṣu duḥkha-hetuṣu dṛyamāneṣu śrūyamāṇeṣu smaryamāṇeṣu vā yo dveṣaḥ sa krodhaḥ /",
  "GSP33bhgsbh_u:2521": "tau kāma-krodhāv udbhavo yasya vegasya sa kāma-krodhodbhavo vegaḥ /",
  "GSP33bhgsbh_u:2522": "romāñcana-prahṛṣṭa-netra-vadanādi-liṅgo 'ntaḥ-karaṇa-prakṣobha-rūpaḥ kāmodbhavo vegaḥ /",
  "GSP33bhgsbh_u:2523": "gātra-prakampa-prasveda-saṃdaṣṭauṣṭha-puṭa-rakta-netrādi-liṅgaḥ krodhodbhavo",
  "GSP33bhgsbh_u:2524": "vegaḥ / taṃ kāma-krodhodbhavaṃ vegaṃ ya utsahate prasahate soḍhuṃ prasahitum,",
  "GSP33bhgsbh_u:2525": "so yukto yogī sukhī ceha loke naraḥ // //BhGS_5.23//",
  "GSP33bhgsbh_u:2526": "- o)O(o -",
  "GSP33bhgsbh_u:2527": "kathaṃ-bhūtaś ca brahmaṇi sthito brahma prāpnoti ?",
  "GSP33bhgsbh_u:2528": "ity āha bhagavān -",
  "GSP33bhgsbh_u:2529": "yo 'ntaḥ-sukho 'ntarārāmas tathāntar-jyotir eva yaḥ /",
  "GSP33bhgsbh_u:2530": "sa yogī brahma-nirvāṇaṃ brahma-bhūto 'dhigacchati //BhG_5.24//",
  "GSP33bhgsbh_u:2531": "yo 'ntaḥ-sukho 'ntar ātmani sukhaṃ yasya so 'ntaḥ-sukhaḥ,",
  "GSP33bhgsbh_u:2532": "tathāntar evātmany ārāma āramaṇam ākrīḍā yasya so 'ntar-ārāmaḥ /",
  "GSP33bhgsbh_u:2533": "tathaivāntar eva ātmany eva jyotiḥ prakāśo yasya so 'ntar-jyotir eva,",
  "GSP33bhgsbh_u:2534": "ya īdṛśaḥ so yogī brahma-nirvāṇaṃ brahmaṇi nirvṛtiṃ mokṣam iha jīvann eva brahma-bhūtaḥ sann adhigacchati prāpnoti //BhGS_5.24//",
  "GSP33bhgsbh_u:2535": "- o)O(o -",
  "GSP33bhgsbh_u:2536": "kiṃ ca -",
  "GSP33bhgsbh_u:2537": "labhante brahma-nirvāṇam ṛṣayaḥ kṣīṇa-kalmaṣāḥ /",
  "GSP33bhgsbh_u:2538": "chinna-dvaidhā yatātmānaḥ sarva-bhūta-hite ratāḥ //BhG_5.25//",
  "GSP33bhgsbh_u:2539_0": "labhante brahma-nirvāṇaṃ mokṣam ṛṣayaḥ samyag-darśinaḥ saṃnyāsinaḥ kṣīṇa-kalmaṣāḥ",
  "GSP33bhgsbh_u:2539_1": "kṣīṇa-pāpā nirdoṣāś chinna-dvaidhāḥ chinna-saṃśayā yatātmānaḥ saṃyatendriyāḥ sarva-bhūta-hite",
  "GSP33bhgsbh_u:2539_2": "ratāḥ sarveṣāṃ bhūtānāṃ hite ānukūlye ratā ahiṃsakā ity arthaḥ //BhGS_5.25 //",
  "GSP33bhgsbh_u:2540": "- o)O(o -",
  "GSP33bhgsbh_u:2541": "kiṃ ca -",
  "GSP33bhgsbh_u:2542": "kāma-krodha-viyuktānāṃ yatīnāṃ yata-cetasām /",
  "GSP33bhgsbh_u:2543": "abhito brahma-nirvāṇaṃ vartate viditātmanām //BhG_5.26//",
  "GSP33bhgsbh_u:2544_0": "kāma-krodha-viyuktānāṃ kāmaś ca krodhaś ca kāma-krodhau tābhyāṃ viyuktānāṃ yatīnāṃ",
  "GSP33bhgsbh_u:2544_1": "saṃnyāsināṃ yata-cetasāṃ saṃyatāntaḥ-karaṇānām abhita ubhayato jīvatāṃ mṛtānāṃ ca",
  "GSP33bhgsbh_u:2544_2": "brahma-nirvāṇaṃ mokṣo vartate viditātmanāṃ vidito jñāta ātmā yeṣāṃ te viditātmanāṃ",
  "GSP33bhgsbh_u:2544_3": "teṣāṃ viditātmanāṃ samyag-darśinām ity arthaḥ //BhGS_5.26 //",
  "GSP33bhgsbh_u:2545": "- o)O(o -",
  "GSP33bhgsbh_u:2546": "samyag darśana-niṣṭhānāṃ saṃnyāsināṃ sadyo-muktir uktā /",
  "GSP33bhgsbh_u:2547": "karma-yogaś ca īśvarārpita-sarva-bhāveneśvare brahmaṇy ādhāya kriyamāṇaḥ sattva-śuddhi-jñāna-prāpti-sarva-karma-saṃnyāsa-krameṇa mokṣāya iti bhagavān pade pade 'bravīt,",
  "GSP33bhgsbh_u:2548": "vakṣyati ca /",
  "GSP33bhgsbh_u:2549": "athedānīṃ dhyāna-yogaṃ samyag-darśanasya antaraṅgaṃ vistareṇa vakṣyāmīti tasya sūtra-sthānīyān ślokān upadiśati sma -",
  "GSP33bhgsbh_u:2550": "sparśān kṛtvā bahir bāhyāṃś cakṣuś caivāntare bhruvoḥ /",
  "GSP33bhgsbh_u:2551": "prāṇāpānau samau kṛtvā nāsābhyantara-cāriṇau //BhG_5.27//",
  "GSP33bhgsbh_u:2552": "yatendriya-mano-buddhir munir mokṣa-parāyaṇaḥ /",
  "GSP33bhgsbh_u:2553": "vigatecchā-bhaya-krodho yaḥ sadā mukta eva saḥ //BhG_5.28//",
  "GSP33bhgsbh_u:2554": "sparśān śabdādīn kṛtvā bahir bāhyān śrotrādi-dvāreṇāntar-buddhau praveśitāḥ śabdādayo viṣayās tān acintayato śabdādayo bāhyā bahir eva kṛtā bhavanti /",
  "GSP33bhgsbh_u:2555": "tān evaṃ bahiḥ kṛtvā cakṣuś caivāntare bhruvoḥ kṛtvety anuṣajyate /",
  "GSP33bhgsbh_u:2556": "tathā prāṇāpānau nāsābhyantara-cāriṇau samau kṛtvā /",
  "GSP33bhgsbh_u:2557": "yatendriya-mano-buddhir yatāni saṃyatānīndriyāṇi mano buddhiś ca yasya sa yatendriya-mano-buddhiḥ /",
  "GSP33bhgsbh_u:2558": "mananāt muniḥ saṃnyāsī /",
  "GSP33bhgsbh_u:2559": "mokṣa-parāyaṇa evaṃ deha-saṃsthānān mokṣa-parāyaṇo mokṣa eva param ayanaṃ parā gatir yasya so 'yaṃ mokṣa-parāyaṇo munir bhavet /",
  "GSP33bhgsbh_u:2560": "vigatecchā-bhaya-krodha icchā ca bhayaṃ ca krodhaś cecchā-bhaya-krodhās te vigatāḥ yasmāt sa vigatecchā-bhaya-krodhaḥ /",
  "GSP33bhgsbh_u:2561": "ya evaṃ vartate sadā saṃnyāsī,",
  "GSP33bhgsbh_u:2562": "mukta eva saḥ /",
  "GSP33bhgsbh_u:2563": "na tasya mokṣo 'nyaḥ kartavyo 'sti //",
  "GSP33bhgsbh_u:2564": "- o)O(o -",
  "GSP33bhgsbh_u:2565": "bhoktāraṃ yajña-tapasāṃ sarva-loka-maheśvaram /",
  "GSP33bhgsbh_u:2566": "suhṛdaṃ sarva-bhūtānāṃ jñātvā māṃ śāntim ṛcchati //BhG_5.29//",
  "GSP33bhgsbh_u:2567": "evaṃ samāhita-cittena kiṃ vijñeyam ity ucyate /",
  "GSP33bhgsbh_u:2568": "bhoktāraṃ yajña-tapasāṃ yajñānāṃ tapasāṃ ca kartṛ-rūpeṇa devatā-rūpeṇa ca,",
  "GSP33bhgsbh_u:2569_0": "sarva-loka-maheśvaraṃ sarveṣāṃ lokānāṃ mahāntam īśvaraṃ suhṛdaṃ sarva-bhūtānāṃ sarva-prāṇināṃ",
  "GSP33bhgsbh_u:2569_1": "pratyupakāra-nirapekṣatayā upakāriṇaṃ sarva-bhūtānāṃ hṛdayeśayaṃ sarva-karma-phalādhyakṣaṃ",
  "GSP33bhgsbh_u:2569_2": "sarva-pratyaya-sākṣiṇaṃ māṃ nārāyaṇaṃ jñātvā śāntiṃ sarva-saṃsāroparatim ṛcchati",
  "GSP33bhgsbh_u:2569_3": "prāpnoti //BhGS_5.29 //",
  "GSP33bhgsbh_u:2570": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye pañcamo 'dhyāyaḥ // //5//",
  "GSP33bhgsbh_u:2573": "BhG 6",
  "GSP33bhgsbh_u:2574": "atha ṣaṣṭho 'dhyāyaḥ",
  "GSP33bhgsbh_u:2575": "(śaṅkarācārya-bhāṣyaḥ)",
  "GSP33bhgsbh_u:2576": "atītānantarādhyāyānte dhyāna-yogasya samyag darśanaṃ praty antaraṅgasya sūtra-bhūtāḥ ślokāḥ sparśān kṛtvā bahiḥ [Gītā 5.27] ity ādaya upadiṣṭaḥ /",
  "GSP33bhgsbh_u:2577": "teṣāṃ vṛtti-sthānīyo 'yaṃ ṣaṣṭho 'dhyāya ārabhyate /",
  "GSP33bhgsbh_u:2578": "tatra dhyāna-yogasya bahiraṅgaṃ karmeti yāvad dhyāna-yogārohaṇa-samarthas tāvad gṛhasthenādhikṛtena kartavyaṃ karma ity atas tat stauti /",
  "GSP33bhgsbh_u:2579": "nanu kim-arthaṃ dhyāna-yogārohaṇa-sīmā-karaṇam,",
  "GSP33bhgsbh_u:2580": "yāvatānuṣṭheyam eva vihitaṃ karma yāvajjīvam /",
  "GSP33bhgsbh_u:2581": "na, ārurukṣor muner yogaṃ karma kāraṇam ucyate [Gītā 3.3] iti viśeṣaṇāt /",
  "GSP33bhgsbh_u:2582": "ārūḍhasya ca śamenaiva saṃbandha-karaṇāt /",
  "GSP33bhgsbh_u:2583": "ārurukṣor ārūḍhasya ca śamaḥ karmaś cobhayaṃ kartavyatvenābhipretaṃ cet syāt tadārurukṣor ārūḍhasya ceti śama-karma-viṣaya-bhedena viśeṣaṇaṃ vibhāga-karaṇaṃ cānarthakaṃ syāt /",
  "GSP33bhgsbh_u:2584": "tatrāśramiṇāṃ kaścid yogam ārurukṣur bhavati /",
  "GSP33bhgsbh_u:2585": "ārūḍhaś ca kaścit /",
  "GSP33bhgsbh_u:2586": "anye nārurukṣavaḥ /",
  "GSP33bhgsbh_u:2587": "na cārūḍhāḥ /",
  "GSP33bhgsbh_u:2588": "tān apekṣyārurukṣor ārūḍhasya ceti viśeṣaṇaṃ vibhāga-karaṇaṃ copapadyata eveti cet, na /",
  "GSP33bhgsbh_u:2589": "tasyaiveti vacanāt /",
  "GSP33bhgsbh_u:2590": "punar yoga-grahaṇāc ca yogārūḍhasyeti /",
  "GSP33bhgsbh_u:2591": "ya āsīt pūrvaṃ yogam ārurukṣus tasyaivārūḍhasya śama eva kartavyaḥ /",
  "GSP33bhgsbh_u:2592": "kāraṇaṃ yoga-phalaṃ pratyucyateti /",
  "GSP33bhgsbh_u:2593": "ato na yāvaj-jīvaṃ kartavyatva-prāptiḥ kasyacid api karmaṇaḥ /",
  "GSP33bhgsbh_u:2594": "yoga-vibhraṣṭa-vacanāc ca /",
  "GSP33bhgsbh_u:2595": "gṛhasthasya cet karmiṇo yogo vihitaḥ ṣaṣṭhe 'dhyāye,",
  "GSP33bhgsbh_u:2596": "sa yoga-vibhraṣṭo 'pi karma-gatiṃ karma-phalaṃ prāpnotīti tasya nāśāśaṅkānupapannā syāt /",
  "GSP33bhgsbh_u:2597": "avaśyaṃ hi kṛtaṃ karma kāmyaṃ nityaṃ vā mokṣasya nityatvād anārabhyatve svaṃ phalam ārabhata eva /",
  "GSP33bhgsbh_u:2598": "nityasya ca karmaṇo veda-pramāṇāvabuddhatvāt phalena bhavitavyam ity avocāma /",
  "GSP33bhgsbh_u:2599": "anyathā vedasyānarthārthatva-prasaṅgād iti /",
  "GSP33bhgsbh_u:2600": "na ca karmaṇi saty ubhaya-vibhraṣṭa-vacanam arthavat /",
  "GSP33bhgsbh_u:2601": "karmaṇo vibhraṃśa-kāraṇānupapatteḥ /",
  "GSP33bhgsbh_u:2602": "karma kṛtam īśvare saṃnyasyety ataḥ kartari karma phalaṃ nārabhateti cen, na /",
  "GSP33bhgsbh_u:2603": "īśvare saṃnyāsasyādhikatara-phala-hetutvopapatteḥ /",
  "GSP33bhgsbh_u:2604": "mokṣāyaiveti cet,",
  "GSP33bhgsbh_u:2605": "sva-karmaṇāṃ kṛtānām īśvare nyāso mokṣāyaiva,",
  "GSP33bhgsbh_u:2606": "na phalāntarāya yoga-sahitaḥ /",
  "GSP33bhgsbh_u:2607": "yogāc ca vibhraṣṭa ity atas taṃ prati nāśa-śaṅkā yuktaiveti cet, na /",
  "GSP33bhgsbh_u:2608": "ekākī yata-cittātmā nirāśīr aparigrahaḥ [Gītā 6.10] brahmacāri-vrate sthitaḥ [Gītā 6.14] iti karma-saṃnyāsa-vidhānāt /",
  "GSP33bhgsbh_u:2609": "na cātra gṛhasthasya nirāśīr aparigrahaḥ ity ādi-vacanam anukūlam /",
  "GSP33bhgsbh_u:2610": "ubhaya-vibhraṣṭa-praśnānupapatteś ca /",
  "GSP33bhgsbh_u:2611": "anāśrita ity anena karmiṇa eva saṃnyāsitvaṃ yogitvaṃ coktam,",
  "GSP33bhgsbh_u:2612": "pratiṣiddhaṃ ca niragneḥ akriyasya ca saṃnyāsitvaṃ yogitvaṃ ceti cet, na /",
  "GSP33bhgsbh_u:2613": "dhyāna-yogaṃ prati bahiraṅgasya sataḥ karmaṇaḥ phalākāṅkṣā-saṃnyāsa-stuti-paratvāt /",
  "GSP33bhgsbh_u:2614": "na kevalaṃ niragnir akriya eva saṃnyāsī yogī ca /",
  "GSP33bhgsbh_u:2615": "kiṃ tarhi ? karmy api,",
  "GSP33bhgsbh_u:2616": "karma-phalāsaṅgaṃ saṃnyasya karma-yogam anutiṣṭhan sattva-śuddhy-arthaṃ,",
  "GSP33bhgsbh_u:2617": "sa saṃnyāsī ca yogī ca bhavatīti stūyate /",
  "GSP33bhgsbh_u:2618": "na caikena vākyena karma-phalāsaṅga-saṃnyāsa-stutiś caturthāśrama-pratiṣedhaś copapadyate /",
  "GSP33bhgsbh_u:2619": "na ca prasiddhaṃ niragner akriyasya paramārtha-saṃnyāsinaḥ śruti-smṛti-purāṇetihāsa-yoga-śāstreṣu vihitaṃ saṃnyāsitvaṃ yogitvaṃ ca pratiṣedhati bhagavān /",
  "GSP33bhgsbh_u:2620_0": "sva-vacana-virodhāc ca - sarva-karmāṇi manasā saṃnyasya... naiva kurvan na kārayan",
  "GSP33bhgsbh_u:2620_1": "āste [Gītā 5.13] maunī saṃtuṣṭo yena kenacit... aniketaḥ sthira-matiḥ [Gītā 12.19]",
  "GSP33bhgsbh_u:2620_2": "vihāya kāmān yaḥ sarvān pumāṃś carati niḥspṛhaḥ [Gītā 2.71] sarvārambha-parityāgī",
  "GSP33bhgsbh_u:2620_3": "[Gītā 12.16] iti ca tatra tatra bhagavatā sva-vacanāni darśitāni /",
  "GSP33bhgsbh_u:2621": "tair virudhyetaś caturthāśrama-pratiṣedhaḥ",
  "GSP33bhgsbh_u:2622_0": "/ tasmān muner yogam ārurukṣoḥ pratipanna-gārhasthyasyāgnihotrādi-karma phala-nirapekṣam",
  "GSP33bhgsbh_u:2622_1": "anuṣṭhīyamānaṃ dhyāna-yogārohaṇa-sādhanatvaṃ sattva-śuddhi-dvāreṇa pratipadyata iti",
  "GSP33bhgsbh_u:2622_2": "sa saṃnyāsī ca yogī ceti stūyate -",
  "GSP33bhgsbh_u:2623": "anāśritaḥ karma-phalaṃ kāryaṃ karma karoti yaḥ /",
  "GSP33bhgsbh_u:2624": "sa saṃnyāsī ca yogī ca na niragnir na cākriyaḥ //BhG_6.1//",
  "GSP33bhgsbh_u:2625": "anāśrito -- nāśrito 'nāśritaḥ /",
  "GSP33bhgsbh_u:2626": "kim ? karma-phalaṃ karmaṇāṃ phalaṃ karma-phalaṃ yat tad-anāśritaḥ,",
  "GSP33bhgsbh_u:2627": "karma-phala-tṛṣṇā-rahita ity arthaḥ /",
  "GSP33bhgsbh_u:2628": "yo hi karma-phale tṛṣṇāvān sa karma-phalam āśrito bhavati /",
  "GSP33bhgsbh_u:2629": "ayaṃ tu tad-viparītaḥ,",
  "GSP33bhgsbh_u:2630": "ato 'nāśritaḥ karma-phalam /",
  "GSP33bhgsbh_u:2631": "evaṃbhūtaḥ san kāryaṃ kartavyaṃ nityaṃ kāmya-viparītam agnihotrādikaṃ karma karoti nirvartayati /",
  "GSP33bhgsbh_u:2632": "yaḥ kaścid īdṛśaḥ karmī sa karmy antarebhyo viśiṣyate /",
  "GSP33bhgsbh_u:2633": "ity evam artham āha - sa saṃnyāsī ca yogī ceti /",
  "GSP33bhgsbh_u:2634": "saṃnyāsaḥ parityāgaḥ sa yasyāsti sa saṃnyāsī ca yogī ca /",
  "GSP33bhgsbh_u:2635": "yogaś citta-samādhānaṃ sa yasyāsti sa yogī ceti evaṃguṇa-saṃpanno 'yaṃ mantavyaḥ /",
  "GSP33bhgsbh_u:2636": "na kevalaṃ niragnir akriya eva saṃnyāsī yogī ceti mantavyaḥ /",
  "GSP33bhgsbh_u:2637": "nirgatāḥ agnayaḥ karmāṅga-bhūtā yasmāt sa niragniḥ /",
  "GSP33bhgsbh_u:2638": "akriyaś cānagni-sādhanāpy avidyamānāḥ",
  "GSP33bhgsbh_u:2639": "kriyās tapo-dānādikā yasyāsāv akriyaḥ //BhGS_6.1// ==============================",
  "GSP33bhgsbh_u:2641": "nanu ca niragneḥ akriyasyaiva śruti-smṛti-yoga-śāstreṣu saṃnyāsitvaṃ yogitvaṃ ca prasiddham /",
  "GSP33bhgsbh_u:2642": "katham iha sāgneḥ sa-kriyasya ca saṃnyāsitvaṃ yogitvaṃ cāprasiddham ucyata iti /",
  "GSP33bhgsbh_u:2643": "naiṣa doṣaḥ,",
  "GSP33bhgsbh_u:2644": "kayācid guṇa-vṛttyā ubhayasya saṃpipādayiṣitatvāt /",
  "GSP33bhgsbh_u:2645": "tat katham ? karma-phala-saṃkalpa-saṃnyāsāt saṃnyāsitvam,",
  "GSP33bhgsbh_u:2646": "yogāṅgatvena ca karmānuṣṭhānāt karma-phala-saṃkalpasya ca citta-vikṣepa-hetoḥ parityāgād yogitvaṃ ceti gauṇam ubhayam /",
  "GSP33bhgsbh_u:2647": "na punar mukhyaṃ saṃnyāsitvaṃ yogitvaṃ cābhipretam ity etam arthaṃ darśayitum āha -",
  "GSP33bhgsbh_u:2648": "yaṃ saṃnyāsam iti prāhur yogaṃ taṃ viddhi pāṇḍava /",
  "GSP33bhgsbh_u:2649": "na hy asaṃnyasta-saṃkalpo yogī bhavati kaścana //BhG_6.2//",
  "GSP33bhgsbh_u:2650": "yaṃ sarva-karma-tat-phala-parityāga-lakṣaṇaṃ paramārtha-saṃnyāsaṃ saṃnyāsam iti prāhuḥ śruti-smṛti-vidaḥ,",
  "GSP33bhgsbh_u:2651": "yogaṃ karmānuṣṭhāna-lakṣaṇaṃ taṃ paramārtha-saṃnyāsaṃ viddhi jānīhi he pāṇḍāva /",
  "GSP33bhgsbh_u:2652_0": "karma-yogasya pravṛtti-lakṣaṇasya tad-viparītena nivṛtti-lakṣaṇena paramārtha-saṃnyāsena",
  "GSP33bhgsbh_u:2652_1": "kīdṛśaṃ sāmānyam aṅgīkṛtya tad-bhāva ucyate ity apekṣāyām idam ucyate - asti hi paramārtha-saṃnyāsena",
  "GSP33bhgsbh_u:2652_2": "sādṛśyaṃ kartṛ-dvārakaṃ karma-yogasya /",
  "GSP33bhgsbh_u:2653": "yo hi paramārtha-saṃnyāsī sa tyakta-sarva-karma-sādhanatayā sarva-karma-tat-phala-viṣayaṃ saṃkalpaṃ pravṛtti-hetu-kāma-kāraṇaṃ saṃnyasyati /",
  "GSP33bhgsbh_u:2654": "ayam api karma-yogī karma kurvāṇa eva phala-viṣayaṃ saṃkalpaṃ saṃnyasyatīti /",
  "GSP33bhgsbh_u:2655": "etam arthaṃ darśayiṣyann āha - na hi yasmād asaṃnyasta-saṃkalpo 'saṃnyasto 'parityaktaḥ saṅkalpo",
  "GSP33bhgsbh_u:2656": "'bhisandhir yena so 'saṃnyasta-saṅkalpaḥ kaścana kaścid api karmī yogī samādhānavān bhavati /",
  "GSP33bhgsbh_u:2657": "na saṃbhavatīty arthaḥ /",
  "GSP33bhgsbh_u:2658": "phala-saṃkalpasya citta-vikṣepa-hetutvāt /",
  "GSP33bhgsbh_u:2659": "tasmād yaḥ kaścana karmī saṃnyasta-phala-saṃkalpo bhavet sa yogī samādhānavān avikṣipta-citto bhavet /",
  "GSP33bhgsbh_u:2660": "citta-vikṣepa-hetoḥ phala-saṃkalpasya saṃnyastatvād ity abhiprāyaḥ /",
  "GSP33bhgsbh_u:2661": "yogāṅgatvena karmānuṣṭhānāt karma-phala-saṅkalpasya vā citta-vikṣepa-hetoḥ parityāgāt yogitvaṃ ceti saṃnyāsitvaṃ cety abhipretam ucyate /",
  "GSP33bhgsbh_u:2662": "[*NOTE: This last sentence not found in all editions.] //BhGS_6.2// ==============================",
  "GSP33bhgsbh_u:2664_0": "evaṃ paramārtha-saṃnyāsa-karma-yogayoḥ kartṛ-dvārakaṃ saṃnyāsa-sāmānyam apekṣya yaṃ",
  "GSP33bhgsbh_u:2664_1": "saṃnyāsam iti prāhur yogaṃ taṃ viddhi pāṇḍāva [Gītā 6.2] iti karma-yogasya stuty-arthaṃ",
  "GSP33bhgsbh_u:2664_2": "saṃnyāsatvam uktam /",
  "GSP33bhgsbh_u:2665": "dhyāna-yogasya phala-nirapekṣaḥ karma-yogo bahiraṅgaṃ sādhanam iti taṃ saṃnyāsatvena stutvādhunā karma-yogasya dhyāna-yoga-sādhanatvaṃ darśayati -",
  "GSP33bhgsbh_u:2666": "ārurukṣor muner yogaṃ karma kāraṇam ucyate /",
  "GSP33bhgsbh_u:2667": "yogārūḍhasya tasyaiva śamaḥ kāraṇam ucyate //BhG_6.3//",
  "GSP33bhgsbh_u:2668": "ārurukṣor āroḍhum icchataḥ,",
  "GSP33bhgsbh_u:2669": "anārūḍhasya,",
  "GSP33bhgsbh_u:2670": "dhyāna-yoge 'vasthātum aśaktasyaivety arthaḥ /",
  "GSP33bhgsbh_u:2671": "kasya tasyārurukṣoḥ ?",
  "GSP33bhgsbh_u:2672": "muneḥ, karma-phala-saṃnyāsina ity arthaḥ /",
  "GSP33bhgsbh_u:2673": "kim ārurukṣoḥ ? yogam /",
  "GSP33bhgsbh_u:2674": "karma kāraṇaṃ sādhanam ucyate /",
  "GSP33bhgsbh_u:2675": "yogārūḍhasya punas tasyaiva śamar upaśamaḥ sarva-karmabhyo nivṛttiḥ kāraṇaṃ yogārūḍhasya sādhanam ucyate ity arthaḥ /",
  "GSP33bhgsbh_u:2676": "yāvad yāvat karmabhya uparamate,",
  "GSP33bhgsbh_u:2677": "tāvat tāvat nirāyāsasya jitendriyasya cittaṃ samādhīyate /",
  "GSP33bhgsbh_u:2678": "tathā sati sa jhaṭiti yogārūḍho bhavati /",
  "GSP33bhgsbh_u:2679": "tathā coktaṃ vyāsena -",
  "GSP33bhgsbh_u:2680": "naitādṛśaṃ brāhmaṇasyāsti vittaṃ",
  "GSP33bhgsbh_u:2681": "yathaikatā samatā satyatā ca /",
  "GSP33bhgsbh_u:2682": "śīlaṃ sthitir daṇḍa-nidhānam ārjavaṃ",
  "GSP33bhgsbh_u:2683": "tatas tataś coparamaḥ kriyābhyaḥ // [Mbh 12.175.37] iti //BhGS_6.3// ==============================",
  "GSP33bhgsbh_u:2685": "athedānīṃ kadā yogārūḍho bhavatīty ucyate -",
  "GSP33bhgsbh_u:2686": "yadā hi nendriyārtheṣu na karmasv anuṣajjate /",
  "GSP33bhgsbh_u:2687": "sarva-saṃkalpa-saṃnyāsī yogārūḍhas tadocyate //BhG_6.4//",
  "GSP33bhgsbh_u:2688_0": "yadā samādhīyamāna-citto yogī hīndriyārtheṣv indriyāṇām arthāḥ śabdādayas teṣv indriyārtheṣu",
  "GSP33bhgsbh_u:2688_1": "karmasu ca nitya-naimittika-kāmya-pratiṣiddheṣu prayojanābhāva-buddhyā nānuṣajjate",
  "GSP33bhgsbh_u:2688_2": "'nuṣaṅgaṃ kartavyatā-buddhiṃ na karotīty arthaḥ /",
  "GSP33bhgsbh_u:2689": "sarva-saṃkalpa-saṃnyāsī sarvān saṃkalpān ihāmutrārtha-kāma-hetūna saṃnyasituṃ śīlam asyeti sarva-saṃkalpa-saṃnyāsī /",
  "GSP33bhgsbh_u:2690": "yogārūḍhaḥ prāpta-yoga ity etat,",
  "GSP33bhgsbh_u:2691": "tadā tasmin kāla ucyate /",
  "GSP33bhgsbh_u:2692": "sarva-saṃkalpa-saṃnyāsīti vacanāt sarvāṃś ca kāmān sarvāṇi ca karmāṇi saṃnyasyed ity arthaḥ /",
  "GSP33bhgsbh_u:2693": "saṃkalpa-mūlā hi sarve kāmāḥ - saṃkalpa-mūlaḥ kāmo vai yajñāḥ saṃkalpa-saṃbhavāḥ [Manu 2.3]",
  "GSP33bhgsbh_u:2694": "kāma jānāmi te mūlaṃ saṃkalpāt tvaṃ hi jāyase /",
  "GSP33bhgsbh_u:2695": "na tvāṃ saṃkalpayiṣyāmi tena me na bhaviṣyasi //",
  "GSP33bhgsbh_u:2696": "[Mabh 12.177.25] ity ādi-smṛteḥ /",
  "GSP33bhgsbh_u:2697": "sarva-kāma-parityāge ca sarva-karma-saṃnyāsaḥ siddho bhavati /",
  "GSP33bhgsbh_u:2698": "sa yathā-kāmo bhavati tat-kratur bhavati yat kratur bhavati tat karma kurute [BAU 4.4.5] ity ādi śrutibhyaḥ /",
  "GSP33bhgsbh_u:2699": "yad yad dhi kurute jantus tat tat kāmasya ceṣṭitam [Manu 2.4] ity ādi-smṛtibhyaś ca /",
  "GSP33bhgsbh_u:2700": "nyāyāc ca - na hi sarva-saṃkalpa-saṃnyāse kaścit spanditum api śaktaḥ /",
  "GSP33bhgsbh_u:2701": "tasmāt sarva-saṃkalpa-saṃnyāsīti vacanāt sarvān kāmān sarvāṇi karmāṇi ca tyājayati bhagavān //BhGS_6.4// ==============================",
  "GSP33bhgsbh_u:2703": "yadaivaṃ yogārūḍhaḥ,",
  "GSP33bhgsbh_u:2704": "tadā tena ātmā udbhṛto bhavati saṃsārād anartha-jātāt / ataḥ -",
  "GSP33bhgsbh_u:2705": "uddhared ātmanātmānaṃ nātmānam avasādayet /",
  "GSP33bhgsbh_u:2706": "ātmaiva hy ātmano bandhur ātmaiva ripur ātmanaḥ //BhG_6.5//",
  "GSP33bhgsbh_u:2707": "uddharet saṃsāra-sāgare nimagnam ātmanātmānaṃ tata ut ūrdhvaṃ hared uddharet,",
  "GSP33bhgsbh_u:2708": "yogārūḍhatām āpādayed ity arthaḥ /",
  "GSP33bhgsbh_u:2709": "nātmānam avasādayet nādho nayeta,",
  "GSP33bhgsbh_u:2710": "nādho gamayet /",
  "GSP33bhgsbh_u:2711": "ātmaiva hi yasmād ātmano bandhuḥ /",
  "GSP33bhgsbh_u:2712": "na hy anyaḥ kaścit bandhuḥ,",
  "GSP33bhgsbh_u:2713": "yaḥ saṃsāra-muktaye bhavati /",
  "GSP33bhgsbh_u:2714": "bandhur api tāvat mokṣaṃ prati pratikūla eva,",
  "GSP33bhgsbh_u:2715": "snehādi-bandhanāyatanatvāt /",
  "GSP33bhgsbh_u:2716": "tasmāt yuktam avadhāraṇam ātmaiva hy ātmano bandhur iti /",
  "GSP33bhgsbh_u:2717": "ātmaiva ripuḥ śatruḥ /",
  "GSP33bhgsbh_u:2718": "yo 'nyo 'pakārī bāhyaḥ śatruḥ so 'pi ātma-prayukta eveti yuktam evāvadhāraṇam ātmaiva ripur ātmana iti //BhGS_6.5// ==============================",
  "GSP33bhgsbh_u:2720": "ātmaiva bandhur ātmaiva ripur ātmana ity uktam /",
  "GSP33bhgsbh_u:2721": "tatra kiṃ-lakṣaṇa ātmā ātmano bandhuḥ,",
  "GSP33bhgsbh_u:2722": "kiṃ-lakṣaṇo vā ātmātmano ripur ity ucyate -",
  "GSP33bhgsbh_u:2723": "bandhur ātmātmanas tasya yenātmaivātmanā jitaḥ /",
  "GSP33bhgsbh_u:2724": "anātmanas tu śatrutve vartetātmaiva śatruvat //BhG_6.6//",
  "GSP33bhgsbh_u:2725": "bandhur ātmātmanas tasya,",
  "GSP33bhgsbh_u:2726": "tasyātmanaḥ sa ātmā bandhur yenātmanātmaiva jitaḥ /",
  "GSP33bhgsbh_u:2727": "ātmā kārya-karaṇa-saṃghāto yena vaśīkṛtaḥ,",
  "GSP33bhgsbh_u:2728": "jitendriya ity arthaḥ /",
  "GSP33bhgsbh_u:2729": "anātmanas tv ajitātmanas tu śatrutve śatru-bhāve varteta ātmaiva śatruvat,",
  "GSP33bhgsbh_u:2730": "yathānātmā śatrur ātmano 'pakārī,",
  "GSP33bhgsbh_u:2731": "tathātmā ātmano 'pakāre varteta ity arthaḥ //BhGS_6.6// ==============================",
  "GSP33bhgsbh_u:2733": "jitātmanaḥ praśāntasya paramātmā samāhitaḥ /",
  "GSP33bhgsbh_u:2734": "śītoṣṇa-sukha-duḥkheṣu tathā mānāpamānayoḥ //BhG_6.7//",
  "GSP33bhgsbh_u:2735": "jitātmanaḥ kārya-karaṇa-saṃghāta ātmā jito yena sa jitātmā tasya jitātmanaḥ,",
  "GSP33bhgsbh_u:2736": "praśāntasya prasannāntaḥ-karaṇasya sataḥ saṃnyāsinaḥ paramātmā samāhitaḥ sākṣād-ātma-bhāvena vartate ity arthaḥ /",
  "GSP33bhgsbh_u:2737": "kiṃ ca śītoṣṇa-sukha-duḥkheṣu tathā māne 'pamāne ca mānāpamānayoḥ pūjā-paribhavayoḥ samaḥ syāt //BhGS_6.7// ==============================",
  "GSP33bhgsbh_u:2739": "jñāna-vijñāna-tṛptātmā kūṭastho vijitendriyaḥ /",
  "GSP33bhgsbh_u:2740": "yukta ity ucyate yogī sama-loṣṭāśma-kāñcanaḥ //BhG_6.8//",
  "GSP33bhgsbh_u:2741": "jñāna-vijñāna-tṛptātmā jñānaṃ śāstrokta-padārthānāṃ parijñānam,",
  "GSP33bhgsbh_u:2742": "vijñānaṃ tu śāstrato jñātānāṃ tathaiva svānubhava-karaṇam,",
  "GSP33bhgsbh_u:2743": "tābhyāṃ jñāna-vijñānābhyāṃ tṛptaḥ saṃjātālaṃ-pratyayaḥ ātmāntaḥ-karaṇaṃ yasya sa jñāna-vijñāna-tṛptātmā,",
  "GSP33bhgsbh_u:2744": "kūṭāstho 'prakampyaḥ,",
  "GSP33bhgsbh_u:2745": "bhavatīty arthaḥ /",
  "GSP33bhgsbh_u:2746": "vijitendriyaś ca /",
  "GSP33bhgsbh_u:2747": "ya īdṛśaḥ, yuktaḥ samāhita iti sa ucyate kathyate /",
  "GSP33bhgsbh_u:2748": "sa yogī sama-loṣṭāśma-kāñcanaḥ loṣṭāśma-kāñcanāni samāni yasya saḥ sama-loṣṭāśma-kāñcanaḥ //BhGS_6.8// ==============================",
  "GSP33bhgsbh_u:2750": "kiṃ ca -",
  "GSP33bhgsbh_u:2751": "suhṛn-mitrāry-udāsīna-madhya-stha-dveṣya-bandhuṣu /",
  "GSP33bhgsbh_u:2752": "sādhuṣv api ca pāpeṣu sama-buddhir viśiṣyate //BhG_6.9//",
  "GSP33bhgsbh_u:2753": "suhṛd ity ādi lokārdham ekaṃ padam /",
  "GSP33bhgsbh_u:2754": "suhṛt iti pratyupakāram anapekṣya upakartā,",
  "GSP33bhgsbh_u:2755": "mitraṃ snehavān,",
  "GSP33bhgsbh_u:2756": "ariḥ śatruḥ,",
  "GSP33bhgsbh_u:2757": "udāsīno na kasyacit pakṣaṃ bhajate,",
  "GSP33bhgsbh_u:2758": "madhya-stho yo viruddhayor ubhayoḥ hitaiṣī,",
  "GSP33bhgsbh_u:2759": "dveṣya ātmano 'priyaḥ,",
  "GSP33bhgsbh_u:2760": "bandhuḥ saṃbandhī ity eteṣu sādhuṣu śāstrānuvartiṣu api ca pāpeṣu pratiṣiddha-kāriṣu sarveṣv eteṣu sama-buddhiḥ /",
  "GSP33bhgsbh_u:2761": "kaḥ kiṃ-karmā ity avyāpṛta-buddhir ity arthaḥ /",
  "GSP33bhgsbh_u:2762": "viśiṣyate, vimucyate iti vā pāṭhāntaram /",
  "GSP33bhgsbh_u:2763": "yogārūḍhānāṃ sarveṣām ayam uttama ity arthaḥ //BhGS_6.9// ==============================",
  "GSP33bhgsbh_u:2765": "ata evam uttama-phala-prāptaye -",
  "GSP33bhgsbh_u:2766": "yogī yuñjīta satatam ātmānaṃ rahasi sthitaḥ /",
  "GSP33bhgsbh_u:2767": "ekākī yata-cittātmā nirāśīr aparigrahaḥ //BhG_6.10//",
  "GSP33bhgsbh_u:2768": "yogī dhyāyī yuñjīta samādadhyāt satataṃ sarvadātmānam antaḥ-karaṇaṃ rahasi ekānte giri-guhādau sthitaḥ san ekākī asahāyaḥ /",
  "GSP33bhgsbh_u:2769": "rahasi sthitaḥ ekākī ceti viśeṣaṇāt saṃnyāsaṃ kṛtvā ity arthaḥ /",
  "GSP33bhgsbh_u:2770": "yata-cittātmā cittam antaḥ-karaṇam ātmā dehaś ca saṃyatau yasya sa yata-cittātmā,",
  "GSP33bhgsbh_u:2771": "nirāśīr vīta-tṛṣṇo 'parigrahaḥ parigraha-rahitaś cety arthaḥ /",
  "GSP33bhgsbh_u:2772": "saṃnyāsitve 'pi tyakta-sarva-parigrahaḥ san yuñjīta ity arthaḥ //BhGS_6.10// ==============================",
  "GSP33bhgsbh_u:2774": "athedānīṃ yogaṃ yuñjataḥ āsanāhāra-vihārādīnāṃ yoga-sādhanatvena niyamo vaktavyaḥ,",
  "GSP33bhgsbh_u:2775": "prāpta-yogasya lakṣaṇaṃ tat-phalādi ca,",
  "GSP33bhgsbh_u:2776": "ity ata ārabhyate /",
  "GSP33bhgsbh_u:2777": "tatrāsanam eva tāvat prathamam ucyate -",
  "GSP33bhgsbh_u:2778": "śucau deśe pratiṣṭhāpya sthiram āsanam ātmanaḥ /",
  "GSP33bhgsbh_u:2779": "nātyucchritaṃ nātinīcaṃ cailājina-kuśottaram //BhG_6.11//",
  "GSP33bhgsbh_u:2780": "śucau śuddhe vivikte svabhāvataḥ saṃskārato vā,",
  "GSP33bhgsbh_u:2781": "deśe sthāne pratiṣṭhāpya sthiram acalam ātmana āsanaṃ nātyucchritaṃ nātīva ucchritaṃ nāpy atinīcam,",
  "GSP33bhgsbh_u:2782": "tac ca cailājina-kuśottaraṃ cailam ajinaṃ kuśāś cottare yasminn āsane tad āsanaṃ cailājina-kuśottaram /",
  "GSP33bhgsbh_u:2783": "pāṭha-kramād viparīto 'tra kramaś cailādīnām //BhGS_6.11// ==============================",
  "GSP33bhgsbh_u:2785": "pratiṣṭhāpya, kim ?",
  "GSP33bhgsbh_u:2786": "tatraikāgraṃ manaḥ kṛtvā yata-cittendriya-kriyaḥ /",
  "GSP33bhgsbh_u:2787": "upaviśyāsane yuñjyād yogam ātma-viśuddhaye //BhG_6.12//",
  "GSP33bhgsbh_u:2788": "tatra tasminn āsana upaviśya yogaṃ yuñjyāt /",
  "GSP33bhgsbh_u:2789": "katham ? sarva-viṣayebhya upasaṃhṛtya ekāgraṃ manaḥ kṛtvā yata-cittendriya-kriyaś cittaṃ cendriyāṇi ca cittendriyāṇi teṣāṃ kriyāḥ saṃyatā yasya sa yata-cittendriya-kriyaḥ /",
  "GSP33bhgsbh_u:2790": "sa kim-arthaṃ yogaṃ yuñjyād ity āha - ātma-viśuddhaye 'ntaḥ-karaṇasya viśuddhy-artham ity etat //BhGS_6.12// ==============================",
  "GSP33bhgsbh_u:2792": "bāhyam āsanam uktam /",
  "GSP33bhgsbh_u:2793": "adhunā śarīra-dhāraṇaṃ katham ity ucyate -",
  "GSP33bhgsbh_u:2794": "samaṃ kāya-śiro-grīvaṃ dhārayann acalaṃ sthiraḥ /",
  "GSP33bhgsbh_u:2795": "saṃprekṣya nāsikāgraṃ svaṃ diśaś cānavalokayan //BhG_6.13//",
  "GSP33bhgsbh_u:2796": "samaṃ kāya-śiro-grīvaṃ kāyaś ca śiraś ca grīvā ca kāya-śiro-grīvaṃ tat samaṃ dhārayan acalaṃ ca /",
  "GSP33bhgsbh_u:2797": "samaṃ dhārayataś calanaṃ saṃbhavati /",
  "GSP33bhgsbh_u:2798": "ato viśinaṣṭi - acalam iti /",
  "GSP33bhgsbh_u:2799": "sthiraḥ sthiro bhūtvā ity arthaḥ /",
  "GSP33bhgsbh_u:2800": "svaṃ nāsikāgraṃ saṃprekṣya samyak prekṣaṇaṃ darśanaṃ kṛtvaiveti /",
  "GSP33bhgsbh_u:2801": "iva-śabdo lupto draṣṭavyaḥ /",
  "GSP33bhgsbh_u:2802": "na hi sva-nāsikāgra-saṃprekṣaṇam iha vidhitsitam /",
  "GSP33bhgsbh_u:2803": "kiṃ tarhi ? cakṣuṣo dṛṣṭi-saṃnipātaḥ /",
  "GSP33bhgsbh_u:2804": "sa cāntaḥ-karaṇa-samādhānāpekṣo vivakṣitaḥ /",
  "GSP33bhgsbh_u:2805": "sva-nāsikāgra-saṃprekṣaṇam eva ced vivakṣitam,",
  "GSP33bhgsbh_u:2806": "manas tatraiva samādhīyeta, nātmani /",
  "GSP33bhgsbh_u:2807": "ātmani hi manasaḥ samādhānaṃ vakṣyati ātma-saṃsthaṃ manaḥ kṛtveti /",
  "GSP33bhgsbh_u:2808": "tasmād iva-śabda-lopenākṣṇor dṛṣṭi-saṃnipāta eva saṃprekṣya ity ucyate /",
  "GSP33bhgsbh_u:2809": "diśaś cānavalokayan diśāṃ cāvalokanam antarā kurvan ity etat //BhGS_6.13// ==============================",
  "GSP33bhgsbh_u:2811": "kiṃ ca -",
  "GSP33bhgsbh_u:2812": "praśāntātmā vigata-bhīr brahmacāri-vrate sthitaḥ /",
  "GSP33bhgsbh_u:2813": "manaḥ saṃyamya mac-citto yukta āsīta mat-paraḥ //BhG_6.14//",
  "GSP33bhgsbh_u:2814": "praśāntātmā prakarṣeṇa śāntaḥ ātmāntaḥ-karaṇaṃ yasya so 'yaṃ praśāntātmā,",
  "GSP33bhgsbh_u:2815": "vigata-bhīḥ vigata-bhayaḥ,",
  "GSP33bhgsbh_u:2816": "brahmacāri-vrate sthitaḥ /",
  "GSP33bhgsbh_u:2817": "brahmacāriṇo vrataṃ brahmacaryaṃ guru-śuśrūṣā-bhikṣānna-bhukty-ādi tasmin sthitaḥ /",
  "GSP33bhgsbh_u:2818": "tad-anuṣṭhātā bhaved ity arthaḥ /",
  "GSP33bhgsbh_u:2819": "kiṃ ca, manaḥ saṃyamya manaso vṛttīr upasaṃhṛtya ity etat,",
  "GSP33bhgsbh_u:2820": "mac-citto mayi parameśvare cittaṃ yasya so 'yaṃ mac-cittaḥ,",
  "GSP33bhgsbh_u:2821": "yuktaḥ samāhitaḥ sann āsīta upaviśet /",
  "GSP33bhgsbh_u:2822": "mat-paro 'haṃ paro yasya so 'yaṃ mat-paro bhavati /",
  "GSP33bhgsbh_u:2823": "kaścit rāgī strī-cittaḥ,",
  "GSP33bhgsbh_u:2824": "na tu striyam eva paratvena gṛhṇāti /",
  "GSP33bhgsbh_u:2825": "kiṃ tarhi ? rājānaṃ mahā-devaṃ vā /",
  "GSP33bhgsbh_u:2826": "ayaṃ tu mac-citto mat-paraś ca //BhGS_6.14// ==============================",
  "GSP33bhgsbh_u:2828": "athedānīṃ yoga-phalam ucyate -",
  "GSP33bhgsbh_u:2829": "yuñjann evaṃ sadātmānaṃ yogī niyata-mānasaḥ /",
  "GSP33bhgsbh_u:2830": "śāntiṃ nirvāṇa-paramāṃ mat-saṃsthām adhigacchati //BhG_6.15//",
  "GSP33bhgsbh_u:2831": "yujan samādhānāṃ kurvann evaṃ yathoktena vidhānena sadātmanāṃ sarvadā yogī niyata-mānaso niyataṃ saṃyataṃ mānasaṃ mano yasya so 'yaṃ niyata-mānasaḥ,",
  "GSP33bhgsbh_u:2832": "śāntim uparatiṃ nirvāṇa-paramāṃ nirvāṇaṃ mokṣas tat paramā niṣṭhā yasyāḥ śānteḥ sā nirvāṇa-paramā tāṃ nirvāṇa-paramām. mat-saṃsthāṃ mad-adhīnām adhigacchati prāpnoti //BhGS_6.15// ==============================",
  "GSP33bhgsbh_u:2834": "idānīṃ yoginaḥ āhārādi-niyama ucyate -",
  "GSP33bhgsbh_u:2835": "nātyaśnatas tu yogo 'sti na caikāntam anaśnataḥ /",
  "GSP33bhgsbh_u:2836": "naś cātisvapna-śīlasya jāgrato naiva cārjuna //BhG_6.16//",
  "GSP33bhgsbh_u:2837": "nātyaśnata ātma-saṃmitam anna-parimāṇam atītyāśnato 'tyaśnato na yogo 'sti /",
  "GSP33bhgsbh_u:2838": "na caikāntam anaśnato yogo 'sti /",
  "GSP33bhgsbh_u:2839": "yad u ha vā ātma-saṃmitam annaṃ tad avati tan na hinasti yad bhūyo hinasti tad yat kanīyo 'nnaṃ na tad avati [ŚatapathaB 9.2.1.2] iti śruteḥ /",
  "GSP33bhgsbh_u:2840": "tasmāt yogī na ātma-saṃmitād annād adhikaṃ nyūnaṃ vāśnīyāt /",
  "GSP33bhgsbh_u:2841": "athavā, yogino yoga-śāstre paripaṭhitād anna-parimāṇād atimātram aśnato yogo nāsti / uktaṃ hi -",
  "GSP33bhgsbh_u:2842": "ardhaṃ sa-vyañjanānnasya tṛtīyam udakasya ca /",
  "GSP33bhgsbh_u:2843": "vāyoḥ saṃcaraṇārthaṃ tu caturtham avaśeṣayet //",
  "GSP33bhgsbh_u:2844": "ity ādi parimāṇam /",
  "GSP33bhgsbh_u:2845": "tathā - na cātisvapna-śīlasya yogo bhavati naiva cātimātraṃ jāgrato bhavati cārjuna // ==============================",
  "GSP33bhgsbh_u:2847": "kathaṃ punar yogo bhavatīty ucyate -",
  "GSP33bhgsbh_u:2848": "yuktāhāra-vihārasya yukta-ceṣṭasya karmasu /",
  "GSP33bhgsbh_u:2849": "yukta-svapnāvabodhasya yogo bhavati duḥkhahā //BhG_6.17//",
  "GSP33bhgsbh_u:2850": "yuktāhāra-vihārasya āhriyata ity āhāro 'nnam,",
  "GSP33bhgsbh_u:2851": "viharaṇaṃ vihāraḥ pāda-kramaḥ,",
  "GSP33bhgsbh_u:2852": "tau yuktau niyata-parimāṇau yasya sa yuktāhāra-vihāras tasya,",
  "GSP33bhgsbh_u:2853": "tathā yukta-ceṣṭasya yuktā niyatā ceṣṭā yasya karmasu tasya /",
  "GSP33bhgsbh_u:2854": "tathā yukta-svapnāvabodhasya yuktau svapnaś cāvabodhaś ca tau niyata-kālau yasya tasya,",
  "GSP33bhgsbh_u:2855": "yuktāhāra-vihārasya yukta-ceṣṭasya karmasu yukta-svapnāvabodhasya yogino yogo bhavati duḥkhahā duḥkhāni sarvāṇi hantīti duḥkhahā,",
  "GSP33bhgsbh_u:2856": "sarva-saṃsāra-duḥkha-kṣaya-kṛd yogo bhavatīty arthaḥ //BhGS_6.17// ==============================",
  "GSP33bhgsbh_u:2858": "athādhunā kadā yukto bhavati ? ity ucyate -",
  "GSP33bhgsbh_u:2859": "yadā viniyataṃ cittam ātmany evāvatiṣṭhate /",
  "GSP33bhgsbh_u:2860": "niḥspṛhaḥ sarva-kāmebhyo yukta ity ucyate tadā //BhG_6.18//",
  "GSP33bhgsbh_u:2861": "yadā viniyataṃ viśeṣeṇa niyataṃ saṃyatam ekāgratām āpannaṃ cittaṃ hitvā bāhyārtha-cintām ātmany eva kevale 'vatiṣṭhate,",
  "GSP33bhgsbh_u:2862": "svātmani sthitiṃ labhate ity arthaḥ /",
  "GSP33bhgsbh_u:2863": "niḥspṛhaḥ sarva-kāmebhyo nirgatā dṛṣṭādṛṣṭa-viṣayebhyaḥ spṛhā tṛṣṇā yasya yoginaḥ sa yuktaḥ samāhita ity ucyate tadā tasmin kāle //BhGS_6.18// ==============================",
  "GSP33bhgsbh_u:2865": "tasya yoginaḥ samāhitaṃ yat cittaṃ tasyopamocyate -",
  "GSP33bhgsbh_u:2866": "yathā dīpo nivāta-stho neṅgate sopamā smṛtā /",
  "GSP33bhgsbh_u:2867": "yogino yata-cittasya yuñjato yogam ātmanaḥ //BhG_6.19//",
  "GSP33bhgsbh_u:2868": "yathā dīpaḥ pradīpo nivāta-stho nivāte vāta-varjite deśe sthito neṅgate na calati,",
  "GSP33bhgsbh_u:2869_0": "sopamā upamīyate 'nayety upamā yogajñaiś citta-pracāra-darśibhiḥ smṛtā cintitā yogino",
  "GSP33bhgsbh_u:2869_1": "yata-cittasya saṃyatāntaḥ-karaṇasya yuñjato yogam anutiṣṭhata ātmanaḥ samādhim anutiṣṭhata",
  "GSP33bhgsbh_u:2869_2": "ity arthaḥ //BhGS_6.19 // ==============================",
  "GSP33bhgsbh_u:2871": "evaṃ yogābhyāsa-balād ekāgrībhūtaṃ nivāta-pradīpa-kalpaṃ sat -",
  "GSP33bhgsbh_u:2872": "yatroparamate cittaṃ niruddhaṃ yoga-sevayā /",
  "GSP33bhgsbh_u:2873": "yatra caivātmanātmānaṃ paśyann ātmani tuṣyati //BhG_6.20//",
  "GSP33bhgsbh_u:2874": "yatra yasmin kāle uparamate cittam uparatiṃ gacchati niruddhaṃ sarvato nivārita-pracāraṃ yoga-sevayā yogānuṣṭhānena,",
  "GSP33bhgsbh_u:2875": "yatra caiva yasmiṃś ca kāla ātmanā samādhi-pariśuddhenāntaḥ-karaṇenātmānaṃ paraṃ caitanyaṃ jyotiḥ-svarūpaṃ paśyann upalabhamānaḥ sva evātmani tuṣyati tuṣṭiṃ bhajate //BhGS_6.20// ==============================",
  "GSP33bhgsbh_u:2877": "kiṃ ca -",
  "GSP33bhgsbh_u:2878": "sukham ātyantikaṃ yat tad buddhi-grāhyam atīndriyam /",
  "GSP33bhgsbh_u:2879": "vetti yatra na caivāyaṃ sthitaś calati tattvataḥ //BhG_6.21//",
  "GSP33bhgsbh_u:2880": "sukham ātyantikam atyantam eva bhavatīty ātyantikam anantam ity arthaḥ,",
  "GSP33bhgsbh_u:2881": "yat tat buddhi-grāhyaṃ buddhyaiva indriya-nirapekṣayā gṛhyate iti buddhi-grāhyam atīndriyam indriya-gocarātītam aviṣaya-janitam ity arthaḥ,",
  "GSP33bhgsbh_u:2882": "vetti tad īdṛśaṃ sukham anubhavati yatra yasmin kāle,",
  "GSP33bhgsbh_u:2883": "na caivāyaṃ vidvān ātma-svarūpe sthitas tasmān naiva calati tattvatas tattva-svarūpān na pracyavata ity arthaḥ //BhGS_6.21// ==============================",
  "GSP33bhgsbh_u:2885": "kiṃ ca -",
  "GSP33bhgsbh_u:2886": "yaṃ labdhvā cāparaṃ lābhaṃ manyate nādhikaṃ tataḥ /",
  "GSP33bhgsbh_u:2887": "yasmin sthito na duḥkhena guruṇāpi vicālyate //BhG_6.22//",
  "GSP33bhgsbh_u:2888": "yaṃ labdhvā yam ātma-lābhaṃ labdhvā prāpyaś cāparam anyal lābhaṃ lābhāntaraṃ tato 'dhikam astīti na manyate na cintayati /",
  "GSP33bhgsbh_u:2889": "kiṃ ca, yasmin ātma-tattve sthito duḥkhena śastra-nipātādi-lakṣaṇena guruṇā mahatāpi na vicālyate //BhGS_6.22// ==============================",
  "GSP33bhgsbh_u:2891": "yatroparamate ity ādyārabhya yāvadbhir viśeṣaṇair viśiṣṭa ātmāvasthā-viśeṣo yoga uktaḥ -",
  "GSP33bhgsbh_u:2892": "taṃ vidyād duḥkha-saṃyoga-viyogaṃ yoga-saṃjñitam /",
  "GSP33bhgsbh_u:2893": "sa niścayena yoktavyo yogo 'nirviṇṇa-cetasā //BhG_6.23//",
  "GSP33bhgsbh_u:2894": "taṃ vidyād vijānīyād duḥkha-saṃyoga-viyogaṃ duḥkhaiḥ saṃyogo duḥkha-saṃyogaḥ,",
  "GSP33bhgsbh_u:2895": "tena viyogo duḥkha-saṃyoga-viyogaḥ,",
  "GSP33bhgsbh_u:2896": "taṃ duḥkha-saṃyoga-viyogaṃ yoga ity eva saṃjñitaṃ viparīta-lakṣaṇena vidyād vijānīyād ity arthaḥ /",
  "GSP33bhgsbh_u:2897": "yoga-phalam upasaṃhṛtya punar anvārambheṇa yogasya kartavyatocyate niścayānirvedayor yoga-sādhanatva-vidhānārtham /",
  "GSP33bhgsbh_u:2898": "sa yathokta-phalo yogo niścayenādhyavasāyena yoktavyo 'nirviṇṇa-cetasā na nirviṇṇam anirviṇṇam /",
  "GSP33bhgsbh_u:2899": "kiṃ tat ? cetas tena nirveda-rahitena cetasā cittenety arthaḥ //BhGS_6.23// ==============================",
  "GSP33bhgsbh_u:2901": "kiṃ ca -",
  "GSP33bhgsbh_u:2902": "saṃkalpa-prabhavān kāmāṃs tyaktvā sarvān aśeṣataḥ /",
  "GSP33bhgsbh_u:2903": "manasaivendriya-grāmaṃ viniyamya samantataḥ //BhG_6.24//",
  "GSP33bhgsbh_u:2904": "saṃkalpa-prabhavān saṃkalpaḥ prabhavo yeṣāṃ kāmānāṃ te saṃkalpa-prabhavāḥ kāmās tān tyaktvā parityajya sarvān aśeṣato nirlepena /",
  "GSP33bhgsbh_u:2905": "kiṃ ca, manasaiva viveka-yuktena indriya-grāmam indriya-samudāyaṃ viniyamya niyamanaṃ kṛtvā samantataḥ samantāt //BhGS_6.24// ==============================",
  "GSP33bhgsbh_u:2907": "śanaiḥ śanair uparamed buddhyā dhṛti-gṛhītayā /",
  "GSP33bhgsbh_u:2908": "ātmasaṃsthaṃ manaḥ kṛtvā na kiṃcid api cintayet //BhG_6.25//",
  "GSP33bhgsbh_u:2909": "śanaiḥ śanair na sahasoparamed uparatiṃ kuryāt /",
  "GSP33bhgsbh_u:2910": "kayā ? buddhyā /",
  "GSP33bhgsbh_u:2911": "kiṃ-viśiṣṭayā ?",
  "GSP33bhgsbh_u:2912": "dhṛti-gṛhītayā dhṛtyā dhairyeṇa gṛhītayā dhṛti-gṛhītayā dhairyeṇa yuktayā ity arthaḥ /",
  "GSP33bhgsbh_u:2913": "ātma-saṃstham ātmani saṃsthitam ātmaiva sarvaṃ na tato 'nyat kiṃcid astīty evam ātma-saṃsthaṃ manaḥ kṛtvā na kiṃcid api cintayet /",
  "GSP33bhgsbh_u:2914": "eṣa yogasya paramo vidhiḥ //BhGS_6.25// ==============================",
  "GSP33bhgsbh_u:2916": "tatra evam ātma-saṃsthaṃ manaḥ kartuṃ pravṛtto yogī -",
  "GSP33bhgsbh_u:2917": "yato yato niścarati mana cañcalam asthiram /",
  "GSP33bhgsbh_u:2918": "tatas tato niyamyaitad ātmany eva vaśaṃ nayet //BhG_6.26//",
  "GSP33bhgsbh_u:2919": "yato yato yasmād yasmān nimittāt śabdāder niścarati nirgacchati svabhāva-doṣān manaś cañcalam atyarthaṃ calam,",
  "GSP33bhgsbh_u:2920": "ata evāsthiram,",
  "GSP33bhgsbh_u:2921_0": "tatas tatas tasmāt tasmāt śabdāder nimittān niyamya tat-tan-nimittaṃ yāthātmya-nirūpaṇena",
  "GSP33bhgsbh_u:2921_1": "śabdādeḥ nimittān niyamya tat-tan-namittaṃ yāthātmya-nirūpaṇena ābhāsīkṛtya vairāgya-bhāvanayā",
  "GSP33bhgsbh_u:2921_2": "ca etat mana ātmany eva vaśaṃ nayet ātma-vaśyatām āpādayet /",
  "GSP33bhgsbh_u:2922": "evaṃ yogābhyāsa-balāt yogina ātmany eva praśāmyati manaḥ //BhGS_6.26// ==============================",
  "GSP33bhgsbh_u:2924": "praśānta-manasaṃ hy enaṃ yoginaṃ sukham uttamam /",
  "GSP33bhgsbh_u:2925": "upaiti śānta-rajasaṃ brahma-bhūtam akalmaṣam //BhG_6.27//",
  "GSP33bhgsbh_u:2926_0": "praśāntamanasaṃ prakarṣeṇa śāntaṃ mano yasya saḥ praśāntamanās taṃ praśāntamanasaṃ",
  "GSP33bhgsbh_u:2926_1": "hi enaṃ yoginaṃ sukham uttamaṃ nitiśayam upaiti upagacchati śānta-rajasaṃ prakṣīṇa-mohādi-kleśa-rajasam ity arthaḥ,",
  "GSP33bhgsbh_u:2927": "brahma-bhūtaṃ jīvanmuktam brahmaiva sarvam ity evaṃ niścayavantaṃ brahma-bhūtam akalmaṣaṃ dharmādharmādi-varjitam //BhGS_6.27// ==============================",
  "GSP33bhgsbh_u:2929": "yuñjann evaṃ sadātmānaṃ yogī vigata-kalmaṣaḥ /",
  "GSP33bhgsbh_u:2930": "sukhena brahma-saṃsparśam atyantaṃ sukham aśnute //BhG_6.28//",
  "GSP33bhgsbh_u:2931": "yuñjann evaṃ yathoktena krameṇa yogī yogāntarāya-varjitaḥ sadā sarvadātmānaṃ vigata-kalmaṣo vigata-pāpaḥ,",
  "GSP33bhgsbh_u:2932_0": "sukhenānāyāsena brahma-saṃsparśaṃ brahmaṇā pareṇa saṃsparśo yasya tat brahma-saṃsparrśaṃ",
  "GSP33bhgsbh_u:2932_1": "sukham atyantam antam atītya vartata ity atyantam utkṛṣṭaṃ niratiśayam aśnute vyāpnoti //BhGS_6.28 // ==============================",
  "GSP33bhgsbh_u:2934": "idānīṃ yogasya yat phalaṃ brahmaikatva-darśanaṃ sarva-saṃsāra-viccheda-kāraṇaṃ tat pradarśayate -",
  "GSP33bhgsbh_u:2935": "sarva-bhūta-stham ātmānaṃ sarva-bhūtāni cātmani /",
  "GSP33bhgsbh_u:2936": "īkṣate yoga-yuktātmā sarvatra sama-darśanaḥ //BhG_6.29//",
  "GSP33bhgsbh_u:2937_0": "sarva-bhūta-sthaṃ sarveṣu bhūteṣu sthitaṃ svam ātmānaṃ sarva-bhūtāni ca ātmani brahmādīni",
  "GSP33bhgsbh_u:2937_1": "stamba-paryantāni ca sarva-bhūtāni ātmany ekatāṃ gatāni īkṣate paśyati yoga-yuktātmā",
  "GSP33bhgsbh_u:2937_2": "samāhitāntaḥ-karaṇaḥ sarvatra sama-darśanaḥ sarveṣu brahmādi-sthāvarānteṣu viṣameṣu",
  "GSP33bhgsbh_u:2937_3": "sarva-bhūteṣu samaṃ nirviśeṣaṃ brahmātmaikatva-viṣayaṃ darśanaṃ jñānaṃ yasya sa sarvatra",
  "GSP33bhgsbh_u:2937_4": "sama-darśanaḥ //BhGS_6.29 // ==============================",
  "GSP33bhgsbh_u:2939": "etasyātmaikatva-darśanasya phalam ucyate -",
  "GSP33bhgsbh_u:2940": "yo māṃ paśyati sarvatra sarvaṃ ca mayi paśyati /",
  "GSP33bhgsbh_u:2941": "tasyāhaṃ na praṇaśyāmi sa ca me na praṇaśyati //BhG_6.30//",
  "GSP33bhgsbh_u:2942": "yo māṃ paśyati vāsudevaṃ sarvasyātmānaṃ sarvatra sarveṣu bhūteṣu sarvaṃ ca brahmādi-bhūta-jātaṃ mayi sarvātmani paśyati,",
  "GSP33bhgsbh_u:2943": "tasya evaṃ ātmaikatva-darśino 'ham īśvaro na praṇaśyāmi na parokṣatāṃ gamiṣyāmi /",
  "GSP33bhgsbh_u:2944": "sa ca me na praṇaśyati sa ca vidvān me mama vāsudevasya na praṇaśyati na parokṣo bhavati,",
  "GSP33bhgsbh_u:2945": "tasya ca mama caikātmakatvāt /",
  "GSP33bhgsbh_u:2946": "svātmā hi nāmātmanaḥ priya eva bhavati /",
  "GSP33bhgsbh_u:2947": "yasmāc cāham eva sarvātmaikatva-darśī //BhGS_6.30// ==============================",
  "GSP33bhgsbh_u:2949": "ity etat pūrva-lokārthaṃ samyag darśanam anūdya tat-phalaṃ mokṣo 'bhidhīyate -",
  "GSP33bhgsbh_u:2950": "sarva-bhūta-sthitaṃ yo māṃ bhajaty ekatvam āsthitaḥ /",
  "GSP33bhgsbh_u:2951": "sarvathā vartamāno 'pi sa yogī mayi vartate //BhG_6.31//",
  "GSP33bhgsbh_u:2952": "sarvathā sarva-prakāraiḥ vartamāno 'pi samyag-darśī yogī mayi vaiṣṇave parame pade vartate,",
  "GSP33bhgsbh_u:2953": "nityam ukta eva saḥ,",
  "GSP33bhgsbh_u:2954": "na mokṣaṃ prati kenacit pratibadhyate ity arthaḥ //BhGS_6.31// ==============================",
  "GSP33bhgsbh_u:2956": "kiṃ cānyat -",
  "GSP33bhgsbh_u:2957": "ātmaupamyena sarvatra samaṃ paśyati yo 'rjuna /",
  "GSP33bhgsbh_u:2958": "sukhaṃ vā yadi vā duḥkhaṃ sa yogī paramo mataḥ //BhG_6.32//",
  "GSP33bhgsbh_u:2959": "ātmaupamyena ātmā svayam evopamīyate 'nayety upamā /",
  "GSP33bhgsbh_u:2960": "tasyā upamāyā bhāva aupamyaṃ tenātmaupamyena,",
  "GSP33bhgsbh_u:2961": "sarvatra sarva-bhūteṣu samaṃ tulyaṃ paśyati yo 'rjuna,",
  "GSP33bhgsbh_u:2962": "sa ca kiṃ samaṃ paśyatīty ucyate - yathā mama sukham iṣṭaṃ tathā sarva-prāṇināṃ sukham anukūlam /",
  "GSP33bhgsbh_u:2963": "vā-śabdaś cārthe /",
  "GSP33bhgsbh_u:2964_0": "yadi vā yac ca duḥkhaṃ mama pratikūlam aniṣṭaṃ yathā tathā sarva-prāṇināṃ duḥkham",
  "GSP33bhgsbh_u:2964_1": "aniṣṭaṃ pratikūlaṃ ity evam ātmaupamyena sukha-duḥkhe 'nukūla-pratikūle tulyatayā",
  "GSP33bhgsbh_u:2964_2": "sarva-bhūteṣu samaṃ paśyati,",
  "GSP33bhgsbh_u:2965": "na kasyacit pratikūlam ācarati,",
  "GSP33bhgsbh_u:2966": "ahiṃsaka ity arthaḥ /",
  "GSP33bhgsbh_u:2967": "yaḥ evam ahiṃsakaḥ samyag darśana-niṣṭhaḥ,",
  "GSP33bhgsbh_u:2968": "sa yogī parama utkṛṣṭo mato 'bhipretaḥ sarva-yogināṃ madhye //BhGS_6.32// ==============================",
  "GSP33bhgsbh_u:2970": "etasya yathoktasya samyag-darśana-lakṣaṇasya yogasya duḥkha-saṃpādyatām ālakṣya śuśruṣur dhruvaṃ tat-prāpty-upāyam arjuna uvāca -",
  "GSP33bhgsbh_u:2971": "yo 'yaṃ yogas tvayā proktaḥ sāmyena madhusūdana /",
  "GSP33bhgsbh_u:2972": "etasyāhaṃ na paśyāmi cañcalatvāt sthitiṃ sthirām //BhG_6.33//",
  "GSP33bhgsbh_u:2973": "yo 'yaṃ yogas tvayā proktaḥ sāmyena samatvena he madhusūdana etasya yogasyāhaṃ na paśyāmi nopalabhe,",
  "GSP33bhgsbh_u:2974": "cañcalatvān manasaḥ /",
  "GSP33bhgsbh_u:2975": "kim ? sthirām acalāṃ sthitim //BhGS_6.33// ==============================",
  "GSP33bhgsbh_u:2977": "asiddham tat -",
  "GSP33bhgsbh_u:2978": "cañcalaṃ hi manaḥ kṛṣṇa pramāthi balavad dṛḍham /",
  "GSP33bhgsbh_u:2979": "tasyāhaṃ nigrahaṃ manye vāyor iva suduṣkaram //BhG_6.34//",
  "GSP33bhgsbh_u:2980": "cañcalaṃ hi manaḥ /",
  "GSP33bhgsbh_u:2981": "kṛṣṇeti kṛṣater vilekhanārthasya rūpam /",
  "GSP33bhgsbh_u:2982": "bhakta-jana-pāpādi-doṣākarṣāṇāt kṛṣṇaḥ,",
  "GSP33bhgsbh_u:2983": "tasya saṃbuddhiḥ he kṛṣṇa /",
  "GSP33bhgsbh_u:2984": "hi yasmāt manaś cañcalaṃ na kevalam atyarthaṃ cañcalam,",
  "GSP33bhgsbh_u:2985": "pramāthi ca pramathana-śīlam,",
  "GSP33bhgsbh_u:2986": "pramathnāti śarīram indriyāṇi ca vikṣipat sat para-vaśīkaroti /",
  "GSP33bhgsbh_u:2987": "kiṃ ca - balavat prabalam,",
  "GSP33bhgsbh_u:2988": "na kenacit niyantuṃ śakyam,",
  "GSP33bhgsbh_u:2989": "durnivāratvāt /",
  "GSP33bhgsbh_u:2990": "kiṃ ca - dṛḍhaṃ tantu-nāga-vad acchedyam /",
  "GSP33bhgsbh_u:2991": "tasya evaṃbhūtasya manaso 'haṃ nigrahaṃ nirodhaṃ manye vāyor iva yathā vāyor duṣkaro nigrahas tato 'pi duṣkaraṃ manye ity abhiprāyaḥ //BhGS_6.34// ==============================",
  "GSP33bhgsbh_u:2993": "śrī-bhagavān uvāca,",
  "GSP33bhgsbh_u:2994": "evam etad yathā bravīṣi -",
  "GSP33bhgsbh_u:2995": "asaṃśayaṃ mahābāho mano durṇigrahaṃ calam /",
  "GSP33bhgsbh_u:2996": "abhyāsena tu kaunteya vairāgyeṇaś ca gṛhyate //BhG_6.35//",
  "GSP33bhgsbh_u:2997": "asaṃśayaṃ nāsti saṃśayo mano durnigrahaṃ calam ity atra he mahābāho /",
  "GSP33bhgsbh_u:2998": "kiṃtv abhyāsena tv abhyāso nāmaś citta-bhūmau kasyāṃcit samāna-pratyayāvṛttiś cittasya /",
  "GSP33bhgsbh_u:2999": "vairāgyeṇa vairāgyaṃ nāma dṛṣṭādṛṣṭeṣṭa-bhogeṣu doṣa-darśanābhyāsād vaitṛṣṇyam /",
  "GSP33bhgsbh_u:3000": "tena ca vairāgyeṇa gṛhyate vikṣepa-rūpaḥ pracāraś cittasya /",
  "GSP33bhgsbh_u:3001": "evaṃ tan mano gṛhyate nigṛhyate nirudhyata ity arthaḥ //BhGS_6.35// ==============================",
  "GSP33bhgsbh_u:3003": "yaḥ punar asaṃyatātmā, tena -",
  "GSP33bhgsbh_u:3004": "asaṃyatātmanā yogo duṣprāpeti me matiḥ /",
  "GSP33bhgsbh_u:3005": "vaśyātmanā tu yatatā śakyo 'vāptum upāyataḥ //BhG_6.36//",
  "GSP33bhgsbh_u:3006": "asaṃyatātmanābhyāsa-vairāgyābhyām asaṃyataḥ ātmāntaḥ-karaṇaṃ yasya so 'yam asaṃyatātmā tenāsaṃyatātmanā yogo duṣprāpo duḥkhena prāpyateti me matiḥ /",
  "GSP33bhgsbh_u:3007_0": "yas tu punar vaśyātmābhyāsa-vairāgyābhyāṃ vaśyatvam āpāditaḥ ātmā mano yasya so 'yaṃ",
  "GSP33bhgsbh_u:3007_1": "vaśyātmā tena vaśyātmanā tu yatatā bhūyo 'pi prayatnaṃ kurvatā śakyo 'vāptuṃ yogar",
  "GSP33bhgsbh_u:3007_2": "upāyato yathoktād upāyāt //BhGS_6.36 // ==============================",
  "GSP33bhgsbh_u:3009": "tatra yogābhyāsāṅgīkaraṇena ihaloka-paraloka-prāpti-nimittāni karmāṇi saṃnyastāni,",
  "GSP33bhgsbh_u:3010": "yoga-siddhi-phalaṃ ca mokṣa-sādhanaṃ samyag darśanaṃ na prāptam iti,",
  "GSP33bhgsbh_u:3011": "yogī yoga-mārgāt maraṇa-kāle calita-citta iti tasya nāśam āśaṅkayārjuna uvāca -",
  "GSP33bhgsbh_u:3012": "ayatiḥ śraddhayopeto yogāc calita-mānasaḥ /",
  "GSP33bhgsbh_u:3013": "aprāpya yoga-saṃsiddhiṃ kāṃ gatiṃ kṛṣṇa gacchati //BhG_6.37//",
  "GSP33bhgsbh_u:3014_0": "ayatir aprayatnavān yoga-mārge śraddhayāstikya-buddhyā copeto yogād anta-kāle ca",
  "GSP33bhgsbh_u:3014_1": "calitaṃ mānasaṃ mano yasya sa calita-mānaso bhraṣṭa-smṛtiḥ so 'prāpya yoga-saṃsiddhiṃ",
  "GSP33bhgsbh_u:3014_2": "yoga-phalaṃ samyag-darśanaṃ kāṃ gatiṃ he kṛṣṇa gacchati //BhGS_6.37 // ==============================",
  "GSP33bhgsbh_u:3016": "kaccin nobhaya-vibhraṣṭaś chinnābhram iva naśyati /",
  "GSP33bhgsbh_u:3017": "apratiṣṭho mahābāho vimūḍho brahmaṇaḥ pathi //BhG_6.38//",
  "GSP33bhgsbh_u:3018": "kaścit kiṃ na ubhaya-vibhraṣṭaḥ karma-mārgāt yoga-mārgāc ca vibhraṣṭaḥ san chinnābhram iva naśyati,",
  "GSP33bhgsbh_u:3019": "kiṃ vā na naśyaty apratiṣṭho nirāśrayo he mahābāho vimūḍhaḥ san brahmaṇaḥ pathi brahma-prāpti-mārge //BhGS_6.38// ==============================",
  "GSP33bhgsbh_u:3021": "etan me saṃśayaṃ kṛṣṇaś chettum arhasy aśeṣataḥ /",
  "GSP33bhgsbh_u:3022": "tvad-anyaḥ saṃśayasyāsya chettā na hy upapadyate //BhG_6.39//",
  "GSP33bhgsbh_u:3023": "etan me mama saṃśayaṃ kṛṣṇaś chettum apanetum arhasy aśeṣataḥ /",
  "GSP33bhgsbh_u:3024": "tvad-anyas tvatto 'nyaḥ ṛṣir devo vā cchettā nāśayitā saṃśayasyāsya na hi yasmād upapadyate na saṃbhavati /",
  "GSP33bhgsbh_u:3025": "atas tvam eva cchettum arhasīty arthaḥ //BhGS_6.39// ==============================",
  "GSP33bhgsbh_u:3027": "śrī-bhagavān uvāca -",
  "GSP33bhgsbh_u:3028": "pārtha naiveha nāmutra vināśas tasya vidyate /",
  "GSP33bhgsbh_u:3029": "na hi kalyāṇa-kṛt kaścid durgatiṃ tāta gacchati //BhG_6.40//",
  "GSP33bhgsbh_u:3030": "he pārtha naiva iha loke nāmutra parasmin vā loke vināśas tasya vidyate nāsti /",
  "GSP33bhgsbh_u:3031": "nāśo nāma pūrvasmāt hīnajanmaprāptiḥ sa yogabhraṣṭasya nāsti /",
  "GSP33bhgsbh_u:3032": "na hi yasmāt kalyāṇakṛt śubhakṛt kaścit durgatiṃ kutsitāṃ gatiṃ he tāta,",
  "GSP33bhgsbh_u:3033": "tanoti ātmānaṃ putrarūpeṇeti pitā tāta ucyate /",
  "GSP33bhgsbh_u:3034": "pitaiva putreti putro 'pi tāta ucyate /",
  "GSP33bhgsbh_u:3035": "śiṣyo 'pi putra ucyate /",
  "GSP33bhgsbh_u:3036": "yato na gacchati //BhGS_6.40// ==============================",
  "GSP33bhgsbh_u:3038": "kiṃ tv asya bhavati ? -",
  "GSP33bhgsbh_u:3039": "prāpya puṇya-kṛtāṃ lokān uṣitvā śāśvatīḥ samāḥ /",
  "GSP33bhgsbh_u:3040": "śucīnāṃ śrīmatāṃ gehe yoga-bhraṣṭo 'bhijāyate //BhG_6.41//",
  "GSP33bhgsbh_u:3041": "yoga-mārge pravṛttaḥ saṃnyāsī sāmarthyāt prāpya gatvā puṇya-kṛtām aśvamedhādi-yājināṃ lokān,",
  "GSP33bhgsbh_u:3042": "tatra coṣitvā vāsam anubhūya śāśvatīr nityāḥ samāḥ saṃvatsarān,",
  "GSP33bhgsbh_u:3043": "tad-bhoga-kṣaye śucīnāṃ yathokta-kāriṇāṃ śrīmatāṃ vibhūti-matāṃ gehe gṛhe yoga-bhraṣṭaḥ abhijāyate //BhGS_6.41// ==============================",
  "GSP33bhgsbh_u:3045": "atha vā yoginām eva kule bhavati dhīmatām /",
  "GSP33bhgsbh_u:3046": "etad dhi durlabhataraṃ loke janma yad īdṛśam //BhG_6.42//",
  "GSP33bhgsbh_u:3047": "athavā śrīmatāṃ kulāt anyasmin yoginām eva daridrāṇāṃ kule bhavati jāyate dhīmatāṃ buddhimatām /",
  "GSP33bhgsbh_u:3048": "etat hi janma,",
  "GSP33bhgsbh_u:3049": "yat daridrāṇāṃ yogināṃ kule,",
  "GSP33bhgsbh_u:3050": "durlabhataraṃ duḥkha-labhyataraṃ pūrvam apekṣya loke janma yad īdṛśaṃ yathokta-viśeṣaṇe kule //BhGS_6.42// ==============================",
  "GSP33bhgsbh_u:3052": "yasmāt -",
  "GSP33bhgsbh_u:3053": "tatra taṃ buddhi-saṃyogaṃ labhate paurvadehikam /",
  "GSP33bhgsbh_u:3054": "yatate ca tato bhūyaḥ saṃsiddhau kurunandana //BhG_6.43//",
  "GSP33bhgsbh_u:3055": "tatra yogināṃ kule taṃ buddhi-saṃyogaṃ buddhyā saṃyogaṃ buddhi-saṃyogaṃ labhate paurvadehikaṃ pūrvasmin dehe bhavaṃ paurvadehikam /",
  "GSP33bhgsbh_u:3056": "yatate ca prayatnaṃ ca karoti tatas tasmāt pūrva-kṛtāt saṃskārāt bhūyo bahutaraṃ saṃsiddhau saṃsiddhi-nimittaṃ he kuru-nandana //BhGS_6.43// ==============================",
  "GSP33bhgsbh_u:3058": "kathaṃ pūrva-deha-buddhi-saṃyogeti tad ucyate -",
  "GSP33bhgsbh_u:3059": "pūrvābhyāsena tenaiva hriyate hy avaśo 'pi saḥ /",
  "GSP33bhgsbh_u:3060": "jijñāsur api yogasya śabda-brahmātivartate //BhG_6.44//",
  "GSP33bhgsbh_u:3061": "yaḥ pūrva-janmani kṛto 'bhyāsaḥ sa pūrvābhyāsaḥ,",
  "GSP33bhgsbh_u:3062": "tenaiva balavatā hriyate saṃsiddhau hi yasmād avaśo 'pi sa yoga-bhraṣṭaḥ /",
  "GSP33bhgsbh_u:3063": "na kṛtaṃ ced yogābhyāsajāt saṃskārāt balavattaram adharmādi-lakṣaṇaṃ karma,",
  "GSP33bhgsbh_u:3064": "tadā yogābhyāsa-janitena saṃskāreṇa hriyate /",
  "GSP33bhgsbh_u:3065": "adharmaś cet balavattaraḥ kṛtaḥ,",
  "GSP33bhgsbh_u:3066": "tena yogajo 'pi saṃskāro 'bhibhūyata eva,",
  "GSP33bhgsbh_u:3067": "tat-kṣaye tu yogajaḥ saṃskāraḥ svayam eva kāryam ārabhate,",
  "GSP33bhgsbh_u:3068": "na dīrgha-kālasthasyāpi vināśas tasyāstīty arthaḥ /",
  "GSP33bhgsbh_u:3069": "ato jijñāsur api yogasya svarūpaṃ jñātum icchann api yoga-mārge pravṛttaḥ saṃnyāsī yoga-bhraṣṭaḥ,",
  "GSP33bhgsbh_u:3070": "sāmarthyāt so 'pi śabda-brahma vedokta-karmānuṣṭhāna-phalam ativartate 'tikrāmaty apākariṣyati /",
  "GSP33bhgsbh_u:3071": "kim uta buddhvā yo yogaṃ tan-niṣṭho 'bhyāsaṃ kuryāt //BhGS_6.44// ==============================",
  "GSP33bhgsbh_u:3073": "kutaś ca yogitvaṃ śreya iti -",
  "GSP33bhgsbh_u:3074": "prayatnād yatamānas tu yogī saṃśuddha-kilbiṣaḥ /",
  "GSP33bhgsbh_u:3075": "aneka-janma-saṃsiddhas tato yāti parāṃ gatim //BhG_6.45//",
  "GSP33bhgsbh_u:3076": "prayatnād yatamānaḥ,",
  "GSP33bhgsbh_u:3077": "adhikaṃ yatamāna ity arthaḥ /",
  "GSP33bhgsbh_u:3078_0": "tatra yogī vidvān saṃśuddha-kilbiṣo viśuddha-kilbiṣaḥ saṃśuddha-pāpo 'neka-janma-saṃsiddhir",
  "GSP33bhgsbh_u:3078_1": "anekeṣu janmasu kiṃcit kiṃcit saṃskāra-jātam upacitya tena upacitenāneka-janma-kṛtena",
  "GSP33bhgsbh_u:3078_2": "saṃsiddho 'neka-janma-saṃsiddhas tataḥ labdha-samyag-darśanaḥ san yāti parāṃ prakṛṣṭaṃ",
  "GSP33bhgsbh_u:3078_3": "gatim //BhGS_6.45 // ==============================",
  "GSP33bhgsbh_u:3080": "yasmād evaṃ tasmāt -",
  "GSP33bhgsbh_u:3081": "tapasvibhyo 'dhiko yogī jñānibhyo 'pi mato 'dhikaḥ /",
  "GSP33bhgsbh_u:3082": "karmibhyaś cādhiko yogī tasmād yogī bhavārjuna //BhG_6.46//",
  "GSP33bhgsbh_u:3083": "tapasvibhyo 'dhiko yogī,",
  "GSP33bhgsbh_u:3084": "jñānibhyo 'pi jñānam atra śāstrārtha-pāṇḍityam,",
  "GSP33bhgsbh_u:3085": "tadvadbhyo 'pi mato jñāto 'dhikaḥ śreṣṭha iti /",
  "GSP33bhgsbh_u:3086": "karmibhyaḥ,",
  "GSP33bhgsbh_u:3087": "agnihotrādi karma,",
  "GSP33bhgsbh_u:3088": "tadvadbhyo 'dhiko yogī viśiṣṭo yasmāt tasmād yogī bhavārjuna //BhGS_6.46// ==============================",
  "GSP33bhgsbh_u:3090": "yoginām api sarveṣāṃ mad-gatenāntarātmanā /",
  "GSP33bhgsbh_u:3091": "śraddhāvān bhajate yo māṃ sa me yuktatamo mataḥ //BhG_6.47//",
  "GSP33bhgsbh_u:3092": "yoginām api sarveṣāṃ rūdrādityādi-dhyāna-parāṇāṃ madhye mad-gatena mayi vāsudeve samāhitenāntarātmanāntaḥ-karaṇena śraddhāvān śraddadhānaḥ san bhajate sevate yo mām,",
  "GSP33bhgsbh_u:3093": "sa me mama yuktatamo 'tiśayena yukto mato 'bhipreta iti //",
  "GSP33bhgsbh_u:3094": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:3095": "śiṣyasya śrīmac-chaṃkara-bhagavataḥ kṛta śrīmad-bhagavad-gītā-bhāṣye",
  "GSP33bhgsbh_u:3096": "ṣaṣṭo 'dhyāyaḥ //6//",
  "GSP33bhgsbh_u:3098": "BhG 7",
  "GSP33bhgsbh_u:3099": "atha jñāna-vijñāna-yogākhyaḥ saptamo 'dhyāyaḥ",
  "GSP33bhgsbh_u:3100": "(śaṅkara-bhāṣyaḥ)",
  "GSP33bhgsbh_u:3101": "yoginām api sarveṣāṃ mad-gatenāntarātmanā /",
  "GSP33bhgsbh_u:3102": "śraddhāvānbhajate yo māṃ sa me yuktatamo mataḥ [Gītā 6.47]",
  "GSP33bhgsbh_u:3103": "iti praśna-bījam upanyasya,",
  "GSP33bhgsbh_u:3104": "svayam eva īdṛśaṃ madīyaṃ tattvam,",
  "GSP33bhgsbh_u:3105": "evaṃ mad-gatāntar-ātmā syād ity etat vivakṣuḥ śrī-bhagavān uvāca -",
  "GSP33bhgsbh_u:3106": "mayy āsaktamanāḥ pārtha yogaṃ yuñjan madāśrayaḥ /",
  "GSP33bhgsbh_u:3107": "asaṃśayaṃ samagraṃ māṃ yathā jñāsyasi tac chṛṇu //BhG_7.1//",
  "GSP33bhgsbh_u:3108": "mayi vakṣyamāṇa-viśeṣaṇe parameśvare āsaktaṃ mano yasya saḥ mayy āsakta-manāḥ, he pārtha /",
  "GSP33bhgsbh_u:3109": "yogaṃ yuñjan manaḥ-samādhānaṃ kurvan,",
  "GSP33bhgsbh_u:3110": "mad-āśrayo 'ham eva parameśvaraḥ āśrayo yasya saḥ mad-āśrayaḥ /",
  "GSP33bhgsbh_u:3111": "yo hi kaścit puruṣārthena kenacit arthī bhavati sa tat-sādhanaṃ karmāgnihotrādi tapo dānaṃ vā kiṃcid āśrayaṃ pratipadyate,",
  "GSP33bhgsbh_u:3112": "ayaṃ tu yogī mām evāśrayaṃ pratipadyate,",
  "GSP33bhgsbh_u:3113": "hitvānyat sādhanāntaraṃ mayy eva āsakta-manā bhavati /",
  "GSP33bhgsbh_u:3114": "yas tvaṃ evaṃ-bhūtaḥ san asaṃśayaṃ samagraṃ samastaṃ vibhūti-bala-śakty-aiśvaryādi-guṇa-saṃpannaṃ māṃ yathā yena prakāreṇa jñāsyasi saṃśayam antareṇaivam eva bhagavān iti,",
  "GSP33bhgsbh_u:3115": "tat sṛṇu ucyamānaṃ mayā //BhGS_7.1// ==============================",
  "GSP33bhgsbh_u:3117": "tac ca mad-viṣayam -",
  "GSP33bhgsbh_u:3118": "jñānaṃ te 'haṃ sa-vijñānam idaṃ vakṣyāmy aśeṣataḥ /",
  "GSP33bhgsbh_u:3119": "yaj jñātvā neha bhūyo 'nyaj jñātavyam avaśiṣyate //BhG_7.2//",
  "GSP33bhgsbh_u:3120": "jñānaṃ te tubhyam ahaṃ sa-vijñānaṃ vijñāna-sahitaṃ svānubhava-yuktam idaṃ vakṣyāmi kathayiṣyāmy aśeṣataḥ kārtsnyena /",
  "GSP33bhgsbh_u:3121": "taj jñānaṃ vivakṣitaṃ stauti śrotuḥ abhimukhīkaraṇāya - yaj jñātvā yaj jñānaṃ jñātvā neha bhūyaḥ punar anyat jñātavyaṃ puruṣārtha-sādhanam avaśiṣyate nāvaśiṣṭaṃ bhavati /",
  "GSP33bhgsbh_u:3122": "iti mat-tattva-jño yaḥ,",
  "GSP33bhgsbh_u:3123": "sa sarvajño bhavatīty arthaḥ /",
  "GSP33bhgsbh_u:3124": "ato viśiṣṭa-phalatvāt durlabhaṃ jñānam //BhGS_7.2// ==============================",
  "GSP33bhgsbh_u:3126": "katham ity ucyate -",
  "GSP33bhgsbh_u:3127": "manuṣyāṇāṃ sahasreṣu kaś cid yatati siddhaye /",
  "GSP33bhgsbh_u:3128": "yatatām api siddhānāṃ kaś cin māṃ vetti tattvataḥ //BhG_7.3//",
  "GSP33bhgsbh_u:3129": "manuṣyāṇāṃ madhye sahasreṣu anekeṣu kaścit yatati prayatnaṃ karoti siddhaye siddhy-artham /",
  "GSP33bhgsbh_u:3130": "teṣāṃ yatatām api siddhānām,",
  "GSP33bhgsbh_u:3131": "siddhā eva hi te ye mokṣāya yatante,",
  "GSP33bhgsbh_u:3132": "teṣāṃ kaścid eva hi māṃ vetti tattvato yathāvat //BhGS_7.3// ==============================",
  "GSP33bhgsbh_u:3134": "śrotāraṃ prarocanenābhimukhīkṛtyāha -",
  "GSP33bhgsbh_u:3135": "bhūmir āpo 'nalo vāyuḥ khaṃ mano buddhir eva ca /",
  "GSP33bhgsbh_u:3136": "ahaṃkāra itīyaṃ me bhinnā prakṛtir aṣṭadhā //BhG_7.4//",
  "GSP33bhgsbh_u:3137": "bhūmiḥ pṛthivī-tanmātram ucyate, na sthūlā /",
  "GSP33bhgsbh_u:3138": "bhinnā prakṛtir aṣṭadhā iti vacanāt /",
  "GSP33bhgsbh_u:3139": "tathāb-ādayo 'pi tanmātrāṇy eva ucyante - āpo 'nalo vāyuḥ kham /",
  "GSP33bhgsbh_u:3140": "mana iti manasaḥ kāraṇam ahaṃkāro gṛhyate /",
  "GSP33bhgsbh_u:3141": "buddhir ity ahaṃkāra-kāraṇaṃ mahat-tattvam /",
  "GSP33bhgsbh_u:3142": "ahaṃkāra ity avidyā-saṃyuktam avyaktam /",
  "GSP33bhgsbh_u:3143": "yathā viṣa-saṃyuktam annaṃ viṣam ity ucyate,",
  "GSP33bhgsbh_u:3144": "evam ahaṃkāra-vāsanāvad avyaktaṃ mūla-kāraṇam ahaṃkāra ity ucyate,",
  "GSP33bhgsbh_u:3145": "pravartakatvāt ahaṃkārasya /",
  "GSP33bhgsbh_u:3146": "ahaṃkāra eva hi sarvasya pravṛtti-bījaṃ dṛṣṭaṃ loke /",
  "GSP33bhgsbh_u:3147": "itīyaṃ yathoktā prakṛtir me mamaiśvarī māyā-śaktir aṣṭadhā bhinnā bhedam āgatā //BhGS_7.4// ==============================",
  "GSP33bhgsbh_u:3149": "apareyam itas tv anyāṃ prakṛtiṃ viddhi me parām /",
  "GSP33bhgsbh_u:3150": "jīva-bhūtāṃ mahābāho yayedaṃ dhāryate jagat //BhG_7.5//",
  "GSP33bhgsbh_u:3151": "aparā na parā nikṛṣṭāśuddhānartha-karī saṃsāra-bandhanātmikeyam /",
  "GSP33bhgsbh_u:3152": "ito 'syāḥ yathoktāyās tv anyāṃ viśuddhāṃ prakṛtiṃ mamātma-bhūtāṃ viddhi me parāṃ prakṛṣṭaṃ jīva-bhūtāṃ kṣetrajña-lakṣaṇāṃ prāṇa-dhāraṇa-nimitta-bhūtāṃ he mahābāho,",
  "GSP33bhgsbh_u:3153": "yayā prakṛtyedaṃ dhāryate jagad antaḥ-praviṣṭayā //BhGS_7.5// ==============================",
  "GSP33bhgsbh_u:3155": "etad-yonīni bhūtāni sarvāṇīty upadhāraya /",
  "GSP33bhgsbh_u:3156": "ahaṃ kṛtsnasya jagataḥ prabhavaḥ pralayas tathā //BhG_7.6//",
  "GSP33bhgsbh_u:3157": "etad-yonīni ete parāpare kṣetra-kṣetrajña-lakṣaṇe prakṛtī yonir yeṣāṃ bhūtānāṃ tāni etad-yonīni,",
  "GSP33bhgsbh_u:3158": "bhūtāni sarvāṇīti evam upadhāraya jānīhi /",
  "GSP33bhgsbh_u:3159": "yasmāt mama prakṛti yoniḥ kāraṇaṃ sarva-bhūtānām,",
  "GSP33bhgsbh_u:3160": "ato 'haṃ kṛtsnasya samastasya jagataḥ prabhava utpattiḥ pralayo vināśas tathā /",
  "GSP33bhgsbh_u:3161": "prakṛti-dvaya-dvāreṇāhaṃ sarvajña īśvaro jagataḥ kāraṇam ity arthaḥ //BhGS_7.6// ==============================",
  "GSP33bhgsbh_u:3163": "yatas tasmāt -",
  "GSP33bhgsbh_u:3164": "mattaḥ parataraṃ nānyat kiṃcid asti dhanaṃjaya /",
  "GSP33bhgsbh_u:3165": "mayi sarvam idaṃ protaṃ sūtre maṇigaṇā iva //BhG_7.7//",
  "GSP33bhgsbh_u:3166": "mattaḥ parameśvarāt parataram anyat kāraṇāntaraṃ kiṃcit nāsti na vidyate,",
  "GSP33bhgsbh_u:3167": "aham eva jagat-kāraṇam ity arthaḥ,",
  "GSP33bhgsbh_u:3168": "he dhanaṃjaya /",
  "GSP33bhgsbh_u:3169": "yasmād evaṃ tasmāt mayi parameśvare sarvāṇi bhūtāni sarvam idaṃ jagat protam anusyūtam anugatam anuviddhaṃ grathitam ity arthaḥ /",
  "GSP33bhgsbh_u:3170": "dīrgha-tantuṣu paṭavat,",
  "GSP33bhgsbh_u:3171": "sūtre ca maṇi-gaṇā iva //BhGS_7.7// ==============================",
  "GSP33bhgsbh_u:3173": "kena kena dharmeṇa viśiṣṭo tvayi sarvam idaṃ protam ity ucyate -",
  "GSP33bhgsbh_u:3174": "raso 'ham apsu kaunteya prabhāsmi śaśi-sūryayoḥ /",
  "GSP33bhgsbh_u:3175": "praṇavaḥ sarva-vedeṣu śabdaḥ khe pauruṣaṃ nṛṣu //BhG_7.8//",
  "GSP33bhgsbh_u:3176": "raso 'ham, apāṃ yaḥ sāraṃ sa rasaḥ,",
  "GSP33bhgsbh_u:3177": "tasmin rasa-bhūte mayi āpaḥ protā ity arthaḥ /",
  "GSP33bhgsbh_u:3178": "evaṃ sarvatra /",
  "GSP33bhgsbh_u:3179": "yathāham apsu rasaḥ,",
  "GSP33bhgsbh_u:3180": "evaṃ prabhāsmi śaśi-sūryayoḥ /",
  "GSP33bhgsbh_u:3181": "praṇava oṃkāraḥ sarva-vedeṣu,",
  "GSP33bhgsbh_u:3182": "tasmin praṇava-bhūte mayi sarve vedāḥ protāḥ /",
  "GSP33bhgsbh_u:3183": "tathā khe ākāśe śabdaḥ sāra-bhūtaḥ,",
  "GSP33bhgsbh_u:3184": "tasmin mayi khaṃ protam /",
  "GSP33bhgsbh_u:3185": "tathā pauruṣaṃ puruṣasya bhāvaḥ pauruṣaṃ yataḥ puṃ-buddhir nṛṣu,",
  "GSP33bhgsbh_u:3186": "tasmin mayi puruṣāḥ protāḥ //BhGS_7.8// ==============================",
  "GSP33bhgsbh_u:3188": "gandhaḥ pṛthivyāṃ ca tejaś cāsmi vibhāvasau /",
  "GSP33bhgsbh_u:3189": "jīvanaṃ sarva-bhūteṣu tapaś cāsmi tapasviṣu //BhG_7.9//",
  "GSP33bhgsbh_u:3190": "puṇyaḥ surabhir gandhaḥ pṛthivyāṃ cāham /",
  "GSP33bhgsbh_u:3191": "tasmin mayi gandha-bhūte pṛthivī protā /",
  "GSP33bhgsbh_u:3192": "puṇyatvaṃ gandhasya svabhāvata eva pṛthivyāṃ darśitam ab-ādiṣu rasādeḥ puṇyatvopalakṣaṇārtham /",
  "GSP33bhgsbh_u:3193": "apuṇyatvaṃ tu gandhādīnām avidyā-dharmādy-apekṣaṃ saṃsāriṇāṃ bhūta-viśeṣa-saṃsarga-nimittaṃ bhavati /",
  "GSP33bhgsbh_u:3194": "tejaś ca dīptiś cāsmi vibhāvasau agnau /",
  "GSP33bhgsbh_u:3195": "tathā jīvanaṃ sarva-bhūteṣu,",
  "GSP33bhgsbh_u:3196": "yena jīvanti sarvāṇi bhūtāni tat jīvanam /",
  "GSP33bhgsbh_u:3197": "tapaś cāsmi tapasviṣu,",
  "GSP33bhgsbh_u:3198": "tasmin tapasi mayi tapasvinaḥ protāḥ //BhGS_7.9// ==============================",
  "GSP33bhgsbh_u:3200": "bījaṃ māṃ sarva-bhūtānāṃ viddhi pārtha sanātanam /",
  "GSP33bhgsbh_u:3201": "buddhir buddhimatām asmi tejas tejasvinām aham //BhG_7.10//",
  "GSP33bhgsbh_u:3202": "bījaṃ praroha-kāraṇaṃ māṃ viddhi sarva-bhūtānāṃ he pārtha sanātanaṃ cirantanam /",
  "GSP33bhgsbh_u:3203": "kiṃ ca, buddhir viveka-śaktir antaḥ-karaṇasya buddhimatāṃ viveka-śaktimatām asmi /",
  "GSP33bhgsbh_u:3204": "tejaḥ prāgalbhyaṃ tadvatāṃ tejasvinām aham //BhGS_7.10// ==============================",
  "GSP33bhgsbh_u:3206": "balaṃ balavatāṃ cāhaṃ kāma-rāga-vivarjitam /",
  "GSP33bhgsbh_u:3207": "dharmāviruddho bhūteṣu kāmo 'smi bharatarṣabha //BhG_7.11//",
  "GSP33bhgsbh_u:3208": "balaṃ sāmarthyam ojo balavatām aham /",
  "GSP33bhgsbh_u:3209": "tac ca balaṃ kāma-rāga-vivarjitam /",
  "GSP33bhgsbh_u:3210": "kāmaś ca rāgaś ca kāma-rāgau /",
  "GSP33bhgsbh_u:3211": "kāmas tṛṣṇā-saṃnikṛṣṭeṣu viṣayeṣu,",
  "GSP33bhgsbh_u:3212": "rāgo rañjanā prāpteṣu viṣayeṣu - tābhyāṃ kāma-rāgābhyāṃ vivarjitaṃ dehādi-dhāraṇa-mātrārthaṃ balaṃ sattvam aham asmi /",
  "GSP33bhgsbh_u:3213": "na tu yat saṃsāriṇāṃ tṛṣṇā-rāga-kāraṇam /",
  "GSP33bhgsbh_u:3214": "kiṃ ca - dharmāviruddhaḥ /",
  "GSP33bhgsbh_u:3215": "dharmeṇa śāstrārthenāviruddho yaḥ prāṇiṣu bhūteṣu kāmaḥ,",
  "GSP33bhgsbh_u:3216": "yathā deha-dhāraṇa-mātrādy-artho 'śana-pānādi-viṣayaḥ, sa kāmo 'smi /",
  "GSP33bhgsbh_u:3217": "he bharatarṣabha //BhGS_7.11// ==============================",
  "GSP33bhgsbh_u:3219": "kiṃ ca -",
  "GSP33bhgsbh_u:3220": "ye caiva sāttvikā bhāvā rājasās tāmasāś ca ye /",
  "GSP33bhgsbh_u:3221": "matta eveti tān viddhi na tv ahaṃ teṣu te mayi //BhG_7.12//",
  "GSP33bhgsbh_u:3222": "ye caiva sāttvikāḥ sattva-nirvṛttā bhāvāḥ padārthāḥ,",
  "GSP33bhgsbh_u:3223": "rājasāḥ rajo-nirvṛttās tāmasās tamo-nirvṛttāś ca,",
  "GSP33bhgsbh_u:3224": "ye kecit prāṇināṃ sva-karma-vaśāt jāyante bhāvāḥ,",
  "GSP33bhgsbh_u:3225": "tān matta eva jāyamānān iti evaṃ viddhi sarvān samastān eva /",
  "GSP33bhgsbh_u:3226": "evaṃ yady api te matto jāyante,",
  "GSP33bhgsbh_u:3227": "tathāpi na tv ahaṃ teṣu tad-adhīnas tad-vaśaḥ,",
  "GSP33bhgsbh_u:3228": "yathā saṃsāriṇaḥ /",
  "GSP33bhgsbh_u:3229": "te punar mayi mad-vaśāḥ mad-adhīnāḥ //BhGS_7.12// ==============================",
  "GSP33bhgsbh_u:3231_0": "evaṃ-bhūtam api parameśvaraṃ nitya-śuddha-buddha-mukta-svabhāvaṃ sarva-bhūtātmānaṃ",
  "GSP33bhgsbh_u:3231_1": "nirguṇaṃ saṃsāra-doṣa-bīja-pradāha-kāraṇaṃ māṃ nābhijānāti jagad ity anukrośaṃ darśayati bhagavān /",
  "GSP33bhgsbh_u:3232": "tac ca kiṃ-nimittaṃ jagato 'jñānam ? ity ucyate -",
  "GSP33bhgsbh_u:3233": "tribhir guṇa-mayair bhāvair ebhiḥ sarvam idaṃ jagat /",
  "GSP33bhgsbh_u:3234": "mohitaṃ nābhijānāti mām ebhyaḥ param avyayam //BhG_7.13//",
  "GSP33bhgsbh_u:3235": "tribhir guṇa-mayaiḥ guṇa-vikāraiḥ rāga-dveṣa-mohādi-prakārair bhāvaiḥ padārthair ebhir yathoktaiḥ sarvam idaṃ prāṇi-jātaṃ jagan mohitam avivekitām āpāditaṃ san nābhijānāni mām /",
  "GSP33bhgsbh_u:3236": "ebhyo yathoktebhyo guṇebhyaḥ paraṃ vyatiriktaṃ vilakṣaṇaṃ cāvyayaṃ vyaya-rahitaṃ janmādi-sarva-bhāva-vikāra-varjitam ity arthaḥ //BhGS_7.13// ==============================",
  "GSP33bhgsbh_u:3238": "kathaṃ punar daivīm etāṃ triguṇātmikāṃ vaiṣṇavīṃ māyām atikrāmatīty ucyate -",
  "GSP33bhgsbh_u:3239": "daivī hy eṣā guṇa-mayī mama māyā duratyayā /",
  "GSP33bhgsbh_u:3240": "mām eva ye prapadyante māyām etāṃ taranti te //BhG_7.14//",
  "GSP33bhgsbh_u:3241": "daivī devasya mameśvarasya viṣṇoḥ svabhāva-bhūtā hi yasmād eṣā yathoktā guṇa-mayī mama māyā duratyayā duḥkhenātyayo 'tikramaṇaṃ yasyāḥ sā duratyayā /",
  "GSP33bhgsbh_u:3242": "tatraivaṃ sati sarva-dharmān parityajya mām eva māyāvinaṃ svātma-bhūtaṃ sarvātmanā ye prapadyante te",
  "GSP33bhgsbh_u:3243": "māyām etāṃ sarva-bhūta-mohinīṃ taranty atikrāmanti /",
  "GSP33bhgsbh_u:3244": "te saṃsāra-bandhanān mucyanta ity arthaḥ //BhGS_7.14// ==============================",
  "GSP33bhgsbh_u:3246": "yadi tvāṃ prapannāḥ māyām etāṃ taranti,",
  "GSP33bhgsbh_u:3247": "kasmāt tvām eva sarve na prapadyante ? ity ucyate -",
  "GSP33bhgsbh_u:3248": "na māṃ duṣkṛtino mūḍhāḥ prapadyante narādhamāḥ /",
  "GSP33bhgsbh_u:3249": "māyayāpahṛta-jñānā āsuraṃ bhāvam āśritāḥ //BhG_7.15//",
  "GSP33bhgsbh_u:3250": "na māṃ parameśvaraṃ nārāyaṇaṃ duṣkṛtinaḥ pāpa-kāriṇaḥ mūḍhāḥ prapadyante narādhamā narāṇāṃ madhye 'dhamāḥ nikṛṣṭaḥ /",
  "GSP33bhgsbh_u:3251": "te ca māyayāpahṛta-jñānāḥ saṃmuṣita-jñānā āsuraṃ bhāvaṃ hiṃsānṛtādi-lakṣaṇam āśritāḥ //BhGS_7.15// ==============================",
  "GSP33bhgsbh_u:3253": "ye punar narottamāḥ puṇya-karmāṇaḥ -",
  "GSP33bhgsbh_u:3254": "catur-vidhā bhajante māṃ janāḥ sukṛtino 'rjuna /",
  "GSP33bhgsbh_u:3255": "ārto jijñāsur arthārthī jñānī ca bharatarṣabha //BhG_7.16//",
  "GSP33bhgsbh_u:3256": "catur-vidhāś catuḥ-prakārā bhajante sevante māṃ janāḥ sukṛtinaḥ puṇya-karmāṇo he 'rjuna /",
  "GSP33bhgsbh_u:3257": "ārta ārti-parigṛhītas taskara-vyāghra-rogādinābhibhūta āpannaḥ /",
  "GSP33bhgsbh_u:3258": "jijñāsur bhagavat-tattvaṃ jñātum icchati yaḥ /",
  "GSP33bhgsbh_u:3259": "arthārthī dhana-kāmaḥ /",
  "GSP33bhgsbh_u:3260": "jñānī viṣṇos tattva-vic ca he bharatarṣabha //BhGS_7.16// ==============================",
  "GSP33bhgsbh_u:3262": "teṣāṃ jñānī nitya-yukta eka-bhaktir viśiṣyate /",
  "GSP33bhgsbh_u:3263": "priyo hi jñānino 'tyartham ahaṃ sa ca mama priyaḥ //BhG_7.17//",
  "GSP33bhgsbh_u:3264": "teṣāṃ caturṇāṃ madhye jñānī tattva-vit tattva-vittvān nitya-yukto bhavati /",
  "GSP33bhgsbh_u:3265": "eka-bhaktiś ca,",
  "GSP33bhgsbh_u:3266": "anyasya bhajanīyasyādarśanāt /",
  "GSP33bhgsbh_u:3267": "ataḥ sa eka-bhaktir viśiṣyate viśeṣam ādhikyam āpadyate,",
  "GSP33bhgsbh_u:3268": "atiricyata ity arthaḥ /",
  "GSP33bhgsbh_u:3269": "priyo hi yasmād aham ātmā jñānino 'tas tasyāham atyarthaṃ priyaḥ /",
  "GSP33bhgsbh_u:3270": "prasiddhaṃ hi loke ātmā priyo bhavatīti /",
  "GSP33bhgsbh_u:3271": "tasmāj jñānina ātmatvād vāsudevaḥ priyo bhavatīty arthaḥ /",
  "GSP33bhgsbh_u:3272": "sa ca jñānī mama vāsudevasya ātmaiveti mamātyarthaṃ priyaḥ //BhGS_7.17// ==============================",
  "GSP33bhgsbh_u:3274": "na tarhy ārtādayas trayo vāsudevasya priyāḥ ?",
  "GSP33bhgsbh_u:3275": "na / kiṃ tarhi ? -",
  "GSP33bhgsbh_u:3276": "udārāḥ sarva evaite jñānī tv ātmaiva me matam /",
  "GSP33bhgsbh_u:3277": "āsthitaḥ sa hi yuktātmā mām evānuttamāṃ gatim //BhG_7.18//",
  "GSP33bhgsbh_u:3278": "udārā utkṛṣṭāḥ sarva evaite /",
  "GSP33bhgsbh_u:3279": "trayo 'pi mama priyā evety arthaḥ /",
  "GSP33bhgsbh_u:3280": "na hi kaścin mad-bhakto vāsudevasyāpriyo bhavati /",
  "GSP33bhgsbh_u:3281": "jñānī tv atyarthaṃ priyo bhavatīti viśeṣaḥ /",
  "GSP33bhgsbh_u:3282": "tat kasmāt ? ity ata āha - jñānī tv ātmaiva,",
  "GSP33bhgsbh_u:3283": "nānyo matta iti me mama mataṃ niścayaḥ /",
  "GSP33bhgsbh_u:3284_0": "āsthita āroḍhuṃ pravṛttaḥ sa jñānī hi yasmād aham eva bhagavān vāsudevo nānyo 'smīty",
  "GSP33bhgsbh_u:3284_1": "evaṃ yuktātmā samāhita-cittaḥ san mām eva paraṃ brahma gantavyam anuttamāṃ gatiṃ",
  "GSP33bhgsbh_u:3284_2": "gantuṃ pravṛtta ity arthaḥ //BhGS_7.18 // ==============================",
  "GSP33bhgsbh_u:3286": "jñānī punar api stūyate -",
  "GSP33bhgsbh_u:3287": "bahūnāṃ janmanām ante jñānavān māṃ prapadyate /",
  "GSP33bhgsbh_u:3288": "vāsudevaḥ sarvam iti sa mahātmā sudurlabhaḥ //BhG_7.19//",
  "GSP33bhgsbh_u:3289": "bahūnāṃ janmanāṃ jñānārtha-saṃskārāśrayāṇām ante samāptau jñānavān prāpta-paripāka-jñāno māṃ vāsudevaṃ pratyag-ātmānaṃ pratyakṣataḥ prapadyate /",
  "GSP33bhgsbh_u:3290": "katham ? vāsudevaḥ sarvam iti /",
  "GSP33bhgsbh_u:3291": "ya evaṃ sarvātmānaṃ māṃ nārāyaṇaṃ pratipadyate, sa mahātmā /",
  "GSP33bhgsbh_u:3292": "na tat-samo 'nyo 'sti, adhiko vā /",
  "GSP33bhgsbh_u:3293": "ataḥ sudurlabhaḥ,",
  "GSP33bhgsbh_u:3294": "manuṣyāṇāṃ sahasreṣv iti hy uktam //BhGS_7.19// ==============================",
  "GSP33bhgsbh_u:3296": "ātmaiva sarvṃ vāsudeva ity evam apratipattau kāraṇam ucyate -",
  "GSP33bhgsbh_u:3297": "kāmais tais tair hṛta-jñānāḥ prapadyante 'nya-devatāḥ /",
  "GSP33bhgsbh_u:3298": "taṃ taṃ niyamam āsthāya prakṛtyā niyatāḥ svayā //BhG_7.20//",
  "GSP33bhgsbh_u:3299": "kāmais tais taiḥ putra-paśu-svargādi-viṣayair hṛta-jñānāḥ apahṛta-viveka-vijñānāḥ prapadyante 'nya-devatāḥ prāpnuvanti vāsudevād ātmano 'nyā devatāḥ /",
  "GSP33bhgsbh_u:3300": "taṃ taṃ niyamaṃ devatārādhane prasiddho yo yo niyamas taṃ tam āsthāya āśritya prakṛtyā svabhāvena janmāntarārjita-saṃskāra-viśeṣeṇa niyatāḥ niyamitāḥ svayātmīyayā //BhGS_7.20// ==============================",
  "GSP33bhgsbh_u:3302": "teṣāṃ ca kāminām -",
  "GSP33bhgsbh_u:3303": "yo yo yāṃ yāṃ tanuṃ bhaktaḥ śraddhayārcitum icchati /",
  "GSP33bhgsbh_u:3304": "tasya tasyācalāṃ śraddhāṃ tām eva vidadhāmy aham //BhG_7.21//",
  "GSP33bhgsbh_u:3305": "yo yaḥ kāmī yāṃ yāṃ devatā-tanuṃ śraddhayā saṃyukto bhaktaś ca sann arcituṃ pūjayitum icchati,",
  "GSP33bhgsbh_u:3306": "tasya tasya kāmino 'calāṃ sthirāṃ śraddhāṃ tām eva vidadhāmi sthirīkaromi //BhGS_7.21// ==============================",
  "GSP33bhgsbh_u:3308": "yayaiva pūrvaṃ pravṛttaḥ svabhāvato yo yāṃ devatā-tanuṃ śraddhayārcitum icchati -",
  "GSP33bhgsbh_u:3309": "sa tayā śraddhayā yuktas tasyā rādhanam īhate /",
  "GSP33bhgsbh_u:3310": "labhate ca tataḥ kāmān mayaiva vihitān hi tān //BhG_7.22//",
  "GSP33bhgsbh_u:3311": "sa tayā mad-vihitayā śraddhayā yuktaḥ san tasyā devatā-tanvā rādhanam ārādhanam īhate ceṣṭate /",
  "GSP33bhgsbh_u:3312": "labhate ca tatas tasyā ārādhitāyā devatā-tanvāḥ kāmān īpsitān mayaiva parameśvareṇa sarvajñena karma-phala-vibhāga-jñatayā vihitān nirmitān tān,",
  "GSP33bhgsbh_u:3313": "hi yasmāt te bhagavatā vihitāḥ kāmās tasmāt tān avaśyaṃ labhate ity arthaḥ /",
  "GSP33bhgsbh_u:3314": "hitān iti pada-cchede hitatvaṃ kāmānām upacaritaṃ kalpyam /",
  "GSP33bhgsbh_u:3315": "na hi kāmā hitāḥ kasyacit //BhGS_7.22// ==============================",
  "GSP33bhgsbh_u:3317": "yasmād antavat sādhana-vyāpārāvivekinaḥ kāminaś ca te / ataḥ -",
  "GSP33bhgsbh_u:3318": "antavat tu phalaṃ teṣāṃ tad bhavaty alpa-medhasām /",
  "GSP33bhgsbh_u:3319": "devān deva-yajo yānti mad-bhaktā yānti mām api //BhG_7.23//",
  "GSP33bhgsbh_u:3320": "antavad vināśi tu phalaṃ teṣāṃ tad bhavaty alpa-medhasām alpa-prajñānām /",
  "GSP33bhgsbh_u:3321": "devān deva-yajo yānti devān yajantīti deva-yajaḥ,",
  "GSP33bhgsbh_u:3322": "te devān yānti /",
  "GSP33bhgsbh_u:3323": "mad-bhaktā yānti mām api /",
  "GSP33bhgsbh_u:3324": "evaṃ samāne 'py āyāse mām eva na prapadyante 'nanta-phalāya /",
  "GSP33bhgsbh_u:3325": "aho khalu kaṣṭaṃ vartata ity anukrośaṃ darśayati bhagavān //BhGS_7.23// ==============================",
  "GSP33bhgsbh_u:3327": "kiṃ-nimittaṃ mām eva na prapadyanta ity ucyate -",
  "GSP33bhgsbh_u:3328": "avyaktaṃ vyaktim āpannaṃ manyante mām abuddhayaḥ /",
  "GSP33bhgsbh_u:3329": "paraṃ bhāvam ajānanto mamāvyayam anuttamam //BhG_7.24//",
  "GSP33bhgsbh_u:3330_0": "avyaktam aprakāśaṃ vyaktim āpannaṃ prakāśaṃ gatam idānīṃ manyante māṃ nitya-prasiddham",
  "GSP33bhgsbh_u:3330_1": "īśvaram api santam abuddhayo 'vivekinaḥ paraṃ bhāvaṃ param ātma-svarūpam ajānanto",
  "GSP33bhgsbh_u:3330_2": "'vivekinaḥ mamāvyayaṃ vyaya-rahitam anuttamaṃ niratiśayaṃ madīyaṃ bhāvam ajānanto",
  "GSP33bhgsbh_u:3330_3": "manyanta ity arthaḥ //BhGS_7.24 // ==============================",
  "GSP33bhgsbh_u:3332": "tad-ajñānaṃ kiṃ-nimittam ity ucyate -",
  "GSP33bhgsbh_u:3333": "nāhaṃ prakāśaḥ sarvasya yoga-māyā-samāvṛtaḥ /",
  "GSP33bhgsbh_u:3334": "mūḍho 'yaṃ nābhijānāti loko mām ajam avyayam //BhG_7.25//",
  "GSP33bhgsbh_u:3335": "nāhaṃ prakāśaḥ sarvasya lokasya,",
  "GSP33bhgsbh_u:3336": "keṣāṃcid eva mad-bhaktānāṃ prakāśo 'ham ity abhiprāyaḥ /",
  "GSP33bhgsbh_u:3337": "yoga-māyā-samāvṛto yogo guṇānāṃ yuktir ghaṭanaṃ saiva māyā yoga-māyā /",
  "GSP33bhgsbh_u:3338": "tayā yogamāyayā samāvṛtaḥ,",
  "GSP33bhgsbh_u:3339": "saṃchanna ity arthaḥ /",
  "GSP33bhgsbh_u:3340": "ata eva mūḍho loko 'yaṃ nābhijānāti mām ajam avyayam //BhGS_7.25// ==============================",
  "GSP33bhgsbh_u:3342": "vedāhaṃ samatītāni vartamānāni cārjuna /",
  "GSP33bhgsbh_u:3343": "bhaviṣyāṇi ca bhūtāni māṃ tu veda na kaścana //BhG_7.26//",
  "GSP33bhgsbh_u:3344": "yayā yogamāyayā samāvṛtaṃ māṃ loko nābhijānāti,",
  "GSP33bhgsbh_u:3345": "nāsau yogamāyā madīyā satī mameśvarasya māyāvino jñānaṃ pratibadhnāti /",
  "GSP33bhgsbh_u:3346": "yathānyasyāpi māyāvino māyā jñānaṃ tadvat /",
  "GSP33bhgsbh_u:3347": "yataḥ evam, ataḥ -- ahaṃ tu veda jāne samatītāni samatikrāntāni bhūtāni,",
  "GSP33bhgsbh_u:3348": "vartamānāni cārjuna,",
  "GSP33bhgsbh_u:3349": "bhaviṣyāṇi ca bhūtāni vedāham /",
  "GSP33bhgsbh_u:3350": "māṃ tu veda na kaścana mad-bhaktaṃ mac-charaṇam ekaṃ muktvā /",
  "GSP33bhgsbh_u:3351": "mat-tattva-vedanābhāvād eva na māṃ bhajate //BhGS_7.26// ==============================",
  "GSP33bhgsbh_u:3353": "kena punar mat-tattva-vedana-pratibandhena pratibaddhāni santi jāyamānāni sarva-bhūtāni māṃ na vidanti ?",
  "GSP33bhgsbh_u:3354": "ity apekṣāyām idam āha -",
  "GSP33bhgsbh_u:3355": "icchā-dveṣa-samutthena dvandva-mohena bhārata /",
  "GSP33bhgsbh_u:3356": "sarva-bhūtāni saṃmohaṃ sarge yānti parantapa //BhG_7.27//",
  "GSP33bhgsbh_u:3357": "icchā-dveṣa-samutthena icchā ca dveṣaś cecchā-dveṣau /",
  "GSP33bhgsbh_u:3358": "tābhyāṃ samuttiṣṭhatītīcchā-dveṣa-samutthas tenecchā-dveṣa-samutthena /",
  "GSP33bhgsbh_u:3359": "keneti viśeṣāpekṣāyām idam āha - dvandva-mohena dvandva-nimitto moho dvandva-mohas tena /",
  "GSP33bhgsbh_u:3360": "tāv eva icchā-dveṣau śītoṣṇavat paraspara-viruddhau sukha-duḥkha-tad-dhetu-viṣayau yathā-kālaṃ sarva-bhūtaiḥ saṃbadhyamānau dvandva-śabdenābhidhīyete /",
  "GSP33bhgsbh_u:3361": "tatra yadecchā-dveṣau sukha-duḥkha-tad-dhetu-saṃprāptyā labdhātmakau bhavataḥ,",
  "GSP33bhgsbh_u:3362": "tadā tau sarva-bhūtānāṃ prajñāyāḥ sva-vaśāpādana-dvāreṇa paramārthātma-tattva-viṣaya-jñānotpatti-pratibandha-kāraṇaṃ mohaṃ janayataḥ /",
  "GSP33bhgsbh_u:3363": "na hīcchā-dveṣa-doṣa-vaśīkṛta-cittasya yathā-bhūtārtha-viṣaya-jñānam utpadyate bahir api /",
  "GSP33bhgsbh_u:3364": "kim u vaktavyaṃ tābhyām āviṣṭa-buddheḥ saṃmūḍhasya pratyag-ātmani",
  "GSP33bhgsbh_u:3365": "bahu-pratibandhe jñānaṃ notpadyateti /",
  "GSP33bhgsbh_u:3366": "atas tena icchā-dveṣa-samutthena dvandva-mohena,",
  "GSP33bhgsbh_u:3367": "bhārata bharatānvayaja,",
  "GSP33bhgsbh_u:3368": "sarva-bhūtāni saṃmohitāni santi saṃmohaṃ saṃmūḍhatāṃ sarge janmani,",
  "GSP33bhgsbh_u:3369": "utpatti-kāle ity etat,",
  "GSP33bhgsbh_u:3370": "yānti gacchanti he paraṃtapa /",
  "GSP33bhgsbh_u:3371": "moha-vaśāny eva sarva-bhūtāni jāyamānāni jāyanta ity abhiprāyaḥ /",
  "GSP33bhgsbh_u:3372": "yata evam atas tena dvandva-mohena pratibaddha-prajñānāni sarva-bhūtāni saṃmohitāni mām ātma-bhūtaṃ na jānanti /",
  "GSP33bhgsbh_u:3373": "ata eva ātma-bhāvena māṃ na bhajante //BhGS_7.27// ==============================",
  "GSP33bhgsbh_u:3375": "ke punar anena dvandva-mohena nirmuktāḥ santas tvāṃ viditvā yathā-śāstram ātma-bhāve bhajanta ity apekṣitam arthaṃ darśayitum ucyate -",
  "GSP33bhgsbh_u:3376": "yeṣāṃ tv anta-gataṃ pāpaṃ janānāṃ puṇya-karmaṇām /",
  "GSP33bhgsbh_u:3377": "te dvandva-moha-nirmuktā bhajante māṃ dṛḍha-vratāḥ //BhG_7.28//",
  "GSP33bhgsbh_u:3378": "yeṣāṃ tu punar anta-gataṃ samāpta-prāyaṃ kṣīṇaṃ pāpaṃ janānāṃ puṇya-karmaṇāṃ puṇyaṃ karma yeṣāṃ sattva-śuddhi-kāraṇaṃ vidyate te puṇya-karmāṇas teṣāṃ puṇya-karmaṇām,",
  "GSP33bhgsbh_u:3379": "te dvandva-moha-nirmuktā yathoktena dvandva-mohena nirmuktā bhajante māṃ paramātmanāṃ dṛḍha-vratāḥ /",
  "GSP33bhgsbh_u:3380": "evam eva paramārtha-tattvaṃ nānyathety evaṃ sarva-parityāga-vratena niścita-vijñānā dṛḍha-vratā ucyante //BhGS_7.28// ==============================",
  "GSP33bhgsbh_u:3382": "te kim-arthaṃ bhajante ? ity ucyate -",
  "GSP33bhgsbh_u:3383": "jarā-maraṇa-mokṣāya mām āśritya yatanti ye /",
  "GSP33bhgsbh_u:3384": "te brahma tad viduḥ kṛtsnam adhyātmaṃ karma cākhilam //BhG_7.29//",
  "GSP33bhgsbh_u:3385": "jarā-maraṇa-mokṣāya jarā-maraṇayor mokṣārthaṃ māṃ parameśvaram āśritya mat-samāhita-cittāḥ santo yatanti prayatante ye,",
  "GSP33bhgsbh_u:3386": "te yad brahma paraṃ tad viduḥ kṛtsnaṃ samastam adhyātmaṃ pratyag-ātma-viṣayaṃ vastu tad viduḥ /",
  "GSP33bhgsbh_u:3387": "karma cākhilaṃ samastaṃ viduḥ //BhGS_7.29// ==============================",
  "GSP33bhgsbh_u:3389": "sādhibhūtādhidaivaṃ māṃ sādhiyajñaṃ ca ye viduḥ /",
  "GSP33bhgsbh_u:3390": "prayāṇa-kāle 'pi ca māṃ te vidur yukta-cetasaḥ //BhG_7.30//",
  "GSP33bhgsbh_u:3391": "sādhibhūtādhidaivam adhibhūtaṃ cādhidaivaṃ cādhibhūtādhidaivam,",
  "GSP33bhgsbh_u:3392": "sahādhibhūtādhidaivena vartata iti sādhibhūtādhidaivaṃ ca māṃ ye viduḥ /",
  "GSP33bhgsbh_u:3393": "sādhiyajñaṃ ca sahādhiyajñena sādhiyajñaṃ ye viduḥ,",
  "GSP33bhgsbh_u:3394": "prayāṇa-kāle maraṇa-kāle 'pi ca māṃ te viduḥ /",
  "GSP33bhgsbh_u:3395": "yukta-cetasaḥ samāhita-cittā iti //BhGS_7.30//",
  "GSP33bhgsbh_u:3396": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:3397": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:3398": "saptamo 'dhyāyaḥ //",
  "GSP33bhgsbh_u:3400": "BhG 8",
  "GSP33bhgsbh_u:3401": "atha brahmākṣara-nirdeśo nāma",
  "GSP33bhgsbh_u:3402": "aṣṭamo 'dhyāyaḥ",
  "GSP33bhgsbh_u:3403": "(śrīmac-chaṅkarācārya-bhagavat-pāda-viracita-bhāṣyaḥ) ==============================",
  "GSP33bhgsbh_u:3405": "te brahma tad viduḥ kṛtsnam ity ādinā bhagavatārjunasya praśna-bījāni upadiṣṭani /",
  "GSP33bhgsbh_u:3406": "atas tat-praśnārtham arjuna uvāca -",
  "GSP33bhgsbh_u:3407": "kiṃ tad brahma kim adhyātmaṃ kiṃ karma puruṣottama /",
  "GSP33bhgsbh_u:3408": "adhibhūtaṃ ca kiṃ proktam adhidaivaṃ kim ucyate //BhG_8.1//",
  "GSP33bhgsbh_u:3409": "adhiyajñaḥ kathaṃ ko 'tra dehe 'smin madhusūdana /",
  "GSP33bhgsbh_u:3410": "prayāṇa-kāle ca kathaṃ jñeyo 'si niyatātmabhiḥ //BhG_8.2// ==============================",
  "GSP33bhgsbh_u:3412": "eṣāṃ praśnānāṃ yathā-kramaṃ nirṇayāya śrī-bhagavān uvāca -",
  "GSP33bhgsbh_u:3413": "akṣaraṃ brahma paramaṃ svabhāvo 'dhyātmam ucyate /",
  "GSP33bhgsbh_u:3414": "bhūtabhāvodbhava-karo visargaḥ karma-saṃjñitaḥ //BhG_8.3//",
  "GSP33bhgsbh_u:3415": "akṣaraṃ na kṣaratīty akṣaraṃ para ātmā,",
  "GSP33bhgsbh_u:3416": "etasya vākṣarasya praśāsane gārgi [BAU 3.8.9] iti śruteḥ /",
  "GSP33bhgsbh_u:3417": "oṃkārasya ca om ity ekākṣaraṃ brahma [Gītā 8.13] iti pareṇa viśeṣaṇād agrahaṇam /",
  "GSP33bhgsbh_u:3418": "paramam iti ca niratiśaye brahmaṇy akṣare upapannataram viśeṣaṇam /",
  "GSP33bhgsbh_u:3419": "tasyaiva parasya brahmaṇaḥ pratidehaṃ pratyag-ātma-bhāvaḥ svabhāvaḥ /",
  "GSP33bhgsbh_u:3420": "svo bhāvaḥ svabhāvo 'dhyātmam ucyate /",
  "GSP33bhgsbh_u:3421": "ātmānaṃ deham adhikṛtya pratyag-ātmatayā pravṛttaṃ paramārtha-brahmāvasānaṃ vastu svabhāvo 'dhyātmam ucyate 'dhyātma-śabdenābhidhīyate /",
  "GSP33bhgsbh_u:3422": "bhūta-bhāvodbhava-karo bhūtānāṃ bhāvo bhūta-bhāvas tasya udbhavo bhūta-bhāvodbhavas taṃ karotīti bhūta-bhāvodbhava-karaḥ,",
  "GSP33bhgsbh_u:3423": "bhūta-vastūtpatti-kara ity arthaḥ /",
  "GSP33bhgsbh_u:3424": "visargo visarjanaṃ devatoddeśena caru-puroḍāśāder dravyasya parityāgaḥ /",
  "GSP33bhgsbh_u:3425": "sa eṣa visarga-lakṣaṇo yajñaḥ",
  "GSP33bhgsbh_u:3426": "karma-saṃjñitaḥ karma-śabdita ity etat /",
  "GSP33bhgsbh_u:3427": "etasmāt hi bīja-bhūtād vṛṣṭyaḍādi-krameṇa sthāvara-jaṅgamāni bhūtāny udbhavanti //BhGS_8.3// ==============================",
  "GSP33bhgsbh_u:3429": "adhibhūtaṃ kṣaro bhāvaḥ puruṣaś cādhidaivatam /",
  "GSP33bhgsbh_u:3430": "adhiyajño 'ham evātra dehe deha-bhṛtāṃ vara //BhG_8.4//",
  "GSP33bhgsbh_u:3431": "adhibhūtaṃ prāṇi-jātam adhikṛtya bhavatīti /",
  "GSP33bhgsbh_u:3432": "ko 'sau ? kṣaraḥ kṣaratīti kṣaro vināśī,",
  "GSP33bhgsbh_u:3433": "bhāvo yat kiṃcit janimat vastv ity arthaḥ /",
  "GSP33bhgsbh_u:3434": "puruṣaḥ pūrṇam anena sarvam iti,",
  "GSP33bhgsbh_u:3435": "puri śayanāt vā,",
  "GSP33bhgsbh_u:3436": "puruṣaḥ ādityāntargato hiraṇyagarbhaḥ,",
  "GSP33bhgsbh_u:3437": "sarva-prāṇi-karaṇānām anugrāhakaḥ,",
  "GSP33bhgsbh_u:3438": "so 'dhidaivatam /",
  "GSP33bhgsbh_u:3439": "adhiyajñaḥ sarva-yajñābhimāninī viṣṇv-ākhyā devatā,",
  "GSP33bhgsbh_u:3440": "yajño vai viṣṇuḥ [TaittS 1.7.4] iti śruteḥ /",
  "GSP33bhgsbh_u:3441": "sa hi viṣṇur aham eva /",
  "GSP33bhgsbh_u:3442": "atrāsmin dehe yo yajñas tasyāham adhiyajñaḥ /",
  "GSP33bhgsbh_u:3443": "yajño hi deha-nirvartyatvena deha-samavāyīti dehādhikaraṇo bhavati,",
  "GSP33bhgsbh_u:3444": "deha-bhṛtāṃ vara / //BhGS_8.4// ==============================",
  "GSP33bhgsbh_u:3446": "anta-kāle ca mām eva smaran muktvā kalevaram /",
  "GSP33bhgsbh_u:3447": "yaḥ prayāti sa mad-bhāvaṃ yāti nāsty atra saṃśayaḥ //BhG_8.5//",
  "GSP33bhgsbh_u:3448": "anta-kāle maraṇa-kāle ca mām eva parameśvaraṃ viṣṇuṃ smaran muktvā parityajya kalevaraṃ śarīraṃ yaḥ prayāti gacchati /",
  "GSP33bhgsbh_u:3449": "sa mad-bhāvaṃ vaiṣṇavaṃ tattvaṃ yāti /",
  "GSP33bhgsbh_u:3450": "nāsti na vidyate 'trāsminn arthe saṃśayaḥ - yāti vā na veti // ==============================",
  "GSP33bhgsbh_u:3452": "na mad-viṣaya evāyaṃ niyamaḥ / kiṃ tarhi ? -",
  "GSP33bhgsbh_u:3453": "yaṃ yaṃ vāpi smaran bhāvaṃ tyajaty ante kalevaram /",
  "GSP33bhgsbh_u:3454": "taṃ tam evaiti kaunteya sadā tad-bhāva-bhāvitaḥ //BhG_8.6//",
  "GSP33bhgsbh_u:3455": "yaṃ yaṃ vāpi yaṃ yaṃ bhāvaṃ devatā-viśeṣaṃ smaran cintayan tyajati parityajaty ante 'nta-kāle prāṇa-viyoga-kāle kalevaraṃ śarīraṃ taṃ tam eva smṛtaṃ bhāvam eva eti nānyaṃ kaunteya,",
  "GSP33bhgsbh_u:3456": "sadā sarvadā tad-bhāva-bhāvitas tasmin bhāvas tad-bhāvaḥ sa bhāvitaḥ smaryamāṇatayābhyasto yena sa tad-bhāva-bhāvitaḥ san //BhGS_8.6// ==============================",
  "GSP33bhgsbh_u:3458": "yasmād evam antyā bhāvanā dehāntara-prāptau kāraṇam -",
  "GSP33bhgsbh_u:3459": "tasmāt sarveṣu kāleṣu mām anusmara yudhya ca /",
  "GSP33bhgsbh_u:3460": "mayy arpita-mano-buddhir mām evaiṣyasy asaṃśayaḥ //BhG_8.7//",
  "GSP33bhgsbh_u:3461": "tasmāt sarveṣu kāleṣu mām anusmara yathā-śāstram /",
  "GSP33bhgsbh_u:3462": "yudhyaś ca yuddhaṃ sva-dharmaṃ kuru /",
  "GSP33bhgsbh_u:3463": "mayi vāsudeve 'rpite mano-buddhī yasya tava sa tvaṃ mayy arpita-mano-buddhiḥ san mām eva yathā-smṛtam eṣyasy āgamiṣyasi /",
  "GSP33bhgsbh_u:3464": "asaṃśayo na saṃśayo 'tra vidyate //BhGS_8.7// ==============================",
  "GSP33bhgsbh_u:3466": "kiṃ ca -",
  "GSP33bhgsbh_u:3467": "abhyāsa-yoga-yuktena cetasā nānya-gāminā /",
  "GSP33bhgsbh_u:3468": "paramaṃ puruṣaṃ divyaṃ yāti pārthānucintayan //BhG_8.8//",
  "GSP33bhgsbh_u:3469_0": "abhyāsa-yoga-yuktena mayi citta-samarpaṇa-viṣaya-bhūta ekasmiṃs tulya-pratyayāvṛtti-lakṣaṇo",
  "GSP33bhgsbh_u:3469_1": "vilakṣaṇa-pratyayānantarito 'bhyāsaḥ sa cābhyāso yogas tena yuktaṃ tatraiva vyāpṛtaṃ",
  "GSP33bhgsbh_u:3469_2": "yoginaś cetas tena /",
  "GSP33bhgsbh_u:3470": "cetasā nānya-gāminā nānyatra viṣayāntare gantuṃ śīlam asyeti nānya-gāmi tena nānya-gāminā,",
  "GSP33bhgsbh_u:3471": "paramaṃ niratiśayaṃ puruṣaṃ divyaṃ divi sūrya-maṇḍāle bhavaṃ yāti gacchati he pārthānucintayan śāstrācāryopadeśam anudhyāyan ity etat //BhGS_8.8// ==============================",
  "GSP33bhgsbh_u:3473": "kiṃ-viśiṣṭaṃ ca puraṣaṃ yāti ? ity ucyate -",
  "GSP33bhgsbh_u:3474": "kaviṃ purāṇam anuśāsitāram",
  "GSP33bhgsbh_u:3475": "aṇor aṇīyāṃsam anusmared yaḥ /",
  "GSP33bhgsbh_u:3476": "sarvasya dhātāram acintya-rūpam",
  "GSP33bhgsbh_u:3477": "āditya-varṇaṃ tamasaḥ parastāt //BhG_8.9//",
  "GSP33bhgsbh_u:3478": "kaviṃ krānta-darśinaṃ sarva-jñaṃ purāṇaṃ cirantanam anuśāsitāraṃ sarvasya jagataḥ praśāsitāram aṇoḥ sūkṣmād apy aṇīyāṃsaṃ sūkṣmataram anusmared anucintayed yaḥ kaścit,",
  "GSP33bhgsbh_u:3479": "sarvasya karma-phala-jātasya dhātāraṃ vidhātāraṃ vicitratayā prāṇibhyo vibhaktāram,",
  "GSP33bhgsbh_u:3480": "acintya-rūpaṃ nāsya rūpaṃ niyataṃ vidyamānam api kenacit cintayituṃ śakyata ity acintya-rūpas tam,",
  "GSP33bhgsbh_u:3481": "āditya-varṇam ādityasyeva nitya-caitanya-prakāśo varṇo yasya tam āditya-varṇam,",
  "GSP33bhgsbh_u:3482": "tamasaḥ parastāt,",
  "GSP33bhgsbh_u:3483": "ajñāna-lakṣaṇān mohāndhakārāt paraṃ tam anucintayad yātīti pūrveṇa saṃbandhaḥ //BhGS_8.9// ==============================",
  "GSP33bhgsbh_u:3485": "kiṃ ca -",
  "GSP33bhgsbh_u:3486": "prayāṇa-kāle manasācalena",
  "GSP33bhgsbh_u:3487": "bhaktyā yukto yoga-balena caiva /",
  "GSP33bhgsbh_u:3488": "bhruvor madhye prāṇam āveśya samyak",
  "GSP33bhgsbh_u:3489": "sa taṃ paraṃ puruṣam upaiti divyam //BhG_8.10//",
  "GSP33bhgsbh_u:3490_0": "prayāṇa-kāle maraṇa-kāle manasācalena calana-varjitena bhaktyā yukto bhajanaṃ bhaktis",
  "GSP33bhgsbh_u:3490_1": "tayā yukto yoga-balena caiva yogasya balaṃ yoga-balaṃ samādhija-saṃskāra-pracaya-janita-citta-sthairya-lakṣaṇaṃ",
  "GSP33bhgsbh_u:3490_2": "yoga-balaṃ tena ca yukta ity arthaḥ /",
  "GSP33bhgsbh_u:3491": "pūrvaṃ hṛdaya-puṇḍārīke vaśīkṛtya cittaṃ tata ūrdhva-gāminyā nāḍyā bhūmi-jaya-krameṇa bhruvor madhye prāṇam āveśya sthāpayitvā samyag-āpramattaḥ san,",
  "GSP33bhgsbh_u:3492": "sa evaṃ buddhimān yogī kaviṃ purāṇam ity ādi-lakṣaṇaṃ taṃ paraṃ parataraṃ puruṣam upaiti pratipadyate divyaṃ dyotanātmakam //BhGS_8.10// ==============================",
  "GSP33bhgsbh_u:3494_0": "[yoga-mārgānugamanenaiva brahma-vidyām antareṇāpi brahma prāpyata ity evaṃ prāptam",
  "GSP33bhgsbh_u:3494_1": "idam ucyate ] punar api vakṣyamāṇenopāyena pratipitsitasya brahmaṇo veda-vidvad-anādi-viśeṣaṇa-viśeṣyasyābhidhānaṃ karoti bhagavān -",
  "GSP33bhgsbh_u:3495": "yad akṣaraṃ veda-vido vadanti",
  "GSP33bhgsbh_u:3496": "viśanti yad yatayo vīta-rāgāḥ /",
  "GSP33bhgsbh_u:3497": "yad icchanto brahmacaryaṃ caranti",
  "GSP33bhgsbh_u:3498": "tat te padaṃ saṃgraheṇa pravakṣye //BhG_8.11//",
  "GSP33bhgsbh_u:3499": "yad akṣaraṃ na kṣaratīty akṣaram avināśi vedavido vedārthajñāḥ vadanti /",
  "GSP33bhgsbh_u:3500": "tad vā etad akṣaraṃ gārgi brāhmaṇā abhivadanti [BAU 3.8.8] iti śruteḥ /",
  "GSP33bhgsbh_u:3501": "sarva-viśeṣa-nivartakatvenābhivadanty asthūlam aṇv ity ādi /",
  "GSP33bhgsbh_u:3502": "kiṃ ca - viśanti praviśanti samyag-darśana-prāptau satyāṃ yad yatayo yatana-śīlāḥ saṃnyāsino vīta-rāgāḥ vīto vigataḥ rāgo yebhyas te vīta-rāgāḥ /",
  "GSP33bhgsbh_u:3503": "yac cākṣaram icchanto jñātum iti vākya-śeṣaḥ brahmacaryaṃ gurau caranti ācaranti,",
  "GSP33bhgsbh_u:3504": "tat te padaṃ tad akṣarākhyaṃ padaṃ padanīyaṃ te tava saṃgraheṇa,",
  "GSP33bhgsbh_u:3505": "saṃgrahaḥ saṃkṣepas tena,",
  "GSP33bhgsbh_u:3506": "saṃkṣepeṇa pravakṣye kathayiṣyāmi //BhGS_8.11// ==============================",
  "GSP33bhgsbh_u:3508": "sa yo ha vai tad bhagavan manuṣyeṣu prāyaṇāntam oṃkāram abhidhyāyīta /",
  "GSP33bhgsbh_u:3509": "katamaṃ vāva sa tena lokaṃ jayatīti /",
  "GSP33bhgsbh_u:3510": "tasmai sa hovāca - etad vai satya-kāma paraṃ cāparaṃ ca brahma yad oṃkāraḥ [PraśnaU 5.1-2] ity upakramya,",
  "GSP33bhgsbh_u:3511": "yaḥ punar etaṃ trimātreṇa om ity etenaivākṣareṇa paraṃ puruṣam abhidhyāyīta sa sāmabhir unnīyate brahma-lokam [PraśnaU 5.5] ity ādinā vacanena,",
  "GSP33bhgsbh_u:3512": "anyatra dharmād anyatrādharmād [KaṭhU 1.2.14] iti copakramya",
  "GSP33bhgsbh_u:3513": "sarve vedā yat padam āmananti",
  "GSP33bhgsbh_u:3514": "tapāṃsi sarvāṇi ca yad vadanti /",
  "GSP33bhgsbh_u:3515": "yad icchanto brahmacaryaṃ caranti",
  "GSP33bhgsbh_u:3516": "tat te padaṃ saṃgraheṇa bravīmy om ity etad [KaṭhU 1.2.15]",
  "GSP33bhgsbh_u:3517": "ity ādibhiś ca vacanaiḥ parasya brahmaṇo vācaka-rūpeṇa,",
  "GSP33bhgsbh_u:3518": "pratimāvat pratīka-rūpeṇa vā,",
  "GSP33bhgsbh_u:3519": "para-brahma-pratipatti-sādhanatvena manda-madhyama-buddhīnāṃ vivakṣitasya oṃkārasyopāsanaṃ kālāntare mukti-phalam uktaṃ yat,",
  "GSP33bhgsbh_u:3520_0": "tad evehāpi kaviṃ purāṇam anuśāsitāram [Gītā 8.9] yad akṣaraṃ veda-vido vadanti [Gītā",
  "GSP33bhgsbh_u:3520_1": "8.11] iti copanyastasya parasya brahmaṇaḥ pūrvokta-rūpeṇa pratipatty-upāya-bhūtasya",
  "GSP33bhgsbh_u:3520_2": "oṃkārasya kālāntara-mukti-phalam upāsanaṃ yogadhāraṇā-sahitaṃ vaktavyam /",
  "GSP33bhgsbh_u:3521": "prasaktānuprasaktaṃ ca yat kiṃcid ity evam artha uttare grantha ārabhyate -",
  "GSP33bhgsbh_u:3522": "sarva-dvārāṇi saṃyamya mano hṛdi nirudhya ca /",
  "GSP33bhgsbh_u:3523": "mūrdhny ādhāyātmanaḥ prāṇam āsthito yoga-dhāraṇām //BhG_8.12//",
  "GSP33bhgsbh_u:3524": "sarva-dvārāṇi sarvāṇi ca tāni dvārāṇi ca sarva-dvārāṇy upalabdhau,",
  "GSP33bhgsbh_u:3525": "tāni sarvāṇi saṃyasya saṃyamanaṃ kṛtvā mano hṛdi hṛdaya-puṇḍārīke nirūdhya nirodhaṃ kṛtvā niṣpracāram āpādya,",
  "GSP33bhgsbh_u:3526": "tatra vaśīkṛtena manasā hṛdayād ūrdhva-gāminyā nāḍyordhvam ārūhya mūrdhny ādhāya ātmanaḥ prāṇam āsthitaḥ pṛvṛtto yoga-dhāraṇāṃ dhārayitum //BhGS_8.12// ==============================",
  "GSP33bhgsbh_u:3528": "tatraiva ca dhārayan -",
  "GSP33bhgsbh_u:3529": "om ity ekākṣaraṃ brahma vyāharan mām anusmaran /",
  "GSP33bhgsbh_u:3530": "yaḥ prayāti tyajan dehaṃ sa yāti paramāṃ gatim //BhG_8.13//",
  "GSP33bhgsbh_u:3531": "om iti ekākṣaraṃ brahma brahmaṇo 'bhidhāna-bhūtam oṃkāraṃ vyāharan ucārayan,",
  "GSP33bhgsbh_u:3532": "tad-artha-bhūtaṃ mām īśvaram anusmaran anucintayan yaḥ prayāti mriyate,",
  "GSP33bhgsbh_u:3533": "sa tyajan parityajan dehaṃ śarīram - tyajan deham iti prayāṇa-viśeṣaṇārtham deha-tyāgena prayāṇam ātmanaḥ,",
  "GSP33bhgsbh_u:3534": "na svarūpa-nāśenety arthaḥ - sa evaṃ yāti gacchati paramāṃ prakṛṣṭāṃ gatim //BhGS_8.13// ==============================",
  "GSP33bhgsbh_u:3536": "kiṃ ca -",
  "GSP33bhgsbh_u:3537": "ananya-cetāḥ satataṃ yo māṃ smarati nityaśaḥ /",
  "GSP33bhgsbh_u:3538": "tasyāhaṃ sulabhaḥ pārtha nitya-yuktasya yoginaḥ //BhG_8.14//",
  "GSP33bhgsbh_u:3539": "ananya-cetā nānya-viṣaye ceto yasya so 'yam ananya-cetāḥ /",
  "GSP33bhgsbh_u:3540": "yogī satataṃ sarvadā yo māṃ parameśvaraṃ smarati /",
  "GSP33bhgsbh_u:3541": "nityaśaḥ satatam iti nairantaryam ucyate,",
  "GSP33bhgsbh_u:3542": "nityaśaḥ iti dīrgha-kālatvam ucyate /",
  "GSP33bhgsbh_u:3543": "na ṣaṇ-māsaṃ saṃvatsaraṃ vā /",
  "GSP33bhgsbh_u:3544": "kiṃ tarhi ? yāvaj-jīvaṃ nairantaryeṇa yo māṃ smaratīty arthaḥ /",
  "GSP33bhgsbh_u:3545": "tasya yogino 'haṃ sulabhaḥ sukhena labhyo he pārtha,",
  "GSP33bhgsbh_u:3546": "nitya-yuktasya sadā samāhita-cittasya yoginaḥ /",
  "GSP33bhgsbh_u:3547": "yata evam, ato 'nanya-cetāḥ san mayi sadā samāhito bhavet //BhGS_8.14// ==============================",
  "GSP33bhgsbh_u:3549": "tava saulabhyena kiṃ syāt ? ity ucyate /",
  "GSP33bhgsbh_u:3550": "sṛṇu tan mama saulabhyena yad bhavati -",
  "GSP33bhgsbh_u:3551": "mām upetya punar-janma duḥkhālayam aśāśvatam /",
  "GSP33bhgsbh_u:3552": "nāpnuvanti mahātmānaḥ saṃsiddhiṃ paramāṃ gatāḥ //BhG_8.15//",
  "GSP33bhgsbh_u:3553": "mām upetya mām īśvaram upetya mad-bhāvam āpadya punar janma punar utpattiṃ nāpnuvanti na prāpnuvanti /",
  "GSP33bhgsbh_u:3554": "kiṃ-viśiṣṭaṃ punar-janma na prāpnuvanti ?",
  "GSP33bhgsbh_u:3555": "iti, tad-viśeṣaṇam āha - duḥkhālayaṃ duḥkhānām ādhyātmikādīnām ālayaṃ āśrayam /",
  "GSP33bhgsbh_u:3556": "ālīyante yasmin duḥkhānīti duḥkhālayaṃ janma /",
  "GSP33bhgsbh_u:3557": "na kevalaṃ duḥkhālayam,",
  "GSP33bhgsbh_u:3558": "aśāśvatam anavasthita-svarūpaṃ ca /",
  "GSP33bhgsbh_u:3559": "nāpnuvanti īdṛśaṃ punar-janma mahātmāno yatayaḥ saṃsiddhiṃ mokṣākhyāṃ paramāṃ prakṛṣṭāṃ gatāḥ prāptāḥ /",
  "GSP33bhgsbh_u:3560": "ye punar māṃ na prāpnuvanti te punar āvartante //BhGS_8.15// ==============================",
  "GSP33bhgsbh_u:3562": "kiṃ punas tvatto 'nyat prāptāḥ punar āvartante ? ity ucyate -",
  "GSP33bhgsbh_u:3563": "ā brahma-bhuvanāl lokāḥ punar-āvartino 'rjuna /",
  "GSP33bhgsbh_u:3564": "mām upetya tu kaunteya punar-janma na vidyate //BhG_8.16//",
  "GSP33bhgsbh_u:3565": "ā brahma-bhuvanāt bhavanty asmin bhūtānīti bhuvanam /",
  "GSP33bhgsbh_u:3566": "brahmaṇo bhuvanaṃ brahma-bhuvanam,",
  "GSP33bhgsbh_u:3567": "brahma-loka ity arthaḥ /",
  "GSP33bhgsbh_u:3568": "ā brahma-bhuvanāt saha brahma-bhuvanena lokāḥ sarve punar-āvartinaḥ punar-āvartana-svabhāvāḥ /",
  "GSP33bhgsbh_u:3569": "he 'rjuna /",
  "GSP33bhgsbh_u:3570": "mām ekam upetya tu kaunteya punar-janma punar-utpattiḥ na vidyate //BhGS_8.16// ==============================",
  "GSP33bhgsbh_u:3572": "brahma-loka-sahitā lokāḥ kasmāt punar-āvartinaḥ ?",
  "GSP33bhgsbh_u:3573": "kāla-paricchinnatvāt / katham ? -",
  "GSP33bhgsbh_u:3574": "sahasra-yuga-paryantam ahar yad brahmaṇo viduḥ /",
  "GSP33bhgsbh_u:3575": "rātriṃ yuga-sahasrāntāṃ te 'ho-rātra-vido janāḥ //BhG_8.17//",
  "GSP33bhgsbh_u:3576": "sahasra-yuga-paryantaṃ sahasrāṇi yugāni paryantaḥ paryavasānaṃ yasyāhnas tat ahaḥ sahasra-yuga-paryantam /",
  "GSP33bhgsbh_u:3577": "brahmaṇaḥ prajāpater virājo viduḥ /",
  "GSP33bhgsbh_u:3578": "rātrim api yuga-sahasrāntām ahaḥ-parimāṇām eva /",
  "GSP33bhgsbh_u:3579": "ke vidur ity āha - te 'ho-rātra-vidaḥ kāla-saṃkhyā-vido janā ity arthaḥ /",
  "GSP33bhgsbh_u:3580": "yata evaṃ kāla-paricchinnās te,",
  "GSP33bhgsbh_u:3581": "ataḥ punar-āvartino lokāḥ //BhGS_8.17// ==============================",
  "GSP33bhgsbh_u:3583": "prajāpater ahani yad bhavati rātrau ca, tad ucyate -",
  "GSP33bhgsbh_u:3584": "avyaktād vyaktayaḥ sarvāḥ prabhavanty ahar-āgame /",
  "GSP33bhgsbh_u:3585": "rātry-āgame pralīyante tatraivāvyakta-saṃjñake //BhG_8.18//",
  "GSP33bhgsbh_u:3586": "avyaktād avyaktaṃ prajāpateḥ svāpāvasthā /",
  "GSP33bhgsbh_u:3587": "tasmād avyaktād vyaktayo vyajyanta iti vyaktayaḥ sthāvara-jaṅgama-lakṣaṇāḥ sarvāḥ prajāḥ prabhavanty abhivyajyante,",
  "GSP33bhgsbh_u:3588": "ahna āgamo 'har-āgamas tasmin ahar-āgame kāle brahmaṇaḥ prabodha-kāle /",
  "GSP33bhgsbh_u:3589": "tathā rātry-āgame brahmaṇaḥ svāpa-kāle pralīyante sarvā vyaktayas tatraiva pūrvokte 'vyakta-saṃjñake //BhGS_8.18// ==============================",
  "GSP33bhgsbh_u:3591_0": "akṛtābhyāgama-kṛta-vipraṇāśa-doṣa-parihārārthaṃ bandha-mokṣa-śāstra-pravṛtti-sāphalya-pradarśanārtham",
  "GSP33bhgsbh_u:3591_1": "avidyādi-kleśa-mūla-karmāśaya-vaśāc cāvaśo bhūta-grāmo bhūtvā bhūtvā pralīyata ity",
  "GSP33bhgsbh_u:3591_2": "ataḥ saṃsāre vairāgya-pradarśanārthaṃ cedam āha -",
  "GSP33bhgsbh_u:3592": "bhūta-grāmaḥ sa evāyaṃ bhūtvā bhūtvā pralīyate /",
  "GSP33bhgsbh_u:3593": "rātry-āgame 'vaśaḥ pārtha prabhavaty ahar-āgame //BhG_8.19//",
  "GSP33bhgsbh_u:3594": "bhūta-grāmo bhūta-samudāyaḥ sthāvara-jaṅgama-lakṣaṇo yaḥ pūrvasmin kalpa āsīt sa evāyaṃ nānyaḥ /",
  "GSP33bhgsbh_u:3595": "bhūtvā bhūtvāhar-āgame /",
  "GSP33bhgsbh_u:3596": "pralīyate punaḥ punaḥ rātry-āgame 'hnaḥ kṣaye 'vaśo 'svatantra eva /",
  "GSP33bhgsbh_u:3597": "he pārtha /",
  "GSP33bhgsbh_u:3598": "prabhavati jāyate 'vaśa evāhar-āgame //BhGS_8.19// ==============================",
  "GSP33bhgsbh_u:3600": "yad upanyastam akṣaram,",
  "GSP33bhgsbh_u:3601": "tasya prāpty-upāyo nirdiṣṭa om ity ekākṣaraṃ brahma [Gītā 8.13] ity ādinā /",
  "GSP33bhgsbh_u:3602": "athedānīm akṣarasyaiva svarūpa-nirdidikṣayedam ucyate,",
  "GSP33bhgsbh_u:3603": "anena yoga-mārgeṇedaṃ gantavyam iti -",
  "GSP33bhgsbh_u:3604": "paras tasmāt tu bhāvo 'nyo 'vyakto 'vyaktāt sanātanaḥ /",
  "GSP33bhgsbh_u:3605": "yaḥ sa sarveṣu bhūteṣu naśyatsu na vinaśyati //BhG_8.20//",
  "GSP33bhgsbh_u:3606": "paro vyatirikto bhinnaḥ /",
  "GSP33bhgsbh_u:3607": "kutaḥ ? tasmāt pūrvoktāt /",
  "GSP33bhgsbh_u:3608": "tu-śabdo 'kṣarasya vivakṣitasyāvyaktād vailakṣaṇya-viśeṣaṇārthaḥ /",
  "GSP33bhgsbh_u:3609": "bhāvo 'kṣarākhyaṃ paraṃ brahma /",
  "GSP33bhgsbh_u:3610": "vyatiriktatve saty api sālakṣaṇya-prasaṅgo 'stīti tad-vinivṛtty-artham āha - anya iti /",
  "GSP33bhgsbh_u:3611": "anyo vilakṣaṇaḥ /",
  "GSP33bhgsbh_u:3612": "sa cāvyakto 'nindriya-gocaraḥ /",
  "GSP33bhgsbh_u:3613": "paras tasmād ity uktam /",
  "GSP33bhgsbh_u:3614": "kasmāt punaḥ paraḥ ?",
  "GSP33bhgsbh_u:3615": "pūrvoktād bhūta-grāma-bīja-bhūtād avidyā-lakṣaṇād avyaktāt /",
  "GSP33bhgsbh_u:3616": "anyo vilakṣaṇo bhāva ity abhiprāyaḥ /",
  "GSP33bhgsbh_u:3617": "sanātanaś cirantano yaḥ sa bhāvaḥ sarveṣu bhūteṣu brahmādiṣu naśyatsu na vinaśyati //BhGS_8.20// ==============================",
  "GSP33bhgsbh_u:3619": "avyakto 'kṣara ity uktas tam āhuḥ paramāṃ gatim /",
  "GSP33bhgsbh_u:3620": "yaṃ prāpya na nivartante tad dhāma paramaṃ mama //BhG_8.21//",
  "GSP33bhgsbh_u:3621": "yo 'sāv avyakto 'kṣara ity uktas tam evākṣara-saṃjñakam avyaktaṃ bhāvam āhuḥ paramāṃ prakṛṣṭāṃ gatim /",
  "GSP33bhgsbh_u:3622": "yaṃ paraṃ bhāvaṃ prāpya gatvā na nivartante saṃsārāya,",
  "GSP33bhgsbh_u:3623": "tad dhāma sthānaṃ paramaṃ prakṛṣṭaṃ mama,",
  "GSP33bhgsbh_u:3624": "viṣṇoḥ paramaṃ padam ity arthaḥ //BhGS_8.21// ==============================",
  "GSP33bhgsbh_u:3626": "tal-labdher upāya ucyate -",
  "GSP33bhgsbh_u:3627": "puruṣaḥ sa paraḥ pārtha bhaktyā labhyas tv ananyayā /",
  "GSP33bhgsbh_u:3628": "yasyāntaḥ-sthāni bhūtāni yena sarvam idaṃ tatam //BhG_8.22//",
  "GSP33bhgsbh_u:3629": "puruṣaḥ puri śayanāt pūrṇatvād vā /",
  "GSP33bhgsbh_u:3630": "sa paraḥ pārtha,",
  "GSP33bhgsbh_u:3631": "paro niratiśayaḥ,",
  "GSP33bhgsbh_u:3632": "yasmāt puruṣān na paraṃ kiṃcit /",
  "GSP33bhgsbh_u:3633": "sa bhaktyā labhyas tu jñāna-lakṣaṇayānanyayā ātma-viṣayayā /",
  "GSP33bhgsbh_u:3634": "yasya puruṣasyāntaḥ-sthāni madhya-sthāni bhūtāni kārya-bhūtāni /",
  "GSP33bhgsbh_u:3635": "kāryaṃ hi kāraṇasyāntarvarti bhavati /",
  "GSP33bhgsbh_u:3636": "yena puruṣeṇa sarvaṃ idaṃ jagat tataṃ vyāptam ākāśeneva ghaṭādi //BhGS_8.22// ==============================",
  "GSP33bhgsbh_u:3638": "prakṛtānāṃ yogināṃ praṇavāveśita-brahma-buddhīnāṃ kālāntara-mukti-bhājāṃ brahma-pratipattaya uttaro mārgo vaktavya iti yatra kāle ity ādi vivakṣitārtha-samarpaṇārtham ucyate,",
  "GSP33bhgsbh_u:3639": "āvṛtti-mārgopanyāsaḥ itara-mārga-stuty-artham ucyate -",
  "GSP33bhgsbh_u:3640": "yatra kāle tv anāvṛttim āvṛttiṃ caiva yoginaḥ /",
  "GSP33bhgsbh_u:3641": "prayātā yānti taṃ kālaṃ vakṣyāmi bharatarṣabha //BhG_8.23//",
  "GSP33bhgsbh_u:3642": "yatra kāle prayātā iti vyavahitena saṃbandhaḥ /",
  "GSP33bhgsbh_u:3643": "yatra yasmin kāle tv anāvṛttim apunar-janma āvṛttiṃ tad-viparītāṃ caiva /",
  "GSP33bhgsbh_u:3644": "yogina iti yoginaḥ karmiṇaś cocyante /",
  "GSP33bhgsbh_u:3645": "karmiṇas tu guṇataḥ karma-yogena yoginām iti viśeṣaṇād yoginaḥ /",
  "GSP33bhgsbh_u:3646": "yatra kāle prayātā mṛtā yogino 'nāvṛttiṃ yānti,",
  "GSP33bhgsbh_u:3647": "yatra kāle ca prayātāḥ āvṛttiṃ yānti,",
  "GSP33bhgsbh_u:3648": "taṃ kālaṃ vakṣyāmi bharatarṣabha // ==============================",
  "GSP33bhgsbh_u:3650": "taṃ kālam āha -",
  "GSP33bhgsbh_u:3651": "agnir jyotir ahaḥ śuklaḥ ṣaṇ-māsā uttarāyaṇam /",
  "GSP33bhgsbh_u:3652": "tatra prayātā gacchanti brahma brahma-vido janāḥ //BhG_8.24//",
  "GSP33bhgsbh_u:3653": "agniḥ kālābhimāninī devatā /",
  "GSP33bhgsbh_u:3654": "tathā jyotir api devataiva kālābhimāninī /",
  "GSP33bhgsbh_u:3655": "athavā, agni-jyotiṣī yathā śrute eva devate /",
  "GSP33bhgsbh_u:3656": "bhūyasā tu nirdeśo yatra kāle taṃ kālam iti āmra-vanavat /",
  "GSP33bhgsbh_u:3657": "tathāhar devatāhar-abhimāninī /",
  "GSP33bhgsbh_u:3658": "śuklaḥ śukla-pakṣa-devatā /",
  "GSP33bhgsbh_u:3659": "ṣaṇ-māsā uttarāyaṇam,",
  "GSP33bhgsbh_u:3660": "tatrāpi devataiva mārga-bhūtā [BAU 4.3.4] iti sthito 'nyatrāyaṃ nyāyaḥ /",
  "GSP33bhgsbh_u:3661": "tatra tasmin mārge prayātā mṛtā gacchanti brahma brahma-vido brahmopāsakā brahmopāsana-parā janāḥ /",
  "GSP33bhgsbh_u:3662": "krameṇeti vākya-śeṣaḥ /",
  "GSP33bhgsbh_u:3663": "na hi sadyo-mukti-bhājāṃ samyag darśana-niṣṭhānāṃ gatir āgatir vā kvacid asti /",
  "GSP33bhgsbh_u:3664": "na tasya prāṇā utkrāmanti [BAU 4.4.6] iti śruteḥ /",
  "GSP33bhgsbh_u:3665": "brahmasaṃlīnaprāṇaiva te brahmamayā brahma-bhūtaiva te / ==============================",
  "GSP33bhgsbh_u:3667": "dhūmo rātris tathā kṛṣṇaḥ ṣaṇ-māsā dakṣiṇāyanam /",
  "GSP33bhgsbh_u:3668": "tatra cāndramasaṃ jyotir yogī prāpya nivartate //BhG_8.25//",
  "GSP33bhgsbh_u:3669": "dhūmo rātrir dhūmābhimāninī rātry-abhimāninī ca devatā /",
  "GSP33bhgsbh_u:3670": "tathā kṛṣṇaḥ kṛṣṇa-pakṣa-devatā /",
  "GSP33bhgsbh_u:3671": "ṣaṇ-māsā dakṣiṇāyanam iti ca pūrvavat devataiva /",
  "GSP33bhgsbh_u:3672": "tatra candramasi bhavaṃ cāndramasaṃ jyotiḥ phalam iṣṭādi-kārī yogī karmī prāpya bhuktvā tat-kṣayād iha punar nivartate //BhGS_8.25// ==============================",
  "GSP33bhgsbh_u:3674": "śukla-kṛṣṇe gatī hy ete jagataḥ śāśvate mate /",
  "GSP33bhgsbh_u:3675": "ekayā yāty anāvṛttim anyayāvartate punaḥ //BhG_8.26//",
  "GSP33bhgsbh_u:3676": "śukla-kṛṣṇe śuklā ca kṛṣṇā ca śukla-kṛṣṇe,",
  "GSP33bhgsbh_u:3677": "jñāna-prakāśakatvāt śuklā,",
  "GSP33bhgsbh_u:3678": "tadabhāvāt kṛṣṇā /",
  "GSP33bhgsbh_u:3679": "ete śukla-kṛṣṇe hi gatī jagataḥ ity adhikṛtānāṃ jñāna-karmaṇoḥ,",
  "GSP33bhgsbh_u:3680": "na jagataḥ sarvasyaiva ete gatī saṃbhavataḥ /",
  "GSP33bhgsbh_u:3681": "śāśvate nitye,",
  "GSP33bhgsbh_u:3682": "saṃsārasya nityatvāt,",
  "GSP33bhgsbh_u:3683": "mate 'bhiprete /",
  "GSP33bhgsbh_u:3684": "tatraikayā śuklayā yāty anāvṛttim,",
  "GSP33bhgsbh_u:3685": "anyayā itarayā āvartate punar bhūyaḥ //BhGS_8.26// ==============================",
  "GSP33bhgsbh_u:3687": "naite sṛtī pārtha jānan yogī muhyati kaścana /",
  "GSP33bhgsbh_u:3688": "tasmāt sarveṣu kāleṣu yoga-yukto bhavārjuna //BhG_8.27//",
  "GSP33bhgsbh_u:3689": "na ete yathokte sṛtī mārgau pārtha jānan saṃsārāya ekā,",
  "GSP33bhgsbh_u:3690": "anyā mokṣāyeti /",
  "GSP33bhgsbh_u:3691": "yogī na muhyati kaścana kaścid api /",
  "GSP33bhgsbh_u:3692": "tasmāt sarveṣu kāleṣu yoga-yuktaḥ samāhito bhavārjuna //BhGS_8.27// ==============================",
  "GSP33bhgsbh_u:3694": "śṛṇu tasya yogasya māhātmyam -",
  "GSP33bhgsbh_u:3695": "vedeṣu yajñeṣu tapaḥsu caiva",
  "GSP33bhgsbh_u:3696": "dāneṣu yat puṇya-phalaṃ pradiṣṭam /",
  "GSP33bhgsbh_u:3697": "atyeti tat sarvam idaṃ viditvā",
  "GSP33bhgsbh_u:3698": "yogī paraṃ sthānam upaiti cādyam //BhG_8.28//",
  "GSP33bhgsbh_u:3699": "vedeṣu samyag-adhīteṣu yajñeṣu ca sādguṇyenānutiṣṭhiteṣu tapaḥsu ca sutapteṣu dāneṣu ca samyag-datteṣu yad eteṣu puṇya-phalaṃ puṇyasya phalaṃ puṇya-phalaṃ pradiṣṭaṃ śāstreṇa,",
  "GSP33bhgsbh_u:3700": "atyety atītya gacchati sat sarvaṃ phala-jātam /",
  "GSP33bhgsbh_u:3701": "idaṃ viditvā sapta-praśna-nirṇaya-dvāreṇoktam arthaṃ samyag avadhāryānuṣṭhāya yogī paraṃ prakṛṣṭam aiśvaraṃ sthānam upaiti ca pratipadyate /",
  "GSP33bhgsbh_u:3702": "ādyam ādau bhavaṃ kāraṇaṃ brahmety arthaḥ //BhGS_8.28//",
  "GSP33bhgsbh_u:3703": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:3704": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:3705": "brahmākṣara-nirdeśo nāma aṣṭamo 'dhyāyaḥ //8//",
  "GSP33bhgsbh_u:3708": "BhG 9",
  "GSP33bhgsbh_u:3709": "atha rāja-vidyā-rāja-guhya-yogo nāma",
  "GSP33bhgsbh_u:3710": "navamo 'dhyāyaḥ",
  "GSP33bhgsbh_u:3711": "(śāṅkara-bhāṣyaḥ)",
  "GSP33bhgsbh_u:3712": "aṣṭame nāḍy-ādi-dvāreṇa dhāraṇā-yogaḥ saguṇa uktaḥ /",
  "GSP33bhgsbh_u:3713": "tasya ca phalam agny-arcir-ādi-krameṇa kālāntare brahma-prāpti-lakṣaṇam evānāvṛtti-rūpaṃ nirdiṣṭam /",
  "GSP33bhgsbh_u:3714": "tatrānenaiva prakāreṇa mokṣa-prāpti-phalam adhigamyate,",
  "GSP33bhgsbh_u:3715": "nānyathā iti tad āśaṅkā-vyāvivartayiṣayā śrī-bhagavān uvāca -",
  "GSP33bhgsbh_u:3716": "idaṃ tu te guhyatamaṃ pravakṣyāmy anasūyave /",
  "GSP33bhgsbh_u:3717": "jñānaṃ vijñāna-sahitaṃ yaj jñātvā mokṣyase 'śubhāt //BhG_9.1//",
  "GSP33bhgsbh_u:3718": "idaṃ brahma-jñānaṃ vakṣyamāṇam uktaṃ ca pūrveṣu adhyāyeṣu,",
  "GSP33bhgsbh_u:3719": "tat buddhau saṃnidhīkṛtya idam ity āha /",
  "GSP33bhgsbh_u:3720": "tu-śabdo viśeṣa-nirdhāraṇārthaḥ /",
  "GSP33bhgsbh_u:3721": "idam eva tu samyag-jñānaṃ sākṣāt mokṣa-prāpti-sādhanam vāsudevaḥ sarvam iti [Gītā 7.12],",
  "GSP33bhgsbh_u:3722": "ātmaivedaṃ sarvam [ChāU 7.25.2] ekam evādvitīyam [ChāU 6.2.1] ity ādi-śruti-smṛtibhyaḥ /",
  "GSP33bhgsbh_u:3723": "nānyat, atha te ye 'nyathāto vidur anya-rājānas te kṣayya-lokā bhavanti [ChāU 7.25.2] ity ādi-śrutibhyaś ca /",
  "GSP33bhgsbh_u:3724": "te tubhyaṃ guhyatamaṃ gopyatamaṃ pravakṣyāmi kathayiṣyāmy anasūyave 'sūyā-rahitāya /",
  "GSP33bhgsbh_u:3725": "kiṃ tat ? jñānam /",
  "GSP33bhgsbh_u:3726": "kiṃ-viśiṣṭam ?",
  "GSP33bhgsbh_u:3727": "vijñāna-sahitam anubhava-yuktam,",
  "GSP33bhgsbh_u:3728": "yaj jñātvā prāpya mokṣyase 'śubhāt saṃsāra-bandhanāt //BhGS_9.1// ==============================",
  "GSP33bhgsbh_u:3730": "tac ca -",
  "GSP33bhgsbh_u:3731": "rāja-vidyā rāja-guhyaṃ pavitram idam uttamam /",
  "GSP33bhgsbh_u:3732": "pratyakṣāvagamaṃ dharmyaṃ susukhaṃ kartum avyayam //BhG_9.2//",
  "GSP33bhgsbh_u:3733": "rāja-vidyā vidyānāṃ rājā,",
  "GSP33bhgsbh_u:3734": "dīpty-atiśayavattvāt /",
  "GSP33bhgsbh_u:3735": "dīpyate hīyam atiśayena brahma-vidyā sarva-vidyānām /",
  "GSP33bhgsbh_u:3736": "tathā rāja-guhyaṃ guhyānāṃ rājā /",
  "GSP33bhgsbh_u:3737": "pavitraṃ pāvanaṃ idam uttamaṃ sarveṣāṃ pāvanānāṃ śuddhi-kāraṇaṃ brahma-jñānam utkṛṣṭatamam /",
  "GSP33bhgsbh_u:3738": "aneka-janma-sahasra-saṃcitam api dharmādharmādi sa-mūlaṃ karma kṣaṇa-mātrād eva bhasmīkarotīty ataḥ kiṃ tasya pāvanatvaṃ vaktavyam ?",
  "GSP33bhgsbh_u:3739": "kiṃ ca - pratyakṣāvagamaṃ pratyakṣeṇa sukhāder ivāvagamo yasya tat pratyakṣāvagamam /",
  "GSP33bhgsbh_u:3740": "aneka-guṇavato 'pi dharma-viruddhatvaṃ dṛṣṭam,",
  "GSP33bhgsbh_u:3741": "na tathātma-jñānaṃ dharma-virodhi,",
  "GSP33bhgsbh_u:3742": "kiṃtu dharmyaṃ dharmād anapetam /",
  "GSP33bhgsbh_u:3743": "evam api, syād duḥkha-saṃpādyam ity ata āha - susukhaṃ kartum,",
  "GSP33bhgsbh_u:3744": "yathā ratna-viveka-vijñānam /",
  "GSP33bhgsbh_u:3745": "tatrālpāyāsānām anyeṣāṃ karmaṇāṃ sukha-saṃpādyānām alpa-phalatvaṃ",
  "GSP33bhgsbh_u:3746": "duṣkarāṇāṃ ca mahā-phalatvaṃ dṛṣṭam iti,",
  "GSP33bhgsbh_u:3747": "idaṃ tu sukha-saṃpādyatvāt phala-kṣayāt vyetīti prāpte,",
  "GSP33bhgsbh_u:3748": "āha - avyayam iti /",
  "GSP33bhgsbh_u:3749": "nāsya phalataḥ karmavat vyayo 'stīty avyayam /",
  "GSP33bhgsbh_u:3750": "ataḥ śraddheyam ātma-jñānam //BhGS_9.2// ==============================",
  "GSP33bhgsbh_u:3752": "ye punaḥ -",
  "GSP33bhgsbh_u:3753": "aśraddadhānāḥ puruṣā dharmasyāsya paraṃtapa /",
  "GSP33bhgsbh_u:3754": "aprāpya māṃ nivartante mṛtyu-saṃsāra-vartmani //BhG_9.3//",
  "GSP33bhgsbh_u:3755": "aśraddadhānāḥ śraddhā-virahitā ātma-jñānasya dharmasyāsya svarūpe tat-phale ca nāstikāḥ pāpa-kāriṇaḥ,",
  "GSP33bhgsbh_u:3756": "asurāṇām upaniṣadaṃ deha-mātrātma-darśanam eva pratipannāḥ /",
  "GSP33bhgsbh_u:3757": "asutṛpaḥ pāpāḥ puruṣā aśraddadhānāḥ /",
  "GSP33bhgsbh_u:3758": "paraṃtapa /",
  "GSP33bhgsbh_u:3759": "aprāpya māṃ parameśvaram,",
  "GSP33bhgsbh_u:3760": "mat-prāptau naivāśaṅketi mat-prāpti-mārga-bheda-bhakti-mātram apy aprāpya ity arthaḥ /",
  "GSP33bhgsbh_u:3761": "nivartante niścayena vartante /",
  "GSP33bhgsbh_u:3762": "kva ? - mṛtyu-saṃsāra-vartmani mṛtyu-yuktaḥ saṃsāro mṛtyu-saṃsāras,",
  "GSP33bhgsbh_u:3763": "tasya vartma naraka-tiryag-ādi-prāpti-mārgaḥ,",
  "GSP33bhgsbh_u:3764": "tasminn eva vartanta ity arthaḥ //BhGS_9.3// ==============================",
  "GSP33bhgsbh_u:3766": "stutyārjunam abhimukhīkṛtyāha -",
  "GSP33bhgsbh_u:3767": "mayā tatam idaṃ sarvaṃ jagad avyakta-mūrtinā /",
  "GSP33bhgsbh_u:3768": "mat-sthāni sarva-bhūtāni na cāhaṃ teṣv avasthitaḥ //BhG_9.4//",
  "GSP33bhgsbh_u:3769": "mayā mama yaḥ paro bhāvas tena tataṃ vyāptaṃ sarvam idaṃ jagad avyakta-mūrtinā /",
  "GSP33bhgsbh_u:3770": "na vyaktā mūrtiḥ svarūpaṃ yasya mama so 'ham avyakta-mūrtis tena mayāvyakta-mūrtinā,",
  "GSP33bhgsbh_u:3771": "karaṇāgocara-svarūpeṇety arthaḥ /",
  "GSP33bhgsbh_u:3772": "tasmin mayy avyakta-mūrtau sthitāni mat-sthāni,",
  "GSP33bhgsbh_u:3773": "sarva-bhūtāni brahmādīni stamba-paryantāni /",
  "GSP33bhgsbh_u:3774": "na hi nirātmakaṃ kiṃcit bhūtaṃ vyavahārāyāvakalpate /",
  "GSP33bhgsbh_u:3775": "ato mat-sthāni mayātmanā ātmavattvena sthitāni /",
  "GSP33bhgsbh_u:3776": "ato mayi sthitānīty ucyante /",
  "GSP33bhgsbh_u:3777": "teṣāṃ bhūtānām aham evātmā ity atas teṣu sthita iti mūḍha-buddhīnām avabhāsate /",
  "GSP33bhgsbh_u:3778": "ato bravīmi - na cāhaṃ teṣu bhūteṣv avasthitaḥ /",
  "GSP33bhgsbh_u:3779": "mūrtavat saṃśleṣābhāvena ākāśasyāpy antaratamo hy aham /",
  "GSP33bhgsbh_u:3780": "na hy asaṃsargi vastu kvacit ādheya-bhāvenāvasthitaṃ bhavati //BhGS_9.4// ==============================",
  "GSP33bhgsbh_u:3782": "ata evāsaṃsargitvān mama -",
  "GSP33bhgsbh_u:3783": "na ca mat-sthāni bhūtāni paśya me yogam aiśvaram /",
  "GSP33bhgsbh_u:3784": "bhūta-bhṛn na ca bhūta-stho mamātmā bhūta-bhāvanaḥ //BhG_9.5//",
  "GSP33bhgsbh_u:3785": "na ca mat-sthāni bhūtāni brahmādīni /",
  "GSP33bhgsbh_u:3786": "paśya me yogaṃ yuktiṃ ghaṭānaṃ me mama aiśvaram īśvarasyemam aiśvaram,",
  "GSP33bhgsbh_u:3787": "yogam ātmano yāthātmyam ity arthaḥ /",
  "GSP33bhgsbh_u:3788": "tathā ca śrutir asaṃsargitvād asaṅgatāṃ darśayati - asaṅgo na hi sajjate [BAU 3.9.26] iti /",
  "GSP33bhgsbh_u:3789": "idaṃ cāścaryam anyat paśya - bhūta-bhṛd asaṅgo 'pi san bhūtāni bibharti /",
  "GSP33bhgsbh_u:3790": "na ca bhūta-sthaḥ /",
  "GSP33bhgsbh_u:3791": "yathoktena nyāyena darśitatvāt bhūta-sthatvānupapatteḥ /",
  "GSP33bhgsbh_u:3792": "kathaṃ punar ucyate 'sau mamātmeti ?",
  "GSP33bhgsbh_u:3793": "vibhajya dehādi-saṅghātaṃ tasminn ahaṃkāram adhyāropya loka-buddhim anusaran vyapadiśati mamātmeti,",
  "GSP33bhgsbh_u:3794": "na punar ātmana ātmānya iti lokavad ajānan /",
  "GSP33bhgsbh_u:3795": "tathā bhūta-bhāvano bhūtāni bhāvayaty utpādayati vardhayatīti vā bhūta-bhāvanaḥ //BhGS_9.5// ==============================",
  "GSP33bhgsbh_u:3797": "yathoktena śloka-dvayenoktam arthaṃ dṛṣṭantenopapādayann āha -",
  "GSP33bhgsbh_u:3798": "yathākāśa-sthito nityaṃ vāyuḥ sarvatra-go mahān /",
  "GSP33bhgsbh_u:3799": "tathā sarvāṇi bhūtāni mat-sthānīty upadhāraya //BhG_9.6//",
  "GSP33bhgsbh_u:3800": "yathā loke ākāśa-sthita ākāśe sthito nityaṃ sadā vāyuḥ sarvatra gacchatīti sarvatra-go mahān parimāṇataḥ,",
  "GSP33bhgsbh_u:3801": "tathā ākāśavat sarva-gate mayy asaṃśleṣeṇaiva sthitānīty evam upadhāraya vijānīhi //BhGS_9.6// ==============================",
  "GSP33bhgsbh_u:3803": "evaṃ vāyur ākāśe iva mayi sthitāni sarva-bhūtāni sthiti-kāle / tāni -",
  "GSP33bhgsbh_u:3804": "sarva-bhūtāni kaunteya prakṛtiṃ yānti māmikām /",
  "GSP33bhgsbh_u:3805": "kalpa-kṣaye punas tāni kalpādau visṛjāmy aham //BhG_9.7//",
  "GSP33bhgsbh_u:3806": "sarva-bhūtāni kaunteya prakṛtiṃ triguṇātmikām aparāṃ nikṛṣṭaṃ yānti māmikāṃ madīyāṃ kalpa-kṣaye pralaya-kāle /",
  "GSP33bhgsbh_u:3807": "punar bhūyas tāni bhūtāni utpatti-kāle kalpādau visṛjāmi utpādayāmy ahaṃ pūrvavat //BhGS_9.7// ==============================",
  "GSP33bhgsbh_u:3809": "evam avidyā-lakṣaṇām -",
  "GSP33bhgsbh_u:3810": "prakṛtiṃ svām avaṣṭabhya visṛjāmi punaḥ punaḥ /",
  "GSP33bhgsbh_u:3811": "bhūta-grāmam imaṃ kṛtsnam avaśaṃ prakṛter vaśāt //BhG_9.8//",
  "GSP33bhgsbh_u:3812": "prakṛtiṃ svāṃ svīyām avaṣṭabhya vaśīkṛtya visṛjāmi punaḥ punaḥ prakṛtito jātaṃ bhūta-grāmaṃ bhūta-samudāyam imaṃ vartamānaṃ kṛtsnam avaśam asvatantram /",
  "GSP33bhgsbh_u:3813": "avidyādi-doṣaiḥ paravaśīkṛtam /",
  "GSP33bhgsbh_u:3814": "prakṛter vaśāt svabhāva-vaśāt //BhGS_9.8// ==============================",
  "GSP33bhgsbh_u:3816": "tarhi tasya te parameśvarasya bhūta-grāmam imaṃ viṣamaṃ vidadhataḥ,",
  "GSP33bhgsbh_u:3817": "tan-nimittābhyāṃ dharmādharmābhyāṃ saṃbandhaḥ syād itīdam āha bhagavān -",
  "GSP33bhgsbh_u:3818": "na ca māṃ tāni karmāṇi nibadhnanti dhanaṃjaya /",
  "GSP33bhgsbh_u:3819": "udāsīnavad āsīnam asaktaṃ teṣu karmasu //BhG_9.9//",
  "GSP33bhgsbh_u:3820": "na ca mām īśvaraṃ tāni bhūta-grāmasya viṣama-sarga-nimittāni karmāṇi nibadhnanti dhanaṃjaya /",
  "GSP33bhgsbh_u:3821": "tatra karmaṇām asaṃbandhitve kāraṇam āha - udāsīnavat āsīnaṃ yathā udīsīna upekṣakaḥ kaścit tadvad āsīnam ātmano 'vikriyatvāt /",
  "GSP33bhgsbh_u:3822": "asaktaṃ phalāsaṅga-rahitam,",
  "GSP33bhgsbh_u:3823": "abhimāna-varjitam,",
  "GSP33bhgsbh_u:3824": "ahaṃ karomīti teṣu karmasu /",
  "GSP33bhgsbh_u:3825": "ato 'nyasyāpi kartṛtvābhimānābhāvaḥ phalāsaṅgābhāvaś cāsaṃbandha-kāraṇam,",
  "GSP33bhgsbh_u:3826": "anyathā karmabhir badhyate mūḍhaḥ kośa-kāravad ity abhiprāyaḥ //BhGS_9.9// ==============================",
  "GSP33bhgsbh_u:3828": "tatra bhūta-grāmam imaṃ visṛjāmy udāsīnavad āsīnam iti ca viruddham ucyate,",
  "GSP33bhgsbh_u:3829": "iti tat-parihārārtham āha -",
  "GSP33bhgsbh_u:3830": "mayādhyakṣeṇa prakṛtiḥ sūyate sa-carācaram /",
  "GSP33bhgsbh_u:3831": "hetunānena kaunteya jagad viparivartate //BhG_9.10//",
  "GSP33bhgsbh_u:3832": "mayādhyakṣeṇa sarvato dṛśi-mātra-svarupeṇāvikriyātmanādhyakṣeṇa mayā,",
  "GSP33bhgsbh_u:3833": "mama māyā triguṇātmikāvidyā-lakṣaṇā prakṛtiḥ sūyate utpādayati sa-carācaraṃ jagat /",
  "GSP33bhgsbh_u:3834": "tathā ca mantra-varṇaḥ -",
  "GSP33bhgsbh_u:3835": "eko devaḥ sarva-bhūteṣu gūḍhaḥ",
  "GSP33bhgsbh_u:3836": "sarva-vyāpī sarva-bhūtāntarātmā /",
  "GSP33bhgsbh_u:3837": "karmādhyakṣaḥ sarva-bhūtādhivāsaḥ",
  "GSP33bhgsbh_u:3838": "sākṣī cetā kevalo nirguṇaś ca // [ŚvetU 6.11] iti /",
  "GSP33bhgsbh_u:3839": "hetunā nimittenānenādhyakṣatvena kaunteya jagat sa-carācaraṃ vyaktāvyaktātmakaṃ viparivartate sarvāvasthāsu /",
  "GSP33bhgsbh_u:3840": "dṛśi-karmatvāpatti-nimittā hi jagataḥ sarvā pravṛttiḥ - aham idaṃ bhokṣye,",
  "GSP33bhgsbh_u:3841": "paśyāmīdam,",
  "GSP33bhgsbh_u:3842": "śṛṇomīdam,",
  "GSP33bhgsbh_u:3843": "sukham anubhavāmi,",
  "GSP33bhgsbh_u:3844": "duḥkham anubhavāmi,",
  "GSP33bhgsbh_u:3845": "tad-artham idaṃ kariṣye,",
  "GSP33bhgsbh_u:3846": "idaṃ jñāsyāmi,",
  "GSP33bhgsbh_u:3847": "ity ādyāvagati-niṣṭhāvagaty-avasānaiva /",
  "GSP33bhgsbh_u:3848": "yo asyādhyakṣaḥ parame vyoman [Ṛk 8.7.17.7,",
  "GSP33bhgsbh_u:3849": "TaittB 2.8.9] ity ādayaś ca mantrā etam arthaṃ darśayanti /",
  "GSP33bhgsbh_u:3850": "tataś caikasya devasya sarvādhyakṣa-bhūta-caitanya-mātrasya paramārthataḥ sarva-bhogānabhisaṃbandhino 'nyasya cetanāntarasyābhāve bhoktur anyasyābhāvāt /",
  "GSP33bhgsbh_u:3851": "kiṃ-nimitteyaṃ sṛṣṭir ity atra praśna-prativacane 'nupapanne,",
  "GSP33bhgsbh_u:3852": "ko addhā veda ka iha pravocat /",
  "GSP33bhgsbh_u:3853": "kuta ājātā kuta iyaṃ visṛṣṭiḥ [Ṛk 8.7.17.8] ity ādi-mantra-varṇebhyaḥ /",
  "GSP33bhgsbh_u:3854": "darśitaṃ ca bhagavatā -",
  "GSP33bhgsbh_u:3855": "ajñānenāvṛtaṃ jñānaṃ tena muhyanti jantavaḥ [Gītā 5.15] iti //BhGS_9.10// ==============================",
  "GSP33bhgsbh_u:3857": "evaṃ māṃ nitya-śuddha-buddham ukta-svabhāvaṃ sarvajñaṃ sarva-jantūnām ātmānam api santam -",
  "GSP33bhgsbh_u:3858": "avajānanti māṃ mūḍhā mānuṣīṃ tanum āśritam /",
  "GSP33bhgsbh_u:3859": "paraṃ bhāvam ajānanto mama bhūta-maheśvaram //BhG_9.11//",
  "GSP33bhgsbh_u:3860": "avajānanty avajñāṃ paribhavaṃ kurvanti māṃ mūḍhā avivekinaḥ /",
  "GSP33bhgsbh_u:3861": "mānuṣīṃ manuṣyasaṃbandhinīṃ tanuṃ deham āśritam,",
  "GSP33bhgsbh_u:3862": "manuṣyadehena vyavaharantamity etat,",
  "GSP33bhgsbh_u:3863": "paraṃ prakṛṣṭaṃ bhāvaṃ param ātma-tattvam ākāśa-kalpam ākāśād apy antaratamam ajānanto mama bhūta-maheśvaraṃ sarva-bhūtānāṃ mahāntam īśvaraṃ svātmānam /",
  "GSP33bhgsbh_u:3864": "tataś ca tasya mamāvajñāna-bhāvanena āhatās te varākāḥ //BhGS_9.11// ==============================",
  "GSP33bhgsbh_u:3866": "katham ? -",
  "GSP33bhgsbh_u:3867": "moghāśā mogha-karmāṇo mogha-jñānā vicetasaḥ /",
  "GSP33bhgsbh_u:3868": "rākṣasīm āsurīṃ caiva prakṛtiṃ mohinīṃ śritāḥ //BhG_9.12//",
  "GSP33bhgsbh_u:3869": "moghāśā vṛthā āśā āśiṣo yeṣāṃ te moghāśāḥ /",
  "GSP33bhgsbh_u:3870": "tathā mogha-karmāṇo yāni cāgnihotrādīni tair anuṣṭhīyamānāni karmāṇi tāni ca,",
  "GSP33bhgsbh_u:3871": "teṣāṃ bhagavat-paribhavāt,",
  "GSP33bhgsbh_u:3872": "svātma-bhūtasyāvajñānāt moghāny eva niṣphalāni karmāṇi bhavantīti mogha-karmāṇaḥ /",
  "GSP33bhgsbh_u:3873": "tathā mogha-jñānā moghaṃ niṣphalaṃ jñānaṃ yeṣāṃ te mogha-jñānāḥ,",
  "GSP33bhgsbh_u:3874": "jñānam api teṣāṃ niṣphalam eva syāt /",
  "GSP33bhgsbh_u:3875": "vicetaso vigata-vivekāś ca te bhavantīty abhiprāyaḥ /",
  "GSP33bhgsbh_u:3876": "kiṃ ca - te bhavanti rākṣasīṃ rakṣasāṃ prakṛtiṃ svabhāvam āsurīm asurāṇāṃ ca prakṛtiṃ mohinīṃ moha-karīṃ dehātma-vādinīṃ śritāḥ āśritāḥ, /",
  "GSP33bhgsbh_u:3877": "chindhi, bhindhi,",
  "GSP33bhgsbh_u:3878": "piba,",
  "GSP33bhgsbh_u:3879": "khāda,",
  "GSP33bhgsbh_u:3880": "parasvam apahara,",
  "GSP33bhgsbh_u:3881": "ity evaṃ vadana-śīlāḥ krūra-karmāṇo bhavantīty arthaḥ /",
  "GSP33bhgsbh_u:3882": "asuryā nāma te lokāḥ [ĪśaU 3] iti śruteḥ //BhGS_9.12// ==============================",
  "GSP33bhgsbh_u:3884": "ye punaḥ śraddadhānā bhagavad-bhakti-lakṣaṇe mokṣa-mārge pravṛttāḥ -",
  "GSP33bhgsbh_u:3885": "mahātmānas tu māṃ pārtha daivīṃ prakṛtim āśritāḥ /",
  "GSP33bhgsbh_u:3886": "bhajanty ananya-manaso jñātvā bhūtādim avyayam //BhG_9.13//",
  "GSP33bhgsbh_u:3887_0": "mahātamānas tv akṣudra-cittāḥ mām īśvaraṃ pārtha daivīṃ devānāṃ prakṛtiṃ śama-dama-dayā-śraddhādi-lakṣaṇām",
  "GSP33bhgsbh_u:3887_1": "āśritāḥ santo bhajanti sevante 'nanya-manaso 'nanya-cittā jñātvā bhūtādiṃ bhūtānāṃ",
  "GSP33bhgsbh_u:3887_2": "viyad-ādīnāṃ prāṇināṃ cādiṃ kāraṇam avyayam //BhGS_9.13 // ==============================",
  "GSP33bhgsbh_u:3889": "katham ? -",
  "GSP33bhgsbh_u:3890": "satataṃ kīrtayanto māṃ yatantaś ca dṛḍha-vratāḥ /",
  "GSP33bhgsbh_u:3891": "namasyantaś ca māṃ bhaktyā nitya-yuktā upāsate //BhG_9.14//",
  "GSP33bhgsbh_u:3892": "satataṃ sarvadā bhagavantaṃ brahma-svarūpaṃ māṃ kīrtayantaḥ,",
  "GSP33bhgsbh_u:3893": "yatantaś ca indriyopasaṃhāra-śama-dama-dayāhiṃsādi-lakṣaṇair dharmaiḥ prayatantaś ca,",
  "GSP33bhgsbh_u:3894": "dṛḍha-vratā dṛḍhaṃ sthiram acālyaṃ vrataṃ yeṣāṃ te dṛḍha-vratā namasyantaś ca māṃ hṛdayeśayam ātmānaṃ bhaktyā nitya-yuktāḥ santa upāsate sevante //BhGS_9.14// ==============================",
  "GSP33bhgsbh_u:3896": "te kena kena prakāreṇa upāsate ity ucyate -",
  "GSP33bhgsbh_u:3897": "jñāna-yajñena cāpy anye yajanto mām upāsate /",
  "GSP33bhgsbh_u:3898": "ekatvena pṛthaktvena bahudhā viśvato-mukham //BhG_9.15//",
  "GSP33bhgsbh_u:3899": "jñāna-yajñena jñānam eva bhagavad-viṣayaṃ yajñas tena jñāna-yajñena,",
  "GSP33bhgsbh_u:3900": "yajantaḥ pūjayantaḥ mām īśvaraṃ cāpy anye 'nyām upāsanāṃ parityajyopāsate /",
  "GSP33bhgsbh_u:3901": "tac ca jñānam - ekatvenaikam eva paraṃ brahmeti paramārtha-darśanena yajanta upāsate /",
  "GSP33bhgsbh_u:3902": "kecic ca pṛthaktvena āditya-candrādi-bhedena sa eva bhagavān viṣṇur avasthita ity upāsate /",
  "GSP33bhgsbh_u:3903": "kecit bahudhāvasthitaḥ sa eva bhagavān sarvato-mukho viśva-rūpa iti taṃ viśva-rūpaṃ sarvato-mukhaṃ bahudhā bahu-prakāreṇopāsate //BhGS_9.15// ==============================",
  "GSP33bhgsbh_u:3905": "yadi bahubhiḥ prakārair upāsate,",
  "GSP33bhgsbh_u:3906": "kathaṃ tvām eva upāsata iti / ata āha -",
  "GSP33bhgsbh_u:3907": "ahaṃ kratur ahaṃ yajñaḥ svadhāham aham auṣadham /",
  "GSP33bhgsbh_u:3908": "mantro 'ham aham evājyam aham agnir ahaṃ hutam //BhG_9.16//",
  "GSP33bhgsbh_u:3909": "ahaṃ kratuḥ śrauta-karma-bhedo 'ham eva /",
  "GSP33bhgsbh_u:3910": "ahaṃ yajñaḥ smārtaḥ /",
  "GSP33bhgsbh_u:3911": "kiṃ ca svadhānnam aham,",
  "GSP33bhgsbh_u:3912": "pitṛbhyo yad dīyate /",
  "GSP33bhgsbh_u:3913": "aham auṣadhaṃ sarva-prāṇibhir yat adyate tat auṣadha-śabda-śabditaṃ vrīhi-yavādi-sādhāraṇam /",
  "GSP33bhgsbh_u:3914": "athavā svadheti sarva-prāṇi-sādhāraṇam annam,",
  "GSP33bhgsbh_u:3915": "auṣadham iti vyādhy-upaśamanārthaṃ bheṣajam /",
  "GSP33bhgsbh_u:3916": "mantro 'ham, yena pitṛbhyo devatābhyaś ca havir dīyate /",
  "GSP33bhgsbh_u:3917": "aham eva ājyaṃ haviś ca /",
  "GSP33bhgsbh_u:3918": "aham agniḥ, yasmin hūte haviḥ so 'gnir aham /",
  "GSP33bhgsbh_u:3919": "ahaṃ hutaṃ havana-karmaś ca //BhGS_9.16// ==============================",
  "GSP33bhgsbh_u:3921": "kiṃ ca -",
  "GSP33bhgsbh_u:3922": "pitāham asya jagato mātā dhātā pitāmahaḥ /",
  "GSP33bhgsbh_u:3923": "vedyaṃ pavitram oṃkāra ṛk sāma yajur eva ca //BhG_9.17//",
  "GSP33bhgsbh_u:3924": "pitā janayitāham asya jagataḥ,",
  "GSP33bhgsbh_u:3925": "mātā janayitrī,",
  "GSP33bhgsbh_u:3926": "dhātā karma-phalasya prāṇibhyo vidhātā,",
  "GSP33bhgsbh_u:3927": "pitāmahaḥ pituḥ pitā,",
  "GSP33bhgsbh_u:3928": "vedyaṃ veditavyam,",
  "GSP33bhgsbh_u:3929": "pavitraṃ pāvanam oṃkāraḥ,",
  "GSP33bhgsbh_u:3930": "ṛk sāma yajue eva ca //BhGS_9.17// ==============================",
  "GSP33bhgsbh_u:3932": "kiṃ ca -",
  "GSP33bhgsbh_u:3933": "gatir bhartā prabhuḥ sākṣī nivāsaḥ śaraṇaṃ suhṛt /",
  "GSP33bhgsbh_u:3934": "prabhavaḥ pralayaḥ sthānaṃ nidhānaṃ bījam avyayam //BhG_9.18//",
  "GSP33bhgsbh_u:3935": "gatiḥ karma-phalam,",
  "GSP33bhgsbh_u:3936": "bhartā poṣṭā,",
  "GSP33bhgsbh_u:3937": "prabhuḥ svāmī,",
  "GSP33bhgsbh_u:3938": "sākṣī prāṇināṃ kṛtākṛtasya,",
  "GSP33bhgsbh_u:3939": "nivāso yasmin prāṇino nivasanti,",
  "GSP33bhgsbh_u:3940": "śaraṇam ārtānām,",
  "GSP33bhgsbh_u:3941": "prapannānām ārti-haraḥ /",
  "GSP33bhgsbh_u:3942": "suhṛt pratyupakārānapekṣaḥ sann upakārī,",
  "GSP33bhgsbh_u:3943": "prabhava utpattir jagataḥ,",
  "GSP33bhgsbh_u:3944": "pralayaḥ pralīyate 'smin iti,",
  "GSP33bhgsbh_u:3945": "tathā sthānaṃ tiṣṭhaty asminn iti,",
  "GSP33bhgsbh_u:3946": "nidhānaṃ nikṣepaḥ kālāntaropabhogyaṃ prāṇinām,",
  "GSP33bhgsbh_u:3947": "bījaṃ praroha-kāraṇaṃ praroha-dharmiṇām,",
  "GSP33bhgsbh_u:3948": "avyayaṃ yāvat-saṃsāra-bhāvitvāt avyayam,",
  "GSP33bhgsbh_u:3949": "na hy abījaṃ kiṃcit prarohati /",
  "GSP33bhgsbh_u:3950": "nityaṃ ca praroha-darśanād bīja-saṃtatir na vyetīti gamyate //BhGS_9.18// ==============================",
  "GSP33bhgsbh_u:3952": "kiṃ ca -",
  "GSP33bhgsbh_u:3953": "tapāmy aham ahaṃ varṣaṃ nigṛhṇāmy utsṛjāmi ca /",
  "GSP33bhgsbh_u:3954": "amṛtaṃ caiva mṛtyuś ca sad asac cāham arjuna //BhG_9.19//",
  "GSP33bhgsbh_u:3955": "tapāmy aham ādityo bhūtvā kaiścit raśmibhir ulbaṇaiḥ /",
  "GSP33bhgsbh_u:3956": "ahaṃ varṣaṃ kaiścid raśmibhir utsṛjāmi /",
  "GSP33bhgsbh_u:3957": "utsṛjya punar nigṛhṇāmi kaiścid raśmibhir aṣṭabhir māsaiḥ punar utsṛjāmi prāvṛṣi /",
  "GSP33bhgsbh_u:3958": "amṛtaṃ caiva devānām,",
  "GSP33bhgsbh_u:3959": "mṛtyuś ca martyānām /",
  "GSP33bhgsbh_u:3960": "sad yasya yat saṃbandhitayā vidyamānaṃ tat,",
  "GSP33bhgsbh_u:3961": "tad-viparītam asac caivāham arjuna /",
  "GSP33bhgsbh_u:3962": "na punar atyantam evāsad bhagavān,",
  "GSP33bhgsbh_u:3963": "svayaṃ kārya-kāraṇe vā sad-asatī //BhGS_9.19// ==============================",
  "GSP33bhgsbh_u:3965": "ye pūrvoktair nivṛtti-prakārair ekatva-pṛthaktvādi-vijñānair yajñair māṃ pūjayanta upāsate jñāna-vidaḥ,",
  "GSP33bhgsbh_u:3966": "te yathā-vijñānaṃ mām eva prāpnuvanti /",
  "GSP33bhgsbh_u:3967": "ye punar ajñāḥ kāma-kāmāḥ -",
  "GSP33bhgsbh_u:3968": "traividyā māṃ somapāḥ pūta-pāpā",
  "GSP33bhgsbh_u:3969": "yajñair iṣṭvā svar-gatiṃ prārthayante /",
  "GSP33bhgsbh_u:3970": "te puṇyam āsādya surendra-lokam",
  "GSP33bhgsbh_u:3971": "aśnanti divyān divi deva-bhogān //BhG_9.20//",
  "GSP33bhgsbh_u:3972": "traividyā ṛg-yajuḥ-sāma-vido māṃ vasv-ādi-deva-rūpiṇaṃ somapāḥ somaṃ pibantīti somapāḥ,",
  "GSP33bhgsbh_u:3973": "tenaiva soma-pānena pūta-pāpāḥ śuddha-kilbiṣāḥ,",
  "GSP33bhgsbh_u:3974": "yajñair agniṣṭomādibhir iṣṭvā pūjayitvā svar-gatiṃ svarga-gamanaṃ svar eva gatiḥ svar-gatis tām,",
  "GSP33bhgsbh_u:3975": "prārthayante /",
  "GSP33bhgsbh_u:3976": "te ca puṇyaṃ puṇya-phalam āsādya saṃprāpya surendra-lokaṃ śatakratoḥ sthānam aśnanti bhuñjate divyān divi bhavān aprākṛtān deva-bhogān devānāṃ bhogān //BhGS_9.20// ==============================",
  "GSP33bhgsbh_u:3978": "te taṃ bhuktvā svarga-lokaṃ viśālaṃ",
  "GSP33bhgsbh_u:3979": "kṣīṇe puṇye martya-lokaṃ viśanti /",
  "GSP33bhgsbh_u:3980": "evaṃ trayī-dharmam anuprapannā",
  "GSP33bhgsbh_u:3981": "gatāgataṃ kāma-kāmā labhante //BhG_9.21//",
  "GSP33bhgsbh_u:3982": "te taṃ bhuktvā svarga-lokaṃ viśālaṃ vistīrṇaṃ kṣīṇe puṇye martya-lokaṃ viśanti āviśanti /",
  "GSP33bhgsbh_u:3983_0": "evaṃ yathoktena prakāreṇa trayī-dharmaṃ kevalaṃ vaidikaṃ karmānuprapannā gatāgataṃ",
  "GSP33bhgsbh_u:3983_1": "gataṃ cāgataṃ ca gatāgataṃ gamanāgamanaṃ kāma-kāmāḥ kāmān kāmayanta iti kāma-kāmā",
  "GSP33bhgsbh_u:3983_2": "labhante gatāgatam eva,",
  "GSP33bhgsbh_u:3984": "na tu svātantryaṃ kvacil labhanta ity arthaḥ //BhGS_9.21// ==============================",
  "GSP33bhgsbh_u:3986": "ye punar niṣkāmāḥ samyag-darśinaḥ -",
  "GSP33bhgsbh_u:3987": "ananyāś cintayanto māṃ ye janāḥ paryupāsate /",
  "GSP33bhgsbh_u:3988": "teṣāṃ nityābhiyuktānāṃ yoga-kṣemaṃ vahāmy aham //BhG_9.22//",
  "GSP33bhgsbh_u:3989": "ananyā apṛthag-bhūtāḥ paraṃ devaṃ nārāyaṇam ātmatvena gatāḥ santaś cintayanto māṃ ye janāḥ saṃnyāsinaḥ paryupāsate,",
  "GSP33bhgsbh_u:3990": "teṣāṃ paramārtha-darśināṃ nityābhiyuktānāṃ satatābhiyogināṃ yoga-kṣemaṃ yogo 'prāptasya prāpaṇaṃ kṣemas tad-rakṣaṇaṃ tad-ubhayaṃ vahāmi prāpayāmy aham /",
  "GSP33bhgsbh_u:3991": "jñānī tv ātmaiva me matam [Gītā 7.18] sa ca mama priyaḥ [Gītā 7.17] yasmād tasmāt te mamātma-bhūtāḥ priyāś ceti /",
  "GSP33bhgsbh_u:3992": "nanv anyeṣām api bhaktānāṃ yoga-kṣemaṃ vahaty eva bhagavān /",
  "GSP33bhgsbh_u:3993": "satyaṃ vahaty eva /",
  "GSP33bhgsbh_u:3994": "kiṃtv ayaṃ viśeṣaḥ - anye ye bhaktās te ātmārthaṃ svayam api yoga-kṣemam īhante /",
  "GSP33bhgsbh_u:3995": "ananya-darśinas tu nātmārthaṃ yoga-kṣemam īhante /",
  "GSP33bhgsbh_u:3996": "na hi te jīvite maraṇe vātmano gṛddhiṃ kurvanti /",
  "GSP33bhgsbh_u:3997": "kevalam eva bhagavac-charaṇās te /",
  "GSP33bhgsbh_u:3998": "ato bhagavān eva teṣāṃ yoga-kṣemaṃ vahatīti //BhGS_9.22// ==============================",
  "GSP33bhgsbh_u:4000": "nanv anyāpi devatās tvam eva cet tad-bhaktāś ca tvām eva yajante /",
  "GSP33bhgsbh_u:4001": "satyam evam -",
  "GSP33bhgsbh_u:4002": "ye 'py anya-devatā-bhaktā yajante śraddhayānvitāḥ /",
  "GSP33bhgsbh_u:4003": "te 'pi mām eva kaunteya yajanty avidhi-pūrvakam //BhG_9.23//",
  "GSP33bhgsbh_u:4004": "ye 'py anya-devatā-bhaktā anyāsu devatāsu bhaktā anya-devatā-bhaktāḥ santo yajante pūjayanti śraddhayā āstikya-buddhyānvitā anugatāḥ,",
  "GSP33bhgsbh_u:4005": "te 'pi mām eva kaunteya yajanty avidhi-pūrvakam avidhir ajñānaṃ tat-pūrvakaṃ yajanta ity arthaḥ //BhGS_9.23// ==============================",
  "GSP33bhgsbh_u:4007": "kasmāt te 'vidhi-pūrvakaṃ yajanta ity ucyate / yasmāt -",
  "GSP33bhgsbh_u:4008": "ahaṃ hi sarva-yajñānāṃ bhoktā ca prabhur eva ca /",
  "GSP33bhgsbh_u:4009": "na tu mām abhijānanti tattvenātaś cyavanti te //BhG_9.24//",
  "GSP33bhgsbh_u:4010": "ahaṃ hi sarva-yajñānāṃ śrautānāṃ smārtānāṃ ca sarveṣāṃ yajñānāṃ devatātmatvena bhoktā ca prabhur eva ca /",
  "GSP33bhgsbh_u:4011": "mat-svāmiko hi yajñaḥ,",
  "GSP33bhgsbh_u:4012": "adhiyajño 'ham evātra [Gītā 8.4] iti hy uktam /",
  "GSP33bhgsbh_u:4013": "tathā na tu mām abhijānanti tattvena yathāvat /",
  "GSP33bhgsbh_u:4014": "ataś cāvidhi-pūrvakam iṣṭvā yāga-phalāc cyavanti pracyavante te //BhGS_9.24// ==============================",
  "GSP33bhgsbh_u:4016": "ye 'py anya-devatā-bhakti-mattvenāvidhi-pūrvakaṃ yajante,",
  "GSP33bhgsbh_u:4017": "teṣām api yāga-phalam avaśyaṃbhāvi / katham ? -",
  "GSP33bhgsbh_u:4018": "yānti deva-vratā devān pitṝn yānti pitṛ-vratāḥ /",
  "GSP33bhgsbh_u:4019": "bhūtāni yānti bhūtejyā yānti mad-yājino 'pi mām //BhG_9.25//",
  "GSP33bhgsbh_u:4020": "yānti gacchanti deva-vratā deveṣu vrataṃ niyamo bhaktiś ca yeṣāṃ te deva-vratā devān yānti /",
  "GSP33bhgsbh_u:4021": "pitṝn agniṣv āttādīn yānti pitṛ-vratāḥ śrāddhādi-kriyā-parāḥ pitṛ-bhaktāḥ /",
  "GSP33bhgsbh_u:4022": "bhūtāni vināyaka-mātṛ-gaṇa-catur-bhaginyādīni yānti bhūtejyā bhūtānāṃ pūjakāḥ /",
  "GSP33bhgsbh_u:4023": "yānti mad-yājino mad-yajana-śīlā vaiṣṇavā mām eva yānti /",
  "GSP33bhgsbh_u:4024": "samāne 'py āyāse mām eva na bhajante 'jñānāt,",
  "GSP33bhgsbh_u:4025": "tena te 'lpa-phala-bhājo bhavantīty arthaḥ //BhGS_9.25// ==============================",
  "GSP33bhgsbh_u:4027": "na kevalaṃ mad-bhaktānām anāvṛtti-lakṣaṇam ananta-phalam,",
  "GSP33bhgsbh_u:4028": "sukhārādhanaś cāham / katham ? -",
  "GSP33bhgsbh_u:4029": "patraṃ puṣpaṃ phalaṃ toyaṃ yo me bhaktyā prayacchati /",
  "GSP33bhgsbh_u:4030": "tad ahaṃ bhakty-upahṛtam aśnāmi prayatātmanaḥ //BhG_9.26//",
  "GSP33bhgsbh_u:4031": "patraṃ puṣpaṃ phalaṃ toyam udakaṃ yaḥ me mahyaṃ bhaktyā prayacchati,",
  "GSP33bhgsbh_u:4032": "tat ahaṃ patrādi bhaktyā upahṛtaṃ bhakti-pūrvakaṃ prāpitaṃ bhakty-upahṛtam aśnāmi gṛhṇāmi prayatātmanaḥ śuddha-buddheḥ //BhGS_9.26// ==============================",
  "GSP33bhgsbh_u:4034": "yataḥ evam, ataḥ -",
  "GSP33bhgsbh_u:4035": "yat karoṣi yad aśnāsi yaj juhoṣi dadāsi yat /",
  "GSP33bhgsbh_u:4036": "yat tapasyasi kaunteya tat kuruṣva mad-arpaṇam //BhG_9.27//",
  "GSP33bhgsbh_u:4037": "yat karoṣi svataḥ prāptam,",
  "GSP33bhgsbh_u:4038": "yad aśnāsi,",
  "GSP33bhgsbh_u:4039": "yac ca juhoṣi havanaṃ nirvartayasi śrautaṃ smārtaṃ vā,",
  "GSP33bhgsbh_u:4040": "yad dadāsi prayacchasi brāhmaṇādibhyo hiraṇyānnājyādi,",
  "GSP33bhgsbh_u:4041": "yat tapasyasi tapaś carasi kaunteya,",
  "GSP33bhgsbh_u:4042": "tat kuruṣva mad-arpaṇaṃ mat-samarpaṇam //BhGS_9.27// ==============================",
  "GSP33bhgsbh_u:4044": "evaṃ kurvatas tava yat bhavati, tat sṛṇu -",
  "GSP33bhgsbh_u:4045": "śubhāśubha-phalair evaṃ mokṣyase karma-bandhanaiḥ /",
  "GSP33bhgsbh_u:4046": "saṃnyāsa-yoga-yuktātmā vimukto mām upaiṣyasi //BhG_9.28//",
  "GSP33bhgsbh_u:4047_0": "śubhāśubha-phalaiḥ śubhāśubhe iṣṭāniṣṭe phale yeṣāṃ tāni śubhāśubha-phalāni karmāṇi",
  "GSP33bhgsbh_u:4047_1": "taiḥ śubhāśubha-phalaiḥ karma-bandhanaiḥ karmāṇy eva bandhanāni karma-bandhanāni",
  "GSP33bhgsbh_u:4047_2": "taiḥ karma-bandhanair evaṃ mad-arpaṇaṃ kurvan mokṣyase /",
  "GSP33bhgsbh_u:4048": "so 'yaṃ saṃnyāsa-yogo nāma,",
  "GSP33bhgsbh_u:4049": "saṃnyāsaś cāsau mat-samarpaṇatayā karmatvād yogaś cāsāv iti,",
  "GSP33bhgsbh_u:4050_0": "tena saṃnyāsa-yogena yukta ātmāntaḥ-karaṇaṃ yasya tava sa tvaṃ saṃnyāsa-yoga-yuktātmā",
  "GSP33bhgsbh_u:4050_1": "san vimuktaḥ karma-bandhanair jīvann eva patite cāsmin śarīre mām upaiṣyasi āgamiṣyasi //BhGS_9.28 // ==============================",
  "GSP33bhgsbh_u:4052": "rāga-dveṣavāṃs tarhi bhagavān,",
  "GSP33bhgsbh_u:4053": "yato bhaktān anugṛhṇāti,",
  "GSP33bhgsbh_u:4054": "netarān iti tan na -",
  "GSP33bhgsbh_u:4055": "samo 'haṃ sarva-bhūteṣu na me dveṣyo 'sti na priyaḥ /",
  "GSP33bhgsbh_u:4056": "ye bhajanti tu māṃ bhaktyā mayi te teṣu cāpy aham //BhG_9.29//",
  "GSP33bhgsbh_u:4057": "samas tulyo 'haṃ sarva-bhūteṣu /",
  "GSP33bhgsbh_u:4058": "na me dveṣyo 'sti na priyaḥ /",
  "GSP33bhgsbh_u:4059": "agnivad aham - dūra-sthānāṃ yathāgniḥ śītaṃ nāpanayati,",
  "GSP33bhgsbh_u:4060": "samīpam upasarpatām apanayati /",
  "GSP33bhgsbh_u:4061": "tathāhaṃ bhaktān anugṛhṇāmi, netarān /",
  "GSP33bhgsbh_u:4062": "ye bhajanti tu mām īśvaraṃ bhaktyā mayi te - svabhāvata eva,",
  "GSP33bhgsbh_u:4063": "na mama rāga-nimittam - vartante /",
  "GSP33bhgsbh_u:4064": "teṣu cāpy ahaṃ svabhāvata eva varte, netareṣu /",
  "GSP33bhgsbh_u:4065": "naitāvatā teṣu dveṣo mam //BhGS_9.29// ==============================",
  "GSP33bhgsbh_u:4067": "sṛṇu mad-bhakter māhātmyam -",
  "GSP33bhgsbh_u:4068": "api cet sudurācāro bhajate mām ananya-bhāk /",
  "GSP33bhgsbh_u:4069": "sādhur eva sa mantavyaḥ samyag vyavasito hi saḥ //BhG_9.30//",
  "GSP33bhgsbh_u:4070": "api cet yady api sudurācāraḥ suṣṭhu durācāro 'tīva kutsitācāro 'pi bhajate mām ananya-bhāk ananya-bhaktiḥ san,",
  "GSP33bhgsbh_u:4071": "sādhur eva samyag-vṛtta eva sa mantavyo jñātavyaḥ /",
  "GSP33bhgsbh_u:4072": "samyag yathāvad vyavasito hi saḥ,",
  "GSP33bhgsbh_u:4073": "yasmāt sādhu-niścayaḥ saḥ //BhGS_9.30// ==============================",
  "GSP33bhgsbh_u:4075": "utsṛjyaś ca bāhyāṃ durācāratām antaḥ samyag-vyavasāya-sāmarthyāt -",
  "GSP33bhgsbh_u:4076": "kṣipraṃ bhavati dharmātmā śaśvac-chāntiṃ nigacchati /",
  "GSP33bhgsbh_u:4077": "kaunteya pratijānīhi na me bhaktaḥ praṇaśyati //BhG_9.31//",
  "GSP33bhgsbh_u:4078": "kṣipraṃ śīghraṃ bhavati dharmātmā dharma-citta eva /",
  "GSP33bhgsbh_u:4079": "śaśvan nityaṃ śāntiṃ copaśamaṃ nigacchati prāpnoti /",
  "GSP33bhgsbh_u:4080": "sṛṇu paramārtham,",
  "GSP33bhgsbh_u:4081": "kaunteya pratijānīhi niścitāṃ pratijñāṃ kuru,",
  "GSP33bhgsbh_u:4082": "na me mama bhakto mayi samarpitāntarātmā mad-bhakto na praṇaśyatīti //BhGS_9.31// ==============================",
  "GSP33bhgsbh_u:4084": "kiṃ ca -",
  "GSP33bhgsbh_u:4085": "māṃ hi pārtha vyapāśritya ye 'pi syuḥ pāpa-yonayaḥ /",
  "GSP33bhgsbh_u:4086": "striyo vaiśyās tathā śūdrās te 'pi yānti parāṃ gatim //BhG_9.32//",
  "GSP33bhgsbh_u:4087": "māṃ hi yasmāt pārtha vyapāśritya mām āśrayatvena gṛhītvā ye 'pi syuḥ pāpa-yonayaḥ pāpā yonir yeṣāṃ te pāpa-yonayaḥ syur bhaveyuḥ /",
  "GSP33bhgsbh_u:4088": "pāpa-yonayaḥ pāpā yonir yeṣāṃ te pāpa-yonayaḥ pāpa-janmānaḥ /",
  "GSP33bhgsbh_u:4089": "ke te ? ity āha -striyo vaiśyās tathā śūdrās te 'pi yānti gacchanti parāṃ prakṛṣṭāṃ gatim //BhGS_9.32// ==============================",
  "GSP33bhgsbh_u:4091": "kiṃ punar brāhmaṇāḥ puṇyā bhaktā rājarṣayas tathā /",
  "GSP33bhgsbh_u:4092": "anityam asukhaṃ lokam imaṃ prāpya bhajasva mām //BhG_9.33//",
  "GSP33bhgsbh_u:4093": "kiṃ punar brāhmaṇāḥ puṇyāḥ puṇya-yonayo bhaktā rājarṣayas tathā rājānaś ca te ṛṣayaś ceti rājarṣayaḥ /",
  "GSP33bhgsbh_u:4094_0": "yata evam, ato 'nityaṃ kṣaṇa-bhaṅguram asukhaṃ ca sukha-varjitam imaṃ lokaṃ manuṣya-lokaṃ",
  "GSP33bhgsbh_u:4094_1": "prāpya puruṣārtha-sādhanaṃ durlabhaṃ manuṣyatvaṃ labdhvā bhajasva sevasva mām //BhGS_9.33 // ==============================",
  "GSP33bhgsbh_u:4096": "katham ? -",
  "GSP33bhgsbh_u:4097": "man-manā bhava mad-bhakto mad-yājī māṃ namaskuru /",
  "GSP33bhgsbh_u:4098": "mām evaiṣyasi yuktvaivam ātmānaṃ mat-parāyaṇaḥ //BhG_9.34//",
  "GSP33bhgsbh_u:4099": "mayi vāsudeve mano yasya tava sa tvaṃ man-manā bhava /",
  "GSP33bhgsbh_u:4100": "tathā mad-bhakto bhava /",
  "GSP33bhgsbh_u:4101": "mad-yājī mad-yajana-śīlo bhava /",
  "GSP33bhgsbh_u:4102": "mām eva ca namaskuru /",
  "GSP33bhgsbh_u:4103": "mām eveśvarasyāgamiṣyasi yuktvā samādhāya cittam /",
  "GSP33bhgsbh_u:4104": "evam ātmānaṃ māṃ ahaṃ hi sarveṣāṃ bhūtānām ātmā parā ca gatiḥ param ayanaṃ taṃ mām evambhūtam eṣyastīty atītena padena sambandhaḥ /",
  "GSP33bhgsbh_u:4105": "mat-parāyaṇaḥ sann ity arthaḥ //BhGS_9.34//",
  "GSP33bhgsbh_u:4106": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:4107": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:4108": "rāja-vidyā-rāja-guhya-yogo nāma navamo 'dhyāyaḥ //9//",
  "GSP33bhgsbh_u:4111": "BhG 10",
  "GSP33bhgsbh_u:4112": "atha vibhūti-yogo nāma daśamo 'dhyāyaḥ",
  "GSP33bhgsbh_u:4113": "(bhagavat-pāda-śrīmac-chaṅkarācārya-kṛta-bhāṣyam)",
  "GSP33bhgsbh_u:4114": "saptame 'dhyāye bhagavatas tattvaṃ vibhūtayaś ca prakāśitāḥ, navame ca /",
  "GSP33bhgsbh_u:4115": "athedānīṃ yeṣu yeṣu bhāveṣu cintyo bhagavāṃs te te bhāvā vaktavyāḥ /",
  "GSP33bhgsbh_u:4116": "tattvaṃ ca bhagavato vaktavyam uktam api,",
  "GSP33bhgsbh_u:4117": "durvijñeyatvāt,",
  "GSP33bhgsbh_u:4118": "ity ataḥ śrī-bhagavān uvāca -",
  "GSP33bhgsbh_u:4119": "bhūya eva mahā-bāho śṛṇu me paramaṃ vacaḥ /",
  "GSP33bhgsbh_u:4120": "yat te 'haṃ prīyamāṇāya vakṣyāmi hita-kāmyayā //BhG_10.1//",
  "GSP33bhgsbh_u:4121_0": "bhūya eva bhūyaḥ punar he mahābāho sṛṇu me madīyaṃ paramaṃ prakṛṣṭaṃ niratiśaya-vastunaḥ",
  "GSP33bhgsbh_u:4121_1": "prakāśakaṃ vaco vākyaṃ yat paramaṃ te tubhyaṃ prīyamāṇāya - mad-vacanāt prīyase tvam",
  "GSP33bhgsbh_u:4121_2": "atīvāmṛtam iva piban,",
  "GSP33bhgsbh_u:4122": "tataḥ - vakṣyāmi hita-kāmyayā hitecchayā //BhGS_10.1// ==============================",
  "GSP33bhgsbh_u:4124": "kim-artham ahaṃ vakṣyāmīty ata āha -",
  "GSP33bhgsbh_u:4125": "na me viduḥ suragaṇāḥ prabhavaṃ na maharṣayaḥ /",
  "GSP33bhgsbh_u:4126": "aham ādir hi devānāṃ maharṣīṇāṃ ca sarvaśaḥ //BhG_10.2//",
  "GSP33bhgsbh_u:4127": "na me vidur na jānanti sura-gaṇā brahmādayaḥ /",
  "GSP33bhgsbh_u:4128": "kiṃ te na viduḥ ?",
  "GSP33bhgsbh_u:4129": "mama prabhavaṃ prabhāvaṃ prabhu-śakty-atiśayam,",
  "GSP33bhgsbh_u:4130": "athavā prabhavaṃ prabhavanam utpattim /",
  "GSP33bhgsbh_u:4131": "nāpi maharṣayo bhṛgv-ādayo viduḥ /",
  "GSP33bhgsbh_u:4132": "kasmāt te na vidur ity ucyate - aham ādiḥ kāraṇaṃ hi yasmād devānāṃ maharṣīṇāṃ ca sarvaśaḥ sarva-prakāraiḥ //BhGS_10.2// ==============================",
  "GSP33bhgsbh_u:4134": "kiṃ ca -",
  "GSP33bhgsbh_u:4135": "yo mām ajam anādiṃ ca vetti loka-maheśvaram /",
  "GSP33bhgsbh_u:4136": "asaṃmūḍhaḥ sa martyeṣu sarva-pāpaiḥ pramucyate //BhG_10.3//",
  "GSP33bhgsbh_u:4137": "yaḥ mām ajam anādiṃ ca,",
  "GSP33bhgsbh_u:4138": "yasmāt aham ādir devānāṃ maharṣīṇāṃ ca,",
  "GSP33bhgsbh_u:4139": "na mamānyaḥ ādiḥ vidyate /",
  "GSP33bhgsbh_u:4140": "ato 'ham ajo 'nādi ca /",
  "GSP33bhgsbh_u:4141": "anāditvam ajatve hetuḥ,",
  "GSP33bhgsbh_u:4142": "taṃ mām ajam anādiṃ ca yo vetti vijānāti lokamaheśvaraṃ lokānāṃ mahāntam īśvaraṃ turīyam ajñānatatkāryavarjitam asaṃmūḍhaḥ saṃmohavarjitaḥ saḥ matryeṣu manuṣyeṣu,",
  "GSP33bhgsbh_u:4143": "sarvapāpaiḥ sarveḥ pāpair mati-pūrvāmatipūrva-kṛtaiḥ pramucyate pramokṣyate //BhGS_10.3// ==============================",
  "GSP33bhgsbh_u:4145": "itaś cāhaṃ maheśvaro lokānām -",
  "GSP33bhgsbh_u:4146": "buddhir jñānam asaṃmohaḥ kṣamā satyaṃ damaḥ śamaḥ /",
  "GSP33bhgsbh_u:4147": "sukhaṃ duḥkhaṃ bhavo 'bhāvo bhayaṃ cābhayam eva ca //BhG_10.4//",
  "GSP33bhgsbh_u:4148": "buddhir antaḥ-karaṇasya sūkṣmādy-arthāvabodhana-sāmarthyam,",
  "GSP33bhgsbh_u:4149": "tadvantaṃ buddhimān iti hi vadanti /",
  "GSP33bhgsbh_u:4150": "jñānam ātmādi-padārthānām avabodhaḥ /",
  "GSP33bhgsbh_u:4151": "asaṃmohaḥ pratyutpanneṣu boddhavyeṣu viveka-pūrvikā pravṛttiḥ /",
  "GSP33bhgsbh_u:4152": "kṣamā ākruṣṭasya tāḍitasya vāvikṛta-cittatā /",
  "GSP33bhgsbh_u:4153": "satyaṃ yathā-dṛṣṭasya yathā-śrutasya cātmānubhavasya para-buddhi-saṃkrāntaye tathaivoucāryamāṇā vāk satyam ucyate /",
  "GSP33bhgsbh_u:4154": "damo bāhyendriyopaśamaḥ /",
  "GSP33bhgsbh_u:4155": "śamo 'ntaḥ-karaṇasyopaśamaḥ /",
  "GSP33bhgsbh_u:4156": "sukham āhlādaḥ /",
  "GSP33bhgsbh_u:4157": "duḥkhaṃ santāpaḥ /",
  "GSP33bhgsbh_u:4158": "bhava udbhavaḥ /",
  "GSP33bhgsbh_u:4159": "abhāvas tad-viparyayaḥ /",
  "GSP33bhgsbh_u:4160": "bhayaṃ ca trāsaḥ,",
  "GSP33bhgsbh_u:4161": "abhayam eva ca tad-viparītam //BhGS_10.4// ==============================",
  "GSP33bhgsbh_u:4163": "ahiṃsā samatā tuṣṭis tapo dānaṃ yaśo 'yaśaḥ /",
  "GSP33bhgsbh_u:4164": "bhavanti bhāvā bhūtānāṃ matta eva pṛthag-vidhāḥ //BhG_10.5//",
  "GSP33bhgsbh_u:4165": "ahiṃsāpīḍā prāṇinām /",
  "GSP33bhgsbh_u:4166": "samatā sama-cittatā /",
  "GSP33bhgsbh_u:4167": "tuṣṭiḥ saṃtoṣaḥ paryāpta-buddhir lābheṣu /",
  "GSP33bhgsbh_u:4168": "tapa indriya-saṃyama-pūrvakaṃ śarīra-pīḍānam /",
  "GSP33bhgsbh_u:4169": "dānaṃ yathā-śakti saṃvibhāgaḥ /",
  "GSP33bhgsbh_u:4170": "yaśo dharma-nimittā kīrtiḥ /",
  "GSP33bhgsbh_u:4171": "ayaśas tv adharma-nimittā kīrtiḥ /",
  "GSP33bhgsbh_u:4172": "bhavanti bhāvā yathoktā buddhy-ādayo bhūtānāṃ prāṇināṃ matta eveśvarāt pṛthag-vidhāḥ nānā-vidhāḥ sva-karmānurūpeṇa //BhGS_10.5// ==============================",
  "GSP33bhgsbh_u:4174": "kiṃ ca -",
  "GSP33bhgsbh_u:4175": "maharṣayaḥ sapta pūrve catvāro manavas tathā /",
  "GSP33bhgsbh_u:4176": "mad-bhāvā mānasā jātā yeṣāṃ loka imāḥ prajāḥ //BhG_10.6//",
  "GSP33bhgsbh_u:4177": "maharṣayaḥ sapta bhṛgv-ādayaḥ pūrve 'tīta-kāla-saṃbandhinaḥ,",
  "GSP33bhgsbh_u:4178": "catvāro manavas tathā sāvarṇā iti prasiddhāḥ /",
  "GSP33bhgsbh_u:4179": "te ca mad-bhāvā mad-gata-bhāvanā vaiṣṇavena sāmarthyena upetāḥ /",
  "GSP33bhgsbh_u:4180": "mānasā manasaivotpāditā mayā jātā utpannāḥ /",
  "GSP33bhgsbh_u:4181": "yeṣāṃ manūnāṃ maharṣīṇāṃ ca sṛṣṭir loka imāḥ sthāvara-jaṅgama-lakṣaṇāḥ prajāḥ //BhGS_10.6// ==============================",
  "GSP33bhgsbh_u:4183": "etāṃ vibhūtiṃ yogaṃ ca mama yo vetti tattvataḥ /",
  "GSP33bhgsbh_u:4184": "so 'vikampena yogena yujyate nātra saṃśayaḥ //BhG_10.7//",
  "GSP33bhgsbh_u:4185": "etāṃ yathoktāṃ vibhūtiṃ vistāraṃ yogaṃ ca yuktiṃ cātmano ghaṭanam,",
  "GSP33bhgsbh_u:4186": "athavā yogaiśvarya-sāmarthyaṃ sarva-jñatvaṃ yoga-jaṃ yoga ucyate,",
  "GSP33bhgsbh_u:4187": "mama madīyaṃ yogaṃ yo vetti tattvatas tattvena yathāvad ity etat,",
  "GSP33bhgsbh_u:4188": "so 'vikampenāpracalitena yogena samyag darśana-sthairya-lakṣaṇena yujyate saṃbadhyate /",
  "GSP33bhgsbh_u:4189": "nātra saṃśayo nāsminn arthe saṃśayo 'sti //BhGS_10.7// ==============================",
  "GSP33bhgsbh_u:4191": "kīdṛśenāvikampena yogena yujyate ? ity ucyate -",
  "GSP33bhgsbh_u:4192": "ahaṃ sarvasya prabhavo mattaḥ sarvaṃ pravartate /",
  "GSP33bhgsbh_u:4193": "iti matvā bhajante māṃ budhā bhāva-samanvitāḥ //BhG_10.8//",
  "GSP33bhgsbh_u:4194": "ahaṃ paraṃ brahma vāsudevākhyaṃ sarvasya jagataḥ prabhava utpattiḥ /",
  "GSP33bhgsbh_u:4195": "matta eva sthiti-nāśa-kriyā-phalopabhoga-lakṣaṇaṃ vikriyā-rūpaṃ sarvaṃ jagat pravartate /",
  "GSP33bhgsbh_u:4196": "ity evaṃ matvā bhajante sevante māṃ budhā avagata-paramārtha-tattvāḥ /",
  "GSP33bhgsbh_u:4197": "bhāva-samanvitā bhāvo bhāvanā paramārtha-tattvābhiniveśas tena samanvitāḥ saṃyuktāḥ ity arthaḥ //BhGS_10.8// ==============================",
  "GSP33bhgsbh_u:4199": "kiṃ ca -",
  "GSP33bhgsbh_u:4200": "mac-cittā mad-gata-prāṇā bodhayantaḥ parasparam /",
  "GSP33bhgsbh_u:4201": "kathayantaś ca māṃ nityaṃ tuṣyanti ca ramanti ca //BhG_10.9//",
  "GSP33bhgsbh_u:4202": "mac-cittāḥ, mayi cittaṃ yeṣāṃ te mac-cittāḥ /",
  "GSP33bhgsbh_u:4203": "mad-gata-prāṇāḥ māṃ gatāḥ prāptāś cakṣur-ādayaḥ prāṇā yeṣāṃ te mad-gata-prāṇāḥ /",
  "GSP33bhgsbh_u:4204": "mayy upasaṃhṛta-karaṇāḥ ity arthaḥ /",
  "GSP33bhgsbh_u:4205": "athavā, mad-gata-prāṇāḥ mad-gata-jīvanā ity etat /",
  "GSP33bhgsbh_u:4206": "bodhayanto 'vagamayantaḥ parasparam anyonyam,",
  "GSP33bhgsbh_u:4207": "kathayantaś ca jñāna-bala-vīryādi-dharmair viśiṣṭaṃ mām /",
  "GSP33bhgsbh_u:4208": "tuṣyanti ca paritoṣam upayānti ca ramanti ca ratiṃ ca prāpnuvanti priya-saṃgatyeva //BhGS_10.9// ==============================",
  "GSP33bhgsbh_u:4210": "ye yathoktaiḥ prakārair bhajante māṃ bhaktāḥ santaḥ -",
  "GSP33bhgsbh_u:4211": "teṣāṃ satata-yuktānāṃ bhajatāṃ prīti-pūrvakam /",
  "GSP33bhgsbh_u:4212": "dadāmi buddhi-yogaṃ taṃ yena mām upayānti te //BhG_10.10//",
  "GSP33bhgsbh_u:4213": "teṣāṃ satata-yuktānāṃ nityābhiyuktānāṃ nivṛtta-sarva-bāhyaiṣaṇānāṃ bhajatāṃ sevamānānām /",
  "GSP33bhgsbh_u:4214": "kim arthitvādinā kāraṇena ?",
  "GSP33bhgsbh_u:4215": "nety āha - -prīti-pūrvakaṃ prītiḥ snehas tat-pūrvakaṃ māṃ bhajatām ity arthaḥ /",
  "GSP33bhgsbh_u:4216": "dadāmi prayacchāmi buddhi-yogaṃ buddhiḥ samyag darśanaṃ mat-tattva-viṣayaṃ tena yogo buddhi-yogas taṃ buddhi-yogam,",
  "GSP33bhgsbh_u:4217": "yena buddhi-yogena samyag darśana-lakṣaṇena māṃ parameśvaram ātma-bhūtam ātmatvena upayānti pratipadyante /",
  "GSP33bhgsbh_u:4218": "ke ? te ye mac-cittatvādi-prakārair māṃ bhajante //BhGS_10.10// ==============================",
  "GSP33bhgsbh_u:4220": "kim-artham kasya vā tvat-prāpti-pratibandha-hetor nāśakaṃ buddhi-yogaṃ teṣāṃ tvad-bhaktānāṃ dadāsi ?",
  "GSP33bhgsbh_u:4221": "ity apekṣāyām āha -",
  "GSP33bhgsbh_u:4222": "teṣām evānukampārtham aham ajñāna-jaṃ tamaḥ /",
  "GSP33bhgsbh_u:4223": "nāśayāmy ātma-bhāva-stho jñāna-dīpena bhāsvatā //BhG_10.11//",
  "GSP33bhgsbh_u:4224": "teṣām eva kathaṃ nu nāma śreyaḥ syāt ity anukampārthaṃ dayā-hetor aham ajñāna-jam avivekato jātaṃ mithyā-pratyaya-lakṣaṇaṃ mohāndhakāraṃ tamo nāśayāmi,",
  "GSP33bhgsbh_u:4225_0": "ātma-bhāva-stha ātmano bhāvo 'ntaḥ-karaṇāśayas tasminn eva sthitaḥ san jñāna-dīpena",
  "GSP33bhgsbh_u:4225_1": "viveka-pratyaya-rūpeṇa bhakti-prasāda-snehābhiṣiktena mad-bhāvanābhiniveśa-vāteritena",
  "GSP33bhgsbh_u:4225_2": "brahmacaryādi-sādhana-saṃskāra-vat-prajñāvartinā viraktāntaḥ-karaṇādhāreṇa viṣaya-vyāvṛtta-citta-rāga-dveṣākaluṣita-nivātāpavaraka-sthena",
  "GSP33bhgsbh_u:4225_3": "nitya-pravṛttaikāgrya-dhyāna-janita-samyag-darśana-bhāsvatā jñāna-dīpenety arthaḥ //BhGS_10.11 // ==============================",
  "GSP33bhgsbh_u:4227": "yathoktāṃ bhagavato vibhūtiṃ yogaṃ ca śrutvārjuna uvāca -",
  "GSP33bhgsbh_u:4228": "paraṃ brahma paraṃ dhāma pavitraṃ paramaṃ bhavān /",
  "GSP33bhgsbh_u:4229": "puruṣaṃ śāśvataṃ divyam ādi-devam ajaṃ vibhum //BhG_10.12//",
  "GSP33bhgsbh_u:4230": "paraṃ brahma paramātmā paraṃ dhāma paraṃ tejaḥ pavitraṃ pāvanaṃ paramaṃ prakṛṣṭaṃ bhavān /",
  "GSP33bhgsbh_u:4231": "puruṣaṃ śāśvataṃ nityaṃ divyaṃ divi bhavam ādi-devaṃ sarva-devānām ādau bhavam ādi-devam ajaṃ vibhuṃ vibhavana-śīlam //BhGS_10.12// ==============================",
  "GSP33bhgsbh_u:4233": "īdṛśam -",
  "GSP33bhgsbh_u:4234": "āhus tvām ṛṣayaḥ sarve devarṣir nāradas tathā /",
  "GSP33bhgsbh_u:4235": "asito devalo vyāsaḥ svayaṃ caiva bravīṣi me //BhG_10.13//",
  "GSP33bhgsbh_u:4236": "āhuḥ kathayanti tvām ṛṣayo vasiṣṭhādayaḥ sarve devarṣir nāradas tathā /",
  "GSP33bhgsbh_u:4237": "asito devalo 'pi evam evāha,",
  "GSP33bhgsbh_u:4238": "vyāsaś ca,",
  "GSP33bhgsbh_u:4239": "svayaṃ caiva tvaṃ ca bravīṣi me //BhGS_10.13// ==============================",
  "GSP33bhgsbh_u:4241": "sarvam etad ṛtaṃ manye yan māṃ vadasi keśava /",
  "GSP33bhgsbh_u:4242": "na hi te bhagavan vyaktiṃ vidur devā na dānavāḥ //BhG_10.14//",
  "GSP33bhgsbh_u:4243": "sarvam etad yathoktam ṛṣibhis tvayā caitad ṛtaṃ satyam eva manye,",
  "GSP33bhgsbh_u:4244": "yan māṃ prati vadasi bhāṣase he keśava /",
  "GSP33bhgsbh_u:4245": "na hi te tava bhagavan vyaktiṃ prabhavaṃ vidur na devā na dānavāḥ //BhGS_10.14// ==============================",
  "GSP33bhgsbh_u:4247": "yatas tvaṃ devādīnām ādiḥ, ataḥ -",
  "GSP33bhgsbh_u:4248": "svayam evātmanātmānaṃ vettha tvaṃ puruṣottama /",
  "GSP33bhgsbh_u:4249": "bhūta-bhāvana bhūteśa deva-deva jagatpate //BhG_10.15//",
  "GSP33bhgsbh_u:4250": "svayam eva ātmanātmānaṃ vettha jānāsi tvaṃ niratiśaya-jñānaiśvarya-balādi-śaktimantam īśvaraṃ /",
  "GSP33bhgsbh_u:4251": "puruṣottama /",
  "GSP33bhgsbh_u:4252": "bhūtāni bhāvayatīti bhūta-bhāvanaḥ /",
  "GSP33bhgsbh_u:4253": "he bhūtabhāvana /",
  "GSP33bhgsbh_u:4254": "bhūteśa /",
  "GSP33bhgsbh_u:4255": "bhūtānām īśitaḥ /",
  "GSP33bhgsbh_u:4256": "he deva-deva /",
  "GSP33bhgsbh_u:4257": "jagat-pate / //BhGS_10.15// ==============================",
  "GSP33bhgsbh_u:4259": "vaktum arhasy aśeṣeṇa divyā hy ātma-vibhūtayaḥ /",
  "GSP33bhgsbh_u:4260": "yābhir vibhūtibhir lokān imāṃs tvaṃ vyāpya tiṣṭhasi //BhG_10.16//",
  "GSP33bhgsbh_u:4261": "vaktuṃ kathayitum arhasy aśeṣeṇa /",
  "GSP33bhgsbh_u:4262": "divyā hy ātma-vibhūtayaḥ /",
  "GSP33bhgsbh_u:4263": "ātmano vibhūtayo yās tāḥ vaktum arhasi /",
  "GSP33bhgsbh_u:4264": "yābhir vibhūtibhir ātmano māhātmya-vistarair imān lokān tvaṃ vyāpya tiṣṭhasi //BhGS_10.16// ==============================",
  "GSP33bhgsbh_u:4266": "kathaṃ vidyām ahaṃ yogiṃs tvāṃ sadā paricintayan /",
  "GSP33bhgsbh_u:4267": "keṣu keṣu ca bhāveṣu cintyo 'si bhagavan mayā //BhG_10.17//",
  "GSP33bhgsbh_u:4268": "kathaṃ vidyāṃ vijānīyām ahaṃ he yogin tvāṃ sadā paricintayan /",
  "GSP33bhgsbh_u:4269": "keṣu keṣu ca bhāveṣu vastuṣu cintyo 'si dhyeyo 'si bhagavan mayā //BhGS_10.17// ==============================",
  "GSP33bhgsbh_u:4271": "vistareṇātmano yogaṃ vibhūtiṃ ca janārdana /",
  "GSP33bhgsbh_u:4272": "bhūyaḥ kathaya tṛptir hi śṛṇvato nāsti me 'mṛtam //BhG_10.18//",
  "GSP33bhgsbh_u:4273": "vistareṇātmano yogaṃ yogaiśvarya-śakti-viśeṣaṃ vibhūtiṃ ca vistaraṃ dhyeya-padārthānāṃ he janārdana,",
  "GSP33bhgsbh_u:4274": "ardater gati-karmaṇo rūpam,",
  "GSP33bhgsbh_u:4275": "asurāṇāṃ deva-pratipakṣa-bhūtānāṃ janānāṃ narakādi-gamayitṛtvāt janārdano 'bhyudaya-niḥśreyasa-puruṣārtha-prayojanaṃ sarvair janair yācyate iti vā /",
  "GSP33bhgsbh_u:4276": "bhūyaḥ pūrvam uktam api kathaya /",
  "GSP33bhgsbh_u:4277": "tṛptiḥ paritoṣo hi yasmān nāsti me mama śṛṇvatas tvan-mukha-niḥsṛta-vākyāmṛtam //BhGS_10.18// ==============================",
  "GSP33bhgsbh_u:4279": "śrī-bhagavān uvāca -",
  "GSP33bhgsbh_u:4280": "hanta te kathayiṣyāmi divyā hy ātma-vibhūtayaḥ /",
  "GSP33bhgsbh_u:4281": "prādhānyataḥ kuru-śreṣṭha nāsty anto vistarasya me //BhG_10.19//",
  "GSP33bhgsbh_u:4282": "hanta idānīṃ te tava divyā divi bhavā ātma-vibhūtayo 'tmano mama vibhūtayo yās tāḥ kathayiṣyāmīty etat /",
  "GSP33bhgsbh_u:4283": "prādhānyato yatra yatra pradhānā yā yā vibhūtis tāṃ tāṃ pradhānāṃ prādhānyataḥ kathayiṣyāmy ahaṃ kuru-śreṣṭha /",
  "GSP33bhgsbh_u:4284": "aśeṣatas tu varṣa-śatenāpi na śakyā vaktum,",
  "GSP33bhgsbh_u:4285": "yato nāsty anto vistarasya me mama vibhūtīnām ity arthaḥ //BhGS_10.19// ==============================",
  "GSP33bhgsbh_u:4287": "tatra prathamam eva tāvat sṛṇu -",
  "GSP33bhgsbh_u:4288": "aham ātmā guḍākeśa sarva-bhūtāśaya-sthitaḥ /",
  "GSP33bhgsbh_u:4289": "aham ādiś ca madhyaṃ ca bhūtānām anta eva ca //BhG_10.20//",
  "GSP33bhgsbh_u:4290": "aham ātmā pratyag-ātmā guḍākeśa,",
  "GSP33bhgsbh_u:4291": "guḍākā nidrā tasyāḥ īśo guḍākeśaḥ,",
  "GSP33bhgsbh_u:4292": "jita-nidra ity arthaḥ /",
  "GSP33bhgsbh_u:4293": "ghana-keśeti vā /",
  "GSP33bhgsbh_u:4294": "sarva-bhūtāśaya-sthitaḥ sarveṣāṃ bhūtānām āśaye 'ntar-hṛdi sthito 'ham ātmā pratyag-ātmā nityaṃ dhyeyaḥ /",
  "GSP33bhgsbh_u:4295": "tad-aśaktena cottareṣu bhāveṣu cintyo 'ham /",
  "GSP33bhgsbh_u:4296": "yasmād aham eva ādir bhūtānāṃ kāraṇaṃ tathā madhyaṃ ca sthitir antaḥ pralayaś ca //BhGS_10.20// ==============================",
  "GSP33bhgsbh_u:4298": "evaṃ ca dhyeyo 'ham -",
  "GSP33bhgsbh_u:4299": "ādityānām ahaṃ viṣṇur jyotiṣāṃ ravir aṃśumān /",
  "GSP33bhgsbh_u:4300": "marīcir marutām asmi nakṣatrāṇām ahaṃ śaśī //BhG_10.21//",
  "GSP33bhgsbh_u:4301": "ādityānāṃ dvādaśānāṃ viṣṇur nāma ādityo 'ham /",
  "GSP33bhgsbh_u:4302": "jyotiṣāṃ raviḥ prakāśayitṝṇām aṃśumān raśmimān /",
  "GSP33bhgsbh_u:4303": "marīcir nāma marutāṃ marud-devatā-bhedānām asmi /",
  "GSP33bhgsbh_u:4304": "nakṣatrāṇām ahaṃ śaśī candramāḥ //BhGS_10.21// ==============================",
  "GSP33bhgsbh_u:4306": "vedānāṃ sāma-vedo 'smi devānām asmi vāsavaḥ /",
  "GSP33bhgsbh_u:4307": "indriyāṇāṃ manaś cāsmi bhūtānām asmi cetanā //BhG_10.22//",
  "GSP33bhgsbh_u:4308": "vedānāṃ madhye sāma-vedo 'smi /",
  "GSP33bhgsbh_u:4309": "devānāṃ rūdrādityādīnāṃ vāsava indro 'smi /",
  "GSP33bhgsbh_u:4310": "indriyāṇām ekādaśānāṃ cakṣur-ādīnāṃ manaś cāsmi saṃkalpa-vikalpātmakaṃ manaś cāsmi /",
  "GSP33bhgsbh_u:4311": "bhūtānām asmi cetanā kārya-karaṇa-saṃghāte nityābhivyaktā buddhi-vṛttiś cetanā //BhGS_10.22// ==============================",
  "GSP33bhgsbh_u:4313": "rudrāṇāṃ śaṃkaraś cāsmi vitteśo yakṣa-rakṣasām /",
  "GSP33bhgsbh_u:4314": "vasūnāṃ pāvakaścāsmi meruḥ śikhariṇām aham //BhG_10.23//",
  "GSP33bhgsbh_u:4315": "rudrāṇām ekādaśānāṃ śaṃkaraś cāsmi /",
  "GSP33bhgsbh_u:4316": "vitteśaḥ kuvero yakṣa-rakṣasāṃ yakṣāṇāṃ rakṣasāṃ ca /",
  "GSP33bhgsbh_u:4317": "vasūnām aṣṭanāṃ pāvakaś cāsmy agniḥ /",
  "GSP33bhgsbh_u:4318": "meruḥ śikhariṇāṃ śikharavatām aham //BhGS_10.23// ==============================",
  "GSP33bhgsbh_u:4320": "purodhasāṃ ca mukhyaṃ māṃ viddhi pārtha bṛhaspatim /",
  "GSP33bhgsbh_u:4321": "senānīnām ahaṃ skandaḥ sarasām asmi sāgaraḥ //BhG_10.24//",
  "GSP33bhgsbh_u:4322": "purodhasāṃ ca rāja-purohitānāṃ ca mukhyaṃ pradhānaṃ māṃ viddhi he pārtha bṛhaspatim /",
  "GSP33bhgsbh_u:4323": "sa hīndrasyeti mukhyaḥ syāt purodhāḥ /",
  "GSP33bhgsbh_u:4324": "senānīnāṃ senāpatīnām ahaṃ skando deva-senāpatiḥ /",
  "GSP33bhgsbh_u:4325": "sarasāṃ yāni deva-khātāni sarāṃsi teṣāṃ sarasāṃ sāgaro 'smi bhavāmi //BhGS_10.24// ==============================",
  "GSP33bhgsbh_u:4327": "maharṣīṇāṃ bhṛgur ahaṃ girām asmy ekam akṣaram /",
  "GSP33bhgsbh_u:4328": "yajñānāṃ japa-yajño 'smi sthāvarāṇāṃ himālayaḥ //BhG_10.25//",
  "GSP33bhgsbh_u:4329": "maharṣīṇāṃ bhṛgur aham /",
  "GSP33bhgsbh_u:4330": "girāṃ vācāṃ pada-lakṣaṇānām ekam akṣaram oṃkāro 'smi /",
  "GSP33bhgsbh_u:4331": "yajñānāṃ japa-yajño 'smi,",
  "GSP33bhgsbh_u:4332": "sthāvarāṇāṃ sthiti-matāṃ himālayaḥ //BhGS_10.25// ==============================",
  "GSP33bhgsbh_u:4334": "aśvatthaḥ sarva-vṛkṣāṇāṃ devarṣīṇāṃ ca nāradaḥ /",
  "GSP33bhgsbh_u:4335": "gandharvāṇāṃ citrarathaḥ siddhānāṃ kapilo muniḥ //BhG_10.26//",
  "GSP33bhgsbh_u:4336": "aśvatthaḥ sarva-vṛkṣāṇām,",
  "GSP33bhgsbh_u:4337": "devarṣīṇāṃ ca nārado devāḥ eva santaḥ ṛṣitvaṃ prāptāḥ mantra-darśitvāt te devarṣayaḥ /",
  "GSP33bhgsbh_u:4338": "teṣāṃ nārado 'smi /",
  "GSP33bhgsbh_u:4339": "gandharvāṇāṃ citraratho nāma gandharvo 'smi /",
  "GSP33bhgsbh_u:4340": "siddhānāṃ janmanaiva dharma-jñāna-vairāgyaiśvaryātiśayaṃ prāptānāṃ kapilo muniḥ //BhGS_10.26// ==============================",
  "GSP33bhgsbh_u:4342": "uccaiḥśravasam aśvānāṃ viddhi mām amṛtodbhavam /",
  "GSP33bhgsbh_u:4343": "airāvataṃ gajendrāṇāṃ narāṇāṃ ca narādhipam //BhG_10.27//",
  "GSP33bhgsbh_u:4344": "ucaiḥśravasam a vānāṃ ucaiḥśravāḥ nāmā varājas taṃ māṃ viddhi vijānīhy amṛtodbhavam amṛta-nimitta-mathanodbhavam /",
  "GSP33bhgsbh_u:4345": "airāvatam irāvatyāḥ apatyaṃ gajendrāṇāṃ hastīśvarāṇām,",
  "GSP33bhgsbh_u:4346": "tam māṃ viddhīty anuvartate /",
  "GSP33bhgsbh_u:4347": "narāṇāṃ ca manuṣyāṇāṃ narādhipaṃ rājānaṃ māṃ viddhi jānīhi //BhGS_10.27// ==============================",
  "GSP33bhgsbh_u:4349": "āyudhānām ahaṃ vajraṃ dhenūnām asmi kāma-dhuk /",
  "GSP33bhgsbh_u:4350": "prajanaś cāsmi kandarpaḥ sarpāṇām asmi vāsukiḥ //BhG_10.28//",
  "GSP33bhgsbh_u:4351": "āyudhānām ahaṃ vajraṃ dadhīcy-asthi-saṃbhavam /",
  "GSP33bhgsbh_u:4352": "dhenūnāṃ dogdhrīṇām asmi kāma-dhuk vasiṣṭhasya sarva-kāmānāṃ dogdhrī,",
  "GSP33bhgsbh_u:4353": "sāmānyā vā kāma-dhuk /",
  "GSP33bhgsbh_u:4354": "prajanaḥ prajanayitāsmi kandarpaḥ kāmaḥ /",
  "GSP33bhgsbh_u:4355": "sarpāṇāṃ sarpa-bhedānām asmi vāsukiḥ sarpa-rājaḥ //BhGS_10.28// ==============================",
  "GSP33bhgsbh_u:4357": "anantaś cāsmi nāgānāṃ varuṇo yādasām aham /",
  "GSP33bhgsbh_u:4358": "pitṝṇām aryamā cāsmi yamaḥ saṃyamatām aham //BhG_10.29//",
  "GSP33bhgsbh_u:4359": "anantaś cāsmi nāgānāṃ nāga-viśeṣāṇāṃ nāgarājaś cāsmi /",
  "GSP33bhgsbh_u:4360": "varuṇo yādasām aham ab-devatānāṃ rājāham /",
  "GSP33bhgsbh_u:4361": "pitṝṇām aryamā nāma pitṛ-rājaś cāsmi /",
  "GSP33bhgsbh_u:4362": "yamaḥ saṃyamatāṃ saṃyamanaṃ kurvatām aham //BhGS_10.29// ==============================",
  "GSP33bhgsbh_u:4364": "prahlādaś cāsmi daityānāṃ kālaḥ kalayatām aham /",
  "GSP33bhgsbh_u:4365": "mṛgāṇāṃ ca mṛgendro 'haṃ vainateyaś ca pakṣiṇām //BhG_10.30//",
  "GSP33bhgsbh_u:4366": "prahlādo nāmaś cāsmi daityānāṃ diti-vaṃśyānām /",
  "GSP33bhgsbh_u:4367": "kālaḥ kalayatāṃ kalanaṃ gaṇanaṃ kurvatām aham /",
  "GSP33bhgsbh_u:4368": "mṛgāṇāṃ ca mṛgendraḥ siṃho vyāghro vāham /",
  "GSP33bhgsbh_u:4369": "vainateyaś ca garutmān vinatā-sutaḥ pakṣiṇāṃ patatriṇām //BhGS_10.30// ==============================",
  "GSP33bhgsbh_u:4371": "pavanaḥ pavatām asmi rāmaḥ śastra-bhṛtām aham /",
  "GSP33bhgsbh_u:4372": "jhaṣāṇāṃ makaraś cāsmi srotasām asmi jāhnavī //BhG_10.31//",
  "GSP33bhgsbh_u:4373": "pavano vāyuḥ pavatāṃ pāvayitaṝṇām asmi /",
  "GSP33bhgsbh_u:4374": "rāmaḥ śastra-bhṛtām ahaṃ śastrāṇāṃ dhārayitṝṇāṃ dāśarathiḥ rāmo 'ham /",
  "GSP33bhgsbh_u:4375": "jhaṣāṇāṃ matsyādīnāṃ makaro nāma jāti-viśeṣo 'ham /",
  "GSP33bhgsbh_u:4376": "srotasāṃ sravantīnām asmi jāhnavī gaṅgā //BhGS_10.31// ==============================",
  "GSP33bhgsbh_u:4378": "sargāṇām ādir antaś ca madhyaṃ caivāham arjuna /",
  "GSP33bhgsbh_u:4379": "adhyātma-vidyā vidyānāṃ vādaḥ pravadatām aham //BhG_10.32//",
  "GSP33bhgsbh_u:4380": "sargāṇāṃ sṛṣṭīnām ādir antaś ca madhyaṃ caivāham utpatti-sthiti-layā aham arjuna /",
  "GSP33bhgsbh_u:4381": "bhūtānāṃ jīvādhiṣṭhitānām eva ādir antaś cety ādy uktam upakrame,",
  "GSP33bhgsbh_u:4382": "iha tu sarvasyaiva sarga-mātrasyeti viśeṣaḥ /",
  "GSP33bhgsbh_u:4383": "adhyātma-vidyā vidyānāṃ mokṣārthatvāt pradhānam asmi /",
  "GSP33bhgsbh_u:4384": "vādo 'rtha-nirṇaya-hetutvāt pravadatāṃ pradhānam,",
  "GSP33bhgsbh_u:4385": "ataḥ so 'ham asmi /",
  "GSP33bhgsbh_u:4386": "pravaktṛ-dvāreṇa vadana-bhedānām eva vāda-jalpa-vitaṇḍānām iha grahaṇaṃ pravadatām iti //BhGS_10.32// ==============================",
  "GSP33bhgsbh_u:4388": "akṣarāṇām akāro 'smi dvandvaḥ sāmāsikasya ca /",
  "GSP33bhgsbh_u:4389": "aham evākṣayaḥ kālo dhātāhaṃ viśvato-mukhaḥ //BhG_10.33//",
  "GSP33bhgsbh_u:4390": "akṣarāṇāṃ varṇānām akāro varṇo 'smi /",
  "GSP33bhgsbh_u:4391": "dvandvaḥ samāso 'smi sāmāsikasya ca samāsa-samūhasya /",
  "GSP33bhgsbh_u:4392": "kiṃ cāham evākṣayaḥ kālaḥ prasiddhaḥ kṣaṇādy-ākhyaḥ,",
  "GSP33bhgsbh_u:4393": "athavā parameśvaraḥ kālasyāpi kālo 'smi /",
  "GSP33bhgsbh_u:4394": "dhātāhaṃ karma-phalasya vidhātā sarva-jagato viśvato-mukhaḥ sarvato-mukhaḥ //BhGS_10.33// ==============================",
  "GSP33bhgsbh_u:4396": "mṛtyuḥ sarva-haraś cāham udbhavaś ca bhaviṣyatām /",
  "GSP33bhgsbh_u:4397": "kīrtiḥ śrīr vāk ca nārīṇāṃ smṛtir medhā dhṛtiḥ kṣamā //BhG_10.34//",
  "GSP33bhgsbh_u:4398": "mṛtyur dvividho dhanādi-haraḥ prāṇa-haraś ca /",
  "GSP33bhgsbh_u:4399": "tatra yaḥ prāṇa-haraḥ,",
  "GSP33bhgsbh_u:4400": "sa sarva-hara ucyate /",
  "GSP33bhgsbh_u:4401": "so 'ham ity arthaḥ /",
  "GSP33bhgsbh_u:4402": "athavā, para īśvaraḥ pralaye sarva-haraṇāt sarva-haraḥ, so 'ham /",
  "GSP33bhgsbh_u:4403": "udbhava utkarṣaḥ abhyudayas tat-prāpti-hetuś cāham /",
  "GSP33bhgsbh_u:4404": "keṣām ? bhaviṣyatāṃ bhāvi-kalyāṇānām,",
  "GSP33bhgsbh_u:4405": "utkarṣa-prāpti-yogyānām ity arthaḥ /",
  "GSP33bhgsbh_u:4406": "kīrtiḥ śrīḥ vāk ca nārīṇāṃ smṛtir medhā dhṛtiḥ kṣamā ity etā uttamāḥ strīṇām aham asmi,",
  "GSP33bhgsbh_u:4407": "yāsām ābhāsa-mātra-saṃbandhenāpi lokaḥ kṛtārtham ātmānaṃ manyate //BhGS_10.34// ==============================",
  "GSP33bhgsbh_u:4409": "bṛhat-sāma tathā sāmnāṃ gāyatrī chandasām aham /",
  "GSP33bhgsbh_u:4410": "māsānāṃ mārgaśīrṣo 'ham ṛtūnāṃ kusumākaraḥ //BhG_10.35//",
  "GSP33bhgsbh_u:4411": "bṛhat-sāma tathā sāmnāṃ pradhānam asmi /",
  "GSP33bhgsbh_u:4412": "gāyatrī cchandasām ahaṃ gāyatry-ādi-cchando-viśiṣṭānām ṛcāṃ gāyatrī ṛg aham asmīty arthaḥ /",
  "GSP33bhgsbh_u:4413": "māsānāṃ mārgaśīrṣo 'ham,",
  "GSP33bhgsbh_u:4414": "ṛtūnāṃ kusumākaro vasantaḥ //BhGS_10.35// ==============================",
  "GSP33bhgsbh_u:4416": "dyūtaṃ chalayatām asmi tejas tejasvinām aham /",
  "GSP33bhgsbh_u:4417": "jayo 'smi vyavasāyo 'smi sattvaṃ sattvavatām aham //BhG_10.36//",
  "GSP33bhgsbh_u:4418": "dyūtam akṣa-devanādi-lakṣaṇaṃ chalayatāṃ chalasya kartṝṇām asmi /",
  "GSP33bhgsbh_u:4419": "tejasvināṃ tejo 'ham /",
  "GSP33bhgsbh_u:4420": "jayo 'smi jetṝṇām /",
  "GSP33bhgsbh_u:4421": "vyavasāyo 'smi vyavasāyinām /",
  "GSP33bhgsbh_u:4422": "sattvaṃ sattvavatāṃ sāttvikānām aham //BhGS_10.36// ==============================",
  "GSP33bhgsbh_u:4424": "vṛṣṇīnāṃ vāsudevo 'smi pāṇḍavānāṃ dhanaṃjayaḥ /",
  "GSP33bhgsbh_u:4425": "munīnām apy ahaṃ vyāsaḥ kavīnām uśanā kaviḥ //BhG_10.37//",
  "GSP33bhgsbh_u:4426": "vṛṣṇīnāṃ yādavānāṃ vāsudevo 'smy ayam evāhaṃ tvatsakhaḥ /",
  "GSP33bhgsbh_u:4427": "pāṇḍāvānāṃ dhanaṃjayas tvam eva /",
  "GSP33bhgsbh_u:4428": "munīnīṃ mananaśīlānāṃ sarvapadārthajñāninām apy ahaṃ vyāsaḥ,",
  "GSP33bhgsbh_u:4429": "kavīnāṃ ktrāntadarśinām uśanā kavir asmi //BhGS_10.37// ==============================",
  "GSP33bhgsbh_u:4431": "daṇḍo damayatām asmi nītir asmi jigīṣatām /",
  "GSP33bhgsbh_u:4432": "maunaṃ caivāsmi guhyānāṃ jñānaṃ jñānavatām aham //BhG_10.38//",
  "GSP33bhgsbh_u:4433": "daṇḍo damayatāṃ damayitṝṇām asmy adāntānāṃ damana-kāraḥ /",
  "GSP33bhgsbh_u:4434": "nītir asmi jigīṣatāṃ jetum icchatām /",
  "GSP33bhgsbh_u:4435": "maunaṃ caivāsmi guhyānāṃ gopyānām /",
  "GSP33bhgsbh_u:4436": "jñānaṃ jñānavatām aham //BhGS_10.38// ==============================",
  "GSP33bhgsbh_u:4438": "yac cāpi sarva-bhūtānāṃ bījaṃ tad aham arjuna /",
  "GSP33bhgsbh_u:4439": "na tad asti vinā yat syān mayā bhūtaṃ carācaram //BhG_10.39//",
  "GSP33bhgsbh_u:4440": "yac cāpi sarva-bhūtānāṃ bījaṃ praroha-kāraṇam,",
  "GSP33bhgsbh_u:4441": "tad aham arjuna /",
  "GSP33bhgsbh_u:4442": "prakaraṇopa-saṃhārārthaṃ vibhūti-saṃkṣepam āha - na tad asti bhūtaṃ carācaraṃ caram acaraṃ vā,",
  "GSP33bhgsbh_u:4443": "mayā vinā yat syāt bhavet /",
  "GSP33bhgsbh_u:4444": "mayāpakṛṣṭaṃ parityaktaṃ nirātmakaṃ śūnyaṃ hi tat syāt /",
  "GSP33bhgsbh_u:4445": "ato mad-ātmakaṃ sarvam ity arthaḥ //BhGS_10.39// ==============================",
  "GSP33bhgsbh_u:4447": "nānto 'sti mama divyānāṃ vibhūtīnāṃ parantapa /",
  "GSP33bhgsbh_u:4448": "eṣa tūddeśataḥ prokto vibhūter vistaro mayā //BhG_10.40//",
  "GSP33bhgsbh_u:4449": "nānto 'sti mama divyānāṃ vibhūtīnāṃ vistarāṇāṃ parantapa /",
  "GSP33bhgsbh_u:4450": "na hīśvarasya sarvātmano divyānāṃ vibhūtīnām iyattā śakyā vaktuṃ jñātuṃ vā kenacit /",
  "GSP33bhgsbh_u:4451": "eṣa tūddeśata eka-deśena prokto vibhūter vistaraḥ mayā //BhGS_10.40// ==============================",
  "GSP33bhgsbh_u:4453": "yad yad vibhūtimat sattvaṃ śrīmad ūrjitam eva vā /",
  "GSP33bhgsbh_u:4454": "tat tad evāvagaccha tvaṃ mama tejo 'ṃśa-saṃbhavam //BhG_10.41//",
  "GSP33bhgsbh_u:4455": "yad yal loke vibhūtimad vibhūti-yuktaṃ sattvaṃ vastu śrīmad ūrjitam eva vā śrīr lakṣmīs tayā sahitam utsāhopetaṃ vā /",
  "GSP33bhgsbh_u:4456": "tat tad evāvagaccha tvaṃ jānīhi mameśvarasya tejo 'ṃśa-saṃbhavaṃ tejaso 'ṃśa eka-deśaḥ saṃbhavo yasya tat tejo 'ṃśa-saṃbhavam ity avagaccha tvam //BhGS_10.41// ==============================",
  "GSP33bhgsbh_u:4458": "atha vā bahunaitena kiṃ jñātena tavārjuna /",
  "GSP33bhgsbh_u:4459": "viṣṭabhyāham idaṃ kṛtsnam ekāṃśena sthito jagat //BhG_10.42//",
  "GSP33bhgsbh_u:4460": "athavā bahunaitena evam ādinā kiṃ jñātena tavārjuna syāt sāvaśeṣeṇa /",
  "GSP33bhgsbh_u:4461": "aśeṣatas tvam ucyamānam arthaṃ sṛṇu - viṣṭabhya viśeṣataḥ stambhanaṃ dṛḍhaṃ kṛtvedaṃ kṛtsnaṃ jagad ekāṃśenaikāvayavenaika-pādena,",
  "GSP33bhgsbh_u:4462": "sarva-bhūta-svarūpeṇety etat /",
  "GSP33bhgsbh_u:4463": "tathā ca mantra-varṇaḥ - pādo 'sya viśvā bhūtāni [Ṛk 8.4.17.3] iti /",
  "GSP33bhgsbh_u:4464": "sthito 'ham iti //BhGS_10.42//",
  "GSP33bhgsbh_u:4465": "iti śrīmat-paramahaṃsa-parivrājakācāryasya śrīgovandibhagavatpūjyapāda-",
  "GSP33bhgsbh_u:4466": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:4467": "daśamo 'dhyāyaḥ //",
  "GSP33bhgsbh_u:4469": "BhG 11",
  "GSP33bhgsbh_u:4470": "athaikādaśo 'dhyāyaḥ",
  "GSP33bhgsbh_u:4471": "viśva-rūpa-darśana-yogaḥ",
  "GSP33bhgsbh_u:4472": "(śrī-śaṅkarācārya-bhagavat-pāda-kṛta-bhāṣyam)",
  "GSP33bhgsbh_u:4473": "bhagavato vibhūtaya uktāḥ /",
  "GSP33bhgsbh_u:4474": "tatra ca viṣṭabhyāham idaṃ kṛtsnam ekāṃśena sthito jagat [Gītā 10.42] iti bhagavatābhihitaṃ śrutvā yat jagad-ātma-rūpam,",
  "GSP33bhgsbh_u:4475": "ādyam aiśvaraṃ tat sākṣāt-kartum icchann arjuna uvāca -",
  "GSP33bhgsbh_u:4476": "mad-anugrahāya paramaṃ guhyam adhyātma-saṃjñitam /",
  "GSP33bhgsbh_u:4477": "yat tvayoktaṃ vacas tena moho 'yaṃ vigato mama //BhG_11.1//",
  "GSP33bhgsbh_u:4478": "mad-anugrahāya mamānugrahārthaṃ paramaṃ niratiśayaṃ guhyaṃ gopyam adhyātma-saṃjñitam ātmānātma-viveka-viṣayaṃ yat tvayoktaṃ vaco vākyaṃ tena te vacasā moho 'yaṃ vigato mama /",
  "GSP33bhgsbh_u:4479": "aviveka-buddhir apagatety arthaḥ //BhGS_11.1// ==============================",
  "GSP33bhgsbh_u:4481": "kiṃ ca -",
  "GSP33bhgsbh_u:4482": "bhavāpyayau hi bhūtānāṃ śrutau vistaraśo mayā /",
  "GSP33bhgsbh_u:4483": "tvattaḥ kamala-patrākṣa māhātmyam api cāvyayam //BhG_11.2//",
  "GSP33bhgsbh_u:4484": "bhava utpattir apyayaḥ pralayas tau bhavāpyayau hi bhūtānāṃ śrutau vistaraśaḥ mayā,",
  "GSP33bhgsbh_u:4485": "na saṃkṣepataḥ /",
  "GSP33bhgsbh_u:4486": "tvattas tvat-sakāśāt /",
  "GSP33bhgsbh_u:4487": "kamala-patrākṣa kamalasya patraṃ kamala-patraṃ tadvad akṣiṇī yasya tava sa tvaṃ kamala-patrākṣo,",
  "GSP33bhgsbh_u:4488": "he kamalapatrākṣa /",
  "GSP33bhgsbh_u:4489": "mahātmano bhāvo māhātmyam api cāvyayam akṣayam /",
  "GSP33bhgsbh_u:4490": "śrutam ity anuvartate //BhGS_11.2// ==============================",
  "GSP33bhgsbh_u:4492": "evam etad yathāttha tvam ātmānaṃ parameśvara /",
  "GSP33bhgsbh_u:4493": "draṣṭum icchāmi te rūpam aiśvaraṃ puruṣottama //BhG_11.3//",
  "GSP33bhgsbh_u:4494": "evam etan nānyathā yathā yena prakāreṇa āttha kathayasi tvam ātmānaṃ parameśvara /",
  "GSP33bhgsbh_u:4495": "tathāpi draṣṭum icchāmi te tava jñānaiśvarya-śakti-bala-vīrya-tejobhiḥ saṃpannam aiśvaraṃ vaiṣṇavaṃ rūpaṃ puruṣottama //BhGS_11.3// ==============================",
  "GSP33bhgsbh_u:4497": "manyase yadi tac chakyaṃ mayā draṣṭum iti prabho /",
  "GSP33bhgsbh_u:4498": "yogeśvara tato me tvaṃ darśayātmānam avyayam //BhG_11.4//",
  "GSP33bhgsbh_u:4499": "manyase cintayasi yadi mayārjunena tac chakyaṃ draṣṭum iti prabho /",
  "GSP33bhgsbh_u:4500": "svāmin /",
  "GSP33bhgsbh_u:4501": "yogeśvara yogino yogās teṣām īśvaro yogeśvaraḥ,",
  "GSP33bhgsbh_u:4502": "he yogeśvara /",
  "GSP33bhgsbh_u:4503": "yasmād aham atīvārthī draṣṭum,",
  "GSP33bhgsbh_u:4504": "tatas tasmān me mad-arthaṃ tvam ātmānam avyayam //BhGS_11.4// ==============================",
  "GSP33bhgsbh_u:4506": "evaṃ codito 'rjunena bhagavān uvāca -",
  "GSP33bhgsbh_u:4507": "paśya me pārtha rūpāṇi śataśo 'tha sahasraśaḥ /",
  "GSP33bhgsbh_u:4508": "nānā-vidhāni divyāni nānā-varṇākṛtīni ca //BhG_11.5//",
  "GSP33bhgsbh_u:4509": "paśya me pārtha /",
  "GSP33bhgsbh_u:4510": "rūpāṇi śataśo 'tha sahasraśaḥ /",
  "GSP33bhgsbh_u:4511": "anekaśa ity arthaḥ /",
  "GSP33bhgsbh_u:4512_0": "tāni ca nānā-vidhāny aneka-prakārāṇi divi bhavāni divyāny aprākṛtāni nānā-varṇākṛtīni",
  "GSP33bhgsbh_u:4512_1": "ca nānā vilakṣaṇā nīla-pītādi-prakārā varṇās tathākṛtayaś cāvayava-saṃsthāna-viśeṣo",
  "GSP33bhgsbh_u:4512_2": "yeṣāṃ rūpāṇāṃ tāni nānā-varṇākṛtīnī ca //BhGS_11.5 // ==============================",
  "GSP33bhgsbh_u:4514": "paśyādityān vasūn rudrān aśvinau marutas tathā /",
  "GSP33bhgsbh_u:4515": "bahūny adṛṣṭa-pūrvāṇi paśyāścaryāṇi bhārata //BhG_11.6//",
  "GSP33bhgsbh_u:4516": "paśyādityān dvādaśa /",
  "GSP33bhgsbh_u:4517": "vasūn aṣṭau /",
  "GSP33bhgsbh_u:4518": "rudrān ekādaśa /",
  "GSP33bhgsbh_u:4519": "aśvinau dvau /",
  "GSP33bhgsbh_u:4520": "marutaḥ sapta-sapta-gaṇā ye tān /",
  "GSP33bhgsbh_u:4521": "tathā ca bahūny anyāny apy adṛṣṭa-pūrvāṇi manuṣya-loke tvayā tvatto 'nyena vā kenacit /",
  "GSP33bhgsbh_u:4522": "paśyāścaryāṇy adbhutāni bhārata //BhGS_11.6// ==============================",
  "GSP33bhgsbh_u:4524": "na kevalam etāvad eva -",
  "GSP33bhgsbh_u:4525": "ihaikasthaṃ jagat kṛtsnaṃ paśyādya sa-carācaram /",
  "GSP33bhgsbh_u:4526": "mama dehe guḍākeśa yac cānyad draṣṭum icchasi //BhG_11.7//",
  "GSP33bhgsbh_u:4527": "ihaika-stham ekasminn eva sthitaṃ jagat kṛtsnaṃ samastaṃ paśyādya idānīṃ sa-carācaraṃ saha careṇācareṇa ca vartate mama dehe guḍākeśa /",
  "GSP33bhgsbh_u:4528": "yac cānyat jaya-parājayādi /",
  "GSP33bhgsbh_u:4529": "yat śaṅkase,",
  "GSP33bhgsbh_u:4530": "yad vā jayema yadi vā no jayeyur [Gītā 2.6] iti yat avocaḥ,",
  "GSP33bhgsbh_u:4531": "tad api draṣṭuṃ yadīcchasi //BhGS_11.7// ==============================",
  "GSP33bhgsbh_u:4533": "kiṃ tu -",
  "GSP33bhgsbh_u:4534": "na tu māṃ śakyase draṣṭum anenaiva sva-cakṣuṣā /",
  "GSP33bhgsbh_u:4535": "divyaṃ dadāmi te cakṣuḥ paśya me yogam aiśvaram //BhG_11.8//",
  "GSP33bhgsbh_u:4536": "na tu māṃ viśva-rūpa-dharaṃ śakyase draṣṭum anenaiva prākṛtena sva-cakṣuṣā svakīyena cakṣuṣā /",
  "GSP33bhgsbh_u:4537": "yena tu śakyase draṣṭuṃ divyena,",
  "GSP33bhgsbh_u:4538": "tad divyaṃ dadāmi te tubhyaṃ cakṣuḥ /",
  "GSP33bhgsbh_u:4539": "tena paśya me yogam aiśvaram īśvarasya mama aiśvaraṃ yogaṃ yoga-śakty-atiśayam ity arthaḥ //BhGS_11.8// ==============================",
  "GSP33bhgsbh_u:4541": "saṃjaya uvāca -",
  "GSP33bhgsbh_u:4542": "evam uktvā tato rājan mahā-yogeśvaro hariḥ /",
  "GSP33bhgsbh_u:4543": "darśayām āsa pārthāya paramaṃ rūpam aiśvaram //BhG_11.9//",
  "GSP33bhgsbh_u:4544": "evaṃ yathokta-prakāreṇoktvā tato 'nantaraṃ rājan dhṛtarāṣṭra /",
  "GSP33bhgsbh_u:4545": "mahā-yogeśvaro mahāṃś cāsau yogeśvaraś mahā-yogeśvaro harir nārāyaṇo darśayāmāsa darśitavān pārthāya pṛthā-sutāya paramaṃ rūpaṃ viśva-rūpam aiśvaram //BhGS_11.9// ==============================",
  "GSP33bhgsbh_u:4547": "aneka-vaktra-nayanam anekādbhuta-darśanam /",
  "GSP33bhgsbh_u:4548": "aneka-divyābharaṇaṃ divyānekodyatāyudham //BhG_11.10//",
  "GSP33bhgsbh_u:4549": "aneka-vaktra-nayanam anekāni vaktrāṇi nayanāni ca yasmin rūpe tad aneka-vaktra-nayanam,",
  "GSP33bhgsbh_u:4550": "anekādbhuta-darśanam anekāny adbhutāni vismāpakāni darśanāni yasmin rūpe tad anekādbhuta-darśanaṃ rūpam /",
  "GSP33bhgsbh_u:4551": "tathāneka-divyābharaṇam anekāni divyāny ābharaṇāni yasmin tad aneka-divyābharaṇam /",
  "GSP33bhgsbh_u:4552": "tathā divyānekodyatāyudhaṃ divyāny anekāny asyādīni udyatāny āyudhāni yasmin tad divyānekodyatāyudham /",
  "GSP33bhgsbh_u:4553": "darśayāmāseti pūrveṇa saṃbandhaḥ //BhGS_11.10// ==============================",
  "GSP33bhgsbh_u:4555": "kiṃ ca -",
  "GSP33bhgsbh_u:4556": "divya-mālyāmbara-dharaṃ divya-gandhānulepanam /",
  "GSP33bhgsbh_u:4557": "sarvāścarya-mayaṃ devam anantaṃ viśvato-mukham //BhG_11.11//",
  "GSP33bhgsbh_u:4558": "divya-mālyāmbara-dharaṃ divyāni mālyāni puṣpāṇy ambarāṇi vasrāṇi ca dhriyante yeneśvareṇa taṃ divya-mālyāmbara-dharam,",
  "GSP33bhgsbh_u:4559": "divya-gandhānulepanaṃ divyaṃ gandhānulepanaṃ yasya taṃ divya-gandhānulepanam,",
  "GSP33bhgsbh_u:4560": "sarvāścarya-mayaṃ sarvāścarya-prāyaṃ devam anantaṃ nāsyānto 'stīty anantas tam,",
  "GSP33bhgsbh_u:4561": "viśvato-mukhaṃ sarvato-mukhaṃ sarva-bhūtātma-bhūtatvāt,",
  "GSP33bhgsbh_u:4562": "taṃ darśayāmāsa /",
  "GSP33bhgsbh_u:4563": "arjuno dadarśeti vādhyāhriyate //BhGS_11.11// ==============================",
  "GSP33bhgsbh_u:4565": "yā punar bhagavato viśva-rūpasya bhāḥ,",
  "GSP33bhgsbh_u:4566": "tasyā upamocyate -",
  "GSP33bhgsbh_u:4567": "divi sūrya-sahasrasya bhaved yugapad utthitā /",
  "GSP33bhgsbh_u:4568": "yadi bhāḥ sadṛśī sā syād bhāsas tasya mahātmanaḥ //BhG_11.12//",
  "GSP33bhgsbh_u:4569": "antarikṣe vā divi sūryāṇāṃ sahasraṃ sūrya-sahasraṃ tasya yugapad utthitasya sūrya-sahasrasya yā yugapad utthitā bhāḥ,",
  "GSP33bhgsbh_u:4570": "sā yadi,",
  "GSP33bhgsbh_u:4571": "sadṛśī syāt tasya mahātmano viśva-rūpasyaiva bhāsaḥ /",
  "GSP33bhgsbh_u:4572": "yadi vā na syāt,",
  "GSP33bhgsbh_u:4573": "tato viśva-rūpasyaiva bhā atiricyate ity abhiprāyaḥ //BhGS_11.12// ==============================",
  "GSP33bhgsbh_u:4575": "kiṃ ca -",
  "GSP33bhgsbh_u:4576": "tatraikasthaṃ jagat kṛtsnaṃ pravibhaktam anekadhā /",
  "GSP33bhgsbh_u:4577": "apaśyad deva-devasya śarīre pāṇḍavas tadā //BhG_11.13//",
  "GSP33bhgsbh_u:4578_0": "tatra tasmin viśva-rūpa ekasmin sthitam eka-sthaṃ jagat kṛtsnaṃ pravibhaktam anekadhā",
  "GSP33bhgsbh_u:4578_1": "deva-pitṛ-manuṣyādi-bhedair apaśyad dṛṣṭavān deva-devasya hareḥ śarīre pāṇḍāvo 'rjunas",
  "GSP33bhgsbh_u:4578_2": "tadā //BhGS_11.13 // ==============================",
  "GSP33bhgsbh_u:4580": "tataḥ sa vismayāviṣṭo hṛṣṭa-romā dhanaṃjayaḥ /",
  "GSP33bhgsbh_u:4581": "praṇamya śirasā devaṃ kṛtāñjalir abhāṣata //BhG_11.14//",
  "GSP33bhgsbh_u:4582": "tatas taṃ dṛṣṭvā sa vismayenāviṣṭo vismayāviṣṭo hṛṣṭāni romāṇi yasya so 'yaṃ hṛṣṭa-romā cābhavad dhanañjayaḥ /",
  "GSP33bhgsbh_u:4583": "praṇamya prakarṣeṇa namanaṃ kṛtvā prahvī-bhūtaḥ san śirasā devaṃ viśva-rūpa-dharaṃ kṛtāñjaliḥ namaskārārthaṃ saṃpuṭīkṛta-hastaḥ sann abhāṣata uktavān //BhGS_11.14// ==============================",
  "GSP33bhgsbh_u:4585": "katham ? yat tvayā darśitaṃ viśva-rūpam,",
  "GSP33bhgsbh_u:4586": "tad ahaṃ paśyāmīti svānubhavam āviṣkurvann arjuna uvāca -",
  "GSP33bhgsbh_u:4587": "paśyāmi devāṃs tava deva dehe",
  "GSP33bhgsbh_u:4588": "sarvāṃs tathā bhūta-viśeṣa-saṃghān /",
  "GSP33bhgsbh_u:4589": "brahmāṇam īśaṃ kamalāsana-stham",
  "GSP33bhgsbh_u:4590": "ṛṣīṃś ca sarvān uragāṃś ca divyān //BhG_11.15//",
  "GSP33bhgsbh_u:4591": "paśyāmy upalabhe he deva,",
  "GSP33bhgsbh_u:4592": "tava dehe devān sarvān,",
  "GSP33bhgsbh_u:4593": "tathā bhūta-viśeṣa-saṃghān bhūta-viśeṣāṇāṃ sthāvara-jaṅgamānāṃ nānā-saṃsthāna-viśeṣāṇāṃ saṃghā bhūta-viśeṣa-saṃghās tān,",
  "GSP33bhgsbh_u:4594": "kiṃ ca - brahmāṇaṃ catur-mukham īśam īśitāraṃ prajānāṃ kamalāsana-sthaṃ pṛthivī-padma-madhye meru-karṇikāsana-stham ity arthaḥ /",
  "GSP33bhgsbh_u:4595": "ṛṣīṃś ca vasiṣṭhādīn sarvān,",
  "GSP33bhgsbh_u:4596": "uragāṃś ca vāsuki-prabhṛtīn divyān divi bhavān //BhGS_11.15// ==============================",
  "GSP33bhgsbh_u:4598": "aneka-bāhūdara-vaktra-netraṃ",
  "GSP33bhgsbh_u:4599": "paśyāmi tvā sarvato 'nanta-rūpam /",
  "GSP33bhgsbh_u:4600": "nāntaṃ na madhyaṃ na punas tavādiṃ",
  "GSP33bhgsbh_u:4601": "paśyāmi viśveśvara viśva-rūpa //BhG_11.16//",
  "GSP33bhgsbh_u:4602": "aneka-bāhūdara-vaktra-netram aneke bāhavar udarāṇi vaktrāṇi netrāṇi ca yasya tava sa tvam aneka-bāhūdara-vaktra-netras tam aneka-bāhūdara-vaktra-netram /",
  "GSP33bhgsbh_u:4603": "paśyāmi tvā tvāṃ sarvataḥ sarvatrānanta-rūpam anantāni rūpāṇy asya ity ananta-rūpas tam ananta-rūpam /",
  "GSP33bhgsbh_u:4604": "nāntam, anto 'vasānam,",
  "GSP33bhgsbh_u:4605": "na madhyam,",
  "GSP33bhgsbh_u:4606": "madhyaṃ nāma dvayoḥ koṭyor antaram /",
  "GSP33bhgsbh_u:4607": "na punas tavādim - na devasyāntaṃ paśyāmi,",
  "GSP33bhgsbh_u:4608": "na madhyaṃ paśyāmi,",
  "GSP33bhgsbh_u:4609": "na punar ādiṃ paśyāmi /",
  "GSP33bhgsbh_u:4610": "he viśveśvara viśva-rūpa //BhGS_11.16// ==============================",
  "GSP33bhgsbh_u:4612": "kiṃ ca -",
  "GSP33bhgsbh_u:4613": "kirīṭinaṃ gadinaṃ cakriṇaṃ ca",
  "GSP33bhgsbh_u:4614": "tejo-rāśiṃ sarvato dīptimantam /",
  "GSP33bhgsbh_u:4615": "paśyāmi tvāṃ durnirīkṣyaṃ samantād",
  "GSP33bhgsbh_u:4616": "dīptānalārka-dyutim aprameyam //BhG_11.17//",
  "GSP33bhgsbh_u:4617": "kirīṭiānaṃ kirīṭāṃ nāma śirobhūṣaṇaviśeṣas tat yasyāsti saḥ kirīṭī taṃ kirīṭiānam,",
  "GSP33bhgsbh_u:4618": "tathā gadinaṃ gadāsya vidyate iti gadī taṃ gadinam,",
  "GSP33bhgsbh_u:4619": "tathā cakriṇaṃ caktram asyāstīti cakrī taṃ cakriṇaṃ ca,",
  "GSP33bhgsbh_u:4620": "tejo-rāśiṃ tejaḥpujaṃ sarvatodīptimantaṃ sarvatodīptir asyāstīti sarvatodīptimān,",
  "GSP33bhgsbh_u:4621_0": "taṃ sarvatodīptimantaṃ paśyāmi tvāṃ durnirīkṣyaṃ samantāt samantataḥ sarvatra dīptānalārkadyutim",
  "GSP33bhgsbh_u:4621_1": "analaś cārkaś cānalārkau dīptau analārkau dīptānalārkau tayoḥ dīptānalārkayoḥ dyutiriva",
  "GSP33bhgsbh_u:4621_2": "dyutis tejo yasya tava sa tvaṃ dīptānalārkadyutis taṃ tvāṃ dīptānalārkadyatim aprameyaṃ",
  "GSP33bhgsbh_u:4621_3": "na prameyam aśakyaparicchedam ity etat //BhGS_11.17 // ==============================",
  "GSP33bhgsbh_u:4623": "ita eva te yoga-śakti-darśanāt anuminomi -",
  "GSP33bhgsbh_u:4624": "tvam akṣaraṃ paramaṃ veditavyaṃ",
  "GSP33bhgsbh_u:4625": "tvam asya viśvasya paraṃ nidhānam /",
  "GSP33bhgsbh_u:4626": "tvam avyayaḥ śāśvata-dharma-goptā",
  "GSP33bhgsbh_u:4627": "sanātanas tvaṃ puruṣo mato me //BhG_11.18//",
  "GSP33bhgsbh_u:4628": "tvam akṣaraṃ na kṣaratīti,",
  "GSP33bhgsbh_u:4629": "paramaṃ brahma veditavyaṃ jñātavyaṃ mumukṣubhiḥ /",
  "GSP33bhgsbh_u:4630": "tvam asya viśvasya samastasya jagataḥ paraṃ prakṛṣṭaṃ nidhānaṃ nidhīyate 'sminn iti nidhānaṃ para āśraya ity arthaḥ /",
  "GSP33bhgsbh_u:4631": "kiṃ ca, tvam avyayo na tava vyayo vidyata ity avyayaḥ /",
  "GSP33bhgsbh_u:4632": "śāśvata-dharma-goptā śaśvad-bhavaḥ śāśvato nityo dharmas tasya goptā śāśvata-dharma-goptā /",
  "GSP33bhgsbh_u:4633": "sanātanaś cirantanas tvaṃ puruṣaḥ paramaḥ mato 'bhipretaḥ me mama //BhGS_11.18// ==============================",
  "GSP33bhgsbh_u:4635": "kiṃ ca -",
  "GSP33bhgsbh_u:4636": "anādi-madhyāntam ananta-vīryam",
  "GSP33bhgsbh_u:4637": "ananta-bāhuṃ śaśi-sūrya-netram /",
  "GSP33bhgsbh_u:4638": "paśyāmi tvāṃ dīpta-hutāśa-vaktraṃ",
  "GSP33bhgsbh_u:4639": "sva-tejasā viśvam idaṃ tapantam //BhG_11.19//",
  "GSP33bhgsbh_u:4640": "anādi-madhyāntam ādi ca madhyaṃ cāntaś ca na vidyate yasya so 'yam anādi-madhyāntas,",
  "GSP33bhgsbh_u:4641": "taṃ tvām anādi-madhyāntam /",
  "GSP33bhgsbh_u:4642": "ananta-vīryaṃ na tava vīryasyānto 'stīty ananta-vīryas,",
  "GSP33bhgsbh_u:4643": "taṃ tvām ananta-vīryam /",
  "GSP33bhgsbh_u:4644": "tathānanta-bāhum anantā bāhavo yasya tava sa tvam,",
  "GSP33bhgsbh_u:4645": "ananta-bāhus taṃ tvām ananta-bāhum /",
  "GSP33bhgsbh_u:4646": "śaśi-sūrya-netraṃ śaśi-sūryau netre yasya tava sa tvaṃ śaśi-sūrya-netras,",
  "GSP33bhgsbh_u:4647": "taṃ tvāṃ śaśi-sūrya-netraṃ candrāditya-nayanam /",
  "GSP33bhgsbh_u:4648": "paśyāmi tvāṃ dīpta-hutāśa-vaktraṃ dīptaś cāsau hutāśaś ca vaktraṃ yasya tava sa tvaṃ dīpta-hutāśa-vaktras,",
  "GSP33bhgsbh_u:4649": "taṃ tvāṃ dīpta-hutāśa-vaktram /",
  "GSP33bhgsbh_u:4650": "sva-tejasā viśvam idaṃ samastaṃ tapantam // ==============================",
  "GSP33bhgsbh_u:4652": "dyāv-āpṛthivyor idam antaraṃ hi",
  "GSP33bhgsbh_u:4653": "vyāptaṃ tvayaikena diśaś ca sarvāḥ /",
  "GSP33bhgsbh_u:4654": "dṛṣṭvādbhutaṃ rūpam idaṃ tavograṃ",
  "GSP33bhgsbh_u:4655": "loka-trayaṃ pravyathitaṃ mahātman //BhG_11.20//",
  "GSP33bhgsbh_u:4656": "dyāv-āpṛthivyor idam antaraṃ hy antarikṣaṃ vyāptaṃ tvayaikena viśva-rūpa-dhareṇa diśaś ca sarvā vyāptāḥ /",
  "GSP33bhgsbh_u:4657": "dṛṣṭvā upalabhyādbhutaṃ vismāpakaṃ rūpam idaṃ tavograṃ krūraṃ lokānāṃ trayaṃ loka-trayaṃ pravyathitaṃ bhītaṃ pracalitaṃ vā /",
  "GSP33bhgsbh_u:4658": "he mahātman /",
  "GSP33bhgsbh_u:4659": "akṣudra-svabhāva //BhGS_11.20// ==============================",
  "GSP33bhgsbh_u:4661": "athādhunā purā yad vā jayema yadi vā no jayeyuḥ [Gītā 2.6] ity arjunasya yaḥ saṃśaya āsīt,",
  "GSP33bhgsbh_u:4662": "tan-nirṇayāya pāṇḍava-jayam aikāntikaṃ darśayāmīti pravṛtto bhagavān /",
  "GSP33bhgsbh_u:4663": "taṃ paśyann āha / kiṃ ca -",
  "GSP33bhgsbh_u:4664": "amī hi tvā sura-saṃghā viśanti",
  "GSP33bhgsbh_u:4665": "kecid bhītāḥ prāñjalayo gṛṇanti /",
  "GSP33bhgsbh_u:4666": "svastīty uktvā maharṣi-siddha-saṃghāḥ",
  "GSP33bhgsbh_u:4667": "stuvanti tvāṃ stutibhiḥ puṣkalābhiḥ //BhG_11.21//",
  "GSP33bhgsbh_u:4668": "amī hi yudhyamānā yoddhāras tvā tvāṃ sura-saṃghāḥ ye 'tra bhū-bhārāvatārāyāvatīrṇā vasv-ādi-deva-saṃghā manuṣya-saṃsthānās tvāṃ viśanti praviśanto dṛśyante /",
  "GSP33bhgsbh_u:4669": "tatra kecit bhītāḥ prāñjalayaḥ santo gṛṇanti stuvanti tvām anye palāyane 'py aśaktāḥ santaḥ /",
  "GSP33bhgsbh_u:4670_0": "yuddhe pratyupasthita utpātādi-nimittāni upalakṣya svasty astu jagata iti uktvā maharṣi-siddha-saṃghāḥ",
  "GSP33bhgsbh_u:4670_1": "maharṣīṇāṃ siddhānāṃ ca saṃghāḥ stuvanti tvāṃ stutibhiḥ puṣkalābhiḥ saṃpūrṇābhiḥ //BhGS_11.21 // ==============================",
  "GSP33bhgsbh_u:4672": "kiṃ cānyat -",
  "GSP33bhgsbh_u:4673": "rudrādityā vasavo ye ca sādhyā",
  "GSP33bhgsbh_u:4674": "viśve 'śvinau marutaś coṣmapāś ca /",
  "GSP33bhgsbh_u:4675": "gandharva-yakṣāsura-siddha-saṃghā",
  "GSP33bhgsbh_u:4676": "vīkṣante tvāṃ vismitāś caiva sarve //BhG_11.22//",
  "GSP33bhgsbh_u:4677": "rudrādityāḥ vasavo ye ca sādhyāḥ rudrādayo gaṇāḥ viśve-devā aśvinau ca devau marutaś ca ūṣmapā ca pitaraḥ,",
  "GSP33bhgsbh_u:4678": "gandharvayakṣāsurasiddhasaṃghāḥ gandharṣaḥ hāhāhūhūprabhṛtayo yakṣāḥ kuberaprabhṛtayo 'surāḥ virocanaprabhṛtayaḥ siddhāḥ kapilādayas teṣāṃ saṃghāḥ gandharvayakṣāsurasiddhasaṃghāḥ,",
  "GSP33bhgsbh_u:4679": "te vīkṣante paśyanti tvāṃ vismitāḥ vismayamāpannāḥ santas te eva sarve //BhGS_11.22// ==============================",
  "GSP33bhgsbh_u:4681": "yasmāt -",
  "GSP33bhgsbh_u:4682": "rūpaṃ mahat te bahu-vaktra-netraṃ",
  "GSP33bhgsbh_u:4683": "mahā-bāho bahu-bāhūru-pādam /",
  "GSP33bhgsbh_u:4684": "bahūdaraṃ bahu-daṃṣṭrā-karālaṃ",
  "GSP33bhgsbh_u:4685": "dṛṣṭvā lokāḥ pravyathitās tathāham //BhG_11.23//",
  "GSP33bhgsbh_u:4686": "rūpaṃ mahad atipramāṇaṃ te tava bahu-vaktra-netraṃ bahūni vaktrāṇi mukhāni cakṣūṃṣi ca yasmin tad rūpaṃ bahu-vaktra-netram /",
  "GSP33bhgsbh_u:4687": "he mahā-bāho /",
  "GSP33bhgsbh_u:4688": "bahu-bāhūru-pādaṃ bahavo bāhava ūravaḥ pādāś ca yasmin rūpe tad bahu-bāhūru-pādam /",
  "GSP33bhgsbh_u:4689": "kiṃ ca, bahūdaraṃ bahūni udarāṇi yasminn iti bahūdaram /",
  "GSP33bhgsbh_u:4690": "bahu-daṃṣṭrā-karālaṃ bahvībhir daṃṣṭrābhiḥ karālaṃ vikṛtaṃ tad bahu-daṃṣṭrā-karālam /",
  "GSP33bhgsbh_u:4691": "dṛṣṭvā rūpam īdṛśaṃ lokā laukikāḥ prāṇinaḥ pravyathitāḥ pracalitā bhayena /",
  "GSP33bhgsbh_u:4692": "tathāham api //BhGS_11.23// ==============================",
  "GSP33bhgsbh_u:4694": "tatredaṃ kāraṇam -",
  "GSP33bhgsbh_u:4695": "nabhaḥ-spṛśaṃ dīptam aneka-varṇaṃ",
  "GSP33bhgsbh_u:4696": "vyāttānanaṃ dīpta-viśāla-netram /",
  "GSP33bhgsbh_u:4697": "dṛṣṭvā hi tvāṃ pravyathitāntarātmā",
  "GSP33bhgsbh_u:4698": "dhṛtiṃ na vindāmi śamaṃ ca viṣṇo //BhG_11.24//",
  "GSP33bhgsbh_u:4699": "nabhaḥ-spṛśaṃ dyu-sparśam ity arthaḥ /",
  "GSP33bhgsbh_u:4700": "dīptaṃ prajvalitam /",
  "GSP33bhgsbh_u:4701": "aneka-varṇam aneke varṇā bhayaṅkarāḥ nānā-saṃsthānā yasmin tvayi taṃ tvām aneka-varṇam /",
  "GSP33bhgsbh_u:4702": "vyāttānanaṃ vyāttāni vivṛtāni ānanāni mukhāni yasmin tvayi taṃ tvāṃ vyāttānanam /",
  "GSP33bhgsbh_u:4703_0": "dīpta-viśāla-netraṃ dīptāni prajvalitāni viśālāni vistīrṇāni netrāṇi yasmin tvayi",
  "GSP33bhgsbh_u:4703_1": "taṃ tvāṃ dīpta-viśāla-netraṃ dṛṣṭvā hi tvāṃ pravyathitāntarātmā pravyathitaḥ prabhīto",
  "GSP33bhgsbh_u:4703_2": "'ntarātmā mano yasya mama so 'haṃ pravyathitāntarātmā san dhṛtiṃ dhairyaṃ na vindāmi",
  "GSP33bhgsbh_u:4703_3": "na labhe śamaṃ copaśamanaṃ manas-tuṣṭim / he viṣṇo //BhGS_11.24 // ==============================",
  "GSP33bhgsbh_u:4705": "kasmāt ?",
  "GSP33bhgsbh_u:4706": "daṃṣṭrā-karālāni ca te mukhāni",
  "GSP33bhgsbh_u:4707": "dṛṣṭvaiva kālānala-saṃnibhāni /",
  "GSP33bhgsbh_u:4708": "diśo na jāne na labhe ca śarma",
  "GSP33bhgsbh_u:4709": "prasīda deveśa jagan-nivāsa //BhG_11.25//",
  "GSP33bhgsbh_u:4710_0": "daṃṣṭrā-karālāni daṃṣṭrābhiḥ karālāni vikṛtāni te tava mukhāni dṛṣṭvaivopalabhya",
  "GSP33bhgsbh_u:4710_1": "kālānala-saṃnibhāni pralaya-kāle lokānāṃ dāhako 'gniḥ kālānalas tat-sadṛśāni kālānala-saṃnibhāni",
  "GSP33bhgsbh_u:4710_2": "mukhāni dṛṣṭvety etat /",
  "GSP33bhgsbh_u:4711": "diśaḥ pūrvāpara-vivekena na jāne diṅ-mūḍho jāto 'smi /",
  "GSP33bhgsbh_u:4712": "ato na labhe ca nopalabhe ca śarma sukham /",
  "GSP33bhgsbh_u:4713": "ataḥ prasīda prasanno bhava he deveśa,",
  "GSP33bhgsbh_u:4714": "jagan-nivāsa //BhGS_11.25// ==============================",
  "GSP33bhgsbh_u:4716": "yebhyo mama parājayāśaṅkā yāsīt sā cāpagatā / yataḥ -",
  "GSP33bhgsbh_u:4717": "amī ca tvāṃ dhṛtarāṣṭrasya putrāḥ",
  "GSP33bhgsbh_u:4718": "sarve sahaivāvanipāla-saṃghaiḥ /",
  "GSP33bhgsbh_u:4719": "bhīṣmo droṇaḥ sūta-putras tathāsau",
  "GSP33bhgsbh_u:4720": "sahāsmadīyair api yodha-mukhyaiḥ //BhG_11.26//",
  "GSP33bhgsbh_u:4721_0": "amī ca tvāṃ dhṛtarāṣṭrasya putrāḥ duryodhana-prabhṛtayaḥ - tvaramāṇāḥ viśantīti vyavahitena",
  "GSP33bhgsbh_u:4721_1": "saṃbandhaḥ - sarve sahaiva sahitāḥ avani-pāla-saṃghair avaniṃ pṛthvīṃ pālayantīty",
  "GSP33bhgsbh_u:4721_2": "avani-pālās teṣāṃ saṃghaiḥ,",
  "GSP33bhgsbh_u:4722": "kiṃ ca bhīṣmo droṇaḥ sūta-putraḥ karṇas tathāsau sahāsmadīyair api dhṛṣṭadyumna-prabhṛtibhir yodha-mukhyair yodhānāṃ mukhyaiḥ pradhānaiḥ saha //BhGS_11.26// ==============================",
  "GSP33bhgsbh_u:4724": "kiṃ ca -",
  "GSP33bhgsbh_u:4725": "vaktrāṇi te tvaramāṇā viśanti",
  "GSP33bhgsbh_u:4726": "daṃṣṭrā-karālāni bhayānakāni /",
  "GSP33bhgsbh_u:4727": "kecid vilagnā daśanāntareṣu",
  "GSP33bhgsbh_u:4728": "sandṛśyante cūrṇitair uttamāṅgaiḥ //BhG_11.27//",
  "GSP33bhgsbh_u:4729": "vaktrāṇi mukhāni te tava tvaramāṇās tvarā-yuktāḥ santo viśanti /",
  "GSP33bhgsbh_u:4730": "kiṃ-viśiṣṭani mukhāni ?",
  "GSP33bhgsbh_u:4731": "daṃṣṭrā-karālāni bhayānakāni bhayaṅkarāṇi /",
  "GSP33bhgsbh_u:4732": "kiṃ ca, kecit mukhāni praviṣṭānāṃ madhye vilagnā daśanāntareṣu māṃsam iva bhakṣitaṃ saṃdṛśyanta upalabhyante cūrṇitaiś cūrṇīkṛtair uttamāṅgaiḥ śirobhiḥ //BhGS_11.27// ==============================",
  "GSP33bhgsbh_u:4734": "kathaṃ praviśanti mukhāni ? ity āha -",
  "GSP33bhgsbh_u:4735": "yathā nadīnāṃ bahavo 'mbu-vegāḥ",
  "GSP33bhgsbh_u:4736": "samudram evābhimukhā dravanti /",
  "GSP33bhgsbh_u:4737": "tathā tavāmī nara-loka-vīrā",
  "GSP33bhgsbh_u:4738": "viśanti vaktrāṇy abhivijvalanti //BhG_11.28//",
  "GSP33bhgsbh_u:4739": "yathā nadīnāṃ sravantīnāṃ bahavo 'neke 'mbūnāṃ vegā ambu-vegās tvarā-viśeṣāḥ samudram evābhimukhāḥ pratimukhā dravanti praviśanti /",
  "GSP33bhgsbh_u:4740": "tathā tadvat tavāmī bhīṣmādayo nara-loka-vīrā manuṣya-loke śūrāḥ viśanti vaktrāṇy abhivijvalanti prakāśamānāni //BhGS_11.28// ==============================",
  "GSP33bhgsbh_u:4742": "te kim-arthaṃ praviśanti kathaṃ ca ? ity āha -",
  "GSP33bhgsbh_u:4743": "yathā pradīptaṃ jvalanaṃ pataṅgā",
  "GSP33bhgsbh_u:4744": "viśanti nāśāya samṛddha-vegāḥ /",
  "GSP33bhgsbh_u:4745": "tathaiva nāśāya viśanti lokās",
  "GSP33bhgsbh_u:4746": "tavāpi vaktrāṇi samṛddha-vegāḥ //BhG_11.29//",
  "GSP33bhgsbh_u:4747": "yathā pradīptaṃ jvalanam agniṃ pataṅgāḥ pakṣiṇo viśanti nāśāya vināśāya samṛddha-vegāḥ samṛddha udbhūto vego gatir yeṣāṃ te samṛddha-vegāḥ /",
  "GSP33bhgsbh_u:4748": "tathaiva nāśāya viśanti lokāḥ prāṇinas tavāpi vaktrāṇi samṛddha-vegāḥ //BhGS_11.29// ==============================",
  "GSP33bhgsbh_u:4750": "tvaṃ punaḥ -",
  "GSP33bhgsbh_u:4751": "lelihyase grasamānaḥ samantāl",
  "GSP33bhgsbh_u:4752": "lokān samagrān vadanair jvaladbhiḥ /",
  "GSP33bhgsbh_u:4753": "tejobhir āpūrya jagat samagraṃ",
  "GSP33bhgsbh_u:4754": "bhāsas tavogrāḥ pratapanti viṣṇo //BhG_11.30//",
  "GSP33bhgsbh_u:4755_0": "lelihyase āsvādayasi grasamāno 'ntaḥ praveśayan samantāt samantataḥ lokān samagrān",
  "GSP33bhgsbh_u:4755_1": "samastān vadanair vaktrair jvaladbhir dīpyamānais tejobhir āpūrya saṃvyāpya jagat",
  "GSP33bhgsbh_u:4755_2": "samagraṃ sahāgreṇa samastam ity etat /",
  "GSP33bhgsbh_u:4756": "kiṃ ca, bhāso dīptayas tavogrāḥ krūrāḥ pratapanti pratāpaṃ kurvanti he viṣṇo vyāpana-śīla //BhGS_11.30// ==============================",
  "GSP33bhgsbh_u:4758": "yataḥ evam ugra-svabhāvaḥ, ataḥ -",
  "GSP33bhgsbh_u:4759": "ākhyāhi me ko bhavān ugra-rūpo",
  "GSP33bhgsbh_u:4760": "namo 'stu te deva-vara prasīda /",
  "GSP33bhgsbh_u:4761": "vijñātum icchāmi bhavantam ādyaṃ",
  "GSP33bhgsbh_u:4762": "na hi prajānāmi tava pravṛttim //BhG_11.31//",
  "GSP33bhgsbh_u:4763": "ākhyāhi kathaya me mahyaṃ ko bhavān ugra-rūpaḥ krūrākāraḥ /",
  "GSP33bhgsbh_u:4764": "namo 'stu te tubhyaṃ he deva-vara devānāṃ pradhāna,",
  "GSP33bhgsbh_u:4765": "prasīda prasādaṃ kuru /",
  "GSP33bhgsbh_u:4766": "vijñātuṃ viśeṣeṇa jñātum icchāmi bhavantam ādyam ādau bhavam ādyam,",
  "GSP33bhgsbh_u:4767": "na hi yasmāt prajānāmi tava tvadīyāṃ pravṛttiṃ ceṣṭam //BhGS_11.31// ==============================",
  "GSP33bhgsbh_u:4769": "śrī-bhagavān uvāca -",
  "GSP33bhgsbh_u:4770": "kālo 'smi loka-kṣaya-kṛt pravṛddho",
  "GSP33bhgsbh_u:4771": "lokān samāhartum iha pravṛttaḥ /",
  "GSP33bhgsbh_u:4772": "ṛte 'pi tvā na bhaviṣyanti sarve",
  "GSP33bhgsbh_u:4773": "ye 'vasthitāḥ pratyanīkeṣu yodhāḥ //BhG_11.32//",
  "GSP33bhgsbh_u:4774": "kālo 'smi loka-kṣaya-kṛt lokānāṃ kṣayaṃ karotīti loka-kṣaya-kṛt pravṛddho vṛddhiṃ gataḥ /",
  "GSP33bhgsbh_u:4775": "yad-arthaṃ pravṛddhas tac chṛṇu - lokān samāhartuṃ saṃhartum ihāsmin kāle pravṛttaḥ /",
  "GSP33bhgsbh_u:4776": "ṛte 'pi vināpi tvā tvāṃ na bhaviṣyanti bhīṣma-droṇa-karṇa-prabhṛtayaḥ sarve,",
  "GSP33bhgsbh_u:4777": "yebhyas tava āśaṅkā,",
  "GSP33bhgsbh_u:4778": "ye 'vasthitāḥ pratyanīkeṣu anīkam anīkaṃ prati pratyanīkeṣu pratipakṣa-bhūteṣu anīkeṣu yodhā yoddhāraḥ //BhGS_11.32// ==============================",
  "GSP33bhgsbh_u:4780": "yasmād evam -",
  "GSP33bhgsbh_u:4781": "tasmāt tvam uttiṣṭha yaśo labhasva",
  "GSP33bhgsbh_u:4782": "jitvā śatrūn bhuṅkṣva rājyaṃ samṛddham /",
  "GSP33bhgsbh_u:4783": "mayaivaite nihatāḥ pūrvam eva",
  "GSP33bhgsbh_u:4784": "nimitta-mātraṃ bhava savyasācin //BhG_11.33//",
  "GSP33bhgsbh_u:4785": "tasmāt tvam uttiṣṭha bhīṣma-prabhṛtayo 'tirathā ajeyā devair apy arjunena jitā iti yaśaḥ labhasva /",
  "GSP33bhgsbh_u:4786": "kevalaṃ puṇyair hi tat prāpyate /",
  "GSP33bhgsbh_u:4787": "jitvā śatrūn duryodhana-prabhṛtīn bhuṅkṣva rājyaṃ samṛddham asapatnam akaṇṭakam /",
  "GSP33bhgsbh_u:4788": "mayaivaite nihatā niścayena hatāḥ prāṇair viyojitāḥ pūrvam eva /",
  "GSP33bhgsbh_u:4789": "nimitta-mātraṃ bhava tvam /",
  "GSP33bhgsbh_u:4790": "he savyasācin /",
  "GSP33bhgsbh_u:4791": "savyena vāmenāpi hastena śarāṇāṃ kṣepāt savyasācīty ucyate 'rjunaḥ //BhGS_11.33// ==============================",
  "GSP33bhgsbh_u:4793": "droṇaṃ ca bhīṣmaṃ ca jayadrathaṃ ca",
  "GSP33bhgsbh_u:4794": "karṇaṃ tathānyān api yodha-vīrān /",
  "GSP33bhgsbh_u:4795": "mayā hatāṃs tvaṃ jahi mā vyathiṣṭhā",
  "GSP33bhgsbh_u:4796": "yudhyasva jetāsi raṇe sapatnān //BhG_11.34//",
  "GSP33bhgsbh_u:4797": "droṇaṃ ca, yeṣu yeṣu yodheṣv arjunasyāśaṅkā tāṃs tān vyapadiśati bhagavān mayā hatān iti /",
  "GSP33bhgsbh_u:4798": "tatra droṇa-bhīṣmayos tāvat prasiddham āśaṅkā-kāraṇam /",
  "GSP33bhgsbh_u:4799": "droṇas tu dhanur-vedācāryo divyāstra-saṃpannaḥ /",
  "GSP33bhgsbh_u:4800": "ātmanaś ca viśeṣato gurur gariṣṭhaḥ /",
  "GSP33bhgsbh_u:4801": "bhīṣmaś ca svacchanda-mṛtyur divyāstra-saṃpannaś ca paraśurāmeṇa dvandva-yuddham agamat,",
  "GSP33bhgsbh_u:4802": "na ca parājitaḥ /",
  "GSP33bhgsbh_u:4803": "tathā jayadrathaḥ /",
  "GSP33bhgsbh_u:4804": "yasya pitā tapaś carati mama putrasya śiro bhūmau nipātayiṣyati yaḥ,",
  "GSP33bhgsbh_u:4805": "tasyāpi śiraḥ patiṣyatīti /",
  "GSP33bhgsbh_u:4806": "karṇo 'pi vāsava-dattayā śaktyā tv amoghayā saṃpannaḥ sūrya-putraḥ kānīno yataḥ,",
  "GSP33bhgsbh_u:4807": "atas tan-nāmnaiva nirdeśaḥ /",
  "GSP33bhgsbh_u:4808": "mayā hatān tvaṃ jahi nimitta-mātreṇa /",
  "GSP33bhgsbh_u:4809": "mā vyathiṣṭhās tebhyo bhayaṃ mā kārṣīḥ /",
  "GSP33bhgsbh_u:4810": "yudhyasva jetāsi duryodhana-prabhṛtīn raṇe yuddhe sapatnān śatrūn //BhGS_11.34// ==============================",
  "GSP33bhgsbh_u:4812": "saṃjaya uvāca -",
  "GSP33bhgsbh_u:4813": "etac chrutvā vacanaṃ keśavasya",
  "GSP33bhgsbh_u:4814": "kṛtāñjalir vepamānaḥ kirīṭī /",
  "GSP33bhgsbh_u:4815": "namaskṛtvā bhūya evāha kṛṣṇaṃ",
  "GSP33bhgsbh_u:4816": "sa-gadgadaṃ bhīta-bhītaḥ praṇamya //BhG_11.35//",
  "GSP33bhgsbh_u:4817": "etat śrutvā vacanaṃ keśavasya pūrvoktaṃ kṛtāñjaliḥ san vepamānaḥ kampamānaḥ kirīṭī namaskṛtvā /",
  "GSP33bhgsbh_u:4818": "bhūyaḥ punar evāhoktavān kṛṣṇaṃ sa-gadgadaṃ bhayāviṣṭasya duḥkhābhighātāt snehāviṣṭasya ca harṣodbhavāt,",
  "GSP33bhgsbh_u:4819": "aśru-pūrṇa-netratve sati śleṣmaṇā kaṇṭhāvarodhaḥ /",
  "GSP33bhgsbh_u:4820": "tataś ca vāco 'pāṭavaṃ manda-śabdatvaṃ yat sa-gadgadas tena saha vartateti sa-gadgadaṃ vacanam āheti vacana-kriyā-viśeṣaṇam etat /",
  "GSP33bhgsbh_u:4821": "bhīta-bhītaḥ punaḥ punar bhayāviṣṭa-cetāḥ san praṇamya prahvo bhūtvā /",
  "GSP33bhgsbh_u:4822": "āheti vyavahitena saṃbandhaḥ //BhGS_11.35// ==============================",
  "GSP33bhgsbh_u:4824": "arjuna uvāca -",
  "GSP33bhgsbh_u:4825": "sthāne hṛṣīkeśa tava prakīrtyā",
  "GSP33bhgsbh_u:4826": "jagat prahṛṣyaty anurajyate ca /",
  "GSP33bhgsbh_u:4827": "rakṣāṃsi bhītāni diśo dravanti",
  "GSP33bhgsbh_u:4828": "sarve namasyanti ca siddha-saṃghāḥ //BhG_11.36//",
  "GSP33bhgsbh_u:4829": "sthāne yuktam /",
  "GSP33bhgsbh_u:4830": "kiṃ tat ? tava prakītryā tvan-māhātmya-kīrtanena śrutena /",
  "GSP33bhgsbh_u:4831": "he hṛṣīkeśa /",
  "GSP33bhgsbh_u:4832": "yat jagat prahṛṣyati praharṣam upaiti,",
  "GSP33bhgsbh_u:4833": "tat sthāne yuktam ity arthaḥ /",
  "GSP33bhgsbh_u:4834": "athavā viṣaya-viśeṣaṇaṃ sthāna iti /",
  "GSP33bhgsbh_u:4835": "yukto harṣādi-viṣayo bhagavān,",
  "GSP33bhgsbh_u:4836": "yata īśvaraḥ sarvātmā sarva-bhūta-suhṛc ceti /",
  "GSP33bhgsbh_u:4837": "tathānurajyate 'nurāgaṃ copaiti /",
  "GSP33bhgsbh_u:4838": "tac ca viṣaya iti vyākhyeyam /",
  "GSP33bhgsbh_u:4839": "kiṃ ca, rakṣāṃsi bhītāni bhayāviṣṭani diśo dravanti gacchanti /",
  "GSP33bhgsbh_u:4840": "tac ca sthāne viṣaye /",
  "GSP33bhgsbh_u:4841": "sarve namasyanti namaskurvanti ca siddha-saṃghāḥ siddhānāṃ samudāyāḥ kapilādīnām,",
  "GSP33bhgsbh_u:4842": "tac ca sthāne //BhGS_11.36// ==============================",
  "GSP33bhgsbh_u:4844": "bhagavato harṣādi-viṣayatve hetuṃ darśayati -",
  "GSP33bhgsbh_u:4845": "kasmāc ca te na nameran mahātman",
  "GSP33bhgsbh_u:4846": "garīyase brahmaṇo 'py ādi-kartre /",
  "GSP33bhgsbh_u:4847": "ananta deveśa jagan-nivāsa",
  "GSP33bhgsbh_u:4848": "tvam akṣaraṃ sad asat tat-paraṃ yat //BhG_11.37//",
  "GSP33bhgsbh_u:4849": "kasmāc ca hetos te tubhyaṃ na nameran namaskuryur he mahātman /",
  "GSP33bhgsbh_u:4850": "garīyase gurutarāya /",
  "GSP33bhgsbh_u:4851": "yato brahmaṇo hiraṇyagarbhasyāpi ādi-kartā kāraṇam atas tasmād ādi-kartre /",
  "GSP33bhgsbh_u:4852": "katham ete na namaskuryuḥ ?",
  "GSP33bhgsbh_u:4853": "ato harṣādīnāṃ namaskārasya ca sthānaṃ tvam arho viṣaya ity arthaḥ /",
  "GSP33bhgsbh_u:4854": "he 'nanta deveśa he jagan-nivāsa tvam akṣaraṃ tat param,",
  "GSP33bhgsbh_u:4855": "yad vedānteṣu śrūyate /",
  "GSP33bhgsbh_u:4856": "kiṃ tat ? sad asad iti /",
  "GSP33bhgsbh_u:4857": "sad vidyamānam,",
  "GSP33bhgsbh_u:4858": "asac ca yatra nāstīti buddhiḥ /",
  "GSP33bhgsbh_u:4859": "ta upadhāna-bhūte sad-asatī yasyākṣarasya,",
  "GSP33bhgsbh_u:4860": "yad-dvāreṇa sad asad ity upacaryate /",
  "GSP33bhgsbh_u:4861": "paramārthatas tu sad-asatoḥ paraṃ tat akṣaraṃ yad akṣaraṃ veda-vido vadanti [Gītā 8.11] /",
  "GSP33bhgsbh_u:4862": "tat tvam eva,",
  "GSP33bhgsbh_u:4863": "nānyad ity abhiprāyaḥ //BhGS_11.37// ==============================",
  "GSP33bhgsbh_u:4865": "punar api stauti -",
  "GSP33bhgsbh_u:4866": "tvam ādi-devaḥ puruṣaḥ purāṇas",
  "GSP33bhgsbh_u:4867": "tvam asya viśvasya paraṃ nidhānam /",
  "GSP33bhgsbh_u:4868": "vettāsi vedyaṃ ca paraṃ ca dhāma",
  "GSP33bhgsbh_u:4869": "tvayā tataṃ viśvam ananta-rūpa //BhG_11.38//",
  "GSP33bhgsbh_u:4870": "tvam ādi-devo jagataḥ sraṣṭṛtvāt /",
  "GSP33bhgsbh_u:4871": "puruṣaḥ, puri śayanāt purāṇaś cirantanas tvam evāsya viśvasya paraṃ prakṛṣṭaṃ nidhānaṃ nidhīyate 'smin jagat sarvaṃ mahā-pralayādāv iti /",
  "GSP33bhgsbh_u:4872": "kiṃ ca, vettāsi,",
  "GSP33bhgsbh_u:4873": "veditāsi sarvasyaiva vedya-jātasya /",
  "GSP33bhgsbh_u:4874": "yac ca vedyaṃ vedanārhaṃ tac cāsi paraṃ ca dhāma paramaṃ padaṃ vaiṣṇavam /",
  "GSP33bhgsbh_u:4875": "tvayā tataṃ vyāptaṃ viśvaṃ samastam /",
  "GSP33bhgsbh_u:4876": "he 'nanta-rūpa /",
  "GSP33bhgsbh_u:4877": "anto na vidyate tava rūpāṇām //BhGS_11.38// ==============================",
  "GSP33bhgsbh_u:4879": "kiṃ ca -",
  "GSP33bhgsbh_u:4880": "vāyur yamo 'gnir varuṇaḥ śaśāṅkaḥ",
  "GSP33bhgsbh_u:4881": "prajāpatis tvaṃ prapitāmahaś ca /",
  "GSP33bhgsbh_u:4882": "namo namas te 'stu sahasra-kṛtvaḥ",
  "GSP33bhgsbh_u:4883": "punaś ca bhūyo 'pi namo namas te //BhG_11.39//",
  "GSP33bhgsbh_u:4884": "vāyus tvaṃ yamaś cāgniḥ varuṇo 'pāṃ patiḥ śaśāṅkaś candramāḥ prajāpatis tvaṃ kaśyapādiḥ prapitāmahaś ca pitāmahasyāpi pitā prapitāmahaḥ,",
  "GSP33bhgsbh_u:4885": "brahmaṇo 'pi pitā ity arthaḥ /",
  "GSP33bhgsbh_u:4886": "namo namas te tubhyam astu sahasra-kṛtvaḥ /",
  "GSP33bhgsbh_u:4887": "punaś ca bhūyo 'pi namo namas te /",
  "GSP33bhgsbh_u:4888": "bahuśo namaskāra-kriyābhyāsāvṛtti-gaṇanaṃ kṛtva-sucocyate /",
  "GSP33bhgsbh_u:4889": "punaś ca bhūyo 'pīti śraddhā-bhakta-yati-śayād aparitoṣam ātmano darśayati //BhGS_11.39// ==============================",
  "GSP33bhgsbh_u:4891": "tathā -",
  "GSP33bhgsbh_u:4892": "namaḥ purastād atha pṛṣṭhatas te",
  "GSP33bhgsbh_u:4893": "namo 'stu te sarvata eva sarva /",
  "GSP33bhgsbh_u:4894": "ananta-vīryāmita-vikramas tvaṃ",
  "GSP33bhgsbh_u:4895": "sarvaṃ samāpnoṣi tato 'si sarvaḥ //BhG_11.40//",
  "GSP33bhgsbh_u:4896": "namaḥ purastāt pūrvasyāṃ diśi tubhyam,",
  "GSP33bhgsbh_u:4897": "atha pṛṣṭhatas te pṛṣṭhato 'pi ca te namo 'stu te sarvata eva sarvāsu dikṣu sarvatra sthitāya /",
  "GSP33bhgsbh_u:4898": "he sarva /",
  "GSP33bhgsbh_u:4899": "ananta-vīryāmita-vikramo 'nantaṃ vīryam asya,",
  "GSP33bhgsbh_u:4900": "amito vikramo 'sya /",
  "GSP33bhgsbh_u:4901": "vīryaṃ sāmarthyaṃ vikramaḥ parākramaḥ /",
  "GSP33bhgsbh_u:4902": "vīryavān api kaścit śatru-vadhādi-viṣaye na parākramate,",
  "GSP33bhgsbh_u:4903": "manda-parākramo vā /",
  "GSP33bhgsbh_u:4904": "tvaṃ tv ananta-vīryo 'mita-vikramaś cety ananta-vīryāmita-vikramaḥ /",
  "GSP33bhgsbh_u:4905": "sarvaṃ samastaṃ jagat samāpnoṣi samyag ekenātmanā vyāpnoṣi yataḥ,",
  "GSP33bhgsbh_u:4906": "tatas tasmād asi bhavasi sarvas tvam /",
  "GSP33bhgsbh_u:4907": "tvayā vinābhūtaṃ na kiṃcid astīty abhiprāyaḥ //BhGS_11.40// ==============================",
  "GSP33bhgsbh_u:4909": "yato 'haṃ tvan-māhātmyāparijñānād aparāddhaḥ / ataḥ -",
  "GSP33bhgsbh_u:4910": "sakheti matvā prasabhaṃ yad uktaṃ",
  "GSP33bhgsbh_u:4911": "he kṛṣṇa he yādava he sakheti /",
  "GSP33bhgsbh_u:4912": "ajānatā mahimānaṃ tavedaṃ",
  "GSP33bhgsbh_u:4913": "mayā pramādāt praṇayena vāpi //BhG_11.41//",
  "GSP33bhgsbh_u:4914": "sakhā samāna-vayā iti matvā jñātvā viparīta-buddhyā prasabham abhibhūya prasahya yad uktaṃ he kṛṣṇa he yādava he sakheti cājānatājñāninā mūḍhena /",
  "GSP33bhgsbh_u:4915": "kim ajānatā ?",
  "GSP33bhgsbh_u:4916": "ity āha - mahimānaṃ māhātmyaṃ tavedam īśvarasya viśva-rūpam /",
  "GSP33bhgsbh_u:4917": "tavedaṃ mahimānam ajānateti vaiyadhikaraṇyena saṃbandhaḥ /",
  "GSP33bhgsbh_u:4918": "tavemam iti pāṭho yady asti,",
  "GSP33bhgsbh_u:4919": "tadā sāmānādhikaraṇyam eva /",
  "GSP33bhgsbh_u:4920": "mayā pramādāt vikṣipta-cittatayā,",
  "GSP33bhgsbh_u:4921": "praṇayena vāpi /",
  "GSP33bhgsbh_u:4922": "praṇayo nāma sneha-nimitto visrambhaḥ /",
  "GSP33bhgsbh_u:4923": "tenāpi kāraṇena yad uktavān asmi //BhGS_11.41// ==============================",
  "GSP33bhgsbh_u:4925": "yac cāvahāsārtham asatkṛto 'si",
  "GSP33bhgsbh_u:4926": "vihāra-śayyāsana-bhojaneṣu /",
  "GSP33bhgsbh_u:4927": "eko 'tha vāpy acyuta tat-samakṣaṃ",
  "GSP33bhgsbh_u:4928": "tat kṣāmaye tvām aham aprameyam //BhG_11.42//",
  "GSP33bhgsbh_u:4929": "yac cāvahāsārthaṃ parihāsa-prayojanāyāsatkṛtaḥ paribhūto 'si bhavasi /",
  "GSP33bhgsbh_u:4930": "kva ? vihāra-śayyāsana-bhojaneṣu /",
  "GSP33bhgsbh_u:4931": "viharaṇaṃ vihāraḥ pāda-vyāyāmaḥ,",
  "GSP33bhgsbh_u:4932": "śayanaṃ śayyā,",
  "GSP33bhgsbh_u:4933": "āsanam āsthāyikā,",
  "GSP33bhgsbh_u:4934": "bhojanam adanam,",
  "GSP33bhgsbh_u:4935": "ity eteṣu vihāra-śayyāsana-bhojaneṣu,",
  "GSP33bhgsbh_u:4936": "ekaḥ parokṣaḥ sann asatkṛto 'si paribhūto 'si /",
  "GSP33bhgsbh_u:4937": "athavāpi he 'cyuta /",
  "GSP33bhgsbh_u:4938": "tat samakṣam,",
  "GSP33bhgsbh_u:4939": "tac-chabdaḥ kriyā-viśeṣaṇārthaḥ,",
  "GSP33bhgsbh_u:4940": "pratyakṣaṃ vāsatkṛto 'si tat sarvam aparādha-jātaṃ kṣāmaye kṣamāṃ kāraye tvām aham aprameyaṃ pramāṇātītam //BhGS_11.42// ==============================",
  "GSP33bhgsbh_u:4942": "yatas tvam -",
  "GSP33bhgsbh_u:4943": "pitāsi lokasya carācarasya",
  "GSP33bhgsbh_u:4944": "tvam asya pūjyaś ca gurur garīyān /",
  "GSP33bhgsbh_u:4945": "na tvat-samo 'sty abhyadhikaḥ kuto 'nyo",
  "GSP33bhgsbh_u:4946": "loka-traye 'py apratima-prabhāva //BhG_11.43//",
  "GSP33bhgsbh_u:4947": "pitāsi janayitāsi lokasya prāṇi-jātasya carācarasya sthāvara-jaṅgamasya /",
  "GSP33bhgsbh_u:4948": "na kevalaṃ tvam asya jagataḥ pitā /",
  "GSP33bhgsbh_u:4949": "pūjyaś ca pūjārhaḥ,",
  "GSP33bhgsbh_u:4950": "yato gurur garīyān gurutaraḥ /",
  "GSP33bhgsbh_u:4951": "kasmād gurutaras tvam ity āha - na tvat-samas tvat-tulyo 'sti /",
  "GSP33bhgsbh_u:4952": "na hīśvara-dvayaṃ saṃbhavati,",
  "GSP33bhgsbh_u:4953": "aneke varatve vyavahārānupapatteḥ /",
  "GSP33bhgsbh_u:4954": "tvat-sama eva tāvad anyo na saṃbhavati /",
  "GSP33bhgsbh_u:4955": "kuta evānyo 'bhyadhikaḥ syāt loka-traye 'pi sarvasmin ?",
  "GSP33bhgsbh_u:4956": "apratima-prabhāva /",
  "GSP33bhgsbh_u:4957": "pratimīyate yayā sā pratimā,",
  "GSP33bhgsbh_u:4958": "na vidyate pratimā yasya tava prabhāvasya sa tvam apratima-prabhāvo he 'pratima-prabhāva niratiśaya-prabhāva ity arthaḥ //BhGS_11.43// ==============================",
  "GSP33bhgsbh_u:4960": "yata evam -",
  "GSP33bhgsbh_u:4961": "tasmāt praṇamya praṇidhāya kāyaṃ",
  "GSP33bhgsbh_u:4962": "prasādaye tvām aham īśam īḍyam /",
  "GSP33bhgsbh_u:4963": "piteva putrasya sakheva sakhyuḥ",
  "GSP33bhgsbh_u:4964": "priyaḥ priyāyārhasi deva soḍhum //BhG_11.44//",
  "GSP33bhgsbh_u:4965": "tasmāt praṇamya namaskṛtya,",
  "GSP33bhgsbh_u:4966": "praṇidhāya prakarṣeṇa nīcair dhṛtvā kāyaṃ śarīram,",
  "GSP33bhgsbh_u:4967": "prasādaye prasādaṃ kāraye tvām aham īśam īśitāram,",
  "GSP33bhgsbh_u:4968": "īḍyaṃ stutyam /",
  "GSP33bhgsbh_u:4969": "tvaṃ punaḥ putrasyāparādhaṃ pitā yathā kṣamate,",
  "GSP33bhgsbh_u:4970": "sarvaṃ sakheva sakhyur aparādham,",
  "GSP33bhgsbh_u:4971": "yathā vā priyaḥ priyāyā aparādhaṃ kṣamate /",
  "GSP33bhgsbh_u:4972": "evam arhasi he deva /",
  "GSP33bhgsbh_u:4973": "soḍhuṃ prasahitum kṣantum ity arthaḥ //BhGS_11.44// ==============================",
  "GSP33bhgsbh_u:4975": "adṛṣṭa-pūrvaṃ hṛṣito 'smi dṛṣṭvā",
  "GSP33bhgsbh_u:4976": "bhayena ca pravyathitaṃ mano me /",
  "GSP33bhgsbh_u:4977": "tad eva me darśaya deva rūpaṃ",
  "GSP33bhgsbh_u:4978": "prasīda deveśa jagan-nivāsa //BhG_11.45//",
  "GSP33bhgsbh_u:4979": "adṛṣṭa-pūrvaṃ na kadācid api dṛṣṭa-pūrvam idaṃ viśva-rūpaṃ tava mayānyairvā,",
  "GSP33bhgsbh_u:4980": "tat ahaṃ dṛṣṭvā hṛṣito 'smi /",
  "GSP33bhgsbh_u:4981": "bhayena ca pravyathitaṃ manaḥ me /",
  "GSP33bhgsbh_u:4982": "atas tad eva me mama darśaya he deva rūpaṃ yat matsakham /",
  "GSP33bhgsbh_u:4983": "prasīda deveśa,",
  "GSP33bhgsbh_u:4984": "jagan-nivāsa jagato nivāso jagan-nivāsaḥ,",
  "GSP33bhgsbh_u:4985": "he jagan-nivāsa //BhGS_11.45// ==============================",
  "GSP33bhgsbh_u:4987": "kirīṭinaṃ gadinaṃ cakra-hastam",
  "GSP33bhgsbh_u:4988": "icchāmi tvāṃ draṣṭum ahaṃ tathaiva /",
  "GSP33bhgsbh_u:4989": "tenaiva rūpeṇa catur-bhujena",
  "GSP33bhgsbh_u:4990": "sahasra-bāho bhava viśva-mūrte //BhG_11.46//",
  "GSP33bhgsbh_u:4991": "kirīṭinaṃ kirīṭavantaṃ tathā gadinaṃ gadāvantaṃ cakra-hastam icchāmi tvāṃ prārthaye tvāṃ draṣṭum aham,",
  "GSP33bhgsbh_u:4992": "tathaiva pūrvavad ity arthaḥ /",
  "GSP33bhgsbh_u:4993": "yata evam, tasmāt tenaiva rūpeṇa vasudeva-putra-rūpeṇa catur-bhujena,",
  "GSP33bhgsbh_u:4994": "sahasra-bāho /",
  "GSP33bhgsbh_u:4995": "vārtamānikena viśva-rūpeṇa,",
  "GSP33bhgsbh_u:4996": "bhava viśva-mūrte /",
  "GSP33bhgsbh_u:4997": "upasaṃhṛtya viśva-rūpam,",
  "GSP33bhgsbh_u:4998": "tenaiva rūpeṇa bhavety arthaḥ //BhGS_11.46// ==============================",
  "GSP33bhgsbh_u:5000": "arjunaṃ bhītam upalabhya,",
  "GSP33bhgsbh_u:5001": "upasaṃhṛtya viśva-rūpam,",
  "GSP33bhgsbh_u:5002": "priya-vacanena āśvāsayan śrī-bhagavān uvāca -",
  "GSP33bhgsbh_u:5003": "mayā prasannena tavārjunedaṃ",
  "GSP33bhgsbh_u:5004": "rūpaṃ paraṃ darśitam ātma-yogāt /",
  "GSP33bhgsbh_u:5005": "tejo-mayaṃ viśvam anantam",
  "GSP33bhgsbh_u:5006": "ādyaṃ yan me tvad-anyena na dṛṣṭa-pūrvam //BhG_11.47//",
  "GSP33bhgsbh_u:5007": "mayā prasannena,",
  "GSP33bhgsbh_u:5008": "prasādo nāma tvayy anugraha-buddhiḥ,",
  "GSP33bhgsbh_u:5009": "tadvatā prasannena mayā tava /",
  "GSP33bhgsbh_u:5010": "he 'rjuna /",
  "GSP33bhgsbh_u:5011": "idaṃ paraṃ rūpaṃ viśva-rūpaṃ darśitam ātma-yogād ātmana aiśvaryasya sāmarthyāt /",
  "GSP33bhgsbh_u:5012": "tejo-mayaṃ tejaḥ-prāyaṃ viśvaṃ samastam anantam anta-rahitaṃ ādau bhavam ādyaṃ,",
  "GSP33bhgsbh_u:5013": "yad rūpaṃ me mama tvad-anyena tvatto 'nyena kenacin na dṛṣṭa-pūrvam //BhGS_11.47// ==============================",
  "GSP33bhgsbh_u:5015": "ātmano mama rūpa-darśanena kṛtārtha eva tvaṃ saṃvṛtta iti tat stauti -",
  "GSP33bhgsbh_u:5016": "na veda yajñādhyayanair na dānair",
  "GSP33bhgsbh_u:5017": "na ca kriyābhir na tapobhir ugraiḥ /",
  "GSP33bhgsbh_u:5018": "evaṃ-rūpaḥ śakya ahaṃ nṛ-loke",
  "GSP33bhgsbh_u:5019": "draṣṭuṃ tvad-anyena kuru-pravīra //BhG_11.48//",
  "GSP33bhgsbh_u:5020_0": "na veda-yajñādhyayanaiś caturṇām api vedānām adhyayanair yathāvat yajñādhyayanaiś",
  "GSP33bhgsbh_u:5020_1": "ca - vedādhyayanair eva yajñādhyayanasya siddhatvāt pṛthak yajñādhyayana-grahaṇaṃ",
  "GSP33bhgsbh_u:5020_2": "yajña-vijñānopalakṣaṇārtham - tathā na dānais tulā-puruṣādibhiḥ,",
  "GSP33bhgsbh_u:5021": "na ca kriyābhir agnihotrādibhiḥ śrautādibhiḥ,",
  "GSP33bhgsbh_u:5022": "nāpi tapobhir ugraiś cāndrāyaṇādibhir ugrair ghoraiḥ,",
  "GSP33bhgsbh_u:5023": "evaṃ-rūpo yathā-darśitaṃ viśva-rūpaṃ yasya so 'ham evaṃ-rūpo na śakyo 'haṃ nṛ-loke manuṣya-loke draṣṭuṃ tvad-anyena tvatto 'nyena kura-pravīra //BhGS_11.48// ==============================",
  "GSP33bhgsbh_u:5025": "mā te vyathā mā ca vimūḍha-bhāvo",
  "GSP33bhgsbh_u:5026": "dṛṣṭvā rūpaṃ ghoram īdṛṅ mamedam /",
  "GSP33bhgsbh_u:5027": "vyapeta-bhīḥ prīta-manāḥ punas tvaṃ",
  "GSP33bhgsbh_u:5028": "tad eva me rūpam idaṃ prapaśya //BhG_11.49//",
  "GSP33bhgsbh_u:5029": "mā te vyathā mā bhūt te bhayam,",
  "GSP33bhgsbh_u:5030": "mā ca vimūḍha-bhāvo vimūḍha-cittatā,",
  "GSP33bhgsbh_u:5031": "dṛṣṭvopalabhya rūpaṃ ghoram īdṛk yathā-darśitaṃ mamedam /",
  "GSP33bhgsbh_u:5032": "vyapeta-bhīr vigata-bhayaḥ,",
  "GSP33bhgsbh_u:5033": "prīta-manāś ca san punar bhūyas tvaṃ tad eva catur-bhujaṃ rūpaṃ śaṅkha-cakra-gadādharaṃ taveṣṭaṃ rūpam idaṃ prapaśya //BhGS_11.49// ==============================",
  "GSP33bhgsbh_u:5035": "saṃjaya uvāca -",
  "GSP33bhgsbh_u:5036": "ity arjunaṃ vāsudevas tathoktvā",
  "GSP33bhgsbh_u:5037": "svakaṃ rūpaṃ darśayām āsa bhūyaḥ /",
  "GSP33bhgsbh_u:5038": "āśvāsayām āsa ca bhītam enaṃ",
  "GSP33bhgsbh_u:5039": "bhūtvā punaḥ saumya-vapur mahātmā //BhG_11.50//",
  "GSP33bhgsbh_u:5040": "ity evam arjunaṃ vāsudevas tathā-bhūtaṃ vacanam uktvā,",
  "GSP33bhgsbh_u:5041": "svakaṃ vasudevasya gṛhe jātaṃ rūpaṃ darśayāmāsa darśitavān bhūyaḥ punaḥ /",
  "GSP33bhgsbh_u:5042": "āśvāsayāmāsa ca āśvāsitavān bhītam enam,",
  "GSP33bhgsbh_u:5043": "bhūtvā punaḥ saumya-vapuḥ prasanna-deho mahātmā //BhGS_11.50// ==============================",
  "GSP33bhgsbh_u:5045": "arjuna uvāca -",
  "GSP33bhgsbh_u:5046": "dṛṣṭvedaṃ mānuṣaṃ rūpaṃ tava saumyaṃ janārdana /",
  "GSP33bhgsbh_u:5047": "idānīm asmi saṃvṛttaḥ sa-cetāḥ prakṛtiṃ gataḥ //BhG_11.51//",
  "GSP33bhgsbh_u:5048": "dṛṣṭvedaṃ mānuṣaṃ rūpaṃ mat-sakhaṃ prasannaṃ tava saumyaṃ janārdana,",
  "GSP33bhgsbh_u:5049": "idānīm,",
  "GSP33bhgsbh_u:5050": "adhunāsmi saṃvṛttaḥ saṃjātaḥ /",
  "GSP33bhgsbh_u:5051": "kim ? sa-cetāḥ prasanna-cittaḥ prakṛtiṃ svabhāvaṃ gataś cāsmi //BhGS_11.51// ==============================",
  "GSP33bhgsbh_u:5053": "śrī-bhagavān uvāca -",
  "GSP33bhgsbh_u:5054": "sudurdarśam idaṃ rūpaṃ dṛṣṭavān asi yan mama /",
  "GSP33bhgsbh_u:5055": "devā apy asya rūpasya nityaṃ darśana-kāṅkṣiṇaḥ //BhG_11.52//",
  "GSP33bhgsbh_u:5056": "sudurdarśaṃ suṣṭhu duḥkhena darśanam asyeti sudurdarśam /",
  "GSP33bhgsbh_u:5057": "idaṃ rūpaṃ dṛṣṭavān asi yan mama,",
  "GSP33bhgsbh_u:5058": "devā apy asya mama rūpasya nityaṃ sarvadā darśana-kāṅkṣiṇaḥ /",
  "GSP33bhgsbh_u:5059": "darśanepsavo 'pi na tvam iva dṛṣṭavantaḥ,",
  "GSP33bhgsbh_u:5060": "na drakṣyanti cety abhiprāyaḥ //BhGS_11.52// ==============================",
  "GSP33bhgsbh_u:5062": "kasmāt ? -",
  "GSP33bhgsbh_u:5063": "nāhaṃ vedair na tapasā na dānena na cejyayā /",
  "GSP33bhgsbh_u:5064": "śakya evaṃ-vidho draṣṭuṃ dṛṣṭavān asi māṃ yathā //BhG_11.53//",
  "GSP33bhgsbh_u:5065": "nāhaṃ vedaiḥ ṛg-yajuḥ-sāmātharva-vedaiś caturbhir api,",
  "GSP33bhgsbh_u:5066": "na tapasā ugreṇa cāndrāyaṇādinā,",
  "GSP33bhgsbh_u:5067": "na dānena go-bhū-hiraṇyādinā,",
  "GSP33bhgsbh_u:5068": "na cejyayā yajñena pūjayā vā śakyaḥ evaṃ-vidho yathā-darśita-prakāro draṣṭuṃ dṛṣṭavān asi māṃ yathā tvam //BhGS_11.53// ==============================",
  "GSP33bhgsbh_u:5070": "kathaṃ punaḥ śakya ity ucyate -",
  "GSP33bhgsbh_u:5071": "bhaktyā tv ananyayā śakya aham evaṃ-vidho 'rjuna /",
  "GSP33bhgsbh_u:5072": "jñātuṃ draṣṭuṃ ca tattvena praveṣṭuṃ ca parantapa //BhG_11.54//",
  "GSP33bhgsbh_u:5073": "bhaktyā tu kiṃ-viśiṣṭayā ity āha - ananyayāpṛthag-bhūtayā,",
  "GSP33bhgsbh_u:5074": "bhagavato 'nyatra pṛthaṅ na kadācid api yā bhavati sā tv ananyā bhaktiḥ /",
  "GSP33bhgsbh_u:5075": "sarvair api karaṇaiḥ vāsudevād anyan na upalabhyate yayā,",
  "GSP33bhgsbh_u:5076": "sānanyā bhaktiḥ,",
  "GSP33bhgsbh_u:5077": "tayā bhaktyā śakyo 'ham evaṃ-vidho viśva-rūpa-prakāro he 'rjuna,",
  "GSP33bhgsbh_u:5078": "jñātuṃ śāstrataḥ /",
  "GSP33bhgsbh_u:5079": "na kevalaṃ jñātuṃ śāstrataḥ,",
  "GSP33bhgsbh_u:5080": "draṣṭuṃ ca sākṣāt-kartuṃ tattvena tattvataḥ,",
  "GSP33bhgsbh_u:5081": "praveṣṭuṃ ca mokṣaṃ ca gantuṃ parantapa //BhGS_11.54// ==============================",
  "GSP33bhgsbh_u:5083": "adhunā sarvasya gītā-śāstrasya sāra-bhūto 'rtho niḥśreyasārtho 'nuṣṭheyatvena samuccityocyate -",
  "GSP33bhgsbh_u:5084": "mat-karma-kṛn mat-paramo mad-bhaktaḥ saṅga-varjitaḥ /",
  "GSP33bhgsbh_u:5085": "nirvairaḥ sarva-bhūteṣu yaḥ sa mām eti pāṇḍava //BhG_11.55//",
  "GSP33bhgsbh_u:5086": "mat-karma-kṛn mad-arthaṃ karma mat-karma,",
  "GSP33bhgsbh_u:5087": "tat karotīti mat-karma-kṛt /",
  "GSP33bhgsbh_u:5088": "mat-paramaḥ - karoti bhṛtyaḥ svāmi-karma,",
  "GSP33bhgsbh_u:5089": "na tv ātmanaḥ paramā pretya gantavyā gatir iti svāminaṃ pratipadyate /",
  "GSP33bhgsbh_u:5090": "ayaṃ tu mat-karma-kṛn mām eva paramāṃ gatiṃ pratipadyate iti mat-paramaḥ,",
  "GSP33bhgsbh_u:5091": "ahaṃ paramaḥ parā gatir yasya so 'yaṃ mat-paramaḥ /",
  "GSP33bhgsbh_u:5092": "tathā mad-bhakto mām eva sarva-prakāraiḥ sarva-prakāraiḥ sarvātmanā sarvotsāhena bhajate iti mad-bhaktaḥ /",
  "GSP33bhgsbh_u:5093": "saṅga-varjito dhana-putra-mitra-kalatra-bandhu-vargeṣu saṅga-varjitaḥ saṅgaḥ prītiḥ snehas tad-varjitaḥ /",
  "GSP33bhgsbh_u:5094": "nirvairo nirgata-vairaḥ sarva-bhūteṣu śatru-bhāva-rahita ātmano ' tyantāpakāra-pravṛtteṣv api /",
  "GSP33bhgsbh_u:5095": "ya īdṛśo mad-bhaktaḥ sa mām eti /",
  "GSP33bhgsbh_u:5096": "aham eva tasya parā gatiḥ,",
  "GSP33bhgsbh_u:5097": "nānyā gatiḥ kācit bhavati /",
  "GSP33bhgsbh_u:5098": "ayaṃ tavopadeśa iṣṭo mayā upadiṣṭaḥ /",
  "GSP33bhgsbh_u:5099": "he pāṇḍāva / iti //BhGS_11.55//",
  "GSP33bhgsbh_u:5100": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:5101": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:5102": "ekādaśo 'dhyāyaḥ //11//",
  "GSP33bhgsbh_u:5104": "BhG 12",
  "GSP33bhgsbh_u:5105": "atha bhakti-yogo nāma dvādaśo 'dhyāyaḥ",
  "GSP33bhgsbh_u:5106": "(śrī-śaṅkarācārya-bhagavat-pāda-kṛta-bhāṣyam)",
  "GSP33bhgsbh_u:5107": "dvitīyādhyāya-prabhṛtiṣu vibhūty-anteṣu adhyāyeṣu paramātmano brahmaṇo 'kṣarasya vidhvasta-sarvopādhi-viśeṣasyopāsanam uktam /",
  "GSP33bhgsbh_u:5108": "sarva-yogaiśvarya-sarva-jñāna-śaktimat-sattvopādher īśvarasya tatra copāsanaṃ tatra tatroktam /",
  "GSP33bhgsbh_u:5109": "viśva-rūpādhyāye tv aiśvaram ādyaṃ samasta-jagad-ātma-rūpaṃ viśva-rūpaṃ tvadīyaṃ darśitam upāsanārtham eva tvayā /",
  "GSP33bhgsbh_u:5110": "tac ca darśayitvā uktavān asi mat-karma-kṛd [Gītā 11.55] ity ādi /",
  "GSP33bhgsbh_u:5111": "ato 'ham anayor ubhayoḥ pakṣayor viśiṣṭatara-bubhutsayā tvāṃ pṛcchāmīty arjuna uvāca -",
  "GSP33bhgsbh_u:5112": "evaṃ satata-yuktā ye bhaktās tvāṃ paryupāsate /",
  "GSP33bhgsbh_u:5113": "ye cāpy akṣaram avyaktaṃ teṣāṃ ke yoga-vittamāḥ //BhG_12.1//",
  "GSP33bhgsbh_u:5114": "evam ity atītānantara-lokena uktam arthaṃ parāmṛśati mat-karma-kṛd ity ādinā /",
  "GSP33bhgsbh_u:5115": "evaṃ satata-yuktāḥ,",
  "GSP33bhgsbh_u:5116": "nairantaryeṇa bhagavat-karmādau yathokte 'rthe samāhitāḥ santaḥ pravṛttā ity arthaḥ /",
  "GSP33bhgsbh_u:5117": "ye bhaktā ananya-śaraṇāḥ santas tvāṃ yathā-darśitaṃ viśva-rūpaṃ paryupāsate dhyāyanti /",
  "GSP33bhgsbh_u:5118": "ye cānye 'pi tyakta-sarveṣaṇāḥ saṃnyasta-sarva-karmāṇo yathā-viśeṣitaṃ brahmākṣaraṃ nirasta-sarvopādhitvād avyaktam akaraṇa-gocaram /",
  "GSP33bhgsbh_u:5119": "yad dhi karaṇa-gocaraṃ tad vyaktam ucyate,",
  "GSP33bhgsbh_u:5120": "añjer dhātos tat-karmakatvāt /",
  "GSP33bhgsbh_u:5121": "idaṃ tv akṣaraṃ tad-viparītam,",
  "GSP33bhgsbh_u:5122": "śiṣṭau ca ucyamānair viśeṣaṇair viśiṣṭam,",
  "GSP33bhgsbh_u:5123": "tad ye cāpi paryupāsate,",
  "GSP33bhgsbh_u:5124": "teṣām ubhayeṣāṃ madhye ke yogi-vittamāḥ ?",
  "GSP33bhgsbh_u:5125": "ke 'tiśayena yoga-vida ity arthaḥ //BhGS_12.1// ==============================",
  "GSP33bhgsbh_u:5127": "śrī-bhagavān uvāca - ye tv akṣaropāsakāḥ samyag-darśino nivṛttaiṣaṇās te tāvat tiṣṭhantu /",
  "GSP33bhgsbh_u:5128": "tān prati yad vaktavyam,",
  "GSP33bhgsbh_u:5129": "tad upariṣṭād vakṣyāmaḥ / ye tv itare -",
  "GSP33bhgsbh_u:5130": "mayy āveśya mano ye māṃ nitya-yuktā upāsate /",
  "GSP33bhgsbh_u:5131": "śraddhayā parayopetās te me yuktatamā matāḥ //BhG_12.2//",
  "GSP33bhgsbh_u:5132": "mayi viśva-rūpe parameśvara āveśya samādhāya mano ye bhaktāḥ santaḥ,",
  "GSP33bhgsbh_u:5133": "māṃ sarva-yoge varāṇām adhīśvaraṃ sarvajñaṃ vimukta-rāgādi-kleśa-timira-dṛṣṭim,",
  "GSP33bhgsbh_u:5134": "nitya-yuktā atītānantarādhyāyāntokta-ślokārtha-nyāyena satata-yuktāḥ santa upāsate śraddhayā parayā prakṛṣṭayopetāḥ,",
  "GSP33bhgsbh_u:5135": "te me mama matā abhipretā yuktatamā iti /",
  "GSP33bhgsbh_u:5136": "nairantaryeṇa hi te mac-cittatayāho-rātram ativāhayanti /",
  "GSP33bhgsbh_u:5137": "ato yuktaṃ tān prati yuktatamā iti vaktum //BhGS_12.2// ==============================",
  "GSP33bhgsbh_u:5139": "kim itare yuktatamā na bhavanti ? na /",
  "GSP33bhgsbh_u:5140": "kiṃtu tān prati yad vaktavyam, tac chṛṇu -",
  "GSP33bhgsbh_u:5141": "ye tv akṣaram anirdeśyam avyaktaṃ paryupāsate /",
  "GSP33bhgsbh_u:5142": "sarvatra-gam acintyaṃ ca kūṭastham acalaṃ dhruvam //BhG_12.3//",
  "GSP33bhgsbh_u:5143": "ye tv akṣaram anirdeśyam,",
  "GSP33bhgsbh_u:5144": "avyaktatvād aśabda-gocareti na nirdeṣṭuṃ śakyate,",
  "GSP33bhgsbh_u:5145": "ato 'nirdeśyam /",
  "GSP33bhgsbh_u:5146": "avyaktaṃ na kenāpi pramāṇena vyajyata ity avyaktaṃ paryupāsate pari samantād upāsate /",
  "GSP33bhgsbh_u:5147": "upāsanaṃ nāma yathā-śāstram upāsyasyārthasya viṣayī-karaṇena sāmīpyam upagamya taila-dhārāvat samāna-pratyaya-pravāheṇa dīrgha-kālaṃ yad āsanam,",
  "GSP33bhgsbh_u:5148": "tad upāsanam ācakṣate /",
  "GSP33bhgsbh_u:5149": "akṣarasya viśeṣaṇam āha - sarvatra-gaṃ vyomavad vyāpy acintyaṃ cāvyaktatvād acintyam /",
  "GSP33bhgsbh_u:5150": "yad dhi karaṇa-gocaram,",
  "GSP33bhgsbh_u:5151": "tan manasāpi cintyam,",
  "GSP33bhgsbh_u:5152": "tad-viparītatvād acintyam akṣaram,",
  "GSP33bhgsbh_u:5153": "kūṭa-sthaṃ dṛśyamāna-guṇam antar-doṣaṃ vastu kūṭam /",
  "GSP33bhgsbh_u:5154": "kūṭa-rūpam kūṭa-sākṣyam ity ādau kūṭa-śabdaḥ prasiddho loke /",
  "GSP33bhgsbh_u:5155": "tathā cāvidyādy-aneka-saṃsāra-bījam antar-doṣavan māyā-vyākṛtādi-śabda-vācyatayā māyāṃ tu prakṛtiṃ vidyān māyinaṃ",
  "GSP33bhgsbh_u:5156": "tu maheśvaram [ŚvetU 4.10],",
  "GSP33bhgsbh_u:5157": "mama māyā duratyayā [Gītā 7.14] ity ādau prasiddhaṃ yat tat kūṭam,",
  "GSP33bhgsbh_u:5158": "tasmin kūṭe sthitaṃ kūṭa-sthaṃ tad-adhyakṣatayā /",
  "GSP33bhgsbh_u:5159": "athavā, rāśir iva sthitaṃ kūṭa-stham ata evācalam /",
  "GSP33bhgsbh_u:5160": "yasmād acalam,",
  "GSP33bhgsbh_u:5161": "tasmād dhruvam,",
  "GSP33bhgsbh_u:5162": "nityam ity arthaḥ //BhGS_12.3// ==============================",
  "GSP33bhgsbh_u:5164": "saṃniyamyendriya-grāmaṃ sarvatra sama-buddhayaḥ /",
  "GSP33bhgsbh_u:5165": "te prāpnuvanti mām eva sarva-bhūta-hite ratāḥ //BhG_12.4//",
  "GSP33bhgsbh_u:5166": "saṃniyamya samyak niyamya upasaṃhṛtya indriya-grāmam indriya-samudāyaṃ sarvatra sarvasmin kāle sama-buddhayaḥ samā tulyā buddhir yeṣām iṣṭāniṣṭa-prāptau te sama-buddhayaḥ /",
  "GSP33bhgsbh_u:5167": "te ye evaṃ-vidhās te prāpnuvanti mām eva sarva-bhūta-hite ratāḥ /",
  "GSP33bhgsbh_u:5168": "na tu teṣāṃ vaktavyaṃ kiṃcit māṃ te prāpnuvantīti /",
  "GSP33bhgsbh_u:5169": "jñānī tv ātmaiva me matam iti hy uktam /",
  "GSP33bhgsbh_u:5170": "na hi bhagavat-svarūpāṇāṃ satāṃ yuktatamatvam ayuktatamatvaṃ vā vācyam //BhGS_12.4// ==============================",
  "GSP33bhgsbh_u:5172": "kiṃ tu -",
  "GSP33bhgsbh_u:5173": "kleśo 'dhikataras teṣām avyaktāsakta-cetasām /",
  "GSP33bhgsbh_u:5174": "avyaktā hi gatir duḥkhaṃ dehavadbhir avāpyate //BhG_12.5//",
  "GSP33bhgsbh_u:5175": "kleśo 'dhikataraḥ /",
  "GSP33bhgsbh_u:5176": "yadyapi mat-karmādi-parāṇāṃ kleśo 'dhika eva /",
  "GSP33bhgsbh_u:5177": "kleśo 'dhikataras tv akṣarātmanāṃ paramārtha-darśināṃ dehābhimāna-parityāga-nimittaḥ /",
  "GSP33bhgsbh_u:5178": "avyaktāsakta-cetasām avyakta āsaktaṃ ceto yeṣāṃ te 'vyaktāsakta-cetasas teṣām avyaktāsakta-cetasām /",
  "GSP33bhgsbh_u:5179": "avyaktā hi yasmād yā gatir akṣarātmikā duḥkhaṃ sā dehavadbhir dehābhimānavadbhir avāpyate /",
  "GSP33bhgsbh_u:5180": "ataḥ kleśo 'dhikataraḥ /",
  "GSP33bhgsbh_u:5181": "akṣaropāsakānāṃ yad vartanam,",
  "GSP33bhgsbh_u:5182": "tad upariṣṭād vakṣyāmaḥ //BhGS_12.5// ==============================",
  "GSP33bhgsbh_u:5184": "ye tu sarvāṇi karmāṇi mayi saṃnyasya mat-parāḥ /",
  "GSP33bhgsbh_u:5185": "ananyenaiva yogena māṃ dhyāyanta upāsate //BhG_12.6//",
  "GSP33bhgsbh_u:5186_0": "ye tu sarvāṇi karmāṇi mayīśvare saṃnyasya mat-parā ahaṃ paro yeṣāṃ te mat-parāḥ santo",
  "GSP33bhgsbh_u:5186_1": "'nanyenaivāvidyamānam anyat ālambanaṃ viśva-rūpaṃ devam ātmānaṃ muktvā yasya so 'nanyas tenānanyenaiva /",
  "GSP33bhgsbh_u:5187": "kena ? yogena samādhinā māṃ dhyāyantaś cintayanta upāsate //BhGS_12.6// ==============================",
  "GSP33bhgsbh_u:5189": "teṣāṃ kim ? -",
  "GSP33bhgsbh_u:5190": "teṣām ahaṃ samuddhartā mṛtyu-saṃsāra-sāgarāt /",
  "GSP33bhgsbh_u:5191": "bhavāmi nacirāt pārtha mayy āveśita-cetasām //BhG_12.7//",
  "GSP33bhgsbh_u:5192": "teṣāṃ mad-upāsanaika-parāṇām aham īśvaraḥ samuddhartā /",
  "GSP33bhgsbh_u:5193": "kutaḥ ? ity āha - mṛtyu-saṃsāra-sāgarān mṛtyu-yuktaḥ saṃsāro mṛtyu-saṃsāraḥ,",
  "GSP33bhgsbh_u:5194": "sa eva sāgara iva sāgaraḥ,",
  "GSP33bhgsbh_u:5195": "dustaratvāt,",
  "GSP33bhgsbh_u:5196": "tasmāt mṛtyu-saṃsāra-sāgarāt ahaṃ teṣāṃ samuddhartā bhavāmi na cirāt /",
  "GSP33bhgsbh_u:5197": "kiṃ tarhi ? kṣipram eva he pārtha,",
  "GSP33bhgsbh_u:5198": "mayi āveśita-cetasāṃ mayi viśva-rūpa āveśitaṃ samāhitaṃ ceto yeṣāṃ te mayy āveśita-cetasas teṣām //BhGS_12.7// ==============================",
  "GSP33bhgsbh_u:5200": "yata evam, tasmāt -",
  "GSP33bhgsbh_u:5201": "mayy eva mana ādhatsva mayi buddhiṃ niveśaya /",
  "GSP33bhgsbh_u:5202": "nivasiṣyasi mayy eva ata ūrdhvaṃ na saṃśayaḥ //BhG_12.8//",
  "GSP33bhgsbh_u:5203": "mayy eva viśva-rūpa īśvare manaḥ saṃkalpa-vikalpātmakaṃ ādhatsva sthāpaya /",
  "GSP33bhgsbh_u:5204": "mayy evādhyavasāyaṃ kurvatīṃ buddhim ādhatsva niveśaya /",
  "GSP33bhgsbh_u:5205": "tatas te kiṃ syād iti sṛṇu - nivasiṣyasi nivatsyasi niścayena mad-ātmanā mayi nivāsaṃ kariṣyasi /",
  "GSP33bhgsbh_u:5206": "evātaḥ śarīra-pātād ūrdhvam /",
  "GSP33bhgsbh_u:5207": "na saṃśayaḥ,",
  "GSP33bhgsbh_u:5208": "saṃśayo 'tra na kartavyaḥ //BhGS_12.8// ==============================",
  "GSP33bhgsbh_u:5210": "atha cittaṃ samādhātuṃ na śaknoṣi mayi sthiram /",
  "GSP33bhgsbh_u:5211": "abhyāsa-yogena tato mām icchāptuṃ dhanañjaya //BhG_12.9//",
  "GSP33bhgsbh_u:5212": "atha evaṃ yathāvocaṃ tathā mayi cittaṃ samādhātuṃ sthāpayituṃ sthiram acalaṃ na śaknoṣi cet,",
  "GSP33bhgsbh_u:5213": "tataḥ paścād abhyāsa-yogena /",
  "GSP33bhgsbh_u:5214": "cittasyaikasmin ālambane sarvataḥ samāhṛtya punaḥ punaḥ sthāpanam abhyāsaḥ /",
  "GSP33bhgsbh_u:5215": "tat-pūrvako yogaḥ samādhāna-lakṣaṇas tenābhyāsa-yogena māṃ viśva-rūpam iccha prārthayasva āptuṃ prāptum /",
  "GSP33bhgsbh_u:5216": "he dhanañjaya //BhGS_12.9// ==============================",
  "GSP33bhgsbh_u:5218": "abhyāse 'py asamartho 'si mat-karma-paramo bhava /",
  "GSP33bhgsbh_u:5219": "mad-artham api karmāṇi kurvan siddhim avāpsyasi //BhG_12.10//",
  "GSP33bhgsbh_u:5220": "abhyāse 'py asamartho 'sy aśakto 'si,",
  "GSP33bhgsbh_u:5221": "tarhi mat-karma-paramo bhava mad-arthaṃ karma mat-karma tat-paramaḥ mat-karma-paramaḥ,",
  "GSP33bhgsbh_u:5222": "mat-karma-pradhāna ity arthaḥ /",
  "GSP33bhgsbh_u:5223": "abhyāsena vinā mad-artham api karmāṇi kevalaṃ kurvan siddhiṃ sattva-śuddhi-yoga-jñāna-prāpti-dvāreṇāvāpsyasi //BhGS_12.10// ==============================",
  "GSP33bhgsbh_u:5225": "athaitad apy aśakto 'si kartuṃ mad-yogam āśritaḥ /",
  "GSP33bhgsbh_u:5226": "sarva-karma-phala-tyāgaṃ tataḥ kuru yatātmavān //BhG_12.11//",
  "GSP33bhgsbh_u:5227": "atha punar etad api yad uktaṃ mat-karma-paramatvam,",
  "GSP33bhgsbh_u:5228": "tat kartum aśakto 'si,",
  "GSP33bhgsbh_u:5229": "mad-yogam,",
  "GSP33bhgsbh_u:5230": "āśrito mayi kriyamāṇāni karmāṇi saṃnyasya yat karaṇaṃ teṣām anuṣṭhānaṃ sa mad-yogaḥ,",
  "GSP33bhgsbh_u:5231": "tam āśritaḥ san,",
  "GSP33bhgsbh_u:5232": "sarva-karma-phala-tyāgaṃ sarveṣāṃ karmaṇāṃ phala-saṃnyāsaṃ sarva-karma-phala-tyāgaṃ tato 'nantaraṃ kuru yatātmavān saṃyata-cittaḥ san ity arthaḥ //BhGS_12.11// ==============================",
  "GSP33bhgsbh_u:5234": "idānīṃ sarva-karma-phala-tyāgaṃ stauti -",
  "GSP33bhgsbh_u:5235": "śreyo hi jñānam abhyāsāj jñānād dhyānaṃ viśiṣyate /",
  "GSP33bhgsbh_u:5236": "dhyānāt karma-phala-tyāgas tyāgāc chāntir anantaram //BhG_12.12//",
  "GSP33bhgsbh_u:5237": "śreyo hi praśasyataraṃ jñānam /",
  "GSP33bhgsbh_u:5238": "kasmāt ? viveka-pūrvakād abhyāsāt /",
  "GSP33bhgsbh_u:5239": "tasmād api jñānāj jñāna-pūrvakaṃ dhyānaṃ viśiṣyate /",
  "GSP33bhgsbh_u:5240": "jñānavato dhyānād api karma-phala-tyāgo viśiṣyata ity anuṣajyate /",
  "GSP33bhgsbh_u:5241": "evaṃ karma-phala-tyāgāt pūrva-viśeṣaṇavataḥ śāntir upaśamaḥ sa-hetukasya saṃsārasyānantaram eva syāt,",
  "GSP33bhgsbh_u:5242": "na tu kālāntaram apekṣate /",
  "GSP33bhgsbh_u:5243": "ajñasya karmaṇi pravṛttasya pūrvopadiṣṭopāyānuṣṭhānāśaktau sarva-karmaṇāṃ phala-tyāgaḥ śreyaḥ-sādhanam upadiṣṭam,",
  "GSP33bhgsbh_u:5244": "na prathamam eva /",
  "GSP33bhgsbh_u:5245": "ataś ca śreyo hi jñānam abhyāsād ity uttarottara-viśiṣṭatvopadeśena sarva-karma-phala-tyāgaḥ stūyate,",
  "GSP33bhgsbh_u:5246": "saṃpanna-sādhanānuṣṭhānāśaktau anuṣṭheyatvena śrutatvāt /",
  "GSP33bhgsbh_u:5247": "kena sādharmyeṇa stutitvam ?",
  "GSP33bhgsbh_u:5248": "yadā sarve pramucyanta iti sarva-kāma-prahāṇād amṛtatvam uktam /",
  "GSP33bhgsbh_u:5249": "tat prasiddham /",
  "GSP33bhgsbh_u:5250": "kāmāś ca sarve śrauta-smārta-karmaṇāṃ phalāni /",
  "GSP33bhgsbh_u:5251": "tat-tyāge ca viduṣo dhyāna-niṣṭhasyānantaraiva śāntir iti sarva-kāma-tyāga-sāmānyam ajña-karma-phala-tyāgasyāstīti tat-sāmānyāt sarva-karma-phala-tyāga-stutir iyaṃ prarocanārthā /",
  "GSP33bhgsbh_u:5252": "yathāgastyena brāhmaṇena samudraḥ pīta itīdānīṃtanā api brāhmaṇā brāhmaṇatva-sāmānyāt stūyante,",
  "GSP33bhgsbh_u:5253": "evaṃ karma-phala-tyāgāt",
  "GSP33bhgsbh_u:5254": "karma-yogasya śreyaḥ sādhanatvam abhihitam //BhGS_12.12// ==============================",
  "GSP33bhgsbh_u:5256": "atra cātmeśvara-bhedam āśritya viśva-rūpa īśvare cetaḥ-samādhāna-lakṣaṇo yoga uktaḥ,",
  "GSP33bhgsbh_u:5257": "īśvarārthaṃ karmānuṣṭhānādi ca /",
  "GSP33bhgsbh_u:5258": "athaitad apy aśakto 'si [Gītā 12.11] ity ajñāna-kārya-sūcanān nābheda-darśino 'kṣaropāsakasya karma-yoga upapadyata iti darśayati /",
  "GSP33bhgsbh_u:5259": "tathā karma-yogino 'kṣaropāsanānupapattim /",
  "GSP33bhgsbh_u:5260": "te prāpnuvanti mām eva [Gītā 12.4] ity akṣaropāsakānāṃ kaivalya-prāptau svātantryam uktvā,",
  "GSP33bhgsbh_u:5261": "itareṣāṃ pāratantryād īśvarādhīnatāṃ darśitavān teṣām ahaṃ samuddhartā [Gītā 12.7] iti /",
  "GSP33bhgsbh_u:5262": "yadi hīśvarasyātma-bhūtās te matā abheda-darśitvāt,",
  "GSP33bhgsbh_u:5263": "akṣara-svarūpā eva ta iti samuddharaṇa-karma-vacanaṃ tān praty apeśalaṃ syāt /",
  "GSP33bhgsbh_u:5264": "yasmāc cārjunasyātyantam eva hitaiṣī bhagavān tasya samyag-darśanānanvitaṃ karma-yogaṃ bheda-dṛṣṭimantam eva upadiśati /",
  "GSP33bhgsbh_u:5265": "na cātmānam īśvaraṃ pramāṇato",
  "GSP33bhgsbh_u:5266": "buddhvā kasyacid guṇa-bhāvaṃ jigamiṣati kaścid, virodhāt /",
  "GSP33bhgsbh_u:5267": "tasmād akṣaropāsakānāṃ samyag darśana-niṣṭhānāṃ saṃnyāsināṃ tyakta-sarveṣaṇānām adveṣṭā sarva-bhūtānām ity ādi-dharma-pūgaṃ sākṣād amṛtatva-kāraṇaṃ vakṣyāmīti pravartate -",
  "GSP33bhgsbh_u:5268": "adveṣṭā sarva-bhūtānāṃ maitraḥ karuṇa eva ca /",
  "GSP33bhgsbh_u:5269": "nirmamo nirahaṃkāraḥ sama-duḥkha-sukhaḥ kṣamī //BhG_12.13//",
  "GSP33bhgsbh_u:5270": "adveṣṭā sarva-bhūtānāṃ na dveṣṭā,",
  "GSP33bhgsbh_u:5271": "ātmano duḥkha-hetum api na kiṃcid dveṣṭi,",
  "GSP33bhgsbh_u:5272": "sarvāṇi bhūtāny ātmatvena hi paśyati /",
  "GSP33bhgsbh_u:5273": "maitro mitra-bhāvo maitrī mitratayā vartata iti maitraḥ /",
  "GSP33bhgsbh_u:5274": "karuṇa eva ca,",
  "GSP33bhgsbh_u:5275": "karuṇā kṛpā duḥkhiteṣu dayā,",
  "GSP33bhgsbh_u:5276": "tadvān karuṇaḥ,",
  "GSP33bhgsbh_u:5277": "sarva-bhūtābhaya-pradaḥ,",
  "GSP33bhgsbh_u:5278": "saṃnyāsīty arthaḥ /",
  "GSP33bhgsbh_u:5279": "nirmamo mama-pratyaya-varjitaḥ /",
  "GSP33bhgsbh_u:5280": "nirahaṃkāro nirgatāhaṃ-pratyayaḥ /",
  "GSP33bhgsbh_u:5281": "sama-duḥkha-sukhaḥ same duḥkha-sukhe dveṣa-rāgayor apravartake yasya sa sama-duḥkha-sukhaḥ /",
  "GSP33bhgsbh_u:5282": "kṣamī kṣamāvān,",
  "GSP33bhgsbh_u:5283": "ākruṣṭo 'bhihato vāvikriya evāste //BhGS_12.13// ==============================",
  "GSP33bhgsbh_u:5285": "saṃtuṣṭaḥ satataṃ yogī yatātmā dṛḍha-niścayaḥ /",
  "GSP33bhgsbh_u:5286": "mayy arpita-mano-buddhir yo mad-bhaktaḥ sa me priyaḥ //BhG_12.14//",
  "GSP33bhgsbh_u:5287": "saṃtuṣṭaḥ satataṃ nityaṃ deha-sthiti-kāraṇasya lābhe 'lābhe ca utpannālaṃ-pratyayaḥ /",
  "GSP33bhgsbh_u:5288": "tathā guṇaval-lābhe viparyaye ca saṃtuṣṭaḥ /",
  "GSP33bhgsbh_u:5289": "satataṃ yogī samāhita-cittaḥ /",
  "GSP33bhgsbh_u:5290": "yatātmā saṃyata-svabhāvaḥ /",
  "GSP33bhgsbh_u:5291": "dṛḍha-niścayo dṛḍhaḥ sthiro niścayo 'dhyavasāyo yasyātma-tattva-viṣaye sa dṛḍha-niścayaḥ /",
  "GSP33bhgsbh_u:5292": "mayy arpita-mano-buddhiḥ saṃkalpa-vikalpātmakaṃ manaḥ,",
  "GSP33bhgsbh_u:5293": "adhyavasāya-lakṣaṇā buddhiḥ,",
  "GSP33bhgsbh_u:5294": "te mayy evārpite sthāpite yasya saṃnyāsinaḥ sa mayy arpita-mano-buddhiḥ /",
  "GSP33bhgsbh_u:5295": "ya īdṛśo mad-bhaktaḥ sa me priyaḥ /",
  "GSP33bhgsbh_u:5296": "priyo hi jñānino 'ty artham ahaṃ sa ca mama priya iti saptame 'dhyāye sūcitam,",
  "GSP33bhgsbh_u:5297": "tad iha prapañcyate //BhGS_12.14// ==============================",
  "GSP33bhgsbh_u:5299": "yasmān nodvijate loko lokān nodvijate ca yaḥ /",
  "GSP33bhgsbh_u:5300": "harṣāmarṣa-bhayodvegair mukto yaḥ sa ca me priyaḥ //BhG_12.15//",
  "GSP33bhgsbh_u:5301": "yasmāt saṃnyāsino nodvijate nodvegaṃ gacchati na santapyate na saṃkṣubhyati lokaḥ,",
  "GSP33bhgsbh_u:5302": "tathā lokān nodvijate ca yaḥ,",
  "GSP33bhgsbh_u:5303": "harṣāmarṣa-bhayodvegair harṣaś cāmarṣaś ca bhayaṃ codvegaś ca tair harṣāmarṣa-bhayodvegair muktaḥ /",
  "GSP33bhgsbh_u:5304": "harṣaḥ priya-lābhe 'ntaḥ-karaṇasyotkarṣo romāñcanāśrupātādi-liṅgaḥ /",
  "GSP33bhgsbh_u:5305": "amarṣo 'sahiṣṇutā /",
  "GSP33bhgsbh_u:5306": "bhayaṃ trāsaḥ /",
  "GSP33bhgsbh_u:5307": "udvega udvignatā /",
  "GSP33bhgsbh_u:5308": "tair mukto yaḥ sa ca me priyaḥ //BhGS_12.15// ==============================",
  "GSP33bhgsbh_u:5310": "anapekṣaḥ śucir dakṣa udāsīno gata-vyathaḥ /",
  "GSP33bhgsbh_u:5311": "sarvārambha-parityāgī yo mad-bhaktaḥ sa me priyaḥ //BhG_12.16//",
  "GSP33bhgsbh_u:5312": "dehendriya-viṣaya-saṃbandhādiṣu apekṣā-viṣayeṣu anapekṣo niḥspṛhaḥ /",
  "GSP33bhgsbh_u:5313": "śucir bāhyena ābhyantareṇa ca śaucena saṃpannaḥ /",
  "GSP33bhgsbh_u:5314": "dakṣaḥ pratyutpanneṣu kāryeṣu sadyo yathāvat pratipattuṃ samarthaḥ /",
  "GSP33bhgsbh_u:5315": "udāsīno na kasyacit mitrādeḥ pakṣaṃ bhajate yaḥ,",
  "GSP33bhgsbh_u:5316": "sa udāsīno yatiḥ /",
  "GSP33bhgsbh_u:5317": "gata-vyatho gata-bhayaḥ /",
  "GSP33bhgsbh_u:5318": "sarvārambha-parityāgī ārabhyanteti /",
  "GSP33bhgsbh_u:5319": "ārambhā ihāmutra-phala-bhogārthāni kāma-hetūni karmāṇi sarvārambhāḥ,",
  "GSP33bhgsbh_u:5320": "tān parityaktuṃ śīlam asyeti sarvārambha-parityāgī yaḥ mad-bhaktaḥ saḥ me priyaḥ //BhGS_12.16// ==============================",
  "GSP33bhgsbh_u:5322": "kiṃ ca -",
  "GSP33bhgsbh_u:5323": "yo na hṛṣyati na dveṣṭi na śocati na kāṅkṣati /",
  "GSP33bhgsbh_u:5324": "śubhāśubha-parityāgī bhaktimān yaḥ sa me priyaḥ //BhG_12.17//",
  "GSP33bhgsbh_u:5325": "yo na hṛṣyatīṣṭa-prāptau,",
  "GSP33bhgsbh_u:5326": "na dveṣṭy aniṣṭa-prāptau,",
  "GSP33bhgsbh_u:5327": "na śocati priya-viyoge,",
  "GSP33bhgsbh_u:5328": "na cāprāptaṃ kāṅkṣati,",
  "GSP33bhgsbh_u:5329": "śubhāśubhe karmaṇī parityaktuṃ śīlam asyeti śubhāśubha-parityāgī bhaktimān yaḥ sa me priyaḥ //BhGS_12.17// ==============================",
  "GSP33bhgsbh_u:5331": "samaḥ śatrau ca mitre ca tathā mānāpamānayoḥ /",
  "GSP33bhgsbh_u:5332": "śītoṣṇa-sukha-duḥkheṣu samaḥ saṅga-vivarjitaḥ //BhG_12.18//",
  "GSP33bhgsbh_u:5333": "samaḥ śatrau ca mitre ca,",
  "GSP33bhgsbh_u:5334": "tathā mānāpamānayoḥ pūjā-paribhavayoḥ,",
  "GSP33bhgsbh_u:5335": "śītoṣṇa-sukha-duḥkheṣu samaḥ /",
  "GSP33bhgsbh_u:5336": "sarvatra ca saṅga-vivarjitaḥ //BhGS_12.18// ==============================",
  "GSP33bhgsbh_u:5338": "kiṃ ca -",
  "GSP33bhgsbh_u:5339": "tulya-nindā-stutir maunī saṃtuṣṭo yena kenacit /",
  "GSP33bhgsbh_u:5340": "aniketaḥ sthira-matir bhaktimān me priyo naraḥ //BhG_12.19//",
  "GSP33bhgsbh_u:5341": "tulya-nindā-stutiḥ /",
  "GSP33bhgsbh_u:5342": "nindā ca stutiś ca nindā-stutī /",
  "GSP33bhgsbh_u:5343": "te tulye yasya sa tulya-nindā-stutiḥ /",
  "GSP33bhgsbh_u:5344": "maunī maunavān saṃyata-vāk /",
  "GSP33bhgsbh_u:5345": "saṃtuṣṭaḥ yena kenacit śarīra-sthiti-hetu-mātreṇa /",
  "GSP33bhgsbh_u:5346": "tathā coktam -",
  "GSP33bhgsbh_u:5347": "yena kenacid ācchanno yena kenacid āśitaḥ /",
  "GSP33bhgsbh_u:5348": "yatra kvacana śāyī syāt taṃ devā brāhmaṇaṃ viduḥ // [Mbh 12.245.12] iti /",
  "GSP33bhgsbh_u:5349": "kiṃ ca, aniketo niketa āśrayo nivāso niyato na vidyate yasya so 'niketaḥ,",
  "GSP33bhgsbh_u:5350": "nāgāre ity ādi-smṛty-antarāt /",
  "GSP33bhgsbh_u:5351": "sthira-matiḥ sthirā paramārtha-viṣayā yasya matiḥ saḥ sthira-matiḥ /",
  "GSP33bhgsbh_u:5352": "bhaktimān me priyo naraḥ //BhGS_12.19// ==============================",
  "GSP33bhgsbh_u:5354": "adveṣṭā sarva-bhūtānām [Gītā 12.13] ity ādinākṣaropāsakānāṃ nivṛtta-sarveṣaṇānāṃ saṃnyāsināṃ paramārtha-jñāna-niṣṭhānāṃ dharma-jātaṃ prakrāntam upasaṃhriyate -",
  "GSP33bhgsbh_u:5355": "ye tu dharmyāmṛtam idaṃ yathoktaṃ paryupāsate /",
  "GSP33bhgsbh_u:5356": "śraddadhānā mat-paramā bhaktās te 'tīva me priyāḥ //BhG_12.20//",
  "GSP33bhgsbh_u:5357": "ye tu saṃnyāsino dharmyāmṛtaṃ dharmād anapetaṃ dharmyaṃ ca tad amṛtaṃ ca tat,",
  "GSP33bhgsbh_u:5358": "amṛtatva-hetutvāt,",
  "GSP33bhgsbh_u:5359": "idaṃ yathoktam,",
  "GSP33bhgsbh_u:5360": "adveṣṭā sarva-bhūtānām ity ādinā paryupāsate 'nutiṣṭhanti śraddadhānāḥ santaḥ mat-paramāḥ yathokto 'ham akṣarātmā paramo niratiśayā gatir yeṣāṃ te mat-paramāḥ,",
  "GSP33bhgsbh_u:5361": "mad-bhaktāś cottamāṃ paramārtha-jñāna-lakṣaṇāṃ bhaktim āśritāḥ,",
  "GSP33bhgsbh_u:5362": "te 'tīva me priyāḥ /",
  "GSP33bhgsbh_u:5363": "priyo hi jñānino 'ty artham [Gītā 7.18] iti yat sūcitaṃ tat vyākhyāyehopasaṃhṛtam bhaktās te 'tīva me priyā iti /",
  "GSP33bhgsbh_u:5364": "yasmād dharmyāmṛtam idaṃ yathoktam anutiṣṭhan bhagavato viṣṇoḥ parameśvarasyātīva priyo bhavati,",
  "GSP33bhgsbh_u:5365": "tasmād idaṃ dharmyāmṛtaṃ mumukṣuṇā yatnato 'nuṣṭheyaṃ viṣṇoḥ priyaṃ paraṃ dhāma jigamiṣuṇeti vākyārthaḥ //BhGS_12.20//",
  "GSP33bhgsbh_u:5366": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:5367": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:5368": "dvādaśo 'dhyāyaḥ //",
  "GSP33bhgsbh_u:5370": "BhG 13",
  "GSP33bhgsbh_u:5371": "[*NOTE: Numbering of this adhyaya out of tune with standard editions",
  "GSP33bhgsbh_u:5372": "and probably defective; “13.33” missing/]",
  "GSP33bhgsbh_u:5373": "atha kṣetra-kṣetrajña-yogo nāma",
  "GSP33bhgsbh_u:5374": "trayodaśo 'dhyāyaḥ",
  "GSP33bhgsbh_u:5375": "(śrī-śaṅkarācārya-bhagavat-pāda-kṛta-bhāṣyam)",
  "GSP33bhgsbh_u:5376": "saptame 'dhyāye sūcite dve prakṛtī īśvarasya triguṇātmikāṣṭadhā bhinnāparā saṃsāra-hetutvāt,",
  "GSP33bhgsbh_u:5377": "parā cānyā jīva-bhūtā kṣetrajña-lakṣaṇeśvarātmikā /",
  "GSP33bhgsbh_u:5378": "yābhyāṃ prakṛtibhyām īśvaro jagad-utpatti-sthiti-laya-hetutvaṃ pratipadyate /",
  "GSP33bhgsbh_u:5379": "tatra kṣetra-kṣetrajña-lakṣaṇa-prakṛti-dvaya-nirūpaṇa-dvāreṇa tadvata īśvarasya tattva-nirdhāraṇārthaṃ kṣetrādhyāya ārabhyate /",
  "GSP33bhgsbh_u:5380": "atītānantarādhyāye ca adveṣṭā sarva-bhūtānāṃ [Gītā 12.13] ity ādinā yāvad-adhyāya-parisamāptis tāvat tattva-jñānināṃ sannyāsināṃ niṣṭhā yathā te vartanta ity etad uktam /",
  "GSP33bhgsbh_u:5381": "kena punas te tattva-jñānena yuktā yathokta-dharmācaraṇād bhagavataḥ priyā bhavanty evam arthaś cāyam adhyāya ārabhyate /",
  "GSP33bhgsbh_u:5382": "prakṛtiś ca triguṇātmikā sarva-kārya-karaṇa-viṣayākāreṇa pariṇatā puruṣasya bhogāpavargārtha-kartavyatayā",
  "GSP33bhgsbh_u:5383": "dehendriyādyākāreṇa saṃhanyate /",
  "GSP33bhgsbh_u:5384": "so 'yaṃ saṅghāta idaṃ śarīram /",
  "GSP33bhgsbh_u:5385": "tad etad bhagavān uvāca --",
  "GSP33bhgsbh_u:5386": "idaṃ śarīraṃ kaunteya kṣetram ity abhidhīyate /",
  "GSP33bhgsbh_u:5387": "etad yo vetti taṃ prāhuḥ kṣetrajña iti tad-vidaḥ //BhG_13.1//",
  "GSP33bhgsbh_u:5388": "idam iti sarva-nāmnoktaṃ viśinaṣṭi śariram iti /",
  "GSP33bhgsbh_u:5389": "he kaunteya /",
  "GSP33bhgsbh_u:5390": "kṣata-trāṇāt kṣayāt kṣaraṇāt,",
  "GSP33bhgsbh_u:5391": "kṣetravad vāsmin karma-phala-niṣpatteḥ kṣetram iti /",
  "GSP33bhgsbh_u:5392": "iti-śabda evaṃ-śabdedārthakaḥ /",
  "GSP33bhgsbh_u:5393": "kṣetram ity evam abhidhīyate kathyate /",
  "GSP33bhgsbh_u:5394": "etac charīraṃ kṣetraṃ yo vetti vijānāti,",
  "GSP33bhgsbh_u:5395": "āpāda-tala-mastakaṃ jñānena viṣayīkaroti,",
  "GSP33bhgsbh_u:5396": "svābhāvikenaupadeśikena vā vedanena viṣayīkaroti vibhāgaśaḥ,",
  "GSP33bhgsbh_u:5397": "taṃ veditāraṃ prāhuḥ kathayanti kṣetrajña iti /",
  "GSP33bhgsbh_u:5398": "iti-śabdaḥ evaṃ-śabda-padārthaka eva pūrvavat /",
  "GSP33bhgsbh_u:5399": "kṣetrajñaḥ ity evam āhuḥ /",
  "GSP33bhgsbh_u:5400": "ke ? tad-vidas tau kṣetra-kṣetrajñau ye vidanti te tad-vidaḥ //BhGS_13.1// ==============================",
  "GSP33bhgsbh_u:5402": "evaṃ kṣetra-kṣetrajñau uktau /",
  "GSP33bhgsbh_u:5403": "kim etāvan-mātreṇa jñānena jñātavyau?",
  "GSP33bhgsbh_u:5404": "iti nety ucyate -",
  "GSP33bhgsbh_u:5405": "kṣetrajñaṃ cāpi māṃ viddhi sarva-kṣetreṣu bhārata /",
  "GSP33bhgsbh_u:5406": "kṣetra-kṣetrajñayor jñānaṃ yat taj jñānaṃ mataṃ mama //BhG_13.2//",
  "GSP33bhgsbh_u:5407": "kṣetrajñaṃ yathokta-lakṣaṇaṃ cāpi māṃ parameśvaram asaṃsāriṇaṃ viddhi jānīhi /",
  "GSP33bhgsbh_u:5408": "sarva-kṣetreṣu yaḥ kṣetrajño brahmādi-stamba-paryantāneka-kṣetropādhi-pravibhaktaḥ /",
  "GSP33bhgsbh_u:5409": "taṃ nirasta-sarvopādhi-bhedaṃ sad-asad-ādi-śabda-pratyayāgocaraṃ viddhīty abhiprāyaḥ /",
  "GSP33bhgsbh_u:5410": "he bhārata /",
  "GSP33bhgsbh_u:5411": "yasmāt kṣetra-kṣetrajñeśvara-yāthātmya-vyatirekeṇa na jñāna-gocaram anyad avaśiṣṭam asti,",
  "GSP33bhgsbh_u:5412": "tasmāt kṣetra-kṣetrajñayor jñeya-bhūtayor yaj jñānaṃ kṣetra-kṣetrajñau yena jñānena viṣayīkriyete,",
  "GSP33bhgsbh_u:5413": "taj jñānaṃ samyag-jñānam iti matam abhiprāyaḥ mameśvarasya viṣṇoḥ //",
  "GSP33bhgsbh_u:5414": "nanu sarva-kṣetreṣv eka eveśvaraḥ /",
  "GSP33bhgsbh_u:5415": "nānyas tad-vyatirikto bhoktā vidyate cet,",
  "GSP33bhgsbh_u:5416": "tata īśvarasya saṃsāritvaṃ prāptam /",
  "GSP33bhgsbh_u:5417": "īśvara-vyatirekeṇa vā saṃsāriṇo 'nyasyābhāvāt saṃsārābhāva-prasaṅgaḥ /",
  "GSP33bhgsbh_u:5418": "tac cobhayam aniṣṭam,",
  "GSP33bhgsbh_u:5419": "bandha-mokṣa-tad-dhetu-śāstrānarthakya-prasaṅgāt,",
  "GSP33bhgsbh_u:5420": "pratyakṣādi-pramāṇa-virodhāc ca /",
  "GSP33bhgsbh_u:5421": "pratyakṣeṇa tāvat sukha-duḥkha-tad-dhetu-lakṣaṇaḥ saṃsāra upalabhyate /",
  "GSP33bhgsbh_u:5422": "jagad-vaicitryopalabdhe ca dharmādharma-nimittaḥ saṃsāro 'numīyate /",
  "GSP33bhgsbh_u:5423": "sarvam etad anupapannam ātmeśvaraikatve / na /",
  "GSP33bhgsbh_u:5425": "jñānājñānayor anyatvenopapatteḥ /",
  "GSP33bhgsbh_u:5426": "dūram ete viparīte viṣūcī avidyā yā ca vidyeti jñātā [KaṭhU 1.2.4] tathā tayor vidyāvidyā-viṣayayoḥ phala-bhedo 'pi viruddho nirdiṣṭaḥ - śreyaś ca preyaś ca [KaṭhU 1.2.2] iti /",
  "GSP33bhgsbh_u:5427": "vidyā-viṣayaḥ śreyaḥ,",
  "GSP33bhgsbh_u:5428": "preyas tv avidyā-kāryam iti /",
  "GSP33bhgsbh_u:5429": "tathā ca vyāsaḥ - dvāv",
  "GSP33bhgsbh_u:5430": "imāv atha panthānau [Mbh 12.241.6] ity ādi,",
  "GSP33bhgsbh_u:5431": "imau dvāv eva panthānāv ity ādi ca /",
  "GSP33bhgsbh_u:5432": "iha ca dve niṣṭhe ukte /",
  "GSP33bhgsbh_u:5433": "avidyā ca saha kāryeṇa vidyayā hātavyeti śruti-smṛti-nyāyebhyo 'vagamyate /",
  "GSP33bhgsbh_u:5434": "śrutayas tāvat - iha ced avedīd atha satyam asti na ced ihāvedīn mahatī vinaṣṭiḥ [KenaU 2.5],",
  "GSP33bhgsbh_u:5435": "tam evaṃ vidvān amṛta iha bhavati [TaittĀ 3.12],",
  "GSP33bhgsbh_u:5436": "nānyaḥ panthā vidyate 'yanāya [ŚvetU 3.8] vidvān na bibheti kutaścana [TaittU 2.9] /",
  "GSP33bhgsbh_u:5437": "aviduṣas tu - atha tasya bhayaṃ bhavati [TaittU 2.7],",
  "GSP33bhgsbh_u:5438": "avidyāyām antare vartamānāḥ [KaṭhU 1.2.5],",
  "GSP33bhgsbh_u:5439": "brahma veda brahmaiva bhavati [MuṇḍU 3.2.9],",
  "GSP33bhgsbh_u:5440": "anyo 'sāv anyo 'ham asmīti na sa veda yathā paśur evaṃ sa devānām [BAU 1.4.10] /",
  "GSP33bhgsbh_u:5441": "ātmavid yaḥ sa idaṃ sarvaṃ bhavati [BAU 1.4.10],",
  "GSP33bhgsbh_u:5442": "yadā carmavat [ŚvetU 6.20] ity ādyāḥ sahasraśaḥ /",
  "GSP33bhgsbh_u:5443": "smṛtayaś ca - ajñānenāvṛtaṃ jñānaṃ tena muhyanti jantavaḥ [Gītā 5.25],",
  "GSP33bhgsbh_u:5444": "ihaiva tair jitaḥ sargo yeṣāṃ sāmye sthitaṃ manaḥ [Gītā 5.19],",
  "GSP33bhgsbh_u:5445": "samaṃ paśyan hi sarvatra [Gītā 13.29] ity ādyāḥ /",
  "GSP33bhgsbh_u:5446": "nyāyataś ca -",
  "GSP33bhgsbh_u:5447": "sarpān kuśāgrāṇi tathodapānaṃ",
  "GSP33bhgsbh_u:5448": "jñātvā manuṣyāḥ parivarjayanti /",
  "GSP33bhgsbh_u:5449": "ajñānatas tatra patanti kecij jñāne",
  "GSP33bhgsbh_u:5450": "phalaṃ paśya yathā-viśiṣṭam // [Mbh 12.201.17] iti /",
  "GSP33bhgsbh_u:5451": "tathā ca - dehādiṣu ātma-buddhir avidvān rāga-dveṣādi-prayukto dharmādharmānuṣṭhāna-kṛj jāyate mriyate cety avagamyate /",
  "GSP33bhgsbh_u:5452": "dehādi-vyatiriktātma-darśino rāga-dveṣādi-prahāṇāpekṣa-dharmādharma-pravṛtty-upaśamān mucyanta iti na kenacit pratyākhyātuṃ śakyaṃ nyāyataḥ /",
  "GSP33bhgsbh_u:5453": "tatraivaṃ sati,",
  "GSP33bhgsbh_u:5454": "kṣetrajñasyeśvarasyaiva sato 'vidyā-kṛtopādhi-bhedataḥ saṃsāritvam iva bhavati,",
  "GSP33bhgsbh_u:5455": "yathā dehādy-ātmatvam ātmanaḥ /",
  "GSP33bhgsbh_u:5456": "sarva-jantūnāṃ hi prasiddho dehādiṣv anātmasu ātma-bhāvo niścito 'vidyā-kṛtaḥ,",
  "GSP33bhgsbh_u:5457": "yathā sthāṇau puruṣa-niścayaḥ /",
  "GSP33bhgsbh_u:5458": "na caitāvatā puruṣa-dharmaḥ sthāṇor bhavati,",
  "GSP33bhgsbh_u:5459": "sthāṇu-dharmo vā puruṣasya /",
  "GSP33bhgsbh_u:5460": "tathā na caitanya-dharmo dehasya,",
  "GSP33bhgsbh_u:5461": "deha-dharmo vā cetanasya sukha-duḥkha-mohātmakatvādir ātmano na yuktaḥ /",
  "GSP33bhgsbh_u:5462": "avidyā-kṛtatvāviśeṣāt,",
  "GSP33bhgsbh_u:5463": "jarā-mṛtyuvat /",
  "GSP33bhgsbh_u:5464": "na, atulyatvāt /",
  "GSP33bhgsbh_u:5465": "iti cet - sthāṇu-puruṣau jñeyāv eva santau jñātrānyonyasminn adhyastāv avidyayā /",
  "GSP33bhgsbh_u:5466": "dehātmanos tu jñeya-jñātror eva itaretarādhyāsaḥ,",
  "GSP33bhgsbh_u:5467": "iti na samo dṛṣṭāntaḥ /",
  "GSP33bhgsbh_u:5468": "ato deha-dharmo jñeyo 'pi jñātur ātmano bhavatīti cet, na /",
  "GSP33bhgsbh_u:5469": "acaitanyādi-prasaṅgāt /",
  "GSP33bhgsbh_u:5470": "yadi hi jñeyasya dehādeḥ kṣetrasya dharmāḥ sukha-duḥkha-mohecchādayo jñātur bhavanti,",
  "GSP33bhgsbh_u:5471": "tarhi,",
  "GSP33bhgsbh_u:5472": "jñeyasya kṣetrasya dharmāḥ kecit ātmano bhavanty avidyādhyāropitāḥ,",
  "GSP33bhgsbh_u:5473": "jarā-maraṇādayas tu na bhavantīti viśeṣa-hetur vaktavyaḥ /",
  "GSP33bhgsbh_u:5474": "na bhavantīty asty anumānam - avidyādhyāropitatvāj jarā-maraṇādivad iti,",
  "GSP33bhgsbh_u:5475": "heyatvāt,",
  "GSP33bhgsbh_u:5476": "upādeyatvāc cety ādi /",
  "GSP33bhgsbh_u:5477": "tatraivaṃ sati,",
  "GSP33bhgsbh_u:5478": "kartṛtva-bhoktṛtva-lakṣaṇaḥ saṃsāro jñeya-stho jñātary avidyayādhyāropita iti,",
  "GSP33bhgsbh_u:5479": "na tena jñātuḥ kiṃcid duṣyati /",
  "GSP33bhgsbh_u:5480": "yathā bālair adhyāropitenākāśasya tala-malinatvādinā /",
  "GSP33bhgsbh_u:5481": "evaṃ ca sati,",
  "GSP33bhgsbh_u:5482": "sarva-kṣetreṣv api sato bhagavataḥ kṣetrajñasyeśvarasya saṃsāritva-gandha-mātram api nāśaṅkayam /",
  "GSP33bhgsbh_u:5483": "na hi kvacid api loke 'vidyādhyastena dharmeṇa kasyacid upakāro 'pakāro vā dṛṣṭaḥ /",
  "GSP33bhgsbh_u:5484": "yat tūktam - na samo dṛṣṭānta iti, tad asat /",
  "GSP33bhgsbh_u:5485": "katham ? avidyādhyāsa-mātraṃ hi dṛṣṭānta-dārṣṭāntikayoḥ sādharmyaṃ vivakṣitam /",
  "GSP33bhgsbh_u:5486": "tan na vyabhicarati /",
  "GSP33bhgsbh_u:5487": "yat tu jñātari vyabhicaratīti manyase,",
  "GSP33bhgsbh_u:5488": "tasyāpy anaikāntikatvaṃ darśitaṃ jarādibhiḥ //",
  "GSP33bhgsbh_u:5489": "avidyāvattvāt kṣetrajñasya saṃsāritvam iti cet, na /",
  "GSP33bhgsbh_u:5490": "avidyāyās tāmasatvāt /",
  "GSP33bhgsbh_u:5491": "tāmaso hi pratyayaḥ,",
  "GSP33bhgsbh_u:5492": "āvaraṇātmakatvād avidyā viparīta-grāhakaḥ,",
  "GSP33bhgsbh_u:5493": "saṃśayopasthāpako vā,",
  "GSP33bhgsbh_u:5494": "agrahaṇātmako vā /",
  "GSP33bhgsbh_u:5495": "viveka-prakāśa-bhāve tad-abhāvāt tāmase cāvaraṇātmake timirādi-doṣe saty agrahaṇāder avidyā-trayasya upalabdheḥ //",
  "GSP33bhgsbh_u:5496": "atrāha - evaṃ tarhi jñātṛ-dharmo 'vidyā / na /",
  "GSP33bhgsbh_u:5498": "karaṇe cakṣuṣi taimirikatvādi-doṣopalabdheḥ /",
  "GSP33bhgsbh_u:5499": "yat tu manyase - jñātṛ-dharmo 'vidyā,",
  "GSP33bhgsbh_u:5500": "tad eva cāvidyā-dharmavattvaṃ kṣetrajñasya saṃsāritvam /",
  "GSP33bhgsbh_u:5501": "tatra yad uktam īśvara eva kṣetrajñaḥ,",
  "GSP33bhgsbh_u:5502": "na saṃsārīty etad ayuktam iti, tan na /",
  "GSP33bhgsbh_u:5503": "yathā karaṇe cakṣuṣi viparīta-grāhakādi-doṣasya darśanāt /",
  "GSP33bhgsbh_u:5504": "na viparītādi-grahaṇaṃ tan-nimittaṃ vā taimirikatvādi-doṣo grahītuḥ,",
  "GSP33bhgsbh_u:5505": "cakṣuṣaḥ saṃskāreṇa timire 'panīte grahītur adarśanān na grahītur dharmo yathā /",
  "GSP33bhgsbh_u:5506": "tathā sarvatraivāgrahaṇa-viparīta-saṃśaya-pratyayās tan-nimittāḥ karaṇasyaiva kasyacit bhavitum arhanti,",
  "GSP33bhgsbh_u:5507": "na jñātuḥ kṣetrajñasya /",
  "GSP33bhgsbh_u:5508": "saṃvedyatvāc ca teṣāṃ pradīpa-prakāśavan na jñātṛ-dharmatvam /",
  "GSP33bhgsbh_u:5509": "saṃvedyatvād eva svātma-vyatirikta-saṃvedyatvam /",
  "GSP33bhgsbh_u:5510": "sarva-karaṇa-viyoge ca kaivalye sarva-vādibhir",
  "GSP33bhgsbh_u:5511": "avidyādi-doṣavat-tvānabhyupagamāt /",
  "GSP33bhgsbh_u:5512": "ātmano yadi kṣetrajñasyāgny-uṣṇavat svo dharmaḥ,",
  "GSP33bhgsbh_u:5513": "tato na kadācid api tena viyogaḥ syāt /",
  "GSP33bhgsbh_u:5514": "avikriyasya ca vyomavat sarva-gatasyāmūrtasya ātmanaḥ kenacit saṃyoga-viyogānupapatteḥ,",
  "GSP33bhgsbh_u:5515": "siddhaṃ kṣetrajñasya nityam eveśvaratvam /",
  "GSP33bhgsbh_u:5516": "anāditvān nirguṇatvād [Gītā 13.32] ity ādīśvara-vacanāc ca //",
  "GSP33bhgsbh_u:5517": "nanv evaṃ sati saṃsāra-saṃsāritvābhāve śāstrānarthakyādi-doṣaḥ syād iti cet, na /",
  "GSP33bhgsbh_u:5518": "sarvair abhyupagatatvāt /",
  "GSP33bhgsbh_u:5519": "sarvair hy ātma-vādibhir abhyupagato doṣo naikena parihartavyo bhavati /",
  "GSP33bhgsbh_u:5520": "katham abhyupagata iti ?",
  "GSP33bhgsbh_u:5521": "muktātmanāṃ hi saṃsāra-saṃsāritva-vyavahārābhāvaḥ sarvair eva ātma-vādibhir iṣyate /",
  "GSP33bhgsbh_u:5522": "na ca teṣāṃ śāstrānarthakyādi-doṣa-prāptir abhyupagatā /",
  "GSP33bhgsbh_u:5523": "tathā naḥ kṣetrajñānām īśvaraikatve sati,",
  "GSP33bhgsbh_u:5524": "śāstrānarthakyaṃ bhavatu /",
  "GSP33bhgsbh_u:5525": "avidyā-viṣaye cārthavattvam - yathā dvaitināṃ sarveṣāṃ bandhāvasthāyām eva śāstrādy-arthavattvam,",
  "GSP33bhgsbh_u:5526": "na muktāvasthāyām, evam //",
  "GSP33bhgsbh_u:5527": "nanv ātmano bandha-muktāvasthe paramārthata eva vastu-bhūte dvaitināṃ sarveṣām /",
  "GSP33bhgsbh_u:5528": "ato heyopādeya-tat-sādhana-sad-bhāve śāstrādy-arthavattvaṃ syāt /",
  "GSP33bhgsbh_u:5529": "advaitināṃ punaḥ,",
  "GSP33bhgsbh_u:5530": "dvaitasyāparamārthatvāt,",
  "GSP33bhgsbh_u:5531": "avidyā-kṛtatvād bandhāvasthāyāś cātmano 'paramārthatve nirviṣayatvāt,",
  "GSP33bhgsbh_u:5532": "śāstrādyānarthakyam iti cet, na /",
  "GSP33bhgsbh_u:5533": "ātmano 'vasthā-bhedānupapatteḥ /",
  "GSP33bhgsbh_u:5534": "yadi tāvat ātmano bandha-muktāvasthe,",
  "GSP33bhgsbh_u:5535": "yugapat syātām, krameṇa vā /",
  "GSP33bhgsbh_u:5536": "yugapat tāvat virodhān na saṃbhavataḥ sthiti-gatī ivaikasmin /",
  "GSP33bhgsbh_u:5537": "krama-bhāvitve ca,",
  "GSP33bhgsbh_u:5538": "nirnimittatvaṃ sa-nimittatvaṃ vā ?",
  "GSP33bhgsbh_u:5539": "nirnimittatve 'nirmokṣa-prasaṅgaḥ /",
  "GSP33bhgsbh_u:5540": "sa-nimittatve ca svato 'bhāvāt aparamārthatva-prasaṅgaḥ /",
  "GSP33bhgsbh_u:5541": "tathā ca saty abhyupagama-hāniḥ /",
  "GSP33bhgsbh_u:5542": "kiṃ ca, bandha-muktāvasthayoḥ paurvāparya-nirūpaṇāyāṃ bandhāvasthā pūrvaṃ prakalpyā,",
  "GSP33bhgsbh_u:5543": "anādimaty antavatī ca /",
  "GSP33bhgsbh_u:5544": "tac ca pramāṇa-viruddham /",
  "GSP33bhgsbh_u:5545": "tathā mokṣāvasthādimaty anantā ca pramāṇa-viruddhaivābhyupagamyate /",
  "GSP33bhgsbh_u:5546": "na cāvasthāvato 'vasthāntaraṃ gacchato nityatvam upapādayituṃ śakyam /",
  "GSP33bhgsbh_u:5547": "athānityatva-doṣa-parihārāya bandha-muktāvasthā-bhedo na kalpyate /",
  "GSP33bhgsbh_u:5548": "ato dvaitinām api śāstrānarthakyādi-doṣo 'parihārya eva /",
  "GSP33bhgsbh_u:5549": "iti samānatvān nādvaita-vādinā parihartavyo doṣaḥ //",
  "GSP33bhgsbh_u:5550": "na ca śāstrānarthakyam,",
  "GSP33bhgsbh_u:5551": "yathā-prasiddhāvidvat-puruṣa-viṣayatvāc chāstrasya /",
  "GSP33bhgsbh_u:5552": "aviduṣāṃ hi phala-hetvor anātmanor ātma-darśanam, na viduṣām /",
  "GSP33bhgsbh_u:5553": "viduṣāṃ hi phala-hetubhyām ātmano 'nyatva-darśane sati,",
  "GSP33bhgsbh_u:5554": "tayor aham ity ātma-darśanānupapatteḥ /",
  "GSP33bhgsbh_u:5555": "na hy atyanta-mūḍha unmattādir api jalāgnyoś chāyā-prakāśayor vaikātmyaṃ paśyati /",
  "GSP33bhgsbh_u:5556": "kim uta vivekī /",
  "GSP33bhgsbh_u:5557": "tasmān na vidhi-pratiṣedha-śāstraṃ tāvat phala-hetubhyām ātmano 'nyatva-darśino bhavati /",
  "GSP33bhgsbh_u:5558": "na hi “devadatta,",
  "GSP33bhgsbh_u:5559": "tvam idaṃ kuru” iti kasmiṃścit karmaṇi niyukte,",
  "GSP33bhgsbh_u:5560": "“viṣṇumitro 'haṃ niyuktaḥ” iti tatra-stho niyogaṃ sṛṇvann api pratipadyate /",
  "GSP33bhgsbh_u:5561": "viyoga-viṣaya-vivekāgrahaṇāt tūpapadyate pratipattiḥ /",
  "GSP33bhgsbh_u:5562": "tathā phala-hetvor api //",
  "GSP33bhgsbh_u:5563": "nanu prākṛta-saṃbandhāpekṣayā yuktaiva pratipattiḥ śāstrārtha-viṣayā - phala-hetubhyām anyātma-viṣaya-darśane 'pi sati - iṣṭa-phala-hetau pravartito 'smi,",
  "GSP33bhgsbh_u:5564": "aniṣṭa-phala-hetoś ca nivartito 'smīti /",
  "GSP33bhgsbh_u:5565": "yathā pitṛ-putrādīnām itaretarātmānyatva-darśane saty apy anyonya-niyoga-pratiṣedhārtha-pratipattiḥ / na /",
  "GSP33bhgsbh_u:5567": "vyatiriktātma-darśana-pratipatteḥ prāg eva phala-hetvor ātmābhimānasya siddhatvāt /",
  "GSP33bhgsbh_u:5568": "pratipanna-niyoga-pratiṣedhārtho hi phala-hetubhyām ātmano 'nyatvaṃ pratipadyate, na pūrvam /",
  "GSP33bhgsbh_u:5569": "tasmād vidhi-pratiṣedha-śāstram avidvad-viṣayam iti siddham //",
  "GSP33bhgsbh_u:5570": "nanu svarga-kāmo yajeta [Ap.Śr.S. 10.2.1] na kalañjaṃ bhakṣayed ity ādāv ātma-vyatireka-darśinām apravṛttau,",
  "GSP33bhgsbh_u:5571": "kevala-dehādy-ātma-dṛṣṭīnāṃ ca /",
  "GSP33bhgsbh_u:5572": "ataḥ kartur abhāvāc chāstrānarthakyam iti cet, na /",
  "GSP33bhgsbh_u:5573": "yathā-prasiddhita eva pravṛtti-nivṛtty-upapatteḥ /",
  "GSP33bhgsbh_u:5574": "īśvara-kṣetrajñaikatva-darśī brahma-vit tāvan na pravartate /",
  "GSP33bhgsbh_u:5575": "tathā nairātmyavādy api nāsti para-loka iti na pravartate /",
  "GSP33bhgsbh_u:5576": "yathā-prasiddhitas tu vidhi-pratiṣedha-śāstra-śravaṇānyathānupapattyānumitātmāstitva ātma-viśeṣānabhijñaḥ karma-phala-saṃjāta-tṛṣṇaḥ śraddadhānatayā ca pravartate /",
  "GSP33bhgsbh_u:5577": "iti sarveṣāṃ na pratyakṣam /",
  "GSP33bhgsbh_u:5578": "ato na śāstrānarthakyam //",
  "GSP33bhgsbh_u:5579": "vivekinām apravṛtti-darśanāt tad-anugāminām apravṛttau śāstrānarthakyam iti cet, na /",
  "GSP33bhgsbh_u:5580": "kasyacid eva vivekopapatteḥ /",
  "GSP33bhgsbh_u:5581": "anekeṣu hi prāṇiṣu kaścid eva vivekī syāt,",
  "GSP33bhgsbh_u:5582": "yathedānīm /",
  "GSP33bhgsbh_u:5583": "na ca vivekinam anuvartante mūḍhāḥ,",
  "GSP33bhgsbh_u:5584": "rāgādi-doṣa-tantratvāt pravṛtteḥ,",
  "GSP33bhgsbh_u:5585": "abhicaraṇādau ca pravṛtti-darśanāt,",
  "GSP33bhgsbh_u:5586": "svābhāvyāc ca pravṛtteḥ /",
  "GSP33bhgsbh_u:5587": "svabhāvas tu pravartate [Gītā 5.14] iti hi uktam //",
  "GSP33bhgsbh_u:5588": "tasmāt avidyā-mātraṃ saṃsāro yathā-dṛṣṭa-viṣaya eva /",
  "GSP33bhgsbh_u:5589": "na kṣetrajñasya kevalasyāvidyā tat-kāryaṃ ca /",
  "GSP33bhgsbh_u:5590": "na ca mithyā-jñānaṃ paramārtha-vastu dūṣayituṃ samartham /",
  "GSP33bhgsbh_u:5591": "na hy ūṣara-deśaṃ snehena paṅkī-kartuṃ śaknoti marīcy-udakam /",
  "GSP33bhgsbh_u:5592": "tathāvidyā kṣetrajñasya na kiṃcit kartuṃ śaknoti /",
  "GSP33bhgsbh_u:5593": "ataś cedam uktam - kṣetrajñaṃ cāpi māṃ viddhi /",
  "GSP33bhgsbh_u:5594": "ajñānenāvṛtaṃ jñānam [Gītā 5.15] iti ca //",
  "GSP33bhgsbh_u:5595": "atha kim idaṃ saṃsāriṇām ivāham evam mamaivedam iti paṇḍitānām api ? sṛṇu /",
  "GSP33bhgsbh_u:5596": "idaṃ tat pāṇḍityam,",
  "GSP33bhgsbh_u:5597": "yat kṣetra evātma-darśanam /",
  "GSP33bhgsbh_u:5598": "yadi punaḥ kṣetrajñam avikriyaṃ paśyeyus tato na bhogaṃ karma vākāṅkṣeyur mama syād iti /",
  "GSP33bhgsbh_u:5599": "vikriyaiva bhoga-karmaṇī /",
  "GSP33bhgsbh_u:5600": "athaivaṃ sati,",
  "GSP33bhgsbh_u:5601": "phalārthitvād avidvān pravartate /",
  "GSP33bhgsbh_u:5602": "viduṣaḥ punar avikriyātma-darśinaḥ phalārthitvābhāvāt pravṛtty-anupapattau kārya-karaṇa-saṃghāta-vyāpāroparame nivṛttir upacaryate //",
  "GSP33bhgsbh_u:5603": "idaṃ cānyat pāṇḍityaṃ kasyacid astu - kṣetrajña īśvara eva /",
  "GSP33bhgsbh_u:5604": "kṣetraṃ cānyat kṣetrajñasyaiva viṣayaḥ /",
  "GSP33bhgsbh_u:5605": "ahaṃ tu saṃsārī sukhī duḥkhī ca /",
  "GSP33bhgsbh_u:5606": "saṃsāroparamaś ca mama kartavyaḥ kṣetra-kṣetrajña-vijñānena,",
  "GSP33bhgsbh_u:5607": "dhyānena ceśvaraṃ kṣetrajñaṃ sākṣāt kṛtvā tat-svarūpāvasthāneneti /",
  "GSP33bhgsbh_u:5608": "yaś caivaṃ budhyate,",
  "GSP33bhgsbh_u:5609": "yaś ca bodhayati,",
  "GSP33bhgsbh_u:5610": "nāsau kṣetrajña iti /",
  "GSP33bhgsbh_u:5611": "evaṃ manvāno yaḥ sa paṇḍitāpaśabdaḥ /",
  "GSP33bhgsbh_u:5612": "saṃsāra-mokṣayoḥ śāstrasya cārthavattvaṃ karomīti /",
  "GSP33bhgsbh_u:5613": "ātmahā svayaṃ mūḍho 'nyāṃ ca vyāmohayati śāstrārtha-saṃpradāya-rahitatvāt,",
  "GSP33bhgsbh_u:5614": "śruta-hānim aśruta-kalpanāṃ ca kurvan /",
  "GSP33bhgsbh_u:5615": "tasmāt asaṃpradāya-vit sarva-śāstra-vid api mūrkhavad eva upekṣaṇīyaḥ //",
  "GSP33bhgsbh_u:5616": "yat tūktam īśvarasya kṣetrajñaikatve saṃsāritvaṃ prāpnoti /",
  "GSP33bhgsbh_u:5617": "kṣetrajñānāṃ ceśvaraikatve saṃsāriṇo 'bhāvāt saṃsārābhāva-prasaṅga iti /",
  "GSP33bhgsbh_u:5618": "etau doṣau pratyuktau vidyāvidyayor vailakṣaṇyābhyupagamād iti /",
  "GSP33bhgsbh_u:5619": "katham ? avidyā-parikalpita-doṣeṇa tad-viṣayaṃ vastu pāramārthikaṃ na duṣyatīti /",
  "GSP33bhgsbh_u:5620": "tathā ca dṛṣṭanto darśitaḥ - marīcy-ambhasā ūṣara-deśo na paṅkīkriyata iti /",
  "GSP33bhgsbh_u:5621": "saṃsāriṇo 'bhāvāt saṃsārābhāva-prasaṅga-doṣo 'pi saṃsāra-saṃsāriṇor avidyā-kalpitatvopapattyā pratyuktaḥ //",
  "GSP33bhgsbh_u:5622": "nanu avidyāvattvam eva kṣetrajñasya saṃsāritva-doṣaḥ /",
  "GSP33bhgsbh_u:5623": "tat-kṛtaṃ ca sukhitva-duḥkhitvādi pratyakṣam upalabhyate iti cet, na /",
  "GSP33bhgsbh_u:5624": "jñeyasya kṣetra-dharmatvāt,",
  "GSP33bhgsbh_u:5625": "jñātuḥ kṣetrajñasya tat-kṛta-doṣānupapatteḥ /",
  "GSP33bhgsbh_u:5626": "yāvat kiṃcit kṣetrajñasya doṣa-jātam avidyamānam āsañjayasi,",
  "GSP33bhgsbh_u:5627": "tasya jñeyatvopapatteḥ kṣetra-dharmatvam eva,",
  "GSP33bhgsbh_u:5628": "na kṣetrajña-dharmatvam /",
  "GSP33bhgsbh_u:5629": "na ca tena kṣetrajño duṣyati,",
  "GSP33bhgsbh_u:5630": "jñeyena jñātuḥ saṃsargānupapatteḥ /",
  "GSP33bhgsbh_u:5631": "yadi hi saṃsargaḥ syāt,",
  "GSP33bhgsbh_u:5632": "jñeyatvam eva nopapadyeta /",
  "GSP33bhgsbh_u:5633": "yady ātmano dharmo 'vidyāvattvaṃ duḥkhitvādi ca kathaṃ bhoḥ pratyakṣam upalabhyate /",
  "GSP33bhgsbh_u:5634": "kathaṃ vā kṣetrajña-dharmaḥ /",
  "GSP33bhgsbh_u:5635": "jñeyaṃ ca sarvaṃ kṣetraṃ jñātaiva kṣetrajña ity avadhārite,",
  "GSP33bhgsbh_u:5636": "avidyā-duḥkhitvādeḥ kṣetrajña-viśeṣaṇatvaṃ kṣetrajña-dharmatvaṃ tasya ca pratyakṣopalabhyatvam iti viruddham ucyate 'vidyā-mātrāvaṣṭambhāt",
  "GSP33bhgsbh_u:5637": "kevalam //",
  "GSP33bhgsbh_u:5638": "atrāha - sāvidyā kasya ? iti /",
  "GSP33bhgsbh_u:5639": "yasya dṛśyate tasyaiva /",
  "GSP33bhgsbh_u:5640": "kasya dṛśyate ? iti /",
  "GSP33bhgsbh_u:5641": "atrocyate - avidyā kasya dṛśyate iti praśno nirarthakaḥ /",
  "GSP33bhgsbh_u:5642": "katham ? dṛśyate ced avidyā,",
  "GSP33bhgsbh_u:5643": "tadvantam api paśyasi /",
  "GSP33bhgsbh_u:5644": "na ca tadvaty upalabhyamāne sā kasya ?",
  "GSP33bhgsbh_u:5645": "iti praśno yuktaḥ /",
  "GSP33bhgsbh_u:5646": "na hi gomati upalabhyamāne gāvaḥ kasya ?",
  "GSP33bhgsbh_u:5647": "iti praśno 'rthavān bhavati /",
  "GSP33bhgsbh_u:5648": "nanu viṣamo dṛṣṭāntaḥ /",
  "GSP33bhgsbh_u:5649": "gavāṃ tadvataś ca pratyakṣatvāt tat-saṃbandho 'pi pratyakṣa iti praśno nirarthakaḥ /",
  "GSP33bhgsbh_u:5650": "na tathāvidyā tadvāṃś ca pratyakṣau,",
  "GSP33bhgsbh_u:5651": "yataḥ praśno nirarthakaḥ syāt /",
  "GSP33bhgsbh_u:5652": "apratyakṣeṇāvidyāvatāvidyā-saṃbandhe jñāte,",
  "GSP33bhgsbh_u:5653": "kiṃ tava syāt ?",
  "GSP33bhgsbh_u:5654": "avidyāyā anartha-hetutvāt parihartavyā syāt /",
  "GSP33bhgsbh_u:5655": "yasyāvidyā,",
  "GSP33bhgsbh_u:5656": "sa tāṃ parihariṣyati /",
  "GSP33bhgsbh_u:5657": "nanu mamaivāvidyā /",
  "GSP33bhgsbh_u:5658": "jānāsi tarhy avidyāṃ tadvantaṃ ca ātmānam /",
  "GSP33bhgsbh_u:5659": "jānāmi, na tu pratyakṣeṇa /",
  "GSP33bhgsbh_u:5660": "anumānenaś cej jānāsi,",
  "GSP33bhgsbh_u:5661": "kathaṃ saṃbandhagrahaṇam ?",
  "GSP33bhgsbh_u:5662": "na hi tava jñātuḥ jñeya-bhūtayāvidyayā tat-kāle saṃbandho grahītuṃ śakyate,",
  "GSP33bhgsbh_u:5663": "avidyāyā viṣayatvenaiva jñātur upayuktatvāt /",
  "GSP33bhgsbh_u:5664": "na ca jñātur avidyāyā ca saṃbandhasya yo grahītā,",
  "GSP33bhgsbh_u:5665": "jñānaṃ cānyat tad-viṣayaṃ saṃbhavati /",
  "GSP33bhgsbh_u:5666": "anavasthā-prāpteḥ /",
  "GSP33bhgsbh_u:5667": "yadi jñātrāpi jñeya-saṃbandho jñāyate,",
  "GSP33bhgsbh_u:5668": "anyo jñātā kalpyaḥ syāt,",
  "GSP33bhgsbh_u:5669": "tasyāpy anyaḥ,",
  "GSP33bhgsbh_u:5670": "tasyāpy anyaḥ ity anavasthāparihāryā /",
  "GSP33bhgsbh_u:5671": "yadi punar avidyā jñeyā,",
  "GSP33bhgsbh_u:5672": "anyad vā jñeyaṃ jñeyam eva /",
  "GSP33bhgsbh_u:5673": "tathā jñātāpi jñātaiva,",
  "GSP33bhgsbh_u:5674": "na jñeyaṃ bhavati /",
  "GSP33bhgsbh_u:5675": "yadā caivam,",
  "GSP33bhgsbh_u:5676": "avidyā-duḥkhitvādyair na jñātuḥ kṣetrajñasya kiṃcit duṣyati //",
  "GSP33bhgsbh_u:5677": "nanu ayam eva doṣaḥ,",
  "GSP33bhgsbh_u:5678": "yat doṣavat-kṣetra-vijñātṛtvam /",
  "GSP33bhgsbh_u:5679": "na ca vijñāna-svarūpasyaivāvikriyasya vijñātṛtvopacārāt /",
  "GSP33bhgsbh_u:5680": "yathoṣṇatā-mātreṇāgnes tapti-kriyopacāraḥ, tadvat /",
  "GSP33bhgsbh_u:5681": "yathātra bhagavatā kriyākāraka-phalātmatvābhāva ātmani svata eva darśitaḥ - avidyādhyāropita eva kriyā-kārakādir ātmany upacaryate /",
  "GSP33bhgsbh_u:5682": "tathā tatra tatra ya enaṃ vetti hantāram [Gītā 2.19],",
  "GSP33bhgsbh_u:5683": "prakṛteḥ kriyamāṇāni guṇaiḥ karmāṇi sarvaśaḥ [Gītā 3.27],",
  "GSP33bhgsbh_u:5684": "nādatte kasyacit pāpam [Gītā 5.15] ity ādi-prakaraṇeṣu darśitaḥ /",
  "GSP33bhgsbh_u:5685": "tathaiva ca vyākhyātam asmābhiḥ /",
  "GSP33bhgsbh_u:5686": "uttareṣu ca prakaraṇeṣu darśayiṣyāmaḥ //",
  "GSP33bhgsbh_u:5687": "hanta / tarhy ātmani kriyā-kāraka-phalātmatāyāḥ svato 'bhāve,",
  "GSP33bhgsbh_u:5688": "avidyayā cādhyāropitatve,",
  "GSP33bhgsbh_u:5689": "karmāṇy avidvat-kartavyāny eva,",
  "GSP33bhgsbh_u:5690": "na viduṣām iti prāptam /",
  "GSP33bhgsbh_u:5691": "satyam evaṃ prāptam,",
  "GSP33bhgsbh_u:5692": "etad eva ca na hi deha-bhṛtā śakyam ity atra darśayiṣyāmaḥ /",
  "GSP33bhgsbh_u:5693": "sarva-śāstrārthopasaṃhāra-prakaraṇe ca samāsenaiva kaunteya niṣṭhā jñānasya yā parā ity atra viśeṣato darśayiṣyāmaḥ /",
  "GSP33bhgsbh_u:5694": "alam iha bahu-prapañcanena,",
  "GSP33bhgsbh_u:5695": "iti upasaṃhriyate //BhGS_13.2// ==============================",
  "GSP33bhgsbh_u:5697": "idaṃ śarīram [Gītā 13.2] ity-ādi-ślokopadiṣṭasya kṣetrādhyāyārthasya saṃgraha-śloko 'yam upanyasyate tat kṣetraṃ yac cety ādi,",
  "GSP33bhgsbh_u:5698": "vyācikhyāsitasya hy arthasya saṃgrahopanyāso nyāyya iti -",
  "GSP33bhgsbh_u:5699": "tat kṣetraṃ yac ca yādṛk ca yad-vikāri yataś ca yat /",
  "GSP33bhgsbh_u:5700": "sa ca yo yat-prabhāvaś ca tat samāsena me śṛṇu //BhG_13.3//",
  "GSP33bhgsbh_u:5701": "yan nirdiṣṭam idaṃ śarīram iti tat tac-chabdena parāmṛśati /",
  "GSP33bhgsbh_u:5702": "yac ca idaṃ nirdiṣṭaṃ kṣetraṃ tat yādṛk yādṛśaṃ svakīyair dharmaiḥ /",
  "GSP33bhgsbh_u:5703": "ca-śabdaḥ samuccayārthaḥ /",
  "GSP33bhgsbh_u:5704": "yad-vikāri yo vikāro yasya tat yad-vikāri,",
  "GSP33bhgsbh_u:5705": "yato yasmāc ca yat,",
  "GSP33bhgsbh_u:5706": "kāryam utpadyate iti vākya-śeṣaḥ /",
  "GSP33bhgsbh_u:5707": "sa ca yaḥ kṣetrajño nirdiṣṭaḥ sa yat-prabhāvo ye prabhāvā upādhi-kṛtāḥ śaktayo yasya sa yat-prabhāvaś ca /",
  "GSP33bhgsbh_u:5708": "tat kṣetra-kṣetrajñayor yāthātmyaṃ yathā-viśeṣitaṃ samāsena saṃkṣepeṇa me mama vākyataḥ śṛṇu /",
  "GSP33bhgsbh_u:5709": "śrutvāvadhāraya ity arthaḥ //BhGS_13.3// ==============================",
  "GSP33bhgsbh_u:5711": "tat kṣetra-kṣetrajña-yāthātmyaṃ vivakṣitaṃ stauti śrotṛ-buddhi-prarocanārtham -",
  "GSP33bhgsbh_u:5712": "ṛṣibhir bahudhā gītaṃ chandobhir vividhaiḥ pṛthak /",
  "GSP33bhgsbh_u:5713": "brahma-sūtra-padaiś caiva hetumadbhir viniścitaiḥ //BhG_13.4//",
  "GSP33bhgsbh_u:5714": "ṛṣibhir vasiṣṭhādibhir bahudhā bahu-prakāraṃ gītaṃ kathitam /",
  "GSP33bhgsbh_u:5715": "chandobhiś chandāṃsi ṛg-ādīni taiś chandobhir vividhair nānā-bhāvair nānā-prakāraiḥ pṛthag vivekato gītam /",
  "GSP33bhgsbh_u:5716_0": "kiṃ ca, brahma-sūtra-padaiś caiva brahmaṇaḥ sūcakāni vākyāni brahma-sūtrāṇi taiḥ",
  "GSP33bhgsbh_u:5716_1": "padyate gamyate jñāyata iti tāni padāny ucyante tair eva ca kṣetra-kṣetrajña-yāthātmyam",
  "GSP33bhgsbh_u:5716_2": "gītam ity anuvartate /",
  "GSP33bhgsbh_u:5717": "ātmety evopāsīta ity evam ādibhir brahma-sūtra-padair ātmā jñāyate /",
  "GSP33bhgsbh_u:5718": "hetumadbhir yukti-yuktair viniścitair niḥsaṃśaya-rūpair niścita-pratyayotpādakair ity arthaḥ //BhGS_13.4// ==============================",
  "GSP33bhgsbh_u:5720": "stutyābhimukhībhūtāyārjunāyāha bhagavān -",
  "GSP33bhgsbh_u:5721": "mahā-bhūtāny ahaṃkāro buddhir avyaktam eva ca /",
  "GSP33bhgsbh_u:5722": "indriyāṇi daśaikaṃ ca pañca cendriya-gocarāḥ //BhG_13.5//",
  "GSP33bhgsbh_u:5723": "mahā-bhūtāni mahānti ca tāni sarva-vikāra-vyāpakatvād bhūtāni ca sūkṣmāṇi /",
  "GSP33bhgsbh_u:5724": "sthūlāni tv indriya-gocara-śabdenābhidhāyiṣyante /",
  "GSP33bhgsbh_u:5725": "ahaṃkāro mahā-bhūta-kāraṇam ahaṃ-pratyaya-lakṣaṇaḥ /",
  "GSP33bhgsbh_u:5726": "ahaṃkāra-kāraṇaṃ buddhir adhyavasāya-lakṣaṇā /",
  "GSP33bhgsbh_u:5727": "tat-kāraṇam avyaktam eva ca,",
  "GSP33bhgsbh_u:5728": "na vyaktam avyaktam avyākṛtam īśvara-śaktir mama māyā duratyayā ity uktam /",
  "GSP33bhgsbh_u:5729": "eva-śabdaḥ prakṛty-avadhāraṇārtha etāvaty evāṣṭadhā bhinnā prakṛtiḥ /",
  "GSP33bhgsbh_u:5730": "ca-śabdo bheda-samuccayārthaḥ /",
  "GSP33bhgsbh_u:5731": "indriyāṇi daśa,",
  "GSP33bhgsbh_u:5732": "śrotrādīni pañca buddhy-utpādakatvād buddhīndriyāṇi /",
  "GSP33bhgsbh_u:5733": "vāk-pāṇy-ādīni pañca karma-nirvartakatvāt karmendriyāṇi /",
  "GSP33bhgsbh_u:5734": "tāni daśa /",
  "GSP33bhgsbh_u:5735": "ekaṃ ca /",
  "GSP33bhgsbh_u:5736": "kiṃ tat ? mana ekādaśaṃ saṃkalpādyātmakam /",
  "GSP33bhgsbh_u:5737": "pañca cendriya-gocarāḥ śabdādayo viṣayāḥ /",
  "GSP33bhgsbh_u:5738": "tāny etāni sāṃkhyāś catur-viṃśati-tattvāny ācakṣate",
  "GSP33bhgsbh_u:5739": "//BhGS_13.5// ==============================",
  "GSP33bhgsbh_u:5741": "athedānīṃ ātma-guṇāḥ iti yān ācakṣate vaiśeṣikās te 'pi kṣetra-dharmā eva,",
  "GSP33bhgsbh_u:5742": "na tu kṣetrajñasyety āha bhagavān -",
  "GSP33bhgsbh_u:5743": "icchā dveṣaḥ sukhaṃ duḥkhaṃ saṃghātaś cetanā dhṛtiḥ /",
  "GSP33bhgsbh_u:5744": "etat kṣetraṃ samāsena sa-vikāram udāhṛtam //BhG_13.6//",
  "GSP33bhgsbh_u:5745": "icchā yaj-jātīyaṃ sukha-hetum artham upalabdhavān pūrvam,",
  "GSP33bhgsbh_u:5746": "punas taj-jātīyam upalabhamānas tam ādātum icchati sukha-hetur iti /",
  "GSP33bhgsbh_u:5747": "seyaṃ icchāntaḥ-karaṇa-dharmo jñeyatvāt kṣetram /",
  "GSP33bhgsbh_u:5748": "tathā dveṣaḥ,",
  "GSP33bhgsbh_u:5749": "yaj-jātīyam arthaṃ duḥkha-hetutvenānubhūtavān,",
  "GSP33bhgsbh_u:5750": "punas taj-jātīyam artham upalabhamānas taṃ dveṣṭi /",
  "GSP33bhgsbh_u:5751": "so 'yaṃ dveṣo jñeyatvāt kṣetram eva /",
  "GSP33bhgsbh_u:5752": "tathā sukham anukūlaṃ prasanna-sattvātmakaṃ jñeyatvāt kṣetram eva /",
  "GSP33bhgsbh_u:5753": "duḥkhaṃ pratikūlātmakam /",
  "GSP33bhgsbh_u:5754": "jñeyatvāt tad api kṣetram /",
  "GSP33bhgsbh_u:5755": "saṃghāto dehendriyāṇāṃ saṃhatiḥ /",
  "GSP33bhgsbh_u:5756": "tasyām abhivyaktāntaḥkaraṇa-vṛttiḥ,",
  "GSP33bhgsbh_u:5757": "tapta iva loha-piṇḍe 'gniḥ /",
  "GSP33bhgsbh_u:5758": "ātma-caitanyābhāsa-rasa-viddhā cetanā /",
  "GSP33bhgsbh_u:5759": "sā ca kṣetraṃ jñeyatvāt /",
  "GSP33bhgsbh_u:5760": "dhṛtir yayāvasāda-prāptāni dehendriyāṇi dhriyante /",
  "GSP33bhgsbh_u:5761": "sā ca jñeyatvāt kṣetram /",
  "GSP33bhgsbh_u:5762": "sarvāntaḥ-karaṇa-dharmopalakṣaṇārtham icchādi-grahaṇam / yata",
  "GSP33bhgsbh_u:5763": "uktam upasaṃharati - etad iti /",
  "GSP33bhgsbh_u:5764": "etat kṣetraṃ samāsena sa-vikāraṃ saha vikāreṇa mahad-ādinā udāhṛtam uktam //BhGS_13.6// ==============================",
  "GSP33bhgsbh_u:5766": "yasya kṣetra-bheda-jātasya saṃhatiḥ idaṃ śarīraṃ kṣetram [Gītā 13.2] ity uktam /",
  "GSP33bhgsbh_u:5767": "tat kṣetraṃ vyākhyātaṃ mahā-bhūtādi-bheda-bhinnaṃ dhṛty-antam /",
  "GSP33bhgsbh_u:5768": "kṣetrajño vakṣyamāṇa-viśeṣaṇaḥ - yasya sa-prabhāvasya kṣetrajñasya parijñānād amṛtatvaṃ bhavati,",
  "GSP33bhgsbh_u:5769": "tam jñeyaṃ yat tat pravakṣyāmīty ādinā sa-viśeṣaṇaṃ svayam eva vakṣyati bhagavān /",
  "GSP33bhgsbh_u:5770": "adhunā tu taj-jñāna-sādhana-gaṇam amānitvādi-lakṣaṇam,",
  "GSP33bhgsbh_u:5771": "yasmin sati taj-jñeya-vijñāne yogyo 'dhikṛto bhavati,",
  "GSP33bhgsbh_u:5772": "yat-paraḥ saṃnyāsī jñāna-niṣṭha ucyate,",
  "GSP33bhgsbh_u:5773": "tam amānitvādi-gaṇaṃ jñāna-sādhanatvāj jñāna-śabda-vācyaṃ vidadhāti bhagavān -",
  "GSP33bhgsbh_u:5774": "amānitvam adambhitvam ahiṃsā kṣāntir ārjavam /",
  "GSP33bhgsbh_u:5775": "ācāryopāsanaṃ śaucaṃ sthairyam ātma-vinigrahaḥ //BhG_13.7//",
  "GSP33bhgsbh_u:5776": "amānitvaṃ mānino bhāvaḥ mānitvam ātmano ślāghanam,",
  "GSP33bhgsbh_u:5777": "tad-abhāvo 'mānitvam /",
  "GSP33bhgsbh_u:5778": "adambhitvaṃ sva-dharma-prakaṭīkaraṇaṃ dambhitvam,",
  "GSP33bhgsbh_u:5779": "tad-abhāvo 'dambhitvam /",
  "GSP33bhgsbh_u:5780": "ahiṃsā hiṃsanaṃ prāṇinām apīḍānam /",
  "GSP33bhgsbh_u:5781": "kṣāntiḥ parāparādha-prāptāv avikriyā /",
  "GSP33bhgsbh_u:5782": "ārjavam ṛju-bhāvo 'vakratvam /",
  "GSP33bhgsbh_u:5783": "ācāryopāsanaṃ mokṣa-sādhanopadeṣṭur ācāryasya śuśrūṣādi-prayogeṇa sevanam /",
  "GSP33bhgsbh_u:5784": "śaucaṃ kāya-malānāṃ mṛj-jalābhyāṃ prakṣālanam /",
  "GSP33bhgsbh_u:5785": "antaś ca manasaḥ pratipakṣa-bhāvanayā rāgādi-malānām apanayanaṃ śaucam /",
  "GSP33bhgsbh_u:5786": "sthairyaṃ sthira-bhāvaḥ,",
  "GSP33bhgsbh_u:5787": "mokṣa-mārga eva kṛtādhyavasāyatvam /",
  "GSP33bhgsbh_u:5788": "ātma-vinigraha ātmano 'pakārakasya ātma-śabda-vācyasya kārya-karaṇa-saṃghātasya vinigrahaḥ svabhāvena sarvataḥ pravṛttasya san-mārga eva nirodha ātma-vinigrahaḥ //BhGS_13.7// ==============================",
  "GSP33bhgsbh_u:5790": "kiṃ ca -",
  "GSP33bhgsbh_u:5791": "indriyārtheṣu vairāgyam anahaṃkāra eva ca /",
  "GSP33bhgsbh_u:5792": "janma-mṛtyu-jarā-vyādhi-duḥkha-doṣānudarśanam //BhG_13.8//",
  "GSP33bhgsbh_u:5793": "indriyārtheṣu śabdādiṣu dṛṣṭādṛṣṭeṣu bhogeṣu virāga-bhāvo vairāgyam /",
  "GSP33bhgsbh_u:5794": "anahaṃkāro 'haṃkārābhāva eva ca /",
  "GSP33bhgsbh_u:5795": "janma-mṛtyu-jarā-vyādhi-duḥkha-doṣānudarśanaṃ janma ca mṛtyuś ca jarā ca vyādhayaś ca duḥkhāni ca teṣu janmādi-duḥkhānteṣu pratyekaṃ doṣānudarśanam /",
  "GSP33bhgsbh_u:5796": "janmani garbha-vāsa-yoni-dvāra-niḥsaraṇaṃ doṣaḥ,",
  "GSP33bhgsbh_u:5797": "tasyānudarśanam ālocanam /",
  "GSP33bhgsbh_u:5798": "tathā mṛtyau doṣānudarśanam /",
  "GSP33bhgsbh_u:5799": "tathā jarāyāṃ prajñā-śakti-tejo-nirodha-doṣānudarśanaṃ paribhūtatā ceti /",
  "GSP33bhgsbh_u:5800": "tathā vyādhiṣu śiro-rogādiṣu doṣānudarśanam /",
  "GSP33bhgsbh_u:5801": "tathā duḥkheṣu adhyātmādhibhūtādhidaiva-nimitteṣu /",
  "GSP33bhgsbh_u:5802": "athavā duḥkhāny eva doṣo duḥkha-doṣas tasya janmādiṣu pūrvavad anudarśanam /",
  "GSP33bhgsbh_u:5803": "duḥkhaṃ janma,",
  "GSP33bhgsbh_u:5804": "duḥkhaṃ mṛtyuḥ,",
  "GSP33bhgsbh_u:5805": "duḥkhaṃ jarā,",
  "GSP33bhgsbh_u:5806": "duḥkhaṃ vyādhayaḥ /",
  "GSP33bhgsbh_u:5807": "duḥkha-nimittatvāj",
  "GSP33bhgsbh_u:5808": "janmādayo duḥkham,",
  "GSP33bhgsbh_u:5809": "na punaḥ svarūpeṇaiva duḥkham iti /",
  "GSP33bhgsbh_u:5810": "evaṃ janmādiṣu duḥkha-doṣānudarśanād dehendriyādi-viṣaya-bhogeṣu vairāgyam upajāyate /",
  "GSP33bhgsbh_u:5811": "tataḥ pratyag-ātmani pravṛttiḥ karaṇānām ātma-darśanāya /",
  "GSP33bhgsbh_u:5812": "evaṃ jñāna-hetutvāj jñānam ucyate janmādi-duḥkha-doṣānudarśanam //BhGS_13.8// ==============================",
  "GSP33bhgsbh_u:5814": "kiṃ ca -",
  "GSP33bhgsbh_u:5815": "asaktir anabhiṣvaṅgaḥ putra-dāra-gṛhādiṣu /",
  "GSP33bhgsbh_u:5816": "nityaṃ ca sama-cittatvam iṣṭāniṣṭopapattiṣu //BhG_13.9//",
  "GSP33bhgsbh_u:5817": "asaktiḥ saktiḥ saṅga-nimitteṣu viṣayeṣu prīti-mātram,",
  "GSP33bhgsbh_u:5818": "tad-abhāvo 'saktiḥ /",
  "GSP33bhgsbh_u:5819": "anabhiṣvaṅgo 'bhiṣvaṅgābhāvaḥ /",
  "GSP33bhgsbh_u:5820": "abhiṣvaṅgo nāma āsakti-viśeṣa evānanyātma-bhāvanā-lakṣaṇaḥ /",
  "GSP33bhgsbh_u:5821": "yathānyasmin sukhini duḥkhini vāham eva sukhī,",
  "GSP33bhgsbh_u:5822": "duḥkhī ca,",
  "GSP33bhgsbh_u:5823": "jīvati mṛte vāham eva jīvāmi mariṣyāmi ceti /",
  "GSP33bhgsbh_u:5824": "kva ? ity āha - putra-dāra-gṛhādiṣu /",
  "GSP33bhgsbh_u:5825": "putreṣu dāreṣu gṛheṣv ādi-grahaṇād anyeṣv apy atyanteṣṭeṣu dāsa-vargādiṣu /",
  "GSP33bhgsbh_u:5826": "tac cobhayaṃ jñānārthatvāj jñānam ucyate /",
  "GSP33bhgsbh_u:5827": "nityaṃ ca sama-cittatvaṃ tulya-cittatā /",
  "GSP33bhgsbh_u:5828": "kva ? iṣṭāniṣṭopapattiṣv iṣṭānām aniṣṭānāṃ copapattayaḥ saṃprāptayas tāsv iṣṭāniṣṭopapattiṣu nityam eva tulya-cittatā /",
  "GSP33bhgsbh_u:5829": "iṣṭopapattiṣu na hṛṣyati,",
  "GSP33bhgsbh_u:5830": "na kupyati cāniṣṭopapattiṣu /",
  "GSP33bhgsbh_u:5831": "tac caitan nityaṃ sama-cittatvaṃ jñānam //BhGS_13.9// ==============================",
  "GSP33bhgsbh_u:5833": "kiṃ ca -",
  "GSP33bhgsbh_u:5834": "mayi cānanya-yogena bhaktir avyabhicāriṇī /",
  "GSP33bhgsbh_u:5835": "vivikta-deśa-sevitvam aratir jana-saṃsadi //BhG_13.10//",
  "GSP33bhgsbh_u:5836": "mayi ceśvare 'nanya-yogena apṛthak-samādhinā nānyo bhagavato vāsudevāt paro 'sti,",
  "GSP33bhgsbh_u:5837": "ataḥ sa eva no gatir ity evaṃ niścitāvyabhicāriṇī buddhir ananya-yogaḥ,",
  "GSP33bhgsbh_u:5838": "tena bhajanaṃ bhaktir na vyabhicaraṇa-śīlā avyabhicāriṇī /",
  "GSP33bhgsbh_u:5839": "sā ca jñānam /",
  "GSP33bhgsbh_u:5840": "vivikta-deśa-sevitvam /",
  "GSP33bhgsbh_u:5841": "viviktaḥ svabhāvataḥ saṃskāreṇa vāśucy-ādibhiḥ sarpa-vyāghrādibhiś ca rahito 'raṇya-nadī-pulina-deva-gṛhādibhir vivikto deśaḥ,",
  "GSP33bhgsbh_u:5842": "taṃ sevituṃ śīlam asyeti vivikta-deśa-sevī,",
  "GSP33bhgsbh_u:5843": "tad-bhāvo vivikta-deśa-sevitvam /",
  "GSP33bhgsbh_u:5844": "vivikteṣu hi deśeṣu cittaṃ prasīdati yatas tataḥ ātmādi-bhāvanā vivikta upajāyate /",
  "GSP33bhgsbh_u:5845": "ato vivakta-deśa-sevitvaṃ jñānam ucyate /",
  "GSP33bhgsbh_u:5846": "aratir aramaṇaṃ jana-saṃsadi /",
  "GSP33bhgsbh_u:5847": "janānāṃ prākṛtānāṃ saṃskāra-śūnyānām avinītānāṃ saṃsat samavāyo jana-saṃsat /",
  "GSP33bhgsbh_u:5848": "na saṃskāravatāṃ vinītānāṃ saṃsat /",
  "GSP33bhgsbh_u:5849": "tasyā jñānopakārakatvāt / ataḥ",
  "GSP33bhgsbh_u:5850": "prākṛta-jana-saṃsady aratir jñānārthatvāj jñānam //BhGS_13.10// ==============================",
  "GSP33bhgsbh_u:5852": "kiṃ ca -",
  "GSP33bhgsbh_u:5853": "adhyātma-jñāna-nityatvaṃ tattva-jñānārtha-darśanam /",
  "GSP33bhgsbh_u:5854": "etaj jñānam iti proktam ajñānaṃ yad ato 'nyathā //BhG_13.11//",
  "GSP33bhgsbh_u:5855": "adhyātma-jñāna-nityatvam ātmādi-viṣayaṃ jñānam adhyātma-jñānam,",
  "GSP33bhgsbh_u:5856": "tasmin nitya-bhāvo nityatvam /",
  "GSP33bhgsbh_u:5857": "amānitvādīnāṃ jñāna-sādhanānāṃ bhāvanā-paripāka-nimittaṃ tattva-jñānam,",
  "GSP33bhgsbh_u:5858": "tasyārtho mokṣaḥ saṃsāroparamaḥ /",
  "GSP33bhgsbh_u:5859": "tasyālocanaṃ tattva-jñānārtha-darśanam /",
  "GSP33bhgsbh_u:5860": "tattva-jñāna-phalālocane hi tat-sādhanānuṣṭhāne pravṛttiḥ syād iti /",
  "GSP33bhgsbh_u:5861": "etad amānitvādi-tattva-jñānārtha-darśanāntam uktaṃ jñānam iti proktaṃ jñānārthatvāt /",
  "GSP33bhgsbh_u:5862": "ajñānaṃ yad ato 'smād yathoktād anyathā viparyayeṇa /",
  "GSP33bhgsbh_u:5863": "mānitvaṃ dambhitvaṃ hiṃsā kṣāntir anārjavam ity ādy ajñānaṃ vijñeyaṃ pariharaṇāya,",
  "GSP33bhgsbh_u:5864": "saṃsāra-pravṛtti-kāraṇatvād iti //BhGS_13.11// ==============================",
  "GSP33bhgsbh_u:5866": "yathoktena jñānena jñātavyaṃ kim ?",
  "GSP33bhgsbh_u:5867": "ity ākāṅkṣāyām āha -",
  "GSP33bhgsbh_u:5868": "jñeyaṃ yat tat pravakṣyāmi yaj jñātvāmṛtam aśnute /",
  "GSP33bhgsbh_u:5869": "anādimat paraṃ brahma na sat tan nāsad ucyate //BhG_13.12//",
  "GSP33bhgsbh_u:5870": "nanu yamāḥ niyamāś cāmānitvādayaḥ /",
  "GSP33bhgsbh_u:5871": "na tair jñeyaṃ jñāyate /",
  "GSP33bhgsbh_u:5872": "na hy amānitvādi kasyacit vastunaḥ paricchedakaṃ dṛṣṭam /",
  "GSP33bhgsbh_u:5873": "sarvatraiva ca yad-viṣayaṃ jñānaṃ tad eva tasya jñeyasya paricchedakaṃ dṛśyate /",
  "GSP33bhgsbh_u:5874": "na hy anya-viṣayeṇa jñānenānyad upalabhyate,",
  "GSP33bhgsbh_u:5875": "yathā ghaṭa-viṣayeṇa jñānenāgniḥ /",
  "GSP33bhgsbh_u:5876": "naiṣa doṣaḥ /",
  "GSP33bhgsbh_u:5877": "jñāna-nimittatvāj jñānam ucyata iti hy avocāma /",
  "GSP33bhgsbh_u:5878": "jñāna-sahakāri-kāraṇatvāc ca /",
  "GSP33bhgsbh_u:5879": "jñeyaṃ jñātavyaṃ yat tat pravakṣyāmi prakarṣeṇa yathāvat vakṣyāmi /",
  "GSP33bhgsbh_u:5880": "kiṃ-phalaṃ tat ?",
  "GSP33bhgsbh_u:5881": "iti prarocanena śrotur abhimukhīkaraṇāyāha - yaj jñeyaṃ jñātvāmṛtam amṛtatvam aśnute,",
  "GSP33bhgsbh_u:5882": "na punar mriyata ity arthaḥ /",
  "GSP33bhgsbh_u:5883": "anādimat ādir asyāstīti ādimat,",
  "GSP33bhgsbh_u:5884": "nādimad anādimat /",
  "GSP33bhgsbh_u:5885": "kiṃ tat ? paraṃ niratiśayaṃ brahma,",
  "GSP33bhgsbh_u:5886": "jñeyam iti prakṛtam /",
  "GSP33bhgsbh_u:5887": "atra kecit anādi mat-param iti padaṃ chindanti,",
  "GSP33bhgsbh_u:5888": "bahu-vrīhiṇokte 'rthe matupa ānarthakyam aniṣṭaṃ syād iti /",
  "GSP33bhgsbh_u:5889": "artha-viśeṣaṃ ca darśayanti - ahaṃ vāsudevākhyā parā śaktir yasya tan mat-param iti /",
  "GSP33bhgsbh_u:5890": "satyam evam apunar-uktaṃ syāt /",
  "GSP33bhgsbh_u:5891": "arthaś cet saṃbhavati /",
  "GSP33bhgsbh_u:5892": "na tv arthaḥ saṃbhavati,",
  "GSP33bhgsbh_u:5893": "brahmaṇaḥ sarva-viśeṣa-pratiṣedhenaiva vijijñāpayiṣitvān na sat tan nāsad ucyate iti /",
  "GSP33bhgsbh_u:5894": "viśiṣṭa-śaktimattva-pradarśanaṃ viśeṣa-pratiṣedhaś ceti vipratiṣiddham /",
  "GSP33bhgsbh_u:5895": "tasmāt matupo bahu-vrīhiṇā samānārthatve 'pi prayogo śloka-pūraṇārthaḥ /",
  "GSP33bhgsbh_u:5896": "amṛtatva-phalaṃ jñeyaṃ mayocyata iti prarocanenābhimukhīkṛtyāha - na sat taj jñeyam ucyate iti nāpy asat tad ucyate //",
  "GSP33bhgsbh_u:5897": "nanu mahatā parikara-bandhena kaṇṭha-raveṇodghuṣya jñeyaṃ pravakṣyāmīti,",
  "GSP33bhgsbh_u:5898": "ananurūpam uktaṃ na sat tan nāsad ucyata iti /",
  "GSP33bhgsbh_u:5899": "na, anurūpam evoktam /",
  "GSP33bhgsbh_u:5900": "katham ? sarvāsu hy upaniṣatsu jñeyaṃ brahma neti neti [BAU 2.3.6] asthūlam anaṇu [BAU 3.8.8] ity ādi-viśeṣa-pratiṣedhenaiva nirdiśyate,",
  "GSP33bhgsbh_u:5901": "nedaṃ tad iti vāco 'gocatvāt //",
  "GSP33bhgsbh_u:5902": "nanu na tad asti,",
  "GSP33bhgsbh_u:5903": "yad vastv asti-śabdena nocyate /",
  "GSP33bhgsbh_u:5904": "athāsti-śabdena nocyate,",
  "GSP33bhgsbh_u:5905": "nāsti taj jñeyam /",
  "GSP33bhgsbh_u:5906": "vipratiṣiddhaṃ ca - jñeyaṃ tad asti-śabdena nocyate iti ca /",
  "GSP33bhgsbh_u:5907": "na tāvan nāsti,",
  "GSP33bhgsbh_u:5908": "nāsti-buddhy-aviṣayatvāt //",
  "GSP33bhgsbh_u:5909": "nanu sarvā buddhayo 'sti-nāsti-buddhy-anugatā eva /",
  "GSP33bhgsbh_u:5910": "tatraivaṃ sati jñeyam apy asti-buddhy-anugata-pratyaya-viṣayaṃ vā syāt,",
  "GSP33bhgsbh_u:5911": "nāsti-buddhy-anugata-pratyaya-viṣayaṃ vā syāt /",
  "GSP33bhgsbh_u:5912": "na, atīndriyatvenobhaya-buddhy-anugata-pratyayāviṣayatvāt /",
  "GSP33bhgsbh_u:5913": "yad dhīndriya-gamyaṃ vastu ghaṭādikam,",
  "GSP33bhgsbh_u:5914": "tad asti-buddhy-anugata-pratyaya-viṣayaṃ vā syāt,",
  "GSP33bhgsbh_u:5915": "nāsti-buddhy-anugata-pratyaya-viṣayaṃ vā syāt /",
  "GSP33bhgsbh_u:5916": "idaṃ tu jñeyam atīndriyatvena śabdaika-pramāṇa-gamyatvān na ghaṭādivad ubhaya-buddhy-anugata-pratyaya-viṣayam ity ato na sat tan nāsad ity ucyate //",
  "GSP33bhgsbh_u:5917": "yat tūktam - viruddham ucyate,",
  "GSP33bhgsbh_u:5918": "jñeyaṃ tan na sat tan nāsad ucyata iti /",
  "GSP33bhgsbh_u:5919": "na viruddham,",
  "GSP33bhgsbh_u:5920": "anyad eva tad-viditād atho aviditād adhi [KenaU 1.3] iti śruteḥ /",
  "GSP33bhgsbh_u:5921": "śrutir api viruddhārthā iti cet - yathā yajñāya śālām ārabhya yajñam ko hi tad veda yady amuṣmin loke 'sti vā na veti [TaittS 6.1.1] ity evam iti cet, na /",
  "GSP33bhgsbh_u:5922": "viditāviditābhyām anyatva-śruter avaśya-vijñeyārtha-pratipādana-paratvāt yady amuṣmin ity ādi tu vidhi-śeṣo 'rtha-vādaḥ /",
  "GSP33bhgsbh_u:5923": "upapatteś ca sad-asad-ādi-śabdair brahma nocyata iti /",
  "GSP33bhgsbh_u:5924": "sarvo hi śabdo 'rtha-prakāśanāya prayuktaḥ śrūyamāṇaś ca śrotṛbhir jāti-kriyā-guṇa-saṃbandha-dvāreṇa saṃketa-grahaṇa-sa-vyapekṣārthaṃ pratyāyayati /",
  "GSP33bhgsbh_u:5925": "nānyathā, adṛṣṭatvāt /",
  "GSP33bhgsbh_u:5926": "tad yathā - gaur aśva iti vā jātitaḥ,",
  "GSP33bhgsbh_u:5927": "pacati paṭhatīti vā kriyātaḥ,",
  "GSP33bhgsbh_u:5928": "śuklaḥ kṛṣṇa iti vā guṇataḥ,",
  "GSP33bhgsbh_u:5929": "dhanī gomān iti vā saṃbandhataḥ /",
  "GSP33bhgsbh_u:5930": "na tu brahma jātimat,",
  "GSP33bhgsbh_u:5931": "ato na sad-ādi-śabda-vācyam /",
  "GSP33bhgsbh_u:5932": "nāpi guṇavat,",
  "GSP33bhgsbh_u:5933": "yena guṇa-śabdenocyeta,",
  "GSP33bhgsbh_u:5934": "nirguṇatvāt /",
  "GSP33bhgsbh_u:5935": "nāpi kriyā-śabda-vācyaṃ niṣkriyatvān niṣkalaṃ niṣkriyaṃ śāntam [ŚvetU 6.19] iti śruteḥ /",
  "GSP33bhgsbh_u:5936": "na ca saṃbandhī, ekatvāt /",
  "GSP33bhgsbh_u:5937": "advayatvād aviṣayatvād ātmatvāc ca na kenacit,",
  "GSP33bhgsbh_u:5938": "śabdenocyata iti yuktam /",
  "GSP33bhgsbh_u:5939": "yato vāco nivartante [TaittU 2.9] ity ādi-śrutibhiś ca //BhGS_13.12// ==============================",
  "GSP33bhgsbh_u:5941": "sac-chabda-pratyayāviṣayatvād asattvāśaṅkāyāṃ jñeyasya sarva-prāṇi-karaṇopādhi-dvāreṇa tad-astitvaṃ pratipādayan tad-āśaṅkā-nivṛtty-artham āha -",
  "GSP33bhgsbh_u:5942": "sarvataḥ pāṇi-pādaṃ tat sarvato 'kṣi-śiro-mukham /",
  "GSP33bhgsbh_u:5943": "sarvataḥ śrutimal loke sarvam āvṛtya tiṣṭhati //BhG_13.13//",
  "GSP33bhgsbh_u:5944": "sarvataḥ pāṇi-pādaṃ sarvataḥ pāṇayaḥ pādāś cāsyeti sarvataḥ pāṇi-pādaṃ taj jñeyam /",
  "GSP33bhgsbh_u:5945": "sarva-prāṇi-karaṇopādhibhiḥ kṣetrajñasyāstitvaṃ vibhāvyate /",
  "GSP33bhgsbh_u:5946": "kṣetrajñaś ca kṣetropādhita ucyate /",
  "GSP33bhgsbh_u:5947": "kṣetraṃ ca pāṇi-pādādibhir anekadhā bhinnam /",
  "GSP33bhgsbh_u:5948": "kṣetropādhi-bheda-kṛtaṃ viśeṣa-jātaṃ mithyaiva kṣetrajñasya,",
  "GSP33bhgsbh_u:5949": "iti tad-apanayanena jñeyatvam uktam na sat tan nāsad ucyate iti /",
  "GSP33bhgsbh_u:5950": "upādhi-kṛtaṃ mithyā-rūpam apy astitvādhigamāya jñeya-dharmavat parikalpya ucyate sarvataḥ pāṇi-pādam ity ādi /",
  "GSP33bhgsbh_u:5951": "tathā hi saṃpradāya-vidāṃ vacanam - adhyāropāpavādābhyāṃ niṣprapañcaṃ prapañcyate iti /",
  "GSP33bhgsbh_u:5952": "sarvatra sarva-dehāvayavatvena gamyamānāḥ pāṇi-pādādayo jñeya-śakti-sad-bhāva-nimitta-svakāryā iti jñeya-sad-bhāve liṅgāni jñeyasyeti upacārata ucyante /",
  "GSP33bhgsbh_u:5953": "tathā vyākhyeyam anyat /",
  "GSP33bhgsbh_u:5954": "sarvataḥ pāṇi-pādaṃ taj",
  "GSP33bhgsbh_u:5955": "jñeyam / sarvato 'kṣi-śiro-mukhaṃ sarvato 'kṣīṇi śirāṃsi mukhāni ca yasya tat sarvato 'kṣi-śiro-mukham /",
  "GSP33bhgsbh_u:5956": "sarvataḥ śrutimat /",
  "GSP33bhgsbh_u:5957": "śrutiḥ śravaṇendriyam,",
  "GSP33bhgsbh_u:5958": "tat yasya tat śrutimat /",
  "GSP33bhgsbh_u:5959": "loke prāṇi-nikāye /",
  "GSP33bhgsbh_u:5960": "sarvam āvṛtya saṃvyāpya tiṣṭhati sthitiṃ labhate //BhGS_13.13// ==============================",
  "GSP33bhgsbh_u:5962": "upādhibhūta-pāṇi-pādādīndriyādhyāropaṇāj jñeyasya tadvattāśaṅkā mā bhūd ity evam arthaḥ ślokārambhaḥ -",
  "GSP33bhgsbh_u:5963": "sarvendriya-guṇābhāsaṃ sarvendriya-vivarjitam /",
  "GSP33bhgsbh_u:5964": "asaktaṃ sarva-bhṛc caiva nirguṇaṃ guṇa-bhoktṛ ca //BhG_13.14//",
  "GSP33bhgsbh_u:5965": "sarvendriya-guṇābhāsaṃ sarvāṇi ca tānīndriyāṇi śrotrādīni buddhīndriya-karmendriyākhyāni,",
  "GSP33bhgsbh_u:5966": "antaḥ-karaṇe ca buddhi-manasī,",
  "GSP33bhgsbh_u:5967": "jñeyopādhitvasya tulyatvāt,",
  "GSP33bhgsbh_u:5968": "sarvendriya-grahaṇena gṛhyante /",
  "GSP33bhgsbh_u:5969_0": "api ca, antaḥ-karaṇopādhi-dvāreṇaiva śrotrādīnām api upādhitvam ity ato 'ntaḥ-karaṇa-bahiṣkaraṇopādhi-bhūtaiḥ",
  "GSP33bhgsbh_u:5969_1": "sarvendriya-guṇair adhyavasāya-saṃkalpa-śravaṇa-vacanādibhir avabhāsate iti sarvendriya-guṇābhāsaṃ",
  "GSP33bhgsbh_u:5969_2": "sarvendriya-vyāpārair vyāpṛtam iva taj jñeyam ity arthaḥ /",
  "GSP33bhgsbh_u:5970": "dhyāyatīva lelāyatīva [BAU 4.3.7] iti śruteḥ /",
  "GSP33bhgsbh_u:5971": "kasmāt punaḥ kāraṇān na vyāpṛtam eveti gṛhyata ity ataḥ āha - sarvendriya-vivarjitam,",
  "GSP33bhgsbh_u:5972": "sarva-karaṇa-rahitam ity arthaḥ /",
  "GSP33bhgsbh_u:5973": "ato na karaṇa-vyāpāraiḥ vyāpṛtaṃ taj jñeyam /",
  "GSP33bhgsbh_u:5974": "yas tv ayaṃ mantraḥ - apāṇi-pādo javano grahītā paśyaty acakṣuḥ sa sṛṇoty akarṇaḥ [ŚvetU 3.19] ity ādiḥ /",
  "GSP33bhgsbh_u:5975": "sa sarvendriyopādhi-guṇānuguṇya-bhajana-śaktimat taj jñeyam ity evaṃ pradarśanārthaḥ,",
  "GSP33bhgsbh_u:5976": "na tu sākṣād eva javanādi-kriyāvattva-pradarśanārthaḥ /",
  "GSP33bhgsbh_u:5977": "andho maṇim avindad [TaittĀ 1.11] ity ādi-mantrārthavat tasya mantrasyārthaḥ /",
  "GSP33bhgsbh_u:5978": "yasmāt sarva-karaṇa-varjitaṃ jñeyam,",
  "GSP33bhgsbh_u:5979": "tasmād asaktaṃ sarva-saṃśleṣavarjitam /",
  "GSP33bhgsbh_u:5980": "yadyapy evam,",
  "GSP33bhgsbh_u:5981": "tathāpi sarva-bhṛc caiva /",
  "GSP33bhgsbh_u:5982": "sad-āspadaṃ hi sarvaṃ sarvatra sad-buddhy-anugamāt /",
  "GSP33bhgsbh_u:5983": "na hi mṛgatṛṣṇikādayo 'pi nirāspadā bhavanti /",
  "GSP33bhgsbh_u:5984": "ataḥ sarva-bhṛt sarvaṃ bibhartīti /",
  "GSP33bhgsbh_u:5985": "syād idaṃ cānyaj jñeyasya sattvādhigama-dvāram -",
  "GSP33bhgsbh_u:5986": "nirguṇaṃ sattva-rajas-tamāṃsi guṇās tair varjitaṃ taj jñeyam,",
  "GSP33bhgsbh_u:5987": "tathāpi guṇa-bhoktṛ ca guṇānāṃ sattva-rajas-tamasāṃ śabdādi-dvāreṇa sukha-duḥkha-mohākāra-pariṇatānāṃ bhoktṛ copalabdhṛ ca taj jñeyam ity arthaḥ //BhGS_13.14// ==============================",
  "GSP33bhgsbh_u:5989": "kiṃ ca -",
  "GSP33bhgsbh_u:5990": "bahir antaś ca bhūtānām acaraṃ caram eva ca /",
  "GSP33bhgsbh_u:5991": "sūkṣmatvāt tad avijñeyaṃ dūra-sthaṃ cāntike ca tat //BhG_13.15//",
  "GSP33bhgsbh_u:5992": "bahis tvak-paryantaṃ deham ātmatvenāvidyā-kalpitam apekṣya tam evāvavadhiṃ kṛtvā bahir ucyate /",
  "GSP33bhgsbh_u:5993": "tathā pratyag-ātmānam apekṣya deham evāvadhiṃ kṛtvā antar ucyate /",
  "GSP33bhgsbh_u:5994": "bahir antaś cety ukte madhye 'bhāve prāpte,",
  "GSP33bhgsbh_u:5995": "idam ucyate - acaraṃ caram eva ca,",
  "GSP33bhgsbh_u:5996": "yac carācaraṃ dehābhāsam api tad eva jñeyaṃ,",
  "GSP33bhgsbh_u:5997": "yathā rajju-sarpābhāsaḥ /",
  "GSP33bhgsbh_u:5998": "yady acaraṃ caram eva ca syāt vyavahāra-viṣayaṃ sarvaṃ jñeyam,",
  "GSP33bhgsbh_u:5999": "kim-artham idam iti sarvair na vijñeyam ?",
  "GSP33bhgsbh_u:6000": "ity ucyate - satyaṃ sarvābhāsaṃ tat /",
  "GSP33bhgsbh_u:6001": "tathāpi vyomavat sūkṣmam /",
  "GSP33bhgsbh_u:6002": "ataḥ sūkṣmatvāt svena rūpeṇa taj jñeyam apy avijñeyam aviduṣām /",
  "GSP33bhgsbh_u:6003": "viduṣāṃ tu, ātmaivedaṃ sarvam [BAU 7.25.2] brahmaivedaṃ sarvam [BAU 2.5.1] ity ādi-pramāṇato nityaṃ vijñātam /",
  "GSP33bhgsbh_u:6004": "avijñātatayā dūra-sthaṃ varṣa-sahasra-koṭyāpy aviduṣām aprāpyatvāt /",
  "GSP33bhgsbh_u:6005": "antike ca tat,",
  "GSP33bhgsbh_u:6006": "ātmatvād viduṣām //BhGS_13.15// ==============================",
  "GSP33bhgsbh_u:6008": "kiṃ ca -",
  "GSP33bhgsbh_u:6009": "avibhaktaṃ ca bhūteṣu vibhaktam iva ca sthitam /",
  "GSP33bhgsbh_u:6010": "bhūta-bhartṛ ca taj jñeyaṃ grasiṣṇu prabhaviṣṇu ca //BhG_13.16//",
  "GSP33bhgsbh_u:6011": "avibhaktaṃ ca pratidehaṃ vyomavat tad ekam /",
  "GSP33bhgsbh_u:6012": "bhūteṣu sarva-prāṇiṣu vibhaktam iva ca sthitaṃ deheṣv eva vibhāvyamānatvāt /",
  "GSP33bhgsbh_u:6013": "bhūta-bhartṛ ca bhūtāni bibharti taj jñeyaṃ bhūta-bhartṛ ca sthiti-kāle /",
  "GSP33bhgsbh_u:6014": "pralaya-kāle grasiṣṇu grasana-śīlam /",
  "GSP33bhgsbh_u:6015": "utpatti-kāle prabhaviṣṇu ca prabhavana-śīlaṃ yathā rajjvādiḥ sarpāder mithyā-kalpitasya //BhGS_13.16// ==============================",
  "GSP33bhgsbh_u:6017": "kiṃ ca, sarvatra vidyamānam api san nopalabhyate cet,",
  "GSP33bhgsbh_u:6018": "jñeyaṃ tamas tarhi ?",
  "GSP33bhgsbh_u:6019": "na / kiṃ tarhi ? -",
  "GSP33bhgsbh_u:6020": "jyotiṣām api taj jyotis tamasaḥ param ucyate /",
  "GSP33bhgsbh_u:6021": "jñānaṃ jñeyaṃ jñāna-gamyaṃ hṛdi sarvasya viṣṭhitam //BhG_13.17//",
  "GSP33bhgsbh_u:6022": "jyotiṣām ādity-ādīnām api taj jñeyaṃ jyotiḥ /",
  "GSP33bhgsbh_u:6023": "ātma-caitanya-jyotiṣeddhāni hy ādity-ādīni jyotīṃṣi dīpyante,",
  "GSP33bhgsbh_u:6024": "yena sūryas tapati tejaseddhaḥ [TaittBr 3.12.9],",
  "GSP33bhgsbh_u:6025": "tasya bhāsā sarvam idaṃ vibhāti [ŚvetU 6.14] īty ādi-śrutibhyaḥ /",
  "GSP33bhgsbh_u:6026": "smṛte ca ihaiva - yad āditya-gataṃ tejaḥ [Gītā 15.12] ity ādeḥ /",
  "GSP33bhgsbh_u:6027": "tamaso 'jñānāt param aspṛṣṭam ucyate /",
  "GSP33bhgsbh_u:6028": "jñānāder duḥsaṃpādana-buddhyā prāptāvasādasyottambhanārtham āha - jñānam amānitvādi /",
  "GSP33bhgsbh_u:6029": "jñeyam jñeyaṃ yat tat pravakṣyāmīty [Gītā 13.13] ādinoktam /",
  "GSP33bhgsbh_u:6030": "jñāna-gamyam jñeyam eva jñātaṃ saj jñāna-phalam iti jñāna-gamyam ucyate /",
  "GSP33bhgsbh_u:6031": "jñāyamānaṃ tu jñeyam /",
  "GSP33bhgsbh_u:6032": "tad etat trayam api hṛdi buddhau sarvasya prāṇi-jātasya viṣṭhitaṃ viśeṣeṇa sthitam /",
  "GSP33bhgsbh_u:6033": "tatraiva hi trayaṃ vibhāvyate //BhGS_13.17// ==============================",
  "GSP33bhgsbh_u:6035": "yathoktārthopasaṃhārārtho 'yaṃ śloka ārabhyate -",
  "GSP33bhgsbh_u:6036": "iti kṣetraṃ tathā jñānaṃ jñeyaṃ coktaṃ samāsataḥ /",
  "GSP33bhgsbh_u:6037": "mad-bhakta etad vijñāya mad-bhāvāyopapadyate //BhG_13.18//",
  "GSP33bhgsbh_u:6038": "ity evaṃ kṣetraṃ mahā-bhūtādi-dhṛty-antaṃ,",
  "GSP33bhgsbh_u:6039": "tathā jñānam amānitvādi tattva-jñānārtha-darśana-paryantaṃ,",
  "GSP33bhgsbh_u:6040": "jñeyaṃ ca jñeyaṃ yat tat ity ādi tamasaḥ param ucyate ity evam antam uktaṃ samāsataḥ saṃkṣepataḥ /",
  "GSP33bhgsbh_u:6041": "etāvān sarvo hi vedārtho gītārthaś copasaṃhṛtyoktaḥ /",
  "GSP33bhgsbh_u:6042": "asmin samyag-darśane ko 'dhikriyate ?",
  "GSP33bhgsbh_u:6043_0": "ity ucyate - mad-bhakto mayīśvare sarvajñe parama-gurau vāsudeve samarpita-sarvātma-bhāvo",
  "GSP33bhgsbh_u:6043_1": "yat paśyati śṛṇoti spṛśati vā sarvam eva bhagavān vāsudevaḥ ity evaṃ-grahāviṣṭa-buddhir",
  "GSP33bhgsbh_u:6043_2": "mad-bhaktaḥ sa etad yathoktaṃ samyag darśanaṃ vijñāya,",
  "GSP33bhgsbh_u:6044": "mad-bhāvāya mama bhāvo mad-bhāvaḥ paramātma-bhāvas tasmai mad-bhāvāya upapadyate,",
  "GSP33bhgsbh_u:6045": "mokṣaṃ gacchati //BhGS_13.18// ==============================",
  "GSP33bhgsbh_u:6047": "tatra saptame īśvarasya dve prakṛtī upanyaste parāpare kṣetra-kṣetrajña-lakṣaṇe /",
  "GSP33bhgsbh_u:6048": "etad-yonīni bhūtāni [Gītā 7.7] iti coktam /",
  "GSP33bhgsbh_u:6049": "kṣetra-kṣetrajña-prakṛti-dvaya-yonitvaṃ kathaṃ bhūtānām ity ayam artho 'dhunocyate -",
  "GSP33bhgsbh_u:6050": "prakṛtiṃ puruṣaṃ caiva viddhy anādī ubhāv api /",
  "GSP33bhgsbh_u:6051": "vikārāṃś ca guṇāṃś caiva viddhi prakṛti-saṃbhavān //BhG_13.19//",
  "GSP33bhgsbh_u:6052": "prakṛtiṃ puruṣaṃ caiva īśvarasya prakṛtī /",
  "GSP33bhgsbh_u:6053": "tau prakṛti-puruṣau ubhāv apy anādi viddhi,",
  "GSP33bhgsbh_u:6054": "na vidyate ādir yayos tau anādī /",
  "GSP33bhgsbh_u:6055": "nityeśvaratvād īśvarasya tat-prakṛtyor api yuktaṃ nityatvena bhavitum /",
  "GSP33bhgsbh_u:6056": "prakṛti-dvayavattvam eva hīśvarasyeśvaratvam /",
  "GSP33bhgsbh_u:6057": "yābhyāṃ prakṛtibhyām īśvaro jagad-utpatti-sthiti-pralaya-hetus te dve 'nādī satyau saṃsārasya kāraṇam //",
  "GSP33bhgsbh_u:6058": "nādī anādī iti tat-puruṣa-samāsaṃ kecit varṇayanti /",
  "GSP33bhgsbh_u:6059": "tena hi kileśvarasya kāraṇatvaṃ sidhyati /",
  "GSP33bhgsbh_u:6060": "yadi punaḥ prakṛti-puruṣāv eva nityau syātāṃ tat-kṛtam eva jagat,",
  "GSP33bhgsbh_u:6061": "neśvarasya jagataḥ kartṛtvam /",
  "GSP33bhgsbh_u:6062": "tad asat /",
  "GSP33bhgsbh_u:6063": "prāk prakṛti-puruṣayor utpatter īśitavyābhāvād īśvarasyānīśvaratva-prasaṅgāt,",
  "GSP33bhgsbh_u:6064": "saṃsārasya nirnimittatve 'nirmokṣa-prasaṅgāt śāstrānarthakya-prasaṅgād bandha-mokṣābhāva-prasaṅgāc ca /",
  "GSP33bhgsbh_u:6065": "nityatve punar īśvarasya prakṛtyoḥ sarvam etad upapannaṃ bhavet /",
  "GSP33bhgsbh_u:6066": "katham ? vikārāṃś ca guṇāṃś caiva /",
  "GSP33bhgsbh_u:6067": "vakṣyamāṇān vikārān buddhy-ādi-dehendriyāntān guṇāṃś ca sukha-duḥkha-moha-pratyayākāra-pariṇatān viddhi jānīhi prakṛti-saṃbhavān /",
  "GSP33bhgsbh_u:6068": "prakṛtir īśvarasya vikāra-kāraṇa-śaktis triguṇātmikā māyā /",
  "GSP33bhgsbh_u:6069": "sā saṃbhavo yeṣāṃ vikārāṇāṃ guṇānāṃ ca tān vikārān",
  "GSP33bhgsbh_u:6070": "guṇāṃś ca viddhi prakṛti-saṃbhavān prakṛti-pariṇāmān //BhGS_13.19// ==============================",
  "GSP33bhgsbh_u:6072": "ke punas te vikārāḥ guṇāś ca prakṛti-saṃbhavāḥ ? ity āha --",
  "GSP33bhgsbh_u:6073": "kārya-karaṇa-kartṛtve hetuḥ prakṛtir ucyate /",
  "GSP33bhgsbh_u:6074": "puruṣaḥ sukha-duḥkhānāṃ bhoktṛtve hetur ucyate //BhG_13.20//",
  "GSP33bhgsbh_u:6075": "kārya-karaṇa-kartṛtve - kāryaṃ śarīraṃ karaṇāni tat-sthāni trayodaśa /",
  "GSP33bhgsbh_u:6076": "dehasyārambhakāṇi bhūtāni pañca viṣayāś ca prakṛti-saṃbhavāḥ vikārāḥ pūrvoktā iha kārya-grahaṇena gṛhyante /",
  "GSP33bhgsbh_u:6077": "guṇāś ca prakṛti-saṃbhavāḥ sukha-duḥkha-mohātmakāḥ karaṇāśrayatvāt karaṇa-grahaṇena gṛhyante /",
  "GSP33bhgsbh_u:6078": "teṣāṃ kārya-karaṇānāṃ kartṛtvam utpādakatvaṃ yat tat kārya-karaṇa-kartṛtvaṃ tasmin kārya-karaṇa-kartṛtve hetuḥ kāraṇam ārambhakatvena prakṛtir ucyate /",
  "GSP33bhgsbh_u:6079": "evaṃ kārya-karaṇa-kartṛtvena saṃsārasya kāraṇaṃ prakṛtiḥ /",
  "GSP33bhgsbh_u:6080": "kārya-kāraṇa-kartṛtve ity asminn api pāṭhe,",
  "GSP33bhgsbh_u:6081": "kāryaṃ yat yasya pariṇāmas tat tasya kāryaṃ vikāro vikāri kāraṇaṃ tayor vikāra-vikāriṇoḥ kārya-kāraṇayoḥ kartṛtve iti /",
  "GSP33bhgsbh_u:6082": "athavā, ṣoḍāśa vikārāḥ kāryaṃ sapta prakṛti-vikṛtayaḥ kāraṇam tāny eva kārya-kāraṇāny ucyante teṣāṃ kartṛtve hetuḥ prakṛtir ucyate,",
  "GSP33bhgsbh_u:6083": "ārambhakatvenaiva /",
  "GSP33bhgsbh_u:6084": "puruṣaś ca saṃsārasya kāraṇaṃ yathā syāt tad ucyate - puruṣo jīvaḥ kṣetrajño bhoktā iti paryāyaḥ,",
  "GSP33bhgsbh_u:6085": "sukha-duḥkhānāṃ bhogyānāṃ bhoktṛtve upalabdhṛtve hetur ucyate /",
  "GSP33bhgsbh_u:6086": "kathaṃ punar anena kārya-karaṇa-kartṛtvena sukha-duḥkha-bhoktṛtvena ca prakṛti-puruṣayoḥ saṃsāra-kāraṇatvam ucyate ?",
  "GSP33bhgsbh_u:6087": "ity atrocyate - kārya-karaṇa-sukha-duḥkha-rūpeṇa hetu-phalātmanā prakṛteḥ pariṇāmābhāve,",
  "GSP33bhgsbh_u:6088": "puruṣasya ca cetanasyāsati tad-upalabdhṛtve,",
  "GSP33bhgsbh_u:6089": "kutaḥ saṃsāraḥ syāt ?",
  "GSP33bhgsbh_u:6090": "yadā punaḥ kārya-karaṇa-sukha-duḥkha-svarūpeṇa hetu-phalātmanā pariṇatayā prakṛtyā bhogyayā puruṣasya tad-viparītasya bhoktṛtvenāvidyā-rūpaḥ saṃyogaḥ syāt,",
  "GSP33bhgsbh_u:6091": "tadā saṃsāraḥ syād iti /",
  "GSP33bhgsbh_u:6092": "ato yat prakṛti-puruṣayoḥ kārya-karaṇa-kartṛtvena sukha-duḥkha-bhoktṛtvena ca saṃsāra-kāraṇatvam uktam, tad",
  "GSP33bhgsbh_u:6093": "yuktam / kaḥ punar ayaṃ saṃsāro nāma ?",
  "GSP33bhgsbh_u:6094": "sukha-duḥkha-saṃbhogaḥ saṃsāraḥ /",
  "GSP33bhgsbh_u:6095": "puruṣasya ca sukha-duḥkhānāṃ saṃbhoktṛtvaṃ saṃsāritvam iti //BhGS_13.20// ==============================",
  "GSP33bhgsbh_u:6097": "yat puruṣasya sukha-duḥkhānāṃ bhoktṛtvaṃ saṃsāritvam ity uktaṃ tasya tat kiṃ-nimittam ity ucyate -",
  "GSP33bhgsbh_u:6098": "puruṣaḥ prakṛti-stho hi bhuṅkte prakṛtijān guṇān /",
  "GSP33bhgsbh_u:6099": "kāraṇaṃ guṇa-saṅgo 'sya sad-asad-yoni-janmasu //BhG_13.21//",
  "GSP33bhgsbh_u:6100": "puruṣo bhoktā prakṛti-sthaḥ /",
  "GSP33bhgsbh_u:6101": "prakṛtāv avidyā-lakṣaṇāyāṃ kārya-karaṇa-rūpeṇa pariṇatāyāṃ sthitaḥ prakṛti-sthaḥ /",
  "GSP33bhgsbh_u:6102": "prakṛtim ātmatvena gataḥ ity etat /",
  "GSP33bhgsbh_u:6103": "hi yasmāt /",
  "GSP33bhgsbh_u:6104": "tasmād bhuṅkte upalabhata ity arthaḥ /",
  "GSP33bhgsbh_u:6105": "prakṛtijān prakṛtito jātān sukha-duḥkha-mohākārābhivyaktān guṇān sukhī,",
  "GSP33bhgsbh_u:6106": "duḥkhī,",
  "GSP33bhgsbh_u:6107": "mūḍhaḥ,",
  "GSP33bhgsbh_u:6108": "paṇḍito 'ham ity evam /",
  "GSP33bhgsbh_u:6109": "satyām apy avidyāyāṃ sukha-duḥkha-moheṣu guṇeṣu bhujyamāneṣu yaḥ saṅga ātma-bhāvaḥ saṃsārasya sa pradhānaṃ kāraṇaṃ yasya puruṣasya janmanaḥ /",
  "GSP33bhgsbh_u:6110": "sa yathā-kāmo bhavati tat kratur bhavati [BAU 4.4.5] ity ādi śruteḥ /",
  "GSP33bhgsbh_u:6111": "tad etad āha - kāraṇaṃ hetur guṇa-saṅgo guṇeṣu saṅgo 'sya puruṣasya bhoktuḥ sad-asad-yoni-janmasu /",
  "GSP33bhgsbh_u:6112": "satyaś cāsatyaś ca yonayaḥ sad-asad-yonayas tāsu sad-asad-yonuṣu janmāni sad-asad-yoni-janmāni,",
  "GSP33bhgsbh_u:6113": "teṣu sad-asad-yoni-janmaṣu",
  "GSP33bhgsbh_u:6114": "viṣaya-bhūteṣu kāraṇaṃ guṇa-saṅgaḥ /",
  "GSP33bhgsbh_u:6115": "athavā, sad-asad-yoni-janmasu asya saṃsārasya kāraṇaṃ guṇa-saṅga iti saṃsāra-pada-madhyāhāryam /",
  "GSP33bhgsbh_u:6116": "sad-yonayo devādi-yonayaḥ /",
  "GSP33bhgsbh_u:6117": "asad-yonayaḥ paśvādi-yonayaḥ /",
  "GSP33bhgsbh_u:6118": "sāmarthyāt sad-asad-yonayaḥ manuṣya-yonayo 'py aviruddhāḥ draṣṭāvyāḥ //",
  "GSP33bhgsbh_u:6119": "etad uktaṃ bhavati - prakṛti-sthatvākhyāvidyā guṇeṣu ca saṅgaḥ kāmaḥ saṃsārasya kāraṇam iti /",
  "GSP33bhgsbh_u:6120": "tac ca parivarjanāya ucyate /",
  "GSP33bhgsbh_u:6121": "asya ca nivṛtti-kāraṇaṃ jñāna-vairāgye sa-saṃnyāse gītā-śāstre prasiddham /",
  "GSP33bhgsbh_u:6122": "tac ca jñānaṃ purastād upanyastaṃ kṣetra-kṣetrajña-viṣayam yaj jñātvāmṛtam aśnute [Gītā 12.13] iti /",
  "GSP33bhgsbh_u:6123": "uktaṃ cānyāpohenātad-dharmādhyāropeṇa ca //BhGS_13.21// ==============================",
  "GSP33bhgsbh_u:6125": "tasyaiva punaḥ sākṣān nirdeśaḥ kriyate -",
  "GSP33bhgsbh_u:6126": "upadraṣṭānumantā ca bhartā bhoktā maheśvaraḥ /",
  "GSP33bhgsbh_u:6127": "paramātmeti cāpy ukto dehe 'smin puruṣaḥ paraḥ //BhG_13.22//",
  "GSP33bhgsbh_u:6128": "upadraṣṭā samīpa-sthaḥ san draṣṭā svayam avyāpṛtaḥ /",
  "GSP33bhgsbh_u:6129": "yathā ṛtvig-yajamāneṣu yajña-karma-vyāpṛteṣu taṭastho 'nyo 'vyāpṛto yajña-vidyā-kuśalaḥ ṛtvig-yajamāna-vyāpāra-guṇa-doṣāṇām īkṣitā,",
  "GSP33bhgsbh_u:6130": "tadvac ca kārya-karaṇa-vyāpāreṣu sa-vyāpārāṇāṃ sāmīpyena draṣṭā upadraṣṭā /",
  "GSP33bhgsbh_u:6131": "athavā, deha-cakṣur-mano-buddhy-ātmāno draṣṭāraḥ /",
  "GSP33bhgsbh_u:6132": "teṣāṃ bāhyo draṣṭā dehaḥ /",
  "GSP33bhgsbh_u:6133": "tata ārabhyāntaratamaś ca pratyak samīpe ātmā draṣṭā,",
  "GSP33bhgsbh_u:6134": "yataḥ paro 'ntaratamo nāsti draṣṭā /",
  "GSP33bhgsbh_u:6135": "so 'tiśaya-sāmīpyena draṣṭṛtvād upadraṣṭā syāt /",
  "GSP33bhgsbh_u:6136": "yajñopadraṣṭṛavad vā sarva-viṣayī-karaṇād upadraṣṭā /",
  "GSP33bhgsbh_u:6137": "anumantā ca /",
  "GSP33bhgsbh_u:6138": "anumodanam anumananaṃ kurvatsu tat-kriyāsu paritoṣas tat-kartānumantā ca /",
  "GSP33bhgsbh_u:6139": "athavā, anumantā kārya-karaṇa-pravṛttiṣu svayam apravṛtto 'pi pravṛtta",
  "GSP33bhgsbh_u:6140": "iva tad-anukūlo vibhāvyate,",
  "GSP33bhgsbh_u:6141": "tenānumantā /",
  "GSP33bhgsbh_u:6142": "athavā, pravṛttān sva-vyāpāreṣu tat-sākṣi-bhūtaḥ kadācid api na nivārayatīty anumantā /",
  "GSP33bhgsbh_u:6143": "bhartā/ bharaṇaṃ nāma dehendriya-mano-buddhīnāṃ saṃhatānāṃ caitanyātma-pārārthyena nimitta-bhūtena caitanyābhāsānāṃ yat svarūpa-dhāraṇam,",
  "GSP33bhgsbh_u:6144": "tac caitanyātma-kṛtam eveti bhartā ātmety ucyate /",
  "GSP33bhgsbh_u:6145": "bhoktā /",
  "GSP33bhgsbh_u:6146": "agny-uṣṇavan nitya-caitanya-svarūpeṇa buddheḥ sukha-duḥkha-mohātmakāḥ pratyayāḥ sarva-viṣaya-viṣayāś caitanyātma-grastā iva jāyamānā vibhaktā vibhāvyante iti bhoktā ātmocyate /",
  "GSP33bhgsbh_u:6147": "maheśvaraḥ /",
  "GSP33bhgsbh_u:6148": "sarvātmatvāt svatantratvāc ca mahān īśvaraś ceti maheśvaraḥ /",
  "GSP33bhgsbh_u:6149": "paramātmā /",
  "GSP33bhgsbh_u:6150": "dehādīnāṃ buddhy-antānāṃ pratyag-ātmatvena kalpitānām avidyayā parama upadraṣṭṛtvādi-lakṣaṇa ātmeti paramātmā /",
  "GSP33bhgsbh_u:6151": "so 'ntaḥ paramātmā ity anena śabdena cāpy uktaḥ kathitaḥ śrutau /",
  "GSP33bhgsbh_u:6152": "kvāsau ? asmin dehe puruṣaḥ paro 'vyaktāt /",
  "GSP33bhgsbh_u:6153": "uttamaḥ puruṣas tv anyaḥ paramātmety udāhṛtaḥ",
  "GSP33bhgsbh_u:6154": "[Gītā 13.3] iti yo vakṣyamāṇaḥ kṣetrajñaṃ cāpi māṃ viddhi [Gītā 13.2] iti upanyasto vyākhyāyopasaṃhṛtaś ca //BhGS_13.22// ==============================",
  "GSP33bhgsbh_u:6156": "tam etaṃ yathokta-lakṣaṇam ātmānam -",
  "GSP33bhgsbh_u:6157": "ya evaṃ vetti puruṣaṃ prakṛtiṃ ca guṇaiḥ saha /",
  "GSP33bhgsbh_u:6158": "sarvathā vartamāno 'pi na sa bhūyo 'bhijāyate //BhG_13.23//",
  "GSP33bhgsbh_u:6159_0": "ya evaṃ yathokta-prakāreṇa vetti puruṣaṃ sākṣād ātma-bhāvena “ayam aham asmi” iti",
  "GSP33bhgsbh_u:6159_1": "prakṛtiṃ ca yathoktām avidyā-lakṣaṇāṃ guṇaiḥ sva-vikāraiḥ saha nivartitām abhāvam āpāditāṃ vidyayā,",
  "GSP33bhgsbh_u:6160": "sarvathā sarva-prakāreṇa vartamāno 'pi sa bhūyaḥ punaḥ patite 'smin vidvac-charīre dehāntarāya nābhijāyate notpadyate,",
  "GSP33bhgsbh_u:6161": "dehāntaraṃ na gṛhṇātīty arthaḥ /",
  "GSP33bhgsbh_u:6162": "api-śabdāt kim u vaktavyaṃ ?",
  "GSP33bhgsbh_u:6163": "sva-vṛtta-stho na jāyate ity abhiprāyaḥ //",
  "GSP33bhgsbh_u:6164": "nanu, yady api jñānotpatty-anantaraṃ punar-janmābhāva uktaḥ,",
  "GSP33bhgsbh_u:6165": "tathāpi prāg jñānotpatteḥ kṛtānāṃ karmaṇām uttara-kāla-bhāvināṃ ca yāni cātikrāntāneka-janma-kṛtāni teṣāṃ ca phalam adattvā nāśo na yukta iti /",
  "GSP33bhgsbh_u:6166": "syus trīṇi janmāni kṛta-vipraṇāśo hi na yukta iti,",
  "GSP33bhgsbh_u:6167": "yathā phale pravṛttānām ārabdha-janmanāṃ karmaṇām /",
  "GSP33bhgsbh_u:6168": "na ca karmaṇāṃ viśeṣo 'vagamyate /",
  "GSP33bhgsbh_u:6169": "tasmāt tri-prakārāṇy api karmāṇi trīṇi janmāny ārabheran /",
  "GSP33bhgsbh_u:6170": "saṃhatāni vā sarvāṇy ekaṃ janmārabheran /",
  "GSP33bhgsbh_u:6171": "anyathā kṛta-vināśe sati sarvatrānāśvāsa-prasaṅgaḥ,",
  "GSP33bhgsbh_u:6172": "śāstrānarthakyaṃ ca syāt /",
  "GSP33bhgsbh_u:6173": "ity ataḥ idam ayuktam uktam na sa bhūyo 'bhijāyate iti / na /",
  "GSP33bhgsbh_u:6175": "kṣīyante cāsya karmāṇi [MuṇḍU 2.2.8],",
  "GSP33bhgsbh_u:6176": "brahma veda brahmaiva bhavati [MuṇḍU 3.2.9],",
  "GSP33bhgsbh_u:6177": "tasya tāvad eva ciram [ChāU 6.14.2],",
  "GSP33bhgsbh_u:6178": "iṣīkā-tūlavat sarvāṇi karmāṇi pradūyante [ChāU",
  "GSP33bhgsbh_u:6179": "5.24.3] ity ādi-śruti-śatebhya ukto viduṣaḥ sarva-karma-dāhaḥ /",
  "GSP33bhgsbh_u:6180": "ihāpi cokto yathaidhāṃsi [Gītā 4.37] ity ādinā sarva-karma-dāhaḥ /",
  "GSP33bhgsbh_u:6181": "vakṣyati copapatteś ca /",
  "GSP33bhgsbh_u:6182": "avidyā-kāma-kleśa-bīja-nimittāni hi karmāṇi janmāntarāṅkuram ārabhante /",
  "GSP33bhgsbh_u:6183": "ihāpi ca sāhaṃkārābhisaṃdhīni karmāṇi phalārambhakāṇi,",
  "GSP33bhgsbh_u:6184": "netarāṇīti tatra tatra bhagavatoktam /",
  "GSP33bhgsbh_u:6185": "bījāny agny-upadagdhāni na rohanti yathā punaḥ /",
  "GSP33bhgsbh_u:6186": "jñāna-dagdhais tathā kleśair nātmā saṃpadyate punaḥ [Mbh 3.200.10] iti ca /",
  "GSP33bhgsbh_u:6187": "astu tāvaj jñānotpatty-uttara-kāla-kṛtānāṃ karmaṇāṃ jñānena dāhaḥ,",
  "GSP33bhgsbh_u:6188": "jñāna-saha-bhāvitvāt /",
  "GSP33bhgsbh_u:6189": "na tv iha janmani jñānotpatteḥ prāk kṛtānāṃ karmaṇām atīta-janma-kṛtānāṃ ca dāho yuktaḥ / na /",
  "GSP33bhgsbh_u:6191": "sarva-karmāṇīti viśeṣaṇāt /",
  "GSP33bhgsbh_u:6192": "jñānottara-kāla-bhāvinām eva sarva-karmaṇām iti cet, na /",
  "GSP33bhgsbh_u:6193": "saṃkoce kāraṇānupapatteḥ /",
  "GSP33bhgsbh_u:6194": "yat tūktam yathā vartamāna-janmārambhakāṇi karmāṇi na kṣīyante phala-dānāya pravṛttāny eva saty api jñāne,",
  "GSP33bhgsbh_u:6195": "tathānārabdha-phalānām api karmaṇāṃ kṣayo na yukta iti, tad asat /",
  "GSP33bhgsbh_u:6196": "katham ? teṣāṃ mukteṣuvat pravṛtta-phalatvāt /",
  "GSP33bhgsbh_u:6197": "yathā pūrvaṃ lakṣya-vedhāya mukta iṣuḥ dhanuṣo lakṣya-vedhottara-kālam api ārabdha-vega-kṣayāt patanenaiva nivartate,",
  "GSP33bhgsbh_u:6198": "evaṃ śarīrārambhakaṃ karma śarīra-sthiti-prayojane nivṛtte 'pi,",
  "GSP33bhgsbh_u:6199": "ā saṃskāra-vega-kṣayāt pūrvavat vartata",
  "GSP33bhgsbh_u:6200": "eva / yathā sa eva iṣuḥ pravṛtti-nimittānārabdha-vegas tv amukto dhanuṣi prayukto 'pi upasaṃhriyate,",
  "GSP33bhgsbh_u:6201": "tathānārabdha-phalāni karmāṇi svāśraya-sthāny eva jñānena nirbījī-kriyanta iti /",
  "GSP33bhgsbh_u:6202": "patite 'smin vidvac-charīre na sa bhūyo 'bhijāyate iti yuktam evoktam iti siddham //BhGS_13.23// ==============================",
  "GSP33bhgsbh_u:6204": "atrātma-darśane upāya-vikalpā ime dhyānādaya ucyante -",
  "GSP33bhgsbh_u:6205": "dhyānenātmani paśyanti kecid ātmānam ātmanā /",
  "GSP33bhgsbh_u:6206": "anye sāṃkhyena yogena karma-yogena cāpare //BhG_13.24//",
  "GSP33bhgsbh_u:6207": "dhyānena / dhyānaṃ nāma śabdādibhyo viṣayebhyaḥ śrotrādīni karaṇāni manasy upasaṃhṛtya,",
  "GSP33bhgsbh_u:6208": "manaś ca pratyak-cetanayitari,",
  "GSP33bhgsbh_u:6209": "ekāgratayā yac cintanaṃ tad dhyānam /",
  "GSP33bhgsbh_u:6210": "tathā, dhyāyatīva bakaḥ,",
  "GSP33bhgsbh_u:6211": "dhyāyatīva pṛthivī,",
  "GSP33bhgsbh_u:6212": "dhyāyantīva parvatāḥ [ChāU 7.6.1] iti upamopādānāt /",
  "GSP33bhgsbh_u:6213": "taila-dhārāvat saṃtato 'vicchinna-pratyayo dhyānam /",
  "GSP33bhgsbh_u:6214": "tena dhyānena ātmani buddhau paśyanty ātmānaṃ pratyak-cetanam ātmanā svenaiva pratyak-cetanena dhyāna-saṃskṛtenāntaḥ-karaṇena kecid yoginaḥ /",
  "GSP33bhgsbh_u:6215": "anye sāṃkhyena yogena /",
  "GSP33bhgsbh_u:6216": "sāṃkhyaṃ nāma ime sattva-rajas-tamāṃsi guṇā mayā dṛśyā ahaṃ tebhyo 'nyas tad-vyāpāra-sākṣi-bhūto nityo guṇa-vilakṣaṇa ātmeti cintanam eṣa sāṃkhyo yogaḥ /",
  "GSP33bhgsbh_u:6217": "tena paśyanti ātmānam ātmanety anuvartate /",
  "GSP33bhgsbh_u:6218": "karma-yogena /",
  "GSP33bhgsbh_u:6219": "karmaiva yogaḥ /",
  "GSP33bhgsbh_u:6220": "īśvarārpaṇa-buddhyānuṣṭhīyamānaṃ ghaṭana-rūpaṃ",
  "GSP33bhgsbh_u:6221": "yogārthatvād yoga ucyate guṇataḥ /",
  "GSP33bhgsbh_u:6222": "tena sattva-śuddhi-jñānotpatti-dvāreṇa cāpare //BhGS_13.24// ==============================",
  "GSP33bhgsbh_u:6224": "anye tv evam ajānantaḥ śrutvānyebhya upāsate /",
  "GSP33bhgsbh_u:6225": "te 'pi cātitaranty eva mṛtyuṃ śruti-parāyaṇāḥ //BhG_13.25//",
  "GSP33bhgsbh_u:6226": "anye tv eṣu vikalpeṣu anyatamenāpy evaṃ yathoktam ātmānam ajānanto 'nyebhyaḥ ācāryebhyaḥ śrutvā “idam eva cintayata” ity uktā upāsate śraddadhānāḥ santaś cintayanti /",
  "GSP33bhgsbh_u:6227": "te 'pi cātitaranty eva atikrāmanty eva mṛtyum mṛtyu-yuktaṃ saṃsāram ity etat /",
  "GSP33bhgsbh_u:6228": "śruti-parāyaṇāḥ śrutiḥ śravaṇaṃ param ayanaṃ gamanaṃ mokṣa-mārga-pravṛttau paraṃ sādhanaṃ yeṣāṃ te śruti-parāyaṇāḥ /",
  "GSP33bhgsbh_u:6229": "kevala-paropadeśa-pramāṇāḥ svayaṃ viveka-rahitā ity abhiprāyaḥ /",
  "GSP33bhgsbh_u:6230": "kim u vaktavyam pramāṇaṃ prati svatantrā vivekino mṛtyum atitarantīty abhiprāyaḥ //BhGS_13.25// ==============================",
  "GSP33bhgsbh_u:6232": "kṣetrajñaṃ cāpi māṃ viddhi [Gītā 13.3] iti kṣetrajñeśvarakatva-viṣayaṃ jñānaṃ mokṣa-sādhanaṃ,",
  "GSP33bhgsbh_u:6233": "yaj jñātvāmṛtam aśnute [Gītā 13.13] ity uktam /",
  "GSP33bhgsbh_u:6234": "tat kasmāt hetoḥ ?",
  "GSP33bhgsbh_u:6235": "iti tad-dhetu-pradarśanārthaṃ śloka ārabhyate -",
  "GSP33bhgsbh_u:6236": "yāvat saṃjāyate kiṃcit sattvaṃ sthāvara-jaṅgamam /",
  "GSP33bhgsbh_u:6237": "kṣetra-kṣetrajña-saṃyogāt tad viddhi bharatarṣabha //BhG_13.26//",
  "GSP33bhgsbh_u:6238": "yāvat yat kiṃcit saṃjāyate samutpadyate sattvaṃ vastu /",
  "GSP33bhgsbh_u:6239": "kim aviśeṣeṇa ?",
  "GSP33bhgsbh_u:6240": "nety āha - sthāvara-jaṅgamaṃ sthāvaraṃ jaṅgamaṃ ca kṣetra-kṣetrajña-saṃyogāt taj jāyate ity evaṃ viddhi jānīhi bharatarṣabha /",
  "GSP33bhgsbh_u:6241": "kaḥ punar ayaṃ kṣetra-kṣetrajñayoḥ saṃyogo 'bhipretaḥ ?",
  "GSP33bhgsbh_u:6242": "na tāvat rajjveva ghaṭasyāvayava-saṃśleṣa-dvārakaḥ saṃbandha-viśeṣaḥ saṃyogaḥ kṣetreṇa kṣetrajñasya saṃbhavati,",
  "GSP33bhgsbh_u:6243": "ākāśavat niravayavatvāt /",
  "GSP33bhgsbh_u:6244": "nāpi samavāya-lakṣaṇas tantu-paṭayor iva kṣetra-kṣetrajñayor itaretara-kārya-kāraṇa-bhāvānabhyupagamāt /",
  "GSP33bhgsbh_u:6245": "ity ucyate - kṣetra-kṣetrajñayor viṣaya-viṣayiṇor bhinna-svabhāvayor itaretara-tad-dharmādhyāsa-lakṣaṇaḥ saṃyogaḥ kṣetra-kṣetrajña-svarūpa-vivekā-bhāva-nibandhanaḥ,",
  "GSP33bhgsbh_u:6246": "rajju-śuktikādīnāṃ tad-viveka-jñānābhāvād adhyāropita-sarpa-rajatādi-saṃyogavat /",
  "GSP33bhgsbh_u:6247": "so 'yam adhyāsa-svarūpaḥ kṣetra-kṣetrajña-saṃyogo mithyā-jñāna-lakṣaṇaḥ /",
  "GSP33bhgsbh_u:6248": "yathā-śāstraṃ kṣetra-kṣetrajña-lakṣaṇa-bheda-parijñāna-pūrvakaṃ prāk darśita-rūpāt kṣetrān muñjād iveṣīkāṃ",
  "GSP33bhgsbh_u:6249": "yathokta-lakṣaṇaṃ kṣetrajñaṃ pravibhajya na sat tan nāsad ucyate [Gītā 13.13] ity anena nirasta-sarvopādhi-viśeṣaṃ jñeyaṃ brahma-svarūpeṇa yaḥ paśyati,",
  "GSP33bhgsbh_u:6250": "kṣetraṃ ca māyā-nirmita-hasti-svapna-dṛṣṭa-vastuvad gandharva-nagarādivad asad eva sad ivāvabhāsate /",
  "GSP33bhgsbh_u:6251": "ity evaṃ niścita-vijñāno yaḥ,",
  "GSP33bhgsbh_u:6252": "tasya yathokta-samyag-darśana-virodhād apagacchati mithyā-jñānam /",
  "GSP33bhgsbh_u:6253": "tasya janma-hetor apagamād ya evaṃ vetti puruṣaṃ prakṛtiṃ ca guṇaiḥ saha [Gītā 13.25] ity anena vidvān bhūyo nābhijāyate iti yad uktam,",
  "GSP33bhgsbh_u:6254": "tad upapannam uktam //BhGS_13.26// ==============================",
  "GSP33bhgsbh_u:6256": "na sa bhūyo 'bhijāyate [Gītā 13.24] iti samyag darśana-phalam avidyādi-saṃsāra-bīja-nivṛtti-dvāreṇa janmābhāva uktaḥ /",
  "GSP33bhgsbh_u:6257": "janma-kāraṇaṃ cāvidyā-nimittakaḥ kṣetra-kṣetrajña-saṃyoga uktaḥ /",
  "GSP33bhgsbh_u:6258": "atas tasyāḥ avidyāyā nivartakaṃ samyag-darśanam uktam api punaḥ śabdāntareṇocyate -",
  "GSP33bhgsbh_u:6259": "samaṃ sarveṣu bhūteṣu tiṣṭhantaṃ parameśvaram /",
  "GSP33bhgsbh_u:6260": "vinaśyatsv avinaśyantaṃ yaḥ paśyati sa paśyati //BhG_13.27//",
  "GSP33bhgsbh_u:6261": "samaṃ nirviśeṣaṃ tiṣṭhantaṃ sthitiṃ kurvantam /",
  "GSP33bhgsbh_u:6262": "kva ? sarveṣu samasteṣu bhūteṣu brahmādi-sthāvarānteṣu prāṇiṣu /",
  "GSP33bhgsbh_u:6263": "kam ? parameśvaraṃ dehendriya-mano-buddhy-avyaktātmano 'pekṣya parameśvaraḥ,",
  "GSP33bhgsbh_u:6264": "taṃ sarveṣu bhūteṣu samaṃ tiṣṭhantam /",
  "GSP33bhgsbh_u:6265": "tāni viśinaṣṭi vinaśyatsv iti /",
  "GSP33bhgsbh_u:6266": "taṃ ca parameśvaram avinaśyantam iti,",
  "GSP33bhgsbh_u:6267": "bhūtānāṃ parameśvarasya cātyanta-vailakṣaṇya-pradarśanārtham /",
  "GSP33bhgsbh_u:6268": "katham ? sarveṣāṃ hi bhāva-vikārāṇāṃ jani-lakṣaṇo bhāva-vikāro mūlam /",
  "GSP33bhgsbh_u:6269": "janmottara-kāla-bhāvino 'nye sarve bhāva-vikārā vināśāntāḥ /",
  "GSP33bhgsbh_u:6270": "vināśāt paro na kaścid asti bhāva-vikāraḥ,",
  "GSP33bhgsbh_u:6271": "bhāvābhāvāt /",
  "GSP33bhgsbh_u:6272": "sati hi dharmiṇi dharmā bhavanti /",
  "GSP33bhgsbh_u:6273": "ato 'ntya-bhāva-vikārābhāvānuvādena pūrva-bhāvinaḥ sarve bhāva-vikārāḥ pratiṣiddhā bhavanti saha kāryaiḥ /",
  "GSP33bhgsbh_u:6274": "tasmāt sarva-bhūtaiḥ vailakṣaṇyam atyantam",
  "GSP33bhgsbh_u:6275": "eva parameśvarasya siddham,",
  "GSP33bhgsbh_u:6276": "nirviśeṣatvam ekatvaṃ ca /",
  "GSP33bhgsbh_u:6277": "ya evaṃ yathoktaṃ parameśvaraṃ paśyati, sa paśyati /",
  "GSP33bhgsbh_u:6278": "nanu sarvo 'pi lokaḥ paśyati,",
  "GSP33bhgsbh_u:6279": "kiṃ viśeṣaṇeneti /",
  "GSP33bhgsbh_u:6280": "satyaṃ paśyati /",
  "GSP33bhgsbh_u:6281": "kiṃ tu viparītaṃ paśyati /",
  "GSP33bhgsbh_u:6282": "ato viśinaṣṭi - sa eva paśyatīti /",
  "GSP33bhgsbh_u:6283": "yathā timira-dṛṣṭir anekaṃ candraṃ paśyati,",
  "GSP33bhgsbh_u:6284": "tam apekṣya eka-candra-darśī viśiṣyate - sa eva paśyatīti /",
  "GSP33bhgsbh_u:6285": "tathaivehāpy ekam avibhaktaṃ yathoktaṃ ātmānaṃ yaḥ paśyati,",
  "GSP33bhgsbh_u:6286": "sa vibhaktān ekātma-viparīta-darśibhyo viśiṣyate - sa eva paśyatīti /",
  "GSP33bhgsbh_u:6287": "itare paśyanto 'pi na paśyanti /",
  "GSP33bhgsbh_u:6288": "viparīta-darśitvāt aneka-candra-darśivad ity arthaḥ //BhGS_13.27// ==============================",
  "GSP33bhgsbh_u:6290": "yathoktasya samyag-darśanasya phala-vacanena stutiḥ kartavyā iti śloka ārabhyate -",
  "GSP33bhgsbh_u:6291": "samaṃ paśyan hi sarvatra samavasthitam īśvaram /",
  "GSP33bhgsbh_u:6292": "na hinasty ātmanātmānaṃ tato yāti parāṃ gatim //BhG_13.28//",
  "GSP33bhgsbh_u:6293": "samaṃ paśyann upalabhamāno hi yasmāt sarvatra sarva-bhūteṣu samavasthitaṃ tulyatayāvasthitam īśvaram atītānantara-ślokokta-lakṣaṇam ity arthaḥ /",
  "GSP33bhgsbh_u:6294": "samaṃ paśyan kim ?",
  "GSP33bhgsbh_u:6295": "na hinasti hiṃsāṃ na karoti ātmanā svenaiva svam ātmānam /",
  "GSP33bhgsbh_u:6296": "tat-tad-ahiṃsanād yāti parāṃ prakṛṣṭāṃ gatiṃ mokṣākhyām //",
  "GSP33bhgsbh_u:6297": "nanu naiva kaścit prāṇī svayaṃ svam ātmānaṃ hinasti /",
  "GSP33bhgsbh_u:6298": "katham ucyate 'prāptam na hinastīti ?",
  "GSP33bhgsbh_u:6299": "yathā na pṛthivyām nāntarikṣe na divy agniś cetavyaḥ [TaittS 5.2.7.1] ity ādi /",
  "GSP33bhgsbh_u:6300": "naiṣa doṣaḥ,",
  "GSP33bhgsbh_u:6301": "ajñānām ātma-tiraskaraṇopapatteḥ /",
  "GSP33bhgsbh_u:6302": "sarvo hy ajño 'tyanta-prasiddhaṃ sākṣād aparokṣād ātmānaṃ tiraskṛtyānātmānam ātmatvena parigṛhya,",
  "GSP33bhgsbh_u:6303": "tam api dharmādharmau kṛtvopāttam ātmānaṃ hatvānyam ātmānam upādatte navaṃ,",
  "GSP33bhgsbh_u:6304": "taṃ caivaṃ hatvānyam /",
  "GSP33bhgsbh_u:6305": "evaṃ tam api hatvānyam ity evam upāttam upāttam ātmānaṃ hantīty ātmahā sarvo 'jñaḥ /",
  "GSP33bhgsbh_u:6306": "yas tu paramārthātmāsāv api sarvadāvidyayā hata iva vidyamāna-phalābhāvād iti sarve ātma-hana evāvidvāṃsaḥ /",
  "GSP33bhgsbh_u:6307": "yas tv itaro yathoktātma-darśī,",
  "GSP33bhgsbh_u:6308": "sa ubhayathāpi ātmanātmānaṃ na hinasti na hanti /",
  "GSP33bhgsbh_u:6309": "tato yāti parāṃ gatim yathoktaṃ phalaṃ tasya bhavatīty arthaḥ //BhGS_13.28// ==============================",
  "GSP33bhgsbh_u:6311": "sarva-bhūta-stham īśvaraṃ samaṃ paśyan na hinasty ātmanātmānam [Gītā 13.28] ity uktam /",
  "GSP33bhgsbh_u:6312": "tad anupapannaṃ sva-guṇa-karma-vailakṣaṇya-bheda-bhinneṣv ātmasu,",
  "GSP33bhgsbh_u:6313": "ity etad āśaṅkyāha -",
  "GSP33bhgsbh_u:6314": "prakṛtyaiva ca karmāṇi kriyamāṇāni sarvaśaḥ /",
  "GSP33bhgsbh_u:6315": "yaḥ paśyati tathātmānam akartāraṃ sa paśyati //BhG_13.29//",
  "GSP33bhgsbh_u:6316": "prakṛtyā prakṛtir bhagavato māyā triguṇātmikā /",
  "GSP33bhgsbh_u:6317": "māyāṃ tu prakṛtiṃ vidyād [ŚvetU 4.10] iti mantra-varṇāt /",
  "GSP33bhgsbh_u:6318": "tayā prakṛtyaiva ca nānyena mahad-ādi-kārya-kāraṇākāra-pariṇatayā karmāṇi vāṅ-manaḥ-kāyārabhyāṇi kriyamāṇāni nirvartyamānāni sarvaśaḥ sarva-prakārair yaḥ paśyaty upalabhate,",
  "GSP33bhgsbh_u:6319": "tathātmānaṃ kṣetrajñam akartāraṃ sarvopādhi-vivarjitaṃ sa paśyati,",
  "GSP33bhgsbh_u:6320": "sa paramārtha-darśīty abhiprāyaḥ /",
  "GSP33bhgsbh_u:6321": "nirguṇasyākartur nirviśeṣasyākāśasyeva bhede pramāṇānupapattir ity arthaḥ //BhGS_13.29// ==============================",
  "GSP33bhgsbh_u:6323": "punar api tad eva samyag darśanaṃ śabdāntareṇa prapañcayati -",
  "GSP33bhgsbh_u:6324": "yadā bhūta-pṛthag-bhāvam ekastham anupaśyati /",
  "GSP33bhgsbh_u:6325": "tata eva ca vistāraṃ brahma saṃpadyate tadā //BhG_13.30//",
  "GSP33bhgsbh_u:6326_0": "yadā yasmin kāle bhūta-pṛthag-bhāvaṃ bhūtānāṃ pṛthag-bhāvaṃ pṛthaktvam ekasminn ātmani",
  "GSP33bhgsbh_u:6326_1": "sthitaṃ eka-stham anupaśyati śāstrācāryopadeśam anu ātmānaṃ pratyakṣatvena paśyaty",
  "GSP33bhgsbh_u:6326_2": "ātmaivedaṃ sarvam [ChāU 7.25.2] iti /",
  "GSP33bhgsbh_u:6327_0": "tata eva ca tasmād eva ca vistāraṃ utpattiṃ vikāsam ātmataḥ prāṇa ātmata āśā ātmataḥ",
  "GSP33bhgsbh_u:6327_1": "smara ātmata ākāśa ātmatas teja ātmata āpa ātmata āvirbhāva-tirobhāvāv ātmato 'nnam",
  "GSP33bhgsbh_u:6327_2": "[ChāU 7.26.1] ity evam ādi-prakārair vistāraṃ yadā paśyati brahma saṃpadyate bhavati",
  "GSP33bhgsbh_u:6327_3": "tadā tasmin kāla ity arthaḥ //BhGS_13.30 // ==============================",
  "GSP33bhgsbh_u:6329": "ekasyātmānaḥ sarva-dehātmatve tad-doṣa-saṃbandhe prāpte,",
  "GSP33bhgsbh_u:6330": "idam ucyate -",
  "GSP33bhgsbh_u:6331": "anāditvān nirguṇatvāt paramātmāyam avyayaḥ /",
  "GSP33bhgsbh_u:6332": "śarīra-stho 'pi kaunteya na karoti na lipyate //BhG_13.31//",
  "GSP33bhgsbh_u:6333": "anāditvāt / anāder bhāvo 'nāditvam,",
  "GSP33bhgsbh_u:6334": "ādiḥ kāraṇam,",
  "GSP33bhgsbh_u:6335": "tad yasya nāsti tad anādi /",
  "GSP33bhgsbh_u:6336": "yad dhy ādimat tat svenātmanā vyeti /",
  "GSP33bhgsbh_u:6337": "ayaṃ tv anāditvān niravayava iti kṛtvā na vyeti /",
  "GSP33bhgsbh_u:6338": "tathā nirguṇatvāt /",
  "GSP33bhgsbh_u:6339": "saguṇo hi guṇa-vyayāt vyeti /",
  "GSP33bhgsbh_u:6340": "ayaṃ tu nirguṇatvāc ca na vyeti /",
  "GSP33bhgsbh_u:6341": "iti paramātmāyam avyayaḥ /",
  "GSP33bhgsbh_u:6342": "nāsya vyayo vidyata ity avyayaḥ /",
  "GSP33bhgsbh_u:6343": "yata evam ataḥ śarīra-stho 'pi,",
  "GSP33bhgsbh_u:6344": "śarīreṣu ātmana upalabdhir bhavatīti śarīra-stha ucyate /",
  "GSP33bhgsbh_u:6345": "tathāpi na karoti /",
  "GSP33bhgsbh_u:6346": "tad-akaraṇād eva tat-phalena na lipyate /",
  "GSP33bhgsbh_u:6347": "yo hi kartā, sa karma-phalena lipyate /",
  "GSP33bhgsbh_u:6348": "ayaṃ tv akartā,",
  "GSP33bhgsbh_u:6349": "ato na phalena lipyate ity arthaḥ /",
  "GSP33bhgsbh_u:6350": "kaḥ punar deheṣu karoti lipyate ca ?",
  "GSP33bhgsbh_u:6351": "yadi tāvat anyaḥ paramātmano dehī karoti lipyate ca,",
  "GSP33bhgsbh_u:6352": "tataḥ idam anupapannam uktaṃ kṣetrajñeśvaraikatvam kṣetrajñaṃ cāpi māṃ viddhi [Gītā 13.2] ity ādi /",
  "GSP33bhgsbh_u:6353": "atha nāsti īśvarād anyo dehī /",
  "GSP33bhgsbh_u:6354": "kaḥ karoti lipyate ca ? iti vācyam /",
  "GSP33bhgsbh_u:6355": "paro vā nāstīti sarvathā durvijñeyaṃ durvācyaṃ ceti bhagavat-proktam aupaniṣadaṃ darśanaṃ parityaktaṃ vaiśeṣikaiḥ sāṃkhyārhata-bauddhaiś ca /",
  "GSP33bhgsbh_u:6356": "tatrāyaṃ parihāro bhagavatā svenaiva uktaḥ svabhāvas tu pravartate [Gītā 5.14] iti /",
  "GSP33bhgsbh_u:6357": "avidyā-mātra-svabhāvo hi karoti lipyate iti vyavahāro bhavati,",
  "GSP33bhgsbh_u:6358": "na tu paramārthata ekasmin paramātmani tad asti /",
  "GSP33bhgsbh_u:6359_0": "ata evaitasmin paramārtha-sāṃkhya-darśane sthitānāṃ jñāna-niṣṭhānāṃ paramahaṃsa-parivrājakānāṃ",
  "GSP33bhgsbh_u:6359_1": "tiraskṛtāvidyā-vyavahārāṇāṃ karmādhikāro nāstīti tatra tatra darśitaṃ bhagavatā //BhGS_13.31 // ==============================",
  "GSP33bhgsbh_u:6361": "kim iva na karoti na lipyate ity atra dṛṣṭāntam āha -",
  "GSP33bhgsbh_u:6362": "yathā sarva-gataṃ saukṣmyād ākāśaṃ nopalipyate /",
  "GSP33bhgsbh_u:6363": "sarvatrāvasthito dehe tathātmā nopalipyate //BhG_13.32//",
  "GSP33bhgsbh_u:6364": "yathā sarva-gataṃ vyāpy api sat saukṣmyāt sūkṣma-bhāvād ākāśaṃ khaṃ nopalipyate na saṃbadhyate,",
  "GSP33bhgsbh_u:6365": "sarvatrāvasthito dehe tathātmā nopalipyate //BhGS_13.32// ==============================",
  "GSP33bhgsbh_u:6367": "kiṃ ca -",
  "GSP33bhgsbh_u:6368": "yathā prakāśayaty ekaḥ kṛtsnaṃ lokam imaṃ raviḥ /",
  "GSP33bhgsbh_u:6369": "kṣetraṃ kṣetrī tathā kṛtsnaṃ prakāśayati bhārata //BhG_13.34//",
  "GSP33bhgsbh_u:6370": "yathā prakāśayaty avabhāsayati ekaḥ kṛtsnaṃ lokam imaṃ raviḥ savitā ādityaḥ,",
  "GSP33bhgsbh_u:6371": "tathā tadvat mahā-bhūtādi-dhṛty-antaṃ kṣetram ekaḥ san prakāśayati /",
  "GSP33bhgsbh_u:6372": "kaḥ ? kṣetrī paramātmā ity arthaḥ /",
  "GSP33bhgsbh_u:6373": "ravi-dṛṣṭanto 'tra ātmana ubhayārtho 'pi bhavati /",
  "GSP33bhgsbh_u:6374": "ravivat sarva-kṣetreṣv eka evātmā,",
  "GSP33bhgsbh_u:6375": "alepakaś ceti //BhGS_13.34// ==============================",
  "GSP33bhgsbh_u:6377": "samastādhyāyārthopasaṃhārārtho 'yaṃ ślokaḥ -",
  "GSP33bhgsbh_u:6378": "kṣetra-kṣetrajñayor evam antaraṃ jñāna-cakṣuṣā /",
  "GSP33bhgsbh_u:6379": "bhūta-prakṛti-mokṣaṃ ca ye vidur yānti te param //BhG_13.35//",
  "GSP33bhgsbh_u:6380_0": "kṣetra-kṣetrajñayor yathā-vyākhyātayor evaṃ yathā-pradarśita-prakāreṇāntaram itaretara-vailakṣaṇya-viśeṣaṃ",
  "GSP33bhgsbh_u:6380_1": "jñāna-cakṣuṣā śāstrācārya-prasādopadeśa-janitam ātma-pratyayikaṃ jñānaṃ cakṣuḥ,",
  "GSP33bhgsbh_u:6381": "tena jñāna-cakṣuṣā,",
  "GSP33bhgsbh_u:6382": "bhūta-prakṛti-mokṣaṃ ca,",
  "GSP33bhgsbh_u:6383": "bhūtānāṃ prakṛtir avidyā-lakṣaṇāvyaktākhyā,",
  "GSP33bhgsbh_u:6384": "tasyā bhūta-prakṛter mokṣaṇam abhāva-gamanaṃ ca ye vidur vijānanti,",
  "GSP33bhgsbh_u:6385": "yānti gacchanti te paraṃ paramātma-tattvaṃ brahma,",
  "GSP33bhgsbh_u:6386": "na punar dehaṃ ādadate ity arthaḥ //BhGS_13.35// ==============================",
  "GSP33bhgsbh_u:6388": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:6389": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:6390": "kṣetra-kṣetrajña-yogo nāma trayodaśo 'dhyāyaḥ //",
  "GSP33bhgsbh_u:6392": "BhG 14",
  "GSP33bhgsbh_u:6393": "atha guṇa-traya-vibhāga-yogo nāma",
  "GSP33bhgsbh_u:6394": "caturdaśo 'dhyāyaḥ",
  "GSP33bhgsbh_u:6395": "(śrīmac-chaṃkara-bhagavat-pāda-viracitam śrīmad-bhagavad-gītā-bhāṣyam)",
  "GSP33bhgsbh_u:6396": "sarvam utpadyamānaṃ kṣetra-kṣetrajña-saṃyogād utpadyata ity uktam /",
  "GSP33bhgsbh_u:6397": "tat kathamiti,",
  "GSP33bhgsbh_u:6398": "tat-pradarśanārtham paraṃ bhūya ity ādir adhyāya ārabhyate /",
  "GSP33bhgsbh_u:6399": "athavā, īśvara-paratantrayoḥ kṣetra-kṣetrajñayoḥ jagat-kāraṇatvaṃ na tu sāṃkhyānām iva svatantrayor ity evam artham /",
  "GSP33bhgsbh_u:6400": "prakṛti-sthatvaṃ guṇeṣu ca saṅgaḥ saṃsāra-kāraṇam ity uktam /",
  "GSP33bhgsbh_u:6401": "kasmin guṇe kathaṃ saṅgaḥ ?",
  "GSP33bhgsbh_u:6402": "ke vā guṇāḥ ?",
  "GSP33bhgsbh_u:6403": "kathaṃ vā te badhnantīti ?",
  "GSP33bhgsbh_u:6404": "guṇebhyaś ca mokṣaṇaṃ kathaṃ syāt ?",
  "GSP33bhgsbh_u:6405": "muktasya ca lakṣaṇaṃ vaktavyam,",
  "GSP33bhgsbh_u:6406": "ity evam arthaṃ ca bhagavān uvāca -",
  "GSP33bhgsbh_u:6407": "paraṃ bhūyaḥ pravakṣyāmi jñānānāṃ jñānam uttamam /",
  "GSP33bhgsbh_u:6408": "yaj jñātvā munayaḥ sarve parāṃ siddhim ito gatāḥ //BhG_14.1//",
  "GSP33bhgsbh_u:6409": "paraṃ jñānam iti vyavahitena saṃbandhaḥ /",
  "GSP33bhgsbh_u:6410": "bhūyaḥ punaḥ pūrveṣu sarveṣv adhyāyeṣu asakṛd uktam api pravakṣyāmi /",
  "GSP33bhgsbh_u:6411": "tac ca paraṃ para-vastu-viṣayatvāt /",
  "GSP33bhgsbh_u:6412": "kiṃ tat ? jñānaṃ sarveṣāṃ jñānānām uttamam,",
  "GSP33bhgsbh_u:6413": "uttama-phalatvāt /",
  "GSP33bhgsbh_u:6414": "jñānānām iti nāmānitvādīnām /",
  "GSP33bhgsbh_u:6415": "kiṃ tarhi ? yajñādi-jñeya-vastu-viṣayāṇām iti /",
  "GSP33bhgsbh_u:6416": "tāni na mokṣāya,",
  "GSP33bhgsbh_u:6417": "idaṃ tu mokṣāyeti parottama-śabdābhyāṃ stauti śrotṛ-buddhi-rucy-utpādanārtham /",
  "GSP33bhgsbh_u:6418": "yaj jñātvā yaj jñānaṃ jñātvā prāpya munayaḥ saṃnyāsino manana-śīlāḥ sarve parāṃ siddhiṃ mokṣākhyām ito 'smāt deha-bandhanāt ūrdhvaṃ gatāḥ prāptāḥ //BhGS_14.1// ==============================",
  "GSP33bhgsbh_u:6420": "asyāś ca siddhair aikāntikatvaṃ darśayati -",
  "GSP33bhgsbh_u:6421": "idaṃ jñānam upāśritya mama sādharmyam āgatāḥ /",
  "GSP33bhgsbh_u:6422": "sarge 'pi nopajāyante pralaye na vyathanti ca //BhG_14.2//",
  "GSP33bhgsbh_u:6423": "idaṃ jñānaṃ yathoktam upāśritya,",
  "GSP33bhgsbh_u:6424": "jñāna-sādhanam anuṣṭhāya ity etat,",
  "GSP33bhgsbh_u:6425": "mama parameśvarasya sādharmyaṃ mat-svarūpatām āgatāḥ prāptā ity arthaḥ /",
  "GSP33bhgsbh_u:6426": "na tu samāna-dharmatā sādharmyam,",
  "GSP33bhgsbh_u:6427": "kṣetrajñeśvarayor bhedānabhyupagamād gītā-śāstre /",
  "GSP33bhgsbh_u:6428": "phala-vādaś cāyaṃ stuty-artham ucyate /",
  "GSP33bhgsbh_u:6429": "sarge 'pi sṛṣṭi-kāle 'pi nopajāyante /",
  "GSP33bhgsbh_u:6430": "notpadyante /",
  "GSP33bhgsbh_u:6431": "pralaye brahmaṇo 'pi vināśa-kāle na vyathanti ca vyathāṃ nāpadyante,",
  "GSP33bhgsbh_u:6432": "na cyavantīty arthaḥ //BhGS_14.2// ==============================",
  "GSP33bhgsbh_u:6434": "kṣetra-kṣetrajña-saṃyoga īdṛśo bhūta-kāraṇam ity āha -",
  "GSP33bhgsbh_u:6435": "mama yonir mahad brahma tasmin garbhaṃ dadhāmy aham /",
  "GSP33bhgsbh_u:6436": "saṃbhavaḥ sarva-bhūtānāṃ tato bhavati bhārata //BhG_14.3//",
  "GSP33bhgsbh_u:6437": "mama sva-bhūtā madīyā māyā triguṇātmikā prakṛtir yoniḥ sarva-bhūtānāṃ kāraṇam /",
  "GSP33bhgsbh_u:6438": "sarva-kāryebhyo mahattvāt kāraṇatvād bṛṃhaṇāc ca [bharaṇāc ca] sva-vikārāṇāṃ mahad brahma iti yonir eva viśiṣyate /",
  "GSP33bhgsbh_u:6439": "tasmin mahati brahmaṇi yonau garbhaṃ hiraṇyagarbhasya janmano bījaṃ sarva-bhūta-janma-kāraṇaṃ bījaṃ dadhāmi nikṣipāmi kṣetra-kṣetrajña-prakṛti-dvaya-śaktimān īśvaro 'ham,",
  "GSP33bhgsbh_u:6440": "avidyā-kāma-karmopādhi-svarūpānuvidhāyinaṃ kṣetrajñaṃ kṣetreṇa saṃyojayāmīty arthaḥ /",
  "GSP33bhgsbh_u:6441": "saṃbhava utpattiḥ sarva-bhūtānāṃ hiraṇyagarbhotpatti-dvāreṇa tatas tasmād gabrhādhānād bhavati /",
  "GSP33bhgsbh_u:6442": "he bhārata //BhGS_14.3// ==============================",
  "GSP33bhgsbh_u:6444": "sarva-yoniṣu kaunteya mūrtayaḥ saṃbhavanti yāḥ /",
  "GSP33bhgsbh_u:6445": "tāsāṃ brahma mahad yonir ahaṃ bīja-pradaḥ pitā //BhG_14.4//",
  "GSP33bhgsbh_u:6446": "deva-pitṛ-manuṣya-paśu-mṛgādi-sarva-yoniṣu kaunteya,",
  "GSP33bhgsbh_u:6447": "mūrtayo deha-saṃsthāna-lakṣaṇā mūrcchitāṅgāvayavā mūrtayaḥ saṃbhavanti yāḥ,",
  "GSP33bhgsbh_u:6448": "tāsāṃ mūrtīnāṃ brahma mahat sarvāvasthaṃ yoniḥ kāraṇam aham īśvaro bīja-prado garbhādhānasya kartā pitā //BhGS_14.4// ==============================",
  "GSP33bhgsbh_u:6450": "ke guṇāḥ ? kathaṃ badhnanti ? ity ucyate -",
  "GSP33bhgsbh_u:6451": "sattvaṃ rajas tama iti guṇāḥ prakṛti-saṃbhavāḥ /",
  "GSP33bhgsbh_u:6452": "nibadhnanti mahā-bāho dehe dehinam avyayam //BhG_14.5//",
  "GSP33bhgsbh_u:6453": "sattvaṃ rajas tama ity evaṃ-nāmāno guṇā iti pāribhāṣikaḥ śabdaḥ /",
  "GSP33bhgsbh_u:6454": "na rūpādivad dravyāśritā guṇāḥ /",
  "GSP33bhgsbh_u:6455": "na ca guṇa-guṇinor anyatvam atra vivakṣitam /",
  "GSP33bhgsbh_u:6456": "tasmād guṇā iva nitya-para-tantrāḥ kṣetrajñaṃ praty avidyātmakatvāt kṣetrajñaṃ nibadhnantīva tam āspadīkṛtyātmānaṃ pratilabhanta iti nibadhnantīty ucyate /",
  "GSP33bhgsbh_u:6457": "te ca prakṛti-saṃbhavā bhagavan-māyā-saṃbhavā nibadhnantīva /",
  "GSP33bhgsbh_u:6458": "he mahābāho /",
  "GSP33bhgsbh_u:6459": "mahāntau samarthatarāv ājānu-pralambau bāhū yasya saḥ mahābāhuḥ he mahābāho /",
  "GSP33bhgsbh_u:6460": "dehe śarīre dehinaṃ dehavantam avyayam,",
  "GSP33bhgsbh_u:6461": "avyayatvaṃ coktam anāditvād [Gītā 13.32] ity ādi ślokena /",
  "GSP33bhgsbh_u:6462": "nanu dehī na lipyate [Gītā 13.32] ity uktam /",
  "GSP33bhgsbh_u:6463": "tat katham iha nibadhnantīty anyathocyate ?",
  "GSP33bhgsbh_u:6464": "parihṛtam asmābhir iva-śabdena nibadhnantīveti //BhGS_14.5// ==============================",
  "GSP33bhgsbh_u:6466": "tatra sattvādīnāṃ sattvasyaiva tāval lakṣaṇam ucyate -",
  "GSP33bhgsbh_u:6467": "tatra sattvaṃ nirmalatvāt prakāśakam anāmayam /",
  "GSP33bhgsbh_u:6468": "sukha-saṅgena badhnāti jñāna-saṅgena cānagha //BhG_14.6//",
  "GSP33bhgsbh_u:6469": "nirmalatvāt sphaṭika-maṇir iva prakāśakam anāmayaṃ nirupadravaṃ sattvaṃ tan nibadhnāti /",
  "GSP33bhgsbh_u:6470": "katham ? sukha-saṅgena sukhy aham iti viṣaya-bhūtasya sukhasya viṣayiṇy ātmani saṃśleṣāpādanaṃ mṛṣaiva sukhe sañjanam iti /",
  "GSP33bhgsbh_u:6471": "saiṣāvidyā /",
  "GSP33bhgsbh_u:6472": "na hi viṣaya-dharmo viṣayiṇo bhavati /",
  "GSP33bhgsbh_u:6473": "icchādi ca dhṛty-antaṃ kṣetrasyaiva viṣayasya dharmaḥ ity uktaṃ bhagavatā /",
  "GSP33bhgsbh_u:6474": "ato 'vidyayaiva svakīya-dharma-bhūtayā viṣaya-viṣayy-aviveka-lakṣaṇayāsvātma-bhūte sukhe saṃjayatīva,",
  "GSP33bhgsbh_u:6475": "āsaktam iva karoti,",
  "GSP33bhgsbh_u:6476": "asaṅgaṃ saktam iva karoti,",
  "GSP33bhgsbh_u:6477": "asukhinaṃ sukhinam iva /",
  "GSP33bhgsbh_u:6478": "tathā jñāna-saṅgena ca,",
  "GSP33bhgsbh_u:6479": "jñānam iti sukha-sāhacaryāt kṣetrasyaiva viṣayasyāntaḥ-karaṇasya dharmaḥ, nātmanaḥ /",
  "GSP33bhgsbh_u:6480": "ātma-dharmatve saṅgānupapatteḥ,",
  "GSP33bhgsbh_u:6481": "bandhānupapatteś ca /",
  "GSP33bhgsbh_u:6482": "sukha iva jñānādau saṅgo mantavyaḥ /",
  "GSP33bhgsbh_u:6483": "he anagha avyasana //BhGS_14.6// ==============================",
  "GSP33bhgsbh_u:6485": "rajo rāgātmakaṃ viddhi tṛṣṇāsaṅga-samudbhavam /",
  "GSP33bhgsbh_u:6486": "tan nibadhnāti kaunteya karma-saṅgena dehinam //BhG_14.7//",
  "GSP33bhgsbh_u:6487": "rajaḥ rāgātmakaṃ rajanād rāgo gairikād iva drāg ātmakaṃ viddhi jānīhi /",
  "GSP33bhgsbh_u:6488": "tṛṣṇāsaṅga-samudbhavaṃ tṛṣṇā aprāptābhilāṣaḥ /",
  "GSP33bhgsbh_u:6489": "āsaṅgaḥ prāpte viṣaye manasaḥ prīti-lakṣaṇaḥ saṃśleṣaḥ /",
  "GSP33bhgsbh_u:6490": "tṛṣṇāsaṅgayoḥ samudbhavaṃ tṛṣṇāsaṅga-samudbhavam /",
  "GSP33bhgsbh_u:6491": "tan nibadhnāti tad rajo nibadhnāti kaunteya karma-saṅgena,",
  "GSP33bhgsbh_u:6492": "dṛṣṭādṛṣṭārtheṣu karmasu sañjanaṃ tat-paratā karma-saṅgas tena nibadhnāti rajo dehinam //BhGS_14.7// ==============================",
  "GSP33bhgsbh_u:6494": "tamas tv ajñāna-jaṃ viddhi mohanaṃ sarva-dehinām /",
  "GSP33bhgsbh_u:6495": "pramādālasya-nidrābhis tan nibadhnāti bhārata //BhG_14.8//",
  "GSP33bhgsbh_u:6496": "tamas tṛtīyo guṇo 'jñāna-jam ajñānāj jātam ajñāna-jaṃ viddhi /",
  "GSP33bhgsbh_u:6497": "mohanaṃ moha-karam aviveka-karaṃ sarva-dehināṃ sarveṣāṃ dehavatām /",
  "GSP33bhgsbh_u:6498": "pramādālasya-nidrābhiḥ pramādaś cālasyaṃ ca nidrā ca pramādālasya-nidrās tābhiḥ pramādālasya-nidrābhis tat tamo nibadhnāti bhārata //BhGS_14.8// ==============================",
  "GSP33bhgsbh_u:6500": "punar guṇānāṃ vyāpāraḥ saṃkṣepata ucyate -",
  "GSP33bhgsbh_u:6501": "sattvaṃ sukhe saṃjayati rajaḥ karmaṇi bhārata /",
  "GSP33bhgsbh_u:6502": "jñānam āvṛtya tu tamaḥ pramāde saṃjayaty uta //BhG_14.9//",
  "GSP33bhgsbh_u:6503": "sattvaṃ sukhe saṃjayati saṃśleṣayati,",
  "GSP33bhgsbh_u:6504": "rajaḥ karmaṇi he bhārata saṃjayatīty anuvartate /",
  "GSP33bhgsbh_u:6505": "jñānaṃ sattva-kṛtaṃ vivekam āvṛtya ācchādya tu tamaḥ svena āvaraṇātmanā pramāde saṃjayaty uta /",
  "GSP33bhgsbh_u:6506": "pramādo nāma prāpta-kartavyākaraṇam //BhGS_14.9// ==============================",
  "GSP33bhgsbh_u:6508": "uktaṃ kāryaṃ kadā kurvanti guṇāḥ ? ity ucyate -",
  "GSP33bhgsbh_u:6509": "rajas tamaś cābhibhūya sattvaṃ bhavati bhārata /",
  "GSP33bhgsbh_u:6510": "rajaḥ sattvaṃ tamaś caiva tamaḥ sattvaṃ rajas tathā //BhG_14.10//",
  "GSP33bhgsbh_u:6511": "rajas tamaś ca ubhāv apy abhibhūya sattvaṃ bhavati udbhavati vardhate yadā,",
  "GSP33bhgsbh_u:6512": "tadā labdhātmakaṃ sattvaṃ sva-kāryaṃ jñāna-sukhādy ārabhate /",
  "GSP33bhgsbh_u:6513": "he bhārata /",
  "GSP33bhgsbh_u:6514": "tathā rajo-guṇaḥ sattvaṃ tamaś caiva ubhāv apy abhibhūya vardhate yadā,",
  "GSP33bhgsbh_u:6515": "tadā karma tṛṣṇādi sva-kāryam ārabhate /",
  "GSP33bhgsbh_u:6516": "tama-ākhyo guṇaḥ sattvaṃ rajaś ca ubhāv apy abhibhūya tathaiva vardhate yadā,",
  "GSP33bhgsbh_u:6517": "tadā jñānāvaraṇādi sva-kāryam ārabhate //BhGS_14.10// ==============================",
  "GSP33bhgsbh_u:6519": "yadā yo guṇa udbhūto bhavati,",
  "GSP33bhgsbh_u:6520": "tadā tasya kiṃ liṅgam ? ity ucyate -",
  "GSP33bhgsbh_u:6521": "sarva-dvāreṣu dehe 'smin prakāśa upajāyate /",
  "GSP33bhgsbh_u:6522": "jñānaṃ yadā tadā vidyād vivṛddhaṃ sattvam ity uta //BhG_14.11//",
  "GSP33bhgsbh_u:6523": "sarva-dvāreṣu,",
  "GSP33bhgsbh_u:6524": "ātmana upalabdhi-dvārāṇi śrotrādīni sarvāṇi karaṇāni,",
  "GSP33bhgsbh_u:6525": "teṣu sarva-dvāreṣu antaḥ-karaṇasya buddher vṛttiḥ prakāśo dehe 'smin upajāyate /",
  "GSP33bhgsbh_u:6526": "tad eva jñānam /",
  "GSP33bhgsbh_u:6527": "yadaivaṃ prakāśo jñānākhya upajāyate,",
  "GSP33bhgsbh_u:6528": "tadā jñāna-prakāśena liṅgena vidyād vivṛddham udbhūtaṃ sattvam ity utāpi //BhGS_14.11// ==============================",
  "GSP33bhgsbh_u:6530": "rajasa udbhūtasyedaṃ cihnam -",
  "GSP33bhgsbh_u:6531": "lobhaḥ pravṛttir ārambhaḥ karmaṇām aśamaḥ spṛhā /",
  "GSP33bhgsbh_u:6532": "rajasy etāni jāyante vivṛddhe bharatarṣabha //BhG_14.12//",
  "GSP33bhgsbh_u:6533": "lobhaḥ para-dravyāditsā /",
  "GSP33bhgsbh_u:6534": "pravṛttiḥ pravartanam /",
  "GSP33bhgsbh_u:6535": "sāmānya-ceṣṭā ārambhaḥ /",
  "GSP33bhgsbh_u:6536": "kasya ? karmaṇām /",
  "GSP33bhgsbh_u:6537": "aśamo 'nupaśamaḥ harṣa-rāgādi-pravṛttiḥ /",
  "GSP33bhgsbh_u:6538": "spṛhā sarva-sāmānya-vastu-viṣayā tṛṣṇā /",
  "GSP33bhgsbh_u:6539": "rajasi guṇe vivṛddha etāni liṅgāni jāyante /",
  "GSP33bhgsbh_u:6540": "he bharatarṣabha //BhGS_14.12// ==============================",
  "GSP33bhgsbh_u:6542": "aprakāśo 'pravṛttiś ca pramādo moha eva ca /",
  "GSP33bhgsbh_u:6543": "tamasy etāni jāyante vivṛddhe kuru-nandana //BhG_14.13//",
  "GSP33bhgsbh_u:6544": "aprakāśo 'vivekaḥ /",
  "GSP33bhgsbh_u:6545": "atyantam apravṛttiś ca pravṛtty-abhāvas tat-kāryaṃ pramādo moha eva ca /",
  "GSP33bhgsbh_u:6546": "aviveko mūḍhatā ity arthaḥ /",
  "GSP33bhgsbh_u:6547": "tamasi guṇe vivṛddha etāni liṅgāni jāyante he kuru-nandana / //BhGS_14.13// ==============================",
  "GSP33bhgsbh_u:6549": "maraṇa-dvāreṇāpi yat phalaṃ prāpyate,",
  "GSP33bhgsbh_u:6550": "tad api saṅga-rāga-hetukaṃ sarvaṃ gauṇam eveti darśayan āha -",
  "GSP33bhgsbh_u:6551": "yadā sattve pravṛddhe tu pralayaṃ yāti deha-bhṛt /",
  "GSP33bhgsbh_u:6552": "tadottama-vidāṃ lokān amalān pratipadyate //BhG_14.14//",
  "GSP33bhgsbh_u:6553": "yadā sattve pravṛddha udbhūte tu pralayaṃ maraṇaṃ yāti pratipadyate deha-bhṛd ātmā,",
  "GSP33bhgsbh_u:6554": "tadottama-vidāṃ mahad-ādi-tattva-vidām ity etat /",
  "GSP33bhgsbh_u:6555": "lokān amalān mala-rahitān pratipadyate prāpnotīty etat //BhGS_14.14// ==============================",
  "GSP33bhgsbh_u:6557": "rajasi pralayaṃ gatvā karma-saṅgiṣu jāyate /",
  "GSP33bhgsbh_u:6558": "tathā pralīnas tamasi mūḍha-yoniṣu jāyate //BhG_14.15//",
  "GSP33bhgsbh_u:6559": "rajasi guṇe vivṛddhe pralayaṃ maraṇaṃ gatvā prāpya karma-saṅgiṣu karmāsakti-yukteṣu manuṣyeṣu jāyate /",
  "GSP33bhgsbh_u:6560": "tathā tadvad eva pralīno mṛtas tamasi vivṛddhe mūḍha-yoniṣu paśv-ādi-yoniṣu jāyate //BhGS_14.15// ==============================",
  "GSP33bhgsbh_u:6562": "atīta-ślokārthasyaiva saṃkṣepa ucyate -",
  "GSP33bhgsbh_u:6563": "karmaṇaḥ sukṛtasyāhuḥ sāttvikaṃ nirmalaṃ phalam /",
  "GSP33bhgsbh_u:6564": "rajasas tu phalaṃ duḥkham ajñānaṃ tamasaḥ phalam //BhG_14.16//",
  "GSP33bhgsbh_u:6565": "karmaṇaḥ sukṛtasya sāttvikasya ity arthaḥ,",
  "GSP33bhgsbh_u:6566": "āhuḥ śiṣṭaḥ sāttvikam eva nirmalaṃ phalam iti /",
  "GSP33bhgsbh_u:6567": "rajasas tu phalaṃ duḥkhaṃ rājasasya karmaṇa ity arthaḥ,",
  "GSP33bhgsbh_u:6568": "karmādhikārāt phalam api duḥkham eva,",
  "GSP33bhgsbh_u:6569": "kāraṇānurūpyāt,",
  "GSP33bhgsbh_u:6570": "rājasam eva /",
  "GSP33bhgsbh_u:6571": "tathā ajñānaṃ tamasas tāmasasya karmaṇo 'dharmasya pūrvavat //BhGS_14.16// ==============================",
  "GSP33bhgsbh_u:6573": "kiṃ ca, guṇebhyo bhavati -",
  "GSP33bhgsbh_u:6574": "sattvāt saṃjāyate jñānaṃ rajaso lobha eva ca /",
  "GSP33bhgsbh_u:6575": "pramāda-mohau tamaso bhavato 'jñānam eva ca //BhG_14.17//",
  "GSP33bhgsbh_u:6576": "sattvāl labdhātmakāt saṃjāyate samutpadyate jñānam,",
  "GSP33bhgsbh_u:6577": "rajaso lobha eva ca,",
  "GSP33bhgsbh_u:6578": "pramāda-mohau ca ubhau tamaso bhavataḥ,",
  "GSP33bhgsbh_u:6579": "ajñānam eva ca bhavati //BhGS_14.17// ==============================",
  "GSP33bhgsbh_u:6581": "kiṃ ca -",
  "GSP33bhgsbh_u:6582": "ūrdhvaṃ gacchanti sattva-sthā madhye tiṣṭhanti rājasāḥ /",
  "GSP33bhgsbh_u:6583": "jaghanya-guṇa-vṛtta-sthā adho gacchanti tāmasāḥ //BhG_14.18//",
  "GSP33bhgsbh_u:6584": "ūrdhvaṃ gacchanti devalokādiṣūtpadyante sattva-sthāḥ sattva-guṇa-vṛtta-sthāḥ /",
  "GSP33bhgsbh_u:6585": "madhye tiṣṭhanti manuṣyeṣūtpadyante rājasāḥ /",
  "GSP33bhgsbh_u:6586": "jaghanya-guṇa-vṛtta-sthā jaghanyaś cāsau guṇaś ca jaghanya-guṇas tamaḥ,",
  "GSP33bhgsbh_u:6587": "tasya vṛttaṃ nidrālasyādi,",
  "GSP33bhgsbh_u:6588": "tasmin sthitāḥ jaghanya-guṇa-vṛtta-sthāḥ mūḍhāḥ adho gacchanti paśv-ādiṣūtpadyante tāmasāḥ //BhGS_14.18// ==============================",
  "GSP33bhgsbh_u:6590_0": "puruṣasya prakṛti-sthatva-rūpeṇa mithyā-jñānena yuktasya bhogyeṣu guṇeṣu sukha-duḥkha-mohātmakeṣu",
  "GSP33bhgsbh_u:6590_1": "sukhī duḥkhī mūḍho 'ham asmīty evaṃ-rūpo yaḥ saṅgas tat-kāraṇaṃ puruṣasya sad-asad-yoni-janma-prāpti-lakṣaṇasya",
  "GSP33bhgsbh_u:6590_2": "saṃsārasyeti samāsena pūrvādhyāye yad uktam,",
  "GSP33bhgsbh_u:6591": "tad iha sattvaṃ rajas tama iti guṇāḥ prakṛti-saṃbhavā ity ārabhya guṇa-svarūpam,",
  "GSP33bhgsbh_u:6592": "guṇa-vṛttam,",
  "GSP33bhgsbh_u:6593": "sva-vṛttena ca guṇānāṃ bandhakatvam,",
  "GSP33bhgsbh_u:6594": "guṇa-vṛtta-nibaddhasya ca purūṣasya yā gatiḥ,",
  "GSP33bhgsbh_u:6595": "ity etat sarvaṃ mithyā-jñāna-mūlaṃ bandha-kāraṇaṃ vistareṇoktvā,",
  "GSP33bhgsbh_u:6596": "adhunā samyag-darśanān mokṣo vaktavya ity ata āha bhagavān -",
  "GSP33bhgsbh_u:6597": "nānyaṃ guṇebhyaḥ kartāraṃ yadā draṣṭānupaśyati /",
  "GSP33bhgsbh_u:6598": "guṇebhyaś ca paraṃ vetti mad-bhāvaṃ so 'dhigacchati //BhG_14.19//",
  "GSP33bhgsbh_u:6599": "nānyaṃ kārya-karaṇa-viṣayākāra-pariṇatebhyo guṇebhyaḥ kartāram anyaṃ yadā draṣṭā vidvān san nānupaśyati,",
  "GSP33bhgsbh_u:6600": "guṇā eva sarvāvasthāḥ sarva-karmaṇāṃ kartāra ity evaṃ paśyati,",
  "GSP33bhgsbh_u:6601": "guṇebhyaś ca paraṃ guṇa-vyāpāra-sākṣi-bhūtaṃ vetti,",
  "GSP33bhgsbh_u:6602": "mad-bhāvaṃ mama bhāvaṃ sa draṣṭādhigacchati //BhGS_14.19// ==============================",
  "GSP33bhgsbh_u:6604": "katham adhigacchati ? ity ucyate -",
  "GSP33bhgsbh_u:6605": "guṇān etān atītya trīn dehī deha-samudbhavān /",
  "GSP33bhgsbh_u:6606": "janma-mṛtyu-jarā-duḥkhair vimukto 'mṛtam aśnute //BhG_14.20//",
  "GSP33bhgsbh_u:6607_0": "guṇān etān yathoktān atītya jīvann evātikramya māyopādhi-bhūtān trīn dehī deha-samudbhavān",
  "GSP33bhgsbh_u:6607_1": "dehotpatti-bīja-bhūtān janma-mṛtyu-jarā-duḥkhair janma ca mṛtyuś ca jarā ca duḥkhāni",
  "GSP33bhgsbh_u:6607_2": "ca janma-mṛtyu-jarā-duḥkhāni tair jīvann eva vimuktaḥ san vidvān amṛtam aśnute /",
  "GSP33bhgsbh_u:6608": "evaṃ mad-bhāvam adhigacchatīty arthaḥ //BhGS_14.20// ==============================",
  "GSP33bhgsbh_u:6610": "jīvann eva guṇān atītyāmṛtam aśnute iti praśna-bījaṃ pratilabhyārjuna uvāca -",
  "GSP33bhgsbh_u:6611": "kair liṅgais trīn guṇān etān atīto bhavati prabho /",
  "GSP33bhgsbh_u:6612": "kim-ācāraḥ kathaṃ caitāṃs trīn guṇān ativartate //BhG_14.21//",
  "GSP33bhgsbh_u:6613": "kair liṅgaiś cihnais trīn etān vyākhyātān guṇān atīto 'tikrānto bhavati prabho, kim-ācāraḥ ?",
  "GSP33bhgsbh_u:6614": "ko 'sya ācāra iti kim-ācāraḥ /",
  "GSP33bhgsbh_u:6615": "kathaṃ kena ca prakāreṇa etān trīn guṇān ativartate 'tītya vartate //BhGS_14.21// ==============================",
  "GSP33bhgsbh_u:6617": "guṇātītasya lakṣaṇaṃ guṇātītatvopāyaṃ cārjunena pṛṣṭo 'smin śloke praśna-dvayārthaṃ prativacanaṃ bhagavān uvāca /",
  "GSP33bhgsbh_u:6618": "yat tāvat kair liṅgair yukto guṇātīto bhavatīti tat śṛṇu -",
  "GSP33bhgsbh_u:6619": "prakāśaṃ ca pravṛttiṃ ca moham eva ca pāṇḍava /",
  "GSP33bhgsbh_u:6620": "na dveṣṭi saṃpravṛttāni na nivṛttāni kāṅkṣati //BhG_14.22//",
  "GSP33bhgsbh_u:6621": "prakāśaṃ ca sattvakāryaṃ pravṛttiṃ ca rajaḥkāryaṃ moham eva ca tamaḥkāryam ity etāni na dveṣṭi saṃpravṛttāni samyagviṣayabhāvena udbhūtāni - mama tāmasaḥ pratyayo jātaḥ,",
  "GSP33bhgsbh_u:6622": "tenāhaṃ mūḍhaḥ /",
  "GSP33bhgsbh_u:6623": "tathā rājasī pravṛttir mama utpannā duḥkhātmikā,",
  "GSP33bhgsbh_u:6624": "tenāhaṃ rajasā pravartitaḥ pracalitaḥ svarūpāt /",
  "GSP33bhgsbh_u:6625": "kaṣṭaṃ mama vartate yo 'yaṃ matsvarūpāvasthānāt bhraṃśaḥ /",
  "GSP33bhgsbh_u:6626": "tathā sāttviko guṇaḥ prakāśātmā māṃ vivekitvam āpādayan sukhe ca sajayan badhnātīti tāni dveṣṭy asamyag-darśitvena /",
  "GSP33bhgsbh_u:6627": "tat evaṃ guṇātīto na dveṣṭi saṃpravṛttāni /",
  "GSP33bhgsbh_u:6628": "yathā ca sāttvikādipuruṣaḥ sattvādikāryāṇi ātmānaṃ prati prakāśya nivṛttāni kāṅkṣati,",
  "GSP33bhgsbh_u:6629": "na tathā guṇātīto nivṛttāni kāṅkṣatīty arthaḥ /",
  "GSP33bhgsbh_u:6630": "etat na parapratyakṣaṃ liṅgam /",
  "GSP33bhgsbh_u:6631": "kiṃ tarhi ? svātmapratyakṣatvāt ātmārtham",
  "GSP33bhgsbh_u:6632": "eva etat lakṣaṇam /",
  "GSP33bhgsbh_u:6633": "na hi svātmaviṣayaṃ dveṣamākāṅkṣāṃ vā paraḥ paśyati //BhGS_14.22// ==============================",
  "GSP33bhgsbh_u:6635": "atha idānīm guṇātītaḥ kim-ācāraḥ ?",
  "GSP33bhgsbh_u:6636": "iti praśnasya prativacanam āha -",
  "GSP33bhgsbh_u:6637": "udāsīnavad āsīno guṇair yo na vicālyate /",
  "GSP33bhgsbh_u:6638": "guṇā vartanta ity eva yo 'vatiṣṭhati neṅgate //BhG_14.23//",
  "GSP33bhgsbh_u:6639": "udāsīnavad yathā udāsīno na kasyacit pakṣaṃ bhajate,",
  "GSP33bhgsbh_u:6640": "tathāyaṃ guṇātītatvopāya-mārge 'vasthita āsīna ātmavid guṇair yaḥ saṃnyāsī na vicālyate viveka-darśanāvasthātaḥ /",
  "GSP33bhgsbh_u:6641": "tad etat sphuṭīkaroti - guṇāḥ kārya-karaṇa-viṣayākāra-pariṇatā anyonyasmin vartante iti yo 'vatiṣṭhati /",
  "GSP33bhgsbh_u:6642": "chando-bhaṅga-bhayāt parasmaipada-prayogaḥ /",
  "GSP33bhgsbh_u:6643": "yo 'nutiṣṭhatīti vā pāṭhāntaram /",
  "GSP33bhgsbh_u:6644": "neṅgate na calati,",
  "GSP33bhgsbh_u:6645": "svarūpāvastha eva bhavatīty arthaḥ //BhGS_14.23// ==============================",
  "GSP33bhgsbh_u:6647": "kiṃ ca -",
  "GSP33bhgsbh_u:6648": "sama-duḥkha-sukhaḥ svasthaḥ sama-loṣṭāśma-kāñcanaḥ /",
  "GSP33bhgsbh_u:6649": "tulya-priyāpriyo dhīras tulya-nindātma-saṃstutiḥ //BhG_14.24//",
  "GSP33bhgsbh_u:6650": "sama-duḥkha-sukhaḥ same duḥkha-sukhe yasya saḥ sama-duḥkha-sukhaḥ,",
  "GSP33bhgsbh_u:6651": "svasthaḥ sve ātmani sthitaḥ prasannaḥ sama-loṣṭāśma-kāñcanaḥ loṣṭaṃ cāśmā ca kāñcanaṃ ca loṣṭāśmakāñcanāni samāni yasya saḥ samaloṣṭāśmakāñcanaḥ,",
  "GSP33bhgsbh_u:6652": "tulyapriyāpriyaḥ priyaṃ cāpriyaṃ ca priyāpriye tulye same yasya so 'yaṃ tulyapriyāpriyaḥ,",
  "GSP33bhgsbh_u:6653": "dhīro dhīmān,",
  "GSP33bhgsbh_u:6654": "tulyanindātmasaṃstutiḥ nindā ca ātmasaṃstuti ca nindātmasaṃstutī,",
  "GSP33bhgsbh_u:6655": "tulye nindātmasaṃstutī yasya yateḥ sa tulyanindātmasaṃstutiḥ //BhGS_14.24// ==============================",
  "GSP33bhgsbh_u:6657": "kiṃ ca -",
  "GSP33bhgsbh_u:6658": "mānāpamānayos tulyas tulyo mitrāri-pakṣayoḥ /",
  "GSP33bhgsbh_u:6659": "sarvārambha-parityāgī guṇātītaḥ sa ucyate //BhG_14.25//",
  "GSP33bhgsbh_u:6660": "mānāpamānayos tulyaḥ samo nirvikāraḥ /",
  "GSP33bhgsbh_u:6661": "tulyo mitrāri-pakṣayoḥ /",
  "GSP33bhgsbh_u:6662": "yadyapy udāsīnā bhavanti kecit svābhiprāyeṇa,",
  "GSP33bhgsbh_u:6663": "tathāpi parābhiprāyeṇa mitrāri-pakṣayor iva bhavantīti tulyo mitrāri-pakṣayor ity āha /",
  "GSP33bhgsbh_u:6664": "sarvārambha-parityāgī /",
  "GSP33bhgsbh_u:6665": "dṛṣṭādṛṣṭārthāni karmāṇy ārabhyanta ity ārambhāḥ /",
  "GSP33bhgsbh_u:6666": "sarvān ārambhān parityaktuṃ śīlam asyeti sarvārambha-parityāgī /",
  "GSP33bhgsbh_u:6667": "deha-dhāraṇa-mātra-nimitta-vyatirekeṇa sarva-karma-parityāgīty arthaḥ /",
  "GSP33bhgsbh_u:6668": "guṇātītaḥ sa ucyate //BhGS_14.25// ==============================",
  "GSP33bhgsbh_u:6670": "udāsīnavad ity ādi guṇātītaḥ sa ucyate ity etad-antam uktaṃ yāvat yatna-sādhyaṃ tāvat saṃnyāsino 'nuṣṭheyaṃ guṇātītatva-sādhanaṃ mumukṣoḥ /",
  "GSP33bhgsbh_u:6671": "sthirī-bhūtaṃ tu sva-saṃvedyaṃ sad guṇātītasya yater lakṣaṇaṃ bhavatīti /",
  "GSP33bhgsbh_u:6672": "adhunā kathaṃ ca trīnguṇān ativartate ?",
  "GSP33bhgsbh_u:6673": "ity asya praśnasya prativacanam āha -",
  "GSP33bhgsbh_u:6674": "māṃ ca yo 'vyabhicāreṇa bhakti-yogena sevate /",
  "GSP33bhgsbh_u:6675": "sa guṇān samatītyaitān brahma-bhūyāya kalpate //BhG_14.26//",
  "GSP33bhgsbh_u:6676": "māṃ ca īśvaraṃ nārāyaṇaṃ sarva-bhūta-hṛdayāśritaṃ yo yatiḥ karmī vā avyabhicāreṇa na kadācid yo vyabhicarati bhakti-yogena bhajanaṃ bhaktiḥ saiva yogas tena bhakti-yogena sevate,",
  "GSP33bhgsbh_u:6677": "sa guṇān samatītya etān yathoktān /",
  "GSP33bhgsbh_u:6678": "brahma-bhūyāya /",
  "GSP33bhgsbh_u:6679": "bhavanaṃ bhūyaḥ,",
  "GSP33bhgsbh_u:6680": "brahma-bhūyāya brahma-bhavanāya mokṣāya kalpate samartho bhavatīty arthaḥ //BhGS_14.26// ==============================",
  "GSP33bhgsbh_u:6682": "kuta etad ? ity ucyate -",
  "GSP33bhgsbh_u:6683": "brahmaṇo hi pratiṣṭhāham amṛtasyāvyayasya ca /",
  "GSP33bhgsbh_u:6684": "śāśvatasya ca dharmasya sukhasyaikāntikasya ca //BhG_14.27//",
  "GSP33bhgsbh_u:6685": "brahmaṇaḥ paramātmano hi yasmāt pratiṣṭhāhaṃ pratitiṣṭhaty asmin iti pratiṣṭhāhaṃ pratyag-ātmā /",
  "GSP33bhgsbh_u:6686": "kīdṛśasya brahmaṇaḥ ?",
  "GSP33bhgsbh_u:6687": "amṛtasya avināśinaḥ /",
  "GSP33bhgsbh_u:6688": "avyayasya avikāriṇaḥ /",
  "GSP33bhgsbh_u:6689_0": "śāśvatasya ca nityasya dharmasya dharma-jñānasya jñāna-yoga-dharma-prāpyasya sukhasya",
  "GSP33bhgsbh_u:6689_1": "ānanda-rūpasya aikāntikasya avyabhicāriṇo 'mṛtādi-svabhāvasya paramānanda-rūpasya",
  "GSP33bhgsbh_u:6689_2": "paramātmanaḥ pratyag-ātmā pratiṣṭhā /",
  "GSP33bhgsbh_u:6690": "samyag-jñānena paramātmatayā niścīyate /",
  "GSP33bhgsbh_u:6691": "tad etad brahma-bhūyāya kalpata ity uktam /",
  "GSP33bhgsbh_u:6692": "yayā ceśvara-śaktyā bhaktānugrahādi-prayojanāya brahma pratiṣṭhate pravartate,",
  "GSP33bhgsbh_u:6693": "sā śaktir brahmaivāham /",
  "GSP33bhgsbh_u:6694": "śakti-śaktimator ananyatvād ity abhiprāyaḥ /",
  "GSP33bhgsbh_u:6695": "athavā, brahma-śabda-vācyatvāt sa-vikalpakaṃ brahma /",
  "GSP33bhgsbh_u:6696": "tasya brahmaṇo nirvikalpako 'ham eva nānyaḥ pratiṣṭhāśrayaḥ /",
  "GSP33bhgsbh_u:6697": "kiṃ-viśiṣṭasya ?",
  "GSP33bhgsbh_u:6698": "amṛtasyāmaraṇa-dharmakasyāvyayasya vyaya-rahitasya /",
  "GSP33bhgsbh_u:6699": "kiṃ ca, śāśvatasya ca nityasya dharmasya jñāna-niṣṭhā-lakṣaṇasya sukhasya taj-janitasya aikāntikasya ekānta-niyatasya ca,",
  "GSP33bhgsbh_u:6700": "pratiṣṭhāham iti vartate //BhGS_14.27// ==============================",
  "GSP33bhgsbh_u:6702": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:6703": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:6704": "caturdaśo 'dhyāyaḥ //14//",
  "GSP33bhgsbh_u:6707": "BhG 15",
  "GSP33bhgsbh_u:6708": "atha puruṣottama-yogo nāma",
  "GSP33bhgsbh_u:6709": "pañcadaśo 'dhyāyaḥ",
  "GSP33bhgsbh_u:6710": "(śrīmac-chaṃkara-bhagavat-pāda-viracitam śrīmad-bhagavad-gītā-bhāṣyam)",
  "GSP33bhgsbh_u:6711": "yasmān mad-adhīnaṃ karmiṇāṃ karma-phalaṃ jñānināṃ ca jñāna-phalam,",
  "GSP33bhgsbh_u:6712": "ato bhakti-yogena māṃ ye sevante te mama prasādāj jñāna-prāpti-krameṇa guṇātītā mokṣaṃ gacchanti /",
  "GSP33bhgsbh_u:6713": "kim u vaktavyam ātmanas tattvam eva samyak vijānanta ity ato bhagavān arjunenāpṛṣṭo 'py ātmanas tattvaṃ vivakṣur uvāca ūrdhva-mūlam ity ādinā /",
  "GSP33bhgsbh_u:6714": "tatra tāvad vṛkṣa-rūpaka-kalpanayā vairāgya-hetoḥ saṃsāra-svarūpaṃ varṇayati - viraktasya hi saṃsārāt bhagavat-tattva-jñāne 'dhikāraḥ,",
  "GSP33bhgsbh_u:6715": "nānyasyeti /",
  "GSP33bhgsbh_u:6716": "śrī-bhagavān uvāca -",
  "GSP33bhgsbh_u:6717": "śrī-bhagavān uvāca",
  "GSP33bhgsbh_u:6718": "ūrdhva-mūlam adhaḥ-śākham aśvatthaṃ prāhur avyayam /",
  "GSP33bhgsbh_u:6719": "chandāṃsi yasya parṇāni yas taṃ veda sa veda-vit //BhG_15.1//",
  "GSP33bhgsbh_u:6720": "ūrdhva-mūlaṃ kālataḥ sūkṣmatvāt kāraṇatvān nityatvāt mahattvāc cordhvam /",
  "GSP33bhgsbh_u:6721": "ucyate brahmāvyaktaṃ māyā śaktimat,",
  "GSP33bhgsbh_u:6722": "tan mūlam asyeti so 'yaṃ saṃsāra-vṛkṣaḥ ūrdhva-mūlaḥ /",
  "GSP33bhgsbh_u:6723": "śruteś ca - ūrdhva-mūlo 'vāk-śākha eṣo 'śvatthaḥ sanātanaḥ [KaṭhU 2.3.1] iti / purāṇe ca -",
  "GSP33bhgsbh_u:6724": "avyakta-mūla-prabhavas tasyaivānugrahotthitaḥ /",
  "GSP33bhgsbh_u:6725": "buddhi-skandha-mayaś caiva indriyāntara-koṭaraḥ //",
  "GSP33bhgsbh_u:6726": "mahā-bhūta-viśākhaś ca viṣayaiḥ patravāṃs tathā /",
  "GSP33bhgsbh_u:6727": "dharmādharma-supuṣpaś ca sukha-duḥkha-phalodayaḥ //",
  "GSP33bhgsbh_u:6728": "ājīvyaḥ sarva-bhūtānāṃ brahma-vṛkṣaḥ sanātanaḥ /",
  "GSP33bhgsbh_u:6729": "etad brahma-vanaṃ cāsya brahmācarati sākṣivat //",
  "GSP33bhgsbh_u:6730": "etac chittvā ca bhittvā ca jñānena paramāsinā /",
  "GSP33bhgsbh_u:6731": "tataś cātma-gatiṃ prāpya tasmān nāvartate punaḥ // [Mbh 14.35.20-22] ity ādi /",
  "GSP33bhgsbh_u:6732": "tam ūrdhva-mūlaṃ saṃsāraṃ māyā-mayaṃ vṛkṣam āhuḥ /",
  "GSP33bhgsbh_u:6733": "adhaḥ-śākhaṃ mahad-ahaṃkāra-tanmātrādayaḥ śākhā ivāsyādho bhavantīti so 'yam adhaḥ-śākhaḥ,",
  "GSP33bhgsbh_u:6734": "tam adhaḥ-śākham /",
  "GSP33bhgsbh_u:6735": "na śvo 'pi sthātety aśvatthas taṃ kṣaṇa-pradhvaṃsinam aśvatthaṃ prāhuḥ kathayanty avyayaṃ saṃsāra-māyāyā anādi-kāla-pravṛttatvāt so 'yaṃ saṃsāra-vṛkṣo 'vyayaḥ,",
  "GSP33bhgsbh_u:6736": "anādy-anta-dehādi-saṃtānāśrayo hi suprasiddhaḥ,",
  "GSP33bhgsbh_u:6737": "tam avyayam /",
  "GSP33bhgsbh_u:6738": "tasyaiva saṃsāra-vṛkṣasya idam anyat viśeṣaṇam - chandāṃsi yasya parṇāni,",
  "GSP33bhgsbh_u:6739": "chandāṃsi cchādanād ṛg-yajuḥ-sāma-lakṣaṇāni yasya saṃsāra-vṛkṣasya parṇānīva parṇāni /",
  "GSP33bhgsbh_u:6740": "yathā vṛkṣasya parirakṣaṇārthāni parṇāni,",
  "GSP33bhgsbh_u:6741": "tathā vedāḥ saṃsāra-vṛkṣa-parirakṣaṇārthā dharmādharma-tad-dhetu-phala-prakāśanārthatvāt /",
  "GSP33bhgsbh_u:6742": "yathā-vyākhyātaṃ",
  "GSP33bhgsbh_u:6743": "saṃsāra-vṛkṣaṃ sa-mūlaṃ yas taṃ veda sa veda-vit,",
  "GSP33bhgsbh_u:6744": "vedārtha-vid ity arthaḥ /",
  "GSP33bhgsbh_u:6745": "na hi sa-mūlāt saṃsāra-vṛkṣād asmāj jñeyo 'nyo 'ṇu-mātro 'py avaśiṣṭo 'stīty ataḥ sarvajñaḥ sarva-vedārtha-vid iti sa-mūla-saṃsāra-vṛkṣa-jñānaṃ stauti //BhGS_15.1// ==============================",
  "GSP33bhgsbh_u:6747": "tasyaitasya saṃsāra-vṛkṣasyāparāvayava-kalpanocyate -",
  "GSP33bhgsbh_u:6748": "adhaś cordhvaṃ prasṛtās tasya śākhā",
  "GSP33bhgsbh_u:6749": "guṇa-pravṛddhā viṣaya-pravālāḥ /",
  "GSP33bhgsbh_u:6750": "adhaś ca mūlāny anusaṃtatāni",
  "GSP33bhgsbh_u:6751": "karmānubandhīni manuṣya-loke //BhG_15.2//",
  "GSP33bhgsbh_u:6752": "adho manuṣyādibhyo yāvat sthāvaram,",
  "GSP33bhgsbh_u:6753": "ata ūrdhvaṃ ca yāvad brahmaṇo viśva-sṛjo dhāma ity etad-antaṃ yathā-karma yathā-śrutaṃ jñāna-karma-phalāni,",
  "GSP33bhgsbh_u:6754": "tasya vṛkṣasya śākhā iva śākhāḥ prasṛtāḥ pragatāḥ /",
  "GSP33bhgsbh_u:6755": "guṇa-pravṛddhāḥ guṇaiḥ sattva-rajas-tamobhiḥ pravṛddhāḥ sthūlīkṛtā upādāna-bhūtaiḥ /",
  "GSP33bhgsbh_u:6756": "viṣaya-pravālā viṣayāḥ śabdādayaḥ pravālā iva dehādi-karma-phalebhyaḥ śākhābhyo 'ṅkurī-bhavantīva,",
  "GSP33bhgsbh_u:6757": "tena viṣaya-pravālāḥ śākhāḥ /",
  "GSP33bhgsbh_u:6758": "saṃsāra-vṛkṣasya parama-mūlaṃ upādāna-kāraṇaṃ pūrvam uktam /",
  "GSP33bhgsbh_u:6759_0": "athedānīṃ karma-phala-janita-rāga-dveṣādi-vāsanā mūlānīva dharmādharma-pravṛtti-kāraṇāny",
  "GSP33bhgsbh_u:6759_1": "avāntara-bhāvīni tāny adhaś ca devādy-apekṣayā mūlāny anusantatāny anupraviṣṭani",
  "GSP33bhgsbh_u:6759_2": "karmānubandhīni karma dharmādharma-lakṣaṇam",
  "GSP33bhgsbh_u:6760": "anubandhaḥ paścād-bhāvi,",
  "GSP33bhgsbh_u:6761": "yeṣām udbhūtim anu udbhavati,",
  "GSP33bhgsbh_u:6762": "tāni karmānubandhīni manuṣya-loke viśeṣataḥ /",
  "GSP33bhgsbh_u:6763": "atra hi manuṣyāṇāṃ karmādhikāraḥ prasiddhaḥ //BhGS_15.2// ==============================",
  "GSP33bhgsbh_u:6765": "yas tv ayaṃ varṇitaḥ saṃsāra-vṛkṣaḥ -",
  "GSP33bhgsbh_u:6766": "na rūpam asyeha tathopalabhyate",
  "GSP33bhgsbh_u:6767": "nānto na cādir na ca saṃpratiṣṭhā /",
  "GSP33bhgsbh_u:6768": "aśvattham enaṃ su-virūḍha-mūlam",
  "GSP33bhgsbh_u:6769": "asaṅga-śastreṇa dṛḍhena chittvā //BhG_15.3//",
  "GSP33bhgsbh_u:6770": "na rūpam asyeha yathopavarṇitaṃ tathā naiva upalabhyate,",
  "GSP33bhgsbh_u:6771": "svapna-marīcy-udaka-māyā-gandharva-nagara-samatvāt /",
  "GSP33bhgsbh_u:6772": "dṛṣṭa-naṣṭa-svarūpo hi sa ity ata eva nānto na paryanto niṣṭhā parisamāptir vā vidyate /",
  "GSP33bhgsbh_u:6773": "tathā na cādiḥ /",
  "GSP33bhgsbh_u:6774": "“ita ārabhyāyaṃ pravṛttaḥ” iti na kenacid gamyate /",
  "GSP33bhgsbh_u:6775": "na ca saṃpratiṣṭhā sthitir madhyam asya na kenacid upalabhyate /",
  "GSP33bhgsbh_u:6776": "aśvattham enaṃ yathoktaṃ suvirūḍha-mūlaṃ suṣṭhu virūḍhāni virohaṃ gatāni sudṛḍhāni mūlāni yasya tam enaṃ suvirūḍha-mūlam /",
  "GSP33bhgsbh_u:6777_0": "asaṅga-śastreṇa asaṅgaḥ putra-vitta-lokaiṣaṇābhyo vyutthānaṃ tenāsaṅga-śastreṇa dṛḍhena",
  "GSP33bhgsbh_u:6777_1": "paramātmābhimukhya-niścaya-dṛḍhīkṛtena punaḥ punar vivekābhyāsāśma-niśitena cchitvā",
  "GSP33bhgsbh_u:6777_2": "saṃsāra-vṛkṣaṃ sa-bījam uddhṛtya //BhGS_15.3 // ==============================",
  "GSP33bhgsbh_u:6779": "tataḥ padaṃ tat parimārgitavyaṃ",
  "GSP33bhgsbh_u:6780": "yasmin gatā na nivartanti bhūyaḥ /",
  "GSP33bhgsbh_u:6781": "tam eva cādyaṃ puruṣaṃ prapadye",
  "GSP33bhgsbh_u:6782": "yataḥ pravṛttiḥ prasṛtā purāṇī //BhG_15.4//",
  "GSP33bhgsbh_u:6783": "tataḥ paścāt yat padaṃ vaiṣṇavaṃ tat parimārgitavyam,",
  "GSP33bhgsbh_u:6784": "parimārgaṇam anveṣaṇaṃ jñātavyam ity arthaḥ /",
  "GSP33bhgsbh_u:6785": "yasmin pade gatāḥ praviṣṭā na nivartanti nāvartante bhūyaḥ punaḥ saṃsārāya /",
  "GSP33bhgsbh_u:6786": "kathaṃ parimārgitavyam ity āha - tam eva ca yaḥ pada-śabdenokta ādyam ādau bhavam ādyaṃ puruṣaṃ prapadye ity evaṃ parimārgitavyaṃ tac-charaṇatayā ity arthaḥ /",
  "GSP33bhgsbh_u:6787": "ko 'sau puruṣaḥ ?",
  "GSP33bhgsbh_u:6788": "ity ucyate - yato yasmāt puruṣāt saṃsāra-māyā-vṛkṣa-pravṛttiḥ prasṛtā niḥsṛtā aindrajālikād iva māyā /",
  "GSP33bhgsbh_u:6789": "purāṇī ciraṃtanī //BhGS_15.4// ==============================",
  "GSP33bhgsbh_u:6791": "kathaṃ-bhūtās tat padaṃ gacchantīty ucyate -",
  "GSP33bhgsbh_u:6792": "nirmāna-mohā jita-saṅga-doṣā",
  "GSP33bhgsbh_u:6793": "adhyātma-nityā vinivṛtta-kāmāḥ /",
  "GSP33bhgsbh_u:6794": "dvandvair vimuktāḥ sukha-duḥkha-saṃjñair",
  "GSP33bhgsbh_u:6795": "gacchanty amūḍhāḥ padam avyayaṃ tat //BhG_15.5//",
  "GSP33bhgsbh_u:6796": "nirmāna-mohā mānaś ca mohaś ca māna-mohau,",
  "GSP33bhgsbh_u:6797": "tau nirgatau yebhyas te nirmāna-mohā māna-moha-varjitāḥ /",
  "GSP33bhgsbh_u:6798": "jita-saṅga-doṣāḥ saṅga eva doṣaḥ saṅga-doṣaḥ,",
  "GSP33bhgsbh_u:6799": "jitaḥ saṅga-doṣo yais te jita-saṅga-doṣāḥ /",
  "GSP33bhgsbh_u:6800": "adhyātma-nityāḥ paramātma-svarūpālocana-nityās tat-parāḥ /",
  "GSP33bhgsbh_u:6801": "vinivṛtta-kāmā viśeṣato nirlepena nivṛttāḥ kāmā yeṣāṃ te vinivṛtta-kāmāḥ /",
  "GSP33bhgsbh_u:6802": "yatayaḥ saṃnyāsino dvandvaiḥ priyāpriyādibhir vimuktāḥ sukha-duḥkha-saṃjñaiḥ parityaktā gacchanty amūḍhā moha-varjitāḥ padam avyayaṃ tad yathoktam //BhGS_15.5// ==============================",
  "GSP33bhgsbh_u:6804": "tad eva padaṃ punar viśeṣyate -",
  "GSP33bhgsbh_u:6805": "na tad bhāsayate sūryo na śaśāṅko na pāvakaḥ /",
  "GSP33bhgsbh_u:6806": "yad gatvā na nivartante tad dhāma paramaṃ mama //BhG_15.6//",
  "GSP33bhgsbh_u:6807": "tat dhāmeti vyavahitena dhāmnā saṃbadhyate /",
  "GSP33bhgsbh_u:6808": "tad dhāma tejo-rūpaṃ padaṃ na bhāsayate sūrya ādityaḥ sarvāvabhāsana-śaktimattve 'pi sati /",
  "GSP33bhgsbh_u:6809": "tathā na śaśāṅkaś candraḥ,",
  "GSP33bhgsbh_u:6810": "na pāvako nāgnir api /",
  "GSP33bhgsbh_u:6811": "yad dhāma vaiṣṇavaṃ padaṃ gatvā prāpya na nivartante,",
  "GSP33bhgsbh_u:6812": "yac ca sūryādir na bhāsayate,",
  "GSP33bhgsbh_u:6813": "tad dhāma padaṃ paramaṃ viṣṇor mama padam //BhGS_15.6// ==============================",
  "GSP33bhgsbh_u:6815": "nanu sarvā hi gatir āgaty-antāḥ /",
  "GSP33bhgsbh_u:6816": "saṃyogāḥ viprayogāntāḥ [Mbh 11.2.3] iti hi prasiddham /",
  "GSP33bhgsbh_u:6817": "katham ucyate tat dhāma gatānāṃ nāsti nivṛttiḥ ? iti /",
  "GSP33bhgsbh_u:6818": "sṛṇu tatra kāraṇam -",
  "GSP33bhgsbh_u:6819": "mamaivāṃśo jīva-loke jīva-bhūtaḥ sanātanaḥ /",
  "GSP33bhgsbh_u:6820": "manaḥ-ṣaṣṭhānīndriyāṇi prakṛti-sthāni karṣati //BhG_15.7//",
  "GSP33bhgsbh_u:6821": "mamaiva param ātmano nārāyaṇasya,",
  "GSP33bhgsbh_u:6822": "aṃśo bhāgo 'vayava eka-deśa ity anarthāntaraṃ jīva-loke jīvānāṃ loke saṃsāre jīva-bhūtaḥ kartā bhokteti prasiddhaḥ sanātanaś cirantanaḥ /",
  "GSP33bhgsbh_u:6823": "yathā jala-sūryakaḥ sūryāṃśo jala-nimittāpāye sūryam eva gatvā na nivartate ca tenaivātmanā gacchati, evam eva /",
  "GSP33bhgsbh_u:6824": "yathā ghaṭādy-upādhi-paricchinno ghaṭādy-ākāśa ākāśāṃśaḥ san ghaṭādi-nimittāpāye ākāśaṃ prāpya na nivartate /",
  "GSP33bhgsbh_u:6825": "ata upapannam uktam yad gatvā na nivartante iti /",
  "GSP33bhgsbh_u:6826": "nanu niravayavasya paramātmanaḥ kuto 'vayava eka-deśo 'ṃśaḥ iti ?",
  "GSP33bhgsbh_u:6827": "sāvayavatve ca vināśa-prasaṅgo 'vayava-vibhāgāt /",
  "GSP33bhgsbh_u:6828": "naiṣa doṣaḥ,",
  "GSP33bhgsbh_u:6829": "avidyā-kṛtopādhi-paricchinna eka-deśo 'ṃśa iva kalpito yataḥ /",
  "GSP33bhgsbh_u:6830": "darśitaś cāyam arthaḥ kṣetrādhyāye vistaraśaḥ /",
  "GSP33bhgsbh_u:6831": "sa ca jīvo mad-aṃśatvena kalpitaḥ kathaṃ saṃsaraty utkrāmati ca ?",
  "GSP33bhgsbh_u:6832": "ity ucyate - manaḥ-ṣaṣṭhānīndriyāṇi śrotrādīni prakṛti-sthāni sva-sthāne karṇa-śaṣkuly-ādau prakṛtau sthitāni karṣati ākarṣati //BhGS_15.7// ==============================",
  "GSP33bhgsbh_u:6834": "kasmin kāle ? -",
  "GSP33bhgsbh_u:6835": "śarīraṃ yad avāpnoti yac cāpy utkrāmatīśvaraḥ /",
  "GSP33bhgsbh_u:6836": "gṛhītvaitāni saṃyāti vāyur gandhān ivāśayāt //BhG_15.8//",
  "GSP33bhgsbh_u:6837": "yac cāpi yadā cāpi utkrāmatīśvaro dehādi-saṃghāta-svāmī jīvaḥ,",
  "GSP33bhgsbh_u:6838": "tadā karṣati [15.8] iti ślokasya dvitīya-pādo 'rtha-vaśāt prāthamyena saṃbadhyate /",
  "GSP33bhgsbh_u:6839": "yadā ca pūrvasmāt śarīrāt śarīrāntaram avāpnoti tadā gṛhītvaitāni manaḥ-ṣaṣṭhānīndriyāṇi saṃyāti samyak yāti gacchati /",
  "GSP33bhgsbh_u:6840": "kim iva ? ity āha - vāyuḥ pavano gandhān iva āśayāt puṣpādeḥ //BhGS_15.8// ==============================",
  "GSP33bhgsbh_u:6842": "kāni punas tāni -",
  "GSP33bhgsbh_u:6843": "śrotraṃ cakṣuḥ sparśanaṃ ca rasanaṃ ghrāṇam eva ca /",
  "GSP33bhgsbh_u:6844": "adhiṣṭhāya manaś cāyaṃ viṣayān upasevate //BhG_15.9//",
  "GSP33bhgsbh_u:6845": "śrotraṃ cakṣuḥ sparśanaṃ ca tvag-indriyaṃ rasanaṃ ghrāṇam eva ca manaś ca ṣaṣṭhaṃ pratyekam indriyeṇa saha,",
  "GSP33bhgsbh_u:6846": "adhiṣṭhāya deha-stho viṣayān śabdādīn upasevate //BhGS_15.9// ==============================",
  "GSP33bhgsbh_u:6848": "evaṃ deha-gataṃ dehāt -",
  "GSP33bhgsbh_u:6849": "utkrāmantaṃ sthitaṃ vāpi bhuñjānaṃ vā guṇānvitam /",
  "GSP33bhgsbh_u:6850": "vimūḍhā nānupaśyanti paśyanti jñāna-cakṣuṣaḥ //BhG_15.10//",
  "GSP33bhgsbh_u:6851_0": "utkrāmantaṃ dehaṃ pūrvopāttaṃ parityajantaṃ sthitaṃ vāpi dehe tiṣṭhantaṃ bhuñjānāṃ",
  "GSP33bhgsbh_u:6851_1": "vā śabdādīṃś copalabhamānaṃ guṇānvitaṃ sukha-duḥkha-mohādyair guṇair anvitam anugataṃ",
  "GSP33bhgsbh_u:6851_2": "saṃyuktam ity arthaḥ /",
  "GSP33bhgsbh_u:6852": "evaṃ-bhūtam apy enam atyanta-darśana-gocara-prāptaṃ vimūḍhā dṛṣṭādṛṣṭa-viṣaya-bhoga-balākṛṣṭa-cetas tayānekadhā mūḍhā nānupaśyanti /",
  "GSP33bhgsbh_u:6853": "aho kaṣṭaṃ vartate ity anukrośati ca bhagavān /",
  "GSP33bhgsbh_u:6854": "ye tu punaḥ pramāṇa-janita-jñāna-cakṣuṣas ta enaṃ paśyanti jñāna-cakṣuṣo vivikta-dṛṣṭaya ity arthaḥ //BhGS_15.10// ==============================",
  "GSP33bhgsbh_u:6856": "yatanto yoginaś cainaṃ paśyanty ātmany avasthitam /",
  "GSP33bhgsbh_u:6857": "yatanto 'py akṛtātmāno nainaṃ paśyanty acetasaḥ //BhG_15.11//",
  "GSP33bhgsbh_u:6858": "yatantaḥ prayatnaṃ kurvanto yoginaś ca samāhita-cittā enaṃ prakṛtam ātmānaṃ paśyanty ayam aham asmīty upalabhanta ātmani svasyāṃ buddhāv avasthitam /",
  "GSP33bhgsbh_u:6859": "yatanto 'pi śāstrādi-pramāṇair akṛtātmāno 'saṃskṛtātmānas tapasā indriya-jayena ca,",
  "GSP33bhgsbh_u:6860": "duścaritād anuparatāḥ,",
  "GSP33bhgsbh_u:6861": "aśānta-darpāḥ prayatnaṃ kurvanto 'pi nainaṃ paśyanty acetaso 'vivekinaḥ //BhGS_15.11// ==============================",
  "GSP33bhgsbh_u:6863": "yat padaṃ sarvasyāvabhāsakamapy agnyādity ādikaṃ jyotiḥ nāvabhāsayate,",
  "GSP33bhgsbh_u:6864": "yat prāptā ca mumukṣavaḥ punaḥ saṃsārābhimukhāḥ na nivartante,",
  "GSP33bhgsbh_u:6865": "yasya ca padasya upādhi-bhedam anuvidhīyamānāḥ jīvāḥ - ghaṭākāśādayaḥ iva ākāśasya - aṃśāḥ,",
  "GSP33bhgsbh_u:6866": "tasya padasya sarvātmatvaṃ sarvavyavahārāspadatvaṃ ca vivakṣuś caturbhiḥ ślokaiḥ vibhūtisaṃkṣepamāha bhagavān -",
  "GSP33bhgsbh_u:6867": "yad āditya-gataṃ tejo jagad bhāsayate 'khilam /",
  "GSP33bhgsbh_u:6868": "yac candramasi yac cāgnau tat tejo viddhi māmakam //BhG_15.12//",
  "GSP33bhgsbh_u:6869": "yat āditya-gatam ādityāśrayam /",
  "GSP33bhgsbh_u:6870": "kiṃ tat ? tejo dīptiḥ prakāśo jagad bhāsayate prakāśayaty akhilaṃ samastam /",
  "GSP33bhgsbh_u:6871": "yac candramasi śaśabhṛti tejo 'vabhāsakaṃ vartate,",
  "GSP33bhgsbh_u:6872": "yac cāgnau hutavahe,",
  "GSP33bhgsbh_u:6873": "tat tejo viddhi vijānīhi māmakaṃ madīyaṃ mama viṣṇos taj jyotiḥ /",
  "GSP33bhgsbh_u:6874": "athavā, āditya-gataṃ tejaś caitanyātmakaṃ jyotir yac candramasi,",
  "GSP33bhgsbh_u:6875": "yac cāgnau vartate tat tejo viddhi māmakaṃ madīyaṃ mama viṣṇos taj jyotiḥ /",
  "GSP33bhgsbh_u:6876": "nanu sthāvareṣu jaṅgameṣu ca tat samānaṃ caitanyātmakaṃ jyotiḥ /",
  "GSP33bhgsbh_u:6877": "tatra katham idaṃ viśeṣaṇam - yad āditya-gatam ity ādi /",
  "GSP33bhgsbh_u:6878": "naiṣa doṣaḥ,",
  "GSP33bhgsbh_u:6879": "sattvādhikyād vistaratvopapatteḥ /",
  "GSP33bhgsbh_u:6880": "ādity-ādiṣu hi sattvam atyanta-prakāśam atyanta-bhāsvaram /",
  "GSP33bhgsbh_u:6881": "atas tatraivāvistaraṃ jyotir iti tad viśiṣyate,",
  "GSP33bhgsbh_u:6882": "na tu tatraiva tad adhikam iti /",
  "GSP33bhgsbh_u:6883": "yathā hi loke tulye 'pi mukha-saṃsthāne na kāṣṭha-kuḍyādau mukham āvirbhavati,",
  "GSP33bhgsbh_u:6884": "ādarśādau tu svacche svacchatare ca tāratamyenāvirbhavati, tadvat //BhGS_15.12// ==============================",
  "GSP33bhgsbh_u:6886": "kiṃ ca -",
  "GSP33bhgsbh_u:6887": "gām āviśya ca bhūtāni dhārayāmy aham ojasā /",
  "GSP33bhgsbh_u:6888": "puṣṇāmi cauṣadhīḥ sarvāḥ somo bhūtvā rasātmakaḥ //BhG_15.13//",
  "GSP33bhgsbh_u:6889": "gāṃ pṛthivīm āviśya praviśya dhārayāmi bhūtāni jagad aham ojasā balena /",
  "GSP33bhgsbh_u:6890": "yad balaṃ kāma-rāga-vivarjitam aiśvaraṃ rūpaṃ jagad-vidhāraṇāya pṛthivyām praviṣṭaṃ yena pṛthivī gurvī nādhaḥ patati na vidīryate ca /",
  "GSP33bhgsbh_u:6891": "tathā ca mantra-varṇaḥ - yena dyaur ugrā pṛthivī ca dṛḍhā [TaittS 4.1.8] iti,",
  "GSP33bhgsbh_u:6892": "sa dādhāra pṛthivīm [Ṛk 8.7.3.1] ity ādiś ca /",
  "GSP33bhgsbh_u:6893": "ato gām āviśya ca bhūtāni carācarāṇi dhārayāmīti yuktam uktam /",
  "GSP33bhgsbh_u:6894": "kiṃ ca, pṛthivyāṃ jātā oṣadhīḥ sarvāḥ vrīhi-yavādyāḥ puṣṇāmi puṣṭi-matīḥ rasa-svādumatī ca karomi somo bhūtvā rasātmakaḥ somaḥ san rasātmakaḥ rasa-svabhāvaḥ /",
  "GSP33bhgsbh_u:6895": "sarva-rasānām ākaraḥ somaḥ /",
  "GSP33bhgsbh_u:6896": "sa hi sarva-rasātmakaḥ sarvāḥ oṣadhīḥ svātma-rasān anupraveśayan puṣṇāti //BhGS_15.13// ==============================",
  "GSP33bhgsbh_u:6898": "kiṃ ca -",
  "GSP33bhgsbh_u:6899": "ahaṃ vaiśvānaro bhūtvā prāṇināṃ deham āśritaḥ /",
  "GSP33bhgsbh_u:6900": "prāṇāpāna-samāyuktaḥ pacāmy annaṃ catur-vidham //BhG_15.14//",
  "GSP33bhgsbh_u:6901": "aham eva vai vaiśvānara udara-stho 'gnir bhūtvā - ayam agnir vaiśvānaro yo 'yam antaḥ puruṣe yenedam annaṃ pacyate yad idam adyate [BAU 5.9.1] ity ādi-śruteḥ /",
  "GSP33bhgsbh_u:6902_0": "vaiśvānaraḥ san prāṇināṃ prāṇavatāṃ deham āśritaḥ praviṣṭaḥ prāṇāpāna-samāyuktaḥ",
  "GSP33bhgsbh_u:6902_1": "prāṇāpānābhyāṃ samāyuktaḥ saṃyuktaḥ pacāmi paṅkti karomy annam aśanaṃ caturvidhaṃ",
  "GSP33bhgsbh_u:6902_2": "catuṣprakāraṃ bhojyaṃ bhakṣyaṃ coṣyaṃ lehyaṃ ca /",
  "GSP33bhgsbh_u:6903": "bhoktā vai vānaro 'gniḥ /",
  "GSP33bhgsbh_u:6904": "agner bhojyam annaṃ somaḥ /",
  "GSP33bhgsbh_u:6905": "tad etad ubhayam agnīṣomau sarvam iti paśyato 'nna-doṣa-lepo na bhavati //BhGS_15.14// ==============================",
  "GSP33bhgsbh_u:6907": "kiṃ ca -",
  "GSP33bhgsbh_u:6908": "sarvasya cāhaṃ hṛdi saṃniviṣṭo",
  "GSP33bhgsbh_u:6909": "mattaḥ smṛtir jñānam apohanaṃ ca /",
  "GSP33bhgsbh_u:6910": "vedaiś ca sarvair aham eva vedyo",
  "GSP33bhgsbh_u:6911": "vedānta-kṛd veda-vid eva cāham //BhG_15.15//",
  "GSP33bhgsbh_u:6912": "sarvasya ca prāṇi-jātasyāham ātmā san hṛdi buddhau saṃniviṣṭaḥ /",
  "GSP33bhgsbh_u:6913": "ato matta ātmanaḥ sarva-prāṇināṃ smṛtir jñānaṃ tad-apohanaṃ cāpagamanaṃ ca /",
  "GSP33bhgsbh_u:6914": "yeṣāṃ yathā puṇya-karmaṇāṃ puṇya-karmānurodhena jñāna-smṛtī bhavataḥ,",
  "GSP33bhgsbh_u:6915": "tathā pāpa-karmaṇāṃ pāpa-karmānurūpeṇa smṛti-jñānayor apohanaṃ cāpāyanam apagamanaṃ ca /",
  "GSP33bhgsbh_u:6916": "vedaiś ca sarvair aham eva paramātmā vedyo veditavyaḥ /",
  "GSP33bhgsbh_u:6917": "vedānta-kṛd vedāntārtha-saṃpradāya-kṛd ity arthaḥ,",
  "GSP33bhgsbh_u:6918": "veda-vid vedārtha-vid eva cāham //BhGS_15.15// ==============================",
  "GSP33bhgsbh_u:6920": "bhagavata īśvarasya nārāyaṇākhyasya vibhūti-saṃkṣepa ukto viśiṣṭopādhi-kṛto yad āditya-gataṃ tejaḥ [Gītā 15.12] ity ādinā /",
  "GSP33bhgsbh_u:6921": "athādhunā tasyaiva kṣarākṣaropādhi-pravibhaktatayā nirupādhikasya kevalasya tattva-svarūpa-nirdidhārayiṣayottara-ślokā ārabhyante /",
  "GSP33bhgsbh_u:6922": "tatra sarvam evātītān āgatān antarādhyāyārtha-jātaṃ tridhā rāśīkṛtya āha -",
  "GSP33bhgsbh_u:6923": "dvāv imau puruṣau loke kṣaraś cākṣara eva ca /",
  "GSP33bhgsbh_u:6924": "kṣaraḥ sarvāṇi bhūtāni kūṭastho 'kṣara ucyate //BhG_15.16//",
  "GSP33bhgsbh_u:6925": "dvāv imau pṛthag-rāśī-kṛtau puruṣāv ity ucyete loke saṃsāre - kṣaraś ca kṣaratīti kṣaro vināśī ity eko rāśiḥ /",
  "GSP33bhgsbh_u:6926": "aparaḥ puruṣo 'kṣaras tad-viparītaḥ,",
  "GSP33bhgsbh_u:6927": "bhagavato māyā-śaktiḥ,",
  "GSP33bhgsbh_u:6928": "kṣarākhyasya puruṣasya utpatti-bījam aneka-saṃsāri-jantu-kāma-karmādi-saṃskārāśraya akṣaraḥ puruṣa ucyate /",
  "GSP33bhgsbh_u:6929": "kau tau puruṣau ?",
  "GSP33bhgsbh_u:6930": "ity āha svayam eva bhagavān - kṣaraḥ sarvāṇi bhūtāni,",
  "GSP33bhgsbh_u:6931": "samastaṃ vikāra-jātam ity arthaḥ /",
  "GSP33bhgsbh_u:6932": "kūṭāsthaḥ kūṭāḥ rāśī rāśir iva sthitaḥ /",
  "GSP33bhgsbh_u:6933": "athavā, kūṭā māyā vacanā jihmatā kuṭilatā iti paryāyāḥ /",
  "GSP33bhgsbh_u:6934": "aneka-māyā-vacanādi-prakāreṇa sthitaḥ kūṭāsthaḥ /",
  "GSP33bhgsbh_u:6935": "saṃsāra-bījānantyāt,",
  "GSP33bhgsbh_u:6936": "na kṣaratīty akṣara ucyate //BhGS_15.16// ==============================",
  "GSP33bhgsbh_u:6938": "ābhyāṃ kṣarākṣarābhyām anyo vilakṣaṇaḥ kṣarākṣaropādhi-dvaya-doṣeṇāspṛṣṭaḥ nitya-śuddha-buddham ukta-svabhāvaḥ -",
  "GSP33bhgsbh_u:6939": "uttamaḥ puruṣas tv anyaḥ paramātmety udāhṛtaḥ /",
  "GSP33bhgsbh_u:6940": "yo loka-trayam āviśya bibharty avyaya īśvaraḥ //BhG_15.17//",
  "GSP33bhgsbh_u:6941": "uttama utkṛṣṭatamaḥ puruṣas tv anyo 'tyanta-vilakṣaṇa ābhyāṃ paramātmeti paramaś cāsau dehādy-avidyā-kṛtātmabhyaḥ,",
  "GSP33bhgsbh_u:6942": "ātmaś ca sarva-bhūtānāṃ pratyak-cetanaḥ,",
  "GSP33bhgsbh_u:6943": "ity ataḥ paramātmety udāhṛta ukto vedānteṣu /",
  "GSP33bhgsbh_u:6944": "sa eva viśiṣyate yo loka-trayaṃ bhūr-bhuvaḥ-svar-ākhyaṃ svakīyayā caitanya-bala-śaktyā āviśya praviśya bibharti svarūpa-sad-bhāva-mātreṇa bibharti dhārayati /",
  "GSP33bhgsbh_u:6945": "avyayo nāsya vyayo vidyata ity avyayaḥ /",
  "GSP33bhgsbh_u:6946": "kaḥ ? īśvaraḥ sarvajño nārāyaṇākhya īśana-śīlaḥ //BhGS_15.17// ==============================",
  "GSP33bhgsbh_u:6948": "yathā-vyākhyātasyeśvarasya puruṣottama ity etat nāma prasiddham /",
  "GSP33bhgsbh_u:6949": "tasya nāma-nirvacana-prasiddhayārthavattvaṃ nāmno darśayan niratiśayo 'ham īśvara ity ātmānaṃ darśayati bhagavān -",
  "GSP33bhgsbh_u:6950": "yasmāt kṣaram atīto 'ham akṣarād api cottamaḥ /",
  "GSP33bhgsbh_u:6951": "ato 'smi loke vede ca prathitaḥ puruṣottamaḥ //BhG_15.18//",
  "GSP33bhgsbh_u:6952": "yasmāt kṣaram atīto 'haṃ saṃsāra-māyā-vṛkṣam aśvatthākhyam atikrānto 'ham akṣarād api saṃsāra-māyā-rūpa-vṛkṣa-bīja-bhūtād api cottama utkṛṣṭatamaḥ ūrdhvatamo vā /",
  "GSP33bhgsbh_u:6953": "atas tābhyāṃ kṣarākṣarābhyām uttamatvād asmi loke vede ca prathitaḥ prakhyātaḥ /",
  "GSP33bhgsbh_u:6954": "puruṣottama ity evaṃ māṃ bhakta-janā viduḥ /",
  "GSP33bhgsbh_u:6955": "kavayaḥ kāvyādiṣu cedaṃ nāma nibadhnanti /",
  "GSP33bhgsbh_u:6956": "puruṣottama ity anenābhidhānenābhigṛṇanti //BhGS_15.18// ==============================",
  "GSP33bhgsbh_u:6958": "athedānīṃ yathā-niruktam ātmānaṃ yo veda,",
  "GSP33bhgsbh_u:6959": "tasyedaṃ phalam ucyate -",
  "GSP33bhgsbh_u:6960": "yo mām evam asaṃmūḍho jānāti puruṣottamam /",
  "GSP33bhgsbh_u:6961": "sa sarva-vid bhajati māṃ sarva-bhāvena bhārata //BhG_15.19//",
  "GSP33bhgsbh_u:6962": "yo mām īśvaraṃ yathokta-viśeṣaṇam evaṃ yathoktena prakāreṇa asaṃmūḍhaḥ saṃmoha-varjitaḥ san jānāty ayam aham asmīti puruṣottamaṃ,",
  "GSP33bhgsbh_u:6963": "sa sarva-vit sarvātmanā sarvaṃ vettīti sarvajñaḥ sarva-bhūta-sthaṃ bhajati māṃ sarva-bhāvena sarvātmatayā he bhārata //BhGS_15.19// ==============================",
  "GSP33bhgsbh_u:6965": "asmin adhyāye bhagavat-tattva-jñānaṃ mokṣa-phalam uktvā,",
  "GSP33bhgsbh_u:6966": "atha idānīṃ tat stauti -",
  "GSP33bhgsbh_u:6967": "iti guhyatamaṃ śāstram idam uktaṃ mayānagha /",
  "GSP33bhgsbh_u:6968": "etad buddhvā buddhimān syāt kṛta-kṛtyaś ca bhārata //BhG_15.20//",
  "GSP33bhgsbh_u:6969": "iti etad guhyatamaṃ gopyatamam,",
  "GSP33bhgsbh_u:6970": "atyanta-rahasyaṃ ity etat /",
  "GSP33bhgsbh_u:6971": "kiṃ tat ? śāstram /",
  "GSP33bhgsbh_u:6972": "yady api gītākhyaṃ samastam śāstram ucyate,",
  "GSP33bhgsbh_u:6973": "tathāpy ayam evādhyāya iha śāstram ity ucyate stuty-arthaṃ prakaraṇāt /",
  "GSP33bhgsbh_u:6974": "sarvo hi gītā-śāstrārtho 'smin adhyāye samāsena uktaḥ /",
  "GSP33bhgsbh_u:6975": "na kevalaṃ gītā-śāstrārtha eva,",
  "GSP33bhgsbh_u:6976": "kiṃtu sarvaś ca vedārtha iha parisamāptaḥ /",
  "GSP33bhgsbh_u:6977": "yas taṃ veda sa veda-vit [Gītā 15.1] vedaiś ca sarvair aham eva vedyaḥ [Gītā 15.15] iti coktam /",
  "GSP33bhgsbh_u:6978": "idam uktaṃ kathitaṃ mayā he 'nagha apāpa /",
  "GSP33bhgsbh_u:6979": "etac chāstraṃ yathā-darśitārthaṃ buddhvā buddhimān syāt bhavet nānyathā /",
  "GSP33bhgsbh_u:6980": "kṛta-kṛtyaś ca bhārata kṛtaṃ kṛtyaṃ kartavyaṃ yena sa kṛta-kṛtyaḥ /",
  "GSP33bhgsbh_u:6981": "viśiṣṭa-janma-prasūtena brāhmaṇena yat kartavyaṃ tat sarvaṃ bhagavat-tattve vidite kṛtaṃ bhaved ity arthaḥ /",
  "GSP33bhgsbh_u:6982": "na cānyathā kartavyaṃ parisamāpyate kasyacid ity abhiprāyaḥ /",
  "GSP33bhgsbh_u:6983": "sarvaṃ karmākhilaṃ",
  "GSP33bhgsbh_u:6984": "pārtha jñāne parisamāpyate [Gītā 4.33] iti coktam /",
  "GSP33bhgsbh_u:6985": "etad dhi janma-sāmagryaṃ brāhmaṇasya viśeṣataḥ /",
  "GSP33bhgsbh_u:6986": "prāpyaitat kṛta-kṛtyo hi dvijo bhavati nānyathā // [Manu 12.93]",
  "GSP33bhgsbh_u:6987": "iti ca mānavaṃ vacanam /",
  "GSP33bhgsbh_u:6988": "yataḥ etat paramārthatattvaṃ mattaḥ śrutavān asi,",
  "GSP33bhgsbh_u:6989": "ataḥ kṛtārthas tvaṃ bhārateti //BhGS_15.20//",
  "GSP33bhgsbh_u:6990": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:6991": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:6992": "pañcadaśo 'dhyāyaḥ //",
  "GSP33bhgsbh_u:6994": "BhG 16",
  "GSP33bhgsbh_u:6995": "atha daivāsura-sampad-vibhāga-yogo nāma",
  "GSP33bhgsbh_u:6996": "ṣoḍaśo 'dhyāyaḥ",
  "GSP33bhgsbh_u:6997": "(śrī-śaṅkarācārya-bhagavat-pāda-kṛta-bhāṣyam)",
  "GSP33bhgsbh_u:6998": "daivī āsurī rākṣasī ceti prāṇiṇāṃ prakṛtayo navame 'dhyāye sūcitāḥ /",
  "GSP33bhgsbh_u:6999": "tāsāṃ vistareṇa pradarśanāya abhayaṃ sattva-saṃśuddhir ity ādir adhyāyaḥ ārabhyate /",
  "GSP33bhgsbh_u:7000": "tatra saṃsāra-mokṣāya daivī prakṛtiḥ,",
  "GSP33bhgsbh_u:7001": "nibandhāyāsurī rākṣasī ceti daivyā ādānāya pradarśanaṃ kriyate /",
  "GSP33bhgsbh_u:7002": "itarayoḥ parivarjanāya ca śrī-bhagavān uvāca -",
  "GSP33bhgsbh_u:7003": "abhayaṃ sattva-saṃśuddhir jñāna-yoga-vyavasthitiḥ /",
  "GSP33bhgsbh_u:7004": "dānaṃ damaś ca yajñaś ca svādhyāyas tapa ārjavam //BhG_16.1//",
  "GSP33bhgsbh_u:7005": "abhayam abhīrutā /",
  "GSP33bhgsbh_u:7006": "sattva-saṃśuddhiḥ sattvasyāntaḥ-karaṇasya saṃśuddhiḥ /",
  "GSP33bhgsbh_u:7007": "saṃvyavahāreṣu para-vañcanā-māyānṛtādi-parivarjanaṃ śuddha-sattva-bhāvena vyavahāra ity arthaḥ /",
  "GSP33bhgsbh_u:7008": "jñāna-yoga-vyavasthitir jñānaṃ śāstrata ācāryataś ca ātmādi-padārthānām avagamaḥ /",
  "GSP33bhgsbh_u:7009": "avagatānām indriyādy-upasaṃhāreṇaikāgratayā svātma-saṃvedyatāpādanaṃ yogaḥ /",
  "GSP33bhgsbh_u:7010": "tayor jñāna-yogayor vyāvasthitiḥ vyavasthānaṃ tan-niṣṭhatā /",
  "GSP33bhgsbh_u:7011": "eṣā pradhānā daivī sāttvikī socyate /",
  "GSP33bhgsbh_u:7012": "dānaṃ yathā-śakti saṃvibhāgo 'nnādīnām /",
  "GSP33bhgsbh_u:7013": "damaś ca bāhya-karaṇānām upaśamaḥ /",
  "GSP33bhgsbh_u:7014": "antaḥ-karaṇasyopaśamaṃ śāntiṃ vakṣyati /",
  "GSP33bhgsbh_u:7015": "yajñaś ca śrauto 'gnihotrādiḥ /",
  "GSP33bhgsbh_u:7016": "smārtaś ca deva-yajñādiḥ /",
  "GSP33bhgsbh_u:7017": "svādhyāya ṛg-vedādyadhyayanam adṛṣṭārtham /",
  "GSP33bhgsbh_u:7018": "tapo vakṣyamāṇaṃ śārīrādi /",
  "GSP33bhgsbh_u:7019": "ārjavam ṛjutvaṃ sarvadā //BhGS_16.1// ==============================",
  "GSP33bhgsbh_u:7021": "kiṃ ca -",
  "GSP33bhgsbh_u:7022": "ahiṃsā satyam akrodhas tyāgaḥ śāntir apaiśunam /",
  "GSP33bhgsbh_u:7023": "dayā bhūteṣv aloluptvaṃ mārdavaṃ hrīr acāpalam //BhG_16.2//",
  "GSP33bhgsbh_u:7024": "ahiṃsāhiṃsanaṃ prāṇināṃ pīḍā-varjanam /",
  "GSP33bhgsbh_u:7025": "satyam apriyānṛta-varjitaṃ yathā-bhūtārtha-vacanam /",
  "GSP33bhgsbh_u:7026": "akrodhaḥ parair ākruṣṭasyābhihatasya vā prāptasya krodhasya upaśamanam /",
  "GSP33bhgsbh_u:7027": "tyāgaḥ saṃnyāsaḥ,",
  "GSP33bhgsbh_u:7028": "pūrvaṃ dānasyoktatvāt /",
  "GSP33bhgsbh_u:7029": "śāntir antaḥkaraṇasyopaśamaḥ /",
  "GSP33bhgsbh_u:7030": "apaiśunam apiśunatā /",
  "GSP33bhgsbh_u:7031": "parasmai para-randhra-prakaṭī-karaṇaṃ paiśunam,",
  "GSP33bhgsbh_u:7032": "tad-abhāvo 'paiśunam /",
  "GSP33bhgsbh_u:7033": "dayā kṛpā bhūteṣu duḥkhiteṣu /",
  "GSP33bhgsbh_u:7034": "aloluptvam indriyāṇāṃ viṣaya-saṃnidhāv avikriyā /",
  "GSP33bhgsbh_u:7035": "mārdavaṃ mṛdutākrauryam /",
  "GSP33bhgsbh_u:7036": "hrīr lajjā /",
  "GSP33bhgsbh_u:7037": "acāpalam asati prayojane vāk-pāṇi-pādādīnām avyāpārayitṛtvam //BhGS_16.2// ==============================",
  "GSP33bhgsbh_u:7039": "kiṃ ca -",
  "GSP33bhgsbh_u:7040": "tejaḥ kṣamā dhṛtiḥ śaucam adroho nātimānitā /",
  "GSP33bhgsbh_u:7041": "bhavanti saṃpadaṃ daivīm abhijātasya bhārata //BhG_16.3//",
  "GSP33bhgsbh_u:7042": "tejaḥ prāgalbhyaṃ na tvag-gatā dīptiḥ /",
  "GSP33bhgsbh_u:7043": "kṣamā ākruṣṭasya tāḍitasya vāntar-vikriyānutpattiḥ /",
  "GSP33bhgsbh_u:7044": "utpannāyāṃ vikriyāyām praaśamanam akrodha ity avocāma /",
  "GSP33bhgsbh_u:7045": "itthaṃ kṣamāyā akrodhasya ca viśeṣaḥ /",
  "GSP33bhgsbh_u:7046": "dhṛtir dehendriyeṣv avasādaṃ prāpteṣu tasya pratiṣedhako 'ntaḥ-karaṇa-vṛtti-viśeṣaḥ /",
  "GSP33bhgsbh_u:7047": "yenottambhitāni karaṇāni dehaś ca nāvasīdanti /",
  "GSP33bhgsbh_u:7048": "śaucaṃ dvi-vidhaṃ mṛj-jala-kṛtaṃ bāhyam ābhyantaraṃ ca mano-buddhayor nairmalyaṃ māyā-rāgādi-kāluṣyābhāvaḥ /",
  "GSP33bhgsbh_u:7049": "evaṃ dvi-vidhaṃ śaucam /",
  "GSP33bhgsbh_u:7050": "adrohaḥ para-jighāṃsābhāvo 'hiṃsanam /",
  "GSP33bhgsbh_u:7051": "nātimānitā atyarthaṃ māno 'timānaḥ,",
  "GSP33bhgsbh_u:7052": "sa yasya vidyate so 'timānī /",
  "GSP33bhgsbh_u:7053": "tad-bhāvo 'timānitā /",
  "GSP33bhgsbh_u:7054": "tad-abhāvo nātimānitā ātmanaḥ pūjyatātiśaya-bhāvanābhāva ity arthaḥ /",
  "GSP33bhgsbh_u:7055": "bhavanty abhayādīni etad-antāni saṃpadam abhijātasya /",
  "GSP33bhgsbh_u:7056": "kiṃ-viśiṣṭaṃ saṃpadam",
  "GSP33bhgsbh_u:7057": "? daivīṃ devānāṃ yā saṃpat tām abhilakṣya jātasya deva-vibhūty-arhasya bhāvi-kalyāṇasyety arthaḥ /",
  "GSP33bhgsbh_u:7058": "he bhārata / //BhGS_16.3// ==============================",
  "GSP33bhgsbh_u:7060": "athedānīṃ āsurī saṃpad ucyate -",
  "GSP33bhgsbh_u:7061": "dambho darpo 'timānaś ca krodhaḥ pāruṣyam eva ca /",
  "GSP33bhgsbh_u:7062": "ajñānaṃ cābhijātasya pārtha saṃpadam āsurīm //BhG_16.4//",
  "GSP33bhgsbh_u:7063": "dambho dharma-dhvajitvam /",
  "GSP33bhgsbh_u:7064": "darpo vidyā-dhana-svajanādi-nimitta utsekaḥ /",
  "GSP33bhgsbh_u:7065": "atimānaḥ pūrvoktaḥ /",
  "GSP33bhgsbh_u:7066": "krodhaś ca /",
  "GSP33bhgsbh_u:7067": "pāruṣyam eva ca paruṣa-vacanam /",
  "GSP33bhgsbh_u:7068": "yathā kāṇam cakṣuṣmān,",
  "GSP33bhgsbh_u:7069": "virūpaṃ rūpavān,",
  "GSP33bhgsbh_u:7070": "hīnābhijanam uttamābhijana ity ādi /",
  "GSP33bhgsbh_u:7071": "ajñānaṃ cāviveka-jñānaṃ kartavyākartavyādi-viṣaya-mithyā-pratyayaḥ /",
  "GSP33bhgsbh_u:7072": "abhijātasya pārtha /",
  "GSP33bhgsbh_u:7073": "kim-abhijātasyety āha - saṃpadam āsurīm asurāṇāṃ saṃpat āsurī tām abhijātasya ity arthaḥ //BhGS_16.4// ==============================",
  "GSP33bhgsbh_u:7075": "anayoḥ saṃpadoḥ kāryam ucyate -",
  "GSP33bhgsbh_u:7076": "daivī saṃpad vimokṣāya nibandhāyāsurī matā /",
  "GSP33bhgsbh_u:7077": "mā śucaḥ saṃpadaṃ daivīm abhijāto 'si pāṇḍava //BhG_16.5//",
  "GSP33bhgsbh_u:7078": "daivī saṃpat yā sā vimokṣāya saṃsāra-bandhanāt /",
  "GSP33bhgsbh_u:7079": "nibandhāya niyato bandho nibandhas tad-artham āsurī saṃpat matā abhipretā /",
  "GSP33bhgsbh_u:7080": "tathā rākṣasī ca /",
  "GSP33bhgsbh_u:7081": "tatraivam ukte saty ar junasyāntar-gataṃ bhāvam kim aham āsura-saṃpad-yuktaḥ ?",
  "GSP33bhgsbh_u:7082": "kiṃ vā daiva-saṃpad-yuktaḥ ?",
  "GSP33bhgsbh_u:7083": "ity evam ālocanā-rūpam ālakṣya āha bhagavān - mā śucaḥ śokaṃ mā kārṣīḥ /",
  "GSP33bhgsbh_u:7084": "saṃpadaṃ daivīm abhijāto 'sy abhilakṣya jāto 'si /",
  "GSP33bhgsbh_u:7085": "bhāvi-kalyāṇas tvam asīty arthaḥ /",
  "GSP33bhgsbh_u:7086": "he pāṇḍāva //BhGS_16.5// ==============================",
  "GSP33bhgsbh_u:7088": "dvau bhūta-sargau loke 'smin daiva āsura eva ca /",
  "GSP33bhgsbh_u:7089": "daivo vistaraśaḥ prokta āsuraṃ pārtha me śṛṇu //BhG_16.6//",
  "GSP33bhgsbh_u:7090_0": "dvau dvi-saṃkhyākau bhūta-sargau bhūtānāṃ manuṣyāṇāṃ sargau sṛṣṭī bhūta-sargau sṛjyeteti",
  "GSP33bhgsbh_u:7090_1": "sargau bhūtāny eva sṛjyamānāni daivāsura-saṃpad-dvaya-yuktānīti dvau bhūta-sargāv ity ucyate /",
  "GSP33bhgsbh_u:7091": "dvayā ha vai prājāpatyā devāś cāsurā ca [BAU 1.3.1] iti śruteḥ /",
  "GSP33bhgsbh_u:7092": "loke 'smin, saṃsāra ity arthaḥ /",
  "GSP33bhgsbh_u:7093": "sarveṣāṃ dvaividhyopapatteḥ /",
  "GSP33bhgsbh_u:7094": "kau tau bhūta-sargau ?",
  "GSP33bhgsbh_u:7095": "ity ucyate - prakṛtāv eva daiva āsura eva ca /",
  "GSP33bhgsbh_u:7096": "uktayor eva punar anuvāde prayojanam āha - daivo bhūta-sargo 'bhayaṃ sattva-saṃśuddhir ity ādinā vistaraśo vistara-prakāraiḥ proktaḥ kathitaḥ,",
  "GSP33bhgsbh_u:7097": "na tu āsuro vistaraśaḥ /",
  "GSP33bhgsbh_u:7098": "atas tat-parivarjanārtham āsuraṃ pārtha me mama vacanād ucyamānaṃ vistaraśaḥ sṛṇu avadhāraya //BhGS_16.6// ==============================",
  "GSP33bhgsbh_u:7100": "ā adhyāya-parisamāpter āsurī saṃpat prāṇi-viśeṣaṇatvena pradarśyate,",
  "GSP33bhgsbh_u:7101": "pratyakṣī-karaṇena ca śakyate tasyāḥ parivarjanaṃ kartum iti -",
  "GSP33bhgsbh_u:7102": "pravṛttiṃ ca nivṛttiṃ ca janā na vidur āsurāḥ /",
  "GSP33bhgsbh_u:7103": "na śaucaṃ nāpi cācāro na satyaṃ teṣu vidyate //BhG_16.7//",
  "GSP33bhgsbh_u:7104": "pravṛttiṃ ca pravartanaṃ yasmin puruṣārtha-sādhane kartavye pravṛttis tām,",
  "GSP33bhgsbh_u:7105": "nivṛttiṃ ca etad-viparītāṃ yasmāt anartha-hetoḥ nivartitavyaṃ sā nivṛttis tāṃ ca,",
  "GSP33bhgsbh_u:7106": "janā āsurā na vidur na jānanti /",
  "GSP33bhgsbh_u:7107": "na kevalaṃ pravṛtti-nivṛttī eva te na viduḥ,",
  "GSP33bhgsbh_u:7108": "na śaucaṃ nāpi cācāro na satyaṃ teṣu vidyate /",
  "GSP33bhgsbh_u:7109": "aśaucā anācārā māyāvino 'nṛta-vādino hy āsurāḥ //BhGS_16.7// ==============================",
  "GSP33bhgsbh_u:7111": "kiṃ ca -",
  "GSP33bhgsbh_u:7112": "asatyam apratiṣṭhaṃ te jagad āhur anīśvaram /",
  "GSP33bhgsbh_u:7113": "aparaspara-saṃbhūtaṃ kim anyat kāma-haitukam //BhG_16.8//",
  "GSP33bhgsbh_u:7114": "asatyaṃ yathā vayam anṛta-prāyās tathedaṃ jagat sarvam asatyam /",
  "GSP33bhgsbh_u:7115": "apratiṣṭhaṃ ca nāsya dharmādharmau pratiṣṭhāto 'pratiṣṭhaṃ ceti /",
  "GSP33bhgsbh_u:7116": "te āsurāḥ janāḥ jagad āhur anīśvaram na ca dharmādharma-sa-vyapekṣako 'sya śāsiteśvaro vidyata ity ato 'nīśvaraṃ jagad āhuḥ /",
  "GSP33bhgsbh_u:7117": "kiṃ ca, aparaspara-saṃbhūtaṃ kāma-prayuktayoḥ strī-puruṣayor anyonya-saṃyogāj jagat sarvaṃ saṃbhūtam /",
  "GSP33bhgsbh_u:7118": "kim anyat kāma-haitukam /",
  "GSP33bhgsbh_u:7119": "kāma-hetukam eva kāma-haitukam /",
  "GSP33bhgsbh_u:7120": "kim anyaj jagataḥ kāraṇam ?",
  "GSP33bhgsbh_u:7121": "na kiṃcit adṛṣṭaṃ dharmādharmādi kāraṇāntaraṃ vidyate /",
  "GSP33bhgsbh_u:7122": "jagataḥ kāma eva prāṇināṃ kāraṇam iti lokāyatika-dṛṣṭir iyam //BhGS_16.8// ==============================",
  "GSP33bhgsbh_u:7124": "etāṃ dṛṣṭim avaṣṭabhya naṣṭātmāno 'lpa-buddhayaḥ /",
  "GSP33bhgsbh_u:7125": "prabhavanty ugra-karmāṇaḥ kṣayāya jagato 'hitāḥ //BhG_16.9//",
  "GSP33bhgsbh_u:7126_0": "etāṃ dṛṣṭim avaṣṭabhya āśritya naṣṭatmāno naṣṭa-svabhāvā vibhraṣṭa-para-loka-sādhanā",
  "GSP33bhgsbh_u:7126_1": "alpa-buddhayo viṣaya-viṣayālpaiva buddhir yeṣāṃ te 'lpa-buddhayaḥ prabhavanti udbhavanti",
  "GSP33bhgsbh_u:7126_2": "ugra-karmāṇaḥ krūra-karmāṇo hiṃsātmakāḥ /",
  "GSP33bhgsbh_u:7127": "kṣayāya jagataḥ prabhavantīti saṃbandhaḥ //",
  "GSP33bhgsbh_u:7128": "jagato 'hitāḥ śatravaḥ ity arthaḥ //BhGS_16.9// ==============================",
  "GSP33bhgsbh_u:7130": "te ca -",
  "GSP33bhgsbh_u:7131": "kāmam āśritya duṣpūraṃ dambha-māna-madānvitāḥ /",
  "GSP33bhgsbh_u:7132": "mohād gṛhītvāsad-grāhān pravartante 'śucivratāḥ //BhG_16.10//",
  "GSP33bhgsbh_u:7133_0": "kāmam icchā-viśeṣam āśritya avaṣṭabhya duṣpūram aśakya-pūraṇaṃ dambha-māna-madānvitā",
  "GSP33bhgsbh_u:7133_1": "dambhaś ca mānaś ca madaś ca dambha-māna-madās tair anvitāḥ dambha-māna-madānvitā",
  "GSP33bhgsbh_u:7133_2": "mohād avivekato gṛhītvā upādāya asad-grāhān aśubha-niścayān pravartante loke aśuci-vratāḥ",
  "GSP33bhgsbh_u:7133_3": "aśucīni vratāni yeṣāṃ te 'śuci-vratāḥ //BhGS_16.10 // ==============================",
  "GSP33bhgsbh_u:7135": "kiṃ ca -",
  "GSP33bhgsbh_u:7136": "cintām aparimeyāṃ ca pralayāntām upāśritāḥ /",
  "GSP33bhgsbh_u:7137": "kāmopabhoga-paramā etāvad iti niścitāḥ //BhG_16.11//",
  "GSP33bhgsbh_u:7138": "cintām aparimeyāṃ ca,",
  "GSP33bhgsbh_u:7139": "na parimātuṃ śakyate yasyāś cintāyā iyattā sāparimeyā,",
  "GSP33bhgsbh_u:7140": "tām aparimeyām,",
  "GSP33bhgsbh_u:7141": "pralayāntāṃ maraṇāntām upāśritāḥ,",
  "GSP33bhgsbh_u:7142": "sadā cintā-parā ity arthaḥ /",
  "GSP33bhgsbh_u:7143": "kāmopabhoga-paramāḥ,",
  "GSP33bhgsbh_u:7144": "kāmyante iti kāmā viṣayāḥ śabdādayas tad-upabhoga-paramā ayam eva paramaḥ puruṣārtho yaḥ kāmopabhoga ity evaṃ niścitātmānaḥ /",
  "GSP33bhgsbh_u:7145": "etāvat iti niścitāḥ //BhGS_16.11// ==============================",
  "GSP33bhgsbh_u:7147": "āśā-pāśa-śatair baddhāḥ kāma-krodha-parāyaṇāḥ /",
  "GSP33bhgsbh_u:7148": "īhante kāma-bhogārtham anyāyenārtha-saṃcayān //BhG_16.12//",
  "GSP33bhgsbh_u:7149": "āśā-pāśa-śatair āśaiva pāśās tac-chatair baddhāḥ niyantritāḥ santaḥ sarvata ākṛṣyamāṇāḥ,",
  "GSP33bhgsbh_u:7150": "kāma-krodha-parāyaṇāḥ kāma-krodhau param ayanam āśrayo yeṣāṃ te kāma-krodha-parāyaṇāḥ /",
  "GSP33bhgsbh_u:7151": "īhante ceṣṭante kāma-bhogārthaṃ kāma-bhoga-prayojanāya na dharmārtham /",
  "GSP33bhgsbh_u:7152": "anyāyena para-svāpaharaṇādinety arthaḥ /",
  "GSP33bhgsbh_u:7153": "kim ? artha-saṃcayān artha-pracayān //BhGS_16.12// ==============================",
  "GSP33bhgsbh_u:7155": "īdṛśaś ca teṣām abhiprāyaḥ -",
  "GSP33bhgsbh_u:7156": "idam adya mayā labdham idaṃ prāpsye manoratham /",
  "GSP33bhgsbh_u:7157": "idam astīdam api me bhaviṣyati punar dhanam //BhG_16.13//",
  "GSP33bhgsbh_u:7158": "idaṃ dravyam adya idānīṃ mayā labdham /",
  "GSP33bhgsbh_u:7159": "idaṃ cānyat prāpsye manorathaṃ manas-tuṣṭi-karam /",
  "GSP33bhgsbh_u:7160": "idaṃ cāstīdam api me bhaviṣyati āgāmini saṃvatsare punar dhanaṃ tenāhaṃ dhanī vikhyāto bhaviṣyāmīti //BhGS_16.13// ==============================",
  "GSP33bhgsbh_u:7162": "asau mayā hataḥ śatrur haniṣye cāparān api /",
  "GSP33bhgsbh_u:7163": "īśvaro 'ham ahaṃ bhogī siddho 'haṃ balavān sukhī //BhG_16.14//",
  "GSP33bhgsbh_u:7164": "asau devadattanāmā mayā hato durjayaḥ śatruḥ /",
  "GSP33bhgsbh_u:7165": "haniṣye cāparān anyān varākān api /",
  "GSP33bhgsbh_u:7166": "kim ete kariṣyanti tapasvinaḥ /",
  "GSP33bhgsbh_u:7167": "sarvathāpi nāsti mattulyaḥ /",
  "GSP33bhgsbh_u:7168": "katham ? īśvaro 'ham, ahaṃ bhogī /",
  "GSP33bhgsbh_u:7169": "sarva-prakāreṇaś ca siddho 'haṃ saṃpannaḥ putraiḥ naptṛbhiḥ,",
  "GSP33bhgsbh_u:7170": "na kevalaṃ mānuṣaḥ,",
  "GSP33bhgsbh_u:7171": "balavān sukhī cāham eva /",
  "GSP33bhgsbh_u:7172": "anye tu bhūmibhārāyāvitīrṇāḥ //BhGS_16.14// ==============================",
  "GSP33bhgsbh_u:7174": "āḍhyo 'bhijanavān asmi ko 'nyo 'sti sadṛśo mayā /",
  "GSP33bhgsbh_u:7175": "yakṣye dāsyāmi modiṣya ity ajñāna-vimohitāḥ //BhG_16.15//",
  "GSP33bhgsbh_u:7176": "āḍhaḍḥ dhanena,",
  "GSP33bhgsbh_u:7177": "abhijanavān saptapuruṣaṃ śrotriyatvādisaṃpannaḥ - tenāpi na mama tulyo 'sti kaścit /",
  "GSP33bhgsbh_u:7178": "ko 'nyo 'sti sadṛśas tulyaḥ mayā ?",
  "GSP33bhgsbh_u:7179": "kiṃ ca, yakṣye yāgenāpy anyān abhibhaviṣyāmi,",
  "GSP33bhgsbh_u:7180": "dāsyāmi naṭādibhyaḥ,",
  "GSP33bhgsbh_u:7181": "modiṣye harṣaṃ cātiśayaṃ prāpsyāmi,",
  "GSP33bhgsbh_u:7182": "iti evam ajñānavimohitāḥ ajñānena vimohitāḥ vividham avivekabhāvam āpannāḥ //BhGS_16.15// ==============================",
  "GSP33bhgsbh_u:7184": "aneka-citta-vibhrāntā moha-jāla-samāvṛtāḥ /",
  "GSP33bhgsbh_u:7185": "prasaktāḥ kāma-bhogeṣu patanti narake 'śucau //BhG_16.16//",
  "GSP33bhgsbh_u:7186": "aneka-citta-vibhrāntā ukta-prakārair anekaiś cittaiḥ vividhaṃ bhrāntāḥ aneka-citta-vibhrāntāḥ,",
  "GSP33bhgsbh_u:7187": "mohajālasamāvṛtāḥ moho 'viveko 'jñānaṃ tad eva jālamiva āvaraṇātmakatvāt,",
  "GSP33bhgsbh_u:7188": "tena samāvṛtāḥ /",
  "GSP33bhgsbh_u:7189": "prasaktāḥ kāmabhogeṣu tatraiva niṣaṇṇāḥ santas tena upacita-kalmaṣāḥ patanti narake 'śucau vaitaraṇyādau //BhGS_16.16// ==============================",
  "GSP33bhgsbh_u:7191": "ātma-saṃbhāvitāḥ stabdhā dhana-māna-madānvitāḥ /",
  "GSP33bhgsbh_u:7192": "yajante nāma-yajñais te dambhenāvidhi-pūrvakam //BhG_16.17//",
  "GSP33bhgsbh_u:7193": "ātmasaṃbhāvittāḥ sarvaguṇaviśiṣṭatayā ātmanaiva saṃbhāvitāḥ ātmasaṃbhāvitāḥ,",
  "GSP33bhgsbh_u:7194": "na sādhubhiḥ /",
  "GSP33bhgsbh_u:7195": "stabdhāḥ apraṇatātmānaḥ /",
  "GSP33bhgsbh_u:7196": "dhanamānamadānvitāḥ dhananimittaḥ mānaḥ madaś ca,",
  "GSP33bhgsbh_u:7197": "tābhyāṃ dhanamānamadābhyām anvitāḥ /",
  "GSP33bhgsbh_u:7198": "yajante nāmayajñaiḥ nāmamātrair yajñais te dambhena dharmadhvajitayāvidhipūrvakaṃ vidhivihitāṅgetikartavyatārahitam //BhGS_16.17// ==============================",
  "GSP33bhgsbh_u:7200": "ahaṃkāraṃ balaṃ darpaṃ kāmaṃ krodhaṃ ca saṃśritāḥ /",
  "GSP33bhgsbh_u:7201": "mām ātma-para-deheṣu pradviṣanto 'bhyasūyakāḥ //BhG_16.18//",
  "GSP33bhgsbh_u:7202": "ahaṃkāram ahaṃkaraṇam ahaṃkāraḥ /",
  "GSP33bhgsbh_u:7203": "vidyamānair avidyamānaiś ca guṇair ātmany adhyāropitair viśiṣṭam ātmānam aham iti manyate,",
  "GSP33bhgsbh_u:7204": "so 'haṃkāro 'vidyākhyaḥ kaṣṭatamaḥ sarva-doṣāṇāṃ mūlaṃ sarvānartha-pravṛttīnāṃ ca, tam /",
  "GSP33bhgsbh_u:7205": "tathā balaṃ parābhibhava-nimittaṃ kāma-rāgānvitam /",
  "GSP33bhgsbh_u:7206": "darpaṃ darpo nāma yasya udbhave dharmam atikrāmati so 'yam antaḥkaraṇāśrayo doṣa-viśeṣaḥ /",
  "GSP33bhgsbh_u:7207": "kāmaṃ stry-ādi-viṣayam /",
  "GSP33bhgsbh_u:7208": "krodham aniṣṭa-viṣayam /",
  "GSP33bhgsbh_u:7209": "etān anyāṃś ca mahato doṣān saṃśritāḥ /",
  "GSP33bhgsbh_u:7210": "kiṃ ca te mām īśvaram ātma-para-deheṣu sva-dehe para-deheṣu ca tad-buddhi-karma-sākṣi-bhūtaṃ māṃ pradviṣantaḥ,",
  "GSP33bhgsbh_u:7211": "mac-chāsanātivartitvaṃ pradveṣaḥ,",
  "GSP33bhgsbh_u:7212": "taṃ kurvanto 'bhyasūyakāḥ san-mārga-sthānāṃ guṇeṣu asahamānāḥ //BhGS_16.18// ==============================",
  "GSP33bhgsbh_u:7214": "tān ahaṃ dviṣataḥ krūrān saṃsāreṣu narādhamān /",
  "GSP33bhgsbh_u:7215": "kṣipāmy ajasram aśubhān āsurīṣv eva yoniṣu //BhG_16.19//",
  "GSP33bhgsbh_u:7216_0": "tān ahaṃ sanmārgapratipakṣabhūtān sādhudveṣiṇo dviṣataś ca māṃ krūrān saṃsāreṣu evānekanarakasaṃsaraṇamārgeṣu",
  "GSP33bhgsbh_u:7216_1": "narādhamān adharmadoṣavattvāt kṣipāmi prakṣipāmy ajasraṃ saṃtatam aśubhān aśubhakarmakāriṇaḥ",
  "GSP33bhgsbh_u:7216_2": "āsurīṣveva krūra-karma-prāyāsu vyāghraṆsahādiyoniṣu kṣipāmītyanena saṃbandhaḥ //BhGS_16.19 // ==============================",
  "GSP33bhgsbh_u:7218": "āsurīṃ yonim āpannā mūḍhā janmani janmani /",
  "GSP33bhgsbh_u:7219": "mām aprāpyaiva kaunteya tato yānty adhamāṃ gatim //BhG_16.20//",
  "GSP33bhgsbh_u:7220": "āsurīṃ yonim āpannāḥ pratipannāḥ mūḍhāḥ avivekino janmani janmani pratijanma tamobahulāsveva yoniṣu jāyamānāḥ adho gacchanto mūḍhāḥ mām īśvaram aprāpyānāsādya eva he kaunteya,",
  "GSP33bhgsbh_u:7221": "tatas tasmādapi yānty adhamāṃ gatiṃ nikṛṣṭatamāṃ gatim /",
  "GSP33bhgsbh_u:7222": "mām aprāpyaiveti na mat-prāptau kācid api āśaṅkāsti,",
  "GSP33bhgsbh_u:7223": "ataḥ macchiṣṭasādhumārgam aprāpya ity arthaḥ //BhGS_16.20// ==============================",
  "GSP33bhgsbh_u:7225": "sarvasyā āsuryāḥ saṃpadaḥ saṃkṣepo 'yam ucyate,",
  "GSP33bhgsbh_u:7226": "yasmin trividhe sarvaḥ āsurīsaṃpadbhedo 'nanto 'py antarbhavati /",
  "GSP33bhgsbh_u:7227": "yatparihāreṇa parihṛtaś ca bhavati,",
  "GSP33bhgsbh_u:7228": "yat mūlaṃ sarvasyānarthasya,",
  "GSP33bhgsbh_u:7229": "tat etad ucyate -",
  "GSP33bhgsbh_u:7230": "tri-vidhaṃ narakasyedaṃ dvāraṃ nāśanam ātmanaḥ /",
  "GSP33bhgsbh_u:7231": "kāmaḥ krodhas tathā lobhas tasmād etat trayaṃ tyajet //BhG_16.21//",
  "GSP33bhgsbh_u:7232": "trividhaṃ triprakāraṃ narakasya prāptāv idaṃ dvāraṃ nāśanam ātmanaḥ,",
  "GSP33bhgsbh_u:7233": "yat dvāraṃ praviśanneva naśyati ātmā /",
  "GSP33bhgsbh_u:7234": "kasmaicit puruṣārthāya yogyo na bhavatītyetat,",
  "GSP33bhgsbh_u:7235": "atar ucyate dvāraṃ nāśanam ātmanaḥ iti /",
  "GSP33bhgsbh_u:7236": "kiṃ tat ? kāmaḥ krodhas tathā lobhaḥ /",
  "GSP33bhgsbh_u:7237": "tasmāt etat trayaṃ tyajet /",
  "GSP33bhgsbh_u:7238": "yataḥ etat dvāraṃ nāśanam ātmanas tasmāt kāmāditrayametat tyajet //BhGS_16.21// ==============================",
  "GSP33bhgsbh_u:7240": "tyāga-stutir iyam -",
  "GSP33bhgsbh_u:7241": "etair vimuktaḥ kaunteya tamo-dvārais tribhir naraḥ /",
  "GSP33bhgsbh_u:7242": "ācaraty ātmanaḥ śreyas tato yāti parāṃ gatim //BhG_16.22//",
  "GSP33bhgsbh_u:7243": "etaiḥ vimuktaḥ kaunteya tamo-dvārais tamaso narakasya duḥkha-mohātmakasya dvārāṇi kāmādayas taiḥ,",
  "GSP33bhgsbh_u:7244": "etais tribhiḥ vimukto nara ācaraty anutiṣṭhati /",
  "GSP33bhgsbh_u:7245": "kim ? ātmanaḥ śreyaḥ /",
  "GSP33bhgsbh_u:7246": "yat-pratibaddhaḥ pūrvaṃ nācacāra,",
  "GSP33bhgsbh_u:7247": "tad-apagamād ācarati /",
  "GSP33bhgsbh_u:7248": "tatas tad-ācaraṇāt yāti parāṃ gatiṃ mokṣam apīti //BhGS_16.22// ==============================",
  "GSP33bhgsbh_u:7250": "sarvasya etasya āsurī-saṃpat-parivarjanasya śreya-ācaraṇasya ca śāstraṃ kāraṇam /",
  "GSP33bhgsbh_u:7251": "śāstra-pramāṇād ubhayaṃ śakyaṃ kartum,",
  "GSP33bhgsbh_u:7252": "nānyathā / ataḥ -",
  "GSP33bhgsbh_u:7253": "yaḥ śāstra-vidhim utsṛjya vartate kāma-kārataḥ /",
  "GSP33bhgsbh_u:7254": "na sa siddhim avāpnoti na sukhaṃ na parāṃ gatim //BhG_16.23//",
  "GSP33bhgsbh_u:7255": "yaḥ śāstra-vidhiṃ śāstraṃ vedas tasya vidhiṃ kartavyākartavya-jñāna-kāraṇaṃ vidhi-pratiṣedhākhyam utsṛjya tyaktvā vartate kāma-kārataḥ kāma-prayuktaḥ san,",
  "GSP33bhgsbh_u:7256": "na sa siddhiṃ puruṣārtha-yogyatām avāpnoti,",
  "GSP33bhgsbh_u:7257": "nāpy asmin loke sukhaṃ nāpi parāṃ prakṛṣṭāṃ gatiṃ svargaṃ mokṣaṃ vā //BhGS_16.23// ==============================",
  "GSP33bhgsbh_u:7259": "tasmāc chāstraṃ pramāṇaṃ te kāryākārya-vyavasthitau /",
  "GSP33bhgsbh_u:7260": "jñātvā śāstra-vidhānoktaṃ karma kartum ihārhasi //BhG_16.24//",
  "GSP33bhgsbh_u:7261": "tasmāt śāstraṃ pramāṇaṃ jñāna-sādhanaṃ te tava kāryākārya-vyavasthitau kartavyākartavya-vyavasthāyām /",
  "GSP33bhgsbh_u:7262": "ato jñātvā buddhvā śāstra-vidhānoktaṃ -- vidhir vidhānaṃ śāstram eva vidhānaṃ śāstra-vidhānaṃ kuryān na kuryād ity evaṃ-lakṣaṇam,",
  "GSP33bhgsbh_u:7263": "tena uktaṃ sva-karma yat tat kartum ihārhasi /",
  "GSP33bhgsbh_u:7264": "iheti karmādhikāra-bhūmi-pradarśanārtham iti //BhGS_16.24//",
  "GSP33bhgsbh_u:7265": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:7266": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:7267": "ṣoḍāśo 'dhyāyaḥ //",
  "GSP33bhgsbh_u:7269": "BhG 17",
  "GSP33bhgsbh_u:7270": "atha śraddhā-traya-vibhāga-yogaḥ",
  "GSP33bhgsbh_u:7271": "saptadaśo 'dhyāyaḥ",
  "GSP33bhgsbh_u:7272": "tasmāc chāstraṃ pramāṇaṃ ta [Gītā 16.24] iti bhagavad-vākyāl labdha-praśna-bījo 'rjuna uvāca -",
  "GSP33bhgsbh_u:7273": "ye śāstra-vidhim utsṛjya yajante śraddhayānvitāḥ /",
  "GSP33bhgsbh_u:7274": "teṣāṃ niṣṭhā tu kā kṛṣṇa sattvam āho rajas tamaḥ //BhG_17.1//",
  "GSP33bhgsbh_u:7275_0": "ye kecid aviśeṣitāḥ śāstra-vidhiṃ śāstra-vidhānaṃ śruti-smṛti-śāstra-codanām utsṛjya",
  "GSP33bhgsbh_u:7275_1": "parityajya yajante devādīn pūjayanti śraddhayānvitāḥ śraddhayāstikya-buddhyānvitāḥ saṃyuktāḥ santaḥ /",
  "GSP33bhgsbh_u:7276": "śruti-lakṣaṇaṃ smṛti-lakṣaṇaṃ vā kaṃcit śāstra-vidhim apaśyanto vṛddha-vyavahāra-darśanād eva śraddadhānatayā ye devādīn pūjayanti /",
  "GSP33bhgsbh_u:7277": "te iha ye śāstra-vidhim utsṛjya yajante śraddhayānvitā ity evaṃ gṛhyante /",
  "GSP33bhgsbh_u:7278": "ye punaḥ kaṃcit śāstra-vidhiṃ upalabhamānaiva tam utsṛjyāyathā-vidhi devādīn pūjayanti /",
  "GSP33bhgsbh_u:7279": "ta iha ye śāstra-vidhim utsṛjya yajanta iti na parigṛhyante /",
  "GSP33bhgsbh_u:7280": "kasmāt ? śraddhayānvitatva-viśeṣaṇāt /",
  "GSP33bhgsbh_u:7281": "devādi-pūjā-vidhi-paraṃ kiṃcit śāstraṃ paśyanta eva tad utsṛjyāśraddadhānatayā tad-vihitāyāṃ devādi-pūjāyāṃ śraddhayānvitāḥ pravartanta iti na śakyaṃ kalpayituṃ",
  "GSP33bhgsbh_u:7282": "yasmāt, tasmāt pūrvoktaiva ye śāstra-vidhim utsṛjya yajante śraddhayānvitā ity atra gṛhyante /",
  "GSP33bhgsbh_u:7283": "teṣām evaṃ-bhūtānāṃ niṣṭhā tu kā kṛṣṇa sattvam āho rajas tamaḥ,",
  "GSP33bhgsbh_u:7284": "kiṃ sattvaṃ niṣṭhāvasthānam,",
  "GSP33bhgsbh_u:7285": "āho svit rajaḥ,",
  "GSP33bhgsbh_u:7286": "athavā tama iti /",
  "GSP33bhgsbh_u:7287": "etad uktaṃ bhavati - yā teṣāṃ devādi-viṣayā pūjā,",
  "GSP33bhgsbh_u:7288": "sā kiṃ sāttvikī,",
  "GSP33bhgsbh_u:7289": "āho svit rājasī,",
  "GSP33bhgsbh_u:7290": "uta tāmasīti //BhGS_17.1// ==============================",
  "GSP33bhgsbh_u:7292": "sāmānya-viṣayo 'yaṃ praśno nāpravibhajrya prativacanam arhatīti śrībhagavānuvāca -",
  "GSP33bhgsbh_u:7293": "tri-vidhā bhavati śraddhā dehināṃ sā svabhāva-jā /",
  "GSP33bhgsbh_u:7294": "sāttvikī rājasī caiva tāmasī ceti tāṃ śṛṇu //BhG_17.2//",
  "GSP33bhgsbh_u:7295": "tri-vidhā tri-prakārā bhavati śraddhā /",
  "GSP33bhgsbh_u:7296": "yasyāṃ niṣṭhāyāṃ tvaṃ pṛcchasi /",
  "GSP33bhgsbh_u:7297": "dehināṃ śarīriṇāṃ sā svabhāva-jā /",
  "GSP33bhgsbh_u:7298": "janmāntara-kṛto dharmādi-saṃskāro maraṇa-kāle 'bhivyaktaḥ svabhāva ucyate,",
  "GSP33bhgsbh_u:7299": "tato jātā svabhāva-jā /",
  "GSP33bhgsbh_u:7300": "sāttvikī sattva-nirvṛttā deva-pūjādi-viṣayā /",
  "GSP33bhgsbh_u:7301": "rājasī rajo-nirvṛttā yakṣa-rakṣaḥ-pūjādi-viṣayā /",
  "GSP33bhgsbh_u:7302": "tāmasī tamo-nirvṛttā preta-piśācādi-pūjā-viṣayā /",
  "GSP33bhgsbh_u:7303": "evaṃ tri-vidhāṃ tām ucyamānāṃ śraddhāṃ śṛṇv avadhāraya //BhGS_17.2// ==============================",
  "GSP33bhgsbh_u:7305": "sā iyaṃ trividhā bhavati -",
  "GSP33bhgsbh_u:7306": "sattvānurūpā sarvasya śraddhā bhavati bhārata /",
  "GSP33bhgsbh_u:7307": "śraddhā-mayo 'yaṃ puruṣo yo yac-chraddhaḥ sa eva saḥ //BhG_17.3//",
  "GSP33bhgsbh_u:7308": "sattvānurūpā viśiṣṭa-saṃskāropetāntaḥ-karaṇānurūpā sarvasya prāṇi-jātasya śraddhā bhavati bhārata /",
  "GSP33bhgsbh_u:7309": "yady evaṃ tataḥ kiṃ syāt ?",
  "GSP33bhgsbh_u:7310": "ity ucyate - śraddhā-mayo 'yaṃ śraddhā-prāyaḥ puruṣaḥ saṃsārī jīvaḥ /",
  "GSP33bhgsbh_u:7311": "katham ? yo yac-chraddho yā śraddhā yasya jīvasya sa yac-chraddhaḥ sa eva tac-chraddhānurūpa eva sa jīvaḥ //BhGS_17.3// ==============================",
  "GSP33bhgsbh_u:7313": "tataś ca kāryeṇa liṅgena devādipūjayā sattvādiniṣṭhānumeyā ity āha -",
  "GSP33bhgsbh_u:7314": "yajante sāttvikā devān yakṣa-rakṣāṃsi rājasāḥ /",
  "GSP33bhgsbh_u:7315": "pretān bhūta-gaṇāṃś cānye yajante tāmasā janāḥ //BhG_17.4//",
  "GSP33bhgsbh_u:7316": "yajante pūjayanti sāttvikāḥ sattva-niṣṭhā devān,",
  "GSP33bhgsbh_u:7317": "yakṣa-rakṣāṃsi rājasāḥ,",
  "GSP33bhgsbh_u:7318": "pretān bhūta-gaṇāṃś ca sapta-mātṛkādīṃś cānye yajante tāmasāḥ janāḥ //BhGS_17.4// ==============================",
  "GSP33bhgsbh_u:7320": "evaṃ kāryato nirṇītāḥ sattvādi-niṣṭhāḥ śāstra-vidhy-utsarge /",
  "GSP33bhgsbh_u:7321": "tatra kaścid eva sahasreṣu deva-pūjādi-paraḥ sattva-niṣṭho bhavati,",
  "GSP33bhgsbh_u:7322": "bāhulyena tu rajo-niṣṭhās tamo-niṣṭhāś caiva prāṇino bhavanti / katham ? -",
  "GSP33bhgsbh_u:7323": "aśāstra-vihitaṃ ghoraṃ tapyante ye tapo janāḥ /",
  "GSP33bhgsbh_u:7324": "dambhāhaṃkāra-saṃyuktāḥ kāma-rāga-balānvitāḥ //BhG_17.5//",
  "GSP33bhgsbh_u:7325": "aśāstra-vihitaṃ na śāstra-vihitam aśāstra-vihitaṃ ghoraṃ pīḍā-karaṃ prāṇinām ātmanaś ca tapas tapyante nirvartayanti ye janās te ca dambhāhaṃkāra-saṃyuktāḥ /",
  "GSP33bhgsbh_u:7326": "dambhaś cāhaṃkāraś ca dambhāhaṃkārau,",
  "GSP33bhgsbh_u:7327": "tābhyāṃ saṃyuktāḥ dambhāhaṃkāra-saṃyuktāḥ,",
  "GSP33bhgsbh_u:7328": "kāma-rāga-balānvitāḥ kāmaś ca rāgaś ca kāma-rāgau tat-kṛtaṃ balaṃ kāma-rāga-balaṃ tenānvitāḥ kāma-rāga-balānvitāḥ //BhGS_17.5// ==============================",
  "GSP33bhgsbh_u:7330": "karśayantaḥ śarīra-sthaṃ bhūta-grāmam acetasaḥ /",
  "GSP33bhgsbh_u:7331": "māṃ caivāntaḥ-śarīra-sthaṃ tān viddhy āsura-niścayān //BhG_17.6//",
  "GSP33bhgsbh_u:7332": "karśayantaḥ kṛśī-kurvantaḥ śarīra-sthaṃ bhūta-grāmaṃ karaṇa-samudāyam acetaso 'vivekinaḥ māṃ caiva tat-karma-buddhi-sākṣi-bhūtam antaḥ-śarīra-sthaṃ nārāyaṇaṃ karśayantaḥ,",
  "GSP33bhgsbh_u:7333": "mad-anuśāsanākaraṇam eva mat-karśanam /",
  "GSP33bhgsbh_u:7334": "tān viddhy āsura-niścayān āsuro niścayo yeṣāṃ te āsura-niścayās tān pariharaṇārthaṃ viddhīti upadeśaḥ //BhGS_17.6// ==============================",
  "GSP33bhgsbh_u:7336_0": "āhārāṇāṃ ca rasya-snigdhādi-varga-traya-rūpeṇa bhinnānāṃ yathā-kramaṃ sāttvika-rājasa-tāmasa-puruṣa-priyatva-darśanam",
  "GSP33bhgsbh_u:7336_1": "iha kriyate rasya-snigdhādiṣu āhāra-viśeṣeṣv ātmanaḥ prīty-atirekeṇa liṅgena sāttvikatvaṃ",
  "GSP33bhgsbh_u:7336_2": "rājasatvaṃ tāmasatvaṃ ca buddhvā rajas-tamo-liṅgānām āhārāṇāṃ parivarjanārthaṃ sattva-liṅgānāṃ copādānārtham /",
  "GSP33bhgsbh_u:7337": "tathā yajñādīnām api sattvādi-guṇa-bhedena tri-vidhatva-pratipādanam iha rājasa-tāmasān buddhvā kathaṃ nu nāma parityajet,",
  "GSP33bhgsbh_u:7338": "sāttvikān evānutiṣṭhed ity evam artham āha -",
  "GSP33bhgsbh_u:7339": "āhāras tv api sarvasya trividho bhavati priyaḥ /",
  "GSP33bhgsbh_u:7340": "yajñas tapas tathā dānaṃ teṣāṃ bhedam imaṃ śṛṇu //BhG_17.7//",
  "GSP33bhgsbh_u:7341": "āhāras tv api sarvasya bhoktuḥ prāṇinas tri-vidho bhavati priyaḥ iṣṭaḥ /",
  "GSP33bhgsbh_u:7342": "tathā yajñas tathā tapas tathā dānam /",
  "GSP33bhgsbh_u:7343": "teṣām āhārādīnāṃ bhedam imaṃ vakṣyamāṇaṃ sṛṇu //BhGS_17.7// ==============================",
  "GSP33bhgsbh_u:7345": "āyuḥ-sattva-balārogya-sukha-prīti-vivardhanāḥ /",
  "GSP33bhgsbh_u:7346": "rasyāḥ snigdhāḥ sthirā hṛdyā āhārāḥ sāttvika-priyāḥ //BhG_17.8//",
  "GSP33bhgsbh_u:7347": "āyuś ca sattvaṃ ca balaṃ ca ārogyaṃ ca sukhaṃ ca prītiś ca āyuḥ-sattva-balārogya-sukha-prītayas tāsāṃ vivardhanāḥ āyuḥ-sattva-balārogya-sukha-prīti-vivardhanāḥ /",
  "GSP33bhgsbh_u:7348": "te ca rasyā rasopetāḥ,",
  "GSP33bhgsbh_u:7349": "snigdhāḥ snehavantaḥ,",
  "GSP33bhgsbh_u:7350": "sthirāś cira-kāla-sthāyino dehe,",
  "GSP33bhgsbh_u:7351": "hṛdyāḥ hṛdaya-priyāḥ,",
  "GSP33bhgsbh_u:7352": "āhārāḥ sāttvika-priyāḥ sāttvikasyeṣṭāḥ //BhGS_17.8// ==============================",
  "GSP33bhgsbh_u:7354": "kaṭv-amla-lavaṇātyuṣṇa-tīkṣṇa-rūkṣa-vidāhinaḥ /",
  "GSP33bhgsbh_u:7355": "āhārā rājasasyeṣṭā duḥkha-śokāmaya-pradāḥ //BhG_17.9//",
  "GSP33bhgsbh_u:7356": "kaṭv-amla-lavaṇātyuṣṇa-tīkṣṇa-rūkṣa-vidāhina ity atrāti-śabdaḥ kaṭvādiṣu sarvatra yojyaḥ /",
  "GSP33bhgsbh_u:7357": "atikaṭuḥ atitīkṣṇaḥ ity evam /",
  "GSP33bhgsbh_u:7358_0": "kaṭuś cāmlaś ca lavaṇaś cātyuṣṇaś ca tīkṣṇaś ca rūkṣaś ca vidāhī ca te āhārā rājasasyeṣṭā",
  "GSP33bhgsbh_u:7358_1": "duḥkha-śokāmaya-pradāḥ duḥkhaṃ ca śokaṃ cāmayaṃ ca prayacchantīti duḥkha-śokāmaya-pradāḥ //BhGS_17.9 // ==============================",
  "GSP33bhgsbh_u:7360": "yāta-yāmaṃ gata-rasaṃ pūti paryuṣitaṃ ca yat /",
  "GSP33bhgsbh_u:7361": "ucchiṣṭam api cāmedhyaṃ bhojanaṃ tāmasa-priyam //BhG_17.10//",
  "GSP33bhgsbh_u:7362": "yāta-yāmaṃ manda-pakvam,",
  "GSP33bhgsbh_u:7363": "nirvīryasya gata-rasa-śabdenoktatvāt /",
  "GSP33bhgsbh_u:7364": "gata-rasaṃ rasa-viyuktam,",
  "GSP33bhgsbh_u:7365": "pūti durgandhi,",
  "GSP33bhgsbh_u:7366": "paryuṣitaṃ ca pakvaṃ sad rātry-antaritaṃ ca yat,",
  "GSP33bhgsbh_u:7367": "ucchiṣṭam api bhukta-śiṣṭam ucchiṣṭam,",
  "GSP33bhgsbh_u:7368": "amedhyam ayajñārhaṃ bhojanam īdṛśaṃ tāmasa-priyam //BhGS_17.10// ==============================",
  "GSP33bhgsbh_u:7370": "athedānīṃ yajñas trividha ucyate -",
  "GSP33bhgsbh_u:7371": "aphalākāṅkṣibhir yajño vidhi-dṛṣṭo ya ijyate /",
  "GSP33bhgsbh_u:7372": "yaṣṭavyam eveti manaḥ samādhāya sa sāttvikaḥ //BhG_17.11//",
  "GSP33bhgsbh_u:7373": "aphalākāṅkṣibhir aphalārthibhir yajño vidhi-dṛṣṭaḥ śāstra-codanādṛṣṭau yo yajña ijyate nirvartyate,",
  "GSP33bhgsbh_u:7374": "yaṣṭavyam eveti yajña-svarūpa-nirvartanam eva kāryam iti manaḥ samādhāya,",
  "GSP33bhgsbh_u:7375": "nānena puruṣārtho mama kartavya ity evaṃ niścitya,",
  "GSP33bhgsbh_u:7376": "sa sāttviko yajña ucyate //BhGS_17.11// ==============================",
  "GSP33bhgsbh_u:7378": "abhisaṃdhāya tu phalaṃ dambhārtham api caiva yat /",
  "GSP33bhgsbh_u:7379": "ijyate bharata-śreṣṭha taṃ yajñaṃ viddhi rājasam //BhG_17.12//",
  "GSP33bhgsbh_u:7380": "abhisandhāya tu uddiśya phalaṃ dambhārtham api caiva yad ijyate bharata-śreṣṭha taṃ yajñaṃ viddhi rājasam //BhGS_17.12// ==============================",
  "GSP33bhgsbh_u:7382": "vidhi-hīnam asṛṣṭānnaṃ mantra-hīnam adakṣiṇam /",
  "GSP33bhgsbh_u:7383": "śraddhā-virahitaṃ yajñaṃ tāmasaṃ paricakṣate //BhG_17.13//",
  "GSP33bhgsbh_u:7384": "vidhi-hīnaṃ yathā-codita-viparītam,",
  "GSP33bhgsbh_u:7385": "asṛṣṭānnaṃ brāhmaṇebhyo na sṛṣṭaṃ na dattam,",
  "GSP33bhgsbh_u:7386": "annaṃ yasmin yajñe so 'sṛṣṭānnas tam asṛṣṭānnam /",
  "GSP33bhgsbh_u:7387": "mantra-hīnaṃ mantrataḥ svarato varṇato vā viyuktaṃ mantra-hīnam,",
  "GSP33bhgsbh_u:7388": "adakṣiṇam ukta-dakṣiṇā-rahitam,",
  "GSP33bhgsbh_u:7389": "śraddhā-virahitaṃ yajñaṃ tāmasaṃ paricakṣate tamo-nirvṛttaṃ kathayanti //BhGS_17.13// ==============================",
  "GSP33bhgsbh_u:7391": "atha idānīṃ tapas tri-vidham ucyate -",
  "GSP33bhgsbh_u:7392": "deva-dvija-guru-prājña-pūjanaṃ śaucam ārjavam /",
  "GSP33bhgsbh_u:7393": "brahmacaryam ahiṃsā ca śārīraṃ tapa ucyate //BhG_17.14//",
  "GSP33bhgsbh_u:7394": "devā ca dvijā ca guravaś ca prājñāś ca deva-dvija-guru-prājñās teṣāṃ pūjanaṃ deva-dvija-guru-prājña-pūjanam /",
  "GSP33bhgsbh_u:7395": "śaucam /",
  "GSP33bhgsbh_u:7396": "ārjavam ṛjutvam /",
  "GSP33bhgsbh_u:7397": "brahmacaryam ahiṃsā ca śarīra-nirvartyaṃ śārīraṃ śarīra-pradhānaiḥ sarvair eva kārya-karaṇaiḥ kartrādibhiḥ sādhyaṃ śārīraṃ tapa ucyate /",
  "GSP33bhgsbh_u:7398": "pañcaite tasya hetavaḥ [Gītā 18.15] iti hi vakṣyati //BhGS_17.14// ==============================",
  "GSP33bhgsbh_u:7400": "anudvega-karaṃ vākyaṃ satyaṃ priya-hitaṃ ca yat /",
  "GSP33bhgsbh_u:7401": "svādhyāyābhyasanaṃ caiva vāṅ-mayaṃ tapa ucyate //BhG_17.15//",
  "GSP33bhgsbh_u:7402": "anudvega-karaṃ prāṇinām aduḥkha-karaṃ vākyaṃ satyaṃ priya-hitaṃ ca yat priya-hite dṛṣṭādṛṣṭārthe /",
  "GSP33bhgsbh_u:7403": "anudvega-karatvādibhir dharmair vākyaṃ viśeṣyate /",
  "GSP33bhgsbh_u:7404": "viśeṣaṇa-dharma-samucayārthaś ca-śabdaḥ /",
  "GSP33bhgsbh_u:7405": "para-pratyayārthaṃ prayuktasya vākyasya satya-priya-hitānudvega-karatvānām anyatamena dvābhyāṃ tribhir vā hīnatā syād yadi,",
  "GSP33bhgsbh_u:7406": "na tad vāṅ-mayaṃ tapaḥ /",
  "GSP33bhgsbh_u:7407": "tathā satya-vākyasya itareṣām anyatamena dvābhyāṃ tribhir vā vihīnatāyāṃ na vāṅ-maya-tapastvam /",
  "GSP33bhgsbh_u:7408": "tathā priya-vākyasyāpītareṣām anyatamena dvābhyāṃ tribhir vā vihīnasya na vāṅ-maya-tapastvam /",
  "GSP33bhgsbh_u:7409": "tathā hita-vākyasyāpītareṣām anyatamena dvābhyāṃ tribhir vā vihīnasya na vāṅ-maya-tapastvam /",
  "GSP33bhgsbh_u:7410": "kiṃ punas tat tapaḥ ?",
  "GSP33bhgsbh_u:7411": "yat satyaṃ vākyam anudvega-karaṃ priyaṃ hitaṃ ca,",
  "GSP33bhgsbh_u:7412": "tat tapo vāṅ-mayam /",
  "GSP33bhgsbh_u:7413": "yathā śānto bhava vatsa,",
  "GSP33bhgsbh_u:7414": "svādhyāyaṃ",
  "GSP33bhgsbh_u:7415": "yogaṃ cānutiṣṭha,",
  "GSP33bhgsbh_u:7416": "tathā te śreyo bhaviṣyatīti /",
  "GSP33bhgsbh_u:7417": "svādhyāyābhyasanaṃ caiva yathā-vidhi vāṅ-mayaṃ tapa ucyate //BhGS_17.15// ==============================",
  "GSP33bhgsbh_u:7419": "manaḥ-prasādaḥ saumyatvaṃ maunam ātma-vinigrahaḥ /",
  "GSP33bhgsbh_u:7420": "bhāva-saṃśuddhir ity etat tapo mānasam ucyate //BhG_17.16//",
  "GSP33bhgsbh_u:7421": "manaḥ-prasādaḥ manasaḥ praśāntiḥ svacchatāpādanaṃ prasādaḥ /",
  "GSP33bhgsbh_u:7422": "saumyatvaṃ yat saumanasyam āhuḥ /",
  "GSP33bhgsbh_u:7423": "mukhādi-prasādādi-kāryonneyāntaḥ-karaṇasya vṛttiḥ /",
  "GSP33bhgsbh_u:7424": "maunaṃ vāṅ-niyamo 'pi manaḥ-saṃyama-pūrvako bhavatīti kāryeṇa kāraṇam ucyate manaḥ-saṃyamo maunam iti /",
  "GSP33bhgsbh_u:7425": "ātma-vinigraho mano-nirodhaḥ sarvataḥ sāmānya-rūpa ātma-vinigrahaḥ /",
  "GSP33bhgsbh_u:7426": "vāg-viṣayasyaiva manasaḥ saṃyamaḥ maunam iti viśeṣaḥ /",
  "GSP33bhgsbh_u:7427": "bhāva-saṃśuddhiḥ paraiḥ vyavahāra-kāle 'māyāvitvaṃ bhāva-saṃśuddhiḥ /",
  "GSP33bhgsbh_u:7428": "ity etat tapo mānasam ucyate //BhGS_17.16// ==============================",
  "GSP33bhgsbh_u:7430": "yathoktaṃ kāyikaṃ vācikaṃ mānasaṃ ca tapas taptaṃ naraiḥ sattvādi-guṇa-bhedena kathaṃ tri-vidhaṃ bhavatīti, ucyate -",
  "GSP33bhgsbh_u:7431": "śraddhayā parayā taptaṃ tapas tat trividhaṃ naraiḥ /",
  "GSP33bhgsbh_u:7432": "aphalākāṅkṣibhir yuktaiḥ sāttvikaṃ paricakṣate //BhG_17.17//",
  "GSP33bhgsbh_u:7433_0": "śraddhayā āstikya-buddhyā parayā prakṛṣṭayā taptam anuṣṭhitaṃ tapas tat prakṛtaṃ",
  "GSP33bhgsbh_u:7433_1": "tri-vidhaṃ tri-prakāraṃ try-adhiṣṭhānaṃ narair anuṣṭhātṛbhir aphalākāṅkṣibhiḥ phalākāṅkṣā-rahitair",
  "GSP33bhgsbh_u:7433_2": "yuktaiḥ samāhitair yad īdṛśaṃ tapaḥ,",
  "GSP33bhgsbh_u:7434": "tat sāttvikaṃ sattva-nirvṛttaṃ paricakṣate kathayanti śiṣṭāḥ //BhGS_17.17// ==============================",
  "GSP33bhgsbh_u:7436": "satkāra-māna-pūjārthaṃ tapo dambhena caiva yat /",
  "GSP33bhgsbh_u:7437": "kriyate tad iha proktaṃ rājasaṃ calam adhruvam //BhG_17.18//",
  "GSP33bhgsbh_u:7438": "satkāraḥ sādhu-kāraḥ sādhu ayaṃ tapasvī brāhmaṇa ity evam artham /",
  "GSP33bhgsbh_u:7439": "māno mānanaṃ pratyutthānābhivādanādis tad-artham /",
  "GSP33bhgsbh_u:7440": "pūjā pāda-prakṣālanārcanāśayitṛtvādis tad-arthaṃ ca tapaḥ satkāra-māna-pūjārtham /",
  "GSP33bhgsbh_u:7441": "dambhena caiva yat kriyate tapas tad iha proktaṃ kathitaṃ rājasaṃ calaṃ kādācitka-phalatvena adhruvam //BhGS_17.18// ==============================",
  "GSP33bhgsbh_u:7443": "mūḍha-grāheṇātmano yat pīḍayā kriyate tapaḥ /",
  "GSP33bhgsbh_u:7444": "parasyotsādanārthaṃ vā tat tāmasam udāhṛtam //BhG_17.19//",
  "GSP33bhgsbh_u:7445": "mūḍha-grāheṇa aviveka-niścayena ātmanaḥ pīḍayā yat kriyate tapaḥ parasya utsādanārthaṃ vināśārthaṃ vā,",
  "GSP33bhgsbh_u:7446": "tat tāmasaṃ tapa udāhṛtam //BhGS_17.19// ==============================",
  "GSP33bhgsbh_u:7448": "idānīṃ dāna-traividhyam ucyate -",
  "GSP33bhgsbh_u:7449": "dātavyam iti yad dānaṃ dīyate 'nupakāriṇe /",
  "GSP33bhgsbh_u:7450": "deśe kāle ca pātre ca tad dānaṃ sāttvikaṃ smṛtam //BhG_17.20//",
  "GSP33bhgsbh_u:7451": "dātavyam iti evaṃ manaḥ kṛtvā yad dānaṃ dīyate 'nupakāriṇe pratyupakārāsamarthāya,",
  "GSP33bhgsbh_u:7452": "samarthāyāpi nirapekṣaṃ dīyate /",
  "GSP33bhgsbh_u:7453": "deśe puṇye kurukṣetrādau /",
  "GSP33bhgsbh_u:7454": "kāle saṃkrānty-ādau /",
  "GSP33bhgsbh_u:7455": "pātre ca ṣaḍ-aṅga-vid veda-pāraga ity ādau /",
  "GSP33bhgsbh_u:7456": "tad dānaṃ sāttvikaṃ smṛtam //BhGS_17.20// ==============================",
  "GSP33bhgsbh_u:7458": "yat tu pratyupakārārthaṃ phalam uddiśya vā punaḥ /",
  "GSP33bhgsbh_u:7459": "dīyate ca parikliṣṭaṃ tad dānaṃ rājasaṃ smṛtam //BhG_17.21//",
  "GSP33bhgsbh_u:7460": "yat tu dānaṃ pratyupakārārthaṃ kāle tv ayaṃ māṃ pratyupakariṣyatīty evam artham,",
  "GSP33bhgsbh_u:7461": "phalaṃ vāsya dānasya me bhaviṣyaty adṛṣṭam iti /",
  "GSP33bhgsbh_u:7462": "tad uddiśya punar dīyate ca parikliṣṭaṃ kheda-saṃyuktam,",
  "GSP33bhgsbh_u:7463": "tad dānaṃ rājasaṃ smṛtam //BhGS_17.21// ==============================",
  "GSP33bhgsbh_u:7465": "adeśa-kāle yad dānam apātrebhyaś ca dīyate /",
  "GSP33bhgsbh_u:7466": "asatkṛtam avajñātaṃ tat tāmasam udāhṛtam //BhG_17.22//",
  "GSP33bhgsbh_u:7467": "adeśa-kāle 'deśe 'puṇye deśe mlecchāśucy-ādi-saṃkīrṇe /",
  "GSP33bhgsbh_u:7468": "akāle puṇya-hetutvenāprakhyāte saṃkrānty-ādi-viśeṣa-rahite 'pātrebhyaś ca mūrkha-taskarādibhyaḥ /",
  "GSP33bhgsbh_u:7469": "deśādi-saṃpattau vā asatkṛtaṃ priya-vacana-pāda-prakṣālana-pūjādi-rahitam avajñātaṃ pātra-paribhava-yuktaṃ ca yad dānam,",
  "GSP33bhgsbh_u:7470": "tat tāmasam udāhṛtam //BhGS_17.22// ==============================",
  "GSP33bhgsbh_u:7472": "yajña-dāna-tapaḥ-prabhṛtīnāṃ sādguṇya-karaṇāyāyam upadeśa ucyate -",
  "GSP33bhgsbh_u:7473": "oṃ tat sad iti nirdeśo brahmaṇas trividhaḥ smṛtaḥ /",
  "GSP33bhgsbh_u:7474": "brāhmaṇās tena vedāś ca yajñāś ca vihitāḥ purā //BhG_17.23//",
  "GSP33bhgsbh_u:7475": "oṃ tat sad iti evaṃ nirdeśaḥ,",
  "GSP33bhgsbh_u:7476": "nirdiśyate 'neneti nirdeśaḥ /",
  "GSP33bhgsbh_u:7477": "trividho nāma nirdeśo brahmaṇaḥ smṛtaś cintito vedānteṣu brahma-vidbhiḥ /",
  "GSP33bhgsbh_u:7478": "brāhmaṇās tena nirdeśena trividhena vedāś ca yajñāś ca vihitāḥ nirmitāḥ purā pūrvam iti nirdeśa-stuty-artham ucyate //BhGS_17.23// ==============================",
  "GSP33bhgsbh_u:7480": "tasmād om ity udāhṛtya yajña-dāna-tapaḥ-kriyāḥ /",
  "GSP33bhgsbh_u:7481": "pravartante vidhānoktāḥ satataṃ brahma-vādinām //BhG_17.24//",
  "GSP33bhgsbh_u:7482_0": "tasmāt om ity udāhṛtya uccārya yajña-dāna-tapaḥ-kriyā yajñādi-svarūpāḥ kriyāḥ pravartante",
  "GSP33bhgsbh_u:7482_1": "vidhānoktāḥ śāstra-coditāḥ satataṃ sarvadā brahma-vādināṃ brahma-vadana-śīlānām //BhGS_17.24 // ==============================",
  "GSP33bhgsbh_u:7484": "tad ity anabhisaṃdhāya phalaṃ yajña-tapaḥ-kriyāḥ /",
  "GSP33bhgsbh_u:7485": "dāna-kriyāś ca vividhāḥ kriyante mokṣa-kāṅkṣibhiḥ //BhG_17.25//",
  "GSP33bhgsbh_u:7486": "tad ity anabhisaṃdhāya /",
  "GSP33bhgsbh_u:7487_0": "tad iti brahmābhidhānam uccāryānabhisaṃdhāyaś ca yajñādi-karmaṇaḥ phalaṃ yajña-tapaḥ-kriyā",
  "GSP33bhgsbh_u:7487_1": "yajña-kriyāś ca tapaḥ-kriyāś ca yajña-tapaḥ-kriyā dāna-kriyāś ca vividhāḥ kṣetra-hiraṇya-pradānādi-lakṣaṇāḥ",
  "GSP33bhgsbh_u:7487_2": "kriyante nirvartyante mokṣa-kāṅkṣibhir mokṣārthibhir mumukṣubhiḥ //BhGS_17.25 // ==============================",
  "GSP33bhgsbh_u:7489": "oṃ-tac-chabdayor viniyoga uktaḥ /",
  "GSP33bhgsbh_u:7490": "athedānīṃ sac-chabdasya viniyogaḥ kathyate -",
  "GSP33bhgsbh_u:7491": "sad-bhāve sādhu-bhāve ca sad ity etat prayujyate /",
  "GSP33bhgsbh_u:7492": "praśaste karmaṇi tathā sac-chabdaḥ pārtha yujyate //BhG_17.26//",
  "GSP33bhgsbh_u:7493": "sad-bhāve / asataḥ sad-bhāve yathā-vidyamānasya putrasya janmani /",
  "GSP33bhgsbh_u:7494": "tathā sādhu-bhāve cāsad-vṛttasyāsādhoḥ sad-vṛttatā sādhu-bhāvas tasmin sādhu-bhāve ca /",
  "GSP33bhgsbh_u:7495": "sad ity etad abhidhānaṃ brahmaṇaḥ prayujyate 'bhidhīyate /",
  "GSP33bhgsbh_u:7496": "praśaste karmaṇi vivāhādau ca tathā sac-chabdaḥ pārtha yujyate prayujyata ity etat //BhGS_17.26// ==============================",
  "GSP33bhgsbh_u:7498": "yajñe tapasi dāne ca sthitiḥ sad iti cocyate /",
  "GSP33bhgsbh_u:7499": "karma caiva tad-arthīyaṃ sad ity evābhidhīyate //BhG_17.27//",
  "GSP33bhgsbh_u:7500": "yajñe yajña-karmaṇi yā sthitiḥ,",
  "GSP33bhgsbh_u:7501": "tapasi ca yā sthitiḥ,",
  "GSP33bhgsbh_u:7502": "dāne ca yā sthitiḥ,",
  "GSP33bhgsbh_u:7503": "sā sad iti cocyate vidvadbhiḥ /",
  "GSP33bhgsbh_u:7504": "karma caiva tad-arthīyaṃ yajña-dāna-tapo 'rthīyam /",
  "GSP33bhgsbh_u:7505": "athavā, yasyābhidhāna-trayaṃ prakṛtaṃ tad-arthīyaṃ yajña-dāna-tapo 'rthīyam īśvarārthīyam ity etat /",
  "GSP33bhgsbh_u:7506": "sad ity evābhidhīyate /",
  "GSP33bhgsbh_u:7507": "tad etad yajña-dāna-tapa-ādi-karmāsāttvikaṃ viguṇam api śraddhā-pūrvakaṃ brahmaṇo 'bhidhāna-traya-prayogeṇa sa-guṇaṃ sāttvikaṃ saṃpāditaṃ bhavati //BhGS_17.27// ==============================",
  "GSP33bhgsbh_u:7509": "tatra ca sarvatra śraddhā-pradhānatayā sarvaṃ saṃpādyate yasmāt, tasmāt -",
  "GSP33bhgsbh_u:7510": "aśraddhayā hutaṃ dattaṃ tapas taptaṃ kṛtaṃ ca yat /",
  "GSP33bhgsbh_u:7511": "asad ity ucyate pārtha na ca tat pretya no iha //BhG_17.28//",
  "GSP33bhgsbh_u:7512": "aśraddhayā hutaṃ havanaṃ kṛtam /",
  "GSP33bhgsbh_u:7513": "aśraddhayā dattaṃ brāhmaṇebhyaḥ /",
  "GSP33bhgsbh_u:7514": "aśraddhayā tapas taptam anuṣṭhitam /",
  "GSP33bhgsbh_u:7515": "tathāśraddhayaiva kṛtaṃ yat stuti-namaskārādi,",
  "GSP33bhgsbh_u:7516": "tat sarvam asad ity ucyate mat-prāpti-sādhana-mārga-bāhyatvāt pārtha /",
  "GSP33bhgsbh_u:7517": "na ca tad bahulāyāsam api pretya phalāya no apīhārtham,",
  "GSP33bhgsbh_u:7518": "sādhubhir ninditatvād iti //BhGS_17.28//",
  "GSP33bhgsbh_u:7519": "iti śrīmat-paramahaṃsa-parivrājakācāryasya śrī-govinda-bhagavat-pūjya-pāda-",
  "GSP33bhgsbh_u:7520": "śiṣyasya śrīmac-chaṃkara-bhagavataḥ kṛtau śrīmad-bhagavad-gītā-bhāṣye",
  "GSP33bhgsbh_u:7521": "saptadaśo 'dhyāyaḥ /",
  "GSP33bhgsbh_u:7523": "[*NOTE: BhG 18 not included/]"
}