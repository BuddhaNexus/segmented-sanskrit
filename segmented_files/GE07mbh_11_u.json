{
  "GE07mbh_11_u:0": "11,001.000*0001_01 nārāyaṇaṃ namaskṛtya naraṃ caiva narottamam",
  "GE07mbh_11_u:1": "11,001.000*0001_02 devīṃ sarasvatīṃ caiva tato jayam udīrayet",
  "GE07mbh_11_u:2": "11,001.001 janamejaya uvāca",
  "GE07mbh_11_u:3": "11,001.001a hate duryodhane caiva hate sainye ca sarvaśaḥ",
  "GE07mbh_11_u:4": "11,001.001c dhṛtarāṣṭro mahārājaḥ śrutvā kim akaron mune",
  "GE07mbh_11_u:5": "11,001.002a tathaiva kauravo rājā dharmaputro mahāmanāḥ",
  "GE07mbh_11_u:6": "11,001.002c kṛpaprabhṛtayaś caiva kim akurvata te trayaḥ",
  "GE07mbh_11_u:7": "11,001.003a aśvatthāmnaḥ śrutaṃ karma śāpaś cānyonyakāritaḥ",
  "GE07mbh_11_u:8": "11,001.003c vṛttāntam uttaraṃ brūhi yad abhāṣata saṃjayaḥ",
  "GE07mbh_11_u:9": "11,001.004 vaiśaṃpāyana uvāca",
  "GE07mbh_11_u:10": "11,001.004a hate putraśate dīnaṃ chinnaśākham iva drumam",
  "GE07mbh_11_u:11": "11,001.004c putraśokābhisaṃtaptaṃ dhṛtarāṣṭraṃ mahīpatim",
  "GE07mbh_11_u:12": "11,001.005a dhyānamūkatvam āpannaṃ cintayā samabhiplutam",
  "GE07mbh_11_u:13": "11,001.005c abhigamya mahāprājñaḥ saṃjayo vākyam abravīt",
  "GE07mbh_11_u:14": "11,001.006a kiṃ śocasi mahārāja nāsti śoke sahāyatā",
  "GE07mbh_11_u:15": "11,001.006c akṣauhiṇyo hatāś cāṣṭau daśa caiva viśāṃ pate",
  "GE07mbh_11_u:16": "11,001.006e nirjaneyaṃ vasumatī śūnyā saṃprati kevalā",
  "GE07mbh_11_u:17": "11,001.007a nānādigbhyaḥ samāgamya nānādeśyā narādhipāḥ",
  "GE07mbh_11_u:18": "11,001.007c sahitās tava putreṇa sarve vai nidhanaṃ gatāḥ",
  "GE07mbh_11_u:19": "11,001.008a pitṝṇāṃ putrapautrāṇāṃ jñātīnāṃ suhṛdāṃ tathā",
  "GE07mbh_11_u:20": "11,001.008c gurūṇāṃ cānupūrvyeṇa pretakāryāṇi kāraya",
  "GE07mbh_11_u:21": "11,001.008d*0002_01 **** **** ye cānye 'nucarā hatāḥ",
  "GE07mbh_11_u:22": "11,001.008d*0002_02 pretakāryāṇi sarvāṇi kārayasva narādhipa",
  "GE07mbh_11_u:23": "11,001.009 vaiśaṃpāyana uvāca",
  "GE07mbh_11_u:24": "11,001.009a tac chrutvā karuṇaṃ vākyaṃ putrapautravadhārditaḥ",
  "GE07mbh_11_u:25": "11,001.009c papāta bhuvi durdharṣo vātāhata iva drumaḥ",
  "GE07mbh_11_u:26": "11,001.010 dhṛtarāṣṭra uvāca",
  "GE07mbh_11_u:27": "11,001.010a hataputro hatāmātyo hatasarvasuhṛjjanaḥ",
  "GE07mbh_11_u:28": "11,001.010c duḥkhaṃ nūnaṃ bhaviṣyāmi vicaran pṛthivīm imām",
  "GE07mbh_11_u:29": "11,001.011a kiṃ nu bandhuvihīnasya jīvitena mamādya vai",
  "GE07mbh_11_u:30": "11,001.011c lūnapakṣasya iva me jarājīrṇasya pakṣiṇaḥ",
  "GE07mbh_11_u:31": "11,001.012a hṛtarājyo hatasuhṛd dhatacakṣuś ca vai tathā",
  "GE07mbh_11_u:32": "11,001.012c na bhrājiṣye mahāprājña kṣīṇaraśmir ivāṃśumān",
  "GE07mbh_11_u:33": "11,001.013a na kṛtaṃ suhṛdāṃ vākyaṃ jāmadagnyasya jalpataḥ",
  "GE07mbh_11_u:34": "11,001.013c nāradasya ca devarṣeḥ kṛṣṇadvaipāyanasya ca",
  "GE07mbh_11_u:35": "11,001.014a sabhāmadhye tu kṛṣṇena yac chreyo 'bhihitaṃ mama",
  "GE07mbh_11_u:36": "11,001.014c alaṃ vaireṇa te rājan putraḥ saṃgṛhyatām iti",
  "GE07mbh_11_u:37": "11,001.015a tac ca vākyam akṛtvāhaṃ bhṛśaṃ tapyāmi durmatiḥ",
  "GE07mbh_11_u:38": "11,001.015c na hi śrotāsmi bhīṣmasya dharmayuktaṃ prabhāṣitam",
  "GE07mbh_11_u:39": "11,001.016a duryodhanasya ca tathā vṛṣabhasyeva nardataḥ",
  "GE07mbh_11_u:40": "11,001.016c duḥśāsanavadhaṃ śrutvā karṇasya ca viparyayam",
  "GE07mbh_11_u:41": "11,001.016e droṇasūryoparāgaṃ ca hṛdayaṃ me vidīryate",
  "GE07mbh_11_u:42": "11,001.017a na smarāmy ātmanaḥ kiṃ cit purā saṃjaya duṣkṛtam",
  "GE07mbh_11_u:43": "11,001.017c yasyedaṃ phalam adyeha mayā mūḍhena bhujyate",
  "GE07mbh_11_u:44": "11,001.018a nūnaṃ hy apakṛtaṃ kiṃ cin mayā pūrveṣu janmasu",
  "GE07mbh_11_u:45": "11,001.018c yena māṃ duḥkhabhāgeṣu dhātā karmasu yuktavān",
  "GE07mbh_11_u:46": "11,001.019a pariṇāmaś ca vayasaḥ sarvabandhukṣayaś ca me",
  "GE07mbh_11_u:47": "11,001.019c suhṛnmitravināśaś ca daivayogād upāgataḥ",
  "GE07mbh_11_u:48": "11,001.019e ko 'nyo 'sti duḥkhitataro mayā loke pumān iha",
  "GE07mbh_11_u:49": "11,001.020a tan mām adyaiva paśyantu pāṇḍavāḥ saṃśitavratam",
  "GE07mbh_11_u:50": "11,001.020c vivṛtaṃ brahmalokasya dīrgham adhvānam āsthitam",
  "GE07mbh_11_u:51": "11,001.021 vaiśaṃpāyana uvāca",
  "GE07mbh_11_u:52": "11,001.021a tasya lālapyamānasya bahuśokaṃ vicinvataḥ",
  "GE07mbh_11_u:53": "11,001.021c śokāpahaṃ narendrasya saṃjayo vākyam abravīt",
  "GE07mbh_11_u:54": "11,001.022a śokaṃ rājan vyapanuda śrutās te vedaniścayāḥ",
  "GE07mbh_11_u:55": "11,001.022c śāstrāgamāś ca vividhā vṛddhebhyo nṛpasattama",
  "GE07mbh_11_u:56": "11,001.022e sṛñjaye putraśokārte yad ūcur munayaḥ purā",
  "GE07mbh_11_u:57": "11,001.023a tathā yauvanajaṃ darpam āsthite te sute nṛpa",
  "GE07mbh_11_u:58": "11,001.023c na tvayā suhṛdāṃ vākyaṃ bruvatām avadhāritam",
  "GE07mbh_11_u:59": "11,001.023e svārthaś ca na kṛtaḥ kaś cil lubdhena phalagṛddhinā",
  "GE07mbh_11_u:60": "11,001.023f*0003_01 asinaivaikadhāreṇa svabuddhyā tu viceṣṭitam",
  "GE07mbh_11_u:61": "11,001.023f*0003_02 prāyaśo 'vṛttasaṃpannāḥ satataṃ paryupāsitāḥ",
  "GE07mbh_11_u:62": "11,001.024a tava duḥśāsano mantrī rādheyaś ca durātmavān",
  "GE07mbh_11_u:63": "11,001.024c śakuniś caiva duṣṭātmā citrasenaś ca durmatiḥ",
  "GE07mbh_11_u:64": "11,001.024e śalyaś ca yena vai sarvaṃ śalyabhūtaṃ kṛtaṃ jagat",
  "GE07mbh_11_u:65": "11,001.025a kuruvṛddhasya bhīṣmasya gāndhāryā vidurasya ca",
  "GE07mbh_11_u:66": "11,001.025b*0004_01 droṇasya ca mahārāja kṛpasya ca śaradvataḥ",
  "GE07mbh_11_u:67": "11,001.025b*0004_02 kṛṣṇasya ca mahābāho nāradasya ca dhīmataḥ",
  "GE07mbh_11_u:68": "11,001.025b*0004_03 ṛṣīṇāṃ ca tathānyeṣāṃ vyāsasyāmitatejasaḥ",
  "GE07mbh_11_u:69": "11,001.025c na kṛtaṃ vacanaṃ tena tava putreṇa bhārata",
  "GE07mbh_11_u:70": "11,001.025d*0005_01 alpabuddhir ahaṃkārī nityaṃ yuddham iti bruvan",
  "GE07mbh_11_u:71": "11,001.025d*0005_02 krūro durmarṣaṇo nityam asaṃtuṣṭaś ca vīryavān",
  "GE07mbh_11_u:72": "11,001.025d*0005_03 śrutavān asi medhāvī satyavāṃś caiva nityadā",
  "GE07mbh_11_u:73": "11,001.025d*0005_04 na muhyantīdṛśāḥ santo buddhimanto bhavādṛśāḥ",
  "GE07mbh_11_u:74": "11,001.026a na dharmaḥ satkṛtaḥ kaś cin nityaṃ yuddham iti bruvan",
  "GE07mbh_11_u:75": "11,001.026c kṣapitāḥ kṣatriyāḥ sarve śatrūṇāṃ vardhitaṃ yaśaḥ",
  "GE07mbh_11_u:76": "11,001.027a madhyastho hi tvam apy āsīr na kṣamaṃ kiṃ cid uktavān",
  "GE07mbh_11_u:77": "11,001.027c dhūr dhareṇa tvayā bhāras tulayā na samaṃ dhṛtaḥ",
  "GE07mbh_11_u:78": "11,001.028a ādāv eva manuṣyeṇa vartitavyaṃ yathā kṣamam",
  "GE07mbh_11_u:79": "11,001.028c yathā nātītam arthaṃ vai paścāttāpena yujyate",
  "GE07mbh_11_u:80": "11,001.029a putragṛddhyā tvayā rājan priyaṃ tasya cikīrṣatā",
  "GE07mbh_11_u:81": "11,001.029c paścāttāpam idaṃ prāptaṃ na tvaṃ śocitum arhasi",
  "GE07mbh_11_u:82": "11,001.030a madhu yaḥ kevalaṃ dṛṣṭvā prapātaṃ nānupaśyati",
  "GE07mbh_11_u:83": "11,001.030c sa bhraṣṭo madhulobhena śocaty eva yathā bhavān",
  "GE07mbh_11_u:84": "11,001.031a arthān na śocan prāpnoti na śocan vindate sukham",
  "GE07mbh_11_u:85": "11,001.031c na śocañ śriyam āpnoti na śocan vindate param",
  "GE07mbh_11_u:86": "11,001.032a svayam utpādayitvāgniṃ vastreṇa pariveṣṭayet",
  "GE07mbh_11_u:87": "11,001.032c dahyamāno manastāpaṃ bhajate na sa paṇḍitaḥ",
  "GE07mbh_11_u:88": "11,001.033a tvayaiva sasutenāyaṃ vākyavāyusamīritaḥ",
  "GE07mbh_11_u:89": "11,001.033c lobhājyena ca saṃsikto jvalitaḥ pārthapāvakaḥ",
  "GE07mbh_11_u:90": "11,001.034a tasmin samiddhe patitāḥ śalabhā iva te sutāḥ",
  "GE07mbh_11_u:91": "11,001.034c tān keśavārcir nirdagdhān na tvaṃ śocitum arhasi",
  "GE07mbh_11_u:92": "11,001.035a yac cāśrupātakalilaṃ vadanaṃ vahase nṛpa",
  "GE07mbh_11_u:93": "11,001.035c aśāstradṛṣṭam etad dhi na praśaṃsanti paṇḍitāḥ",
  "GE07mbh_11_u:94": "11,001.036a visphuliṅgā iva hy etān dahanti kila mānavān",
  "GE07mbh_11_u:95": "11,001.036c jahīhi manyuṃ buddhyā vai dhārayātmānam ātmanā",
  "GE07mbh_11_u:96": "11,001.037a evam āśvāsitas tena saṃjayena mahātmanā",
  "GE07mbh_11_u:97": "11,001.037c viduro bhūya evāha buddhipūrvaṃ paraṃtapa",
  "GE07mbh_11_u:98": "11,002.001 vaiśaṃpāyana uvāca",
  "GE07mbh_11_u:99": "11,002.001a tato 'mṛtasamair vākyair hlādayan puruṣarṣabham",
  "GE07mbh_11_u:100": "11,002.001c vaicitravīryaṃ viduro yad uvāca nibodha tat",
  "GE07mbh_11_u:101": "11,002.002 vidura uvāca",
  "GE07mbh_11_u:102": "11,002.002a uttiṣṭha rājan kiṃ śeṣe dhārayātmānam ātmanā",
  "GE07mbh_11_u:103": "11,002.002c sthirajaṅgamamartyānāṃ sarveṣām eṣa nirṇayaḥ",
  "GE07mbh_11_u:104": "11,002.002d*0006_01 eṣā vai sarvasattvānāṃ lokeśvara parā gatiḥ",
  "GE07mbh_11_u:105": "11,002.003a sarve kṣayāntā nicayāḥ patanāntāḥ samucchrayāḥ",
  "GE07mbh_11_u:106": "11,002.003c saṃyogā viprayogāntā maraṇāntaṃ hi jīvitam",
  "GE07mbh_11_u:107": "11,002.004a yadā śūraṃ ca bhīruṃ ca yamaḥ karṣati bhārata",
  "GE07mbh_11_u:108": "11,002.004c tat kiṃ na yotsyanti hi te kṣatriyāḥ kṣatriyarṣabha",
  "GE07mbh_11_u:109": "11,002.005a ayudhyamāno mriyate yudhyamānaś ca jīvati",
  "GE07mbh_11_u:110": "11,002.005c kālaṃ prāpya mahārāja na kaś cid ativartate",
  "GE07mbh_11_u:111": "11,002.005d*0007_01 abhāvādīni bhūtāni bhāvamadhyāni bhārata",
  "GE07mbh_11_u:112": "11,002.005d*0007_02 abhāvanidhanāny eva tatra kā paridevanā",
  "GE07mbh_11_u:113": "11,002.005d*0007_03 na śocan mṛtam anveti na śocan mriyate naraḥ",
  "GE07mbh_11_u:114": "11,002.005d*0007_04 evaṃ sāṃsiddhike loke kimartham anuśocasi",
  "GE07mbh_11_u:115": "11,002.005d*0007_05 kālaḥ karṣati bhūtāni sarvāṇi vividhāny uta",
  "GE07mbh_11_u:116": "11,002.005d*0007_06 na kālasya priyaḥ kaś cin na dveṣyaḥ kurusattama",
  "GE07mbh_11_u:117": "11,002.005d*0007_07 yathā vāyus tṛṇāgrāṇi saṃvartayati sarvaśaḥ",
  "GE07mbh_11_u:118": "11,002.005d*0007_08 tathā kālavaśaṃ yānti bhūtāni bharatarṣabha",
  "GE07mbh_11_u:119": "11,002.005d*0007_09 ekasārthaprayātānāṃ sarveṣāṃ tatra gāminām",
  "GE07mbh_11_u:120": "11,002.005d*0007_10 yasya kālaḥ prayāty agre tatra kā paridevanā",
  "GE07mbh_11_u:121": "11,002.006a na cāpy etān hatān yuddhe rājañ śocitum arhasi",
  "GE07mbh_11_u:122": "11,002.006c pramāṇaṃ yadi śāstrāṇi gatās te paramāṃ gatim",
  "GE07mbh_11_u:123": "11,002.007a sarve svādhyāyavanto hi sarve ca caritavratāḥ",
  "GE07mbh_11_u:124": "11,002.007c sarve cābhimukhāḥ kṣīṇās tatra kā paridevanā",
  "GE07mbh_11_u:125": "11,002.008a adarśanād āpatitāḥ punaś cādarśanaṃ gatāḥ",
  "GE07mbh_11_u:126": "11,002.008c na te tava na teṣāṃ tvaṃ tatra kā paridevanā",
  "GE07mbh_11_u:127": "11,002.009a hato 'pi labhate svargaṃ hatvā ca labhate yaśaḥ",
  "GE07mbh_11_u:128": "11,002.009c ubhayaṃ no bahuguṇaṃ nāsti niṣphalatā raṇe",
  "GE07mbh_11_u:129": "11,002.010a teṣāṃ kāmadughāṃl lokān indraḥ saṃkalpayiṣyati",
  "GE07mbh_11_u:130": "11,002.010c indrasyātithayo hy ete bhavanti puruṣarṣabha",
  "GE07mbh_11_u:131": "11,002.011a na yajñair dakṣiṇāvadbhir na tapobhir na vidyayā",
  "GE07mbh_11_u:132": "11,002.011c svargaṃ yānti tathā martyā yathā śūrā raṇe hatāḥ",
  "GE07mbh_11_u:133": "11,002.011d*0008_01 śarīrāgniṣu śūrāṇāṃ juhuvus te śarāhutīḥ",
  "GE07mbh_11_u:134": "11,002.011d*0008_02 hūyamānāñ śarāṃś caiva sehus tejasvino mithaḥ",
  "GE07mbh_11_u:135": "11,002.011d*0008_03 evaṃ rājaṃs tavācakṣe svargyaṃ panthānam uttamam",
  "GE07mbh_11_u:136": "11,002.011d*0008_04 na yuddhād adhikaṃ kiṃ cit kṣatriyasyeha vidyate",
  "GE07mbh_11_u:137": "11,002.011d*0008_05 kṣatriyās te mahātmānaḥ śūrāḥ samitiśobhanāḥ",
  "GE07mbh_11_u:138": "11,002.011d*0008_06 āśiṣaḥ paramāḥ prāptā na śocyāḥ sarva eva hi",
  "GE07mbh_11_u:139": "11,002.011d*0008_07 ātmānam ātmanāśvāsya mā śucaḥ puruṣarṣabha",
  "GE07mbh_11_u:140": "11,002.011d*0008_08 nādya śokābhibhūtas tvaṃ kāryam utsraṣṭum arhasi",
  "GE07mbh_11_u:141": "11,002.012a mātāpitṛsahasrāṇi putradāraśatāni ca",
  "GE07mbh_11_u:142": "11,002.012c saṃsāreṣv anubhūtāni kasya te kasya vā vayam",
  "GE07mbh_11_u:143": "11,002.013a śokasthānasahasrāṇi bhayasthānaśatāni ca",
  "GE07mbh_11_u:144": "11,002.013c divase divase mūḍham āviśanti na paṇḍitam",
  "GE07mbh_11_u:145": "11,002.014a na kālasya priyaḥ kaś cin na dveṣyaḥ kurusattama",
  "GE07mbh_11_u:146": "11,002.014c na madhyasthaḥ kva cit kālaḥ sarvaṃ kālaḥ prakarṣati",
  "GE07mbh_11_u:147": "11,002.014d*0009_01 kālaḥ pacati bhūtāni kālaḥ saṃharate prajāḥ",
  "GE07mbh_11_u:148": "11,002.014d*0009_02 kālaḥ supteṣu jāgarti kālo hi duratikramaḥ",
  "GE07mbh_11_u:149": "11,002.015a anityaṃ jīvitaṃ rūpaṃ yauvanaṃ dravyasaṃcayaḥ",
  "GE07mbh_11_u:150": "11,002.015c ārogyaṃ priyasaṃvāso gṛdhyed eṣu na paṇḍitaḥ",
  "GE07mbh_11_u:151": "11,002.016a na jānapadikaṃ duḥkham ekaḥ śocitum arhasi",
  "GE07mbh_11_u:152": "11,002.016c apy abhāvena yujyeta tac cāsya na nivartate",
  "GE07mbh_11_u:153": "11,002.017a aśocan pratikurvīta yadi paśyet parākramam",
  "GE07mbh_11_u:154": "11,002.017c bhaiṣajyam etad duḥkhasya yad etan nānucintayet",
  "GE07mbh_11_u:155": "11,002.017e cintyamānaṃ hi na vyeti bhūyaś cāpi vivardhate",
  "GE07mbh_11_u:156": "11,002.018a aniṣṭasaṃprayogāc ca viprayogāt priyasya ca",
  "GE07mbh_11_u:157": "11,002.018b*0010_01 alabdhalābhāḥ kliśyante labdhalābhānupātinaḥ",
  "GE07mbh_11_u:158": "11,002.018c manuṣyā mānasair duḥkhair yujyante ye 'lpabuddhayaḥ",
  "GE07mbh_11_u:159": "11,002.019a nārtho na dharmo na sukhaṃ yad etad anuśocasi",
  "GE07mbh_11_u:160": "11,002.019c na ca nāpaiti kāryārthāt trivargāc caiva bhraśyate",
  "GE07mbh_11_u:161": "11,002.020a anyām anyāṃ dhanāvasthāṃ prāpya vaiśeṣikīṃ narāḥ",
  "GE07mbh_11_u:162": "11,002.020c asaṃtuṣṭāḥ pramuhyanti saṃtoṣaṃ yānti paṇḍitāḥ",
  "GE07mbh_11_u:163": "11,002.021a prajñayā mānasaṃ duḥkhaṃ hanyāc chārīram auṣadhaiḥ",
  "GE07mbh_11_u:164": "11,002.021c etaj jñānasya sāmarthyaṃ na bālaiḥ samatām iyāt",
  "GE07mbh_11_u:165": "11,002.022a śayānaṃ cānuśayati tiṣṭhantaṃ cānutiṣṭhati",
  "GE07mbh_11_u:166": "11,002.022c anudhāvati dhāvantaṃ karma pūrvakṛtaṃ naram",
  "GE07mbh_11_u:167": "11,002.023a yasyāṃ yasyām avasthāyāṃ yat karoti śubhāśubham",
  "GE07mbh_11_u:168": "11,002.023c tasyāṃ tasyām avasthāyāṃ tat tat phalam upāśnute",
  "GE07mbh_11_u:169": "11,002.023d*0011_01 yena yena śarīreṇa yad yat karma karoti yaḥ",
  "GE07mbh_11_u:170": "11,002.023d*0011_02 tena tena śarīreṇa tat tat phalam upāśnute",
  "GE07mbh_11_u:171": "11,002.023d*0011_03 ātmaiva hy ātmano mitram ātmaiva ripur ātmanaḥ",
  "GE07mbh_11_u:172": "11,002.023d*0011_04 ātmaiva hy ātmanaḥ sākṣī kṛtasyāpakṛtasya ca",
  "GE07mbh_11_u:173": "11,002.023d*0011_05 śubhena karmaṇā saukhyaṃ duḥkhaṃ pāpena karmaṇā",
  "GE07mbh_11_u:174": "11,002.023d*0011_06 kṛtaṃ bhavati sarvatra nākṛtaṃ bhujyate kva cit",
  "GE07mbh_11_u:175": "11,002.023d*0011_07 na hi jñānaviruddheṣu bahvapāyeṣu karmasu",
  "GE07mbh_11_u:176": "11,002.023d*0011_08 mūlaghātiṣu sajjante buddhimanto bhavadvidhāḥ",
  "GE07mbh_11_u:177": "11,003.001 dhṛtarāṣṭra uvāca",
  "GE07mbh_11_u:178": "11,003.001a subhāṣitair mahāprājña śoko 'yaṃ vigato mama",
  "GE07mbh_11_u:179": "11,003.001c bhuya eva tu vākyāni śrotum icchāmi tattvataḥ",
  "GE07mbh_11_u:180": "11,003.002a aniṣṭānāṃ ca saṃsargād iṣṭānāṃ ca vivarjanāt",
  "GE07mbh_11_u:181": "11,003.002c kathaṃ hi mānasair duḥkhaiḥ pramucyante 'tra paṇḍitāḥ",
  "GE07mbh_11_u:182": "11,003.003 vidura uvāca",
  "GE07mbh_11_u:183": "11,003.003a yato yato mano duḥkhāt sukhād vāpi pramucyate",
  "GE07mbh_11_u:184": "11,003.003c tatas tataḥ śamaṃ labdhvā sugatiṃ vindate budhaḥ",
  "GE07mbh_11_u:185": "11,003.004a aśāśvatam idaṃ sarvaṃ cintyamānaṃ nararṣabha",
  "GE07mbh_11_u:186": "11,003.004c kadalīsaṃnibho lokaḥ sāro hy asya na vidyate",
  "GE07mbh_11_u:187": "11,003.004d*0012_01 yadā prājñāś ca mūḍhāś ca dhanavanto 'tha nirdhanāḥ",
  "GE07mbh_11_u:188": "11,003.004d*0012_02 sarve pitṛvaśaṃ prāpya svapanti vigatajvarāḥ",
  "GE07mbh_11_u:189": "11,003.004d*0012_03 nirmāṃsair asthibhūyiṣṭhair gātraiḥ snāyunibandhanaiḥ",
  "GE07mbh_11_u:190": "11,003.004d*0012_04 kiṃ viśeṣaṃ prapaśyanti tatra teṣāṃ pare janāḥ",
  "GE07mbh_11_u:191": "11,003.004d*0012_05 yena pratyavagaccheyuḥ kularūpaviśeṣaṇam",
  "GE07mbh_11_u:192": "11,003.004d*0012_06 kasmād anyonyam icchanti vipralabdhadhiyo narāḥ",
  "GE07mbh_11_u:193": "11,003.005a gṛhāṇy eva hi martyānām āhur dehāni paṇḍitāḥ",
  "GE07mbh_11_u:194": "11,003.005c kālena viniyujyante sattvam ekaṃ tu śobhanam",
  "GE07mbh_11_u:195": "11,003.006a yathā jīrṇam ajīrṇaṃ vā vastraṃ tyaktvā tu vai naraḥ",
  "GE07mbh_11_u:196": "11,003.006c anyad rocayate vastram evaṃ dehāḥ śarīriṇām",
  "GE07mbh_11_u:197": "11,003.007a vaicitravīrya vāsaṃ hi duḥkhaṃ vā yadi vā sukham",
  "GE07mbh_11_u:198": "11,003.007c prāpnuvantīha bhūtāni svakṛtenaiva karmaṇā",
  "GE07mbh_11_u:199": "11,003.008a karmaṇā prāpyate svargaṃ sukhaṃ duḥkhaṃ ca bhārata",
  "GE07mbh_11_u:200": "11,003.008c tato vahati taṃ bhāram avaśaḥ svavaśo 'pi vā",
  "GE07mbh_11_u:201": "11,003.009a yathā ca mṛnmayaṃ bhāṇḍaṃ cakrārūḍhaṃ vipadyate",
  "GE07mbh_11_u:202": "11,003.009c kiṃ cit prakriyamāṇaṃ vā kṛtamātram athāpi vā",
  "GE07mbh_11_u:203": "11,003.010a chinnaṃ vāpy avaropyantam avatīrṇam athāpi vā",
  "GE07mbh_11_u:204": "11,003.010c ārdraṃ vāpy atha vā śuṣkaṃ pacyamānam athāpi vā",
  "GE07mbh_11_u:205": "11,003.011a avatāryamāṇam āpākād uddhṛtaṃ vāpi bhārata",
  "GE07mbh_11_u:206": "11,003.011c atha vā paribhujyantam evaṃ dehāḥ śarīriṇām",
  "GE07mbh_11_u:207": "11,003.012a garbhastho vā prasūto vāpy atha vā divasāntaraḥ",
  "GE07mbh_11_u:208": "11,003.012c ardhamāsagato vāpi māsamātragato 'pi vā",
  "GE07mbh_11_u:209": "11,003.013a saṃvatsaragato vāpi dvisaṃvatsara eva vā",
  "GE07mbh_11_u:210": "11,003.013c yauvanastho 'pi madhyastho vṛddho vāpi vipadyate",
  "GE07mbh_11_u:211": "11,003.014a prākkarmabhis tu bhūtāni bhavanti na bhavanti ca",
  "GE07mbh_11_u:212": "11,003.014c evaṃ sāṃsiddhike loke kimartham anutapyase",
  "GE07mbh_11_u:213": "11,003.015a yathā ca salile rājan krīḍārtham anusaṃcaran",
  "GE07mbh_11_u:214": "11,003.015c unmajjec ca nimajjec ca kiṃ cit sattvaṃ narādhipa",
  "GE07mbh_11_u:215": "11,003.016a evaṃ saṃsāragahanād unmajjananimajjanāt",
  "GE07mbh_11_u:216": "11,003.016c karmabhogena badhyantaḥ kliśyante ye 'lpabuddhayaḥ",
  "GE07mbh_11_u:217": "11,003.016d*0013_01 jñānayogena mahatā samuttīrṇā maharṣayaḥ",
  "GE07mbh_11_u:218": "11,003.017a ye tu prājñāḥ sthitāḥ satye saṃsārāntagaveṣiṇaḥ",
  "GE07mbh_11_u:219": "11,003.017c samāgamajñā bhūtānāṃ te yānti paramāṃ gatim",
  "GE07mbh_11_u:220": "11,004.001 dhṛtarāṣṭra uvāca",
  "GE07mbh_11_u:221": "11,004.001a kathaṃ saṃsāragahanaṃ vijñeyaṃ vadatāṃ vara",
  "GE07mbh_11_u:222": "11,004.001c etad icchāmy ahaṃ śrotuṃ tattvam ākhyāhi pṛcchataḥ",
  "GE07mbh_11_u:223": "11,004.002 vidura uvāca",
  "GE07mbh_11_u:224": "11,004.002a janmaprabhṛti bhūtānāṃ kriyāḥ sarvāḥ śṛṇu prabho",
  "GE07mbh_11_u:225": "11,004.002c pūrvam eveha kalale vasate kiṃ cid antaram",
  "GE07mbh_11_u:226": "11,004.002d*0014_01 tatas tu vāyuvegena kalalaṃ kiṃ cid antaram",
  "GE07mbh_11_u:227": "11,004.003a tataḥ sa pañcame 'tīte māse māṃsaṃ prakalpayet",
  "GE07mbh_11_u:228": "11,004.003c tataḥ sarvāṅgasaṃpūrṇo garbho māse prajāyate",
  "GE07mbh_11_u:229": "11,004.004a amedhyamadhye vasati māṃsaśoṇitalepane",
  "GE07mbh_11_u:230": "11,004.004c tatas tu vāyuvegena ūrdhvapādo hy adhaḥśirāḥ",
  "GE07mbh_11_u:231": "11,004.005a yonidvāram upāgamya bahūn kleśān samṛcchati",
  "GE07mbh_11_u:232": "11,004.005c yonisaṃpīḍanāc caiva pūrvakarmabhir anvitaḥ",
  "GE07mbh_11_u:233": "11,004.006a tasmān muktaḥ sa saṃsārād anyān paśyaty upadravān",
  "GE07mbh_11_u:234": "11,004.006c grahās tam upasarpanti sārameyā ivāmiṣam",
  "GE07mbh_11_u:235": "11,004.007a tataḥ prāptottare kāle vyādhayaś cāpi taṃ tathā",
  "GE07mbh_11_u:236": "11,004.007c upasarpanti jīvantaṃ badhyamānaṃ svakarmabhiḥ",
  "GE07mbh_11_u:237": "11,004.008a baddham indriyapāśais taṃ saṅgasvādubhir āturam",
  "GE07mbh_11_u:238": "11,004.008c vyasanāny upavartante vividhāni narādhipa",
  "GE07mbh_11_u:239": "11,004.008e badhyamānaś ca tair bhūyo naiva tṛptim upaiti saḥ",
  "GE07mbh_11_u:240": "11,004.008f*0015_01 tadā na vetti caivāyaṃ prakurvan sādhv asādhunī",
  "GE07mbh_11_u:241": "11,004.008f*0016_01 tathaiva parirakṣyanti ye dhyānapariniṣṭhitāḥ",
  "GE07mbh_11_u:242": "11,004.009a ayaṃ na budhyate tāvad yamalokam athāgatam",
  "GE07mbh_11_u:243": "11,004.009c yamadūtair vikṛṣyaṃś ca mṛtyuṃ kālena gacchati",
  "GE07mbh_11_u:244": "11,004.010a vāgghīnasya ca yanmātram iṣṭāniṣṭaṃ kṛtaṃ mukhe",
  "GE07mbh_11_u:245": "11,004.010c bhūya evātmanātmānaṃ badhyamānam upekṣate",
  "GE07mbh_11_u:246": "11,004.011a aho vinikṛto loko lobhena ca vaśīkṛtaḥ",
  "GE07mbh_11_u:247": "11,004.011c lobhakrodhamadonmatto nātmānam avabudhyate",
  "GE07mbh_11_u:248": "11,004.012a kulīnatvena ramate duṣkulīnān vikutsayan",
  "GE07mbh_11_u:249": "11,004.012c dhanadarpeṇa dṛptaś ca daridrān parikutsayan",
  "GE07mbh_11_u:250": "11,004.013a mūrkhān iti parān āha nātmānaṃ samavekṣate",
  "GE07mbh_11_u:251": "11,004.013c śikṣāṃ kṣipati cānyeṣāṃ nātmānaṃ śāstum icchati",
  "GE07mbh_11_u:252": "11,004.013d*0017_01 yadā prājñāś ca mūḍhāś ca dhanavanto 'tha nirdhanāḥ",
  "GE07mbh_11_u:253": "11,004.013d*0017_02 kulīnāś cākulīnāś ca mānino 'thāpy amāninaḥ",
  "GE07mbh_11_u:254": "11,004.013d*0017_03 sarve pitṛvanaṃ prāptāḥ svapanti vigatatvacaḥ",
  "GE07mbh_11_u:255": "11,004.013d*0017_04 nirmāṃsair asthibhūyiṣṭhair gātraiḥ snāyunibandhanaiḥ",
  "GE07mbh_11_u:256": "11,004.013d*0017_05 kiṃ viśeṣaṃ prapaśyanti tatra teṣāṃ pare janāḥ",
  "GE07mbh_11_u:257": "11,004.013d*0017_06 yena pratyavagaccheyuḥ kularūpaviśeṣaṇam",
  "GE07mbh_11_u:258": "11,004.013d*0017_07 yadā sarve samaṃ nyastāḥ svapanti dharaṇītale",
  "GE07mbh_11_u:259": "11,004.013d*0017_08 kasmād anyonyam icchanti pralabdhum iha durbudhāḥ",
  "GE07mbh_11_u:260": "11,004.013d*0017_09 pratyakṣaṃ ca parokṣaṃ ca yo niśamya śrutiṃ tv imām",
  "GE07mbh_11_u:261": "11,004.014a adhruve jīvaloke 'smin yo dharmam anupālayan",
  "GE07mbh_11_u:262": "11,004.014c janmaprabhṛti varteta prāpnuyāt paramāṃ gatim",
  "GE07mbh_11_u:263": "11,004.015a evaṃ sarvaṃ viditvā vai yas tattvam anuvartate",
  "GE07mbh_11_u:264": "11,004.015c sa pramokṣāya labhate panthānaṃ manujādhipa",
  "GE07mbh_11_u:265": "11,005.001 dhṛtarāṣṭra uvāca",
  "GE07mbh_11_u:266": "11,005.001a yad idaṃ dharmagahanaṃ buddhyā samanugamyate",
  "GE07mbh_11_u:267": "11,005.001c etad vistaraśaḥ sarvaṃ buddhimārgaṃ praśaṃsa me",
  "GE07mbh_11_u:268": "11,005.002 vidura uvāca",
  "GE07mbh_11_u:269": "11,005.002a atra te vartayiṣyāmi namaskṛtvā svayaṃbhuve",
  "GE07mbh_11_u:270": "11,005.002c yathā saṃsāragahanaṃ vadanti paramarṣayaḥ",
  "GE07mbh_11_u:271": "11,005.003a kaś cin mahati saṃsāre vartamāno dvijaḥ kila",
  "GE07mbh_11_u:272": "11,005.003c vanaṃ durgam anuprāpto mahat kravyādasaṃkulam",
  "GE07mbh_11_u:273": "11,005.004a siṃhavyāghragajākārair atighorair mahāśanaiḥ",
  "GE07mbh_11_u:274": "11,005.004b*0018_01 piśitādair atibhayair mahogrākṛtibhis tathā",
  "GE07mbh_11_u:275": "11,005.004c samantāt saṃparikṣiptaṃ mṛtyor api bhayapradam",
  "GE07mbh_11_u:276": "11,005.005a tad asya dṛṣṭvā hṛdayam udvegam agamat param",
  "GE07mbh_11_u:277": "11,005.005c abhyucchrayaś ca romṇāṃ vai vikriyāś ca paraṃtapa",
  "GE07mbh_11_u:278": "11,005.005d*0019_01 vepathuś cābhavad gātre romaharṣaś ca bhārata",
  "GE07mbh_11_u:279": "11,005.006a sa tad vanaṃ vyanusaran vipradhāvan itas tataḥ",
  "GE07mbh_11_u:280": "11,005.006c vīkṣamāṇo diśaḥ sarvāḥ śaraṇaṃ kva bhaved iti",
  "GE07mbh_11_u:281": "11,005.007a sa teṣāṃ chidram anvicchan pradruto bhayapīḍitaḥ",
  "GE07mbh_11_u:282": "11,005.007c na ca niryāti vai dūraṃ na ca tair viprayujyate",
  "GE07mbh_11_u:283": "11,005.008a athāpaśyad vanaṃ ghoraṃ samantād vāgurāvṛtam",
  "GE07mbh_11_u:284": "11,005.008c bāhubhyāṃ saṃpariṣvaktaṃ striyā paramaghorayā",
  "GE07mbh_11_u:285": "11,005.009a pañcaśīrṣadharair nāgaiḥ śailair iva samunnataiḥ",
  "GE07mbh_11_u:286": "11,005.009c nabhaḥspṛśair mahāvṛkṣaiḥ parikṣiptaṃ mahāvanam",
  "GE07mbh_11_u:287": "11,005.010a vanamadhye ca tatrābhūd udapānaḥ samāvṛtaḥ",
  "GE07mbh_11_u:288": "11,005.010c vallībhis tṛṇachannābhir gūḍhābhir abhisaṃvṛtaḥ",
  "GE07mbh_11_u:289": "11,005.011a papāta sa dvijas tatra nigūḍhe salilāśaye",
  "GE07mbh_11_u:290": "11,005.011c vilagnaś cābhavat tasmiṃl latāsaṃtānasaṃkaṭe",
  "GE07mbh_11_u:291": "11,005.012a panasasya yathā jātaṃ vṛntabaddhaṃ mahāphalam",
  "GE07mbh_11_u:292": "11,005.012c sa tathā lambate tatra ūrdhvapādo hy adhaḥśirāḥ",
  "GE07mbh_11_u:293": "11,005.013a atha tatrāpi cānyo 'sya bhūyo jāta upadravaḥ",
  "GE07mbh_11_u:294": "11,005.013b*0020_01 tathā tatraiva cāyāto dantī daḷitaparvataḥ",
  "GE07mbh_11_u:295": "11,005.013b*0021_01 kūpamadhye mahānāgam apaśyata mahābalam",
  "GE07mbh_11_u:296": "11,005.013c kūpavīnāhavelāyām apaśyata mahāgajam",
  "GE07mbh_11_u:297": "11,005.014a ṣaḍvaktraṃ kṛṣṇaśabalaṃ dviṣaṭkapadacāriṇam",
  "GE07mbh_11_u:298": "11,005.014c krameṇa parisarpantaṃ vallīvṛkṣasamāvṛtam",
  "GE07mbh_11_u:299": "11,005.015a tasya cāpi praśākhāsu vṛkṣaśākhāvalambinaḥ",
  "GE07mbh_11_u:300": "11,005.015c nānārūpā madhukarā ghorarūpā bhayāvahāḥ",
  "GE07mbh_11_u:301": "11,005.015e āsate madhu saṃbhṛtya pūrvam eva niketajāḥ",
  "GE07mbh_11_u:302": "11,005.016a bhūyo bhūyaḥ samīhante madhūni bharatarṣabha",
  "GE07mbh_11_u:303": "11,005.016c svādanīyāni bhūtānāṃ na yair bālo 'pi tṛpyate",
  "GE07mbh_11_u:304": "11,005.017a teṣāṃ madhūnāṃ bahudhā dhārā prasravate sadā",
  "GE07mbh_11_u:305": "11,005.017c tāṃ lambamānaḥ sa pumān dhārāṃ pibati sarvadā",
  "GE07mbh_11_u:306": "11,005.017e na cāsya tṛṣṇā viratā pibamānasya saṃkaṭe",
  "GE07mbh_11_u:307": "11,005.018a abhīpsati ca tāṃ nityam atṛptaḥ sa punaḥ punaḥ",
  "GE07mbh_11_u:308": "11,005.018c na cāsya jīvite rājan nirvedaḥ samajāyata",
  "GE07mbh_11_u:309": "11,005.019a tatraiva ca manuṣyasya jīvitāśā pratiṣṭhitā",
  "GE07mbh_11_u:310": "11,005.019c kṛṣṇāḥ śvetāś ca taṃ vṛkṣaṃ kuṭṭayanti sma mūṣakāḥ",
  "GE07mbh_11_u:311": "11,005.020a vyālaiś ca vanadurgānte striyā ca paramograyā",
  "GE07mbh_11_u:312": "11,005.020c kūpādhastāc ca nāgena vīnāhe kuñjareṇa ca",
  "GE07mbh_11_u:313": "11,005.021a vṛkṣaprapātāc ca bhayaṃ mūṣakebhyaś ca pañcamam",
  "GE07mbh_11_u:314": "11,005.021c madhulobhān madhukaraiḥ ṣaṣṭham āhur mahad bhayam",
  "GE07mbh_11_u:315": "11,005.022a evaṃ sa vasate tatra kṣiptaḥ saṃsārasāgare",
  "GE07mbh_11_u:316": "11,005.022c na caiva jīvitāśāyāṃ nirvedam upagacchati",
  "GE07mbh_11_u:317": "11,006.001 dhṛtarāṣṭra uvāca",
  "GE07mbh_11_u:318": "11,006.001a aho khalu mahad duḥkhaṃ kṛcchravāsaṃ vasaty asau",
  "GE07mbh_11_u:319": "11,006.001c kathaṃ tasya ratis tatra tuṣṭir vā vadatāṃ vara",
  "GE07mbh_11_u:320": "11,006.002a sa deśaḥ kva nu yatrāsau vasate dharmasaṃkaṭe",
  "GE07mbh_11_u:321": "11,006.002c kathaṃ vā sa vimucyeta naras tasmān mahābhayāt",
  "GE07mbh_11_u:322": "11,006.003a etan me sarvam ācakṣva sādhu ceṣṭāmahe tathā",
  "GE07mbh_11_u:323": "11,006.003c kṛpā me mahatī jātā tasyābhyuddharaṇena hi",
  "GE07mbh_11_u:324": "11,006.004 vidura uvāca",
  "GE07mbh_11_u:325": "11,006.004a upamānam idaṃ rājan mokṣavidbhir udāhṛtam",
  "GE07mbh_11_u:326": "11,006.004c sugatiṃ vindate yena paralokeṣu mānavaḥ",
  "GE07mbh_11_u:327": "11,006.005a yat tad ucyati kāntāraṃ mahat saṃsāra eva saḥ",
  "GE07mbh_11_u:328": "11,006.005c vanaṃ durgaṃ hi yat tv etat saṃsāragahanaṃ hi tat",
  "GE07mbh_11_u:329": "11,006.006a ye ca te kathitā vyālā vyādhayas te prakīrtitāḥ",
  "GE07mbh_11_u:330": "11,006.006c yā sā nārī bṛhatkāyā adhitiṣṭhati tatra vai",
  "GE07mbh_11_u:331": "11,006.006e tām āhus tu jarāṃ prājñā varṇarūpavināśinīm",
  "GE07mbh_11_u:332": "11,006.007a yas tatra kūpo nṛpate sa tu dehaḥ śarīriṇām",
  "GE07mbh_11_u:333": "11,006.007c yas tatra vasate 'dhastān mahāhiḥ kāla eva saḥ",
  "GE07mbh_11_u:334": "11,006.007e antakaḥ sarvabhūtānāṃ dehināṃ sarvahāry asau",
  "GE07mbh_11_u:335": "11,006.008a kūpamadhye ca yā jātā vallī yatra sa mānavaḥ",
  "GE07mbh_11_u:336": "11,006.008c pratāne lambate sā tu jīvitāśā śarīriṇām",
  "GE07mbh_11_u:337": "11,006.009a sa yas tu kūpavīnāhe taṃ vṛkṣaṃ parisarpati",
  "GE07mbh_11_u:338": "11,006.009c ṣaḍvaktraḥ kuñjaro rājan sa tu saṃvatsaraḥ smṛtaḥ",
  "GE07mbh_11_u:339": "11,006.009e mukhāni ṛtavo māsāḥ pādā dvādaśa kīrtitāḥ",
  "GE07mbh_11_u:340": "11,006.010a ye tu vṛkṣaṃ nikṛntanti mūṣakāḥ satatotthitāḥ",
  "GE07mbh_11_u:341": "11,006.010c rātryahāni tu tāny āhur bhūtānāṃ paricintakāḥ",
  "GE07mbh_11_u:342": "11,006.010e ye te madhukarās tatra kāmās te parikīrtitāḥ",
  "GE07mbh_11_u:343": "11,006.011a yās tu tā bahuśo dhārāḥ sravanti madhunisravam",
  "GE07mbh_11_u:344": "11,006.011c tāṃs tu kāmarasān vidyād yatra majjanti mānavāḥ",
  "GE07mbh_11_u:345": "11,006.012a evaṃ saṃsāracakrasya parivṛttiṃ sma ye viduḥ",
  "GE07mbh_11_u:346": "11,006.012c te vai saṃsāracakrasya pāśāṃś chindanti vai budhāḥ",
  "GE07mbh_11_u:347": "11,006.012d*0022_01 śatāt sahasrāl lakṣād vā nirvedo yasya jāyate",
  "GE07mbh_11_u:348": "11,006.012d*0022_02 mohayanti bhṛśaṃ kāmā mandānāṃ viṣayaiṣiṇām",
  "GE07mbh_11_u:349": "11,007.001 dhṛtarāṣṭra uvāca",
  "GE07mbh_11_u:350": "11,007.001a aho 'bhihitam ākhyānaṃ bhavatā tattvadarśinā",
  "GE07mbh_11_u:351": "11,007.001c bhūya eva tu me harṣaḥ śrotuṃ vāgamṛtaṃ tava",
  "GE07mbh_11_u:352": "11,007.002 vidura uvāca",
  "GE07mbh_11_u:353": "11,007.002a śṛṇu bhūyaḥ pravakṣyāmi mārgasyaitasya vistaram",
  "GE07mbh_11_u:354": "11,007.002c yac chrutvā vipramucyante saṃsārebhyo vicakṣaṇāḥ",
  "GE07mbh_11_u:355": "11,007.003a yathā tu puruṣo rājan dīrgham adhvānam āsthitaḥ",
  "GE07mbh_11_u:356": "11,007.003c kva cit kva cic chramāt sthātā kurute vāsam eva vā",
  "GE07mbh_11_u:357": "11,007.004a evaṃ saṃsāraparyāye garbhavāseṣu bhārata",
  "GE07mbh_11_u:358": "11,007.004c kurvanti durbudhā vāsaṃ mucyante tatra paṇḍitāḥ",
  "GE07mbh_11_u:359": "11,007.005a tasmād adhvānam evaitam āhuḥ śāstravido janāḥ",
  "GE07mbh_11_u:360": "11,007.005c yat tu saṃsāragahanaṃ vanam āhur manīṣiṇaḥ",
  "GE07mbh_11_u:361": "11,007.006a so 'yaṃ lokasamāvarto martyānāṃ bharatarṣabha",
  "GE07mbh_11_u:362": "11,007.006c carāṇāṃ sthāvarāṇāṃ ca gṛdhyet tatra na paṇḍitaḥ",
  "GE07mbh_11_u:363": "11,007.007a śārīrā mānasāś caiva martyānāṃ ye tu vyādhayaḥ",
  "GE07mbh_11_u:364": "11,007.007c pratyakṣāś ca parokṣāś ca te vyālāḥ kathitā budhaiḥ",
  "GE07mbh_11_u:365": "11,007.008a kliśyamānāś ca tair nityaṃ hanyamānāś ca bhārata",
  "GE07mbh_11_u:366": "11,007.008c svakarmabhir mahāvyālair nodvijanty alpabuddhayaḥ",
  "GE07mbh_11_u:367": "11,007.009a athāpi tair vimucyeta vyādhibhiḥ puruṣo nṛpa",
  "GE07mbh_11_u:368": "11,007.009c āvṛṇoty eva taṃ paścāj jarā rūpavināśinī",
  "GE07mbh_11_u:369": "11,007.010a śabdarūparasasparśair gandhaiś ca vividhair api",
  "GE07mbh_11_u:370": "11,007.010c majjamānaṃ mahāpaṅke nirālambe samantataḥ",
  "GE07mbh_11_u:371": "11,007.011a saṃvatsarartavo māsāḥ pakṣāhorātrasaṃdhayaḥ",
  "GE07mbh_11_u:372": "11,007.011c krameṇāsya pralumpanti rūpam āyus tathaiva ca",
  "GE07mbh_11_u:373": "11,007.012a ete kālasya nidhayo naitāñ jānanti durbudhāḥ",
  "GE07mbh_11_u:374": "11,007.012c atrābhilikhitāny āhuḥ sarvabhūtāni karmaṇā",
  "GE07mbh_11_u:375": "11,007.013a rathaṃ śarīraṃ bhūtānāṃ sattvam āhus tu sārathim",
  "GE07mbh_11_u:376": "11,007.013c indriyāṇi hayān āhuḥ karma buddhiś ca raśmayaḥ",
  "GE07mbh_11_u:377": "11,007.014a teṣāṃ hayānāṃ yo vegaṃ dhāvatām anudhāvati",
  "GE07mbh_11_u:378": "11,007.014c sa tu saṃsāracakre 'smiṃś cakravat parivartate",
  "GE07mbh_11_u:379": "11,007.014d*0023_01 bhramamāṇā na muhyanti saṃsāre na bhramanti te",
  "GE07mbh_11_u:380": "11,007.014d*0023_02 saṃsāre bhramatāṃ rājan duḥkham etad dhi jāyate",
  "GE07mbh_11_u:381": "11,007.014d*0023_03 tasmād asya nivṛttyarthaṃ yatnam evācared budhaḥ",
  "GE07mbh_11_u:382": "11,007.014d*0023_04 upekṣā nātra kartavyā śataśākhaḥ pravardhate",
  "GE07mbh_11_u:383": "11,007.014d*0023_05 yatendriyo naro rājan krodhalobhanirākṛtaḥ",
  "GE07mbh_11_u:384": "11,007.014d*0023_06 saṃtuṣṭaḥ satyavādī yaḥ sa śāntim adhigacchati",
  "GE07mbh_11_u:385": "11,007.015a yas tān yamayate buddhyā sa yantā na nivartate",
  "GE07mbh_11_u:386": "11,007.015c yāmyam āhū rathaṃ hy enaṃ muhyante yena durbudhāḥ",
  "GE07mbh_11_u:387": "11,007.016a sa caitat prāpnute rājan yat tvaṃ prāpto narādhipa",
  "GE07mbh_11_u:388": "11,007.016c rājyanāśaṃ suhṛnnāśaṃ sutanāśaṃ ca bhārata",
  "GE07mbh_11_u:389": "11,007.017a anutarṣulam evaitad duḥkhaṃ bhavati bhārata",
  "GE07mbh_11_u:390": "11,007.017c sādhuḥ paramaduḥkhānāṃ duḥkhabhaiṣajyam ācaret",
  "GE07mbh_11_u:391": "11,007.017d*0024_01 jñānauṣadham avāpyeha dūrapāraṃ mahauṣadham",
  "GE07mbh_11_u:392": "11,007.017d*0024_02 chindyād duḥkhamahāvyādhiṃ naraḥ saṃyatamānasaḥ",
  "GE07mbh_11_u:393": "11,007.018a na vikramo na cāpy artho na mitraṃ na suhṛjjanaḥ",
  "GE07mbh_11_u:394": "11,007.018c tathonmocayate duḥkhād yathātmā sthirasaṃyamaḥ",
  "GE07mbh_11_u:395": "11,007.018d*0025_01 tathātmamātṛputrādir na duḥkhāni vyapohati",
  "GE07mbh_11_u:396": "11,007.019a tasmān maitraṃ samāsthāya śīlam āpadya bhārata",
  "GE07mbh_11_u:397": "11,007.019c damas tyāgo 'pramādaś ca te trayo brahmaṇo hayāḥ",
  "GE07mbh_11_u:398": "11,007.020a śīlaraśmisamāyukte sthito yo mānase rathe",
  "GE07mbh_11_u:399": "11,007.020c tyaktvā mṛtyubhayaṃ rājan brahmalokaṃ sa gacchati",
  "GE07mbh_11_u:400": "11,007.020d*0026_01 abhayaṃ sarvabhūtebhyo yo dadāti mahīpate",
  "GE07mbh_11_u:401": "11,007.020d*0026_02 sa gacchati paraṃ sthānaṃ viṣṇoḥ padam anāmayam",
  "GE07mbh_11_u:402": "11,007.020d*0026_03 na tat kratusahasreṇa nopavāsaiś ca nityaśaḥ",
  "GE07mbh_11_u:403": "11,007.020d*0026_04 abhayasya ca dānena yat phalaṃ prāpnuyān naraḥ",
  "GE07mbh_11_u:404": "11,007.020d*0026_05 na hy ātmanaḥ priyataraṃ kiṃ cid bhūteṣu niścitam",
  "GE07mbh_11_u:405": "11,007.020d*0026_06 aniṣṭaṃ sarvabhūtānāṃ maraṇaṃ nāma bhārata",
  "GE07mbh_11_u:406": "11,007.020d*0026_07 tasmāt sarveṣu bhūteṣu dayā kāryā vipaścitā",
  "GE07mbh_11_u:407": "11,007.020d*0026_08 nānāmohasamāyuktā buddhijālena saṃvṛtāḥ",
  "GE07mbh_11_u:408": "11,007.020d*0026_09 asūkṣmadṛṣṭayo mandā bhrāmyante tatra tatra ha",
  "GE07mbh_11_u:409": "11,007.020d*0026_10 susūkṣmadṛṣṭayo dhīrā vrajanti brahma śāśvatam",
  "GE07mbh_11_u:410": "11,007.020d*0027_01 evaṃ jñātvā mahāprājña sa teṣām aurdhvadaihikam",
  "GE07mbh_11_u:411": "11,007.020d*0027_02 kartum arhasi tenaiva phalaṃ prāpsyasi vai sukham",
  "GE07mbh_11_u:412": "11,008.001 vaiśaṃpāyana uvāca",
  "GE07mbh_11_u:413": "11,008.001a vidurasya tu tad vākyaṃ niśamya kurusattamaḥ",
  "GE07mbh_11_u:414": "11,008.001c putraśokābhisaṃtaptaḥ papāta bhuvi mūrchitaḥ",
  "GE07mbh_11_u:415": "11,008.002a taṃ tathā patitaṃ bhūmau niḥsaṃjñaṃ prekṣya bāndhavāḥ",
  "GE07mbh_11_u:416": "11,008.002c kṛṣṇadvaipāyanaś caiva kṣattā ca viduras tathā",
  "GE07mbh_11_u:417": "11,008.003a saṃjayaḥ suhṛdaś cānye dvāḥsthā ye cāsya saṃmatāḥ",
  "GE07mbh_11_u:418": "11,008.003c jalena sukhaśītena tālavṛntaiś ca bhārata",
  "GE07mbh_11_u:419": "11,008.004a paspṛśuś ca karair gātraṃ vījamānāś ca yatnataḥ",
  "GE07mbh_11_u:420": "11,008.004c anvāsan suciraṃ kālaṃ dhṛtarāṣṭraṃ tathāgatam",
  "GE07mbh_11_u:421": "11,008.005a atha dīrghasya kālasya labdhasaṃjño mahīpatiḥ",
  "GE07mbh_11_u:422": "11,008.005c vilalāpa ciraṃ kālaṃ putrādhibhir abhiplutaḥ",
  "GE07mbh_11_u:423": "11,008.006a dhig astu khalu mānuṣyaṃ mānuṣye ca parigraham",
  "GE07mbh_11_u:424": "11,008.006c yatomūlāni duḥkhāni saṃbhavanti muhur muhuḥ",
  "GE07mbh_11_u:425": "11,008.007a putranāśe 'rthanāśe ca jñātisaṃbandhinām api",
  "GE07mbh_11_u:426": "11,008.007c prāpyate sumahad duḥkhaṃ viṣāgnipratimaṃ vibho",
  "GE07mbh_11_u:427": "11,008.008a yena dahyanti gātrāṇi yena prajñā vinaśyati",
  "GE07mbh_11_u:428": "11,008.008c yenābhibhūtaḥ puruṣo maraṇaṃ bahu manyate",
  "GE07mbh_11_u:429": "11,008.009a tad idaṃ vyasanaṃ prāptaṃ mayā bhāgyaviparyayāt",
  "GE07mbh_11_u:430": "11,008.009b*0028_01 tasyāntaṃ nādhigacchāmi ṛte prāṇaviparyayāt",
  "GE07mbh_11_u:431": "11,008.009c tac caivāhaṃ kariṣyāmi adyaiva dvijasattama",
  "GE07mbh_11_u:432": "11,008.010a ity uktvā tu mahātmānaṃ pitaraṃ brahmavittamam",
  "GE07mbh_11_u:433": "11,008.010c dhṛtarāṣṭro 'bhavan mūḍhaḥ śokaṃ ca paramaṃ gataḥ",
  "GE07mbh_11_u:434": "11,008.010e abhūc ca tūṣṇīṃ rājāsau dhyāyamāno mahīpate",
  "GE07mbh_11_u:435": "11,008.011a tasya tad vacanaṃ śrutvā kṛṣṇadvaipāyanaḥ prabhuḥ",
  "GE07mbh_11_u:436": "11,008.011c putraśokābhisaṃtaptaṃ putraṃ vacanam abravīt",
  "GE07mbh_11_u:437": "11,008.012a dhṛtarāṣṭra mahābāho yat tvāṃ vakṣyāmi tac chṛṇu",
  "GE07mbh_11_u:438": "11,008.012c śrutavān asi medhāvī dharmārthakuśalas tathā",
  "GE07mbh_11_u:439": "11,008.013a na te 'sty aviditaṃ kiṃ cid veditavyaṃ paraṃtapa",
  "GE07mbh_11_u:440": "11,008.013c anityatāṃ hi martyānāṃ vijānāsi na saṃśayaḥ",
  "GE07mbh_11_u:441": "11,008.014a adhruve jīvaloke ca sthāne vāśāśvate sati",
  "GE07mbh_11_u:442": "11,008.014c jīvite maraṇānte ca kasmāc chocasi bhārata",
  "GE07mbh_11_u:443": "11,008.015a pratyakṣaṃ tava rājendra vairasyāsya samudbhavaḥ",
  "GE07mbh_11_u:444": "11,008.015c putraṃ te kāraṇaṃ kṛtvā kālayogena kāritaḥ",
  "GE07mbh_11_u:445": "11,008.016a avaśyaṃ bhavitavye ca kurūṇāṃ vaiśase nṛpa",
  "GE07mbh_11_u:446": "11,008.016c kasmāc chocasi tāñ śūrān gatān paramikāṃ gatim",
  "GE07mbh_11_u:447": "11,008.017a jānatā ca mahābāho vidureṇa mahātmanā",
  "GE07mbh_11_u:448": "11,008.017c yatitaṃ sarvayatnena śamaṃ prati janeśvara",
  "GE07mbh_11_u:449": "11,008.018a na ca daivakṛto mārgaḥ śakyo bhūtena kena cit",
  "GE07mbh_11_u:450": "11,008.018c ghaṭatāpi ciraṃ kālaṃ niyantum iti me matiḥ",
  "GE07mbh_11_u:451": "11,008.019a devatānāṃ hi yat kāryaṃ mayā pratyakṣataḥ śrutam",
  "GE07mbh_11_u:452": "11,008.019c tat te 'haṃ saṃpravakṣyāmi kathaṃ sthairyaṃ bhavet tava",
  "GE07mbh_11_u:453": "11,008.020a purāhaṃ tvarito yātaḥ sabhām aindrīṃ jitaklamaḥ",
  "GE07mbh_11_u:454": "11,008.020c apaśyaṃ tatra ca tadā samavetān divaukasaḥ",
  "GE07mbh_11_u:455": "11,008.020e nāradapramukhāṃś cāpi sarvān devaṛṣīṃs tathā",
  "GE07mbh_11_u:456": "11,008.021a tatra cāpi mayā dṛṣṭā pṛthivī pṛthivīpate",
  "GE07mbh_11_u:457": "11,008.021c kāryārtham upasaṃprāptā devatānāṃ samīpataḥ",
  "GE07mbh_11_u:458": "11,008.022a upagamya tadā dhātrī devān āha samāgatān",
  "GE07mbh_11_u:459": "11,008.022c yat kāryaṃ mama yuṣmābhir brahmaṇaḥ sadane tadā",
  "GE07mbh_11_u:460": "11,008.022e pratijñātaṃ mahābhāgās tac chīghraṃ saṃvidhīyatām",
  "GE07mbh_11_u:461": "11,008.023a tasyās tad vacanaṃ śrutvā viṣṇur lokanamaskṛtaḥ",
  "GE07mbh_11_u:462": "11,008.023c uvāca prahasan vākyaṃ pṛthivīṃ devasaṃsadi",
  "GE07mbh_11_u:463": "11,008.024a dhṛtarāṣṭrasya putrāṇāṃ yas tu jyeṣṭhaḥ śatasya vai",
  "GE07mbh_11_u:464": "11,008.024c duryodhana iti khyātaḥ sa te kāryaṃ kariṣyati",
  "GE07mbh_11_u:465": "11,008.024e taṃ ca prāpya mahīpālaṃ kṛtakṛtyā bhaviṣyasi",
  "GE07mbh_11_u:466": "11,008.025a tasyārthe pṛthivīpālāḥ kurukṣetre samāgatāḥ",
  "GE07mbh_11_u:467": "11,008.025c anyonyaṃ ghātayiṣyanti dṛḍhaiḥ śastraiḥ prahāriṇaḥ",
  "GE07mbh_11_u:468": "11,008.026a tatas te bhavitā devi bhārasya yudhi nāśanam",
  "GE07mbh_11_u:469": "11,008.026c gaccha śīghraṃ svakaṃ sthānaṃ lokān dhāraya śobhane",
  "GE07mbh_11_u:470": "11,008.027a sa eṣa te suto rājaṃl lokasaṃhārakāraṇāt",
  "GE07mbh_11_u:471": "11,008.027c kaler aṃśaḥ samutpanno gāndhāryā jaṭhare nṛpa",
  "GE07mbh_11_u:472": "11,008.028a amarṣī capalaś cāpi krodhano duṣprasādhanaḥ",
  "GE07mbh_11_u:473": "11,008.028c daivayogāt samutpannā bhrātaraś cāsya tādṛśāḥ",
  "GE07mbh_11_u:474": "11,008.029*0030_01 nārāyaṇaṃ namaskṛtya naraṃ caiva narottamam",
  "GE07mbh_11_u:475": "11,008.029*0030_02 devīṃ sarasvatīṃ vyāsaṃ tato jayam udīrayet",
  "GE07mbh_11_u:476": "11,008.029a śakunir mātulaś caiva karṇaś ca paramaḥ sakhā",
  "GE07mbh_11_u:477": "11,008.029c samutpannā vināśārthaṃ pṛthivyāṃ sahitā nṛpāḥ",
  "GE07mbh_11_u:478": "11,008.029d*0029_01 yādṛśo jāyate rājā tādṛśo 'sya jano bhavet",
  "GE07mbh_11_u:479": "11,008.029d*0029_02 adharmo dharmatāṃ yāti svāmī ced dhārmiko bhavet",
  "GE07mbh_11_u:480": "11,008.029d*0029_03 svāmino guṇadoṣābhyāṃ bhṛtyāḥ syur nātra saṃśayaḥ",
  "GE07mbh_11_u:481": "11,008.029d*0029_04 duṣṭaṃ rājānam āsādya gatās te tanayā nṛpa",
  "GE07mbh_11_u:482": "11,008.029e etam arthaṃ mahābāho nārado veda tattvataḥ",
  "GE07mbh_11_u:483": "11,008.030a ātmāparādhāt putrās te vinaṣṭāḥ pṛthivīpate",
  "GE07mbh_11_u:484": "11,008.030c mā tāñ śocasva rājendra na hi śoke 'sti kāraṇam",
  "GE07mbh_11_u:485": "11,008.031a na hi te pāṇḍavāḥ svalpam aparādhyanti bhārata",
  "GE07mbh_11_u:486": "11,008.031c putrās tava durātmāno yair iyaṃ ghātitā mahī",
  "GE07mbh_11_u:487": "11,008.032a nāradena ca bhadraṃ te pūrvam eva na saṃśayaḥ",
  "GE07mbh_11_u:488": "11,008.032c yudhiṣṭhirasya samitau rājasūye niveditam",
  "GE07mbh_11_u:489": "11,008.033a pāṇḍavāḥ kauravāś caiva samāsādya parasparam",
  "GE07mbh_11_u:490": "11,008.033c na bhaviṣyanti kaunteya yat te kṛtyaṃ tad ācara",
  "GE07mbh_11_u:491": "11,008.034a nāradasya vacaḥ śrutvā tadāśocanta pāṇḍavāḥ",
  "GE07mbh_11_u:492": "11,008.034c etat te sarvam ākhyātaṃ devaguhyaṃ sanātanam",
  "GE07mbh_11_u:493": "11,008.035a kathaṃ te śokanāśaḥ syāt prāṇeṣu ca dayā prabho",
  "GE07mbh_11_u:494": "11,008.035c snehaś ca pāṇḍuputreṣu jñātvā daivakṛtaṃ vidhim",
  "GE07mbh_11_u:495": "11,008.036a eṣa cārtho mahābāho pūrvam eva mayā śrutaḥ",
  "GE07mbh_11_u:496": "11,008.036c kathito dharmarājasya rājasūye kratūttame",
  "GE07mbh_11_u:497": "11,008.037a yatitaṃ dharmaputreṇa mayā guhye nivedite",
  "GE07mbh_11_u:498": "11,008.037c avigrahe kauravāṇāṃ daivaṃ tu balavattaram",
  "GE07mbh_11_u:499": "11,008.038a anatikramaṇīyo hi vidhī rājan kathaṃ cana",
  "GE07mbh_11_u:500": "11,008.038c kṛtāntasya hi bhūtena sthāvareṇa trasena ca",
  "GE07mbh_11_u:501": "11,008.039a bhavān karmaparo yatra buddhiśreṣṭhaś ca bhārata",
  "GE07mbh_11_u:502": "11,008.039c muhyate prāṇināṃ jñātvā gatiṃ cāgatim eva ca",
  "GE07mbh_11_u:503": "11,008.040a tvāṃ tu śokena saṃtaptaṃ muhyamānaṃ muhur muhuḥ",
  "GE07mbh_11_u:504": "11,008.040c jñātvā yudhiṣṭhiro rājā prāṇān api parityajet",
  "GE07mbh_11_u:505": "11,008.041a kṛpālur nityaśo vīras tiryagyonigateṣv api",
  "GE07mbh_11_u:506": "11,008.041c sa kathaṃ tvayi rājendra kṛpāṃ vai na kariṣyati",
  "GE07mbh_11_u:507": "11,008.042a mama caiva niyogena vidheś cāpy anivartanāt",
  "GE07mbh_11_u:508": "11,008.042c pāṇḍavānāṃ ca kāruṇyāt prāṇān dhāraya bhārata",
  "GE07mbh_11_u:509": "11,008.043a evaṃ te vartamānasya loke kīrtir bhaviṣyati",
  "GE07mbh_11_u:510": "11,008.043c dharmaś ca sumahāṃs tāta taptaṃ syāc ca tapaś cirāt",
  "GE07mbh_11_u:511": "11,008.044a putraśokasamutpannaṃ hutāśaṃ jvalitaṃ yathā",
  "GE07mbh_11_u:512": "11,008.044c prajñāmbhasā mahārāja nirvāpaya sadā sadā",
  "GE07mbh_11_u:513": "11,008.045a etac chrutvā tu vacanaṃ vyāsasyāmitatejasaḥ",
  "GE07mbh_11_u:514": "11,008.045c muhūrtaṃ samanudhyāya dhṛtarāṣṭro 'bhyabhāṣata",
  "GE07mbh_11_u:515": "11,008.046a mahatā śokajālena praṇunno 'smi dvijottama",
  "GE07mbh_11_u:516": "11,008.046c nātmānam avabudhyāmi muhyamāno muhur muhuḥ",
  "GE07mbh_11_u:517": "11,008.047a idaṃ tu vacanaṃ śrutvā tava daivaniyogajam",
  "GE07mbh_11_u:518": "11,008.047c dhārayiṣyāmy ahaṃ prāṇān yatiṣye ca naśocitum",
  "GE07mbh_11_u:519": "11,008.048a etac chrutvā tu vacanaṃ vyāsaḥ satyavatīsutaḥ",
  "GE07mbh_11_u:520": "11,008.048c dhṛtarāṣṭrasya rājendra tatraivāntaradhīyata",
  "GE07mbh_11_u:521": "11,009.001 janamejaya uvāca",
  "GE07mbh_11_u:522": "11,009.001a gate bhagavati vyāse dhṛtarāṣṭro mahīpatiḥ",
  "GE07mbh_11_u:523": "11,009.001c kim aceṣṭata viprarṣe tan me vyākhyātum arhasi",
  "GE07mbh_11_u:524": "11,009.001d@001_0001 tathaiva kauravo rājā dharmaputro mahāmanāḥ",
  "GE07mbh_11_u:525": "11,009.001d@001_0002 kṛpaprabhṛtayaś caiva kim akurvata te trayaḥ",
  "GE07mbh_11_u:526": "11,009.001d@001_0003 aśvatthāmnaḥ śrutaṃ karma śāpaś cānyonyakāritaḥ",
  "GE07mbh_11_u:527": "11,009.001d@001_0004 vaiśaṃpāyana uvāca",
  "GE07mbh_11_u:528": "11,009.001d@001_0004 vṛttāntam uttaraṃ brūhi yad abhāṣata saṃjayaḥ",
  "GE07mbh_11_u:529": "11,009.001d@001_0005 hate duryodhane caiva hate sainye ca sarvaśaḥ",
  "GE07mbh_11_u:530": "11,009.001d@001_0006 saṃjaya uvāca",
  "GE07mbh_11_u:531": "11,009.001d@001_0006 saṃjayo vigataprajño dhṛtarāṣṭram upasthitaḥ",
  "GE07mbh_11_u:532": "11,009.001d@001_0007 āgamya nānādeśebhyo nānājanapadeśvarāḥ",
  "GE07mbh_11_u:533": "11,009.001d@001_0008 pitṛlokaṃ gatā rājan sarve tava sutaiḥ saha",
  "GE07mbh_11_u:534": "11,009.001d@001_0009 yācyamānena satataṃ tava putreṇa bhārata",
  "GE07mbh_11_u:535": "11,009.001d@001_0010 ghātitā pṛthivī sarvā vairasyāntaṃ vidhitsatā",
  "GE07mbh_11_u:536": "11,009.001d@001_0011 putrāṇām atha pautrāṇāṃ pitṝṇāṃ ca mahīpate",
  "GE07mbh_11_u:537": "11,009.001d@001_0012 ānupūrvyeṇa sarveṣāṃ pretakāryāṇi kāraya",
  "GE07mbh_11_u:538": "11,009.001d@001_0012 vaiśaṃpāyana uvāca",
  "GE07mbh_11_u:539": "11,009.001d@001_0013 tac chrutvā vacanaṃ ghoraṃ saṃjayasya mahīpatiḥ",
  "GE07mbh_11_u:540": "11,009.001d@001_0014 gatāsur iva niśceṣṭo nyapatat pṛthivītale",
  "GE07mbh_11_u:541": "11,009.001d@001_0015 taṃ śayānam upāgamya pṛthivyāṃ pṛthivīpatim",
  "GE07mbh_11_u:542": "11,009.001d@001_0016 viduraḥ sarvadharmajña idaṃ vacanam abravīt",
  "GE07mbh_11_u:543": "11,009.001d@001_0017 uttiṣṭha rājan kiṃ śeṣe mā śuco bharatarṣabha",
  "GE07mbh_11_u:544": "11,009.001d@001_0018 eṣā vai sarvasattvānāṃ lokeśvara parā gatiḥ",
  "GE07mbh_11_u:545": "11,009.001d@001_0019 abhāvādīni bhūtāni bhāvamadhyāni bhārata",
  "GE07mbh_11_u:546": "11,009.001d@001_0020 abhāvanidhanāny eva tatra kā paridevanā",
  "GE07mbh_11_u:547": "11,009.001d@001_0021 na śocan mṛtam anveti na śocan mriyate naraḥ",
  "GE07mbh_11_u:548": "11,009.001d@001_0022 evaṃ sāṃsiddhike loke kimartham anuśocasi",
  "GE07mbh_11_u:549": "11,009.001d@001_0023 ayudhyamāno mriyate yudhyamānaś ca jīvati",
  "GE07mbh_11_u:550": "11,009.001d@001_0024 kālaṃ prāpya mahārāja na kaś cid ativartate",
  "GE07mbh_11_u:551": "11,009.001d@001_0025 kālaḥ karṣati bhūtāni sarvāṇi vividhāny uta",
  "GE07mbh_11_u:552": "11,009.001d@001_0026 na kālasya priyaḥ kaś cin na dveṣyaḥ kurusattama",
  "GE07mbh_11_u:553": "11,009.001d@001_0027 yathā vāyus tṛṇāgrāṇi saṃvartayati sarvataḥ",
  "GE07mbh_11_u:554": "11,009.001d@001_0028 tathā kālavaśaṃ yānti bhūtāni bharatarṣabha",
  "GE07mbh_11_u:555": "11,009.001d@001_0029 ekasārthaprayātānāṃ sarveṣāṃ tatra gāminām",
  "GE07mbh_11_u:556": "11,009.001d@001_0030 yasya kālaḥ prayāty agre tatra kā paridevanā",
  "GE07mbh_11_u:557": "11,009.001d@001_0031 yāṃś cāpi nihatān yuddhe rājaṃs tvam anuśocasi",
  "GE07mbh_11_u:558": "11,009.001d@001_0032 aśocyā hi mahātmānaḥ sarve te tridivaṃ gatāḥ",
  "GE07mbh_11_u:559": "11,009.001d@001_0033 na yajñair dakṣiṇāvadbhir na tapobhir na vidyayā",
  "GE07mbh_11_u:560": "11,009.001d@001_0034 tathā svargam upāyānti yathā śūrās tanutyajaḥ",
  "GE07mbh_11_u:561": "11,009.001d@001_0035 sarve vedavidaḥ śūrāḥ sarve ca caritavratāḥ",
  "GE07mbh_11_u:562": "11,009.001d@001_0036 sarve cābhimukhāḥ kṣīṇās tatra kā paridevanā",
  "GE07mbh_11_u:563": "11,009.001d@001_0037 śarīrāgniṣu śūrāṇāṃ juhuvus te śarāhutīḥ",
  "GE07mbh_11_u:564": "11,009.001d@001_0038 hūyamānāñ śarāṃś caiva sehur uttamapūruṣāḥ",
  "GE07mbh_11_u:565": "11,009.001d@001_0039 evaṃ rājaṃs tavācakṣe svargyaṃ panthānam uttamam",
  "GE07mbh_11_u:566": "11,009.001d@001_0040 na yuddhād adhikaṃ kiṃ cit kṣatriyasyeha vidyate",
  "GE07mbh_11_u:567": "11,009.001d@001_0041 kṣatriyās te mahātmānaḥ śūrāḥ samitiśobhanāḥ",
  "GE07mbh_11_u:568": "11,009.001d@001_0042 āśiṣaṃ paramāṃ prāptā na śocyāḥ sarva eva hi",
  "GE07mbh_11_u:569": "11,009.001d@001_0043 ātmanātmānam āśvāsya mā śucaḥ puruṣarṣabha",
  "GE07mbh_11_u:570": "11,009.001d@001_0044 nādya śokābhibhūtas tvaṃ kāryam utsraṣṭum arhasi",
  "GE07mbh_11_u:571": "11,009.002 vaiśaṃpāyana uvāca",
  "GE07mbh_11_u:572": "11,009.002a etac chrutvā naraśreṣṭha ciraṃ dhyātvā tv acetanaḥ",
  "GE07mbh_11_u:573": "11,009.002c saṃjayaṃ yojayety uktvā viduraṃ pratyabhāṣata",
  "GE07mbh_11_u:574": "11,009.002d*0031_01 vidurasya tu tad vākyaṃ śrutvā tu puruṣarṣabhaḥ",
  "GE07mbh_11_u:575": "11,009.002d*0031_02 yujyatāṃ yānam ity uktvā punar vacanam abravīt",
  "GE07mbh_11_u:576": "11,009.003a kṣipram ānaya gāndhārīṃ sarvāś ca bharatastriyaḥ",
  "GE07mbh_11_u:577": "11,009.003c vadhūṃ kuntīm upādāya yāś cānyās tatra yoṣitaḥ",
  "GE07mbh_11_u:578": "11,009.004a evam uktvā sa dharmātmā viduraṃ dharmavittamam",
  "GE07mbh_11_u:579": "11,009.004c śokaviprahatajñāno yānam evānvapadyata",
  "GE07mbh_11_u:580": "11,009.005a gāndhārī caiva śokārtā bhartur vacanacoditā",
  "GE07mbh_11_u:581": "11,009.005c saha kuntyā yato rājā saha strībhir upādravat",
  "GE07mbh_11_u:582": "11,009.006a tāḥ samāsādya rājānaṃ bhṛśaṃ śokasamanvitāḥ",
  "GE07mbh_11_u:583": "11,009.006c āmantryānyonyam īyuḥ sma bhṛśam uccukruśus tataḥ",
  "GE07mbh_11_u:584": "11,009.007a tāḥ samāśvāsayat kṣattā tābhyaś cārtataraḥ svayam",
  "GE07mbh_11_u:585": "11,009.007c aśrukaṇṭhīḥ samāropya tato 'sau niryayau purāt",
  "GE07mbh_11_u:586": "11,009.008a tataḥ praṇādaḥ saṃjajñe sarveṣu kuruveśmasu",
  "GE07mbh_11_u:587": "11,009.008c ākumāraṃ puraṃ sarvam abhavac chokakarśitam",
  "GE07mbh_11_u:588": "11,009.009a adṛṣṭapūrvā yā nāryaḥ purā devagaṇair api",
  "GE07mbh_11_u:589": "11,009.009c pṛthagjanena dṛśyanta tās tadā nihateśvarāḥ",
  "GE07mbh_11_u:590": "11,009.010a prakīrya keśān suśubhān bhūṣaṇāny avamucya ca",
  "GE07mbh_11_u:591": "11,009.010c ekavastradharā nāryaḥ paripetur anāthavat",
  "GE07mbh_11_u:592": "11,009.011a śvetaparvatarūpebhyo gṛhebhyas tās tv apākraman",
  "GE07mbh_11_u:593": "11,009.011c guhābhya iva śailānāṃ pṛṣatyo hatayūthapāḥ",
  "GE07mbh_11_u:594": "11,009.012a tāny udīrṇāni nārīṇāṃ tadā vṛndāny anekaśaḥ",
  "GE07mbh_11_u:595": "11,009.012c śokārtāny adravan rājan kiśorīṇām ivāṅgane",
  "GE07mbh_11_u:596": "11,009.013a pragṛhya bāhūn krośantyaḥ putrān bhrātṝn pitṝn api",
  "GE07mbh_11_u:597": "11,009.013c darśayantīva tā ha sma yugānte lokasaṃkṣayam",
  "GE07mbh_11_u:598": "11,009.014a vilapantyo rudantyaś ca dhāvamānās tatas tataḥ",
  "GE07mbh_11_u:599": "11,009.014c śokenābhyāhatajñānāḥ kartavyaṃ na prajajñire",
  "GE07mbh_11_u:600": "11,009.015a vrīḍāṃ jagmuḥ purā yāḥ sma sakhīnām api yoṣitaḥ",
  "GE07mbh_11_u:601": "11,009.015c tā ekavastrā nirlajjāḥ śvaśrūṇāṃ purato 'bhavan",
  "GE07mbh_11_u:602": "11,009.016a parasparaṃ susūkṣmeṣu śokeṣv āśvāsayan sma yāḥ",
  "GE07mbh_11_u:603": "11,009.016c tāḥ śokavihvalā rājann upaikṣanta parasparam",
  "GE07mbh_11_u:604": "11,009.017a tābhiḥ parivṛto rājā rudatībhiḥ sahasraśaḥ",
  "GE07mbh_11_u:605": "11,009.017c niryayau nagarād dīnas tūrṇam āyodhanaṃ prati",
  "GE07mbh_11_u:606": "11,009.018a śilpino vaṇijo vaiśyāḥ sarvakarmopajīvinaḥ",
  "GE07mbh_11_u:607": "11,009.018c te pārthivaṃ puraskṛtya niryayur nagarād bahiḥ",
  "GE07mbh_11_u:608": "11,009.019a tāsāṃ vikrośamānānām ārtānāṃ kurusaṃkṣaye",
  "GE07mbh_11_u:609": "11,009.019c prādurāsīn mahāñ śabdo vyathayan bhuvanāny uta",
  "GE07mbh_11_u:610": "11,009.020a yugāntakāle saṃprāpte bhūtānāṃ dahyatām iva",
  "GE07mbh_11_u:611": "11,009.020c abhāvaḥ syād ayaṃ prāpta iti bhūtāni menire",
  "GE07mbh_11_u:612": "11,009.021a bhṛśam udvignamanasas te paurāḥ kurusaṃkṣaye",
  "GE07mbh_11_u:613": "11,009.021c prākrośanta mahārāja svanuraktās tadā bhṛśam",
  "GE07mbh_11_u:614": "11,010.001 vaiśaṃpāyana uvāca",
  "GE07mbh_11_u:615": "11,010.001a krośamātraṃ tato gatvā dadṛśus tān mahārathān",
  "GE07mbh_11_u:616": "11,010.001c śāradvataṃ kṛpaṃ drauṇiṃ kṛtavarmāṇam eva ca",
  "GE07mbh_11_u:617": "11,010.002a te tu dṛṣṭvaiva rājānaṃ prajñācakṣuṣam īśvaram",
  "GE07mbh_11_u:618": "11,010.002c aśrukaṇṭhā viniḥśvasya rudantam idam abruvan",
  "GE07mbh_11_u:619": "11,010.003a putras tava mahārāja kṛtvā karma suduṣkaram",
  "GE07mbh_11_u:620": "11,010.003c gataḥ sānucaro rājañ śakralokaṃ mahīpatiḥ",
  "GE07mbh_11_u:621": "11,010.004a duryodhanabalān muktā vayam eva trayo rathāḥ",
  "GE07mbh_11_u:622": "11,010.004c sarvam anyat parikṣīṇaṃ sainyaṃ te bharatarṣabha",
  "GE07mbh_11_u:623": "11,010.005a ity evam uktvā rājānaṃ kṛpaḥ śāradvatas tadā",
  "GE07mbh_11_u:624": "11,010.005c gāndhārīṃ putraśokārtām idaṃ vacanam abravīt",
  "GE07mbh_11_u:625": "11,010.006a abhītā yudhyamānās te ghnantaḥ śatrugaṇān bahūn",
  "GE07mbh_11_u:626": "11,010.006c vīrakarmāṇi kurvāṇāḥ putrās te nidhanaṃ gatāḥ",
  "GE07mbh_11_u:627": "11,010.007a dhruvaṃ saṃprāpya lokāṃs te nirmalāñ śastranirjitān",
  "GE07mbh_11_u:628": "11,010.007c bhāsvaraṃ deham āsthāya viharanty amarā iva",
  "GE07mbh_11_u:629": "11,010.007d*0032_01 sarve hy abhimukhāḥ śūrā yudhyamānā hatāribhiḥ",
  "GE07mbh_11_u:630": "11,010.008a na hi kaś cid dhi śūrāṇāṃ yudhyamānaḥ parāṅmukhaḥ",
  "GE07mbh_11_u:631": "11,010.008c śastreṇa nidhanaṃ prāpto na ca kaś cit kṛtāñjaliḥ",
  "GE07mbh_11_u:632": "11,010.009a etāṃ tāṃ kṣatriyasyāhuḥ purāṇāṃ paramāṃ gatim",
  "GE07mbh_11_u:633": "11,010.009c śastreṇa nidhanaṃ saṃkhye tān na śocitum arhasi",
  "GE07mbh_11_u:634": "11,010.010a na cāpi śatravas teṣām ṛdhyante rājñi pāṇḍavāḥ",
  "GE07mbh_11_u:635": "11,010.010c śṛṇu yat kṛtam asmābhir aśvatthāmapurogamaiḥ",
  "GE07mbh_11_u:636": "11,010.011a adharmeṇa hataṃ śrutvā bhīmasenena te sutam",
  "GE07mbh_11_u:637": "11,010.011c suptaṃ śibiram āviśya pāṇḍūnāṃ kadanaṃ kṛtam",
  "GE07mbh_11_u:638": "11,010.012a pāñcālā nihatāḥ sarve dhṛṣṭadyumnapurogamāḥ",
  "GE07mbh_11_u:639": "11,010.012c drupadasyātmajāś caiva draupadeyāś ca pātitāḥ",
  "GE07mbh_11_u:640": "11,010.013a tathā viśasanaṃ kṛtvā putraśatrugaṇasya te",
  "GE07mbh_11_u:641": "11,010.013c prādravāma raṇe sthātuṃ na hi śakyāmahe trayaḥ",
  "GE07mbh_11_u:642": "11,010.014a te hi śūrā maheṣvāsāḥ kṣipram eṣyanti pāṇḍavāḥ",
  "GE07mbh_11_u:643": "11,010.014c amarṣavaśam āpannā vairaṃ pratijihīrṣavaḥ",
  "GE07mbh_11_u:644": "11,010.015a nihatān ātmajāñ śrutvā pramattān puruṣarṣabhāḥ",
  "GE07mbh_11_u:645": "11,010.015c ninīṣantaḥ padaṃ śūrāḥ kṣipram eva yaśasvini",
  "GE07mbh_11_u:646": "11,010.016a pāṇḍūnāṃ kilbiṣaṃ kṛtvā saṃsthātuṃ notsahāmahe",
  "GE07mbh_11_u:647": "11,010.016c anujānīhi no rājñi mā ca śoke manaḥ kṛthāḥ",
  "GE07mbh_11_u:648": "11,010.017a rājaṃs tvam anujānīhi dhairyam ātiṣṭha cottamam",
  "GE07mbh_11_u:649": "11,010.017c niṣṭhāntaṃ paśya cāpi tvaṃ kṣatradharmaṃ ca kevalam",
  "GE07mbh_11_u:650": "11,010.018a ity evam uktvā rājānaṃ kṛtvā cābhipradakṣiṇam",
  "GE07mbh_11_u:651": "11,010.018c kṛpaś ca kṛtavarmā ca droṇaputraś ca bhārata",
  "GE07mbh_11_u:652": "11,010.019a avekṣamāṇā rājānaṃ dhṛtarāṣṭraṃ manīṣiṇam",
  "GE07mbh_11_u:653": "11,010.019c gaṅgām anu mahātmānas tūrṇam aśvān acodayan",
  "GE07mbh_11_u:654": "11,010.020a apakramya tu te rājan sarva eva mahārathāḥ",
  "GE07mbh_11_u:655": "11,010.020c āmantryānyonyam udvignās tridhā te prayayus tataḥ",
  "GE07mbh_11_u:656": "11,010.021a jagāma hāstinapuraṃ kṛpaḥ śāradvatas tadā",
  "GE07mbh_11_u:657": "11,010.021c svam eva rāṣṭraṃ hārdikyo drauṇir vyāsāśramaṃ yayau",
  "GE07mbh_11_u:658": "11,010.022a evaṃ te prayayur vīrā vīkṣamāṇāḥ parasparam",
  "GE07mbh_11_u:659": "11,010.022c bhayārtāḥ pāṇḍuputrāṇām āgaskṛtvā mahātmanām",
  "GE07mbh_11_u:660": "11,010.023a sametya vīrā rājānaṃ tadā tv anudite ravau",
  "GE07mbh_11_u:661": "11,010.023c viprajagmur mahārāja yathecchakam ariṃdamāḥ",
  "GE07mbh_11_u:662": "11,010.023d*0033_01 samāsādyātha vai drauṇiṃ pāṇḍuputrā mahārathāḥ",
  "GE07mbh_11_u:663": "11,010.023d*0033_02 vyajayanta raṇe rājan vikramya tadanantaram",
  "GE07mbh_11_u:664": "11,011.001 vaiśaṃpāyana uvāca",
  "GE07mbh_11_u:665": "11,011.001a hateṣu sarvasainyeṣu dharmarājo yudhiṣṭhiraḥ",
  "GE07mbh_11_u:666": "11,011.001c śuśruve pitaraṃ vṛddhaṃ niryātaṃ gajasāhvayāt",
  "GE07mbh_11_u:667": "11,011.002a so 'bhyayāt putraśokārtaḥ putraśokapariplutam",
  "GE07mbh_11_u:668": "11,011.002c śocamāno mahārāja bhrātṛbhiḥ sahitas tadā",
  "GE07mbh_11_u:669": "11,011.003a anvīyamāno vīreṇa dāśārheṇa mahātmanā",
  "GE07mbh_11_u:670": "11,011.003c yuyudhānena ca tathā tathaiva ca yuyutsunā",
  "GE07mbh_11_u:671": "11,011.004a tam anvagāt suduḥkhārtā draupadī śokakarśitā",
  "GE07mbh_11_u:672": "11,011.004c saha pāñcālayoṣidbhir yās tatrāsan samāgatāḥ",
  "GE07mbh_11_u:673": "11,011.005a sa gaṅgām anu vṛndāni strīṇāṃ bharatasattama",
  "GE07mbh_11_u:674": "11,011.005c kurarīṇām ivārtānāṃ krośantīnāṃ dadarśa ha",
  "GE07mbh_11_u:675": "11,011.006a tābhiḥ parivṛto rājā rudatībhiḥ sahasraśaḥ",
  "GE07mbh_11_u:676": "11,011.006c ūrdhvabāhubhir ārtābhir bruvatībhiḥ priyāpriye",
  "GE07mbh_11_u:677": "11,011.007a kva nu dharmajñatā rājñaḥ kva nu sādyānṛśaṃsatā",
  "GE07mbh_11_u:678": "11,011.007c yadāvadhīt pitṝn bhrātṝn gurūn putrān sakhīn api",
  "GE07mbh_11_u:679": "11,011.008a ghātayitvā kathaṃ droṇaṃ bhīṣmaṃ cāpi pitāmaham",
  "GE07mbh_11_u:680": "11,011.008c manas te 'bhūn mahābāho hatvā cāpi jayadratham",
  "GE07mbh_11_u:681": "11,011.009a kiṃ nu rājyena te kāryaṃ pitṝn bhrātṝn apaśyataḥ",
  "GE07mbh_11_u:682": "11,011.009c abhimanyuṃ ca durdharṣaṃ draupadeyāṃś ca bhārata",
  "GE07mbh_11_u:683": "11,011.010a atītya tā mahābāhuḥ krośantīḥ kurarīr iva",
  "GE07mbh_11_u:684": "11,011.010c vavande pitaraṃ jyeṣṭhaṃ dharmarājo yudhiṣṭhiraḥ",
  "GE07mbh_11_u:685": "11,011.011a tato 'bhivādya pitaraṃ dharmeṇāmitrakarśanāḥ",
  "GE07mbh_11_u:686": "11,011.011c nyavedayanta nāmāni pāṇḍavās te 'pi sarvaśaḥ",
  "GE07mbh_11_u:687": "11,011.012a tam ātmajāntakaraṇaṃ pitā putravadhārditaḥ",
  "GE07mbh_11_u:688": "11,011.012c aprīyamāṇaḥ śokārtaḥ pāṇḍavaṃ pariṣasvaje",
  "GE07mbh_11_u:689": "11,011.013a dharmarājaṃ pariṣvajya sāntvayitvā ca bhārata",
  "GE07mbh_11_u:690": "11,011.013c duṣṭātmā bhīmam anvaicchad didhakṣur iva pāvakaḥ",
  "GE07mbh_11_u:691": "11,011.014a sa kopapāvakas tasya śokavāyusamīritaḥ",
  "GE07mbh_11_u:692": "11,011.014c bhīmasenamayaṃ dāvaṃ didhakṣur iva dṛśyate",
  "GE07mbh_11_u:693": "11,011.015a tasya saṃkalpam ājñāya bhīmaṃ praty aśubhaṃ hariḥ",
  "GE07mbh_11_u:694": "11,011.015b*0034_01 pūrvam ānāyitā rājan kṛṣṇenākliṣṭakarmaṇā",
  "GE07mbh_11_u:695": "11,011.015b*0034_02 duryodhanena yā pūrvaṃ kāritā pratimāyasī",
  "GE07mbh_11_u:696": "11,011.015b*0034_03 yogyābhūmau śramārthāya bhīmam uddiśya cetasā",
  "GE07mbh_11_u:697": "11,011.015c bhīmam ākṣipya pāṇibhyāṃ pradadau bhīmam āyasam",
  "GE07mbh_11_u:698": "11,011.016a prāg eva tu mahābuddhir buddhvā tasyeṅgitaṃ hariḥ",
  "GE07mbh_11_u:699": "11,011.016c saṃvidhānaṃ mahāprājñas tatra cakre janārdanaḥ",
  "GE07mbh_11_u:700": "11,011.017a taṃ tu gṛhyaiva pāṇibhyāṃ bhīmasenam ayasmayam",
  "GE07mbh_11_u:701": "11,011.017c babhañja balavān rājā manyamāno vṛkodaram",
  "GE07mbh_11_u:702": "11,011.018a nāgāyutabalaprāṇaḥ sa rājā bhīmam āyasam",
  "GE07mbh_11_u:703": "11,011.018c bhaṅktvā vimathitoraskaḥ susrāva rudhiraṃ mukhāt",
  "GE07mbh_11_u:704": "11,011.019a tataḥ papāta medinyāṃ tathaiva rudhirokṣitaḥ",
  "GE07mbh_11_u:705": "11,011.019c prapuṣpitāgraśikharaḥ pārijāta iva drumaḥ",
  "GE07mbh_11_u:706": "11,011.020a paryagṛhṇata taṃ vidvān sūto gāvalgaṇis tadā",
  "GE07mbh_11_u:707": "11,011.020c maivam ity abravīc cainaṃ śamayan sāntvayann iva",
  "GE07mbh_11_u:708": "11,011.021a sa tu kopaṃ samutsṛjya gatamanyur mahāmanāḥ",
  "GE07mbh_11_u:709": "11,011.021c hā hā bhīmeti cukrośa bhūyaḥ śokasamanvitaḥ",
  "GE07mbh_11_u:710": "11,011.022a taṃ viditvā gatakrodhaṃ bhīmasenavadhārditam",
  "GE07mbh_11_u:711": "11,011.022c vāsudevo varaḥ puṃsām idaṃ vacanam abravīt",
  "GE07mbh_11_u:712": "11,011.023a mā śuco dhṛtarāṣṭra tvaṃ naiṣa bhīmas tvayā hataḥ",
  "GE07mbh_11_u:713": "11,011.023c āyasī pratimā hy eṣā tvayā rājan nipātitā",
  "GE07mbh_11_u:714": "11,011.024a tvāṃ krodhavaśam āpannaṃ viditvā bharatarṣabha",
  "GE07mbh_11_u:715": "11,011.024c mayāpakṛṣṭaḥ kaunteyo mṛtyor daṃṣṭrāntaraṃ gataḥ",
  "GE07mbh_11_u:716": "11,011.025a na hi te rājaśārdūla bale tulyo 'sti kaś cana",
  "GE07mbh_11_u:717": "11,011.025c kaḥ saheta mahābāho bāhvor nigrahaṇaṃ naraḥ",
  "GE07mbh_11_u:718": "11,011.026a yathāntakam anuprāpya jīvan kaś cin na mucyate",
  "GE07mbh_11_u:719": "11,011.026c evaṃ bāhvantaraṃ prāpya tava jīven na kaś cana",
  "GE07mbh_11_u:720": "11,011.027a tasmāt putreṇa yā sā te pratimā kāritāyasī",
  "GE07mbh_11_u:721": "11,011.027c bhīmasya seyaṃ kauravya tavaivopahṛtā mayā",
  "GE07mbh_11_u:722": "11,011.028a putraśokābhisaṃtāpād dharmād apahṛtaṃ manaḥ",
  "GE07mbh_11_u:723": "11,011.028c tava rājendra tena tvaṃ bhīmasenaṃ jighāṃsasi",
  "GE07mbh_11_u:724": "11,011.029a na ca te tat kṣamaṃ rājan hanyās tvaṃ yad vṛkodaram",
  "GE07mbh_11_u:725": "11,011.029c na hi putrā mahārāja jīveyus te kathaṃ cana",
  "GE07mbh_11_u:726": "11,011.030a tasmād yat kṛtam asmābhir manyamānaiḥ kṣamaṃ prati",
  "GE07mbh_11_u:727": "11,011.030c anumanyasva tat sarvaṃ mā ca śoke manaḥ kṛthāḥ",
  "GE07mbh_11_u:728": "11,012.001 vaiśaṃpāyana uvāca",
  "GE07mbh_11_u:729": "11,012.001a tata enam upātiṣṭhañ śaucārthaṃ paricārakāḥ",
  "GE07mbh_11_u:730": "11,012.001c kṛtaśaucaṃ punaś cainaṃ provāca madhusūdanaḥ",
  "GE07mbh_11_u:731": "11,012.002a rājann adhītā vedās te śāstrāṇi vividhāni ca",
  "GE07mbh_11_u:732": "11,012.002c śrutāni ca purāṇāni rājadharmāś ca kevalāḥ",
  "GE07mbh_11_u:733": "11,012.003a evaṃ vidvān mahāprājña nākārṣīr vacanaṃ tadā",
  "GE07mbh_11_u:734": "11,012.003a*0035_01 **** **** samarthaḥ san balābale",
  "GE07mbh_11_u:735": "11,012.003a*0035_02 ātmāparādhāt kasmāt tvaṃ kuruṣe kopam īdṛśam",
  "GE07mbh_11_u:736": "11,012.003a*0035_03 uktavāṃs tvāṃ tadaivāhaṃ bhīṣmadroṇau ca bhārata",
  "GE07mbh_11_u:737": "11,012.003a*0035_04 viduraḥ saṃjayaś caiva tvaṃ tu rājan na tat kṛthāḥ",
  "GE07mbh_11_u:738": "11,012.003a*0035_05 sa vāryamāṇo nāsmākaṃ",
  "GE07mbh_11_u:739": "11,012.003c pāṇḍavān adhikāñ jānan bale śaurye ca kaurava",
  "GE07mbh_11_u:740": "11,012.004a rājā hi yaḥ sthiraprajñaḥ svayaṃ doṣān avekṣate",
  "GE07mbh_11_u:741": "11,012.004c deśakālavibhāgaṃ ca paraṃ śreyaḥ sa vindati",
  "GE07mbh_11_u:742": "11,012.005a ucyamānaṃ ca yaḥ śreyo gṛhṇīte no hitāhite",
  "GE07mbh_11_u:743": "11,012.005c āpadaṃ samanuprāpya sa śocaty anaye sthitaḥ",
  "GE07mbh_11_u:744": "11,012.006a tato 'nyavṛttam ātmānaṃ samavekṣasva bhārata",
  "GE07mbh_11_u:745": "11,012.006c rājaṃs tvaṃ hy avidheyātmā duryodhanavaśe sthitaḥ",
  "GE07mbh_11_u:746": "11,012.007a ātmāparādhād āyastas tat kiṃ bhīmaṃ jighāṃsasi",
  "GE07mbh_11_u:747": "11,012.007c tasmāt saṃyaccha kopaṃ tvaṃ svam anusmṛtya duṣkṛtam",
  "GE07mbh_11_u:748": "11,012.008a yas tu tāṃ spardhayā kṣudraḥ pāñcālīm ānayat sabhām",
  "GE07mbh_11_u:749": "11,012.008c sa hato bhīmasenena vairaṃ praticikīrṣatā",
  "GE07mbh_11_u:750": "11,012.009a ātmano 'tikramaṃ paśya putrasya ca durātmanaḥ",
  "GE07mbh_11_u:751": "11,012.009c yad anāgasi pāṇḍūnāṃ parityāgaḥ paraṃtapa",
  "GE07mbh_11_u:752": "11,012.010a evam uktaḥ sa kṛṣṇena sarvaṃ satyaṃ janādhipa",
  "GE07mbh_11_u:753": "11,012.010c uvāca devakīputraṃ dhṛtarāṣṭro mahīpatiḥ",
  "GE07mbh_11_u:754": "11,012.011a evam etan mahābāho yathā vadasi mādhava",
  "GE07mbh_11_u:755": "11,012.011c putrasnehas tu dharmātman dhairyān māṃ samacālayat",
  "GE07mbh_11_u:756": "11,012.012a diṣṭyā tu puruṣavyāghro balavān satyavikramaḥ",
  "GE07mbh_11_u:757": "11,012.012c tvadgupto nāgamat kṛṣṇa bhīmo bāhvantaraṃ mama",
  "GE07mbh_11_u:758": "11,012.013a idānīṃ tv aham ekāgro gatamanyur gatajvaraḥ",
  "GE07mbh_11_u:759": "11,012.013c madhyamaṃ pāṇḍavaṃ vīraṃ spraṣṭum icchāmi keśava",
  "GE07mbh_11_u:760": "11,012.014a hateṣu pārthivendreṣu putreṣu nihateṣu ca",
  "GE07mbh_11_u:761": "11,012.014c pāṇḍuputreṣu me śarma prītiś cāpy avatiṣṭhate",
  "GE07mbh_11_u:762": "11,012.015a tataḥ sa bhīmaṃ ca dhanaṃjayaṃ ca; mādryāś ca putrau puruṣapravīrau",
  "GE07mbh_11_u:763": "11,012.015c pasparśa gātraiḥ prarudan sugātrān; āśvāsya kalyāṇam uvāca cainān",
  "GE07mbh_11_u:764": "11,013.001 vaiśaṃpāyana uvāca",
  "GE07mbh_11_u:765": "11,013.001a dhṛtarāṣṭrābhyanujñātās tatas te kurupuṃgavāḥ",
  "GE07mbh_11_u:766": "11,013.001c abhyayur bhrātaraḥ sarve gāndhārīṃ sahakeśavāḥ",
  "GE07mbh_11_u:767": "11,013.002a tato jñātvā hatāmitraṃ dharmarājaṃ yudhiṣṭhiram",
  "GE07mbh_11_u:768": "11,013.002c gāndhārī putraśokārtā śaptum aicchad aninditā",
  "GE07mbh_11_u:769": "11,013.003a tasyāḥ pāpam abhiprāyaṃ viditvā pāṇḍavān prati",
  "GE07mbh_11_u:770": "11,013.003c ṛṣiḥ satyavatīputraḥ prāg eva samabudhyata",
  "GE07mbh_11_u:771": "11,013.004a sa gaṅgāyām upaspṛśya puṇyagandhaṃ payaḥ śuci",
  "GE07mbh_11_u:772": "11,013.004c taṃ deśam upasaṃpede paramarṣir manojavaḥ",
  "GE07mbh_11_u:773": "11,013.005a divyena cakṣuṣā paśyan manasānuddhatena ca",
  "GE07mbh_11_u:774": "11,013.005c sarvaprāṇabhṛtāṃ bhāvaṃ sa tatra samabudhyata",
  "GE07mbh_11_u:775": "11,013.006a sa snuṣām abravīt kāle kalyavādī mahātapāḥ",
  "GE07mbh_11_u:776": "11,013.006c śāpakālam avākṣipya śamakālam udīrayan",
  "GE07mbh_11_u:777": "11,013.007a na kopaḥ pāṇḍave kāryo gāndhāri śamam āpnuhi",
  "GE07mbh_11_u:778": "11,013.007c rajo nigṛhyatām etac chṛṇu cedaṃ vaco mama",
  "GE07mbh_11_u:779": "11,013.008a uktāsy aṣṭādaśāhāni putreṇa jayam icchatā",
  "GE07mbh_11_u:780": "11,013.008c śivam āśāssva me mātar yudhyamānasya śatrubhiḥ",
  "GE07mbh_11_u:781": "11,013.009a sā tathā yācyamānā tvaṃ kāle kāle jayaiṣiṇā",
  "GE07mbh_11_u:782": "11,013.009c uktavaty asi gāndhāri yato dharmas tato jayaḥ",
  "GE07mbh_11_u:783": "11,013.010a na cāpy atītāṃ gāndhāri vācaṃ te vitathām aham",
  "GE07mbh_11_u:784": "11,013.010b*0036_01 vācā vyatīte mā krodhe manaḥ kuru yaśasvini",
  "GE07mbh_11_u:785": "11,013.010c smarāmi bhāṣamāṇāyās tathā praṇihitā hy asi",
  "GE07mbh_11_u:786": "11,013.010d*0037_01 svaireṣv api ca kalyāṇi smarāmi subalātmaje",
  "GE07mbh_11_u:787": "11,013.010d*0038_01 vigrahe tumule rājñāṃ gatvā pāram asaṃśayam",
  "GE07mbh_11_u:788": "11,013.010d*0038_02 jitaṃ pāṇḍusutair yuddhe nūnaṃ dharmas tato 'dhikaḥ",
  "GE07mbh_11_u:789": "11,013.010d*0039_01 kṣamāśīlā purā bhūtvā sādya na kṣamase katham",
  "GE07mbh_11_u:790": "11,013.010d*0039_02 adharmaṃ jahi dharmajñe yato dharmas tato jayaḥ",
  "GE07mbh_11_u:791": "11,013.011a sā tvaṃ dharmaṃ parismṛtya vācā coktvā manasvini",
  "GE07mbh_11_u:792": "11,013.011c kopaṃ saṃyaccha gāndhāri maivaṃ bhūḥ satyavādini",
  "GE07mbh_11_u:793": "11,013.012 gāndhāry uvāca",
  "GE07mbh_11_u:794": "11,013.012a bhagavan nābhyasūyāmi naitān icchāmi naśyataḥ",
  "GE07mbh_11_u:795": "11,013.012c putraśokena tu balān mano vihvalatīva me",
  "GE07mbh_11_u:796": "11,013.013a yathaiva kuntyā kaunteyā rakṣitavyās tathā mayā",
  "GE07mbh_11_u:797": "11,013.013c yathaiva dhṛtarāṣṭreṇa rakṣitavyās tathā mayā",
  "GE07mbh_11_u:798": "11,013.014a duryodhanāparādhena śakuneḥ saubalasya ca",
  "GE07mbh_11_u:799": "11,013.014c karṇaduḥśāsanābhyāṃ ca vṛtto 'yaṃ kurusaṃkṣayaḥ",
  "GE07mbh_11_u:800": "11,013.015a nāparādhyati bībhatsur na ca pārtho vṛkodaraḥ",
  "GE07mbh_11_u:801": "11,013.015c nakulaḥ sahadevo vā naiva jātu yudhiṣṭhiraḥ",
  "GE07mbh_11_u:802": "11,013.016a yudhyamānā hi kauravyāḥ kṛntamānāḥ parasparam",
  "GE07mbh_11_u:803": "11,013.016c nihatāḥ sahitāś cānyais tatra nāsty apriyaṃ mama",
  "GE07mbh_11_u:804": "11,013.017a yat tu karmākarod bhīmo vāsudevasya paśyataḥ",
  "GE07mbh_11_u:805": "11,013.017c duryodhanaṃ samāhūya gadāyuddhe mahāmanāḥ",
  "GE07mbh_11_u:806": "11,013.018a śikṣayābhyadhikaṃ jñātvā carantaṃ bahudhā raṇe",
  "GE07mbh_11_u:807": "11,013.018c adho nābhyāṃ prahṛtavāṃs tan me kopam avardhayat",
  "GE07mbh_11_u:808": "11,013.019a kathaṃ nu dharmaṃ dharmajñaiḥ samuddiṣṭaṃ mahātmabhiḥ",
  "GE07mbh_11_u:809": "11,013.019c tyajeyur āhave śūrāḥ prāṇahetoḥ kathaṃ cana",
  "GE07mbh_11_u:810": "11,014.001 vaiśaṃpāyana uvāca",
  "GE07mbh_11_u:811": "11,014.001a tac chrutvā vacanaṃ tasyā bhīmaseno 'tha bhītavat",
  "GE07mbh_11_u:812": "11,014.001c gāndhārīṃ pratyuvācedaṃ vacaḥ sānunayaṃ tadā",
  "GE07mbh_11_u:813": "11,014.002a adharmo yadi vā dharmas trāsāt tatra mayā kṛtaḥ",
  "GE07mbh_11_u:814": "11,014.002c ātmānaṃ trātukāmena tan me tvaṃ kṣantum arhasi",
  "GE07mbh_11_u:815": "11,014.003a na hi yuddhena putras te dharmeṇa sa mahābalaḥ",
  "GE07mbh_11_u:816": "11,014.003c śakyaḥ kena cid udyantum ato viṣamam ācaram",
  "GE07mbh_11_u:817": "11,014.003d*0040_01 adharmeṇa jitaḥ pūrvaṃ tena cāpi yudhiṣṭhiraḥ",
  "GE07mbh_11_u:818": "11,014.003d*0040_02 nikṛtāś ca sadaiva sma tato viṣamam ācaram",
  "GE07mbh_11_u:819": "11,014.004a sainyasyaiko 'vaśiṣṭo 'yaṃ gadāyuddhe ca vīryavān",
  "GE07mbh_11_u:820": "11,014.004c māṃ hatvā na hared rājyam iti caitat kṛtaṃ mayā",
  "GE07mbh_11_u:821": "11,014.005a rājaputrīṃ ca pāñcālīm ekavastrāṃ rajasvalām",
  "GE07mbh_11_u:822": "11,014.005c bhavatyā viditaṃ sarvam uktavān yat sutas tava",
  "GE07mbh_11_u:823": "11,014.006a suyodhanam asaṃgṛhya na śakyā bhūḥ sasāgarā",
  "GE07mbh_11_u:824": "11,014.006c kevalā bhoktum asmābhir ataś caitat kṛtaṃ mayā",
  "GE07mbh_11_u:825": "11,014.007a tac cāpy apriyam asmākaṃ putras te samupācarat",
  "GE07mbh_11_u:826": "11,014.007c draupadyā yat sabhāmadhye savyam ūrum adarśayat",
  "GE07mbh_11_u:827": "11,014.008a tatraiva vadhyaḥ so 'smākaṃ durācāro 'mba te sutaḥ",
  "GE07mbh_11_u:828": "11,014.008c dharmarājājñayā caiva sthitāḥ sma samaye tadā",
  "GE07mbh_11_u:829": "11,014.009a vairam uddhukṣitaṃ rājñi putreṇa tava tan mahat",
  "GE07mbh_11_u:830": "11,014.009c kleśitāś ca vane nityaṃ tata etat kṛtaṃ mayā",
  "GE07mbh_11_u:831": "11,014.010a vairasyāsya gataḥ pāraṃ hatvā duryodhanaṃ raṇe",
  "GE07mbh_11_u:832": "11,014.010c rājyaṃ yudhiṣṭhiraḥ prāpto vayaṃ ca gatamanyavaḥ",
  "GE07mbh_11_u:833": "11,014.011 gāndhāry uvāca",
  "GE07mbh_11_u:834": "11,014.011a na tasyaiṣa vadhas tāta yat praśaṃsasi me sutam",
  "GE07mbh_11_u:835": "11,014.011c kṛtavāṃś cāpi tat sarvaṃ yad idaṃ bhāṣase mayi",
  "GE07mbh_11_u:836": "11,014.012a hatāśve nakule yat tad vṛṣasenena bhārata",
  "GE07mbh_11_u:837": "11,014.012c apibaḥ śoṇitaṃ saṃkhye duḥśāsanaśarīrajam",
  "GE07mbh_11_u:838": "11,014.013a sadbhir vigarhitaṃ ghoram anāryajanasevitam",
  "GE07mbh_11_u:839": "11,014.013c krūraṃ karmākaroḥ kasmāt tad ayuktaṃ vṛkodara",
  "GE07mbh_11_u:840": "11,014.014 bhīmasena uvāca",
  "GE07mbh_11_u:841": "11,014.014a anyasyāpi na pātavyaṃ rudhiraṃ kiṃ punaḥ svakam",
  "GE07mbh_11_u:842": "11,014.014c yathaivātmā tathā bhrātā viśeṣo nāsti kaś cana",
  "GE07mbh_11_u:843": "11,014.015a rudhiraṃ na vyatikrāmad dantoṣṭhaṃ me 'mba mā śucaḥ",
  "GE07mbh_11_u:844": "11,014.015c vaivasvatas tu tad veda hastau me rudhirokṣitau",
  "GE07mbh_11_u:845": "11,014.015d*0041_01 mā kṛthā hṛdi tan mātar na tat pītaṃ mayānaghe",
  "GE07mbh_11_u:846": "11,014.016a hatāśvaṃ nakulaṃ dṛṣṭvā vṛṣasenena saṃyuge",
  "GE07mbh_11_u:847": "11,014.016c bhrātṝṇāṃ saṃprahṛṣṭānāṃ trāsaḥ saṃjanito mayā",
  "GE07mbh_11_u:848": "11,014.016d*0042_01 yat tu saṃjñām akaravaṃ pibāmy asṛg ahaṃ ruṣā",
  "GE07mbh_11_u:849": "11,014.016d*0042_02 dantoṣṭhaṃ nābhicakrāma rudhiraṃ me ca mā śucaḥ",
  "GE07mbh_11_u:850": "11,014.016d*0042_03 nāsṛk pātuṃ tvayā śakyaṃ mama saṃgrāmamūrdhani",
  "GE07mbh_11_u:851": "11,014.016d*0042_04 vṛthā garjasi mūḍhas tvaṃ nistoyas toyado yathā",
  "GE07mbh_11_u:852": "11,014.016d*0042_05 tad evaṃ bruvamāṇasya tava sūno 'lpacetasaḥ (sic)",
  "GE07mbh_11_u:853": "11,014.016d*0042_06 vibhidya hṛdayaṃ pītaṃ rākṣasyā mama bhāryayā",
  "GE07mbh_11_u:854": "11,014.016d*0043_01 na pratijñām akaravaṃ pibāmy asṛg arer iti",
  "GE07mbh_11_u:855": "11,014.017a keśapakṣaparāmarśe draupadyā dyūtakārite",
  "GE07mbh_11_u:856": "11,014.017c krodhād yad abruvaṃ cāhaṃ tac ca me hṛdi vartate",
  "GE07mbh_11_u:857": "11,014.018a kṣatradharmāc cyuto rājñi bhaveyaṃ śāsvatīḥ samāḥ",
  "GE07mbh_11_u:858": "11,014.018c pratijñāṃ tām anistīrya tatas tat kṛtavān aham",
  "GE07mbh_11_u:859": "11,014.019a na mām arhasi gāndhāri doṣeṇa pariśaṅkitum",
  "GE07mbh_11_u:860": "11,014.019c anigṛhya purā putrān asmāsv anapakāriṣu",
  "GE07mbh_11_u:861": "11,014.019d*0044_01 adhunā kiṃ tu doṣeṇa pariśaṅkitum arhasi",
  "GE07mbh_11_u:862": "11,014.020 gāndhāry uvāca",
  "GE07mbh_11_u:863": "11,014.020a vṛddhasyāsya śataṃ putrān nighnaṃs tvam aparājitaḥ",
  "GE07mbh_11_u:864": "11,014.020c kasmān na śeṣayaḥ kaṃ cid yenālpam aparādhitam",
  "GE07mbh_11_u:865": "11,014.021a saṃtānam āvayos tāta vṛddhayor hṛtarājyayoḥ",
  "GE07mbh_11_u:866": "11,014.021c katham andhadvayasyāsya yaṣṭir ekā na varjitā",
  "GE07mbh_11_u:867": "11,014.022a śeṣe hy avasthite tāta putrāṇām antake tvayi",
  "GE07mbh_11_u:868": "11,014.022c na me duḥkhaṃ bhaved etad yadi tvaṃ dharmam ācaraḥ",
  "GE07mbh_11_u:869": "11,015.001 vaiśaṃpāyana uvāca",
  "GE07mbh_11_u:870": "11,015.001a evam uktvā tu gāndhārī yudhiṣṭhiram apṛcchata",
  "GE07mbh_11_u:871": "11,015.001c kva sa rājeti sakrodhā putrapautravadhārditā",
  "GE07mbh_11_u:872": "11,015.002a tām abhyagacchad rājendro vepamānaḥ kṛtāñjaliḥ",
  "GE07mbh_11_u:873": "11,015.002c yudhiṣṭhira idaṃ caināṃ madhuraṃ vākyam abravīt",
  "GE07mbh_11_u:874": "11,015.003a putrahantā nṛśaṃso 'haṃ tava devi yudhiṣṭhiraḥ",
  "GE07mbh_11_u:875": "11,015.003c śāpārhaḥ pṛthivīnāśe hetubhūtaḥ śapasva mām",
  "GE07mbh_11_u:876": "11,015.004a na hi me jīvitenārtho na rājyena dhanena vā",
  "GE07mbh_11_u:877": "11,015.004c tādṛśān suhṛdo hatvā mūḍhasyāsya suhṛddruhaḥ",
  "GE07mbh_11_u:878": "11,015.005a tam evaṃvādinaṃ bhītaṃ saṃnikarṣagataṃ tadā",
  "GE07mbh_11_u:879": "11,015.005c novāca kiṃ cid gāndhārī niḥśvāsaparamā bhṛśam",
  "GE07mbh_11_u:880": "11,015.006a tasyāvanatadehasya pādayor nipatiṣyataḥ",
  "GE07mbh_11_u:881": "11,015.006c yudhiṣṭhirasya nṛpater dharmajñā dharmadarśinī",
  "GE07mbh_11_u:882": "11,015.006e aṅgulyagrāṇi dadṛśe devī paṭṭāntareṇa sā",
  "GE07mbh_11_u:883": "11,015.007a tataḥ sa kunakībhūto darśanīyanakho nṛpaḥ",
  "GE07mbh_11_u:884": "11,015.007c taṃ dṛṣṭvā cārjuno 'gacchad vāsudevasya pṛṣṭhataḥ",
  "GE07mbh_11_u:885": "11,015.008a evaṃ saṃceṣṭamānāṃs tān itaś cetaś ca bhārata",
  "GE07mbh_11_u:886": "11,015.008c gāndhārī vigatakrodhā sāntvayām āsa mātṛvat",
  "GE07mbh_11_u:887": "11,015.009a tayā te samanujñātā mātaraṃ vīramātaram",
  "GE07mbh_11_u:888": "11,015.009c abhyagacchanta sahitāḥ pṛthāṃ pṛthulavakṣasaḥ",
  "GE07mbh_11_u:889": "11,015.010a cirasya dṛṣṭvā putrān sā putrādhibhir abhiplutā",
  "GE07mbh_11_u:890": "11,015.010c bāṣpam āhārayad devī vastreṇāvṛtya vai mukham",
  "GE07mbh_11_u:891": "11,015.011a tato bāṣpaṃ samutsṛjya saha putrais tathā pṛthā",
  "GE07mbh_11_u:892": "11,015.011c apaśyad etāñ śastraughair bahudhā parivikṣatān",
  "GE07mbh_11_u:893": "11,015.012a sā tān ekaikaśaḥ putrān saṃspṛśantī punaḥ punaḥ",
  "GE07mbh_11_u:894": "11,015.012c anvaśocanta duḥkhārtā draupadīṃ ca hatātmajām",
  "GE07mbh_11_u:895": "11,015.012e rudatīm atha pāñcālīṃ dadarśa patitāṃ bhuvi",
  "GE07mbh_11_u:896": "11,015.013 draupady uvāca",
  "GE07mbh_11_u:897": "11,015.013a ārye pautrāḥ kva te sarve saubhadrasahitā gatāḥ",
  "GE07mbh_11_u:898": "11,015.013c na tvāṃ te 'dyābhigacchanti ciradṛṣṭāṃ tapasvinīm",
  "GE07mbh_11_u:899": "11,015.013e kiṃ nu rājyena vai kāryaṃ vihīnāyāḥ sutair mama",
  "GE07mbh_11_u:900": "11,015.014 vaiśaṃpāyana uvāca",
  "GE07mbh_11_u:901": "11,015.014a tāṃ samāśvāsayām āsa pṛthā pṛthulalocanā",
  "GE07mbh_11_u:902": "11,015.014c utthāpya yājñasenīṃ tu rudatīṃ śokakarśitām",
  "GE07mbh_11_u:903": "11,015.015a tayaiva sahitā cāpi putrair anugatā pṛthā",
  "GE07mbh_11_u:904": "11,015.015c abhyagacchata gāndhārīm ārtām ārtatarā svayam",
  "GE07mbh_11_u:905": "11,015.016a tām uvācātha gāndhārī saha vadhvā yaśasvinīm",
  "GE07mbh_11_u:906": "11,015.016c maivaṃ putrīti śokārtā paśya mām api duḥkhitām",
  "GE07mbh_11_u:907": "11,015.017a manye lokavināśo 'yaṃ kālaparyāyacoditaḥ",
  "GE07mbh_11_u:908": "11,015.017c avaśyabhāvī saṃprāptaḥ svabhāvāl lomaharṣaṇaḥ",
  "GE07mbh_11_u:909": "11,015.018a idaṃ tat samanuprāptaṃ vidurasya vaco mahat",
  "GE07mbh_11_u:910": "11,015.018c asiddhānunaye kṛṣṇe yad uvāca mahāmatiḥ",
  "GE07mbh_11_u:911": "11,015.019a tasminn aparihārye 'rthe vyatīte ca viśeṣataḥ",
  "GE07mbh_11_u:912": "11,015.019c mā śuco na hi śocyās te saṃgrāme nidhanaṃ gatāḥ",
  "GE07mbh_11_u:913": "11,015.020a yathaiva tvaṃ tathaivāhaṃ ko vā māśvāsayiṣyati",
  "GE07mbh_11_u:914": "11,015.020c mamaiva hy aparādhena kulam agryaṃ vināśitam",
  "GE07mbh_11_u:915": "11,016.001 vaiśaṃpāyana uvāca",
  "GE07mbh_11_u:916": "11,016.001a evam uktvā tu gāndhārī kurūṇām āvikartanam",
  "GE07mbh_11_u:917": "11,016.001c apaśyat tatra tiṣṭhantī sarvaṃ divyena cakṣuṣā",
  "GE07mbh_11_u:918": "11,016.002a pativratā mahābhāgā samānavratacāriṇī",
  "GE07mbh_11_u:919": "11,016.002c ugreṇa tapasā yuktā satataṃ satyavādinī",
  "GE07mbh_11_u:920": "11,016.003a varadānena kṛṣṇasya maharṣeḥ puṇyakarmaṇaḥ",
  "GE07mbh_11_u:921": "11,016.003c divyajñānabalopetā vividhaṃ paryadevayat",
  "GE07mbh_11_u:922": "11,016.004a dadarśa sā buddhimatī dūrād api yathāntike",
  "GE07mbh_11_u:923": "11,016.004c raṇājiraṃ nṛvīrāṇām adbhutaṃ lomaharṣaṇam",
  "GE07mbh_11_u:924": "11,016.005a asthikeśaparistīrṇaṃ śoṇitaughapariplutam",
  "GE07mbh_11_u:925": "11,016.005c śarīrair bahusāhasrair vinikīrṇaṃ samantataḥ",
  "GE07mbh_11_u:926": "11,016.006a gajāśvarathayodhānām āvṛtaṃ rudhirāvilaiḥ",
  "GE07mbh_11_u:927": "11,016.006c śarīrair aśiraskaiś ca videhaiś ca śirogaṇaiḥ",
  "GE07mbh_11_u:928": "11,016.007a gajāśvanaravīrāṇāṃ niḥsattvair abhisaṃvṛtam",
  "GE07mbh_11_u:929": "11,016.007c sṛgālabaḍakākolakaṅkakākaniṣevitam",
  "GE07mbh_11_u:930": "11,016.008a rakṣasāṃ puruṣādānāṃ modanaṃ kurarākulam",
  "GE07mbh_11_u:931": "11,016.008c aśivābhiḥ śivābhiś ca nāditaṃ gṛdhrasevitam",
  "GE07mbh_11_u:932": "11,016.009a tato vyāsābhyanujñāto dhṛtarāṣṭro mahīpatiḥ",
  "GE07mbh_11_u:933": "11,016.009c pāṇḍuputrāś ca te sarve yudhiṣṭhirapurogamāḥ",
  "GE07mbh_11_u:934": "11,016.010a vāsudevaṃ puraskṛtya hatabandhuṃ ca pārthivam",
  "GE07mbh_11_u:935": "11,016.010c kurustriyaḥ samāsādya jagmur āyodhanaṃ prati",
  "GE07mbh_11_u:936": "11,016.011a samāsādya kurukṣetraṃ tāḥ striyo nihateśvarāḥ",
  "GE07mbh_11_u:937": "11,016.011c apaśyanta hatāṃs tatra putrān bhrātṝn pitṝn patīn",
  "GE07mbh_11_u:938": "11,016.012a kravyādair bhakṣyamāṇān vai gomāyubaḍavāyasaiḥ",
  "GE07mbh_11_u:939": "11,016.012c bhūtaiḥ piśācai rakṣobhir vividhaiś ca niśācaraiḥ",
  "GE07mbh_11_u:940": "11,016.013a rudrākrīḍanibhaṃ dṛṣṭvā tadā viśasanaṃ striyaḥ",
  "GE07mbh_11_u:941": "11,016.013c mahārhebhyo 'tha yānebhyo vikrośantyo nipetire",
  "GE07mbh_11_u:942": "11,016.014a adṛṣṭapūrvaṃ paśyantyo duḥkhārtā bharatastriyaḥ",
  "GE07mbh_11_u:943": "11,016.014c śarīreṣv askhalann anyā nyapataṃś cāparā bhuvi",
  "GE07mbh_11_u:944": "11,016.015a śrāntānāṃ cāpy anāthānāṃ nāsīt kā cana cetanā",
  "GE07mbh_11_u:945": "11,016.015c pāñcālakuruyoṣāṇāṃ kṛpaṇaṃ tad abhūn mahat",
  "GE07mbh_11_u:946": "11,016.016a duḥkhopahatacittābhiḥ samantād anunāditam",
  "GE07mbh_11_u:947": "11,016.016c dṛṣṭvāyodhanam atyugraṃ dharmajñā subalātmajā",
  "GE07mbh_11_u:948": "11,016.017a tataḥ sā puṇḍarīkākṣam āmantrya puruṣottamam",
  "GE07mbh_11_u:949": "11,016.017c kurūṇāṃ vaiśasaṃ dṛṣṭvā duḥkhād vacanam abravīt",
  "GE07mbh_11_u:950": "11,016.018a paśyaitāḥ puṇḍarīkākṣa snuṣā me nihateśvarāḥ",
  "GE07mbh_11_u:951": "11,016.018c prakīrṇakeśāḥ krośantīḥ kurarīr iva mādhava",
  "GE07mbh_11_u:952": "11,016.019a amūs tv abhisamāgamya smarantyo bharatarṣabhān",
  "GE07mbh_11_u:953": "11,016.019c pṛthag evābhyadhāvanta putrān bhrātṝn pitṝn patīn",
  "GE07mbh_11_u:954": "11,016.020a vīrasūbhir mahābāho hataputrābhir āvṛtam",
  "GE07mbh_11_u:955": "11,016.020c kva cic ca vīrapatnībhir hatavīrābhir ākulam",
  "GE07mbh_11_u:956": "11,016.021a śobhitaṃ puruṣavyāghrair bhīṣmakarṇābhimanyubhiḥ",
  "GE07mbh_11_u:957": "11,016.021c droṇadrupadaśalyaiś ca jvaladbhir iva pāvakaiḥ",
  "GE07mbh_11_u:958": "11,016.022a kāñcanaiḥ kavacair niṣkair maṇibhiś ca mahātmanām",
  "GE07mbh_11_u:959": "11,016.022c aṅgadair hastakeyūraiḥ sragbhiś ca samalaṃkṛtam",
  "GE07mbh_11_u:960": "11,016.023a vīrabāhuvisṛṣṭābhiḥ śaktibhiḥ parighair api",
  "GE07mbh_11_u:961": "11,016.023c khaḍgaiś ca vimalais tīkṣṇaiḥ saśaraiś ca śarāsanaiḥ",
  "GE07mbh_11_u:962": "11,016.024a kravyādasaṃghair muditais tiṣṭhadbhiḥ sahitaiḥ kva cit",
  "GE07mbh_11_u:963": "11,016.024c kva cid ākrīḍamānaiś ca śayānair aparaiḥ kva cit",
  "GE07mbh_11_u:964": "11,016.025a etad evaṃvidhaṃ vīra saṃpaśyāyodhanaṃ vibho",
  "GE07mbh_11_u:965": "11,016.025b*0045_01 tvayā tu sādhitaṃ karma puṣkarākṣa mahādyute",
  "GE07mbh_11_u:966": "11,016.025c paśyamānā ca dahyāmi śokenāhaṃ janārdana",
  "GE07mbh_11_u:967": "11,016.026a pāñcālānāṃ kurūṇāṃ ca vināśaṃ madhusūdana",
  "GE07mbh_11_u:968": "11,016.026c pañcānām iva bhūtānāṃ nāhaṃ vadham acintayam",
  "GE07mbh_11_u:969": "11,016.027a tān suparṇāś ca gṛdhrāś ca niṣkarṣanty asṛgukṣitān",
  "GE07mbh_11_u:970": "11,016.027c nigṛhya kavaceṣūgrā bhakṣayanti sahasraśaḥ",
  "GE07mbh_11_u:971": "11,016.028a jayadrathasya karṇasya tathaiva droṇabhīṣmayoḥ",
  "GE07mbh_11_u:972": "11,016.028c abhimanyor vināśaṃ ca kaś cintayitum arhati",
  "GE07mbh_11_u:973": "11,016.029a avadhyakalpān nihatān dṛṣṭvāhaṃ madhusūdana",
  "GE07mbh_11_u:974": "11,016.029c gṛdhrakaṅkabaḍaśyenaśvasṛgālādanīkṛtān",
  "GE07mbh_11_u:975": "11,016.030a amarṣavaśam āpannān duryodhanavaśe sthitān",
  "GE07mbh_11_u:976": "11,016.030c paśyemān puruṣavyāghrān saṃśāntān pāvakān iva",
  "GE07mbh_11_u:977": "11,016.031a śayanāny ucitāḥ sarve mṛdūni vimalāni ca",
  "GE07mbh_11_u:978": "11,016.031c vipannās te 'dya vasudhāṃ vivṛtām adhiśerate",
  "GE07mbh_11_u:979": "11,016.032a bandibhiḥ satataṃ kāle stuvadbhir abhinanditāḥ",
  "GE07mbh_11_u:980": "11,016.032c śivānām aśivā ghorāḥ śṛṇvanti vividhā giraḥ",
  "GE07mbh_11_u:981": "11,016.033a ye purā śerate vīrāḥ śayaneṣu yaśasvinaḥ",
  "GE07mbh_11_u:982": "11,016.033c candanāgurudigdhāṅgās te 'dya pāṃsuṣu śerate",
  "GE07mbh_11_u:983": "11,016.034a teṣām ābharaṇāny ete gṛdhragomāyuvāyasāḥ",
  "GE07mbh_11_u:984": "11,016.034c ākṣipanty aśivā ghorā vinadantaḥ punaḥ punaḥ",
  "GE07mbh_11_u:985": "11,016.035a cāpāni viśikhān pītān nistriṃśān vimalā gadāḥ",
  "GE07mbh_11_u:986": "11,016.035c yuddhābhimāninaḥ prītā jīvanta iva bibhrati",
  "GE07mbh_11_u:987": "11,016.036a surūpavarṇā bahavaḥ kravyādair avaghaṭṭitāḥ",
  "GE07mbh_11_u:988": "11,016.036c ṛṣabhapratirūpākṣāḥ śerate haritasrajaḥ",
  "GE07mbh_11_u:989": "11,016.037a apare punar āliṅgya gadāḥ parighabāhavaḥ",
  "GE07mbh_11_u:990": "11,016.037c śerate 'bhimukhāḥ śūrā dayitā iva yoṣitaḥ",
  "GE07mbh_11_u:991": "11,016.038a bibhrataḥ kavacāny anye vimalāny āyudhāni ca",
  "GE07mbh_11_u:992": "11,016.038c na dharṣayanti kravyādā jīvantīti janārdana",
  "GE07mbh_11_u:993": "11,016.039a kravyādaiḥ kṛṣyamāṇānām apareṣāṃ mahātmanām",
  "GE07mbh_11_u:994": "11,016.039c śātakaumbhyaḥ srajaś citrā viprakīrṇāḥ samantataḥ",
  "GE07mbh_11_u:995": "11,016.040a ete gomāyavo bhīmā nihatānāṃ yaśasvinām",
  "GE07mbh_11_u:996": "11,016.040c kaṇṭhāntaragatān hārān ākṣipanti sahasraśaḥ",
  "GE07mbh_11_u:997": "11,016.041a sarveṣv apararātreṣu yān anandanta bandinaḥ",
  "GE07mbh_11_u:998": "11,016.041c stutibhiś ca parārdhyābhir upacāraiś ca śikṣitāḥ",
  "GE07mbh_11_u:999": "11,016.042a tān imāḥ paridevanti duḥkhārtāḥ paramāṅganāḥ",
  "GE07mbh_11_u:1000": "11,016.042c kṛpaṇaṃ vṛṣṇiśārdūla duḥkhaśokārditā bhṛśam",
  "GE07mbh_11_u:1001": "11,016.043a raktotpalavanānīva vibhānti rucirāṇi vai",
  "GE07mbh_11_u:1002": "11,016.043c mukhāni paramastrīṇāṃ pariśuṣkāṇi keśava",
  "GE07mbh_11_u:1003": "11,016.044a ruditoparatā hy etā dhyāyantyaḥ saṃpariplutāḥ",
  "GE07mbh_11_u:1004": "11,016.044c kurustriyo 'bhigacchanti tena tenaiva duḥkhitāḥ",
  "GE07mbh_11_u:1005": "11,016.045a etāny ādityavarṇāni tapanīyanibhāni ca",
  "GE07mbh_11_u:1006": "11,016.045c roṣarodanatāmrāṇi vaktrāṇi kuruyoṣitām",
  "GE07mbh_11_u:1007": "11,016.045d*0046_01 śyāmānāṃ varavarṇānāṃ gaurīṇām ekavāsasām",
  "GE07mbh_11_u:1008": "11,016.045d*0046_02 duryodhanavarastrīṇāṃ paśya vṛndāni keśava",
  "GE07mbh_11_u:1009": "11,016.045d*0046_03 aśrulālāmbubhiḥ siktaṃ siktaṃ śīkaravāribhiḥ",
  "GE07mbh_11_u:1010": "11,016.045d*0046_04 duryodhanavarastrīṇāṃ sicyate nayanāmbubhiḥ",
  "GE07mbh_11_u:1011": "11,016.046a āsām aparipūrṇārthaṃ niśamya paridevitam",
  "GE07mbh_11_u:1012": "11,016.046c itaretarasaṃkrandān na vijānanti yoṣitaḥ",
  "GE07mbh_11_u:1013": "11,016.047a etā dīrgham ivocchvasya vikruśya ca vilapya ca",
  "GE07mbh_11_u:1014": "11,016.047c vispandamānā duḥkhena vīrā jahati jīvitam",
  "GE07mbh_11_u:1015": "11,016.048a bahvyo dṛṣṭvā śarīrāṇi krośanti vilapanti ca",
  "GE07mbh_11_u:1016": "11,016.048c pāṇibhiś cāparā ghnanti śirāṃsi mṛdupāṇayaḥ",
  "GE07mbh_11_u:1017": "11,016.049a śirobhiḥ patitair hastaiḥ sarvāṅgair yūthaśaḥ kṛtaiḥ",
  "GE07mbh_11_u:1018": "11,016.049c itaretarasaṃpṛktair ākīrṇā bhāti medinī",
  "GE07mbh_11_u:1019": "11,016.050a viśiraskān atho kāyān dṛṣṭvā ghorābhinandinaḥ",
  "GE07mbh_11_u:1020": "11,016.050c muhyanty anucitā nāryo videhāni śirāṃsi ca",
  "GE07mbh_11_u:1021": "11,016.051a śiraḥ kāyena saṃdhāya prekṣamāṇā vicetasaḥ",
  "GE07mbh_11_u:1022": "11,016.051c apaśyantyo paraṃ tatra nedam asyeti duḥkhitāḥ",
  "GE07mbh_11_u:1023": "11,016.052a bāhūrucaraṇān anyān viśikhonmathitān pṛthak",
  "GE07mbh_11_u:1024": "11,016.052c saṃdadhatyo 'sukhāviṣṭā mūrchanty etāḥ punaḥ punaḥ",
  "GE07mbh_11_u:1025": "11,016.053a utkṛttaśirasaś cānyān vijagdhān mṛgapakṣibhiḥ",
  "GE07mbh_11_u:1026": "11,016.053c dṛṣṭvā kāś cin na jānanti bhartṝn bharatayoṣitaḥ",
  "GE07mbh_11_u:1027": "11,016.054a pāṇibhiś cāparā ghnanti śirāṃsi madhusūdana",
  "GE07mbh_11_u:1028": "11,016.054c prekṣya bhrātṝn pitṝn putrān patīṃś ca nihatān paraiḥ",
  "GE07mbh_11_u:1029": "11,016.055a bāhubhiś ca sakhaḍgaiś ca śirobhiś ca sakuṇḍalaiḥ",
  "GE07mbh_11_u:1030": "11,016.055c agamyakalpā pṛthivī māṃsaśoṇitakardamā",
  "GE07mbh_11_u:1031": "11,016.055d*0047_01 babhūva bharataśreṣṭha prāṇibhir gatajīvitaiḥ",
  "GE07mbh_11_u:1032": "11,016.056a na duḥkheṣūcitāḥ pūrvaṃ duḥkhaṃ gāhanty aninditāḥ",
  "GE07mbh_11_u:1033": "11,016.056c bhrātṛbhiḥ pitṛbhiḥ putrair upakīrṇāṃ vasuṃdharām",
  "GE07mbh_11_u:1034": "11,016.057a yūthānīva kiśorīṇāṃ sukeśīnāṃ janārdana",
  "GE07mbh_11_u:1035": "11,016.057c snuṣāṇāṃ dhṛtarāṣṭrasya paśya vṛndāny anekaśaḥ",
  "GE07mbh_11_u:1036": "11,016.058a ato duḥkhataraṃ kiṃ nu keśava pratibhāti me",
  "GE07mbh_11_u:1037": "11,016.058c yad imāḥ kurvate sarvā rūpam uccāvacaṃ striyaḥ",
  "GE07mbh_11_u:1038": "11,016.059a nūnam ācaritaṃ pāpaṃ mayā pūrveṣu janmasu",
  "GE07mbh_11_u:1039": "11,016.059c yā paśyāmi hatān putrān pautrān bhrātṝṃś ca keśava",
  "GE07mbh_11_u:1040": "11,016.059e evam ārtā vilapatī dadarśa nihataṃ sutam",
  "GE07mbh_11_u:1041": "11,016.059e*0048_01 **** **** samābhāṣya janārdanam",
  "GE07mbh_11_u:1042": "11,016.059e*0048_02 gāndhārī putraśokārtā",
  "GE07mbh_11_u:1043": "11,016.059e*0049_01 **** **** gāndhārī duḥkhakarśitā",
  "GE07mbh_11_u:1044": "11,016.059e*0049_02 śayānaṃ vīraśayane",
  "GE07mbh_11_u:1045": "11,017.001 vaiśaṃpāyana uvāca",
  "GE07mbh_11_u:1046": "11,017.001a tato duryodhanaṃ dṛṣṭvā gāndhārī śokakarśitā",
  "GE07mbh_11_u:1047": "11,017.001c sahasā nyapatad bhūmau chinneva kadalī vane",
  "GE07mbh_11_u:1048": "11,017.002a sā tu labdhvā punaḥ saṃjñāṃ vikruśya ca punaḥ punaḥ",
  "GE07mbh_11_u:1049": "11,017.002c duryodhanam abhiprekṣya śayānaṃ rudhirokṣitam",
  "GE07mbh_11_u:1050": "11,017.003a pariṣvajya ca gāndhārī kṛpaṇaṃ paryadevayat",
  "GE07mbh_11_u:1051": "11,017.003c hā hā putreti śokārtā vilalāpākulendriyā",
  "GE07mbh_11_u:1052": "11,017.004a sugūḍhajatru vipulaṃ hāraniṣkaniṣevitam",
  "GE07mbh_11_u:1053": "11,017.004c vāriṇā netrajenoraḥ siñcantī śokatāpitā",
  "GE07mbh_11_u:1054": "11,017.004e samīpasthaṃ hṛṣīkeśam idaṃ vacanam abravīt",
  "GE07mbh_11_u:1055": "11,017.005a upasthite 'smin saṃgrāme jñātīnāṃ saṃkṣaye vibho",
  "GE07mbh_11_u:1056": "11,017.005c mām ayaṃ prāha vārṣṇeya prāñjalir nṛpasattamaḥ",
  "GE07mbh_11_u:1057": "11,017.005e asmiñ jñātisamuddharṣe jayam ambā bravītu me",
  "GE07mbh_11_u:1058": "11,017.006a ity ukte jānatī sarvam ahaṃ svaṃ vyasanāgamam",
  "GE07mbh_11_u:1059": "11,017.006b*0050_01 ity evam abruvaṃ naivaṃ yataḥ kṛṣṇas tato jayaḥ",
  "GE07mbh_11_u:1060": "11,017.006c abruvaṃ puruṣavyāghra yato dharmas tato jayaḥ",
  "GE07mbh_11_u:1061": "11,017.007a yathā na yudhyamānas tvaṃ saṃpramuhyasi putraka",
  "GE07mbh_11_u:1062": "11,017.007c dhruvaṃ śastrajitāṃl lokān prāptāsy amaravad vibho",
  "GE07mbh_11_u:1063": "11,017.008a ity evam abruvaṃ pūrvaṃ nainaṃ śocāmi vai prabho",
  "GE07mbh_11_u:1064": "11,017.008c dhṛtarāṣṭraṃ tu śocāmi kṛpaṇaṃ hatabāndhavam",
  "GE07mbh_11_u:1065": "11,017.009a amarṣaṇaṃ yudhāṃ śreṣṭhaṃ kṛtāstraṃ yuddhadurmadam",
  "GE07mbh_11_u:1066": "11,017.009c śayānaṃ vīraśayane paśya mādhava me sutam",
  "GE07mbh_11_u:1067": "11,017.010a yo 'yaṃ mūrdhāvasiktānām agre yāti paraṃtapaḥ",
  "GE07mbh_11_u:1068": "11,017.010c so 'yaṃ pāṃsuṣu śete 'dya paśya kālasya paryayam",
  "GE07mbh_11_u:1069": "11,017.011a dhruvaṃ duryodhano vīro gatiṃ nasulabhāṃ gataḥ",
  "GE07mbh_11_u:1070": "11,017.011c tathā hy abhimukhaḥ śete śayane vīrasevite",
  "GE07mbh_11_u:1071": "11,017.011d*0051_01 yaṃ purā paryupāsīnā ramayanti varastriyaḥ",
  "GE07mbh_11_u:1072": "11,017.011d*0051_02 taṃ vīraśayane suptaṃ ramayanty aśivāḥ śivāḥ",
  "GE07mbh_11_u:1073": "11,017.012a yaṃ purā paryupāsīnā ramayanti mahīkṣitaḥ",
  "GE07mbh_11_u:1074": "11,017.012c mahītalasthaṃ nihataṃ gṛdhrās taṃ paryupāsate",
  "GE07mbh_11_u:1075": "11,017.013a yaṃ purā vyajanair agryair upavījanti yoṣitaḥ",
  "GE07mbh_11_u:1076": "11,017.013c tam adya pakṣavyajanair upavījanti pakṣiṇaḥ",
  "GE07mbh_11_u:1077": "11,017.014a eṣa śete mahābāhur balavān satyavikramaḥ",
  "GE07mbh_11_u:1078": "11,017.014c siṃheneva dvipaḥ saṃkhye bhīmasenena pātitaḥ",
  "GE07mbh_11_u:1079": "11,017.015a paśya duryodhanaṃ kṛṣṇa śayānaṃ rudhirokṣitam",
  "GE07mbh_11_u:1080": "11,017.015c nihataṃ bhīmasenena gadām udyamya bhārata",
  "GE07mbh_11_u:1081": "11,017.016a akṣauhiṇīr mahābāhur daśa caikāṃ ca keśava",
  "GE07mbh_11_u:1082": "11,017.016c anayad yaḥ purā saṃkhye so 'nayān nidhanaṃ gataḥ",
  "GE07mbh_11_u:1083": "11,017.017a eṣa duryodhanaḥ śete maheṣvāso mahārathaḥ",
  "GE07mbh_11_u:1084": "11,017.017c śārdūla iva siṃhena bhīmasenena pātitaḥ",
  "GE07mbh_11_u:1085": "11,017.018a viduraṃ hy avamanyaiṣa pitaraṃ caiva mandabhāk",
  "GE07mbh_11_u:1086": "11,017.018c bālo vṛddhāvamānena mando mṛtyuvaśaṃ gataḥ",
  "GE07mbh_11_u:1087": "11,017.019a niḥsapatnā mahī yasya trayodaśa samāḥ sthitā",
  "GE07mbh_11_u:1088": "11,017.019c sa śete nihato bhūmau putro me pṛthivīpatiḥ",
  "GE07mbh_11_u:1089": "11,017.020a apaśyaṃ kṛṣṇa pṛthivīṃ dhārtarāṣṭrānuśāsanāt",
  "GE07mbh_11_u:1090": "11,017.020c pūrṇāṃ hastigavāśvasya vārṣṇeya na tu tac ciram",
  "GE07mbh_11_u:1091": "11,017.021a tām evādya mahābāho paśyāmy anyānuśāsanāt",
  "GE07mbh_11_u:1092": "11,017.021c hīnāṃ hastigavāśvena kiṃ nu jīvāmi mādhava",
  "GE07mbh_11_u:1093": "11,017.022a idaṃ kṛcchrataraṃ paśya putrasyāpi vadhān mama",
  "GE07mbh_11_u:1094": "11,017.022c yad imāḥ paryupāsante hatāñ śūrān raṇe striyaḥ",
  "GE07mbh_11_u:1095": "11,017.023a prakīrṇakeśāṃ suśroṇīṃ duryodhanabhujāṅkagām",
  "GE07mbh_11_u:1096": "11,017.023c rukmavedīnibhāṃ paśya kṛṣṇa lakṣmaṇamātaram",
  "GE07mbh_11_u:1097": "11,017.024a nūnam eṣā purā bālā jīvamāne mahābhuje",
  "GE07mbh_11_u:1098": "11,017.024c bhujāv āśritya ramate subhujasya manasvinī",
  "GE07mbh_11_u:1099": "11,017.025a kathaṃ tu śatadhā nedaṃ hṛdayaṃ mama dīryate",
  "GE07mbh_11_u:1100": "11,017.025c paśyantyā nihataṃ putraṃ putreṇa sahitaṃ raṇe",
  "GE07mbh_11_u:1101": "11,017.026a putraṃ rudhirasaṃsiktam upajighraty aninditā",
  "GE07mbh_11_u:1102": "11,017.026c duryodhanaṃ tu vāmorūḥ pāṇinā parimārjati",
  "GE07mbh_11_u:1103": "11,017.027a kiṃ nu śocati bhartāraṃ putraṃ caiṣā manasvinī",
  "GE07mbh_11_u:1104": "11,017.027c tathā hy avasthitā bhāti putraṃ cāpy abhivīkṣya sā",
  "GE07mbh_11_u:1105": "11,017.028a svaśiraḥ pañcaśākhābhyām abhihatyāyatekṣaṇā",
  "GE07mbh_11_u:1106": "11,017.028c pataty urasi vīrasya kururājasya mādhava",
  "GE07mbh_11_u:1107": "11,017.029a puṇḍarīkanibhā bhāti puṇḍarīkāntaraprabhā",
  "GE07mbh_11_u:1108": "11,017.029c mukhaṃ vimṛjya putrasya bhartuś caiva tapasvinī",
  "GE07mbh_11_u:1109": "11,017.030a yadi cāpy āgamāḥ santi yadi vā śrutayas tathā",
  "GE07mbh_11_u:1110": "11,017.030c dhruvaṃ lokān avāpto 'yaṃ nṛpo bāhubalārjitān",
  "GE07mbh_11_u:1111": "11,018.001 gāndhāry uvāca",
  "GE07mbh_11_u:1112": "11,018.001a paśya mādhava putrān me śatasaṃkhyāñ jitaklamān",
  "GE07mbh_11_u:1113": "11,018.001c gadayā bhīmasenena bhūyiṣṭhaṃ nihatān raṇe",
  "GE07mbh_11_u:1114": "11,018.002a idaṃ duḥkhataraṃ me 'dya yad imā muktamūrdhajāḥ",
  "GE07mbh_11_u:1115": "11,018.002c hataputrā raṇe bālāḥ paridhāvanti me snuṣāḥ",
  "GE07mbh_11_u:1116": "11,018.003a prāsādatalacāriṇyaś caraṇair bhūṣaṇānvitaiḥ",
  "GE07mbh_11_u:1117": "11,018.003c āpannā yat spṛśantīmā rudhirārdrāṃ vasuṃdharām",
  "GE07mbh_11_u:1118": "11,018.004a gṛdhrān utsārayantyaś ca gomāyūn vāyasāṃs tathā",
  "GE07mbh_11_u:1119": "11,018.004c śokenārtā vighūrṇantyo mattā iva caranty uta",
  "GE07mbh_11_u:1120": "11,018.005a eṣānyā tv anavadyāṅgī karasaṃmitamadhyamā",
  "GE07mbh_11_u:1121": "11,018.005c ghoraṃ tad vaiśasaṃ dṛṣṭvā nipataty atiduḥkhitā",
  "GE07mbh_11_u:1122": "11,018.006a dṛṣṭvā me pārthivasutām etāṃ lakṣmaṇamātaram",
  "GE07mbh_11_u:1123": "11,018.006c rājaputrīṃ mahābāho mano na vyupaśāmyati",
  "GE07mbh_11_u:1124": "11,018.007a bhrātṝṃś cānyāḥ patīṃś cānyāḥ putrāṃś ca nihatān bhuvi",
  "GE07mbh_11_u:1125": "11,018.007c dṛṣṭvā paripatanty etāḥ pragṛhya subhujā bhujān",
  "GE07mbh_11_u:1126": "11,018.008a madhyamānāṃ tu nārīṇāṃ vṛddhānāṃ cāparājita",
  "GE07mbh_11_u:1127": "11,018.008c ākrandaṃ hatabandhūnāṃ dāruṇe vaiśase śṛṇu",
  "GE07mbh_11_u:1128": "11,018.009a rathanīḍāni dehāṃś ca hatānāṃ gajavājinām",
  "GE07mbh_11_u:1129": "11,018.009c āśritāḥ śramamohārtāḥ sthitāḥ paśya mahābala",
  "GE07mbh_11_u:1130": "11,018.010a anyā cāpahṛtaṃ kāyāc cārukuṇḍalam unnasam",
  "GE07mbh_11_u:1131": "11,018.010c svasya bandhoḥ śiraḥ kṛṣṇa gṛhītvā paśya tiṣṭhati",
  "GE07mbh_11_u:1132": "11,018.011a pūrvajātikṛtaṃ pāpaṃ manye nālpam ivānagha",
  "GE07mbh_11_u:1133": "11,018.011c etābhir anavadyābhir mayā caivālpamedhayā",
  "GE07mbh_11_u:1134": "11,018.012a tad idaṃ dharmarājena yātitaṃ no janārdana",
  "GE07mbh_11_u:1135": "11,018.012c na hi nāśo 'sti vārṣṇeya karmaṇoḥ śubhapāpayoḥ",
  "GE07mbh_11_u:1136": "11,018.013a pratyagravayasaḥ paśya darśanīyakucodarāḥ",
  "GE07mbh_11_u:1137": "11,018.013c kuleṣu jātā hrīmatyaḥ kṛṣṇapakṣākṣimūrdhajāḥ",
  "GE07mbh_11_u:1138": "11,018.014a haṃsagadgadabhāṣiṇyo duḥkhaśokapramohitāḥ",
  "GE07mbh_11_u:1139": "11,018.014c sārasya iva vāśantyaḥ patitāḥ paśya mādhava",
  "GE07mbh_11_u:1140": "11,018.015a phullapadmaprakāśāni puṇḍarīkākṣa yoṣitām",
  "GE07mbh_11_u:1141": "11,018.015c anavadyāni vaktrāṇi tapaty asukharaśmivān",
  "GE07mbh_11_u:1142": "11,018.016a īrṣūṇāṃ mama putrāṇāṃ vāsudevāvarodhanam",
  "GE07mbh_11_u:1143": "11,018.016c mattamātaṅgadarpāṇāṃ paśyanty adya pṛthagjanāḥ",
  "GE07mbh_11_u:1144": "11,018.017a śatacandrāṇi carmāṇi dhvajāṃś cādityasaṃnibhān",
  "GE07mbh_11_u:1145": "11,018.017c raukmāṇi caiva varmāṇi niṣkān api ca kāñcanān",
  "GE07mbh_11_u:1146": "11,018.018a śīrṣatrāṇāni caitāni putrāṇāṃ me mahītale",
  "GE07mbh_11_u:1147": "11,018.018c paśya dīptāni govinda pāvakān suhutān iva",
  "GE07mbh_11_u:1148": "11,018.019a eṣa duḥśāsanaḥ śete śūreṇāmitraghātinā",
  "GE07mbh_11_u:1149": "11,018.019c pītaśoṇitasarvāṅgo bhīmasenena pātitaḥ",
  "GE07mbh_11_u:1150": "11,018.020a gadayā vīraghātinyā paśya mādhava me sutam",
  "GE07mbh_11_u:1151": "11,018.020c dyūtakleśān anusmṛtya draupadyā coditena ca",
  "GE07mbh_11_u:1152": "11,018.021a uktā hy anena pāñcālī sabhāyāṃ dyūtanirjitā",
  "GE07mbh_11_u:1153": "11,018.021c priyaṃ cikīrṣatā bhrātuḥ karṇasya ca janārdana",
  "GE07mbh_11_u:1154": "11,018.022a sahaiva sahadevena nakulenārjunena ca",
  "GE07mbh_11_u:1155": "11,018.022c dāsabhāryāsi pāñcāli kṣipraṃ praviśa no gṛhān",
  "GE07mbh_11_u:1156": "11,018.023a tato 'ham abruvaṃ kṛṣṇa tadā duryodhanaṃ nṛpam",
  "GE07mbh_11_u:1157": "11,018.023c mṛtyupāśaparikṣiptaṃ śakuniṃ putra varjaya",
  "GE07mbh_11_u:1158": "11,018.024a nibodhainaṃ sudurbuddhiṃ mātulaṃ kalahapriyam",
  "GE07mbh_11_u:1159": "11,018.024c kṣipram enaṃ parityajya putra śāmyasva pāṇḍavaiḥ",
  "GE07mbh_11_u:1160": "11,018.025a na budhyase tvaṃ durbuddhe bhīmasenam amarṣaṇam",
  "GE07mbh_11_u:1161": "11,018.025c vāṅnārācais tudaṃs tīkṣṇair ulkābhir iva kuñjaram",
  "GE07mbh_11_u:1162": "11,018.026a tān eṣa rabhasaḥ krūro vākśalyān avadhārayan",
  "GE07mbh_11_u:1163": "11,018.026c utsasarja viṣaṃ teṣu sarpo govṛṣabheṣv iva",
  "GE07mbh_11_u:1164": "11,018.027a eṣa duḥśāsanaḥ śete vikṣipya vipulau bhujau",
  "GE07mbh_11_u:1165": "11,018.027c nihato bhīmasenena siṃheneva maharṣabhaḥ",
  "GE07mbh_11_u:1166": "11,018.027d*0052_01 kāntāsaṅgamukhasparśanidrayāvālikāmukhaḥ (sic)",
  "GE07mbh_11_u:1167": "11,018.028a atyartham akarod raudraṃ bhīmaseno 'tyamarṣaṇaḥ",
  "GE07mbh_11_u:1168": "11,018.028c duḥśāsanasya yat kruddho 'pibac choṇitam āhave",
  "GE07mbh_11_u:1169": "11,019.001 gāndhāry uvāca",
  "GE07mbh_11_u:1170": "11,019.001a eṣa mādhava putro me vikarṇaḥ prājñasaṃmataḥ",
  "GE07mbh_11_u:1171": "11,019.001c bhūmau vinihataḥ śete bhīmena śatadhā kṛtaḥ",
  "GE07mbh_11_u:1172": "11,019.002a gajamadhyagataḥ śete vikarṇo madhusūdana",
  "GE07mbh_11_u:1173": "11,019.002c nīlameghaparikṣiptaḥ śaradīva divākaraḥ",
  "GE07mbh_11_u:1174": "11,019.003a asya cāpagraheṇaiṣa pāṇiḥ kṛtakiṇo mahān",
  "GE07mbh_11_u:1175": "11,019.003c kathaṃ cic chidyate gṛdhrair attukāmais talatravān",
  "GE07mbh_11_u:1176": "11,019.004a asya bhāryāmiṣaprepsūn gṛdhrān etāṃs tapasvinī",
  "GE07mbh_11_u:1177": "11,019.004c vārayaty aniśaṃ bālā na ca śaknoti mādhava",
  "GE07mbh_11_u:1178": "11,019.005a yuvā vṛndārakaḥ śūro vikarṇaḥ puruṣarṣabha",
  "GE07mbh_11_u:1179": "11,019.005c sukhocitaḥ sukhārhaś ca śete pāṃsuṣu mādhava",
  "GE07mbh_11_u:1180": "11,019.006a karṇinālīkanārācair bhinnamarmāṇam āhave",
  "GE07mbh_11_u:1181": "11,019.006c adyāpi na jahāty enaṃ lakṣmīr bharatasattamam",
  "GE07mbh_11_u:1182": "11,019.007a eṣa saṃgrāmaśūreṇa pratijñāṃ pālayiṣyatā",
  "GE07mbh_11_u:1183": "11,019.007c durmukho 'bhimukhaḥ śete hato 'rigaṇahā raṇe",
  "GE07mbh_11_u:1184": "11,019.008a tasyaitad vadanaṃ kṛṣṇa śvāpadair ardhabhakṣitam",
  "GE07mbh_11_u:1185": "11,019.008c vibhāty abhyadhikaṃ tāta saptamyām iva candramāḥ",
  "GE07mbh_11_u:1186": "11,019.009a śūrasya hi raṇe kṛṣṇa yasyānanam athedṛśam",
  "GE07mbh_11_u:1187": "11,019.009b*0053_01 vibhāti nihatasyāpi śvāpadair ardhabhakṣitam",
  "GE07mbh_11_u:1188": "11,019.009c sa kathaṃ nihato 'mitraiḥ pāṃsūn grasati me sutaḥ",
  "GE07mbh_11_u:1189": "11,019.010a yasyāhavamukhe saumya sthātā naivopapadyate",
  "GE07mbh_11_u:1190": "11,019.010c sa kathaṃ durmukho 'mitrair hato vibudhalokajit",
  "GE07mbh_11_u:1191": "11,019.011a citrasenaṃ hataṃ bhūmau śayānaṃ madhusūdana",
  "GE07mbh_11_u:1192": "11,019.011c dhārtarāṣṭram imaṃ paśya pratimānaṃ danuṣmatām",
  "GE07mbh_11_u:1193": "11,019.012a taṃ citramālyābharaṇaṃ yuvatyaḥ śokakarśitāḥ",
  "GE07mbh_11_u:1194": "11,019.012c kravyādasaṃghaiḥ sahitā rudantyaḥ paryupāsate",
  "GE07mbh_11_u:1195": "11,019.013a strīṇāṃ ruditanirghoṣaḥ śvāpadānāṃ ca garjitam",
  "GE07mbh_11_u:1196": "11,019.013c citrarūpam idaṃ kṛṣṇa vicitraṃ pratibhāti me",
  "GE07mbh_11_u:1197": "11,019.014a yuvā vṛndārako nityaṃ pravarastrīniṣevitaḥ",
  "GE07mbh_11_u:1198": "11,019.014c viviṃśatir asau śete dhvastaḥ pāṃsuṣu mādhava",
  "GE07mbh_11_u:1199": "11,019.015a śarasaṃkṛttavarmāṇaṃ vīraṃ viśasane hatam",
  "GE07mbh_11_u:1200": "11,019.015c parivāryāsate gṛdhrāḥ pariviṃśā viviṃśatim",
  "GE07mbh_11_u:1201": "11,019.016a praviśya samare vīraḥ pāṇḍavānām anīkinīm",
  "GE07mbh_11_u:1202": "11,019.016c āviśya śayane śete punaḥ satpuruṣocitam",
  "GE07mbh_11_u:1203": "11,019.017a smitopapannaṃ sunasaṃ subhru tārādhipopamam",
  "GE07mbh_11_u:1204": "11,019.017c atīva śubhraṃ vadanaṃ paśya kṛṣṇa viviṃśateḥ",
  "GE07mbh_11_u:1205": "11,019.018a yaṃ sma taṃ paryupāsante vasuṃ vāsavayoṣitaḥ",
  "GE07mbh_11_u:1206": "11,019.018c krīḍantam iva gandharvaṃ devakanyāḥ sahasraśaḥ",
  "GE07mbh_11_u:1207": "11,019.019a hantāraṃ vīrasenānāṃ śūraṃ samitiśobhanam",
  "GE07mbh_11_u:1208": "11,019.019c nibarhaṇam amitrāṇāṃ duḥsahaṃ viṣaheta kaḥ",
  "GE07mbh_11_u:1209": "11,019.020a duḥsahasyaitad ābhāti śarīraṃ saṃvṛtaṃ śaraiḥ",
  "GE07mbh_11_u:1210": "11,019.020c girir ātmaruhaiḥ phullaiḥ karṇikārair ivāvṛtaḥ",
  "GE07mbh_11_u:1211": "11,019.021a śātakaumbhyā srajā bhāti kavacena ca bhāsvatā",
  "GE07mbh_11_u:1212": "11,019.021c agnineva giriḥ śveto gatāsur api duḥsahaḥ",
  "GE07mbh_11_u:1213": "11,020.001 gāndhāry uvāca",
  "GE07mbh_11_u:1214": "11,020.001a adhyardhaguṇam āhur yaṃ bale śaurye ca mādhava",
  "GE07mbh_11_u:1215": "11,020.001c pitrā tvayā ca dāśārha dṛptaṃ siṃham ivotkaṭam",
  "GE07mbh_11_u:1216": "11,020.002a yo bibheda camūm eko mama putrasya durbhidām",
  "GE07mbh_11_u:1217": "11,020.002c sa bhūtvā mṛtyur anyeṣāṃ svayaṃ mṛtyuvaśaṃ gataḥ",
  "GE07mbh_11_u:1218": "11,020.003a tasyopalakṣaye kṛṣṇa kārṣṇer amitatejasaḥ",
  "GE07mbh_11_u:1219": "11,020.003c abhimanyor hatasyāpi prabhā naivopaśāmyati",
  "GE07mbh_11_u:1220": "11,020.004a eṣā virāṭaduhitā snuṣā gāṇḍīvadhanvanaḥ",
  "GE07mbh_11_u:1221": "11,020.004c ārtā bālā patiṃ vīraṃ śocyā śocaty aninditā",
  "GE07mbh_11_u:1222": "11,020.005a tam eṣā hi samāsādya bhāryā bhartāram antike",
  "GE07mbh_11_u:1223": "11,020.005c virāṭaduhitā kṛṣṇa pāṇinā parimārjati",
  "GE07mbh_11_u:1224": "11,020.006a tasya vaktram upāghrāya saubhadrasya yaśasvinī",
  "GE07mbh_11_u:1225": "11,020.006c vibuddhakamalākāraṃ kambuvṛttaśirodharam",
  "GE07mbh_11_u:1226": "11,020.007a kāmyarūpavatī caiṣā pariṣvajati bhāminī",
  "GE07mbh_11_u:1227": "11,020.007c lajjamānā purevainaṃ mādhvīkamadamūrchitā",
  "GE07mbh_11_u:1228": "11,020.008a tasya kṣatajasaṃdigdhaṃ jātarūpapariṣkṛtam",
  "GE07mbh_11_u:1229": "11,020.008c vimucya kavacaṃ kṛṣṇa śarīram abhivīkṣate",
  "GE07mbh_11_u:1230": "11,020.009a avekṣamāṇā taṃ bālā kṛṣṇa tvām abhibhāṣate",
  "GE07mbh_11_u:1231": "11,020.009c ayaṃ te puṇḍarīkākṣa sadṛśākṣo nipātitaḥ",
  "GE07mbh_11_u:1232": "11,020.010a bale vīrye ca sadṛśas tejasā caiva te 'nagha",
  "GE07mbh_11_u:1233": "11,020.010c rūpeṇa ca tavātyarthaṃ śete bhuvi nipātitaḥ",
  "GE07mbh_11_u:1234": "11,020.011a atyantasukumārasya rāṅkavājinaśāyinaḥ",
  "GE07mbh_11_u:1235": "11,020.011c kaccid adya śarīraṃ te bhūmau na paritapyate",
  "GE07mbh_11_u:1236": "11,020.012a mātaṅgabhujavarṣmāṇau jyākṣepakaṭhinatvacau",
  "GE07mbh_11_u:1237": "11,020.012c kāñcanāṅgadinau śeṣe nikṣipya vipulau bhujau",
  "GE07mbh_11_u:1238": "11,020.013a vyāyamya bahudhā nūnaṃ sukhasuptaḥ śramād iva",
  "GE07mbh_11_u:1239": "11,020.013c evaṃ vilapatīm ārtāṃ na hi mām abhibhāṣase",
  "GE07mbh_11_u:1240": "11,020.013d*0054_01 na smarāmy aparādhaṃ te kiṃ māṃ na pratibhāṣase",
  "GE07mbh_11_u:1241": "11,020.013d*0054_02 nanu māṃ tvaṃ purā dūrād abhivīkṣyābhibhāṣase",
  "GE07mbh_11_u:1242": "11,020.014a āryām ārya subhadrāṃ tvam imāṃś ca tridaśopamān",
  "GE07mbh_11_u:1243": "11,020.014c pitṝn māṃ caiva duḥkhārtāṃ vihāya kva gamiṣyasi",
  "GE07mbh_11_u:1244": "11,020.015a tasya śoṇitasaṃdigdhān keśān unnāmya pāṇinā",
  "GE07mbh_11_u:1245": "11,020.015c utsaṅge vaktram ādhāya jīvantam iva pṛcchati",
  "GE07mbh_11_u:1246": "11,020.015e svasrīyaṃ vāsudevasya putraṃ gāṇḍīvadhanvanaḥ",
  "GE07mbh_11_u:1247": "11,020.015e*0055_01 **** **** taṃ gṛdhrāḥ paryupāsate",
  "GE07mbh_11_u:1248": "11,020.015e*0055_02 sākṣān maghavataḥ pautraṃ",
  "GE07mbh_11_u:1249": "11,020.016a kathaṃ tvāṃ raṇamadhyasthaṃ jaghnur ete mahārathāḥ",
  "GE07mbh_11_u:1250": "11,020.016c dhig astu krūrakartṝṃs tān kṛpakarṇajayadrathān",
  "GE07mbh_11_u:1251": "11,020.017a droṇadrauṇāyanī cobhau yair asi vyasanīkṛtaḥ",
  "GE07mbh_11_u:1252": "11,020.017c ratharṣabhāṇāṃ sarveṣāṃ katham āsīt tadā manaḥ",
  "GE07mbh_11_u:1253": "11,020.018a bālaṃ tvāṃ parivāryaikaṃ mama duḥkhāya jaghnuṣām",
  "GE07mbh_11_u:1254": "11,020.018c kathaṃ nu pāṇḍavānāṃ ca pāñcālānāṃ ca paśyatām",
  "GE07mbh_11_u:1255": "11,020.018e tvaṃ vīra nidhanaṃ prāpto nāthavān sannanāthavat",
  "GE07mbh_11_u:1256": "11,020.019a dṛṣṭvā bahubhir ākrande nihataṃ tvām anāthavat",
  "GE07mbh_11_u:1257": "11,020.019c vīraḥ puruṣaśārdūlaḥ kathaṃ jīvati pāṇḍavaḥ",
  "GE07mbh_11_u:1258": "11,020.020a na rājyalābho vipulaḥ śatrūṇāṃ vā parābhavaḥ",
  "GE07mbh_11_u:1259": "11,020.020c prītiṃ dāsyati pārthānāṃ tvām ṛte puṣkarekṣaṇa",
  "GE07mbh_11_u:1260": "11,020.021a tava śastrajitāṃl lokān dharmeṇa ca damena ca",
  "GE07mbh_11_u:1261": "11,020.021c kṣipram anvāgamiṣyāmi tatra māṃ pratipālaya",
  "GE07mbh_11_u:1262": "11,020.022a durmaraṃ punar aprāpte kāle bhavati kena cit",
  "GE07mbh_11_u:1263": "11,020.022c yad ahaṃ tvāṃ raṇe dṛṣṭvā hataṃ jīvāmi durbhagā",
  "GE07mbh_11_u:1264": "11,020.023a kām idānīṃ naravyāghra ślakṣṇayā smitayā girā",
  "GE07mbh_11_u:1265": "11,020.023c pitṛloke sametyānyāṃ mām ivāmantrayiṣyasi",
  "GE07mbh_11_u:1266": "11,020.024a nūnam apsarasāṃ svarge manāṃsi pramathiṣyasi",
  "GE07mbh_11_u:1267": "11,020.024c parameṇa ca rūpeṇa girā ca smitapūrvayā",
  "GE07mbh_11_u:1268": "11,020.025a prāpya puṇyakṛtāṃl lokān apsarobhiḥ sameyivān",
  "GE07mbh_11_u:1269": "11,020.025c saubhadra viharan kāle smarethāḥ sukṛtāni me",
  "GE07mbh_11_u:1270": "11,020.026a etāvān iha saṃvāso vihitas te mayā saha",
  "GE07mbh_11_u:1271": "11,020.026c ṣaṇmāsān saptame māsi tvaṃ vīra nidhanaṃ gataḥ",
  "GE07mbh_11_u:1272": "11,020.026d*0056_01 subhadrāṃ bhadracarita smarethās tridivaṃ gataḥ",
  "GE07mbh_11_u:1273": "11,020.027a ity uktavacanām etām apakarṣanti duḥkhitām",
  "GE07mbh_11_u:1274": "11,020.027c uttarāṃ moghasaṃkalpāṃ matsyarājakulastriyaḥ",
  "GE07mbh_11_u:1275": "11,020.028a uttarām apakṛṣyainām ārtām ārtatarāḥ svayam",
  "GE07mbh_11_u:1276": "11,020.028c virāṭaṃ nihataṃ dṛṣṭvā krośanti vilapanti ca",
  "GE07mbh_11_u:1277": "11,020.029a droṇāstraśarasaṃkṛttaṃ śayānaṃ rudhirokṣitam",
  "GE07mbh_11_u:1278": "11,020.029c virāṭaṃ vitudanty ete gṛdhragomāyuvāyasāḥ",
  "GE07mbh_11_u:1279": "11,020.030a vitudyamānaṃ vihagair virāṭam asitekṣaṇāḥ",
  "GE07mbh_11_u:1280": "11,020.030c na śaknuvanti vivaśā nivartayitum āturāḥ",
  "GE07mbh_11_u:1281": "11,020.031a āsām ātapataptānām āyāsena ca yoṣitām",
  "GE07mbh_11_u:1282": "11,020.031c śrameṇa ca vivarṇānāṃ rūpāṇāṃ vigataṃ vapuḥ",
  "GE07mbh_11_u:1283": "11,020.032a uttaraṃ cābhimanyuṃ ca kāmbojaṃ ca sudakṣiṇam",
  "GE07mbh_11_u:1284": "11,020.032c śiśūn etān hatān paśya lakṣmaṇaṃ ca sudarśanam",
  "GE07mbh_11_u:1285": "11,020.032d*0057_01 kārṣṇinābhihataṃ kṛṣṇa lakṣmaṇaṃ priyadarśanam",
  "GE07mbh_11_u:1286": "11,020.032e āyodhanaśiromadhye śayānaṃ paśya mādhava",
  "GE07mbh_11_u:1287": "11,021.001 gāndhāry uvāca",
  "GE07mbh_11_u:1288": "11,021.001a eṣa vaikartanaḥ śete maheṣvāso mahārathaḥ",
  "GE07mbh_11_u:1289": "11,021.001c jvalitānalavat saṃkhye saṃśāntaḥ pārthatejasā",
  "GE07mbh_11_u:1290": "11,021.002a paśya vaikartanaṃ karṇaṃ nihatyātirathān bahūn",
  "GE07mbh_11_u:1291": "11,021.002c śoṇitaughaparītāṅgaṃ śayānaṃ patitaṃ bhuvi",
  "GE07mbh_11_u:1292": "11,021.003a amarṣī dīrgharoṣaś ca maheṣvāso mahārathaḥ",
  "GE07mbh_11_u:1293": "11,021.003c raṇe vinihataḥ śete śūro gāṇḍīvadhanvanā",
  "GE07mbh_11_u:1294": "11,021.004a yaṃ sma pāṇḍavasaṃtrāsān mama putrā mahārathāḥ",
  "GE07mbh_11_u:1295": "11,021.004c prāyudhyanta puraskṛtya mātaṅgā iva yūthapam",
  "GE07mbh_11_u:1296": "11,021.005a śārdūlam iva siṃhena samare savyasācinā",
  "GE07mbh_11_u:1297": "11,021.005c mātaṅgam iva mattena mātaṅgena nipātitam",
  "GE07mbh_11_u:1298": "11,021.006a sametāḥ puruṣavyāghra nihataṃ śūram āhave",
  "GE07mbh_11_u:1299": "11,021.006c prakīrṇamūrdhajāḥ patnyo rudatyaḥ paryupāsate",
  "GE07mbh_11_u:1300": "11,021.007a udvignaḥ satataṃ yasmād dharmarājo yudhiṣṭhiraḥ",
  "GE07mbh_11_u:1301": "11,021.007c trayodaśa samā nidrāṃ cintayann nādhyagacchata",
  "GE07mbh_11_u:1302": "11,021.008a anādhṛṣyaḥ parair yuddhe śatrubhir maghavān iva",
  "GE07mbh_11_u:1303": "11,021.008c yugāntāgnir ivārciṣmān himavān iva ca sthiraḥ",
  "GE07mbh_11_u:1304": "11,021.009a sa bhūtvā śaraṇaṃ vīro dhārtarāṣṭrasya mādhava",
  "GE07mbh_11_u:1305": "11,021.009c bhūmau vinihataḥ śete vātarugṇa iva drumaḥ",
  "GE07mbh_11_u:1306": "11,021.010a paśya karṇasya patnīṃ tvaṃ vṛṣasenasya mātaram",
  "GE07mbh_11_u:1307": "11,021.010c lālapyamānāḥ karuṇaṃ rudatīṃ patitāṃ bhuvi",
  "GE07mbh_11_u:1308": "11,021.011a ācāryaśāpo 'nugato dhruvaṃ tvāṃ; yad agrasac cakram iyaṃ dharā te",
  "GE07mbh_11_u:1309": "11,021.011c tataḥ śareṇāpahṛtaṃ śiras te; dhanaṃjayenāhave śatrumadhye",
  "GE07mbh_11_u:1310": "11,021.012a aho dhig eṣā patitā visaṃjñā; samīkṣya jāmbūnadabaddhaniṣkam",
  "GE07mbh_11_u:1311": "11,021.012c karṇaṃ mahābāhum adīnasattvaṃ; suṣeṇamātā rudatī bhṛśārtā",
  "GE07mbh_11_u:1312": "11,021.013a alpāvaśeṣo hi kṛto mahātmā; śarīrabhakṣaiḥ paribhakṣayadbhiḥ",
  "GE07mbh_11_u:1313": "11,021.013c draṣṭuṃ na saṃprītikaraḥ śaśīva; kṛṣṇaśya pakṣasya caturdaśāhe",
  "GE07mbh_11_u:1314": "11,021.014a sāvartamānā patitā pṛthivyām; utthāya dīnā punar eva caiṣā",
  "GE07mbh_11_u:1315": "11,021.014c karṇasya vaktraṃ parijighramāṇā; rorūyate putravadhābhitaptā",
  "GE07mbh_11_u:1316": "11,022.001 gāndhāry uvāca",
  "GE07mbh_11_u:1317": "11,022.001a āvantyaṃ bhīmasenena bhakṣayanti nipātitam",
  "GE07mbh_11_u:1318": "11,022.001c gṛdhragomāyavaḥ śūraṃ bahubandhum abandhuvat",
  "GE07mbh_11_u:1319": "11,022.002a taṃ paśya kadanaṃ kṛtvā śatrūṇāṃ madhusūdana",
  "GE07mbh_11_u:1320": "11,022.002c śayānaṃ vīraśayane rudhireṇa samukṣitam",
  "GE07mbh_11_u:1321": "11,022.003a taṃ sṛgālāś ca kaṅkāś ca kravyādāś ca pṛthagvidhāḥ",
  "GE07mbh_11_u:1322": "11,022.003c tena tena vikarṣanti paśya kālasya paryayam",
  "GE07mbh_11_u:1323": "11,022.004a śayānaṃ vīraśayane vīram ākrandasāriṇam",
  "GE07mbh_11_u:1324": "11,022.004c āvantyam abhito nāryo rudatyaḥ paryupāsate",
  "GE07mbh_11_u:1325": "11,022.005a prātipīyaṃ maheṣvāsaṃ hataṃ bhallena bāhlikam",
  "GE07mbh_11_u:1326": "11,022.005c prasuptam iva śārdūlaṃ paśya kṛṣṇa manasvinam",
  "GE07mbh_11_u:1327": "11,022.006a atīva mukhavarṇo 'sya nihatasyāpi śobhate",
  "GE07mbh_11_u:1328": "11,022.006c somasyevābhipūrṇasya paurṇamāsyāṃ samudyataḥ",
  "GE07mbh_11_u:1329": "11,022.007a putraśokābhitaptena pratijñāṃ parirakṣatā",
  "GE07mbh_11_u:1330": "11,022.007c pākaśāsaninā saṃkhye vārddhakṣatrir nipātitaḥ",
  "GE07mbh_11_u:1331": "11,022.008a ekādaśa camūr jitvā rakṣyamāṇaṃ mahātmanā",
  "GE07mbh_11_u:1332": "11,022.008c satyaṃ cikīrṣatā paśya hatam enaṃ jayadratham",
  "GE07mbh_11_u:1333": "11,022.009a sindhusauvīrabhartāraṃ darpapūrṇaṃ manasvinam",
  "GE07mbh_11_u:1334": "11,022.009c bhakṣayanti śivā gṛdhrā janārdana jayadratham",
  "GE07mbh_11_u:1335": "11,022.010a saṃrakṣyamāṇaṃ bhāryābhir anuraktābhir acyuta",
  "GE07mbh_11_u:1336": "11,022.010c bhaṣanto vyapakarṣanti gahanaṃ nimnam antikāt",
  "GE07mbh_11_u:1337": "11,022.011a tam etāḥ paryupāsante rakṣamāṇā mahābhujam",
  "GE07mbh_11_u:1338": "11,022.011b*0058_01 duḥṣalāṃ mānuṣaṃ te (sic) rakṣamāṇā mahābhujam",
  "GE07mbh_11_u:1339": "11,022.011c sindhusauvīragāndhārakāmbojayavanastriyaḥ",
  "GE07mbh_11_u:1340": "11,022.012a yadā kṛṣṇām upādāya prādravat kekayaiḥ saha",
  "GE07mbh_11_u:1341": "11,022.012c tadaiva vadhyaḥ pāṇḍūnāṃ janārdana jayadrathaḥ",
  "GE07mbh_11_u:1342": "11,022.013a duḥśalāṃ mānayadbhis tu yadā mukto jayadrathaḥ",
  "GE07mbh_11_u:1343": "11,022.013c katham adya na tāṃ kṛṣṇa mānayanti sma te punaḥ",
  "GE07mbh_11_u:1344": "11,022.014a saiṣā mama sutā bālā vilapantī suduḥkhitā",
  "GE07mbh_11_u:1345": "11,022.014c pramāpayati cātmānam ākrośati ca pāṇḍavān",
  "GE07mbh_11_u:1346": "11,022.015a kiṃ nu duḥkhataraṃ kṛṣṇa paraṃ mama bhaviṣyati",
  "GE07mbh_11_u:1347": "11,022.015c yat sutā vidhavā bālā snuṣāś ca nihateśvarāḥ",
  "GE07mbh_11_u:1348": "11,022.016a aho dhig duḥśalāṃ paśya vītaśokabhayām iva",
  "GE07mbh_11_u:1349": "11,022.016c śiro bhartur anāsādya dhāvamānām itas tataḥ",
  "GE07mbh_11_u:1350": "11,022.017a vārayām āsa yaḥ sarvān pāṇḍavān putragṛddhinaḥ",
  "GE07mbh_11_u:1351": "11,022.017c sa hatvā vipulāḥ senāḥ svayaṃ mṛtyuvaśaṃ gataḥ",
  "GE07mbh_11_u:1352": "11,022.018a taṃ mattam iva mātaṅgaṃ vīraṃ paramadurjayam",
  "GE07mbh_11_u:1353": "11,022.018c parivārya rudanty etāḥ striyaś candropamānanāḥ",
  "GE07mbh_11_u:1354": "11,023.001 gāndhāry uvāca",
  "GE07mbh_11_u:1355": "11,023.001a eṣa śalyo hataḥ śete sākṣān nakulamātulaḥ",
  "GE07mbh_11_u:1356": "11,023.001c dharmajñena satā tāta dharmarājena saṃyuge",
  "GE07mbh_11_u:1357": "11,023.002a yas tvayā spardhate nityaṃ sarvatra puruṣarṣabha",
  "GE07mbh_11_u:1358": "11,023.002c sa eṣa nihataḥ śete madrarājo mahārathaḥ",
  "GE07mbh_11_u:1359": "11,023.002d*0059_01 jayadrathe yadi brūyur aparādhaṃ kathaṃ cana",
  "GE07mbh_11_u:1360": "11,023.002d*0059_02 madraputre kathaṃ brūyur aparādhaṃ vivakṣavaḥ",
  "GE07mbh_11_u:1361": "11,023.003a yena saṃgṛhṇatā tāta ratham ādhirather yudhi",
  "GE07mbh_11_u:1362": "11,023.003c jayārthaṃ pāṇḍuputrāṇāṃ tathā tejovadhaḥ kṛtaḥ",
  "GE07mbh_11_u:1363": "11,023.004a aho dhik paśya śalyasya pūrṇacandrasudarśanam",
  "GE07mbh_11_u:1364": "11,023.004c mukhaṃ padmapalāśākṣaṃ vaḍair ādaṣṭam avraṇam",
  "GE07mbh_11_u:1365": "11,023.005a eṣā cāmīkarābhasya taptakāñcanasaprabhā",
  "GE07mbh_11_u:1366": "11,023.005c āsyād viniḥsṛtā jihvā bhakṣyate kṛṣṇa pakṣibhiḥ",
  "GE07mbh_11_u:1367": "11,023.006a yudhiṣṭhireṇa nihataṃ śalyaṃ samitiśobhanam",
  "GE07mbh_11_u:1368": "11,023.006c rudantyaḥ paryupāsante madrarājakulastriyaḥ",
  "GE07mbh_11_u:1369": "11,023.007a etāḥ susūkṣmavasanā madrarājaṃ nararṣabham",
  "GE07mbh_11_u:1370": "11,023.007c krośanty abhisamāsādya kṣatriyāḥ kṣatriyarṣabham",
  "GE07mbh_11_u:1371": "11,023.008a śalyaṃ nipatitaṃ nāryaḥ parivāryābhitaḥ sthitāḥ",
  "GE07mbh_11_u:1372": "11,023.008c vāśitā gṛṣṭayaḥ paṅke parimagnam ivarṣabham",
  "GE07mbh_11_u:1373": "11,023.009a śalyaṃ śaraṇadaṃ śūraṃ paśyainaṃ rathasattamam",
  "GE07mbh_11_u:1374": "11,023.009c śayānaṃ vīraśayane śarair viśakalīkṛtam",
  "GE07mbh_11_u:1375": "11,023.010a eṣa śailālayo rājā bhagadattaḥ pratāpavān",
  "GE07mbh_11_u:1376": "11,023.010c gajāṅkuśadharaḥ śreṣṭhaḥ śete bhuvi nipātitaḥ",
  "GE07mbh_11_u:1377": "11,023.011a yasya rukmamayī mālā śirasy eṣā virājate",
  "GE07mbh_11_u:1378": "11,023.011c śvāpadair bhakṣyamāṇasya śobhayantīva mūrdhajān",
  "GE07mbh_11_u:1379": "11,023.012a etena kila pārthasya yuddham āsīt sudāruṇam",
  "GE07mbh_11_u:1380": "11,023.012c lomaharṣaṇam atyugraṃ śakrasya balinā yathā",
  "GE07mbh_11_u:1381": "11,023.013a yodhayitvā mahābāhur eṣa pārthaṃ dhanaṃjayam",
  "GE07mbh_11_u:1382": "11,023.013c saṃśayaṃ gamayitvā ca kuntīputreṇa pātitaḥ",
  "GE07mbh_11_u:1383": "11,023.014a yasya nāsti samo loke śaurye vīrye ca kaś cana",
  "GE07mbh_11_u:1384": "11,023.014c sa eṣa nihataḥ śete bhīṣmo bhīṣmakṛd āhave",
  "GE07mbh_11_u:1385": "11,023.015a paśya śāṃtanavaṃ kṛṣṇa śayānaṃ sūryavarcasam",
  "GE07mbh_11_u:1386": "11,023.015c yugānta iva kālena pātitaṃ sūryam ambarāt",
  "GE07mbh_11_u:1387": "11,023.016a eṣa taptvā raṇe śatrūñ śastratāpena vīryavān",
  "GE07mbh_11_u:1388": "11,023.016c narasūryo 'stam abhyeti sūryo 'stam iva keśava",
  "GE07mbh_11_u:1389": "11,023.017a śaratalpagataṃ vīraṃ dharme devāpinā samam",
  "GE07mbh_11_u:1390": "11,023.017c śayānaṃ vīraśayane paśya śūraniṣevite",
  "GE07mbh_11_u:1391": "11,023.018a karṇinālīkanārācair āstīrya śayanottamam",
  "GE07mbh_11_u:1392": "11,023.018c āviśya śete bhagavān skandaḥ śaravaṇaṃ yathā",
  "GE07mbh_11_u:1393": "11,023.019a atūlapūrṇaṃ gāṅgeyas tribhir bāṇaiḥ samanvitam",
  "GE07mbh_11_u:1394": "11,023.019c upadhāyopadhānāgryaṃ dattaṃ gāṇḍīvadhanvanā",
  "GE07mbh_11_u:1395": "11,023.020a pālayānaḥ pituḥ śāstram ūrdhvaretā mahāyaśāḥ",
  "GE07mbh_11_u:1396": "11,023.020c eṣa śāṃtanavaḥ śete mādhavāpratimo yudhi",
  "GE07mbh_11_u:1397": "11,023.021a dharmātmā tāta dharmajñaḥ pāraṃparyeṇa nirṇaye",
  "GE07mbh_11_u:1398": "11,023.021c amartya iva martyaḥ sann eṣa prāṇān adhārayat",
  "GE07mbh_11_u:1399": "11,023.022a nāsti yuddhe kṛtī kaś cin na vidvān na parākramī",
  "GE07mbh_11_u:1400": "11,023.022c yatra śāṃtanavo bhīṣmaḥ śete 'dya nihataḥ paraiḥ",
  "GE07mbh_11_u:1401": "11,023.023a svayam etena śūreṇa pṛcchyamānena pāṇḍavaiḥ",
  "GE07mbh_11_u:1402": "11,023.023c dharmajñenāhave mṛtyur ākhyātaḥ satyavādinā",
  "GE07mbh_11_u:1403": "11,023.024a pranaṣṭaḥ kuruvaṃśaś ca punar yena samuddhṛtaḥ",
  "GE07mbh_11_u:1404": "11,023.024c sa gataḥ kurubhiḥ sārdhaṃ mahābuddhiḥ parābhavam",
  "GE07mbh_11_u:1405": "11,023.025a dharmeṣu kuravaḥ kaṃ nu pariprakṣyanti mādhava",
  "GE07mbh_11_u:1406": "11,023.025c gate devavrate svargaṃ devakalpe nararṣabhe",
  "GE07mbh_11_u:1407": "11,023.026a arjunasya vinetāram ācāryaṃ sātyakes tathā",
  "GE07mbh_11_u:1408": "11,023.026c taṃ paśya patitaṃ droṇaṃ kurūṇāṃ gurusattamam",
  "GE07mbh_11_u:1409": "11,023.027a astraṃ caturvidhaṃ veda yathaiva tridaśeśvaraḥ",
  "GE07mbh_11_u:1410": "11,023.027c bhārgavo vā mahāvīryas tathā droṇo 'pi mādhava",
  "GE07mbh_11_u:1411": "11,023.028a yasya prasādād bībhatsuḥ pāṇḍavaḥ karma duṣkaram",
  "GE07mbh_11_u:1412": "11,023.028c cakāra sa hataḥ śete nainam astrāṇy apālayan",
  "GE07mbh_11_u:1413": "11,023.029a yaṃ purodhāya kurava āhvayanti sma pāṇḍavān",
  "GE07mbh_11_u:1414": "11,023.029c so 'yaṃ śastrabhṛtāṃ śreṣṭho droṇaḥ śastraiḥ pṛthak kṛtaḥ",
  "GE07mbh_11_u:1415": "11,023.030a yasya nirdahataḥ senāṃ gatir agner ivābhavat",
  "GE07mbh_11_u:1416": "11,023.030c sa bhūmau nihataḥ śete śāntārcir iva pāvakaḥ",
  "GE07mbh_11_u:1417": "11,023.031a dhanur muṣṭir aśīrṇaś ca hastāvāpaś ca mādhava",
  "GE07mbh_11_u:1418": "11,023.031c droṇasya nihatasyāpi dṛśyate jīvato yathā",
  "GE07mbh_11_u:1419": "11,023.032a vedā yasmāc ca catvāraḥ sarvāstrāṇi ca keśava",
  "GE07mbh_11_u:1420": "11,023.032c anapetāni vai śūrād yathaivādau prajāpateḥ",
  "GE07mbh_11_u:1421": "11,023.033a vandanārhāv imau tasya bandibhir vanditau śubhau",
  "GE07mbh_11_u:1422": "11,023.033c gomāyavo vikarṣanti pādau śiṣyaśatārcitau",
  "GE07mbh_11_u:1423": "11,023.034a droṇaṃ drupadaputreṇa nihataṃ madhusūdana",
  "GE07mbh_11_u:1424": "11,023.034c kṛpī kṛpaṇam anvāste duḥkhopahatacetanā",
  "GE07mbh_11_u:1425": "11,023.035a tāṃ paśya rudatīm ārtāṃ muktakeśīm adhomukhīm",
  "GE07mbh_11_u:1426": "11,023.035c hataṃ patim upāsantīṃ droṇaṃ śastrabhṛtāṃ varam",
  "GE07mbh_11_u:1427": "11,023.036a bāṇair bhinnatanutrāṇaṃ dhṛṣṭadyumnena keśava",
  "GE07mbh_11_u:1428": "11,023.036c upāste vai mṛdhe droṇaṃ jaṭilā brahmacāriṇī",
  "GE07mbh_11_u:1429": "11,023.037a pretakṛtye ca yatate kṛpī kṛpaṇam āturā",
  "GE07mbh_11_u:1430": "11,023.037c hatasya samare bhartuḥ sukumārī yaśasvinī",
  "GE07mbh_11_u:1431": "11,023.038a agnīn āhṛtya vidhivac citāṃ prajvālya sarvaśaḥ",
  "GE07mbh_11_u:1432": "11,023.038c droṇam ādhāya gāyanti trīṇi sāmāni sāmagāḥ",
  "GE07mbh_11_u:1433": "11,023.039a kiranti ca citām ete jaṭilā brahmacāriṇaḥ",
  "GE07mbh_11_u:1434": "11,023.039c dhanurbhiḥ śaktibhiś caiva rathanīḍaiś ca mādhava",
  "GE07mbh_11_u:1435": "11,023.040a śastraiś ca vividhair anyair dhakṣyante bhūritejasam",
  "GE07mbh_11_u:1436": "11,023.040c ta ete droṇam ādhāya śaṃsanti ca rudanti ca",
  "GE07mbh_11_u:1437": "11,023.041a sāmabhis tribhir antaḥsthair anuśaṃsanti cāpare",
  "GE07mbh_11_u:1438": "11,023.041c agnāv agnim ivādhāya droṇaṃ hutvā hutāśane",
  "GE07mbh_11_u:1439": "11,023.042a gacchanty abhimukhā gaṅgāṃ droṇaśiṣyā dvijātayaḥ",
  "GE07mbh_11_u:1440": "11,023.042c apasavyāṃ citiṃ kṛtvā puraskṛtya kṛpīṃ tadā",
  "GE07mbh_11_u:1441": "11,024.001 gāndhāry uvāca",
  "GE07mbh_11_u:1442": "11,024.001a somadattasutaṃ paśya yuyudhānena pātitam",
  "GE07mbh_11_u:1443": "11,024.001c vitudyamānaṃ vihagair bahubhir mādhavāntike",
  "GE07mbh_11_u:1444": "11,024.002a putraśokābhisaṃtaptaḥ somadatto janārdana",
  "GE07mbh_11_u:1445": "11,024.002c yuyudhānaṃ maheṣvāsaṃ garhayann iva dṛśyate",
  "GE07mbh_11_u:1446": "11,024.003a asau tu bhūriśravaso mātā śokapariplutā",
  "GE07mbh_11_u:1447": "11,024.003c āśvāsayati bhartāraṃ somadattam aninditā",
  "GE07mbh_11_u:1448": "11,024.004a diṣṭyā nedaṃ mahārāja dāruṇaṃ bharatakṣayam",
  "GE07mbh_11_u:1449": "11,024.004c kurusaṃkrandanaṃ ghoraṃ yugāntam anupaśyasi",
  "GE07mbh_11_u:1450": "11,024.005a diṣṭyā yūpadhvajaṃ vīraṃ putraṃ bhūrisahasradam",
  "GE07mbh_11_u:1451": "11,024.005c anekakratuyajvānaṃ nihataṃ nādya paśyasi",
  "GE07mbh_11_u:1452": "11,024.006a diṣṭyā snuṣāṇām ākrande ghoraṃ vilapitaṃ bahu",
  "GE07mbh_11_u:1453": "11,024.006c na śṛṇoṣi mahārāja sārasīnām ivārṇave",
  "GE07mbh_11_u:1454": "11,024.007a ekavastrānusaṃvītāḥ prakīrṇāsitamūrdhajāḥ",
  "GE07mbh_11_u:1455": "11,024.007c snuṣās te paridhāvanti hatāpatyā hateśvarāḥ",
  "GE07mbh_11_u:1456": "11,024.008a śvāpadair bhakṣyamāṇaṃ tvam aho diṣṭyā na paśyasi",
  "GE07mbh_11_u:1457": "11,024.008c chinnabāhuṃ naravyāghram arjunena nipātitam",
  "GE07mbh_11_u:1458": "11,024.009a śalaṃ vinihataṃ saṃkhye bhūriśravasam eva ca",
  "GE07mbh_11_u:1459": "11,024.009c snuṣāś ca vidhavāḥ sarvā diṣṭyā nādyeha paśyasi",
  "GE07mbh_11_u:1460": "11,024.010a diṣṭyā tat kāñcanaṃ chatraṃ yūpaketor mahātmanaḥ",
  "GE07mbh_11_u:1461": "11,024.010c vinikīrṇaṃ rathopasthe saumadatter na paśyasi",
  "GE07mbh_11_u:1462": "11,024.011a amūs tu bhūriśravaso bhāryāḥ sātyakinā hatam",
  "GE07mbh_11_u:1463": "11,024.011c parivāryānuśocanti bhartāram asitekṣaṇāḥ",
  "GE07mbh_11_u:1464": "11,024.012a etā vilapya bahulaṃ bhartṛśokena karśitāḥ",
  "GE07mbh_11_u:1465": "11,024.012c patanty abhimukhā bhūmau kṛpaṇaṃ bata keśava",
  "GE07mbh_11_u:1466": "11,024.013a bībhatsur atibībhatsaṃ karmedam akarot katham",
  "GE07mbh_11_u:1467": "11,024.013c pramattasya yad acchaitsīd bāhuṃ śūrasya yajvanaḥ",
  "GE07mbh_11_u:1468": "11,024.014a tataḥ pāpataraṃ karma kṛtavān api sātyakiḥ",
  "GE07mbh_11_u:1469": "11,024.014c yasmāt prāyopaviṣṭasya prāhārṣīt saṃśitātmanaḥ",
  "GE07mbh_11_u:1470": "11,024.015a eko dvābhyāṃ hataḥ śeṣe tvam adharmeṇa dhārmikaḥ",
  "GE07mbh_11_u:1471": "11,024.015b*0060_01 kiṃ nu vakṣyati vai satsu goṣṭhīṣu ca sabhāsu ca",
  "GE07mbh_11_u:1472": "11,024.015b*0060_02 apuṇyam ayaśasyaṃ ca karmedaṃ sātyakiḥ svayam",
  "GE07mbh_11_u:1473": "11,024.015c iti yūpadhvajasyaitāḥ striyaḥ krośanti mādhava",
  "GE07mbh_11_u:1474": "11,024.016a bhāryā yūpadhvajasyaiṣā karasaṃmitamadhyamā",
  "GE07mbh_11_u:1475": "11,024.016c kṛtvotsaṅge bhujaṃ bhartuḥ kṛpaṇaṃ paryadevayat",
  "GE07mbh_11_u:1476": "11,024.017a ayaṃ sa raśanotkarṣī pīnastanavimardanaḥ",
  "GE07mbh_11_u:1477": "11,024.017c nābhyūrujaghanasparśī nīvīvisraṃsanaḥ karaḥ",
  "GE07mbh_11_u:1478": "11,024.017d*0061_01 ayaṃ sa hantā śatrūṇāṃ mitrāṇām abhayapradaḥ",
  "GE07mbh_11_u:1479": "11,024.017d*0061_02 pradātā gosahasrāṇāṃ kṣatriyāntakaraḥ karaḥ",
  "GE07mbh_11_u:1480": "11,024.018a vāsudevasya sāṃnidhye pārthenākliṣṭakarmaṇā",
  "GE07mbh_11_u:1481": "11,024.018c yudhyataḥ samare 'nyena pramattasya nipātitaḥ",
  "GE07mbh_11_u:1482": "11,024.019a kiṃ nu vakṣyasi saṃsatsu kathāsu ca janārdana",
  "GE07mbh_11_u:1483": "11,024.019c arjunasya mahat karma svayaṃ vā sa kirīṭavān",
  "GE07mbh_11_u:1484": "11,024.020a ity evaṃ garhayitvaiṣā tūṣṇīm āste varāṅganā",
  "GE07mbh_11_u:1485": "11,024.020c tām etām anuśocanti sapatnyaḥ svām iva snuṣām",
  "GE07mbh_11_u:1486": "11,024.021a gāndhārarājaḥ śakunir balavān satyavikramaḥ",
  "GE07mbh_11_u:1487": "11,024.021c nihataḥ sahadevena bhāgineyena mātulaḥ",
  "GE07mbh_11_u:1488": "11,024.022a yaḥ purā hemadaṇḍābhyāṃ vyajanābhyāṃ sma vījyate",
  "GE07mbh_11_u:1489": "11,024.022c sa eṣa pakṣibhiḥ pakṣaiḥ śayāna upavījyate",
  "GE07mbh_11_u:1490": "11,024.023a yaḥ sma rūpāṇi kurute śataśo 'tha sahasraśaḥ",
  "GE07mbh_11_u:1491": "11,024.023c tasya māyāvino māyā dagdhāḥ pāṇḍavatejasā",
  "GE07mbh_11_u:1492": "11,024.024a māyayā nikṛtiprajño jitavān yo yudhiṣṭhiram",
  "GE07mbh_11_u:1493": "11,024.024c sabhāyāṃ vipulaṃ rājyaṃ sa punar jīvitaṃ jitaḥ",
  "GE07mbh_11_u:1494": "11,024.025a śakuntāḥ śakuniṃ kṛṣṇa samantāt paryupāsate",
  "GE07mbh_11_u:1495": "11,024.025c kitavaṃ mama putrāṇāṃ vināśāyopaśikṣitam",
  "GE07mbh_11_u:1496": "11,024.026a etenaitan mahad vairaṃ prasaktaṃ pāṇḍavaiḥ saha",
  "GE07mbh_11_u:1497": "11,024.026c vadhāya mama putrāṇām ātmanaḥ sagaṇasya ca",
  "GE07mbh_11_u:1498": "11,024.027a yathaiva mama putrāṇāṃ lokāḥ śastrajitāḥ prabho",
  "GE07mbh_11_u:1499": "11,024.027c evam asyāpi durbuddher lokāḥ śastreṇa vai jitāḥ",
  "GE07mbh_11_u:1500": "11,024.028a kathaṃ ca nāyaṃ tatrāpi putrān me bhrātṛbhiḥ saha",
  "GE07mbh_11_u:1501": "11,024.028c virodhayed ṛjuprajñān anṛjur madhusūdana",
  "GE07mbh_11_u:1502": "11,024.028d*0062_01 śokārtā yat svasā kṛṣṇā kṛpaṇaṃ paryupāsate",
  "GE07mbh_11_u:1503": "11,024.028d*0062_02 vināśaṃ kāṅkṣatī nityaṃ putrāṇāṃ krudhyatī mama",
  "GE07mbh_11_u:1504": "11,025.001 gāndhāry uvāca",
  "GE07mbh_11_u:1505": "11,025.001a kāmbojaṃ paśya durdharṣaṃ kāmbojāstaraṇocitam",
  "GE07mbh_11_u:1506": "11,025.001c śayānam ṛṣabhaskandhaṃ hataṃ pāṃsuśu mādhava",
  "GE07mbh_11_u:1507": "11,025.002a yasya kṣatajasaṃdigdhau bāhū candanarūṣitau",
  "GE07mbh_11_u:1508": "11,025.002c avekṣya kṛpaṇaṃ bhāryā vilapaty atiduḥkhitā",
  "GE07mbh_11_u:1509": "11,025.003a imau tau parighaprakhyau bāhū śubhatalāṅgulī",
  "GE07mbh_11_u:1510": "11,025.003c yayor vivaram āpannāṃ na ratir māṃ purājahat",
  "GE07mbh_11_u:1511": "11,025.004a kāṃ gatiṃ nu gamiṣyāmi tvayā hīnā janeśvara",
  "GE07mbh_11_u:1512": "11,025.004c dūrabandhur anātheva atīva madhurasvarā",
  "GE07mbh_11_u:1513": "11,025.005a ātape klāmyamānānāṃ vividhānām iva srajām",
  "GE07mbh_11_u:1514": "11,025.005c klāntānām api nārīṇāṃ na śrīr jahati vai tanum",
  "GE07mbh_11_u:1515": "11,025.006a śayānam abhitaḥ śūraṃ kāliṅgaṃ madhusūdana",
  "GE07mbh_11_u:1516": "11,025.006c paśya dīptāṅgadayugapratibaddhamahābhujam",
  "GE07mbh_11_u:1517": "11,025.007a māgadhānām adhipatiṃ jayatsenaṃ janārdana",
  "GE07mbh_11_u:1518": "11,025.007c parivārya praruditā māgadhyaḥ paśya yoṣitaḥ",
  "GE07mbh_11_u:1519": "11,025.008a āsām āyatanetrāṇāṃ susvarāṇāṃ janārdana",
  "GE07mbh_11_u:1520": "11,025.008c manaḥśrutiharo nādo mano mohayatīva me",
  "GE07mbh_11_u:1521": "11,025.009a prakīrṇasarvābharaṇā rudantyaḥ śokakarśitāḥ",
  "GE07mbh_11_u:1522": "11,025.009c svāstīrṇaśayanopetā māgadhyaḥ śerate bhuvi",
  "GE07mbh_11_u:1523": "11,025.010a kosalānām adhipatiṃ rājaputraṃ bṛhadbalam",
  "GE07mbh_11_u:1524": "11,025.010c bhartāraṃ parivāryaitāḥ pṛthak praruditāḥ striyaḥ",
  "GE07mbh_11_u:1525": "11,025.011a asya gātragatān bāṇān kārṣṇibāhubalārpitān",
  "GE07mbh_11_u:1526": "11,025.011c uddharanty asukhāviṣṭā mūrchamānāḥ punaḥ punaḥ",
  "GE07mbh_11_u:1527": "11,025.012a āsāṃ sarvānavadyānām ātapena pariśramāt",
  "GE07mbh_11_u:1528": "11,025.012c pramlānanalinābhāni bhānti vaktrāṇi mādhava",
  "GE07mbh_11_u:1529": "11,025.013a droṇena nihatāḥ śūrāḥ śerate rucirāṅgadāḥ",
  "GE07mbh_11_u:1530": "11,025.013b*0063_01 dhṛṣṭadyumnasutāḥ sarve śiśavo hemamālinaḥ",
  "GE07mbh_11_u:1531": "11,025.013b*0063_02 rathāgnyagāraṃ cāpārciṃ śaraśaktigadendhanam",
  "GE07mbh_11_u:1532": "11,025.013b*0063_03 droṇam āsādya nirdagdhāḥ śalabhā iva pāvakam",
  "GE07mbh_11_u:1533": "11,025.013b*0063_04 tathaiva nihatāḥ śūrāḥ śerate rucirāṅgadāḥ",
  "GE07mbh_11_u:1534": "11,025.013c droṇenābhimukhāḥ sarve bhrātaraḥ pañca kekayāḥ",
  "GE07mbh_11_u:1535": "11,025.014a taptakāñcanavarmāṇas tāmradhvajarathasrajaḥ",
  "GE07mbh_11_u:1536": "11,025.014c bhāsayanti mahīṃ bhāsā jvalitā iva pāvakāḥ",
  "GE07mbh_11_u:1537": "11,025.015a droṇena drupadaṃ saṃkhye paśya mādhava pātitam",
  "GE07mbh_11_u:1538": "11,025.015c mahādvipam ivāraṇye siṃhena mahatā hatam",
  "GE07mbh_11_u:1539": "11,025.016a pāñcālarājño vipulaṃ puṇḍarīkākṣa pāṇḍuram",
  "GE07mbh_11_u:1540": "11,025.016c ātapatraṃ samābhāti śaradīva divākaraḥ",
  "GE07mbh_11_u:1541": "11,025.017a etās tu drupadaṃ vṛddhaṃ snuṣā bhāryāś ca duḥkhitāḥ",
  "GE07mbh_11_u:1542": "11,025.017c dagdhvā gacchanti pāñcālyaṃ rājānam apasavyataḥ",
  "GE07mbh_11_u:1543": "11,025.018a dhṛṣṭaketuṃ maheṣvāsaṃ cedipuṃgavam aṅganāḥ",
  "GE07mbh_11_u:1544": "11,025.018c droṇena nihataṃ śūraṃ haranti hṛtacetasaḥ",
  "GE07mbh_11_u:1545": "11,025.019a droṇāstram abhihatyaiṣa vimarde madhusūdana",
  "GE07mbh_11_u:1546": "11,025.019b*0064_01 evaṃ mām iha putrasya putraḥ pitaram anvagāt",
  "GE07mbh_11_u:1547": "11,025.019c maheṣvāso hataḥ śete nadyā hṛta iva drumaḥ",
  "GE07mbh_11_u:1548": "11,025.020a eṣa cedipatiḥ śūro dhṛṣṭaketur mahārathaḥ",
  "GE07mbh_11_u:1549": "11,025.020c śete vinihataḥ saṃkhye hatvā śatrūn sahasraśaḥ",
  "GE07mbh_11_u:1550": "11,025.021a vitudyamānaṃ vihagais taṃ bhāryāḥ pratyupasthitāḥ",
  "GE07mbh_11_u:1551": "11,025.021c cedirājaṃ hṛṣīkeśa hataṃ sabalabāndhavam",
  "GE07mbh_11_u:1552": "11,025.022a dāśārhīputrajaṃ vīraṃ śayānaṃ satyavikramam",
  "GE07mbh_11_u:1553": "11,025.022c āropyāṅke rudanty etāś cedirājavarāṅganāḥ",
  "GE07mbh_11_u:1554": "11,025.023a asya putraṃ hṛṣīkeśa suvaktraṃ cārukuṇḍalam",
  "GE07mbh_11_u:1555": "11,025.023c droṇena samare paśya nikṛttaṃ bahudhā śaraiḥ",
  "GE07mbh_11_u:1556": "11,025.024a pitaraṃ nūnam ājisthaṃ yudhyamānaṃ paraiḥ saha",
  "GE07mbh_11_u:1557": "11,025.024c nājahāt pṛṣṭhato vīram adyāpi madhusūdana",
  "GE07mbh_11_u:1558": "11,025.025a evaṃ mamāpi putrasya putraḥ pitaram anvagāt",
  "GE07mbh_11_u:1559": "11,025.025c duryodhanaṃ mahābāho lakṣmaṇaḥ paravīrahā",
  "GE07mbh_11_u:1560": "11,025.026a vindānuvindāv āvantyau patitau paśya mādhava",
  "GE07mbh_11_u:1561": "11,025.026c himānte puṣpitau śālau marutā galitāv iva",
  "GE07mbh_11_u:1562": "11,025.027a kāñcanāṅgadavarmāṇau bāṇakhaḍgadhanurdharau",
  "GE07mbh_11_u:1563": "11,025.027c ṛṣabhapratirūpākṣau śayānau vimalasrajau",
  "GE07mbh_11_u:1564": "11,025.028a avadhyāḥ pāṇḍavāḥ kṛṣṇa sarva eva tvayā saha",
  "GE07mbh_11_u:1565": "11,025.028c ye muktā droṇabhīṣmābhyāṃ karṇād vaikartanāt kṛpāt",
  "GE07mbh_11_u:1566": "11,025.029a duryodhanād droṇasutāt saindhavāc ca mahārathāt",
  "GE07mbh_11_u:1567": "11,025.029c somadattād vikarṇāc ca śūrāc ca kṛtavarmaṇaḥ",
  "GE07mbh_11_u:1568": "11,025.029e ye hanyuḥ śastravegena devān api nararṣabhāḥ",
  "GE07mbh_11_u:1569": "11,025.030a ta ime nihatāḥ saṃkhye paśya kālasya paryayam",
  "GE07mbh_11_u:1570": "11,025.030c nātibhāro 'sti daivasya dhruvaṃ mādhava kaś cana",
  "GE07mbh_11_u:1571": "11,025.030e yad ime nihatāḥ śūrāḥ kṣatriyaiḥ kṣatriyarṣabhāḥ",
  "GE07mbh_11_u:1572": "11,025.030f*0065_01 śūrāś ca kṛtavidyāś ca mama putrā manasvinaḥ",
  "GE07mbh_11_u:1573": "11,025.031a tadaiva nihatāḥ kṛṣṇa mama putrās tarasvinaḥ",
  "GE07mbh_11_u:1574": "11,025.031c yadaivākṛtakāmas tvam upaplavyaṃ gataḥ punaḥ",
  "GE07mbh_11_u:1575": "11,025.032a śaṃtanoś caiva putreṇa prājñena vidureṇa ca",
  "GE07mbh_11_u:1576": "11,025.032c tadaivoktāsmi mā snehaṃ kuruṣvātmasuteṣv iti",
  "GE07mbh_11_u:1577": "11,025.033a tayor na darśanaṃ tāta mithyā bhavitum arhati",
  "GE07mbh_11_u:1578": "11,025.033c acireṇaiva me putrā bhasmībhūtā janārdana",
  "GE07mbh_11_u:1579": "11,025.034 vaiśaṃpāyana uvāca",
  "GE07mbh_11_u:1580": "11,025.034a ity uktvā nyapatad bhūmau gāndhārī śokakarśitā",
  "GE07mbh_11_u:1581": "11,025.034c duḥkhopahatavijñānā dhairyam utsṛjya bhārata",
  "GE07mbh_11_u:1582": "11,025.035a tataḥ kopaparītāṅgī putraśokapariplutā",
  "GE07mbh_11_u:1583": "11,025.035c jagāma śauriṃ doṣeṇa gāndhārī vyathitendriyā",
  "GE07mbh_11_u:1584": "11,025.036 gāndhāry uvāca",
  "GE07mbh_11_u:1585": "11,025.036a pāṇḍavā dhārtarāṣṭrāś ca drugdhāḥ kṛṣṇa parasparam",
  "GE07mbh_11_u:1586": "11,025.036c upekṣitā vinaśyantas tvayā kasmāj janārdana",
  "GE07mbh_11_u:1587": "11,025.037a śaktena bahubhṛtyena vipule tiṣṭhatā bale",
  "GE07mbh_11_u:1588": "11,025.037c ubhayatra samarthena śrutavākyena caiva ha",
  "GE07mbh_11_u:1589": "11,025.038a icchatopekṣito nāśaḥ kurūṇāṃ madhusūdana",
  "GE07mbh_11_u:1590": "11,025.038c yasmāt tvayā mahābāho phalaṃ tasmād avāpnuhi",
  "GE07mbh_11_u:1591": "11,025.039a patiśuśrūṣayā yan me tapaḥ kiṃ cid upārjitam",
  "GE07mbh_11_u:1592": "11,025.039c tena tvāṃ duravāpātmañ śapsye cakragadādhara",
  "GE07mbh_11_u:1593": "11,025.040a yasmāt parasparaṃ ghnanto jñātayaḥ kurupāṇḍavāḥ",
  "GE07mbh_11_u:1594": "11,025.040c upekṣitās te govinda tasmāj jñātīn vadhiṣyasi",
  "GE07mbh_11_u:1595": "11,025.041a tvam apy upasthite varṣe ṣaṭtriṃśe madhusūdana",
  "GE07mbh_11_u:1596": "11,025.041c hatajñātir hatāmātyo hataputro vanecaraḥ",
  "GE07mbh_11_u:1597": "11,025.041d*0066_01 anāthavad avijñāto lokeṣv anabhilakṣitaḥ",
  "GE07mbh_11_u:1598": "11,025.041e kutsitenābhyupāyena nidhanaṃ samavāpsyasi",
  "GE07mbh_11_u:1599": "11,025.042a tavāpy evaṃ hatasutā nihatajñātibāndhavāḥ",
  "GE07mbh_11_u:1600": "11,025.042c striyaḥ paripatiṣyanti yathaitā bharatastriyaḥ",
  "GE07mbh_11_u:1601": "11,025.043 vaiśaṃpāyana uvāca",
  "GE07mbh_11_u:1602": "11,025.043a tac chrutvā vacanaṃ ghoraṃ vāsudevo mahāmanāḥ",
  "GE07mbh_11_u:1603": "11,025.043c uvāca devīṃ gāndhārīm īṣad abhyutsmayann iva",
  "GE07mbh_11_u:1604": "11,025.044a saṃhartā vṛṣṇicakrasya nānyo mad vidyate śubhe",
  "GE07mbh_11_u:1605": "11,025.044c jāne 'ham etad apy evaṃ cīrṇaṃ carasi kṣatriye",
  "GE07mbh_11_u:1606": "11,025.044d*0067_01 daivād eva vinaśyanti vṛṣṇayo nātra saṃśayaḥ",
  "GE07mbh_11_u:1607": "11,025.045a avadhyās te narair anyair api vā devadānavaiḥ",
  "GE07mbh_11_u:1608": "11,025.045c parasparakṛtaṃ nāśam ataḥ prāpsyanti yādavāḥ",
  "GE07mbh_11_u:1609": "11,025.046a ity uktavati dāśārhe pāṇḍavās trastacetasaḥ",
  "GE07mbh_11_u:1610": "11,025.046c babhūvur bhṛśasaṃvignā nirāśāś cāpi jīvite",
  "GE07mbh_11_u:1611": "11,026.001 vāsudeva uvāca",
  "GE07mbh_11_u:1612": "11,026.001a uttiṣṭhottiṣṭha gāndhāri mā ca śoke manaḥ kṛthāḥ",
  "GE07mbh_11_u:1613": "11,026.001c tavaiva hy aparādhena kuravo nidhanaṃ gatāḥ",
  "GE07mbh_11_u:1614": "11,026.002a yā tvaṃ putraṃ durātmānam īrṣum atyantamāninam",
  "GE07mbh_11_u:1615": "11,026.002c duryodhanaṃ puraskṛtya duṣkṛtaṃ sādhu manyase",
  "GE07mbh_11_u:1616": "11,026.003a niṣṭhuraṃ vairaparuṣaṃ vṛddhānāṃ śāsanātigam",
  "GE07mbh_11_u:1617": "11,026.003c katham ātmakṛtaṃ doṣaṃ mayy ādhātum ihecchasi",
  "GE07mbh_11_u:1618": "11,026.004a mṛtaṃ vā yadi vā naṣṭaṃ yo 'tītam anuśocati",
  "GE07mbh_11_u:1619": "11,026.004c duḥkhena labhate duḥkhaṃ dvāv anarthau prapadyate",
  "GE07mbh_11_u:1620": "11,026.005a taporthīyaṃ brāhmaṇī dhatta garbhaṃ; gaur voḍhāraṃ dhāvitāraṃ turaṃgī",
  "GE07mbh_11_u:1621": "11,026.005c śūdrā dāsaṃ paśupālaṃ tu vaiśyā; vadhārthīyaṃ tvadvidhā rājaputrī",
  "GE07mbh_11_u:1622": "11,026.006 vaiśaṃpāyana uvāca",
  "GE07mbh_11_u:1623": "11,026.006a tac chrutvā vāsudevasya punaruktaṃ vaco 'priyam",
  "GE07mbh_11_u:1624": "11,026.006c tūṣṇīṃ babhūva gāndhārī śokavyākulalocanā",
  "GE07mbh_11_u:1625": "11,026.007a dhṛtarāṣṭras tu rājarṣir nigṛhyābuddhijaṃ tamaḥ",
  "GE07mbh_11_u:1626": "11,026.007c paryapṛcchata dharmātmā dharmarājaṃ yudhiṣṭhiram",
  "GE07mbh_11_u:1627": "11,026.008a jīvatāṃ parimāṇajñaḥ sainyānām asi pāṇḍava",
  "GE07mbh_11_u:1628": "11,026.008c hatānāṃ yadi jānīṣe parimāṇaṃ vadasva me",
  "GE07mbh_11_u:1629": "11,026.009 yudhiṣṭhira uvāca",
  "GE07mbh_11_u:1630": "11,026.009a daśāyutānām ayutaṃ sahasrāṇi ca viṃśatiḥ",
  "GE07mbh_11_u:1631": "11,026.009c koṭyaḥ ṣaṣṭiś ca ṣaṭ caiva ye 'smin rājamṛdhe hatāḥ",
  "GE07mbh_11_u:1632": "11,026.010a alakṣyāṇāṃ tu vīrāṇāṃ sahasrāṇi caturdaśa",
  "GE07mbh_11_u:1633": "11,026.010c daśa cānyāni rājendra śataṃ ṣaṣṭiś ca pañca ca",
  "GE07mbh_11_u:1634": "11,026.011 dhṛtarāṣṭra uvāca",
  "GE07mbh_11_u:1635": "11,026.011a yudhiṣṭhira gatiṃ kāṃ te gatāḥ puruṣasattamāḥ",
  "GE07mbh_11_u:1636": "11,026.011b*0068_01 keṣu keṣu ca lokeṣu gatā hy ete narottamāḥ",
  "GE07mbh_11_u:1637": "11,026.011b*0068_02 yudhyamānā hatāḥ saṃkhye ye caivātrāparāṅmukhāḥ",
  "GE07mbh_11_u:1638": "11,026.011c ācakṣva me mahābāho sarvajño hy asi me mataḥ",
  "GE07mbh_11_u:1639": "11,026.012 yudhiṣṭhira uvāca",
  "GE07mbh_11_u:1640": "11,026.012a yair hutāni śarīrāṇi hṛṣṭaiḥ paramasaṃyuge",
  "GE07mbh_11_u:1641": "11,026.012c devarājasamāṃl lokān gatās te satyavikramāḥ",
  "GE07mbh_11_u:1642": "11,026.013a ye tv ahṛṣṭena manasā martavyam iti bhārata",
  "GE07mbh_11_u:1643": "11,026.013c yudhyamānā hatāḥ saṃkhye te gandharvaiḥ samāgatāḥ",
  "GE07mbh_11_u:1644": "11,026.014a ye tu saṃgrāmabhūmiṣṭhā yācamānāḥ parāṅmukhāḥ",
  "GE07mbh_11_u:1645": "11,026.014c śastreṇa nidhanaṃ prāptā gatās te guhyakān prati",
  "GE07mbh_11_u:1646": "11,026.014d*0069_01 kṣatradharmeṇa nihatās te gatāḥ paramāṃ gatim",
  "GE07mbh_11_u:1647": "11,026.015a pīḍyamānāḥ parair ye tu hīyamānā nirāyudhāḥ",
  "GE07mbh_11_u:1648": "11,026.015c hrīniṣedhā mahātmānaḥ parān abhimukhā raṇe",
  "GE07mbh_11_u:1649": "11,026.016a chidyamānāḥ śitaiḥ śastraiḥ kṣatradharmaparāyaṇāḥ",
  "GE07mbh_11_u:1650": "11,026.016c gatās te brahmasadanaṃ hatā vīrāḥ suvarcasaḥ",
  "GE07mbh_11_u:1651": "11,026.017a ye tatra nihatā rājann antar āyodhanaṃ prati",
  "GE07mbh_11_u:1652": "11,026.017c yathā kathaṃ cit te rājan saṃprāptā uttarān kurūn",
  "GE07mbh_11_u:1653": "11,026.018 dhṛtarāṣṭra uvāca",
  "GE07mbh_11_u:1654": "11,026.018a kena jñānabalenaivaṃ putra paśyasi siddhavat",
  "GE07mbh_11_u:1655": "11,026.018c tan me vada mahābāho śrotavyaṃ yadi vai mayā",
  "GE07mbh_11_u:1656": "11,026.019 yudhiṣṭhira uvāca",
  "GE07mbh_11_u:1657": "11,026.019a nideśād bhavataḥ pūrvaṃ vane vicaratā mayā",
  "GE07mbh_11_u:1658": "11,026.019c tīrthayātrāprasaṅgena saṃprāpto 'yam anugrahaḥ",
  "GE07mbh_11_u:1659": "11,026.020a devarṣir lomaśo dṛṣṭas tataḥ prāpto 'smy anusmṛtim",
  "GE07mbh_11_u:1660": "11,026.020c divyaṃ cakṣur api prāptaṃ jñānayogena vai purā",
  "GE07mbh_11_u:1661": "11,026.021 dhṛtarāṣṭra uvāca",
  "GE07mbh_11_u:1662": "11,026.021a ye 'trānāthā janasyāsya sanāthā ye ca bhārata",
  "GE07mbh_11_u:1663": "11,026.021c kaccit teṣāṃ śarīrāṇi dhakṣyanti vidhipūrvakam",
  "GE07mbh_11_u:1664": "11,026.022a na yeṣāṃ santi kartāro na ca ye 'trāhitāgnayaḥ",
  "GE07mbh_11_u:1665": "11,026.022c vayaṃ ca kasya kuryāmo bahutvāt tāta karmaṇaḥ",
  "GE07mbh_11_u:1666": "11,026.023a yān suparṇāś ca gṛdhrāś ca vikarṣanti tatas tataḥ",
  "GE07mbh_11_u:1667": "11,026.023c teṣāṃ tu karmaṇā lokā bhaviṣyanti yudhiṣṭhira",
  "GE07mbh_11_u:1668": "11,026.024 vaiśaṃpāyana uvāca",
  "GE07mbh_11_u:1669": "11,026.024a evam ukto mahāprājñaḥ kuntīputro yudhiṣṭhiraḥ",
  "GE07mbh_11_u:1670": "11,026.024c ādideśa sudharmāṇaṃ dhaumyaṃ sūtaṃ ca saṃjayam",
  "GE07mbh_11_u:1671": "11,026.025a viduraṃ ca mahābuddhiṃ yuyutsuṃ caiva kauravam",
  "GE07mbh_11_u:1672": "11,026.025c indrasenamukhāṃś caiva bhṛtyān sūtāṃś ca sarvaśaḥ",
  "GE07mbh_11_u:1673": "11,026.026a bhavantaḥ kārayantv eṣāṃ pretakāryāṇi sarvaśaḥ",
  "GE07mbh_11_u:1674": "11,026.026c yathā cānāthavat kiṃ cic charīraṃ na vinaśyati",
  "GE07mbh_11_u:1675": "11,026.027a śāsanād dharmarājasya kṣattā sūtaś ca saṃjayaḥ",
  "GE07mbh_11_u:1676": "11,026.027c sudharmā dhaumyasahita indrasenādayas tathā",
  "GE07mbh_11_u:1677": "11,026.028a candanāgurukāṣṭhāni tathā kālīyakāny uta",
  "GE07mbh_11_u:1678": "11,026.028c ghṛtaṃ tailaṃ ca gandhāṃś ca kṣaumāṇi vasanāni ca",
  "GE07mbh_11_u:1679": "11,026.029a samāhṛtya mahārhāṇi dārūṇāṃ caiva saṃcayān",
  "GE07mbh_11_u:1680": "11,026.029c rathāṃś ca mṛditāṃs tatra nānāpraharaṇāni ca",
  "GE07mbh_11_u:1681": "11,026.030a citāḥ kṛtvā prayatnena yathāmukhyān narādhipān",
  "GE07mbh_11_u:1682": "11,026.030c dāhayām āsur avyagrā vidhidṛṣṭena karmaṇā",
  "GE07mbh_11_u:1683": "11,026.031a duryodhanaṃ ca rājānaṃ bhrātṝṃś cāsya śatādhikān",
  "GE07mbh_11_u:1684": "11,026.031c śalyaṃ śalaṃ ca rājānaṃ bhūriśravasam eva ca",
  "GE07mbh_11_u:1685": "11,026.032a jayadrathaṃ ca rājānam abhimanyuṃ ca bhārata",
  "GE07mbh_11_u:1686": "11,026.032c dauḥśāsaniṃ lakṣmaṇaṃ ca dhṛṣṭaketuṃ ca pārthivam",
  "GE07mbh_11_u:1687": "11,026.033a bṛhantaṃ somadattaṃ ca sṛñjayāṃś ca śatādhikān",
  "GE07mbh_11_u:1688": "11,026.033c rājānaṃ kṣemadhanvānaṃ virāṭadrupadau tathā",
  "GE07mbh_11_u:1689": "11,026.034a śikhaṇḍinaṃ ca pāñcālyaṃ dhṛṣṭadyumnaṃ ca pārṣatam",
  "GE07mbh_11_u:1690": "11,026.034c yudhāmanyuṃ ca vikrāntam uttamaujasam eva ca",
  "GE07mbh_11_u:1691": "11,026.035a kausalyaṃ draupadeyāṃś ca śakuniṃ cāpi saubalam",
  "GE07mbh_11_u:1692": "11,026.035c acalaṃ vṛṣakaṃ caiva bhagadattaṃ ca pārthivam",
  "GE07mbh_11_u:1693": "11,026.036a karṇaṃ vaikartanaṃ caiva sahaputram amarṣaṇam",
  "GE07mbh_11_u:1694": "11,026.036c kekayāṃś ca maheṣvāsāṃs trigartāṃś ca mahārathān",
  "GE07mbh_11_u:1695": "11,026.037a ghaṭotkacaṃ rākṣasendraṃ bakabhrātaram eva ca",
  "GE07mbh_11_u:1696": "11,026.037c alambusaṃ ca rājānaṃ jalasaṃdhaṃ ca pārthivam",
  "GE07mbh_11_u:1697": "11,026.038a anyāṃś ca pārthivān rājañ śataśo 'tha sahasraśaḥ",
  "GE07mbh_11_u:1698": "11,026.038b*0070_01 citāḥ kṛtvā maheṣvāsān sarvān etān yathāvidhi",
  "GE07mbh_11_u:1699": "11,026.038c ghṛtadhārāhutair dīptaiḥ pāvakaiḥ samadāhayan",
  "GE07mbh_11_u:1700": "11,026.039a pitṛmedhāś ca keṣāṃ cid avartanta mahātmanām",
  "GE07mbh_11_u:1701": "11,026.039c sāmabhiś cāpy agāyanta te 'nvaśocyanta cāparaiḥ",
  "GE07mbh_11_u:1702": "11,026.040a sāmnām ṛcāṃ ca nādena strīṇāṃ ca ruditasvanaiḥ",
  "GE07mbh_11_u:1703": "11,026.040c kaśmalaṃ sarvabhūtānāṃ niśāyāṃ samapadyata",
  "GE07mbh_11_u:1704": "11,026.041a te vidhūmāḥ pradīptāś ca dīpyamānāś ca pāvakāḥ",
  "GE07mbh_11_u:1705": "11,026.041c nabhasīvānvadṛśyanta grahās tanvabhrasaṃvṛtāḥ",
  "GE07mbh_11_u:1706": "11,026.042a ye cāpy anāthās tatrāsan nānādeśasamāgatāḥ",
  "GE07mbh_11_u:1707": "11,026.042c tāṃś ca sarvān samānāyya rāśīn kṛtvā sahasraśaḥ",
  "GE07mbh_11_u:1708": "11,026.043a citvā dārubhir avyagraḥ prabhūtaiḥ snehatāpitaiḥ",
  "GE07mbh_11_u:1709": "11,026.043c dāhayām āsa viduro dharmarājasya śāsanāt",
  "GE07mbh_11_u:1710": "11,026.044a kārayitvā kriyās teṣāṃ kururājo yudhiṣṭhiraḥ",
  "GE07mbh_11_u:1711": "11,026.044c dhṛtarāṣṭraṃ puraskṛtya gaṅgām abhimukho 'gamat",
  "GE07mbh_11_u:1712": "11,027.001 vaiśaṃpāyana uvāca",
  "GE07mbh_11_u:1713": "11,027.001a te samāsādya gaṅgāṃ tu śivāṃ puṇyajanocitām",
  "GE07mbh_11_u:1714": "11,027.001c hradinīṃ vaprasaṃpannāṃ mahānūpāṃ mahāvanām",
  "GE07mbh_11_u:1715": "11,027.002a bhūṣaṇāny uttarīyāṇi veṣṭanāny avamucya ca",
  "GE07mbh_11_u:1716": "11,027.002b*0071_01 kavacāni vicitrāṇi gaṅgām avajagāhire",
  "GE07mbh_11_u:1717": "11,027.002c tataḥ pitṝṇāṃ pautrāṇāṃ bhrātṝṇāṃ svajanasya ca",
  "GE07mbh_11_u:1718": "11,027.003a putrāṇām āryakāṇāṃ ca patīnāṃ ca kurustriyaḥ",
  "GE07mbh_11_u:1719": "11,027.003c udakaṃ cakrire sarvā rudantyo bhṛśaduḥkhitāḥ",
  "GE07mbh_11_u:1720": "11,027.003e suhṛdāṃ cāpi dharmajñāḥ pracakruḥ salilakriyāḥ",
  "GE07mbh_11_u:1721": "11,027.004a udake kriyamāṇe tu vīrāṇāṃ vīrapatnibhiḥ",
  "GE07mbh_11_u:1722": "11,027.004c sūpatīrthābhavad gaṅgā bhūyo viprasasāra ca",
  "GE07mbh_11_u:1723": "11,027.005a tan mahodadhisaṃkāśaṃ nirānandam anutsavam",
  "GE07mbh_11_u:1724": "11,027.005c vīrapatnībhir ākīrṇaṃ gaṅgātīram aśobhata",
  "GE07mbh_11_u:1725": "11,027.006a tataḥ kuntī mahārāja sahasā śokakarśitā",
  "GE07mbh_11_u:1726": "11,027.006c rudatī mandayā vācā putrān vacanam abravīt",
  "GE07mbh_11_u:1727": "11,027.007a yaḥ sa śūro maheṣvāso rathayūthapayūthapaḥ",
  "GE07mbh_11_u:1728": "11,027.007c arjunena hataḥ saṃkhye vīralakṣaṇalakṣitaḥ",
  "GE07mbh_11_u:1729": "11,027.008a yaṃ sūtaputraṃ manyadhvaṃ rādheyam iti pāṇḍavāḥ",
  "GE07mbh_11_u:1730": "11,027.008c yo vyarājac camūmadhye divākara iva prabhuḥ",
  "GE07mbh_11_u:1731": "11,027.009a pratyayudhyata yaḥ sarvān purā vaḥ sapadānugān",
  "GE07mbh_11_u:1732": "11,027.009c duryodhanabalaṃ sarvaṃ yaḥ prakarṣan vyarocata",
  "GE07mbh_11_u:1733": "11,027.009d*0072_01 yaḥ sa vīro maheṣvāso mahābalaparākramaḥ",
  "GE07mbh_11_u:1734": "11,027.010a yasya nāsti samo vīrye pṛthivyām api kaś cana",
  "GE07mbh_11_u:1735": "11,027.010b*0073_01 yo 'vṛṇīta yaśaḥ śūraḥ prāṇair api sadā bhuvi",
  "GE07mbh_11_u:1736": "11,027.010c satyasaṃdhasya śūrasya saṃgrāmeṣv apalāyinaḥ",
  "GE07mbh_11_u:1737": "11,027.011a kurudhvam udakaṃ tasya bhrātur akliṣṭakarmaṇaḥ",
  "GE07mbh_11_u:1738": "11,027.011c sa hi vaḥ pūrvajo bhrātā bhāskarān mayy ajāyata",
  "GE07mbh_11_u:1739": "11,027.011e kuṇḍalī kavacī śūro divākarasamaprabhaḥ",
  "GE07mbh_11_u:1740": "11,027.011f*0074_01 dātāniśaṃ brāhmaṇānāṃ pūjakaḥ śīlarakṣakaḥ",
  "GE07mbh_11_u:1741": "11,027.011f*0074_02 kṛtajñaḥ satyavādī ca mahārathamahārathaḥ",
  "GE07mbh_11_u:1742": "11,027.011f*0074_03 abhimānī vinītātmā sundaraḥ priyadarśanaḥ",
  "GE07mbh_11_u:1743": "11,027.011f*0074_04 ekapatnīrataḥ śrīmān nityam ūrjitaśāsanaḥ",
  "GE07mbh_11_u:1744": "11,027.011f*0074_05 rājā sarvasya rāṣṭrasya duryodhanahite rataḥ",
  "GE07mbh_11_u:1745": "11,027.011f*0074_06 mama priyakaro nityaṃ putrāṇāṃ rakṣakaś ca ha",
  "GE07mbh_11_u:1746": "11,027.012a śrutvā tu pāṇḍavāḥ sarve mātur vacanam apriyam",
  "GE07mbh_11_u:1747": "11,027.012c karṇam evānuśocanta bhūyaś cārtatarābhavan",
  "GE07mbh_11_u:1748": "11,027.013a tataḥ sa puruṣavyāghraḥ kuntīputro yudhiṣṭhiraḥ",
  "GE07mbh_11_u:1749": "11,027.013c uvāca mātaraṃ vīro niḥśvasann iva pannagaḥ",
  "GE07mbh_11_u:1750": "11,027.013d*0075_01 yaḥ śarormir dhvajāvarto mahābhujamahāgrahaḥ",
  "GE07mbh_11_u:1751": "11,027.013d*0075_02 talaśabdapraṇudito mahārathamahāhradaḥ",
  "GE07mbh_11_u:1752": "11,027.014a yasyeṣupātam āsādya nānyas tiṣṭhed dhanaṃjayāt",
  "GE07mbh_11_u:1753": "11,027.014c kathaṃ putro bhavatyāṃ sa devagarbhaḥ purābhavat",
  "GE07mbh_11_u:1754": "11,027.015a yasya bāhupratāpena tāpitāḥ sarvato vayam",
  "GE07mbh_11_u:1755": "11,027.015c tam agnim iva vastreṇa kathaṃ chāditavaty asi",
  "GE07mbh_11_u:1756": "11,027.015e yasya bāhubalaṃ ghoraṃ dhārtarāṣṭrair upāsitam",
  "GE07mbh_11_u:1757": "11,027.015f*0076_01 upāsitaṃ yathāsmābhir balaṃ gāṇḍīvadhanvanaḥ",
  "GE07mbh_11_u:1758": "11,027.015f*0076_02 bhūmipānāṃ ca sarveṣāṃ balaṃ balavatāṃ varaḥ",
  "GE07mbh_11_u:1759": "11,027.016a nānyaḥ kuntīsutāt karṇād agṛhṇād rathināṃ rathī",
  "GE07mbh_11_u:1760": "11,027.016c sa naḥ prathamajo bhrātā sarvaśastrabhṛtāṃ varaḥ",
  "GE07mbh_11_u:1761": "11,027.016e asūta taṃ bhavaty agre katham adbhutavikramam",
  "GE07mbh_11_u:1762": "11,027.017a aho bhavatyā mantrasya pidhānena vayaṃ hatāḥ",
  "GE07mbh_11_u:1763": "11,027.017c nidhanena hi karṇasya pīḍitāḥ sma sabāndhavāḥ",
  "GE07mbh_11_u:1764": "11,027.018a abhimanyor vināśena draupadeyavadhena ca",
  "GE07mbh_11_u:1765": "11,027.018c pāñcālānāṃ ca nāśena kurūṇāṃ patanena ca",
  "GE07mbh_11_u:1766": "11,027.019a tataḥ śataguṇaṃ duḥkham idaṃ mām aspṛśad bhṛśam",
  "GE07mbh_11_u:1767": "11,027.019c karṇam evānuśocan hi dahyāmy agnāv ivāhitaḥ",
  "GE07mbh_11_u:1768": "11,027.019d*0077_01 karṇārjunasahāyo 'haṃ jayeyam api vāsavam",
  "GE07mbh_11_u:1769": "11,027.020a na hi sma kiṃ cid aprāpyaṃ bhaved api divi sthitam",
  "GE07mbh_11_u:1770": "11,027.020c na ca sma vaiśasaṃ ghoraṃ kauravāntakaraṃ bhavet",
  "GE07mbh_11_u:1771": "11,027.021a evaṃ vilapya bahulaṃ dharmarājo yudhiṣṭhiraḥ",
  "GE07mbh_11_u:1772": "11,027.021c vinadañ śanakai rājaṃś cakārāsyodakaṃ prabhuḥ",
  "GE07mbh_11_u:1773": "11,027.022a tato vineduḥ sahasā strīpuṃsās tatra sarvaśaḥ",
  "GE07mbh_11_u:1774": "11,027.022c abhito ye sthitās tatra tasminn udakakarmaṇi",
  "GE07mbh_11_u:1775": "11,027.023a tata ānāyayām āsa karṇasya saparicchadam",
  "GE07mbh_11_u:1776": "11,027.023c striyaḥ kurupatir dhīmān bhrātuḥ premṇā yudhiṣṭhiraḥ",
  "GE07mbh_11_u:1777": "11,027.024a sa tābhiḥ saha dharmātmā pretakṛtyam anantaram",
  "GE07mbh_11_u:1778": "11,027.024b*0078_01 aho bhavatyā mantrasya gopanena vayaṃ hatāḥ",
  "GE07mbh_11_u:1779": "11,027.024b*0078_02 pāpenāsau mayā jyeṣṭho bhrātājñānān nipātitaḥ",
  "GE07mbh_11_u:1780": "11,027.024b*0079_01 sarvaṃ cakāra karṇasya vidhivad bhūridakṣiṇam",
  "GE07mbh_11_u:1781": "11,027.024b*0079_02 sa rājā dhṛtarāṣṭraś ca kṛtvā jalam atandritaḥ",
  "GE07mbh_11_u:1782": "11,027.024b*0080_01 cakāra vidhivad dhīmān dharmarājo yudhiṣṭhiraḥ",
  "GE07mbh_11_u:1783": "11,027.024b*0080_02 pāpenāsau mayā śreṣṭho bhrātā jñātir nipātitaḥ",
  "GE07mbh_11_u:1784": "11,027.024b*0080_03 ato manasi yad guhyaṃ strīṇāṃ tan na bhaviṣyati",
  "GE07mbh_11_u:1785": "11,027.024c kṛtvottatāra gaṅgāyāḥ salilād ākulendriyaḥ",
  "GE07mbh_11_u:1786": "11,027.024d*0081_01 samuttatāra gaṅgāyā bhāryayā saha bhārata",
  "GE07mbh_11_u:1787": "11,027.024d*0082_01 bhrātṛbhiḥ sahitaḥ sarvair gaṅgātīram upāviśat",
  "GE07mbh_11_u:1788": "11,027.024d*0083_01 ya idaṃ śṛṇuyād dhīmāñ śraddhābhaktisamanvitaḥ",
  "GE07mbh_11_u:1789": "11,027.024d*0083_02 tasya nārāyaṇo devaḥ pradadāti samīhitam",
  "GE07mbh_11_u:1790": "11,027.024d*0083_03 mānasaṃ vācikaṃ caiva kāyikaṃ yac ca duṣkṛtam",
  "GE07mbh_11_u:1791": "11,027.024d*0083_04 purāṇajñaṃ pūjayitvā brahmahatyā vimucyate",
  "GE07mbh_11_u:1792": "11,027.024d*0083_05 putrapautraiḥ parivṛta iha loke sukhaṃ labhet",
  "GE07mbh_11_u:1793": "11,027.024d*0083_06 muktvā ca sakalāl lokān indraloke mahīyate"
}