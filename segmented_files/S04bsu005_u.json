{
  "S04bsu005_u:0": "[Vaidya_311]",
  "S04bsu005_u:1": "Arthaviniścayasūtram /",
  "S04bsu005_u:2": "śrīmañjugurave(śriye) namaḥ /",
  "S04bsu005_u:3": "bhagavānāha - kaścāsau bhikṣavo 'rthaviniścayo nāma dharmaparyāyaḥ? yaduktam - pañca skandhāḥ /",
  "S04bsu005_u:4": "pañcopādānaskandhāḥ /",
  "S04bsu005_u:5": "aṣṭādaśa dhātavaḥ /",
  "S04bsu005_u:6": "dvādaśāyatanāni /",
  "S04bsu005_u:7": "dvādaśāṅgaḥ pratītyasamutpādaḥ /",
  "S04bsu005_u:8": "catvāri āryasatyāni /",
  "S04bsu005_u:9": "dvāviṃśati indriyāṇi /",
  "S04bsu005_u:10": "catvāri dhyānāni /",
  "S04bsu005_u:11": "[catasra ārūpyasamāpattayaḥ] /",
  "S04bsu005_u:12": "catvāro brahmavihārāḥ /",
  "S04bsu005_u:13": "catasraḥ pratisaṃvidaḥ /",
  "S04bsu005_u:14": "catasraḥ samādhibhāvanāḥ /",
  "S04bsu005_u:15": "catvāri smṛtyupasthānāni /",
  "S04bsu005_u:16": "catvāri samyakprahāṇāni /",
  "S04bsu005_u:17": "catvāra ṛddhipādāḥ /",
  "S04bsu005_u:18": "pañcendriyāṇi /",
  "S04bsu005_u:19": "pañca balāni /",
  "S04bsu005_u:20": "sapta bodhyaṅgāni /",
  "S04bsu005_u:21": "āryāṣṭāṅgamārgaḥ /",
  "S04bsu005_u:22": "ṣoḍaśākārā ānāpānānusmṛtiḥ /",
  "S04bsu005_u:23": "catvāri srotāpattyaṅgāni /",
  "S04bsu005_u:24": "daśa tathāgatabalāni catvāri vaiśāradyāni /",
  "S04bsu005_u:25": "catasraḥ pratisaṃvidaḥ /",
  "S04bsu005_u:26": "aṣṭādaśa āveṇikabuddhadharmāḥ /",
  "S04bsu005_u:27": "dvātriṃśanmahāpuruṣalakṣaṇāni /",
  "S04bsu005_u:28": "aśītyanuvyañjanāni /",
  "S04bsu005_u:29": "ayaṃ bhikṣavo 'rthaviniścayasya dharmaparyāyasyoddeśaḥ //",
  "S04bsu005_u:30": "(1) tatra bhikṣavaḥ katame pañca skandhāḥ? tadyathā - rūpaskandhaḥ /",
  "S04bsu005_u:31": "vedanāskandhaḥ /",
  "S04bsu005_u:32": "saṃjñāskandhaḥ /",
  "S04bsu005_u:33": "saṃskāraskandhaḥ /",
  "S04bsu005_u:34": "vijñānaskandhaḥ /",
  "S04bsu005_u:35": "ime bhikṣavaḥ pañca skandhāḥ //",
  "S04bsu005_u:36": "(2) tatra bhikṣavaḥ katame pañcopādānaskandhāḥ? tadyathā - rūpopādānaskandhaḥ /",
  "S04bsu005_u:37": "vedanopādānaskandhaḥ /",
  "S04bsu005_u:38": "saṃjñopādānaskandhaḥ /",
  "S04bsu005_u:39": "saṃskāropādānaskandhaḥ /",
  "S04bsu005_u:40": "vijñānopādānaskandhaḥ /",
  "S04bsu005_u:41": "ime bhikṣavaḥ pañcopādānaskandhāḥ //",
  "S04bsu005_u:42": "(3) tatra bhikṣavaṃ katame 'ṣṭadaśa dhātavaḥ? tadyathā - cakṣudhātuḥ /",
  "S04bsu005_u:43": "rūpadhātuḥ /",
  "S04bsu005_u:44": "cakṣurvijñānadhātuḥ /",
  "S04bsu005_u:45": "śrotadhātuḥ /",
  "S04bsu005_u:46": "śabdadhātuḥ /",
  "S04bsu005_u:47": "śrotravijñānadhātuḥ /",
  "S04bsu005_u:48": "ghrāṇadhātuḥ /",
  "S04bsu005_u:49": "gandhadhātuḥ /",
  "S04bsu005_u:50": "ghrāṇavijñānadhātuḥ /",
  "S04bsu005_u:51": "jihvādhātuḥ /",
  "S04bsu005_u:52": "rasadhātuḥ /",
  "S04bsu005_u:53": "jihvāvijñānadhātuḥ /",
  "S04bsu005_u:54": "kāyadhātuḥ /",
  "S04bsu005_u:55": "sparśadhātuḥ /",
  "S04bsu005_u:56": "kāyavijñānadhātuḥ /",
  "S04bsu005_u:57": "manodhātuḥ /",
  "S04bsu005_u:58": "dharmadhātuḥ /",
  "S04bsu005_u:59": "manovijñānadhātuḥ /",
  "S04bsu005_u:60": "ime bhikṣava ucyante 'ṣṭādaśa dhātavaḥ //",
  "S04bsu005_u:61": "(4) tatra bhikṣavaḥ katamāni dvādaśāyatanāni? yaduta cakṣuradhyātmikamāyatanam /",
  "S04bsu005_u:62": "rūpamadhyātmikamāyatanam /",
  "S04bsu005_u:63": "śrotramadhyātmikamāyatanam /",
  "S04bsu005_u:64": "śabdo bāhyamāyatanam /",
  "S04bsu005_u:65": "ghrāṇamadhyātmikamāyatanam /",
  "S04bsu005_u:66": "gandho bāhyamāyatanam /",
  "S04bsu005_u:67": "jihvā adhyātmikamāyatanam /",
  "S04bsu005_u:68": "raso bāhyamāyatanam /",
  "S04bsu005_u:69": "kāyo 'dhyātmikamāyatanam /",
  "S04bsu005_u:70": "sparśo bāhyamāyatanam /",
  "S04bsu005_u:71": "mana adhyātmikamāyatanam /",
  "S04bsu005_u:72": "dharmo bāhyamāyatanam /",
  "S04bsu005_u:73": "imāni bhikṣava ucyante dvādaśāyatanāni //",
  "S04bsu005_u:74": "(5) tatra bhikṣavaḥ katamo dvādaśāṅgaḥ pratītyasamutpādaḥ? avidyāpratyayāḥ saṃskārāḥ /",
  "S04bsu005_u:75": "saṃskārapratyayaṃ vijñānam /",
  "S04bsu005_u:76": "vijñānapratyayaṃ nāmarūpam /",
  "S04bsu005_u:77": "nāmarūpapratyayaṃ ṣaḍāyatanam /",
  "S04bsu005_u:78": "ṣaḍāyatanapratyayaḥ sparśaḥ /",
  "S04bsu005_u:79": "sparśapratyayā vedanā /",
  "S04bsu005_u:80": "vedanāpratyayā tṛṣṇā /",
  "S04bsu005_u:81": "tṛṣṇāpratyayādupādānam /",
  "S04bsu005_u:82": "upādānapratyayādbhavaḥ /",
  "S04bsu005_u:83": "bhavapratyayājjātiḥ /",
  "S04bsu005_u:84": "jātipratyayā jarāmaraṇaśokaparidevaduḥkhadaurmanasyopāyāsāḥ (AvSū, Vaidya 312) saṃbhavanti /",
  "S04bsu005_u:85": "evamasya kevalasya mahato duḥkhaskandhasya samudayo bhavati //",
  "S04bsu005_u:86": "avidyānirodhātsaṃskāranirodhaḥ /",
  "S04bsu005_u:87": "saṃskāranirodhādvijñānānirodhaḥ /",
  "S04bsu005_u:88": "vijñānanirodhānnāmarūpanirodhaḥ /",
  "S04bsu005_u:89": "nāmarūpanirodhātṣaḍāyatananirodhaḥ /",
  "S04bsu005_u:90": "ṣaḍāyatananirodhātsparśanirodhaḥ /",
  "S04bsu005_u:91": "sparśanirodhādvedanānirodhaḥ /",
  "S04bsu005_u:92": "vedanānirodhāttṛṣṇānirodhaḥ /",
  "S04bsu005_u:93": "tṛṣṇānirodhādupādānanirodhaḥ /",
  "S04bsu005_u:94": "upādānanirodhādbhavanirodhaḥ /",
  "S04bsu005_u:95": "bhavanirodhājjātinirodhaḥ /",
  "S04bsu005_u:96": "jātinirodhājjarāmaraṇaśokaparidevaduḥkhadaurmanasyopāyāsā nirudhyante /",
  "S04bsu005_u:97": "evamasya kevalasya mahato duḥkhaskandhasya nirodho bhavati //",
  "S04bsu005_u:98": "(a) tatra katamā avidyā? yattatpūrvānte 'jñānam /",
  "S04bsu005_u:99": "aparānte 'jñānam /",
  "S04bsu005_u:100": "pūrvā(ntā) parānte 'jñānam /",
  "S04bsu005_u:101": "adhyātma ajñānam /",
  "S04bsu005_u:102": "bahirdhā ajñānam /",
  "S04bsu005_u:103": "adhyātmabahirdhā ajñānam /",
  "S04bsu005_u:104": "karmaṇyajñānam /",
  "S04bsu005_u:105": "vipāke 'jñānam /",
  "S04bsu005_u:106": "karmavipāke 'jñānam /",
  "S04bsu005_u:107": "sukṛte 'jñānam /",
  "S04bsu005_u:108": "duṣkṛte 'jñānam /",
  "S04bsu005_u:109": "sukṛtaduṣkṛteṣu dharmeṣvajñānam /",
  "S04bsu005_u:110": "hetāvajñānam /",
  "S04bsu005_u:111": "phale 'jñānam /",
  "S04bsu005_u:112": "hetuphale 'jñānam /",
  "S04bsu005_u:113": "hetusamutpanneṣu dharmeṣvajñānam /",
  "S04bsu005_u:114": "pratītyasamutpāde 'jñānam /",
  "S04bsu005_u:115": "pratītyasamutpanneṣu dharmeṣvajñānam /",
  "S04bsu005_u:116": "buddhe 'jñānam /",
  "S04bsu005_u:117": "dharme 'jñānam /",
  "S04bsu005_u:118": "saṃghe 'jñānam /",
  "S04bsu005_u:119": "duḥkhe 'jñānam /",
  "S04bsu005_u:120": "samudaye 'jñānam /",
  "S04bsu005_u:121": "nirodhe 'jñānam /",
  "S04bsu005_u:122": "mārge 'jñānam /",
  "S04bsu005_u:123": "kuśale 'jñānam /",
  "S04bsu005_u:124": "akuśale 'jñānam /",
  "S04bsu005_u:125": "kuśalākuśaleṣu dharmeṣvajñānam /",
  "S04bsu005_u:126": "sāvadye 'jñānam /",
  "S04bsu005_u:127": "anavadye 'jñānam /",
  "S04bsu005_u:128": "sāvadyānavadyeṣu dharmeṣvajñānam /",
  "S04bsu005_u:129": "sevitavye 'jñānam /",
  "S04bsu005_u:130": "asevitavye 'jñānam /",
  "S04bsu005_u:131": "sevitavyāsevitavyeṣu dharmeṣvajñānam /",
  "S04bsu005_u:132": "sāsrave 'jñānam /",
  "S04bsu005_u:133": "anāsrave 'jñānam /",
  "S04bsu005_u:134": "sāsravānāsraveṣu dharmeṣvajñānam /",
  "S04bsu005_u:135": "saṃskṛte 'jñānam /",
  "S04bsu005_u:136": "asaṃskṛte 'jñānam / saṃskṛtāsaṃskṛteṣu",
  "S04bsu005_u:137": "dharmeṣvajñānam /",
  "S04bsu005_u:138": "atīte 'jñānam /",
  "S04bsu005_u:139": "anāgate 'jñānam /",
  "S04bsu005_u:140": "pratyutpanne 'jñānam /",
  "S04bsu005_u:141": "atītānāgatapratyutpanneṣu dharmeṣvajñānam /",
  "S04bsu005_u:142": "ṣaṭ su vā sparśāyataneṣu yathābhūtamajñānamadarśanamanabhisamayastamaḥ saṃmoho 'vidyāndhakāram /",
  "S04bsu005_u:143": "iyamucyate 'vidyeti //",
  "S04bsu005_u:144": "(ā) avidyāpratyayāḥ saṃskārā iti /",
  "S04bsu005_u:145": "saṃskārāḥ katame? trayaḥ saṃskārāḥ - kāyasaṃskāraḥ vāksaṃskāraḥ manaḥsaṃskāraśca /",
  "S04bsu005_u:146": "tatra kāyasaṃskāraḥ katamaḥ? āśvāsaḥ praśvāsaḥ /",
  "S04bsu005_u:147": "kāyiko hyeṣa dharmaḥ, kāyaniśritaḥ kāyapratibaddhaḥ /",
  "S04bsu005_u:148": "kāyaṃ niśritya vartate /",
  "S04bsu005_u:149": "tasmādāśvāsapraśvāsāḥ kāyasaṃskāra ityucyate //",
  "S04bsu005_u:150": "vāksaṃskāraḥ katamaḥ? vitarkayitvā vicārayitvā vācaṃ bhāṣate, nāvitarkayitvā, nāvicārya /",
  "S04bsu005_u:151": "tasmādvitarkavicāro vāksaṃskāra ityucyate //",
  "S04bsu005_u:152": "manaḥsaṃskāraḥ katamaḥ? raktasya yā cetanā, cittasya ca, tenāsya yā cetanā /",
  "S04bsu005_u:153": "caitasiko hyeṣa dharmaḥ /",
  "S04bsu005_u:154": "cittaniśritaḥ cittapratibaddhaḥ /",
  "S04bsu005_u:155": "cittaṃ niśritya pravartate /",
  "S04bsu005_u:156": "tasmāccetanā manaḥsaṃskāra ityucyate //",
  "S04bsu005_u:157": "(i) saṃskārapratyayaṃ vijñānamiti /",
  "S04bsu005_u:158": "vijñānaṃ katamat? ṣaḍ vijñānakāyāḥ /",
  "S04bsu005_u:159": "katame ṣaṭ? tadyathā - cakṣurvijñānam /",
  "S04bsu005_u:160": "śrotravijñānam /",
  "S04bsu005_u:161": "ghrāṇavijñānam /",
  "S04bsu005_u:162": "jihvāvijñānam /",
  "S04bsu005_u:163": "kāyavijñānam /",
  "S04bsu005_u:164": "manovijñānam /",
  "S04bsu005_u:165": "ime ṣaḍ vijñānakāyāḥ //",
  "S04bsu005_u:166": "(ī) vijñānapratyayaṃ nāmarūpamiti /",
  "S04bsu005_u:167": "tatra nāmarūpam - nāma catvāro 'rūpiṇaḥ skandhāḥ /",
  "S04bsu005_u:168": "katame catvāraḥ? vedanāskandhaḥ /",
  "S04bsu005_u:169": "saṃjñāskandhaḥ /",
  "S04bsu005_u:170": "saṃskāraskandhaḥ /",
  "S04bsu005_u:171": "vijñānaskandhaḥ /",
  "S04bsu005_u:172": "idaṃ (AvSū, Vaidya 313) nāma /",
  "S04bsu005_u:173": "rūpaṃ katamat? yatkiṃcidrūpam, taccatvāri mahābhūtāni /",
  "S04bsu005_u:174": "catvāri ca mahābhūtānyupādāya /",
  "S04bsu005_u:175": "tadyathā - pṛthivīdhātuḥ /",
  "S04bsu005_u:176": "abdhātuḥ /",
  "S04bsu005_u:177": "tejodhātuḥ /",
  "S04bsu005_u:178": "vāyudhātuḥ //",
  "S04bsu005_u:179": "pṛthivīdhātuḥ katamaḥ? yadgurutvaṃ ca karkaśatvaṃ ca /",
  "S04bsu005_u:180": "abdhātuḥ katamaḥ? yad dravatvamabhiṣyandanatvaṃ ca /",
  "S04bsu005_u:181": "tejodhātuḥ katamaḥ? yaduṣṇatvaṃ paripācanatvaṃ ca /",
  "S04bsu005_u:182": "vāyudhātuḥ katamaḥ? yadākuñcanaḥ prasāraṇaḥ laghusamudīraṇatvaṃ ca /",
  "S04bsu005_u:183": "yadidaṃ rūpaṃ pūrvakaṃ (ca) nāma, tadubhayamekatrābhisaṃkṣipya nāmarūpamityucyate //",
  "S04bsu005_u:184": "(u) nāmarūpapratyayaṃ ṣaḍāyatanamiti /",
  "S04bsu005_u:185": "ṣaḍāyatanaṃ katamat? cakṣurāyatanam /",
  "S04bsu005_u:186": "śrotrāyatanam /",
  "S04bsu005_u:187": "ghrāṇāyatanam /",
  "S04bsu005_u:188": "jihvāyatanam /",
  "S04bsu005_u:189": "kāyāyatanam /",
  "S04bsu005_u:190": "manaāyatanam /",
  "S04bsu005_u:191": "idamucyate ṣaḍāyatanam //",
  "S04bsu005_u:192": "(ū) ṣaḍāyatanapratyayaḥ sparśa iti /",
  "S04bsu005_u:193": "sparśaḥ katamaḥ? ṣaṭ sparśakāyāḥ - cakṣusaṃsparśaḥ /",
  "S04bsu005_u:194": "śrotrasaṃsparśaḥ /",
  "S04bsu005_u:195": "ghrāṇasaṃsparśaḥ /",
  "S04bsu005_u:196": "jihvāsaṃsparśaḥ /",
  "S04bsu005_u:197": "kāyasaṃsparśaḥ /",
  "S04bsu005_u:198": "manaḥsaṃsparśaḥ /",
  "S04bsu005_u:199": "(ayamucyate sparśaḥ) //",
  "S04bsu005_u:200": "(e) sparśapratyayā vedanā /",
  "S04bsu005_u:201": "vedanā katamā? ṣaḍ vedanāḥ /",
  "S04bsu005_u:202": "katame(māḥ?)ṣaṭ? cakṣuḥsaṃsparśajā vedanā sukhā duḥkhā aduḥkhāsukhā ca /",
  "S04bsu005_u:203": "śrotrasaṃsparśajā vedanā sukhā duḥkhā aduḥkhāsukhā ca /",
  "S04bsu005_u:204": "ghrāṇasaṃsparśajā vedanā sukhā duḥkhā aduḥkhāsukhā ca /",
  "S04bsu005_u:205": "jihvāsaṃsparśajā vedanā sukhā duḥkhā aduḥkhāsukhā ca /",
  "S04bsu005_u:206": "kāyasaṃsparśajā vedanā sukhā duḥkhā aduḥkhāsukhā ca /",
  "S04bsu005_u:207": "manaḥsaṃsparśajā vedanā sukhā duḥkhā aduḥkhāsukhā ca /",
  "S04bsu005_u:208": "iyamucyate vedanā //",
  "S04bsu005_u:209": "(o) vedanāpratyayā tṛṣṇā /",
  "S04bsu005_u:210": "katamā tṛṣṇā? ṣaṭ tṛṣṇākāyāḥ /",
  "S04bsu005_u:211": "katame ṣaṭ? rūpatṛṣṇā /",
  "S04bsu005_u:212": "śabdatṛṣṇā /",
  "S04bsu005_u:213": "gandhatṛṣṇā /",
  "S04bsu005_u:214": "rasatṛṣṇā /",
  "S04bsu005_u:215": "sparśatṛṣṇā /",
  "S04bsu005_u:216": "dharmatṛṣṇā /",
  "S04bsu005_u:217": "(iyamucyate tṛṣṇā) //",
  "S04bsu005_u:218": "(ka) tṛṣṇāpratyayamupādānam /",
  "S04bsu005_u:219": "upādānaṃ katamat? catvāri upādānāni /",
  "S04bsu005_u:220": "katamāni catvāri? tṛṣṇopādānam /",
  "S04bsu005_u:221": "śīlavratopādānam /",
  "S04bsu005_u:222": "ātmavedanopādānam /",
  "S04bsu005_u:223": "(idamucyate upādānam) //",
  "S04bsu005_u:224": "(kha) upādānapratyayo bhava iti /",
  "S04bsu005_u:225": "bhavaḥ katamaḥ? trayo bhavāḥ /",
  "S04bsu005_u:226": "katame trayaḥ? kāmabhavaḥ /",
  "S04bsu005_u:227": "rūpabhavaḥ /",
  "S04bsu005_u:228": "ārūpyabhavaśca /",
  "S04bsu005_u:229": "tatra kāmabhavaḥ katamaḥ? tadyathā - narakāḥ /",
  "S04bsu005_u:230": "tiryañcapretāḥ /",
  "S04bsu005_u:231": "asurāḥ /",
  "S04bsu005_u:232": "ṣaṭ kāmāvacarā devāḥ //",
  "S04bsu005_u:233": "tadyathā - aṣṭau mahānarakāḥ /",
  "S04bsu005_u:234": "katame 'ṣṭauḥ? tadyathā - uṣṇā mahānarakāḥ /",
  "S04bsu005_u:235": "saṃjīvaḥ /",
  "S04bsu005_u:236": "kālasūtraḥ /",
  "S04bsu005_u:237": "saṃghātaḥ /",
  "S04bsu005_u:238": "dvau ca rauravau /",
  "S04bsu005_u:239": "tapanaḥ /",
  "S04bsu005_u:240": "pratāpanaḥ /",
  "S04bsu005_u:241": "avīciśca /",
  "S04bsu005_u:242": "iti //",
  "S04bsu005_u:243": "mahānarakāḥ //",
  "S04bsu005_u:244": "tadyathā - arbudaḥ /",
  "S04bsu005_u:245": "nirarbudaḥ /",
  "S04bsu005_u:246": "aṭaṭaḥ /",
  "S04bsu005_u:247": "hahavaḥ /",
  "S04bsu005_u:248": "huhuvaḥ /",
  "S04bsu005_u:249": "utpalaḥ /",
  "S04bsu005_u:250": "padmaḥ /",
  "S04bsu005_u:251": "mahāpadmaḥ //",
  "S04bsu005_u:252": "katame ṣaṭ devāḥ? cāturmahārājikā devāḥ /",
  "S04bsu005_u:253": "trāyastriṃśāḥ /",
  "S04bsu005_u:254": "yāmāḥ /",
  "S04bsu005_u:255": "tuṣitāḥ /",
  "S04bsu005_u:256": "nirmāṇaratayaḥ /",
  "S04bsu005_u:257": "paranirmitavaśavartino devāḥ //",
  "S04bsu005_u:258": "tatra rūpabhavaḥ katamaḥ? tadyathā - bramhakāyikāḥ /",
  "S04bsu005_u:259": "brahmapurohitāḥ /",
  "S04bsu005_u:260": "mahābrahmāṇaḥ /",
  "S04bsu005_u:261": "parīttābhāḥ /",
  "S04bsu005_u:262": "apramāṇābhāḥ /",
  "S04bsu005_u:263": "ābhāsvarāḥ /",
  "S04bsu005_u:264": "parīttaśubhāḥ /",
  "S04bsu005_u:265": "apramāṇaśubhāḥ /",
  "S04bsu005_u:266": "śubhakṛtsnāḥ /",
  "S04bsu005_u:267": "anabhrakāḥ / puṇyaprasavāḥ /",
  "S04bsu005_u:268": "abṛhāḥ /",
  "S04bsu005_u:269": "atapāḥ /",
  "S04bsu005_u:270": "abṛhāḥ /",
  "S04bsu005_u:271": "sudarśanāḥ /",
  "S04bsu005_u:272": "akaniṣṭhāśceti //",
  "S04bsu005_u:273": "ārūpyadhātavaḥ katamāḥ? tadyathā - (AvSū, Vaidya 314) ākāśānantyāyatanam /",
  "S04bsu005_u:274": "vijñānānantyāyatanam /",
  "S04bsu005_u:275": "ākiṃcanyāyatanam /",
  "S04bsu005_u:276": "naivasaṃjñānāsaṃjñāyatanam //",
  "S04bsu005_u:277": "ārūpiṇāṃ devānāṃ cittamātramadhyāyināṃ cāturvidhā upapattiḥ /",
  "S04bsu005_u:278": "ayamucyate upādānapratyayo bhavaḥ //",
  "S04bsu005_u:279": "(ga) bhavapratyayā jātiriti /",
  "S04bsu005_u:280": "jātiḥ katamāḥ?",
  "S04bsu005_u:281": "yā teṣāṃ teṣāṃ sattvānāṃ tasmiṃstasmin sattvanikāye jātiḥ,",
  "S04bsu005_u:282": "saṃjātiḥ,",
  "S04bsu005_u:283": "avakrāntiḥ,",
  "S04bsu005_u:284": "abhinirvṛttiḥ,",
  "S04bsu005_u:285": "skandhānāṃ prādurbhāvaḥ,",
  "S04bsu005_u:286": "āyatanānāṃ pratilambhaḥ,",
  "S04bsu005_u:287": "jīvitendriyasyodbhavaḥ /",
  "S04bsu005_u:288": "(iyamucyate jātiḥ /) //",
  "S04bsu005_u:289": "(gha) (jātipratyayaṃ jarāmaraṇam /",
  "S04bsu005_u:290": "jarā katamā?)",
  "S04bsu005_u:291_0": "nikāyasabhāgatāyāstasyā yat khālityaṃ pālityaṃ valīpracuratā jīrṇatā bhugnatā kub",
  "S04bsu005_u:291_1": "jagopānasīvakratā khurukhuruśvāsapraśvāsaśca tilakālakopahatagātratā purataḥ prāgbhārakāyatā",
  "S04bsu005_u:291_2": "daṇḍāvaṣṭambhatā indriyāṇāṃ paripākaḥ paribhedaḥ saṃbhārāṇāṃ purāṇībhāvo jarjarībhāvaḥ",
  "S04bsu005_u:291_3": "dhandhatvaṃ mandatvaṃ hāniḥ parihāṇiḥ /",
  "S04bsu005_u:292": "iyamucyate jarā //",
  "S04bsu005_u:293": "tatra maraṇaṃ katamat?",
  "S04bsu005_u:294": "yatteṣāṃ sattvānāṃ tasmācchavikāyāccyutiḥ cyavanatā bhedo 'ntardhānaṃ maraṇaṃ kālakriyā āyuṣo hāniḥ uṣmaṇo hāniḥ jīvitendriyasya nirodhaḥ skandhānāṃ nikṣepaḥ /",
  "S04bsu005_u:295": "idamucyate maraṇam //",
  "S04bsu005_u:296": "yadetanmaraṇaṃ pūrvikā ca jarā, tadubhayamekatrābhisaṃkṣipya jarāmaraṇamityucyate //",
  "S04bsu005_u:297": "ayaṃ bhikṣavo dvādaśāṅgapratītyasamutpādasyāyaṃ vibhaṅga iti //",
  "S04bsu005_u:298": "(6) tatra katamāni catvāryāryasatyāni? tadyathā - duḥkhamāryasatyam /",
  "S04bsu005_u:299": "duḥkhasamudayamāryasatyam /",
  "S04bsu005_u:300": "duḥkhanirodhamāryasatyam /",
  "S04bsu005_u:301": "duḥkhanirodhagāminī pratipadā āryasatyam //",
  "S04bsu005_u:302": "tatra duḥkhamāryasatyaṃ katamat? tadyathā - jātirduḥkham /",
  "S04bsu005_u:303": "jarā duḥkham /",
  "S04bsu005_u:304": "vyādhirduḥkham /",
  "S04bsu005_u:305": "maraṇaṃ duḥkham /",
  "S04bsu005_u:306": "priyaviprayogo duḥkham /",
  "S04bsu005_u:307": "apriyasaṃyogo duḥkham /",
  "S04bsu005_u:308": "rūpaṃ duḥkham /",
  "S04bsu005_u:309": "vedanā duḥkham /",
  "S04bsu005_u:310": "saṃjñā duḥkham /",
  "S04bsu005_u:311": "saṃskārā duḥkham /",
  "S04bsu005_u:312": "vijñānaṃ duḥkham /",
  "S04bsu005_u:313": "yadapītthaṃ paryeṣyamāṇaṃ na labhyate tadapi duḥkham /",
  "S04bsu005_u:314": "saṃkṣepeṇa pañcopādānaskandhā duḥkham /",
  "S04bsu005_u:315": "idamucyate duḥkhamāryasatyam //",
  "S04bsu005_u:316": "tatra duḥkhasamudayamāryasatyaṃ katamat?",
  "S04bsu005_u:317": "tadyathā - yeyaṃ tṛṣṇā paunarbhavikī nandīrāgasahagatā tatratatrābhinandinī,",
  "S04bsu005_u:318": "idamucyate duḥkhasamudayamāryasatyam //",
  "S04bsu005_u:319": "tatra katamadduḥkhanirodhamāryasatyam?",
  "S04bsu005_u:320": "yadasyā eva tṛṣṇāyāḥ paunarbhavikyā nandīrāgasahagatāyāstatratatrābhinandinyā aśeṣataḥ prahāṇaṃ pratiniḥsargo vyayībhāvaḥ kṣayo virāgo",
  "S04bsu005_u:321": "nirodho vyupaśamo 'staṃgamaḥ, idamucyate duḥkhanirodhamāryasatyam //",
  "S04bsu005_u:322": "tatra duḥkhanirodhagāminī pratipadā āryasatyaṃ katamat? yaduta samyagdṛśyā(ṣṭyādi?)",
  "S04bsu005_u:323": "bhirāryāṣṭāṅgamārgaḥ /",
  "S04bsu005_u:324": "tadyathā - kaścitpuruṣo jvarābhibhūtaḥ kuśalasaṃpaddṛṣṭakarmāṇaṃ śrutaśāstraṃ vaidyamupasaṃkramya kathayedevam - jvare 'śāntibhūto 'smi /",
  "S04bsu005_u:325": "asyopaśamāyauṣadhamupadiśyamānamicchāmīti /",
  "S04bsu005_u:326": "sa tasya bhiṣak prāṅ nidānaṃ pṛcchet - kiṃ tvayā bhuktaṃ pītaṃ ceti /",
  "S04bsu005_u:327": "āturastasya kathayet - mayā hi dadhi trapuṣaṃ bhakṣitam, annapānaṃ takraṃ pītamiti /",
  "S04bsu005_u:328": "sa tasya bhiṣag viśeṣaṇamupadiśya auṣadhamupadiśet /",
  "S04bsu005_u:329": "evameva jātyādimahājvarasaṃtāpitāḥ sādhavo mahācittabhiṣajaṃ mahākāruṇikaṃ nāthaṃ tathāgatamupasaṃkramya duḥkhajvarāpahaṃ dharmaṃ pṛccheyuḥ /",
  "S04bsu005_u:330": "tebhyo bhagavān nidānaṃ samudayākhyāmākhyāya āryāṣṭāṅgo mārgo mahauṣadhaṃ śāntikaraṃ nirvāṇamupadiśet /",
  "S04bsu005_u:331": "(AvSū, Vaidya 315) kleśāturo",
  "S04bsu005_u:332": "'pyenaṃ mārgaṃ bhāvayan nacirātsarvaduḥkhakṣayamavāpya nirvāṇapuraṃ gatvā pariśāntimavāpnotīti //",
  "S04bsu005_u:333": "etāni khalu bhikṣavaścatvāryāryasatyāni //",
  "S04bsu005_u:334": "(7) tatra bhikṣavaḥ katama āryāṣṭāṅgamārgaḥ? tadyathā - samyagdṛṣṭiḥ /",
  "S04bsu005_u:335": "samyaksaṃkalpaḥ /",
  "S04bsu005_u:336": "samyagvāk /",
  "S04bsu005_u:337": "samyakkarmāntaḥ /",
  "S04bsu005_u:338": "samyagājīvaḥ /",
  "S04bsu005_u:339": "samyagvyāyāmaḥ /",
  "S04bsu005_u:340": "samyaksmṛtiḥ /",
  "S04bsu005_u:341": "samyaksamādhiriti //",
  "S04bsu005_u:342": "tatra bhikṣavaḥ katamā samyagdṛṣṭiḥ?",
  "S04bsu005_u:343": "astyayaṃ lokaḥ,",
  "S04bsu005_u:344": "asti paralokaḥ,",
  "S04bsu005_u:345": "asti pitā,",
  "S04bsu005_u:346": "asti dattam,",
  "S04bsu005_u:347": "asti hutam,",
  "S04bsu005_u:348": "asti iṣṭāniṣṭasukṛtaduṣkṛtānāṃ karmaṇāṃ phalavipākaḥ,",
  "S04bsu005_u:349": "santi loke samyaggatāḥ samyakpratipannā iti /",
  "S04bsu005_u:350": "iyaṃ bhikṣavaḥ samyagdṛṣṭiḥ /",
  "S04bsu005_u:351": "samyaksaṃkalpaḥ katamaḥ? buddhatvādipariṇāmitaṃ dānam, śīlaṃ ca cakravartyādipariṇāmitam /",
  "S04bsu005_u:352": "ayaṃ bhikṣavaḥ samyaksaṃkalpaḥ //",
  "S04bsu005_u:353": "samyagvāk katamā? iha bhikṣavaḥ pāruṣyānṛtapaiśunyasaṃbhinnapralāpavarjitā anamṛtavāk /",
  "S04bsu005_u:354": "iyamucyate samyagvāk //",
  "S04bsu005_u:355": "samyakkarmāntaḥ katamaḥ? kāyavāṅmanasāṃ daśakuśaleṣu karmapatheṣu vyāpāraḥ /",
  "S04bsu005_u:356": "tatra kāyikaṃ trividham - prāṇātipātādadattādānātkāmamithyācārādviratiḥ /",
  "S04bsu005_u:357": "vācikaṃ caturvidham -",
  "S04bsu005_u:358": "anṛtapāruṣyapaiśunyasaṃbhinnapralāpādviratiḥ /",
  "S04bsu005_u:359": "mānasikaṃ trividham - abhidhyāvyāpādamithyādṛṣṭyā viratiḥ //",
  "S04bsu005_u:360": "tatra prāṇātipātaḥ katamaḥ?",
  "S04bsu005_u:361": "prāṇī ca bhavati, prāṇisaṃjñī ca bhavati, vadhakacittaṃ cotpādayati, jīvitādvyaparopayati /",
  "S04bsu005_u:362": "ayamucyate bhikṣavaḥ prāṇātipātaḥ /",
  "S04bsu005_u:363": "anyatra pramādādadṛṣṭādvā aprāṇivadhaḥ //",
  "S04bsu005_u:364": "tatra adattādānaṃ katamat?",
  "S04bsu005_u:365": "steyacittasya paradravyasvīkaraṇamadattādānam,",
  "S04bsu005_u:366": "anyatra mātāpitṛbhrātṛsvajanamitradravyasya svalpasyānuparodhino grahaṇamadattādānam //",
  "S04bsu005_u:367": "tatra kāmamithyācāraḥ katamaḥ? parastrī(ṇā) mupabhogo bhartṛrājāmātāpitṛrakṣitānām /",
  "S04bsu005_u:368": "athavā asthānagamyādeśakāleṣu vipratipattiḥ kāyika(kī) /",
  "S04bsu005_u:369": "evaṃ trividhaḥ //",
  "S04bsu005_u:370": "anṛtaṃ katamat?",
  "S04bsu005_u:371": "sākṣipraśne 'yathābhūtān vitathavacanamanahitā vā arhannasmīti parihāsyavastu, idamucyate anṛtam //",
  "S04bsu005_u:372": "paiśunyaṃ katamat? abhūtena satyena vā bhedakaraṇavacanaṃ paiśunyam //",
  "S04bsu005_u:373": "pārūṣyaṃ katamat? paraduḥkhacikīrṣoryadaniṣṭavacanaśrāvaṇaduḥkhamasya",
  "S04bsu005_u:374": "bhavatu, ityanayā buddhyā yad niṣṭhūravacanaśrāvaṇaṃ kriyate, tatpāruṣyam //",
  "S04bsu005_u:375": "saṃbhinnapralāpaḥ katamaḥ? rājakathā caurakathā dyūtakathā madyakathā strīkathā ākhyāyikākathā /",
  "S04bsu005_u:376": "ayamucyate saṃbhinnapralāpaḥ /",
  "S04bsu005_u:377": "vācikameva caturvidham //",
  "S04bsu005_u:378": "abhidhyā katamā? paradravyasvīkaraṇecchayā anyasya dravyāṇi tāniḥ mama syuritīyamucyate abhidhyā //",
  "S04bsu005_u:379": "vyāpādaḥ katamaḥ? parasya jīvitavyaparopaṇamavacchedanapīḍanādicintanam /",
  "S04bsu005_u:380": "ayamucyate vyāpādaḥ //",
  "S04bsu005_u:381": "mithyādṛṣṭiḥ katamā? nāstyayaṃ lokaḥ, nāsti paralokaḥ ityādi pūrvavat /",
  "S04bsu005_u:382": "etanmānasaṃ trividham /",
  "S04bsu005_u:383": "iyamucyate mithyādṛṣṭiḥ //",
  "S04bsu005_u:384": "atha samyagājīvaḥ katamaḥ?",
  "S04bsu005_u:385": "bhikṣostāvat kuhanā lapanā naimittikatvaṃ naiṣpeṣikatvaṃ lābhena lābhapratikāṅkṣā samyagājīvaḥ /",
  "S04bsu005_u:386": "kuhanālapanādayaḥ /",
  "S04bsu005_u:387": "tatra kuhanā katamā?",
  "S04bsu005_u:388": "bhikṣurdānapatiṃ dṛṣṭvā paryaṅkaṃ baddhvā pathi śūnyāgāre niṣīdati dhyāyī - bhikṣurarhanniti lābhasatkāro me bhaviṣyati,",
  "S04bsu005_u:389": "evamādikā kuhanetyucyate // tatra lapanā",
  "S04bsu005_u:390": "katamā?",
  "S04bsu005_u:391": "iha bhikṣurlābhasatkāranimittameva tvaṃ me mātā,",
  "S04bsu005_u:392": "tvaṃ me duhiteti,",
  "S04bsu005_u:393": "evamanyānyapi priyavacanāni (AvSū,",
  "S04bsu005_u:394": "Vaidya 316) bravīti /",
  "S04bsu005_u:395": "evamādikā lapanetyucyate //",
  "S04bsu005_u:396": "tatra naimittikatvaṃ katamat?",
  "S04bsu005_u:397": "bhikṣustāvat piṇḍapātraṃ paribhuktvā sakṛdasakṛd yad brūte - yādṛśo 'yaṃ piṇḍapātaḥ,",
  "S04bsu005_u:398": "tādṛśo 'nyeṣu upāsakagṛheṣu na labhyate /",
  "S04bsu005_u:399": "alābhasatkāracittasya tu vadato naiva doṣaḥ /",
  "S04bsu005_u:400": "idamucyate naimittikatvam //",
  "S04bsu005_u:401": "tatra naiṣpeṣikatvaṃ katamat?",
  "S04bsu005_u:402": "bhikṣustāvad yatra gṛhe piṇḍapātraṃ na labhate,",
  "S04bsu005_u:403": "dāpayitukāmaśca bhavati,",
  "S04bsu005_u:404": "tatra brūte - adānapatayo nirayaṃ gacchanti /",
  "S04bsu005_u:405": "yūyamapi adānapatayaḥ vyaktaṃ nirayagāminaḥ,",
  "S04bsu005_u:406": "iti narakabhayabhītebhyaḥ piṇḍapātramanu prayacchati,",
  "S04bsu005_u:407": "taṃ ca labdhvā paribhuṅkte /",
  "S04bsu005_u:408": "idamucyate naiṣpaṣikatvam //",
  "S04bsu005_u:409": "tatra lābhena lābhapratikāṅkṣā katamā?",
  "S04bsu005_u:410": "bhikṣustāvadātmīyena dhanena śobhanānicīvarāṇi copakrīya upāsakebhyo darśayati - īdṛśāni vayaṃ vastrāṇi dānapatibhyo labhāmahe iti /",
  "S04bsu005_u:411": "tenāñjitāni vastrāṇi prayacchanti / tāni paribhuṅkte /",
  "S04bsu005_u:412": "iyamucyate bhikṣorlābhena lābhapratikāṅkṣā /",
  "S04bsu005_u:413": "ayaṃ bhikṣavo mithyājīvaḥ, tasmādviratiḥ samyagājīvaḥ //",
  "S04bsu005_u:414": "iha khalu bhikṣavaḥ upāsakasya mithyājīvaḥ katamaḥ? viṣavikrayaḥ /",
  "S04bsu005_u:415": "śastravikrayaḥ /",
  "S04bsu005_u:416": "sattvavikrayaḥ /",
  "S04bsu005_u:417": "madyavikrayaḥ /",
  "S04bsu005_u:418": "māṃsavikrayaḥ /",
  "S04bsu005_u:419": "apravekṣitatilasarṣapapīḍanam /",
  "S04bsu005_u:420": "ayamupāsakasya mithyājīvaḥ /",
  "S04bsu005_u:421": "asmādviratiḥ /",
  "S04bsu005_u:422": "ayamucyate bhikṣavaḥ samyagājīvaḥ //",
  "S04bsu005_u:423": "samyagvyāyāmaḥ katamaḥ? abhivādanabahulapratyupasthānāñjaliḥ sāmīcīkarmakaraṇam /",
  "S04bsu005_u:424": "ayamucyate bhikṣavaḥ samyagvyāyāmaḥ //",
  "S04bsu005_u:425": "samyaksmṛtiḥ katamāḥ?",
  "S04bsu005_u:426": "iha khalu bhikṣavo bhikṣuḥ striyaṃ dṛṣṭvā utpanne rāge bāhyātmikayoḥ śarīrayoraśubhākāreṇa yathābhūtadarśī bhavati - santyasmin kāye keśā romāṇi nakhā dantā rajomalatvaṅmāṃsam,",
  "S04bsu005_u:427": "asthisnāyusirā vṛkkā hṛdayam(ā)",
  "S04bsu005_u:428": "maka āmāśayaḥ pakkāśayaḥ antrāṇi antraguṇā odarīyakaṃ yakṛt parīṣamaśru svedaḥ khelakaḥ siṃghāṇako vasā lasīkā majjā medaḥ pittaṃ śleṣmā",
  "S04bsu005_u:429": "pūyaṃ śoṇitaṃ mastakaluṅgamuccāraprasravaiḥ pūrṇaṃ nānāprakārakamaśuciriti /",
  "S04bsu005_u:430": "iyamucyate bhikṣavaḥ samyaksmṛtiḥ //",
  "S04bsu005_u:431": "samyaksamādhiḥ katamaḥ? catvāri dhyānāni /",
  "S04bsu005_u:432": "iha bhikṣavo bhikṣuḥ viviktaṃ kāmaiḥ viviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ prathamadhyānamupasaṃpadya viharati /",
  "S04bsu005_u:433": "sa vitarkavicāravyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyadhyānamupasaṃpadyaṃ viharati /",
  "S04bsu005_u:434": "sa prītervirāgādupekṣako viharati smṛtaḥ saṃprajānan,",
  "S04bsu005_u:435": "sukhaṃ ca kāyena pratisaṃvedayate - yattadāryā ācakṣate upekṣakaḥ smṛtimān sukhavihārī - tṛtīyaṃ dhyānamupasaṃpadya viharati /",
  "S04bsu005_u:436": "sa sukhasya ca prahāṇādduḥkhasya ca prahāṇāt pūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthadhyānamupasaṃpadya viharati /",
  "S04bsu005_u:437": "imāni khalu bhikṣavaścatvāri dhyānāni /",
  "S04bsu005_u:438": "ayamucyate samyaksamādhiḥ // ayamucyate",
  "S04bsu005_u:439": "bhikṣavaḥ āryāṣṭāṅgo mārgaḥ //",
  "S04bsu005_u:440": "(8)",
  "S04bsu005_u:441": "dvāviṃśatīndriyāṇi katamāni?",
  "S04bsu005_u:442_0": "yaduta cakṣurindriyaṃ śrotrendriyaṃ ghrāṇendriyaṃ jihvendriyaṃ kāyendriyaṃ manendriyaṃ",
  "S04bsu005_u:442_1": "puruṣendriyaṃ strīndriyaṃ duḥkhendriyaṃ sukhendriyaṃ saumanasyendriyaṃ daurmanasyendriyaṃ",
  "S04bsu005_u:442_2": "upekṣendriyaṃ śraddhendriyaṃ vīryendriyaṃ samādhīndriyaṃ smṛtīndriyaṃ jñānendriyaṃ jīvitendriyam,",
  "S04bsu005_u:443": "anājñātamājñāsyāmīndriyam,",
  "S04bsu005_u:444": "ājñendriyam, ājñātāvīndriyam /",
  "S04bsu005_u:445": "imāni bhikṣava dvāviṃśatīndriyāṇi //",
  "S04bsu005_u:446": "(AvSū, Vaidya 317)",
  "S04bsu005_u:447": "(9)",
  "S04bsu005_u:448": "tatra bhikṣavaścātvāri dhyānāni katamāni?",
  "S04bsu005_u:449": "iha bhikṣavo bhikṣurviviktaṃ kāmaiḥ viviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati /",
  "S04bsu005_u:450": "sa vitarkavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati /",
  "S04bsu005_u:451": "sa prītervirāgādupekṣako viharati, smṛtaḥ saṃprajanyaṃ ca(saṃprajānan)",
  "S04bsu005_u:452": "sukhaṃ kāyena pratisaṃvedayate - yattadāryā ācakṣate upekṣakaḥ smṛtimān sukhavihārī - tṛtīyaṃ dhyānamupasaṃpadya viharati /",
  "S04bsu005_u:453": "sa sukhasya ca prahāṇādduḥkhasya ca prahāṇāt pūrvameva saumanasyadaurmanasyayorastaṃgamāda duḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati //",
  "S04bsu005_u:454": "imāni bhikṣavaścatvāri dhyānāni //",
  "S04bsu005_u:455": "(10)",
  "S04bsu005_u:456": "tatra katame catvāro brahmavihārāḥ?",
  "S04bsu005_u:457": "iha bhikṣavo bhikṣurmaitrīsahagatena cittena avaireṇa asaṃpannena avyābādhena vipulena mahadgatena apramāṇena subhāvitena ekādrisamaṃ vimucya sphuritvā upasaṃpadya viharati,",
  "S04bsu005_u:458": "tathā dvitīyam,",
  "S04bsu005_u:459": "tathā tṛtīyam,",
  "S04bsu005_u:460": "tathā caturtham,",
  "S04bsu005_u:461_0": "iti ūrdhvamadhastiryak sarvaśaḥ sarvāvantamimaṃ lokaṃ maitrīsahagatena cittena avaireṇa",
  "S04bsu005_u:461_1": "asaṃpannena avyābādhena vipulena mahadgatena advayena apramāṇena subhāvitena ekāṃ",
  "S04bsu005_u:461_2": "diśamadhimucya sphuritvā upasaṃpadya viharati /",
  "S04bsu005_u:462": "evaṃ karuṇāsahagatena,",
  "S04bsu005_u:463": "muditāsahagatena,",
  "S04bsu005_u:464": "upekṣāsahagatena cittena avaireṇa asaṃpannena avyābādhena vipulena mahadgatena advayena apramāṇena subhāvitena ekāṃ diśamadhimucya sphuritvā upasaṃpadya viharati /",
  "S04bsu005_u:465": "ime catvāro brahmavihārāḥ //",
  "S04bsu005_u:466": "(11) tatra katamāścatasraḥ pratisaṃvidaḥ? asti duḥkhā pratipad dhandhābhijñā /",
  "S04bsu005_u:467": "asti duḥkhā pratipat kṣiprābhijñā /",
  "S04bsu005_u:468": "asti sukhā pratipad dhandhābhijñā /",
  "S04bsu005_u:469": "asti sukhā pratipat kṣiprābhijñā /",
  "S04bsu005_u:470": "tatra katamā sā duḥkhā pratipad dhandhābhijñā?",
  "S04bsu005_u:471": "ihaikatyaḥ prakṛtyaiva tīvrarāgo bhavati, tīvradveṣo bhavati, tīvramoho bhavati /",
  "S04bsu005_u:472": "so 'bhīkṣṇaṃ tīvrarāgajaṃ duḥkhadaurmanasyaṃ pratisaṃvedayati /",
  "S04bsu005_u:473": "so 'bhīkṣaṇaṃ tīvradveṣatayā dveṣajaṃ duḥkhadaurmanasyaṃ pratisaṃvedayati /",
  "S04bsu005_u:474": "so 'bhīkṣaṇaṃ tīvramohatayā mohajaṃ duḥkhadaurmanasyaṃ pratisaṃvedayati /",
  "S04bsu005_u:475": "tasyemāni pañca lokottarāṇi indriyāṇi dhandhāni bhavanti mṛdūni saśīghravāhīni /",
  "S04bsu005_u:476": "katamāni pañca? yaduta śraddhendriyaṃ vīryendriyaṃ smṛtīndriyaṃ samādhīndriyaṃ prajñendriyam /",
  "S04bsu005_u:477": "sa eṣāṃ pañcānāṃ lokottarāṇamindriyāṇāṃ mṛdutvādaśīghravāhitvācca dhandhamevānantaryasamādhiṃ spṛśati yaduta āsravāṇāṃ kṣayāya /",
  "S04bsu005_u:478": "iyaṃ duḥkhā pratipaddhandhābhijñā /",
  "S04bsu005_u:479": "tatra katamā duḥkhā pratipatkṣiprābhijñā?",
  "S04bsu005_u:480": "ihaikatyaḥ prakṛtyaiva tīvrarāgo bhavati, tīvradveṣo bhavati, tīvramoho bhavati /",
  "S04bsu005_u:481": "so 'bhīkṣṇaṃ tīvrarāgatayā rāgajaṃ duḥkhadaurmanasyaṃ pratisaṃvedayati /",
  "S04bsu005_u:482": "abhīkṣṇaṃ tīvradveṣatayā dveṣajaṃ duḥkhadaurmanasyaṃ pratisaṃvedayati /",
  "S04bsu005_u:483": "abhīkṣṇaṃ (AvSū, Vaidya 318) tīvramohatayā mohajaṃ duḥkhadaurmanasyaṃ pratisaṃvedayati /",
  "S04bsu005_u:484": "tasyemāni pañca lokottarāṇi indriyāṇi adhimātrāṇi bhavanti tīkṣṇāni śīghravāhīni /",
  "S04bsu005_u:485": "katamāni pañca? yaduta śraddhendriyaṃ vīryendriyaṃ smṛtīndriyaṃ samādhīndriyaṃ prajñendriyam /",
  "S04bsu005_u:486": "sa eṣāṃ pañcānāṃ lokottarāṇāmindriyāṇāmadhimātratvācchīghravāhitvācca kṣipramevānantaryaṃ samādhiṃ spṛśati yaduta āsravāṇāṃ kṣayāya /",
  "S04bsu005_u:487": "iyaṃ duḥkhā pratipatkṣiprābhijñā //",
  "S04bsu005_u:488": "tatra katamā sukhā pratipaddhandhābhijñā?",
  "S04bsu005_u:489": "ihaikatyaḥ prakṛtyaiva alparāgo bhavati, alpadveṣo bhavati /",
  "S04bsu005_u:490": "so '(lpa)rāgatayā nābhīkṣṇaṃ rāgajaṃ duḥkhadaurmanasyaṃ",
  "S04bsu005_u:491": "pratisaṃvedayati /",
  "S04bsu005_u:492": "alpadveṣatayā nābhīkṣṇaṃ dveṣajaṃ duḥkhadaurmanasyaṃ pratisaṃvedayati /",
  "S04bsu005_u:493": "alpamohatayā nābhīkṣṇaṃ mohajaṃ duḥkhadaurmanasyaṃ pratisaṃvedayati /",
  "S04bsu005_u:494": "tasyemāni pañca lokottarāṇīndriyāṇi dhandhāni bhavanti mṛdūni na tīkṣṇāni na śīghravāhīni /",
  "S04bsu005_u:495": "katamāni pañca? yaduta śraddhendriyaṃ vīryandriyaṃ smḥtīndriyaṃ samādhīndriyaṃ prajñendriyaṃ /",
  "S04bsu005_u:496": "sa eṣāṃ pañcānāmindriyāṇāṃ dhandhātvānmḥdutvādaśīghravāhitvācca dhandhamevānantaryaṃ samādhiṃ spḥśati yadutāsravāṇāṃ kṣayāya /",
  "S04bsu005_u:497": "iyaṃ sukhā pratipaddhandhābhijñā //",
  "S04bsu005_u:498": "tatra katamā sukhā pratipatkṣiprābhijñā?",
  "S04bsu005_u:499": "ihaikatyaḥ prakṛtyaivālparāgo bhavati, alpadveṣo 'lpamohaḥ /",
  "S04bsu005_u:500": "so 'lparāgatayā nābhīkṣṇaṃ rāgajaṃ duḥkhadaurmanasyaṃ pratisaṃvedayati /",
  "S04bsu005_u:501": "alpadveṣatayā nābhīkṣṇaṃ dveṣajaḥ duḥkhadaurmanasyaṃ pratisaṃvedayati /",
  "S04bsu005_u:502": "alpamohatayā nābhīkṣṇaṃ mohajaṃ duḥkhadaurmanasyaṃ prativedayati / tasyemāni",
  "S04bsu005_u:503": "pañca lokottarāṇīndriyāṇyadhimātrāṇi tīkṣṇāni śīghravāhīni /",
  "S04bsu005_u:504": "katamāni pañca? yaduta śraddendriyaṃ vīryendriyaṃ smṛtīndriyaṃ samādhīndriyaṃ prajñendriyam /",
  "S04bsu005_u:505": "sa eṣāṃ pañcānāmindriyāṇāmadhimātratvāt tīkṣṇatvācchīghravāhitvācca kṣipramevānantaryaṃ samādhiṃ spṛśati yaduta āsravāṇāṃ kṣayāya /",
  "S04bsu005_u:506": "iyamucyate sukhā pratipatkṣiprābhijñā /",
  "S04bsu005_u:507": "imā bhikṣavaḥ catasraḥ pratisaṃvidaḥ //",
  "S04bsu005_u:508": "[12] tatra katamāścatastraḥ samādhibhāvanāḥ?",
  "S04bsu005_u:509": "...........asti bhikṣavaḥ samādhibhāvanā āsevitā bhāvitā bahulīkṛtā jñānadarśanapratilābhāya saṃvartate /",
  "S04bsu005_u:510": "asti samādhibhāvanā āsevitā bhāvitā bahulīkṛtā prajñāpratilambhāya saṃvartate /",
  "S04bsu005_u:511": "tatra katamā samādhibhāvanā āsevitā bhāvitā bahulīkṛtā kāmarāgaprahāṇāya saṃvartate?",
  "S04bsu005_u:512_0": "iha bhikṣavo bhikṣu rimameva kāyamūrdhvaṃ pādatalādadhaḥ keśamastakādiparyantaṃ yathāsthitaṃ",
  "S04bsu005_u:512_1": "tathāpraṇihitaṃ pūrṇaṃ nānāprakārasyāśuceryathābhūtaṃ samyak prajñayā pratyavekṣate",
  "S04bsu005_u:512_2": "- yaduta ayaṃ kāyaḥ anupūrveṇa samudāgato 'pūrvavināśī paramāṇusaṃcayaḥ suṣira unnāmonnāmanānmānavavraṇasumukharomakūpasrāvī",
  "S04bsu005_u:512_3": "valmīkavadāśīviṣanivāsaḥ /",
  "S04bsu005_u:513": "āśīviṣatatkṛtajaḥ /",
  "S04bsu005_u:514": "ajñānaśatrumakṛtavinmitradrohī(?) /",
  "S04bsu005_u:515": "kumitravadvisaṃvādakaḥ /",
  "S04bsu005_u:516": "phenapiṇḍavatprakṛtidurbalaḥ /",
  "S04bsu005_u:517": "udakabudbudavadutpannabhagnavilīnaḥ /",
  "S04bsu005_u:518": "marīcivadvipralambhakaḥ /",
  "S04bsu005_u:519": "kadalīvadvinibhūjyamānāsārakaḥ /",
  "S04bsu005_u:520": "māyeva vañcanātmakaḥ /",
  "S04bsu005_u:521": "rājavadājñāvaṅgalaḥ(?) /",
  "S04bsu005_u:522": "śatruvadavatāraprekṣī /",
  "S04bsu005_u:523": "cauravadaviśvasanīyaḥ /",
  "S04bsu005_u:524": "amitravadahitaiṣī /",
  "S04bsu005_u:525": "vadhakavatprajñājīvitāntarāyakṛt /",
  "S04bsu005_u:526": "śūnyagrāmavanmāravirahitaḥ? /",
  "S04bsu005_u:527": "kulālabhāṇḍavadanaparyantaḥ /",
  "S04bsu005_u:528": "nānāśuciparipūrṇaḥ /",
  "S04bsu005_u:529": "medasthālīvadaśucisrāvī /",
  "S04bsu005_u:530": "(AvSū, Vaidya 319) ahivanniṣpandakrūraḥ /",
  "S04bsu005_u:531": "kuṇapabattīkṣṇagandhī /",
  "S04bsu005_u:532": "varcaḥkuṭīvadamedhyākaraḥ /",
  "S04bsu005_u:533": "vravatyadunāsahiṣṇuḥ(?) /",
  "S04bsu005_u:534": "śalyavattudanārthaḥ /",
  "S04bsu005_u:535": "duṣṭasvāmivaddurupacāraḥ /",
  "S04bsu005_u:536": "jīrṇagṛhavatpratisaṃskāradhāryaḥ /",
  "S04bsu005_u:537": "jīrṇayānapātravatpratisaṃskāramalavāhyaḥ /",
  "S04bsu005_u:538": "āmakumbhavadambvanupālyaḥ /",
  "S04bsu005_u:539": "duṣṭamitravannityānvarakṣaḥ /",
  "S04bsu005_u:540": "nadītaṭavṛkṣavaccalācalaḥ /",
  "S04bsu005_u:541": "mahānadīsrotavanmaraṇasamudraparyavasānaḥ /",
  "S04bsu005_u:542": "āgantukāsāravatsarvaduḥkhaniketaḥ /",
  "S04bsu005_u:543": "anāthaśālāvadaparigṛhītaḥ /",
  "S04bsu005_u:544": "corakapāṭavadutkoṭisādhyaḥ /",
  "S04bsu005_u:545": "pratyantanagaravannityopasṛṣṭaḥ /",
  "S04bsu005_u:546": "vālukānagaravatsīdanātmakaḥ /",
  "S04bsu005_u:547": "agnivadatṛptaḥ /",
  "S04bsu005_u:548": "samudravadduṣpūraḥ /",
  "S04bsu005_u:549": "sarvakaraṇḍavat patraparihāryaḥ /",
  "S04bsu005_u:550": "bāladāraka[va]tsatataparipālyaḥ /",
  "S04bsu005_u:551": "bhinnabhājanamiva satataparihāryaḥ /",
  "S04bsu005_u:552": "kudevavannityopasṛṣṭaḥ /",
  "S04bsu005_u:553": "saviṣabhājanamiva parivarjanīyaḥ /",
  "S04bsu005_u:554": "yācitakabhāṇḍamiva kṣaṇaprayojanārthaḥ /",
  "S04bsu005_u:555": "śakaṭamiva bhārodvahatīrthaḥ /",
  "S04bsu005_u:556": "kevalaṃ dharmabuddhinā boddha(voḍha?)vyam //",
  "S04bsu005_u:557": "punaraparaṃ bhikṣavo bhikṣuṇā idaṃ śarīramādyuttarakāraṇataḥ parīkṣitavyam /",
  "S04bsu005_u:558": "mātāpitṛśukrarudhirasamutthānamiha śarīrasya ā[dya]kāraṇam /",
  "S04bsu005_u:559": "uttaramāhāraparimāṇādikam /",
  "S04bsu005_u:560": "kavalikāhāro grastamātraḥ śleṣmāśayaṃ gacchati /",
  "S04bsu005_u:561": "śleṣmāśayaṃ prāpya śleṣmaṇā dravīkṛto 'tyantāśucirbhavati /",
  "S04bsu005_u:562": "śleṣmataḥ pittāśayaṃ gacchati /",
  "S04bsu005_u:563": "pittāśayaṃ prāpya pacyamāna uṣṇībhūtvā vāyvāśayaṃ gacchati /",
  "S04bsu005_u:564": "paktvā vāyvāśayaṃ prāpto vāyunā vibhajyate pṛthak malaḥ, [pṛ]thak sāraḥ /",
  "S04bsu005_u:565": "khalānmūtrapurīṣādayo malāḥ /",
  "S04bsu005_u:566": "sārācchoṇitaṃ pari[ṇa]mati, śoṇitānmāṃsam, māṃsānmedaḥ, medaso 'sthīni, asthibhyo majjā, majjātaḥ",
  "S04bsu005_u:567": "śukram /",
  "S04bsu005_u:568": "tadevamādyuttarakāraṇādaśuci śarīramiti paśyatā bhikṣuṇā idaṃ śarīraṃ navabhirasthiśataiḥ saṣaṣṭhaiḥ samucchritaṃ kudārugṛhavat tribhiḥ śatvisa(?)",
  "S04bsu005_u:569": "śataiḥ saṃghātitam,",
  "S04bsu005_u:570": "caturbhiḥ śirājālaśataiḥ saṃnatam,",
  "S04bsu005_u:571": "pañcabhirmāṃsapeśīśataiḥ praliptam,",
  "S04bsu005_u:572": "(yaṃktiḥ śirāśataiḥ saṃghātam?)",
  "S04bsu005_u:573": ",",
  "S04bsu005_u:574": "saptabhiḥ śirāśatairvinatam,",
  "S04bsu005_u:575": "navabhiḥ snāyuśatairnibaddham,",
  "S04bsu005_u:576": "dhamanyā gavākṣīkṛtam,",
  "S04bsu005_u:577": "saptottareṇa marmaśatena bhinnabhājanamiva jarjareṇa koṭīśatasahasrairaśītibhiśca tṛṇavacchannam,",
  "S04bsu005_u:578": "pañcendriyacchidram,",
  "S04bsu005_u:579": "saptajñaya(saptāśaya?)maśucipūrṇam /",
  "S04bsu005_u:580": "mastiṣkasyāñjalinā,",
  "S04bsu005_u:581": "medaso 'ñjalinā,",
  "S04bsu005_u:582": "tribhirvasāñjalibhiḥ,",
  "S04bsu005_u:583": "ṣaḍbhirañjalibhiḥ śleṣmaṇaḥ,",
  "S04bsu005_u:584": "ṣaḍbhirañjalibhiḥ pittasya,",
  "S04bsu005_u:585": "vāyunā kṛtsnamevāpakarṣitam /",
  "S04bsu005_u:586": "śoṇitasyāḍhakena, purīṣaprasthaiḥ ṣaḍbhiḥ vāvayarevadebhiḥ(?) samaiḥ pṛthakpṛthak pūrṇam /",
  "S04bsu005_u:587": "saptabhistvagbhiḥ parivṛtam, rasaiḥ ṣaḍbhiḥ /",
  "S04bsu005_u:588": "pittasya vāyunā kāyāgnināviṣṭāgnihotrajaṅgayādajasraṃ",
  "S04bsu005_u:589": "(?) kudāntam, śarīrāvayavaiḥ sarvaireva durdarśanam, durgandhi pratisvabhāvam /",
  "S04bsu005_u:590": "ko 'trābhimāno bahumānabhāvaḥ?",
  "S04bsu005_u:591": "kevalaṃ yācitakabhāṇḍamiva kṣaṇaprayojanārthaṃ śakaṭamiva bhārodvahanāya dharmabuddhinā boddha(voḍha)vyam //",
  "S04bsu005_u:592": "evaṃvidhakāyamavekṣya rāśimaśuceḥ, rūpābhimānī vasatyatteyaḥ(?) /",
  "S04bsu005_u:593": "prajñāyamānaṃ sa hi bālabuddhi viṣṭapaṭhaṃ(?) yāti vahaṃ na cetā //",
  "S04bsu005_u:594": "priyaprakāraṃ vahatenāyat drakṣanvivaktuṃ vahate sadā ca /",
  "S04bsu005_u:595": "kāyaḥ sucokṣaḥ kṛmivacca jantoḥ kuto 'tra rāgo bahumānatā vā // (AvSū, Vaidya 320)",
  "S04bsu005_u:596": "ityevamādi pratyavekṣanniti /",
  "S04bsu005_u:597": "tadyathā bhikṣava ubhayato dvāravinirmuktaḥ koṣṭhāgāraḥ pūrṇo nānāprakārajātasya dhānyatilasarṣapamudgayavamāṣāṇām /",
  "S04bsu005_u:598": "taccakṣuṣmān puruṣo vyavalokayan jānīyāt - imāni śūkadhānyāni, imāni phaladhānyāni /",
  "S04bsu005_u:599": "evameva bhikṣavo bhikṣurimameva kāyaṃ yathāsthitaṃ yathāpraṇihitaṃ yāvat pratyavekṣate /",
  "S04bsu005_u:600": "iyaṃ samādhibhāvanā āsevitā bahulīkṛtā kāmarāgaprahāṇāya saṃvartate /",
  "S04bsu005_u:601": "tatra bhikṣavaḥ katamā samādhibhāvanā āsevitā bhāvitā bahulīkṛtā dṛṣṭadharmasukhavihārāya saṃvartate?",
  "S04bsu005_u:602": "iha bhikṣavo bhikṣuraraṇyagato vā vṛkṣamūlagato vā śūnyāgāragato vā imameva kāyamadhyātmaṃ pratyātmaṃ vivekāt na prītisukhenābhiṣyandayati,",
  "S04bsu005_u:603": "paripūrayati,",
  "S04bsu005_u:604": "pariprīṇayati,",
  "S04bsu005_u:605": "parisphuṭayati,",
  "S04bsu005_u:606": "tasya nāsti sarvataḥ kāyādasphuṭaṃ bhavatyaspharaṇīyaṃ yaduta adhyātmajaṃ vivekajena prītisukhena /",
  "S04bsu005_u:607": "tadyathāpi nāma bhikṣavaḥ utpalāni vā padmāni vā kumudāni vā puṇḍarīkāni vā udake jātāni",
  "S04bsu005_u:608": "udake magnāni,",
  "S04bsu005_u:609": "sarvāṇi tāni śītalena vāriṇābhiṣyanditāni pariṣyanditāni paripūritāni pariprīṇitāni parisphuritāni /",
  "S04bsu005_u:610_0": "evameva bhikṣuraraṇyagato vā vṛkṣamūlagato vā śūnyāgāragato vā imameva kāyamadhyātmaṃ",
  "S04bsu005_u:610_1": "pratyātmaṃ vivekajena prītisukhenābhiṣyandayati pariṣyandayati paripūrayati parisphurayati pariprīṇayati,",
  "S04bsu005_u:611": "tasya nāsti sarvataḥ kāyamasphuṭaṃ bhavatyaspharaṇīyaṃ yaduta adhyātmakaṃ vivekajena prītisukhena /",
  "S04bsu005_u:612": "iyaṃ samādhibhāvanā āsevitā bhāvitā bahulīkṛtā dṛṣṭadharma(sukha)vihārāya saṃvartate //",
  "S04bsu005_u:613": "tatra bhikṣavaḥ katamā samādhibhāvanā āsevitā bhāvitā bahulīkṛtā jñānadarśanena pratilābhāya saṃvartate?",
  "S04bsu005_u:614_0": "iha bhikṣavo bhikṣuṇā ālokasaṃjñā sādhu ca suṣṭhu ca parigṛhītā bhavati sumanasi",
  "S04bsu005_u:614_1": "kṛtā sudṛṣṭā supratibaddhā ca divasasaṃjñādhiṣṭhitaṃ samaprabhāsaṃ cittaṃ bhāvayati",
  "S04bsu005_u:614_2": "yathā divā tathā rātrau,",
  "S04bsu005_u:615": "yathā rātrau tathā divā,",
  "S04bsu005_u:616": "yathā pūrvaṃ tathā paścāt,",
  "S04bsu005_u:617": "yathā paścāttathā purā,",
  "S04bsu005_u:618": "yathaivādhastathaivordhvam,",
  "S04bsu005_u:619": "yathaivordhva tathā adhaḥ - iti vivṛtena cetasā parya(va)",
  "S04bsu005_u:620": "naddhena divasasaṃjñādhiṣṭhitaṃ samaprabhāsaṃ cittaṃ bhāvayati /",
  "S04bsu005_u:621": "tadyathāpi nāma bhikṣavo grīṣmāṇāṃ paścime māse vyabhre dine vigatabalāhake nabhasi madhyāhnakālasamaye ālokapariśuddho bhavati paryavadātaprabhāsvaraḥ, na tasmā(?)",
  "S04bsu005_u:622": "ndhakārasamaye tadbhavati /",
  "S04bsu005_u:623": "evameva bhikṣavo bhikṣuṇā ālokasaṃjñā sādhu ca suṣṭhu ca sugṛhīto bhavati aśṛṃṣṭā supratibandhonavamasaṃjñā - vesthitā(?)",
  "S04bsu005_u:624": "samaprabhāsaṃ cittaṃ bhāvayati yathā divā tathā rātrau yathā rātrau tathā divā,",
  "S04bsu005_u:625": "yathā pūrvaṃ tathā paścāt,",
  "S04bsu005_u:626": "yathā paścāttathā purā,",
  "S04bsu005_u:627": "yathaivordhvaṃ tathaivādho yathaivādhastathaivordhvamiti vivṛtena cetasā aparyavanaddhena divasasaṃjñādhiṣṭhitena samaprabhāsaṃ cittaṃ bhāvayati /",
  "S04bsu005_u:628": "iyaṃ samādhibhāvanā āsevitā bhāvitā bahulīkṛtā jñānadarśanapratibhānalābhāya saṃvartate //",
  "S04bsu005_u:629": "tatra katamā(samā)",
  "S04bsu005_u:630": "dhibhāvanā āsevitā bhāvitā bahulīkṛtā prajñāpratilambhāya saṃvartate? iha bhikṣuraraṇyagato",
  "S04bsu005_u:631": "vā vṛkṣamūlagato vā śūnyāgāragato vā sukhasya (duḥkhasya)",
  "S04bsu005_u:632": "ca prahāṇāt pūrvameva saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ (AvSū, Vaidya 321)",
  "S04bsu005_u:633": "caturthaṃ dhyānamupasaṃpadya viharati /",
  "S04bsu005_u:634": "iyaṃ samādhibhāvanā āsevitā bhāvitā bahulīkṛtā prajñāpratilambhāya saṃvartate //",
  "S04bsu005_u:635": "imāścatasraḥ samādhibhāvanāḥ //",
  "S04bsu005_u:636": "[13] tatra katamāni bhikṣavaścatvāri smṛtyupasthānāni?",
  "S04bsu005_u:637": "iha bhikṣavo bhikṣuradhyātmaṃ kāye kāyānudarśī viharati ātāpī saṃprajānan smṛtimān vinīya loke abhidhyādaurmanasye /",
  "S04bsu005_u:638": "bahirdhā kāye kāyānudarśī viharati,",
  "S04bsu005_u:639": "adhyātmabahirdhā kāye kāyānudarśī viharati ātāpī saṃprajānan anusmṛtimān vinīya loke abhidhyādaurmanasye /",
  "S04bsu005_u:640": "adhyātmavadenāsu bahirdhāvedanāsu adhyātmabahirdhā vedanāsu vedanānudarśī viharati ātāpī saṃprajānan smṛtimān vinīya loke abhidhyādaurmanasye /",
  "S04bsu005_u:641": "adhyātmacitte bahirdhācitte adhyātmabahirdhā cittānudarśī viharati ātāpī saṃprajānan smṛtimān vinīya loke abhidhyādaurmanasye /",
  "S04bsu005_u:642": "adhyātmadharmeṣu bahirdhādharmeṣu adhyātmabahirdhādharmeṣu dharmānudarśī viharati ātāpī saṃprajānan smṛtimān vinīya loke abhidhyādaurmanasye /",
  "S04bsu005_u:643": "itīmāni catvāri smṛtyupasthānāni //",
  "S04bsu005_u:644": "[14] tatra katamāni bhikṣavaścatvāri samyakprahāṇāni?",
  "S04bsu005_u:645": "iha bhikṣavo bhikṣuranutpannānāṃ pāpakānāmakuśalānāṃ dharmāṇāmanutpādāya chandaṃ janayati,",
  "S04bsu005_u:646": "vyāyacchati,",
  "S04bsu005_u:647": "vīryamārabhate,",
  "S04bsu005_u:648": "cittaṃ saṃpratigṛhṇāti,",
  "S04bsu005_u:649": "samyak praṇidadhāti /",
  "S04bsu005_u:650": "utpannānāmakuśalānāṃ dharmāṇāṃ prahāṇāya chandaṃ janayati,",
  "S04bsu005_u:651": "vyāyacchati,",
  "S04bsu005_u:652": "vīryamārabhate,",
  "S04bsu005_u:653": "cittaṃ pragṛhṇāti, saṃpraṇidadhāti /",
  "S04bsu005_u:654": "anutpannānāṃ kuśalānāṃ dharmāṇāmutpādāya chandaṃ janayati,",
  "S04bsu005_u:655": "vyāyacchati,",
  "S04bsu005_u:656": "vīryamārabhate,",
  "S04bsu005_u:657": "cittaṃ pragṛhṇāti,",
  "S04bsu005_u:658": "samyak praṇidadhāti /",
  "S04bsu005_u:659": "utpannānāṃ kuśalānāṃ dharmāṇāṃ sthitaye bhāvanāyai asaṃmoṣāya aparihāṇāya bhūyobhāvāya vṛddhivipulatāyai pāripūryai chandaṃ janayati,",
  "S04bsu005_u:660": "vyāyacchati,",
  "S04bsu005_u:661": "vīryamārabhate,",
  "S04bsu005_u:662": "cittaṃ pratigṛhṇāti samyak praṇidadhāti /",
  "S04bsu005_u:663": "imāni catvāri samyakprahāṇāni //",
  "S04bsu005_u:664": "[15] tatra katame catvāra ṛddhipādāḥ?",
  "S04bsu005_u:665": "iha bhikṣavo bhikṣuḥ chandasamādhiprahāṇasaṃskārasamanvāgatamṛddhipādaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇatam /",
  "S04bsu005_u:666": "eṣā............vīryamabhilīnaṃ bhaviṣyati nābhigṛhītam //",
  "S04bsu005_u:667": "2 //",
  "S04bsu005_u:668": "cittasamādhiprahāṇasaṃskārasamanvāgatamṛddhipādaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇataṃ mā me cittamatilīnaṃ bhaviṣyati nābhigṛhītam //",
  "S04bsu005_u:669": "3 //",
  "S04bsu005_u:670": "mīmāṃsāsamādhiprahāṇasaṃskārasamanvāgatamṛddhipādaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇataṃ mā me mīmāṃsā nātilīnā bhaviṣyati nābhigṛhītam //",
  "S04bsu005_u:671": "4 //",
  "S04bsu005_u:672": "ime bhikṣavaścatvāra ṛddhipādāḥ //",
  "S04bsu005_u:673": "[16] tatra bhikṣavaḥ katamāni pañcendriyāṇi?",
  "S04bsu005_u:674": "yaduta śraddhendriyaṃ vīryendriyaṃ smṛtīndriyaṃ samādhīndriyaṃ prajñendriyam /",
  "S04bsu005_u:675": "tatra katamacchraddhendriyam? yayā śraddhayā caturo dharmān śraddadhāti /",
  "S04bsu005_u:676": "katamāṃścaturaḥ? saṃsārāvacarālaukikīṃ samyagdṛṣṭiṃ dadhāti /",
  "S04bsu005_u:677": "sa karmavipākapratiśaraṇo bhavati /",
  "S04bsu005_u:678": "yadyadeva karma kariṣyāmi kalyāṇaṃ vā pāpakaṃ vā, tasya karmaṇo vipākaṃ pratisaṃvedayāmi /",
  "S04bsu005_u:679": "sa jīvitahetorapi pāpakaṃ karma nābhisaṃskaroti /",
  "S04bsu005_u:680": "idamucyate śraddhendriyam //",
  "S04bsu005_u:681": "tatra katamadvīryendriyam? yān dharmān średdhendriyeṇa śraddadhāti, tān dharmān (AvSū, Vaidya 322)",
  "S04bsu005_u:682": "vīryendriyeṇa samudānayati /",
  "S04bsu005_u:683": "idamucyate vīryendriyam //",
  "S04bsu005_u:684": "tatra katamat smṛtīndriyam?",
  "S04bsu005_u:685": "yān dharmān vīryendriyeṇa samudānayati, tān dharmān smṛtīndriyeṇa........... //",
  "S04bsu005_u:686": ".........vipraṇāśayati /",
  "S04bsu005_u:687": "idamucyate samādhīndriyam //",
  "S04bsu005_u:688": "tatra katamat prajñendriyam?",
  "S04bsu005_u:689": "yān dharmān samādhīndriyeṇa ekāgrīkaroti, tān dharmān prajñendriyeṇa pratividhyati /",
  "S04bsu005_u:690": "sa teṣu dharmeṣu pratyavekṣaṇajātīyo",
  "S04bsu005_u:691": "bhavati / idamucyate prajñendriyam // imāni bhikṣavaḥ pañcendriyāṇi //",
  "S04bsu005_u:692": "[17] tatra bhikṣavaḥ katamāni pañca balāni?",
  "S04bsu005_u:693": "yaduta śraddhābalaṃ vīryabalaṃ smṛtibalaṃ samādhibalaṃ prajñābalam /",
  "S04bsu005_u:694": "ime ca bhṛtyārthe kleśairanavamṛdyatvāt(?) /",
  "S04bsu005_u:695": "imāni bhikṣavaḥ pañca balāni //",
  "S04bsu005_u:696": "[18] tatra bhikṣavaḥ katamāni sapta bodhyaṅgāni? yaduta smṛti(saṃ)",
  "S04bsu005_u:697": "bodhyaṅgaṃ dharmapravicayasaṃbodhyaṅgaṃ gāmbhīryasaṃbodhyaṅgaṃ prītisaṃbodhyaṅgaṃ prasrabdhisaṃbodhyaṅgaṃ samādhisaṃbodhyaṅgaṃ upekṣāsaṃbodhyaṅgam //",
  "S04bsu005_u:698": "iha bhikṣavo bhikṣuḥ smṛtisaṃbodhyaṅgaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇatam //",
  "S04bsu005_u:699": "evaṃ dharmapravicayasaṃbodhyaṅgaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇatam //",
  "S04bsu005_u:700": "vīryasaṃbodhyaṅgaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇatam //",
  "S04bsu005_u:701": "prītisaṃbodhyaṅgaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇatam /",
  "S04bsu005_u:702": "prasrabdhisaṃbodhyaṅgaṃ bhāvayati vivekaniśritaṃ virāganiśrita nirodhaniśritaṃ vyavasargapariṇatam //",
  "S04bsu005_u:703": "samādhisaṃbodhyaṅgaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇatam //",
  "S04bsu005_u:704": "upekṣāsaṃbodhyaṅgaṃ bhāvayati",
  "S04bsu005_u:705": "vivekaniśritaṃ virāganiśritaṃ nirodhaniśritaṃ vyavasargapariṇatam //",
  "S04bsu005_u:706": "imāni bhikṣavaḥ sapta saṃbodhyaṅgāni //",
  "S04bsu005_u:707": "[19] tatra bhikṣavaḥ katama āryāṣṭāṅga(mārgaḥ)",
  "S04bsu005_u:708": "?",
  "S04bsu005_u:709": "tadyathā - samyagdṛṣṭiḥ samyaksaṃkalpaḥ samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiḥ /",
  "S04bsu005_u:710": "ayamucyate bhikṣava āryāṣṭāṅgamārgaḥ //",
  "S04bsu005_u:711": "tatra katamā samyagdṛṣṭiḥ?",
  "S04bsu005_u:712_0": "yā lokottarā nātmadṛṣṭisamutthitā na sa.........najīvan soṣaṇapuruṣanapudgalanamanujanamānavadṛṣṭisamutthitā",
  "S04bsu005_u:712_1": "nocchedaśāśvatadṛṣṭisamutthitā na bhavavibhavadṛṣṭisamutthitā na kuśalāvyākṛtadṛṣṭisamutthitā,",
  "S04bsu005_u:713": "yā ca na saṃsāranirvāṇadṛṣṭisamutthitā /",
  "S04bsu005_u:714": "iyamucyate samyagdṛṣṭiḥ //",
  "S04bsu005_u:715": "tatra katamaḥ samyaksaṃkalyaḥ?",
  "S04bsu005_u:716": "yaiḥ saṃkalpai rāgadveṣa mohakleśāḥ samuttiṣṭhanti, tān saṃkalpān na saṃkalpayati /",
  "S04bsu005_u:717": "yaiḥ(saṃ)",
  "S04bsu005_u:718": "kalpaiḥ śīlasamādhiprajñā vimuktidarśanaskandhāḥ samuttiṣṭhanti, tān saṃkalpān saṃkalpayati /",
  "S04bsu005_u:719": "ayamucyate samyaksaṃkalpaḥ //",
  "S04bsu005_u:720": "tatra katamā samyagvāk?",
  "S04bsu005_u:721": "yayā rāge nātmānaṃ na parāṃśca tāpayati,",
  "S04bsu005_u:722": "nātmānaṃ na parāṃśca kleśayati,",
  "S04bsu005_u:723": "nātmānaṃ parānnānupahanti,",
  "S04bsu005_u:724": "tayā samāhitayuktayā vācā samanvāgato bhavati,",
  "S04bsu005_u:725": "yayā samyagvā samavavadati,",
  "S04bsu005_u:726": "iyamucyate samyagvāk //",
  "S04bsu005_u:727": "tatra katamaḥ samyakkarmāntaḥ?",
  "S04bsu005_u:728": "yatkarma kṛṣṇaṃ kṛṣṇavipākam,",
  "S04bsu005_u:729": "tatkarmaṇā nābhisaṃskaroti,",
  "S04bsu005_u:730": "yatkarma kṛṣṇaśuklaṃ kṛṣṇaśuklavipākam, (AvSū, Vaidya 323)",
  "S04bsu005_u:731": "tatkarma nābhisaṃskaroti, yatkarma kṛṣṇaśuklavipākaṃ kṛṣṇa(kṛtsna?)",
  "S04bsu005_u:732": "(karma)",
  "S04bsu005_u:733": "kṣayāya saṃvartate, tatkarmābhisaṃskaroti /",
  "S04bsu005_u:734": "satkarmābhisaṃskaroti, satkarmapratiśaraṇakarmāntaḥ, ayamucyate samyakkarmāntaḥ //",
  "S04bsu005_u:735": "tatra katamaḥ samyagājīvaḥ?",
  "S04bsu005_u:736": "yadārthavaśena guṇasaṃlekhādutsarjanatā na kuhanatā na lapanatā na naiṣpeṣikatā sṛvatāravācāśīlatā(?)",
  "S04bsu005_u:737": "paralokeṣūśakutā(?)",
  "S04bsu005_u:738": "ātmalokasaṃtuṣṭiḥ anavayatā āryāntajñātājīvitā, ayamucyate samyagājīvaḥ //",
  "S04bsu005_u:739": "tatra katamaḥ samyagvyāyāmaḥ? yo vyāyāmo mithyā,",
  "S04bsu005_u:740": "yo ajñānarāgadveṣamohakleśānuśāyitaḥ, taṃ vyāyāmaṃ necchati /",
  "S04bsu005_u:741": "yo vyāyāmaḥ samyagāryamārgasatyāvatāro nirvāṇagāmī pratipadarpayati, taṃ vyāyāmaṃ samanugacchati /",
  "S04bsu005_u:742": "ayamucyate samyagvyāyāma //",
  "S04bsu005_u:743": "tatra katamā samyaksmṛtiḥ?",
  "S04bsu005_u:744": "yā sūpasthitā aprakampyā ṛjukā akuṭilā saṃsāradveṣādīnavadarśikā nirvāṇapathapraṇetrī smṛtiḥ spharaṇaṃ āryamārgāsaṃmoṣaḥ /",
  "S04bsu005_u:745": "iyamucyate samyaksmṛtiḥ //",
  "S04bsu005_u:746": "tatra katamaḥ samyaksamādhiḥ? yaḥ samyaktvena samādhiḥ /",
  "S04bsu005_u:747": "yasmin samādhau sthitaḥ sarvasattvapramokṣāya samyak sthitatvaṃ niyāmamavakrāmati,",
  "S04bsu005_u:748": "ayamucyate samyaksamādhiḥ /",
  "S04bsu005_u:749": "ayamucyate āryāṣṭāṅgo mārgaḥ //",
  "S04bsu005_u:750": "[20] tatra katamā bhikṣavaḥ ṣoḍaśākārā ānāpānasmṛtiḥ?",
  "S04bsu005_u:751": "hrasvaṃ vā āśvasan dīrghaṃ vā, āśvasāmīti yathābhūtaṃ prajānāti /",
  "S04bsu005_u:752": "dīrghaṃ vā praśvasan dīrghaṃ praśvasāmīti yathābhūtaṃ prajānāti /",
  "S04bsu005_u:753": "hrasvamāśvasan hrasvamāśvasāmīti yathābhūtaṃ prajānāti /",
  "S04bsu005_u:754": "hrasvaṃ vā praśvasan hrasvaṃ praśvasāmīti yathābhūtaṃ prajānāti /",
  "S04bsu005_u:755": "kāyapratisaṃvedī āśvasan kāyapratisaṃvedī āśvasāmīti yathābhūtaṃ prajānāti /",
  "S04bsu005_u:756": "kāyapratisaṃvedī praśvasan kāyapratisaṃvedī praśvasāmīti yathābhūtaṃ prajānāti /",
  "S04bsu005_u:757": "kāyasaṃskārapratisaṃvedī āśvasan kāyasaṃskārapratisaṃvedī āśvasāmīti yathābhūtaṃ prajānāti /",
  "S04bsu005_u:758": "kāyasaṃskārapratisaṃvedī āśvasan kāyasaṃskārapratisaṃvedī vā praśvasan yathābhūtaṃ prajānāti /",
  "S04bsu005_u:759": "sarvakāyapratisaṃvedī āśvasan sarvakāyapratisaṃvedī āśvasāmīti yathābhūtaṃ prajānāti /",
  "S04bsu005_u:760": "kāyasaṃskārapratisaṃvedī āśvasan kāyasaṃskārāpratisaṃvedī vā praśvasan yathābhūtaṃ",
  "S04bsu005_u:761": "prajānāti /",
  "S04bsu005_u:762": "sarvakāyapratisaṃvedī āśvasan sarvakāyapratisaṃvedī āśvasāmīti yathābhūtaṃ prajānāti /",
  "S04bsu005_u:763": "sarvakāyapratisaṃvedī praśvasan sarvakāyapratisaṃvedī vā praśvasāmīti yathābhūtaṃ prajānāti /",
  "S04bsu005_u:764": "sarvakāyasaṃskārāpratisaṃvedī āśvasan sarvakāyasaṃskārapratisaṃvedī praśvasan sarvakāya(saṃskāra)",
  "S04bsu005_u:765": "pratisaṃvedī praśvasāmīti yathābhūtaṃ prajānāti /",
  "S04bsu005_u:766": "prasrabhyanti me kāyasaṃskārā āśvasan prasrabhyanti me kāyasaṃskārā āśvasāmīti yathābhūtaṃ prajānāti /",
  "S04bsu005_u:767": "prasrabhyanti me kāyasaṃskārāḥ praśvasan prasrabhyanti me kāyasaṃskārāḥ praśvasāmīti yathābhūtaṃ prajānāti /",
  "S04bsu005_u:768": "prītipratisaṃvedī āśvasan prītipratisaṃvedī āśvasāmīti yathābhūtaṃ prajānāti /",
  "S04bsu005_u:769": "prītipratisaṃvedī praśvasan prītipratisaṃvedī (praśvasāmīti) yathābhūtaṃ prajānāti /",
  "S04bsu005_u:770": "sukhapratisaṃvedī āśvasan sukhapratisaṃvedī āśvasāmīti yathābhūtaṃ jānāti /",
  "S04bsu005_u:771": "sukhapratisaṃvedī praśvasan sukhapratisaṃvedī praśvasāmīti yathābhūtaṃ",
  "S04bsu005_u:772": "prajānāti /",
  "S04bsu005_u:773": "cittapratisaṃvedī āśvasan cittapratisaṃvedī āśvasāmīti yathābhūtaṃ prajānāti /",
  "S04bsu005_u:774": "cittapratisaṃvedī praśvasan cittapratisaṃvedī (praśvasāmīti) yathābhūtaṃ prajānāti /",
  "S04bsu005_u:775": "cittasaṃskārapratisaṃvedī āśvasan cittasaṃskārapratisaṃvedī āśvasāmīti yathābhūtaṃ (AvSū,",
  "S04bsu005_u:776": "Vaidya 324) prajānāti /",
  "S04bsu005_u:777": "cittasaṃskārapratisaṃvedī praśvasan cittasaṃskārapratisaṃvedī praśvasāmīti yathābhūtaṃ prajānāti /",
  "S04bsu005_u:778": "prasrabhyanti me cittasaṃskārāḥ (āśvasan) āśvasāmīti yathābhūtaṃ prajānāti /",
  "S04bsu005_u:779": "prasrabhyanti me cittasaṃskārāḥ praśvasan praśvasāmīti yathābhūtaṃ prajānāti /",
  "S04bsu005_u:780": "abhimodati me cittamāśvasan abhimodati me cittamāśvasāmīti yathābhūtaṃ prajānāti /",
  "S04bsu005_u:781": "abhimodati me cittaṃ praśvasan abhimodati me cittaṃ praśvasāmīti yathā(bhūtaṃ prajānāti) /",
  "S04bsu005_u:782": "vimucyati me cittamāśvasan vimucyati me cittamāśvasāmīti yathābhūtaṃ prajānāti /",
  "S04bsu005_u:783": "vimucyati me cittaṃ praśva(san vimu)",
  "S04bsu005_u:784": "cyati me cittaṃ praśvasāmīti yathābhūtaṃ prajānāti / samāhitaṃ me",
  "S04bsu005_u:785": "cittamāśvasan samāhitaṃ me cittamāśvasāmīti yathābhūtaṃ prajānāti /",
  "S04bsu005_u:786": "samāhitaṃ me cittaṃ praśvasan samāhitaṃ me cittaṃ praśvasāmīti yathābhūtaṃ prajānāti /",
  "S04bsu005_u:787": "evamanityānudarśī virāgānudarśī nirodhānudarśī pratiniḥsargānudarśī āśvasan pratiniḥsargānudarśī āśvasāmīti yathābhūtaṃ prajānāti /",
  "S04bsu005_u:788": ".........pratiniḥsargānudarśī vā praśvasan pratiniḥsargānudarśī praśvasāmīti yathābhūtaṃ prajānāti /",
  "S04bsu005_u:789": "iyaṃ bhikṣavaḥ ṣoḍaśākārā ānāpānasmṛtiḥ //",
  "S04bsu005_u:790": "[21] tatra katamāni catvāri srotaāpattyaṅgāni?",
  "S04bsu005_u:791_0": "iha bhikṣavaḥ śrāvako 'vetya buddhe prasādena samanvāgato bhavati - ityapi sa bhagavāṃstathāgato",
  "S04bsu005_u:791_1": "'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu005_u:791_2": "śāstā devamanuṣyāṇāṃ buddho bhagavāniti /",
  "S04bsu005_u:792_0": "dharme 'vetya prasādena samanvāgato bhavati - svākhyāto bhagavatā dharmaḥ sāṃdṛṣṭiko",
  "S04bsu005_u:792_1": "nirjvaraḥ ākālika aupanāyikaḥ ihapaśyakaḥ pratyātmavedanīyo vijñairyaduta nadanimadanapadheyāsāṃ(?)",
  "S04bsu005_u:793": "prativinaya ālayasamuddhāto dharmopacchedaḥ śūnyatānupalambhaḥ tṛṣṇākṣayo nirodho nirvāṇam /",
  "S04bsu005_u:794": "saṃghe 'vetya prasādena samanvāgato bhavati - supratipanno bhagavataḥ āryaśrāvakasaṃgho nyāyapratipannaḥ sapratipannaḥ sāmīcipratipanno dharmānudharmapratipanno 'nudharmacārī /",
  "S04bsu005_u:795": "santi saṃghe srotāpattiphalasākṣātkriyāyai pratipannakāḥ /",
  "S04bsu005_u:796": "santi saṃghe srotāpannaḥ /",
  "S04bsu005_u:797": "santi saṃghe sakṛdāgāmiphalasākṣātkriyāyai pratipannakāḥ /",
  "S04bsu005_u:798": "santi saṃghe sakṛdāgāminaḥ /",
  "S04bsu005_u:799": "santi saṃghe anāgāmiphalasākṣātkriyāyai pratipannakāḥ /",
  "S04bsu005_u:800": "santi saṃghe anāgāminaḥ /",
  "S04bsu005_u:801": "santi saṃghe arhattvaphalasākṣātkriyāyai pratipannakāḥ /",
  "S04bsu005_u:802": "santi saṃghe arhantaḥ /",
  "S04bsu005_u:803": "yaduta cattvāri puruṣayugāni, aṣṭau puruṣapudgalāḥ /",
  "S04bsu005_u:804_0": "eṣa bhagavataḥ śrāvakasaṃghaḥ śraddhāsaṃpannaḥ śrutasaṃpannaḥ samādhisaṃpannaḥ prajñāsaṃpannaḥ",
  "S04bsu005_u:804_1": "vimuktisaṃpannaḥ vimuktijñānadarśanasaṃpannaḥ āhavanīyaḥ prāhavanīyaḥ añjalīkaraṇīyaḥ",
  "S04bsu005_u:804_2": "sāmīcikaraṇīyaḥ anuttaraṃ puṇyakṣetraṃ darśanīyo lokasya yaduta āryakāntaiḥ śīlaiḥ",
  "S04bsu005_u:804_3": "samanvāgato yāni śīlāni akhaṇḍāni acchidrāṇi adhṛtīni aśabalāni akalmaṣāṇi bhujiṣyāṇi",
  "S04bsu005_u:804_4": "aparāmṛṣṭāni susamastāni vijñapraśastāni jayasaṃpannāni agarhitāni vijñairiti /",
  "S04bsu005_u:805": "imāni catvāri srotaāpattyaṅgāni //",
  "S04bsu005_u:806": "[22] katamāni bhikṣavo daśa tathāgatabalāni?",
  "S04bsu005_u:807": "tathāgataḥ sthānaṃ ca sthānato yathābhūtaṃ prajānāti, asthānaṃ cāsthānato yathābhūtaṃ prajānāti /",
  "S04bsu005_u:808": "idaṃ prathamaṃ tathāgatasya (AvSū, Vaidya 325) tathāgatabalam /",
  "S04bsu005_u:809": "atītānāgatapratyutpannānāṃ karmadharmasamādānānāṃ vipākaṃ yathābhūtaṃ prajānāti /",
  "S04bsu005_u:810": "parasattvānāṃ parapudgalānāmanekādhimuktikānāṃ vipākaṃ yathābhūtaṃ prajānāti /",
  "S04bsu005_u:811": "anekalokadhātukalokānāṃ nānādhātukalokamiti yathābhūtaṃ prajānāti /",
  "S04bsu005_u:812": "parasattvānāmindriyāṇāṃ parāparajñatāṃ yathābhūtaṃ prajānāti /",
  "S04bsu005_u:813": "sarvatragāminīṃ pratipadaṃ tatratatragāminīṃ yathābhūtaṃ prajānāti /",
  "S04bsu005_u:814": "parasattvānāmindriyabalabodhyaṅgadhyānavimokṣasamādhisamāpattīnāṃ saṃkleśavyavadānāni yathābhūtaṃ prajānāti /",
  "S04bsu005_u:815": "sākāraṃ sāṅgaṃ............. śaṃsanimittamanekavidhaṃ pūrvanivāsamanusmarati /",
  "S04bsu005_u:816": "ekāmapi jātimanusmarati,",
  "S04bsu005_u:817": "dve tisraścatasro yāvadanekānyapi jātikoṭīniyutaśatasahasrāṇyanusmaratīti vistaraḥ / sa",
  "S04bsu005_u:818": "divyena cakṣuṣā atikrāntamānuṣyakeṇa sattvān paśyati cyavamānānupapadyamānānapi /",
  "S04bsu005_u:819": "kāyavāṅmanasāṃ sucaritaduścaritaiḥ sugatidurgatiṣūpapadyamānānīti vistaraḥ /",
  "S04bsu005_u:820": "āsravakṣayādanāsravāṃ cetovimuktiṃ prajñayā yathābhūtaṃ prajānāti /",
  "S04bsu005_u:821": "imāni bhikṣavo daśa tathāgatabalāni //",
  "S04bsu005_u:822": "[23] katamāni bhikṣavastathāgatasya catvāri vaiśāradyāni?",
  "S04bsu005_u:823": "iha bhagavān samyaksaṃbuddha ityātmānaṃ prajānīte /",
  "S04bsu005_u:824": "ime tvayā dharmā nābhisaṃbuddhā ityatra kaścidvādaṃ samāropayet sadevake loke samārake sabrahmake saśramaṇabrāhmaṇikāyāṃ prajāyāṃ sadevamānuṣāyām /",
  "S04bsu005_u:825": "nimittametadanusamanupaśyati /",
  "S04bsu005_u:826": "nimittaṃ samanupaśyaṃstathāgato bhagavān kṣemaprāpto abhayaprāpta ārṣabhaṃ sthānaṃ prajānāti /",
  "S04bsu005_u:827": "samyakparṣadgataḥ siṃhanādaṃ nadati /",
  "S04bsu005_u:828": "brāhmaṃ cakraṃ pravartayati apravartitaṃ śramaṇena vā brāhmaṇena vā devena vā māreṇa vā kenacidvā punarloke sahadharmeṇeti /",
  "S04bsu005_u:829": "ye punastathāgatairnāntarāyikā dharmā ākhyātāḥ tānapratisevamānasya nānamantarāyet(?)",
  "S04bsu005_u:830": "yat kaścidvādamāropayet iti vistaraḥ /",
  "S04bsu005_u:831": "yā vā anena pratipadākhyātā āryā nairyāṇikā hīnāṃ pratiraṣāvamāṇo(?)",
  "S04bsu005_u:832": "na niryāyāt daketaraḥ(?)",
  "S04bsu005_u:833": "samyagduḥkhanāśāya ityatra.....kaścitpūrvavat /",
  "S04bsu005_u:834": "kṣīṇāsravasya satamātmānaṃ pratijānataḥ ime āsravā aparikṣīṇā ityatra",
  "S04bsu005_u:835": "kaścidvādamāropayet sadevaloke samārake saśramaṇabrāhmaṇikāyāṃ prajāyāṃ sadevamānuṣāyāṃ nimittamevaṃ na samanupaśyati /",
  "S04bsu005_u:836": "nimitta(ma)",
  "S04bsu005_u:837": "samanupaśyan tathāgataḥ sthāmaprāpto viharati abhayaprāpta āha(rṣa?)",
  "S04bsu005_u:838": "bhaṃ sthānaṃ prajānāti /",
  "S04bsu005_u:839": "samyakparṣadgataḥ siṃhanādaṃ nadati,",
  "S04bsu005_u:840": "brāhmaṃ cakraṃ pravartayati apravartitaṃ śramaṇena vā brāhmaṇena vā kenacidvā punarloke sahadharmeṇeti /",
  "S04bsu005_u:841": "imāni bhikṣavo bhagavatastathāgatasya catvāri vaiśāradyāni //",
  "S04bsu005_u:842": "[24] katamāstathāgatasya catasraḥ pratisaṃvidaḥ?",
  "S04bsu005_u:843": "yaduta arthapratisaṃvit dharmapratisaṃvit niruktipratisaṃvit pratibhānapratisaṃvit /",
  "S04bsu005_u:844": "imā bhikṣavaścatasraḥ pratisaṃvidaḥ //",
  "S04bsu005_u:845": "[25] katame bhikṣavo 'ṣṭādaśāveṇikā buddhadharmāḥ?",
  "S04bsu005_u:846": "nāsti tathāgatasya skhalitam, nāsti ravitam, nāsti muṣitasmṛtitā, nāsti (a?)",
  "S04bsu005_u:847": "samāhitaṃ cittam,",
  "S04bsu005_u:848": "nāsti nānātvasaṃjñā,",
  "S04bsu005_u:849": "nāstyapratisaṃkhyāyopekṣā,",
  "S04bsu005_u:850": "nāsti chandasya hāniḥ,",
  "S04bsu005_u:851": "nāsti vīryasya hāniḥ,",
  "S04bsu005_u:852": "nāsti smṛterhāniḥ,",
  "S04bsu005_u:853": "nāsti prajñāhāniḥ,",
  "S04bsu005_u:854": "nāsti vimukterhāniḥ,",
  "S04bsu005_u:855": "trivimuktijñānadarśanāni,",
  "S04bsu005_u:856": "atīte 'dhvanyasaṅgamapratihataṃ (AvSū, Vaidya 326)",
  "S04bsu005_u:857": "jñānadarśanam,",
  "S04bsu005_u:858": "anāgate 'dhvanyasaṅgamapratihataṃ jñānadarśanam,",
  "S04bsu005_u:859": "pratyutpanne 'dhvanyasaṅgamapratihataṃ jñānadarśanam,",
  "S04bsu005_u:860": "sarvakāyakarmajñānapūrvakaṃ saṃjñāparivartaḥ,",
  "S04bsu005_u:861": "sarvavākkarmajñāpūrvaṃgamaṃ jñānānuparivartaḥ,",
  "S04bsu005_u:862": "sarvamanaḥkarmajñānapūrvaṃgamaṃ jñānānuparivartaḥ /",
  "S04bsu005_u:863": "ime bhikṣavastathāgatasya aṣṭādaśāveṇikā dharmāḥ //",
  "S04bsu005_u:864": "[26] tatra katamāni tathāgatasya dvātriṃśanmahāpuruṣalakṣaṇāni?",
  "S04bsu005_u:865": "supratiṣṭhitapādatā tathāgatasyedaṃ mahāpuruṣalakṣaṇam /",
  "S04bsu005_u:866": "adhastāt pādatalayoścakrāṅkitapādatalatā /",
  "S04bsu005_u:867": "āyatapārṣṇisaṃgatapādatā /",
  "S04bsu005_u:868": "dīrghāṅgulitā /",
  "S04bsu005_u:869": "jālahastapādatā /",
  "S04bsu005_u:870": "mṛdutaruṇahastapādatā /",
  "S04bsu005_u:871": "saptotsadaśarīratā /",
  "S04bsu005_u:872": "aiṇeyajaṅghatā /",
  "S04bsu005_u:873": "kośagatabastiguhyatā /",
  "S04bsu005_u:874": "siṃhapūrvārdhakāyatā /",
  "S04bsu005_u:875": "citāntarāṃsatā /",
  "S04bsu005_u:876": "susaṃvṛtaskandhatā /",
  "S04bsu005_u:877": "anunnāmatā /",
  "S04bsu005_u:878": "pralambabāhutā /",
  "S04bsu005_u:879": "viśuddhanetratā /",
  "S04bsu005_u:880": "kambugrīvatā /",
  "S04bsu005_u:881": "siṃhahanutā /",
  "S04bsu005_u:882": "samacatvāriṃśaddantatā /",
  "S04bsu005_u:883": "samāviraladantatā /",
  "S04bsu005_u:884": "suśukladantatā /",
  "S04bsu005_u:885": "prabhūtatanujihvatā /",
  "S04bsu005_u:886": "rasarasāgratā /",
  "S04bsu005_u:887": "brahmasvarakalaviṅkarutasvaratā /",
  "S04bsu005_u:888": "abhinīlanetratā /",
  "S04bsu005_u:889": "gopakṣmanetratā /",
  "S04bsu005_u:890": "sūkṣmacchavitā /",
  "S04bsu005_u:891": "suvarṇavarṇacchavitā /",
  "S04bsu005_u:892": "ekaikaromakūpatā /",
  "S04bsu005_u:893": "uttuṅgapradakṣiṇāvartaromatā /",
  "S04bsu005_u:894": "indranīlakeśatā /",
  "S04bsu005_u:895": "suśuklabhramukhāntarorṇalalāṭatā /",
  "S04bsu005_u:896": "uṣṇīṣaśiraskatā /",
  "S04bsu005_u:897": "nyagrodhaparimaṇḍalasamantaprāsādikatā /",
  "S04bsu005_u:898": "mahānārāyaṇabalasamantaprāsādikatā /",
  "S04bsu005_u:899": "tathāgatasyedaṃ mahāpuruṣasya mahāpuruṣalakṣaṇam /",
  "S04bsu005_u:900": "imāni bhikṣavastathāgatasya mahāpuruṣalakṣaṇāni //",
  "S04bsu005_u:901": "supratiṣṭhitau pādautathāgatasyedaṃ mahāpuruṣasya mahāpuruṣalakṣaṇaṃ pūrvaṃ dṛḍhasamādānatayā nirvṛttam /",
  "S04bsu005_u:902": "adhastātpādatalayoścakrāṅkitapā datalatā - tathāgatasyedaṃ mahāpuruṣasya mahāpuruṣalakṣaṇaṃ pūrve parasattvājihmakaraṇatayā nirvṛttam /",
  "S04bsu005_u:903": "āyatapādapārṣṇisaṃgatapādatā - tathāgatasyedaṃ mahāpuruṣalakṣaṇaṃ pūrve mātāpitarau satkṛtya caraṇe śuśrūṣatayābhinirvṛttam /",
  "S04bsu005_u:904": "dīrghāṅgulikatā - tathāgatasyedaṃ mahāpuruṣasya mahāpuruṣalakṣaṇaṃ pūrve dharmārakṣāvaraṇaguptikaraṇayā nirvṛttam /",
  "S04bsu005_u:905": "jālahastapādatā - tathāgatasyedaṃ mahāpuruṣasya mahāpuruṣalakṣaṇaṃ pūrve parivārābhedanatayā nirvṛttam /",
  "S04bsu005_u:906": "mṛdutaruṇahastapādatātathāgatasyedaṃ mahāpuruṣasya mahāpuruṣalakṣaṇaṃ pūrve vividhaprāvaraṇānnapradānatayā nirvṛttam /",
  "S04bsu005_u:907": "saptotsadaśarīratā - tathāgatasyedaṃ mahāpuruṣasya mahāpuruṣalakṣaṇaṃ",
  "S04bsu005_u:908": "parakiṃkaraṇīyasaumukhyakaraṇatayā nirvṛttam /",
  "S04bsu005_u:909": "........viśuddhanetratā - tathāgatasyedaṃ mahāpuruṣasya mahāpuruṣalakṣaṇaṃ pūrve daśakuśalakarmapathātaptasamādānatayā nirvṛttam /",
  "S04bsu005_u:910": "kambugrīvatā - tathāgatasyedaṃ mahāpuruṣasya mahāpuruṣalakṣaṇaṃ pūrve glāneṣu vividhabhaiṣajyānnapradānatayā nirvṛttam /",
  "S04bsu005_u:911": "siṃhahanutā - tathāgatasyedaṃ mahāpuruṣasya mahāpuruṣalakṣaṇaṃ pūrve kuśalamūlaprayogatayā nirvṛttam /",
  "S04bsu005_u:912": "samacatvāriṃśaddantatā - tathāgatasyedaṃ mahāpuruṣasya mahāpuruṣalakṣaṇaṃ pūrve sattvasamāśvāsanaprayogatayā nirvṛttam /",
  "S04bsu005_u:913": "aviraladantatā - tathāgatasyedaṃ mahāpuruṣasya mahāpuruṣalakṣaṇaṃ pūrve bhinnasattvasaṃghānatayā nirvṛttam /",
  "S04bsu005_u:914": "samadantatā - tathāgatasyedaṃ mahāpuruṣasya mahāpuruṣalakṣaṇaṃ pūrve manāpamaṇipradānatayā nirvṛttam /",
  "S04bsu005_u:915": "suśukladantatā - tathāgatasyedaṃ mahāpuruṣasya mahāpuruṣalakṣaṇaṃ pūrve svārakṣitakāyavāṅmanaskarmatayā nirvṛttam /",
  "S04bsu005_u:916": "prabhūta(tanu)",
  "S04bsu005_u:917": "jihvatā - tathāgatasyedaṃ mahāpuruṣasya mahāpuruṣalakṣaṇaṃ pūrvaṃ satyabhāṣaṇatayā nirvṛttam /",
  "S04bsu005_u:918": "rasarasāgratā - tathāgatasya (mahā)",
  "S04bsu005_u:919": "puruṣasya mahāpuruṣalakṣaṇaṃ (AvSū, Vaidya 327)",
  "S04bsu005_u:920": "pūrveṣvapramāṇapuṇyaskandha.....tvātmanatāparamābhiprapacchannatayā nirvṛttam /",
  "S04bsu005_u:921": "brahmakalaviṅkarutasvaratā - tathāgatasyedaṃ mahāpuruṣasya mahāpuruṣalakṣaṇaṃ pūrve snigdhavacanasattvānāṃvanatā(?)",
  "S04bsu005_u:922": "ānandavacanaśravaṇatayā nirvṛttam /",
  "S04bsu005_u:923": "abhinīlanetratā - tathāgatasyedaṃ mahāpuruṣasya mahāpuruṣalakṣaṇaṃ pūrve maitravatsattvasaṃrakṣaṇatayā nirvṛttam /",
  "S04bsu005_u:924": "gopakṣmanetratā - tathāgatasyedaṃ mahāpuruṣasya mahāpuruṣalakṣaṇaṃ pūrve a(pra?)",
  "S04bsu005_u:925": "kṛtimātayā nirvṛttam /",
  "S04bsu005_u:926": "sūkṣmacchavitā - tathāgatasyedaṃ mahāpuruṣasya mahāpuruṣalakṣaṇaṃ pūrve dharmasaṃgīticittasaṃrakṣaṇakarmaṇyatayā nirvṛttam /",
  "S04bsu005_u:927": "suvarṇavarṇacchavitā - tathāgatasyedaṃ mahāpuruṣasya mahāpuruṣalakṣaṇaṃ",
  "S04bsu005_u:928": "pūrve śayyāsanāstaraṇamanāpavacanapradānatayā nirvṛttam /",
  "S04bsu005_u:929": "ekaikaromakūpatā - tathāgatasyedaṃ mahāpuruṣasya mahāpuruṣalakṣaṇaṃ pūrve saṃgaṇikāparivarjanatayā nirvṛttam /",
  "S04bsu005_u:930": "pradakṣiṇāvartaromatā - tathāgatasyedaṃ mahāpuruṣaṣya mahāpuruṣalakṣaṇaṃ pūrve ācāryopādhyāyakalyāṇamitrānuśāsanipradakṣiṇagrāhitayā nirvṛttam /",
  "S04bsu005_u:931": "indranīlakeśatā - tathāgatasyedaṃ mahāpuruṣasya mahāpuruṣalakṣaṇaṃ pūrve sarvaprāṇānukampanatayā nihataloṣṭadaṇḍaśastratayā nirvṛttam /",
  "S04bsu005_u:932": "suśuklabhramukhāntarorṇalalāṭatā - tathāgatasyedaṃ mahāpuruṣasya mahāpuruṣalakṣaṇaṃ pūrve varṇārhānāṃ varṇabhāṣaṇatayā nirvṛttam /",
  "S04bsu005_u:933": "uṣṇīṣaśiraskatā - tathāgatasyedaṃ mahāpuruṣasya mahāpuruṣalakṣaṇaṃ pūrve gurugauravapraṇāmatayā nirvṛttam /",
  "S04bsu005_u:934": "nyagrodhaparimaṇḍalasamantaprāsādikatā - tathāgatasyedaṃ mahāpuruṣasya mahāpuruṣalakṣaṇaṃ pūrve ātmanaḥ parasattvānāṃ ca",
  "S04bsu005_u:935": "samādhau niyojanatayā nirvṛttam /",
  "S04bsu005_u:936_0": "śarīrasamantaprāsādikatā - tathāgatasyedaṃ mahāpuruṣasya mahāpuruṣalakṣaṇaṃ pūrve",
  "S04bsu005_u:936_1": "tathāgatabimbakaraṇatayā bhinnastūpapratisaṃskāratayā pareṣāṃ ca bhītānāmāśvāsanasaṃghānatayā ca nirvṛttam /",
  "S04bsu005_u:937": "apramāṇaiḥ kuśalamūlaiśca teṣu dharmeṣu vaśavartitvāt tathāgatasya dvātriṃśanmahāpuruṣalakṣaṇāni kāye nirvṛttāni //",
  "S04bsu005_u:938": "[27] katamāni aśītyanuvyañjanāni?",
  "S04bsu005_u:939": "tāmranakhāśca buddhā bhagavantaḥ,",
  "S04bsu005_u:940_0": "snigdhanakhāśca uttuṅganakhāśca vṛttāṅgulinakhāśca cittāṅgulayaśca anupūrvāṅgulayaśca",
  "S04bsu005_u:940_1": "gūḍhaśirāśca nirgranthiśirāśca gūḍhagulphāśca siṃhavikrāntagāminaśca nāgavikrāntagāminaśca",
  "S04bsu005_u:940_2": "haṃsavikrāntagāminaśca vṛṣabhavikrāntagāminaśca pradakḥiṇagāminaśca cārugāminaśca",
  "S04bsu005_u:940_3": "avakragātrāśca vṛttagātrāśca anupūrvagātrāśca pṛthugurumaṇḍalāśca paripūrṇavyañjanāśca",
  "S04bsu005_u:940_4": "samakramāśca śucigātrāśca mṛdugātrāśca viśuddhagātrāśca utsadagātrāśca susaṃhatagātrāśca",
  "S04bsu005_u:940_5": "suvibhaktapratyaṅgāśca vitimiraśuddhalocanāśca vṛttakukṣayaśca mṛṣṭakukṣayaśca abhagnakukṣayaśca",
  "S04bsu005_u:940_6": "kṣāmodarāśca gambhīranābhayaśca āvartanābhayaśca samantaprāsādikāśca śucisamācārāśca",
  "S04bsu005_u:940_7": "vyapagatatilakagātrāśca tūlasadṛśasukumārapāṇayaśca snigdhapāṇirekhāśca gambhīrapāṇirekhāśca.....nirekhāśca alpāyatavadanāśca",
  "S04bsu005_u:941_0": "bimbapratibimbaapratibimbadaśanavadanāśca mṛdujihvāśca tāmrajihvāśca gajagarjitajīmūtaghoṣāśca",
  "S04bsu005_u:941_1": "madhuragurumañjusvarāśca vṛttadaṃṣṭrāśca tīkṣṇasamadaṃṣṭrāśca anupūrvadaṃṣṭrāśca",
  "S04bsu005_u:941_2": "tuṅganāsāśca śucināsāśca viśālanayanāśca āyatalekhanāśca vi(kasi)",
  "S04bsu005_u:942": "tapadmanayanāśca nīlotpaladalanayanāśca vyāyatapīnacakṣuṣaśca āyatabhruvaśca samaromabhruvaśca snigdhabhruvaśca pīnāyatakarṇāśca samakarṇāśca anupahatakarṇāśca (AvSū, Vaidya 328)",
  "S04bsu005_u:943_0": "supariṇatalalāṭāśca suparipūrṇāśca bhramarasadṛśakeśāśca vṛttakeśāśca śuklakeśāśca",
  "S04bsu005_u:943_1": "asaṃsuḍhitakeśāśca aparuṣakeśāśca suparikeśāśca śrīvatsasvastikanandyāvartacakravajrapadmamatsyādilāñchanapādatalāśca",
  "S04bsu005_u:943_2": "buddhā bhagavanto bhavanti /",
  "S04bsu005_u:944": "imāni bhikṣavastathāgatasya aśītyanuvyañjanāni kāye nirvṛtāni //",
  "S04bsu005_u:945": "yaduktaṃ bhagavatā - dharmaṃ vo bhikṣavo deśayiṣyāmi ādau kalyāṇaṃ madhye kalyāṇaṃ paryavasāne kalyāṇaṃ svarthaṃ savyañjanam,",
  "S04bsu005_u:946": "kevalaṃ paripūrṇaṃ pariśuddhaṃ paryavadātaṃ brahmacaryaṃ prakāśayāmi - yaduta arthaviniścayaṃ nāma dharmaparyāyamiti yato yaduktamidaṃ tat pratyuktam /",
  "S04bsu005_u:947": "bhikṣavo 'raṇyāyatanāni śūnyāgārāṇi parvatakandaragiriguhāpalālavrajāni abhrāvakāśaśmaśānavanaprasthāni.........bhikṣavo mā pramādyadhvam /",
  "S04bsu005_u:948": "mā paścādvipratisāriṇo bhaviṣyatha /",
  "S04bsu005_u:949": "idamasmākamanuśāsanam //",
  "S04bsu005_u:950": "asmin khalu dharmaparyāye bhāṣyamāṇe pañcānāṃ bhikṣuśatānāmāsravebhyaścitāni vimuktāni //",
  "S04bsu005_u:951": "idamavocadbhagavān /",
  "S04bsu005_u:952": "āttamanasaste ca bhikṣavaḥ sā ca sarvāvatī parṣat sadevamānuṣāsuragandharvaśca loko bhagavato bhāṣitamabhyanandanniti //",
  "S04bsu005_u:953": "ārya - arthaviniścayo nāma dharmaparyāyaḥ samāptaḥ //"
}