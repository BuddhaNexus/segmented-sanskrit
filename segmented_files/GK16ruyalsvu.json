{
  "GK16ruyalsvu:0": "// śrīḥ //",
  "GK16ruyalsvu:1": "alaṅkārasarvasvam",
  "GK16ruyalsvu:2": "namaskṛtya parāṃ vācaṃ devīṃ trividhavigrahām /",
  "GK16ruyalsvu:3": "gurvalaṅkārasūtrāṇāṃ vṛttyā tātparyamucyate // RuAss_0 //",
  "GK16ruyalsvu:4": "--------------------",
  "GK16ruyalsvu:5": "RuAssC_0/1:",
  "GK16ruyalsvu:6": "śrījayarathakṛtālaṅkāravimarśinī",
  "GK16ruyalsvu:7": "maṅgalakāmanayā granthakṛnnijeṣṭadevatāpraṇāmapuraḥsaramabhidheyaṃ tātparvaṃ caikenaiva vākyena parāmṛśati-namaskṛtyeti /",
  "GK16ruyalsvu:8_0": "parāṃ vāṅmayādhidevatāṃ parākhyāṃ śabdabrahmaṇo 'pṛthagbhūtāṃ śaktiṃ parāṃ vācaṃ",
  "GK16ruyalsvu:8_1": "devīṃ trividhavigrahāṃ bahirullilāsayiṣayā paśyantīmadhyamāvaikharīrūpeṇa prakāratrayeṇādhiṣṭitaśarīrāṃ",
  "GK16ruyalsvu:8_2": "namaskṛtya nirvighnacikīrṣitagranthasamātpaye tāṃ prati kāyavāṅmanobhiḥ prahvībhūya",
  "GK16ruyalsvu:8_3": "nijālaṅkārasūtrāṇāṃ vṛttyā tātparyamucyata iti maṅgalānvayayojanā /",
  "GK16ruyalsvu:9": "tathā cātroktalakṣaṇārtavistaraḥ-",
  "GK16ruyalsvu:10": "'yūyaṃ vimarśarūpaiva paramārthacamatkṛtiḥ /",
  "GK16ruyalsvu:11": "saiva sāraṃ padārthānāṃ parā vāgabhidhīyate //",
  "GK16ruyalsvu:12": "nādākhyā sarvabhūteṣu jīvarūpeṇa saṃsthitā /",
  "GK16ruyalsvu:13": "anādinidhanā saiva sūkṣmā vāganapāyinī //",
  "GK16ruyalsvu:14": "anādinidhanaṃ brahma śabdatattvaṃ yadakṣaram /",
  "GK16ruyalsvu:15": "vivartater'thabhāvena prakriyā jagato yataḥ //",
  "GK16ruyalsvu:16": "vaikharī śabdaniṣpattirmadhyamā smṛtigocarā /",
  "GK16ruyalsvu:17": "dyotikārthasya paśyantī sūkṣmā brahmaiva kevalam' //",
  "GK16ruyalsvu:18": "ityādiśāstroktikrameṇa sarvatra sadoditāyāḥ sūkṣmāyāḥ parāyāḥ śabdabrahmaṇaḥ śakterbahirunmiṣantyāḥ prathamo vivartaḥ paśyantī nāma /",
  "GK16ruyalsvu:19": "tathā coktam-",
  "GK16ruyalsvu:20": "'avibhāgā tu paśyantī sarvataḥ saṃhṛtakramā /",
  "GK16ruyalsvu:21": "svarūpajyotirevāntaḥsūkṣmā vāganapāyinī' //",
  "GK16ruyalsvu:22": "iti /",
  "GK16ruyalsvu:23_0": "asyārthaḥ-avibhāgā sthānakāraṇaprayantaprakāreṇa varṇānāṃ vibhāgahīnā ata eva saṃhṛtakramā",
  "GK16ruyalsvu:23_1": "tathaivāntaḥsvarūpajyotiḥ svayaṃprakāśā svasyātmano rūpaṃ jyotiśca sarvatra hi sarvavidhāyinī",
  "GK16ruyalsvu:23_2": "śaktireveti vāntaḥsūkṣmabījādaṅkuramiva bahirunmiṣantī kiñciducchūnā parāyā madhyamāyāścāvasthāṃ",
  "GK16ruyalsvu:23_3": "taṭasthā paśyatīti paśyantītyucyate /",
  "GK16ruyalsvu:24": "tataḥ paraṃ tu-",
  "GK16ruyalsvu:25": "'antaḥsaṃkalparūpā yā kramarūpānupātinī /",
  "GK16ruyalsvu:26": "prāṇavṛttimatikramya madhyamā vāk pravartate' //",
  "GK16ruyalsvu:27_0": "etatkathayāmīti vimarśarūpā antaḥsaṃkalparūpā prāṇavṛttimatikramya śrotragrāhyavarṇā",
  "GK16ruyalsvu:27_1": "bhivyaktirahitā kramarūpānupātinī bhānanasikavarṇoccāraṇakrameṇa dvitīyo vivarto madhyamārūpojāte /",
  "GK16ruyalsvu:28": "madhyamā kila dvayorvāgvivartayoḥ paśyantīvaikharīsaṃjñayormadhye vartanānmadhyametyucyate /",
  "GK16ruyalsvu:29": "tadanantaraṃ ca-",
  "GK16ruyalsvu:30": "'sthāneṣu vivṛtte vāyau kṛtavarṇaparigrahā /",
  "GK16ruyalsvu:31": "vaikharī vāk prayoktṛṇāṃ prāṇavṛttinibandhanā' //",
  "GK16ruyalsvu:32": "iti lakṣaṇātsthānakaraṇaprayatnakramavyajyamānaḥ śrotragrāhyadundubhivīṇādinādaparicayo gadgadāvyaktagakārādivilāsasamuñcayapadavākyātmakastṛtīyo vivarto vaikharītyucyate /",
  "GK16ruyalsvu:33": "viśiṣṭaṃ khamākāśaṃ mukharūpaṃ rāti gṛhṇātīti vikharaḥ prāṇavāyusaṃcāraviśiṣṭo varṇoccārastenābhivyaktā vaikharīti /",
  "GK16ruyalsvu:34": "vikhare śarīre bhavā vaikharīti vā kicit /",
  "GK16ruyalsvu:35": "siddho maṅgalārthaḥ /",
  "GK16ruyalsvu:36": "tathā cātra pūrvārdha eva punarāvṛttyābhidheyapadārthānvayayojanā-yathā parāṃ vācamuttamakāvyarūpatayā kāvyātmadhvanisaṃjñām abhidhātātparyalakṣaṇottīrṇāmutkṛṣṭām /",
  "GK16ruyalsvu:37_0": "devīm 'divu krīṭāvijigīṣādyutistutivyavahāramodamadakāntisvapnagatiṣu' iti yathāyathaṃ",
  "GK16ruyalsvu:37_1": "dhāvtarthānāmanusmaraṇāt śaktimatāṃ kavīnāṃ śrotṛṇāṃ ca svabhāvātsvecchayā samucchalantīṃ krīḍantīm /",
  "GK16ruyalsvu:38": "tathā devīṃ dyotamānāṃ dyotanadhvananayoḥ śabdaṃ tatsaṃkīrtitaṃ cārthamupasarjanīkṛtya varnāmānām /",
  "GK16ruyalsvu:39": "tathā devīṃ dyotamānāṃ dyotanaghvananayoḥ paryāyatvād dhvanisaṃjñām /",
  "GK16ruyalsvu:40": "tathā devīṃ stutyāṃ sarvaiḥ kāvyātmatvādabhivandyām /",
  "GK16ruyalsvu:41": "tathā devīṃ vyavaharantī sarvatra pracarititāṃ na tu kvāpi skhalitām /",
  "GK16ruyalsvu:42": "tathā devīṃ dyotamānāṃ śrutimātreṇaiva paramānandadāyinīm /",
  "GK16ruyalsvu:43": "tathā devīṃ mādyantīṃ kaveḥ sahṛdayasya ca yathāyathaṃ karaṇāvabodhaghābhyāṃ kamapyahaṅkāraṃ janayantīm /",
  "GK16ruyalsvu:44": "tathā devīṃ kamanīyāṃ sarvairabhilaṣaṇīyām /",
  "GK16ruyalsvu:45": "tpividhavigrahāṃ trividhastriprakāro vigraho vyatirekeṇa grāho vyatirekamūlaḥ pramākaraṇaprakāro yasyāstām /",
  "GK16ruyalsvu:46": "tathā hi 'gaṅgāyāṃ ghoṣaḥ' ityādivākyeṣu ghoṣasya yacchaityapāvanatvādikaṃ pratīyate tatra nābhidhā /",
  "GK16ruyalsvu:47": "gaṅgādiśabdānāṃ śaityādyarthasyāvācakatvāt /",
  "GK16ruyalsvu:48": "na tātparyātmā /",
  "GK16ruyalsvu:49": "tātparyaśaktyā hyādhārādheyabhaghāvāvagamārthaṃ parasparamanvayamātra eva kṣīṇatvāt /",
  "GK16ruyalsvu:50": "na lakṣaṇā /",
  "GK16ruyalsvu:51": "mukhyārthabādhādihetutritayābhāvāt /",
  "GK16ruyalsvu:52": "tasmādabhidhātātparyalakṣaṇāvyatiriktacaturthakakṣyānikṣitpo vyañjanavyāpira ityādi so 'yamevāgre vimṛṣyati /",
  "GK16ruyalsvu:53": "atha cavyaṅgayasya śabdārthobhayamūlatvena prasiddhastrividho viśeṣaṇānāṃ vigrāho viśeṣaṇānāṃ bhedānāṃ graho yasyā iti vā /",
  "GK16ruyalsvu:54": "etādṛśīṃ tāṃ namaskṛtya maṅgalācaraṇarūpatvena manāguddiśya na tu sūtravṛttibhyāṃ tātparyakathanādilakṣaṇaparīkṣāvistāreṇa nirṇīya nijālaṅkārasūtrāṇāṃ vṛttyā tātparyamucyata iti /",
  "GK16ruyalsvu:55": "asyābhiprāyaḥ-tathā ca dhvanermanāguddeśamātrameva karoti 'iha hi tāvadbhāmaha-'ityādinā /",
  "GK16ruyalsvu:56": "tadevattāvadāstām /",
  "GK16ruyalsvu:57": "nijeti /",
  "GK16ruyalsvu:58": "parakīyāṇāṃ sūtrāṇāṃ sūtraṇāṃ tātparyakathanānavabodho 'pi syāditi bhāvaḥ /",
  "GK16ruyalsvu:59": "tathā na kaiścidapi parairīddaṃśi sūtrāṇi kṛtānītyapi dhvanitam /",
  "GK16ruyalsvu:60": "tātparyamiti /",
  "GK16ruyalsvu:61": "saṃkṣitpārthaprakāśanamityarthaḥ /",
  "GK16ruyalsvu:62": "anyathā hi kathanāpi granthena pāraṃ na yāyāt /",
  "GK16ruyalsvu:63": "nanu -",
  "GK16ruyalsvu:64": "'ādivākye prayoktavyamabhidheyaprayojane /",
  "GK16ruyalsvu:65": "pratipādayituṃ śrotṛpravāhotsāhasiddhaye' //",
  "GK16ruyalsvu:66": "iti nītyā śrotṛpravṛttyartha sarvatraivādivākye 'bhidheyaprayojanādyabhidhīyatte /",
  "GK16ruyalsvu:67": "tacceha noktamiti kathamatra śrotṝṇāṃ pravṛttiḥ syāt /",
  "GK16ruyalsvu:68": "maivam /",
  "GK16ruyalsvu:69": "alaṅkārā hyatrābhidheyāḥ /",
  "GK16ruyalsvu:70": "teṣāmatra sākṣādevābhidhānāt /",
  "GK16ruyalsvu:71": "tadabhidhāyakaṃ cedamalaṅkārasarvasvākhyaṃ prakaraṇamityabhidhānābhidheyayorniyamagarbhīkāreṇārthākṣitpo vācyavācakabhāvalakṣaṇaḥ saṃbandhaḥ /",
  "GK16ruyalsvu:72": "nahyevaṃvidhametabhidhāyakaṃ prakaraṇāntaramasti /",
  "GK16ruyalsvu:73": "tasyānviṣyamāṇasyāpyupalambhayogyasyānupalambhāt /",
  "GK16ruyalsvu:74": "ata evātrānyālaṅkāragranthavailakṣaṇyoddhoṣaṇāya 'tātparyamucyate'ityādyuktam /",
  "GK16ruyalsvu:75": "abhidheyāścātrālaṅkārāḥ kāvyālaṅkārā na laukikā ityeteṣāṃ kāvyopaskṛtidvāreṇa pāramparyeṇa-",
  "GK16ruyalsvu:76": "'kāvyaṃ yaśaser'thakṛte vyavahāravide śivetarakṣataye /",
  "GK16ruyalsvu:77": "sadyaḥ paranirvṛtaye kāntāsaṃmitatayopadeśayuje' //",
  "GK16ruyalsvu:78": "ityādyuktanītyā tadavinābhāvasvabhāvatvādarthākṣitpasarvapuruṣārthasiddhirūpā caturvargāvātpiḥ prayojanam /",
  "GK16ruyalsvu:79": "tayośca sādhyasādhanabhāvalakṣaṇaḥ saṃbandhaḥ /",
  "GK16ruyalsvu:80": "iti sthitamevādivākyasya śrotṛśravaṇaśraddhāvirbhāvanibandhanatvam /",
  "GK16ruyalsvu:81": "--------------------",
  "GK16ruyalsvu:82": "RuAssC_0/2:",
  "GK16ruyalsvu:83": "nanu yadīhālaṅkārā abhidheyāstarhi tadalaṅkaryo 'pya-bhidheyaḥ /",
  "GK16ruyalsvu:84": "'alaṅkārā alaṅkāryāpekṣāḥ' iti nītyā sa evaiṣāṃ ko nāma yadupaskārakatvenaitatsvarūpamabhidhīyata ityāśaṅkya tadavataraṇikāmeva vaktumupakramate-",
  "GK16ruyalsvu:85": "ihetyādinā /",
  "GK16ruyalsvu:86": "____________________________________________________________",
  "GK16ruyalsvu:87": "START Bhūmikā",
  "GK16ruyalsvu:88": "iha hi tāvad bhāmahodbhaṭaprabhṛtayaścirantanālaṅkārakārāḥ pratīyamānamarthe vācyopaskārakatayālaṅkārapakṣanikṣitpaṃ manyante /",
  "GK16ruyalsvu:89_0": "tathāhi-paryāyoktāprastutapraśaṃsāsamāsoktyākṣepavyājastutyupameyopamānanvayādau",
  "GK16ruyalsvu:89_1": "vastumātraṃ gamyamānaṃ vācyopaskārakatvena 'svasiddhaye parākṣepaḥparārthe svasamarpaṇam'",
  "GK16ruyalsvu:89_2": "iti yathāyogaṃ dvividhayā bhaṅgyā pratipāditaṃ taiḥ /",
  "GK16ruyalsvu:90": "rudraṭenāpi bhāvālaṅkāro dvidhoktaḥ /",
  "GK16ruyalsvu:91": "rūpakadīpakāpahnutitulyayogitādāvupamādyalaṅkāro vācyopaskārakatvenoktaḥ /",
  "GK16ruyalsvu:92": "utprekṣā tu svayameva pratīyamānā kathitā /",
  "GK16ruyalsvu:93": "rasavatpreyaḥprabhṛtau tu rasabhāvādirvācyaśobhāhetutvenoktaḥ /",
  "GK16ruyalsvu:94": "taditthaṃ trividhamapi pratīyamānamalaṅkāratayā khyāpitameva / [RuAss_Bhū.1]",
  "GK16ruyalsvu:95": "--------------------",
  "GK16ruyalsvu:96": "RuAssC_[Bhū.1]:",
  "GK16ruyalsvu:97": "prabhṛtinā daṇḍyādayaḥ /",
  "GK16ruyalsvu:98": "tāvacchabdo vipratipattyabhāvadyotakaḥ /",
  "GK16ruyalsvu:99": "cirantanetyādi /",
  "GK16ruyalsvu:100": "dhvanikāramatamebhirna dṛṣṭamiti bhāvaḥ /",
  "GK16ruyalsvu:101": "pratīyamānamiti /",
  "GK16ruyalsvu:102": "vācyavyatiriktatvena svasaṃvedanasiddhamapīkatyarthaḥ /",
  "GK16ruyalsvu:103": "arthamiti /",
  "GK16ruyalsvu:104": "viśrāntisthānatayā paramopādeyatālakṣaṇam /",
  "GK16ruyalsvu:105": "vācyopaskārakatayetiṣa /",
  "GK16ruyalsvu:106": "vācyopaskārakatvaṃ hyalaṅkārāṇāmātmabhūtam /",
  "GK16ruyalsvu:107": "alaṅkārapakṣanikṣitpamiti /",
  "GK16ruyalsvu:108": "samagrālakārāntarbhūtaṃ na punastadvyatiriktamityarthaḥ /",
  "GK16ruyalsvu:109": "manyanta iti /",
  "GK16ruyalsvu:110": "tathātvena manyante na punastathā saṃbhavatītyarthaḥ /",
  "GK16ruyalsvu:111": "nahyabhimananamātreṇaiva bhāvānāmanyathābhāvo bhavatīti bhāvaḥ /",
  "GK16ruyalsvu:112": "etadeva darśayati-tathāhītyādinā /",
  "GK16ruyalsvu:113": "tairvastumātraṃ gabhyamānaṃ vācyopaskārakatvena pratipāditamiti saṃbandhaḥ /",
  "GK16ruyalsvu:114": "vastumātraṃ na punaralaṅkārā rasaśca /",
  "GK16ruyalsvu:115": "svasiddhaya iti /",
  "GK16ruyalsvu:116": "'kuntāḥ praviśanti' ityādau kuntairātmanaḥ praveśasiddhyarthaṃ svasaṃyoginaḥ puruṣā ākṣipyante /",
  "GK16ruyalsvu:117": "tairvinā teṣāṃ praveśāsidhdeḥ /",
  "GK16ruyalsvu:118": "'gaṅgāyāṃ ghoṣaḥ' ityādau tu gaṅgāśabdaḥ paratrataṭe ghoṣādhikaraṇatāsiddhaye svātmānamarpayati /",
  "GK16ruyalsvu:119": "svayaṃ tasya ghoṣādhikaraṇatvāsaṃbhavāt /",
  "GK16ruyalsvu:120": "yathāyogamiti /",
  "GK16ruyalsvu:121": "kvaciddhi vācyor'thaḥ svasiddhaye paraṃ pratīyamānamarthamākṣipati /",
  "GK16ruyalsvu:122": "kvacicca svayamanupapadyamānaḥ sanpratīyamāna evārthe svaṃ samarpayati /",
  "GK16ruyalsvu:123": "tena yatra yādṛtkatra tādṛgeva yojyamityarthaḥ /",
  "GK16ruyalsvu:124": "--------------------",
  "GK16ruyalsvu:125": "RuAssC_[Bhū.1a]",
  "GK16ruyalsvu:126": "tatra paryāyoktaṃ yathā-",
  "GK16ruyalsvu:127": "'adhākṣīnno laṅkāmayamayamudanvantamataradviśalyāṃ saumitrerayamupanināyauṣadhivanāt /",
  "GK16ruyalsvu:128": "iti smāraṃ smāraṃ tvadarivalabhīcitralikhitaṃ hanūmantaṃ dantairdaśati kupito rākṣasagaṇaḥ //",
  "GK16ruyalsvu:129": "'atra rākṣasagaṇavṛttānto vācyaḥ san svasiddhaye paraṃ kāraṇarūpamaripalāyanādyākṣipati /",
  "GK16ruyalsvu:130": "tatpalāyanādyantareṇa rākṣasavṛttāntasyāsaṃgateḥ /",
  "GK16ruyalsvu:131": "aprastutapraśaṃsā yathā-",
  "GK16ruyalsvu:132": "'prāṇā yena samarpitāstava valādyena tvamutthāpitaḥ skandhe yasya ciraṃ sthito 'si vidadhe yaste saparyāmapi /",
  "GK16ruyalsvu:133": "tasyāsya smitamātrakeṇa janayanprāṇāpahārakriyāṃ bhrātaḥ pratyupakāriṇāṃ dhuri paraṃ vetālalīlāyase' //",
  "GK16ruyalsvu:134": "atra vetālacaritamaprastutaṃ prakaraṇādivaśena svayamanupapadyamānaṃ sat prastute kṛtaghnavṛttānte svaṃ samarpayati /",
  "GK16ruyalsvu:135": "samāsoktiryathā-",
  "GK16ruyalsvu:136": "'dantakṣatāni karajaiśca vipāṭitāni prodbhinnasāndrapulake bhavataḥ śarīre /",
  "GK16ruyalsvu:137": "dattāni raktamanasā mṛgarājavadhvā jātaspṛhairmunibhirapyavalokitāni' //",
  "GK16ruyalsvu:138": "atra bodhisattve nāyakavyavahāre na saṃbhavatīti svasiddhyarthaṃ nāyakatvamākṣipati /",
  "GK16ruyalsvu:139": "ākṣepo yathā-",
  "GK16ruyalsvu:140": "'kiṃ bhaṇimo bhaṇṇai kitti adha kiṃ vā imeṇa bhaṇieṇa /",
  "GK16ruyalsvu:141": "bhaṇṇihisi tahavi ahavā bhaṇāmi kiṃ vā ṇa bhaṇiosi' //",
  "GK16ruyalsvu:142": "('kiṃ bhaṇamo bhaṇyate kiyadivātha kiṃ vānena bhaṇitena /",
  "GK16ruyalsvu:143": "bhaṇiṣyate tathāpyathavā bhaṇāmi kiṃvā na bhaṇito 'si') //",
  "GK16ruyalsvu:144_0": "atra vakṣyamāṇaviṣayo bhaṇananiṣedho vācyaḥ san vaktumevopakrāntasya niṣedhānupapatteḥ",
  "GK16ruyalsvu:144_1": "svayamaviśrāmyan svātmasamarpaṇena tvāṃ prati mariṣyāmi athavā mriye yadvā mṛtā yāvadahamiti",
  "GK16ruyalsvu:144_2": "vidhitrayamarthānataramākṣipati /",
  "GK16ruyalsvu:145": "yattvatrānyaiḥ 'vācyor'thaḥ svasiddhayer'thāntaramākṣipati'ityuktaṃ tadayuktameva /",
  "GK16ruyalsvu:146": "tathātve hi niṣedha eva paryavasitaḥ syānna niṣedhābhāsa ityākṣepālaṅkāra eva na syāt /",
  "GK16ruyalsvu:147": "'āmukhāvabhāsamāno hi niṣedha' ākṣepalakṣaṇam /",
  "GK16ruyalsvu:148": "na ca vidhiniṣedhayorvirodhātsādhyasādhanabhāvo yuktaḥ /",
  "GK16ruyalsvu:149": "vyājastutiryathā-",
  "GK16ruyalsvu:150": "'ihiṇaṃ paduṇopahuṇo pahuttaṇaṃ kiṃ cirantanapahūṇa /",
  "GK16ruyalsvu:151": "guṇadosā dosaguṇā ehiṃ kaā ṇahu kaā tehiṃ' //",
  "GK16ruyalsvu:152": "('adhunā prabhavaḥ prabhavaḥ prabhutvaṃ kiṃ cirantanaprabhūṇām /",
  "GK16ruyalsvu:153": "guṇadoṣā doṣaguṇā ebhiḥ kṛtā na khaluḥ kṛtāstaiḥ') //",
  "GK16ruyalsvu:154": "atra cirantanānāṃ nindā vācyā satī svayamanupapadyamānā stutāvātmānamarpayati /",
  "GK16ruyalsvu:155": "tadgatatvena vastudarśitāyā nindāyā asaṃbhavāt /",
  "GK16ruyalsvu:156": "evamadyatanānāmapi stutirnindāyāmātmānamarpayati /",
  "GK16ruyalsvu:157": "tasyā api viparītatayā tadgatatvenāsaṃbhavāt /",
  "GK16ruyalsvu:158": "yatpunaratrānyaiḥ svasiddhaye parākṣepo vyākhyātastadupekṣyameva /",
  "GK16ruyalsvu:159": "yato 'tra cirantanānāṃ syutyākṣepeṇa eva paryavasitaḥ syāditi naitadyuktam /",
  "GK16ruyalsvu:160": "kiṃ ca lakṣaṇāyāmapi svasiddhaye parākṣepo na yuktaḥ /",
  "GK16ruyalsvu:161": "tathātve hilakṣaṇāyāḥ svarūpahāniḥ syāt /",
  "GK16ruyalsvu:162": "vācyalakṣaṇasyaiva svasya siddhatvānmukhyārthabādhābhāvāt /",
  "GK16ruyalsvu:163": "na caikadā ekasya bādhaḥ siddhiśceti vaktuṃ yuktam /",
  "GK16ruyalsvu:164": "vipratiṣiddhaṃ hyetat /",
  "GK16ruyalsvu:165": "vācyasyaiva yadyatrasiddhistadabhidhaiva syānna lakṣaṇā /",
  "GK16ruyalsvu:166": "tasyā hi mukhyārthabādha eva jīvitam /",
  "GK16ruyalsvu:167": "'kuntāḥ praviśanti' ityādau ca kuntānāṃ svayaṃ praveṣṭumasaṃbhavānmukhyārthabādha eveti parasya kuntavadrūpasya lakṣyasyaivārthasya prādhānyam /",
  "GK16ruyalsvu:168": "ataśca lakṣaṇāyāṃ bādhitaḥ sanmukhyo 'rthaḥ paratra lakṣya eva svaṃ samarpayatītyeva yuktam /",
  "GK16ruyalsvu:169": "nanu yadyevaṃ tatparyāyoktādau vācyasidhyarthaṃ parasya lakṣyasyākṣepaḥ pratīyata yatītyeva yuktam /",
  "GK16ruyalsvu:170": "nanu yadyevaṃ tatparyāyoktādau vācyasidhyarthaḥ paratra lakṣya eva svaṃ samarpayatītyeva yuktam /",
  "GK16ruyalsvu:171": "nanu yadyevaṃ tatparyāyoktādau vācyasidhyarthaṃ parasya lakṣyasyākṣepaḥ pratīyata iti tatra kiṃ pratipattavyam /",
  "GK16ruyalsvu:172": "idaṃ pratipattavyam-atra hi lakṣaṇāyā eva nāvakāśaḥ /",
  "GK16ruyalsvu:173": "tatra hi kathamahaṃ syāmiti vācyaṃ sat kāryaṃ tadavinābhāvātparaṃ kāraṇamākṣipatītyākṣepeṇaiva siddhestasyā anupayogaḥ /",
  "GK16ruyalsvu:174": "'gauranubandhyaḥ'ityatra yathā kathaṃ me śruticoditamanubandhanaṃ syāditi jātyā vyaktyavinābhāvādvyaktirākṣipyate natu lakṣyate tathaivātrāpi kārcakāraṇayorjñeyam /",
  "GK16ruyalsvu:175": "evaṃ samāsoktāvapi nāyakavyavahārastadavinābhāvitvādeva nāyakatvamākṣipatītcatrāpi lakṣaṇāmūlatvaṃ nāśāṅkanīyam /",
  "GK16ruyalsvu:176": "anthakṛtā punaretañcirantanamatānuvādaparatayoktam /",
  "GK16ruyalsvu:177": "asmābhistu prasaṅgādvastu paryālocitamityalaṃ bahunā /",
  "GK16ruyalsvu:178": "--------------------",
  "GK16ruyalsvu:179": "RuAssC_[Bhū.1b]",
  "GK16ruyalsvu:180": "upameyopamā yathā-",
  "GK16ruyalsvu:181": "'rajobhiḥ syandanoddhatairgajaiśca ghanasaṃnibhaiḥ /",
  "GK16ruyalsvu:182": "bhuvastalamiva vyoma kurvanvyomeva bhūtalam' //",
  "GK16ruyalsvu:183": "atra dvayoḥ parasparamupamānopameyatvaṃ vācyaṃ sat svayamanupapadyamānamupamānāntaravihalakṣaṇe paratra vastvantare sva samarpayati /",
  "GK16ruyalsvu:184": "ananvayo yathā -",
  "GK16ruyalsvu:185": "'bhavāniva bhavāneva bhaved yadi paraṃ bhaca /",
  "GK16ruyalsvu:186": "svaśaktivyūhasaṃvyūḍhatrailokyārambhasaṃhṛtiḥ' //",
  "GK16ruyalsvu:187": "atraikasyaivopamānopameyabhāvo vācyaḥ sandvitīyamabrahmacajāryabhāve paratra vastvantare svaṃ samarpayati /",
  "GK16ruyalsvu:188": "ādiśabdaḥ prakāre /",
  "GK16ruyalsvu:189": "tenāniṣṭavidhyābhāsākṣepādergrahaṇam /",
  "GK16ruyalsvu:190": "yathā-",
  "GK16ruyalsvu:191": "'bhavatu viditaṃ vyarthālāpairalaṃ priya gamyatāṃ tanurapi na te doṣo 'smākaṃ vivistu parāṅmukhaḥ /",
  "GK16ruyalsvu:192": "tava yadi tathā ruḍhaṃ prema prapannamimāṃ daśāṃ prakṛtitarale kā no vrīḍā gate hatajīvite' //",
  "GK16ruyalsvu:193": "atra kāntaprasthānavidhirvācyaḥ sanniṣeddhamevopakrāntatya vidhānānupapatteḥ svayamaviśrāntaḥ svasamarpaṇena niṣedhamākṣipati /",
  "GK16ruyalsvu:194": "evaṃ dvividhayā bhaṅgyā gamyamānaṃ vastumātraṃ vācyoparaskārakamevotyuktam /",
  "GK16ruyalsvu:195": "evamapi pratīyamānasyārthasya viviktaviṣayāntaropālambhādalaṅkārāntarbhāvo na sidhyatītyāśaṅkyāha-rudraṭenetyādi /",
  "GK16ruyalsvu:196": "dvidheti /",
  "GK16ruyalsvu:197": "guṇībhūtāguṇībhūtavastuviṣayatvenetyarthaḥ /",
  "GK16ruyalsvu:198": "yadāha-",
  "GK16ruyalsvu:199": "'yasya vikāraḥ prabhavannapratibaddhena hetunā yena /",
  "GK16ruyalsvu:200": "gamayati tadabhiprāyaṃ tatpratibandhaṃ ca bhāvo 'sau //",
  "GK16ruyalsvu:201": "grāmataruṇaṃ taruṇyā navavañjulamañjarīsanāthakaram /",
  "GK16ruyalsvu:202": "paśyantyā bhavati muhurnitarāṃ malinā mukhacchāyā //",
  "GK16ruyalsvu:203": "abhidhepamabhidadhānaṃ tadeva tadasadṛśaguṇadoṣam /",
  "GK16ruyalsvu:204": "arthāntaramavagamayati yadvākyaṃ so 'paro bhāvaḥ //",
  "GK16ruyalsvu:205": "ekākinī yadabalā taruṇī tathāhamasmadgṛhe gṛhapatiḥ sa gate videśam /",
  "GK16ruyalsvu:206": "kaṃ yācase tadiha vāsamiyaṃ varākī śvaśrūrmamāndhabadhirā nanu mūḍha pāntha' //",
  "GK16ruyalsvu:207": "iti //",
  "GK16ruyalsvu:208": "yadvā dvidheti pūrvavadeva lakṣaṇādvayāśrayeṇa vyākhyeyam /",
  "GK16ruyalsvu:209": "tenādye svasiddhaye parākṣepaḥ, paratra tu aparārthaṃ svasamarpaṇam /",
  "GK16ruyalsvu:210": "yattvatrānyairbhāvairnirvedādibhirupalakṣito vācyapratīyamānatvena dvividhā bhāvālaṅkāro vyakhyātastudutsūtrameva /",
  "GK16ruyalsvu:211": "rudraṭena tathātvena tasyāpratipādanāt /",
  "GK16ruyalsvu:212": "tatrāpi ca vastumātrasya vācyopaskārakatvābhidhānasamaye vaktumucitatvāt /",
  "GK16ruyalsvu:213": "tadevaṃ guṇībhūtāguṇībhūtatvena dviprakāraṃ vastu tāvadvācyopaskārakatvena pratipāditam /",
  "GK16ruyalsvu:214": "--------------------",
  "GK16ruyalsvu:215": "RuAssC_[Bhū.1c]",
  "GK16ruyalsvu:216": "idānīmalaṅkārasyāpi pratīyamānasya vācyopaskārakatvaṃ pratipādayati-rūpaketyādinā /",
  "GK16ruyalsvu:217": "tatra rūpaka yathā -",
  "GK16ruyalsvu:218": "'bhūmabhrukuṭipannagīphaṇamaṇiḥ kāyasya caṇḍaṃ citā- kuṇḍaṃ kuṇḍalitendunālavalayaprabhuṃśi raktotpalam /",
  "GK16ruyalsvu:219": "ghrāṇasphāṭikamallikāparicite bhālāgraśālājire- dīprā dīpaśikhā śivasya nayanaṃ kārśānavaṃ pātu naḥ' //",
  "GK16ruyalsvu:220": "atra nayanādīnāṃ maṇiprabhṛtīnāṃ copamā vācyopaskārāyāvagamyate /",
  "GK16ruyalsvu:221": "tāṃ vinā sādṛśyāpratipatteḥ /",
  "GK16ruyalsvu:222": "--------------------",
  "GK16ruyalsvu:223": "RuAssC_[Bhū.1d]",
  "GK16ruyalsvu:224": "dīpakaṃ yathā-",
  "GK16ruyalsvu:225": "'pāuabandhaṃ paḍhiuṃvandheuṃ tahaa kujjakusumāi /",
  "GK16ruyalsvu:226": "poḍhamahilaṃ a ramiuṃ viralaccia ke vi jāṇanti' //",
  "GK16ruyalsvu:227": "atraka prākṛtabandhapāṭhāderupamā vācyopaskārāyāvagamyate /",
  "GK16ruyalsvu:228": "prakṛtasya prauḍhamahilāramaṇādeḥ sādṛśyopādānāyaivobhayorupanibandhanāt /",
  "GK16ruyalsvu:229": "apahnutiryathā-",
  "GK16ruyalsvu:230": "'dvaguṇitādupadhānabhujācchiraḥ pulakitādurasaḥ stanamaṇḍalam /",
  "GK16ruyalsvu:231": "adharamardhasamarpitamānanād vyaghaṭayanta kathañcana yoṣitaḥ' //",
  "GK16ruyalsvu:232": "atra bhujādīnāṃ sādṛśyāvagamādupamā vācyopaskārāyāvagamyate /",
  "GK16ruyalsvu:233": "tulyayoditādāvityādiśabdānnidarśanādergrahaṇam /",
  "GK16ruyalsvu:234": "upamādītyādiśabdādupameyopamādīnām /",
  "GK16ruyalsvu:235": "tattu yathā -",
  "GK16ruyalsvu:236": "'pravātanīletpalanirviśeṣamadhīraviprekṣitamāyatākṣyā /",
  "GK16ruyalsvu:237": "tayā gṛhītaṃ nu mṛgāṅganābhyastato gṛhītaṃ nu mṛgāṅganābhiḥ' //",
  "GK16ruyalsvu:238": "atra vācyāyā nidarśanāyā upaskāratvenopameyopanā gamyate /",
  "GK16ruyalsvu:239": "tāmantareṇāsaṃbhavadvastusaṃbandhatvena vācyasyāviśrānteḥ /",
  "GK16ruyalsvu:240": "ataścātrālaṅkāro gamyamānaḥ sthito na vastumātram /",
  "GK16ruyalsvu:241": "tena pūrvatra yadādigrahaṇaṃ saphalayitumanyairetadudāhṛtaṃ tadayuktameva /",
  "GK16ruyalsvu:242": "tatra vastumātrasya vācyopaskārakatvena pratipipādayiṣitatvāt /",
  "GK16ruyalsvu:243": "vācyopaskārakatvenotprekṣā kathitetisamanvayaḥ /",
  "GK16ruyalsvu:244": "sā tu -",
  "GK16ruyalsvu:245": "'mahilāsahassabharie tuya hiae suhaa sā amāyantī /",
  "GK16ruyalsvu:246": "diahaṃ aṇaṇṇaammā aṅgaṃ taṇuaṃ pi taṇuei' //",
  "GK16ruyalsvu:247": "iti /",
  "GK16ruyalsvu:248": "('mahilāsahastrabharite tava hṛdaye subhaga! sā antīmā /",
  "GK16ruyalsvu:249": "divasamananyakarmā aṅgaṃ tanukamapi tanūkaroti') //",
  "GK16ruyalsvu:250": "taditthamalaṅkāro 'pi pratīyamāno vācyaśobhāhetutvenoktaḥ /",
  "GK16ruyalsvu:251": "--------------------",
  "GK16ruyalsvu:252": "RuAssC_[Bhū.1e]",
  "GK16ruyalsvu:253": "adhunā rasasyāpi vācyopaskārakatvaṃ darśayitumāha-rasavadityādi /",
  "GK16ruyalsvu:254": "prabhṛtiśabdādūrjasvyādayaḥ /",
  "GK16ruyalsvu:255": "ādiśabdācca tadābhāsādayaḥ /",
  "GK16ruyalsvu:256": "tatra rasavadalaṅkāro yathā-",
  "GK16ruyalsvu:257": "'kṛcchreṇoruyugaṃ vyatītya suciraṃ bhrāntvā nitambasthale madhye 'syāstrivalītaraṅgaviṣame nispandatāmāgatā /",
  "GK16ruyalsvu:258": "maddṛśṭistṛṣiteva saṃprati śanairāruhya tuṅgau stanau sākāṅkṣaṃ muhurīkṣate jalalavaprasyandinī locane' //",
  "GK16ruyalsvu:259": "atra vatsarājasya parasparāsthābandharūpo ratyākhyaḥ sthāyibhāvo vibhāvānubhāvavyabhicārisaṃyogād rasībhūtaḥ san vācyopaskārakaḥ /",
  "GK16ruyalsvu:260": "tatsaṃvalitatvena vācyasya sacamatkāra pratipatteḥ /",
  "GK16ruyalsvu:261": "--------------------",
  "GK16ruyalsvu:262": "RuAssC_[Bhū.1f]",
  "GK16ruyalsvu:263": "preyolaṅkāro yathā-",
  "GK16ruyalsvu:264": "'tiṣṭhotkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /",
  "GK16ruyalsvu:265": "tāṃ hartuṃ vivudhadviṣo 'pi na ca me śaktāḥ purovartinīṃ sā cātyantamagocaraṃ nayanayoryāteti ko 'yaṃ vidhiḥ' //",
  "GK16ruyalsvu:266": "atra vitarkākhyo vyabhicāribhāvo vācyaśobhādhāyaka eva /",
  "GK16ruyalsvu:267": "--------------------",
  "GK16ruyalsvu:268": "RuAssC_[Bhū.1g]",
  "GK16ruyalsvu:269": "ūrjasvyalaṅkāro yathā-",
  "GK16ruyalsvu:270": "'haglīlāsu sakautukaṃ yadi manastanme dṛśāṃ viṃśati- rniḥsaṃdhau parirambhaṇe ratiratho dormaṇḍalī dṛśyatām /",
  "GK16ruyalsvu:271": "prītiścetparicumbane daśamukhī vaidehi!sajjā puraḥ paulastyasya ca rāghavasya ca mahatpaśyopacārāntaram' //",
  "GK16ruyalsvu:272": "atra sītāṃ prati rāvaṇasya ratiranocityena pravṛtteti rasābhāso vācyopaskārakaḥ /",
  "GK16ruyalsvu:273": "anyattu svayamabhyūhyam /",
  "GK16ruyalsvu:274": "--------------------",
  "GK16ruyalsvu:275": "RuAssC_[Bhū.1h]",
  "GK16ruyalsvu:276": "etadevopasaṃharati-taditthamityādinā /",
  "GK16ruyalsvu:277": "trividhamiti /",
  "GK16ruyalsvu:278": "paryāyoktādau vastu, rūpakādāvalaṅkāraḥ, rasavadādau rasaḥ /",
  "GK16ruyalsvu:279": "tadevaṃ cirantanaiḥ pratīyamānasyālaṅkārāntarbhāva eva tāvaduktaḥ /",
  "GK16ruyalsvu:280": "tadupaskāryaḥ punarātmā kaiścidapi nābhyupagataḥ /",
  "GK16ruyalsvu:281": "vāmanena tu sādṛśyanibandhanāyā lakṣaṇāya vakroktyalaṅkāratvaṃ bruvatā kaściddhvanibhedo 'laṅkāratayaivoktaḥ /",
  "GK16ruyalsvu:282": "kevalaṃ guṇaviśiṣṭapadaracanātmikā rītiḥ kāvyātmakatvenoktā /",
  "GK16ruyalsvu:283": "udbhaṭādibhistu guṇālaṅkārāṇāṃ prāyaśaḥ sāmyameva sūcitam /",
  "GK16ruyalsvu:284": "viṣayamātreṇa bhedapratipādanāt /",
  "GK16ruyalsvu:285": "saṃghaṭanādharmatvena ceṣṭeḥ /",
  "GK16ruyalsvu:286": "tadevamalaṅkārā eva kāvye pradhānamiti prācyānāṃ matam / [RuAss_Bhū.2]",
  "GK16ruyalsvu:287": "--------------------",
  "GK16ruyalsvu:288": "RuAssC_[Bhū.2]:",
  "GK16ruyalsvu:289": "vāmanena pratīyamānasyālaṅkārāntarbhāvamabhidadhatāpi tadupaskāryaṃ ātmā kaścidukta ityāha-vāmanenetyādi /",
  "GK16ruyalsvu:290": "tuśabdaḥ pūrvebhyo vyatirekadyotakaḥ /",
  "GK16ruyalsvu:291": "ātmano 'pi pratipādakatvāt /",
  "GK16ruyalsvu:292": "bruvateti /",
  "GK16ruyalsvu:293": "yadāha-'sādṛśyāllakṣaṇā vakroktiḥ' iti /",
  "GK16ruyalsvu:294": "etadevodājahāra ca 'unmīmīlakamalaṃ sarasīnāṃ kairavaṃ ca nimimīla mugurtam' iti /",
  "GK16ruyalsvu:295": "kaściddhvanibheda iti /",
  "GK16ruyalsvu:296": "'avivakṣitavācyādiḥ' /",
  "GK16ruyalsvu:297": "kevalamiti /",
  "GK16ruyalsvu:298": "yadi paramityarthaḥ /",
  "GK16ruyalsvu:299": "gumeti /",
  "GK16ruyalsvu:300": "yadāha-'viśiṣṭā padaracanā rītiḥ' iti /",
  "GK16ruyalsvu:301": "kāvyātmakatveneti /",
  "GK16ruyalsvu:302": "yadāha-'rītirātmā kāvyasye'ti kāvyatvebhyupagatāyā rīteḥ 'tadatiśayahetavastvalaṅkārāḥ' ityādyuktyāntarbhāvitadhvanayo 'laṃṅkārā upaskārakā ityetanmatam /",
  "GK16ruyalsvu:303": "--------------------",
  "GK16ruyalsvu:304": "RuAssC_[Bhū.2a]:",
  "GK16ruyalsvu:305": "anyaiḥ punaretadapi pratyuktamityāha-udbhaṭādibhirityādinā /",
  "GK16ruyalsvu:306": "prāyaśa iti /",
  "GK16ruyalsvu:307": "bāhulyenetyarthaḥ /",
  "GK16ruyalsvu:308": "viṣayamātreṇeti /",
  "GK16ruyalsvu:309": "bhinnakakṣyāṇāṃ hyupaskāryopaskārakatvasyānupapatteḥ /",
  "GK16ruyalsvu:310": "tathātve cālaṅkārāmapi guṇopaskāryatvaṃ prasajyate /",
  "GK16ruyalsvu:311": "samānanyāyatvāt /",
  "GK16ruyalsvu:312": "tadguṇālaṅkārāṇāṃ tulyatvavādina evaudbhaṭāḥ /",
  "GK16ruyalsvu:313": "itthamanena vācyāśrayāṇāmalaṅkārāṇāṃ madhya eva dhvanerantarbhāvādibhidhāvyāpāragocara eva dhvaniḥ,",
  "GK16ruyalsvu:314": "na punastadvyatiriktaḥ kaściddhvanirnāmeticirantanānāṃ matamityuktam /",
  "GK16ruyalsvu:315": "idānīṃ yadapyanyairasya bhaktyantarbhūtatvamuktaṃ tadapi darśayitumāha-vakroktītyādi /",
  "GK16ruyalsvu:316": "vakroktijīvitakāraḥ punarvaidagdhyabhaṅgībhaṇitisvabhāvāṃ bahuvidhāṃ vakroktimevaprādhānyātkāvyajīvitamuktavān /",
  "GK16ruyalsvu:317": "vyāpārasya prādhānyaṃ ca [kāvyasya] pratipede /",
  "GK16ruyalsvu:318": "abhidhānaprakāraviśeṣā eva cālaṅkārāḥ /",
  "GK16ruyalsvu:319": "satyapi tribhede pratīyamāne vyāpārarūpā bhaṇitireva kavisaṃrambhagocaraḥ /",
  "GK16ruyalsvu:320": "upacāravakratādibhiḥ samasto dhvaniprapañcaḥ svīkṛtaḥ /",
  "GK16ruyalsvu:321": "kevalamuktivaicitryajīvitaṃ kāvyaṃ,",
  "GK16ruyalsvu:322": "na vyaṅgyārthajīvitamiti tadīyaṃ darśanaṃ vyavasthitam / [RuAss_Bhū.3]",
  "GK16ruyalsvu:323": "--------------------",
  "GK16ruyalsvu:324": "RuAssC_[Bhū.3]:",
  "GK16ruyalsvu:325": "vaidagdhyetyanena vakrokteḥ svarūpamuktam /",
  "GK16ruyalsvu:326": "yadāha-'vakroktireva vaidagdhyabhaṅgībhaṇitirucyat' iti /",
  "GK16ruyalsvu:327": "evakāro 'nyasya kāvyajīvitatvavyavacchedakaḥ /",
  "GK16ruyalsvu:328": "kāvyajīvitamiti kāvyasyānuprāṇakam /",
  "GK16ruyalsvu:329": "tāṃ vinā kāvyameva na syādityarthaḥ /",
  "GK16ruyalsvu:330": "yadāha-vicitro yatra vakroktivaicitryaṃ jīvitāyate'iti /",
  "GK16ruyalsvu:331": "vyāpārasyeti kavipratibhollikhitasya karmaṇaḥ /",
  "GK16ruyalsvu:332": "kavipratibhānirvartitatvamantareṇa hi vakroktireva na syāditi kasya jīvitatvaṃ ghaṭata iti tadanuṣaktamevānvāsyātra prādhānyaṃ vivakṣitam /",
  "GK16ruyalsvu:333": "ataśca dvayoḥ prādhānyasya duryojatvamatra nāśaṅkanīyam /",
  "GK16ruyalsvu:334": "--------------------",
  "GK16ruyalsvu:335": "RuAssC_[Bhū.3a]:",
  "GK16ruyalsvu:336": "alaṅkārā iti /",
  "GK16ruyalsvu:337": "tenokta iti śeṣaḥ /",
  "GK16ruyalsvu:338": "evakāraścirantanoktadhvaniprakāraviśeṣanyavacchedakaḥ /",
  "GK16ruyalsvu:339": "satyapīti /",
  "GK16ruyalsvu:340": "sadapi pratīyamānamanādṛtyetyarthaḥ /",
  "GK16ruyalsvu:341": "vyāpārarūpeti vakrasvabhāvetyarthaḥ /",
  "GK16ruyalsvu:342": "bhaṇitirityuktiḥ kavīti /",
  "GK16ruyalsvu:343": "tatraiva kaviḥ saṃrabdha ityarthaḥ /",
  "GK16ruyalsvu:344": "tatsaṃrambhamantareṇa hi vakroktireva na cāretyādi /",
  "GK16ruyalsvu:345": "upacāravakratādīnāmeva madhye dhvanirantarbhūta iti tātparyārthaḥ /",
  "GK16ruyalsvu:346": "yadāha-",
  "GK16ruyalsvu:347": "'yatra dūrāntare 'nyasmātsāmānyamupacaryate /",
  "GK16ruyalsvu:348": "leśenāpi bhavetkartuṃ kiñcidudriktavṛttitām' //",
  "GK16ruyalsvu:349": "yanmūlā sarasollekhā rūpakādiralaṅkṛtiḥ /",
  "GK16ruyalsvu:350": "upacārapradhānāsau vakratā kācidiṣyate' //",
  "GK16ruyalsvu:351": "iti /",
  "GK16ruyalsvu:352": "etāmevodājahāra ca-",
  "GK16ruyalsvu:353": "'gaaṇaṃ ca mattamehaṃ dhārāluliajjuṇāiṃ a vaṇāiṃ /",
  "GK16ruyalsvu:354": "nirahaṅkāramiaṅko haranti nīlāoṃ a ṇisāo' //",
  "GK16ruyalsvu:355": "('gaganaṃ ca mattameghaṃ dhārālulitārjunāni ca vanāni /",
  "GK16ruyalsvu:356": "nirahaṅkāramṛgāṅkā haranti nīlāśca niśāḥ') //",
  "GK16ruyalsvu:357": "atra madanirahaṅkāratve aupacārike ityupacāravakratā /",
  "GK16ruyalsvu:358": "ādipadena kriyāvakratādīnāmapi grahaṇam /",
  "GK16ruyalsvu:359": "evaṃ sarvo 'pi dhvaniprapañco vakroktibhireva svīkṛtaḥ sansthita eva /",
  "GK16ruyalsvu:360": "yadi paraṃ tasya prādhānyameva nāstītyāha-kavelamityādi /",
  "GK16ruyalsvu:361": "tadīyamiti /",
  "GK16ruyalsvu:362": "vakroktijīvitakārasaṃbandhītyarthaḥ /",
  "GK16ruyalsvu:363": "taditthaṃ lakṣaṇāmūlavakroktimadhyāntarbhāvāddhvanereva tattvaṃ pratipāditam /",
  "GK16ruyalsvu:364": "--------------------",
  "GK16ruyalsvu:365": "RuAssC_[Bhū.3b]:",
  "GK16ruyalsvu:366": "kaiścidapyasya vāgaviṣayatvādalakṣaṇīyatvamuktamityāha- bhaṭṭanāyaketyādi /",
  "GK16ruyalsvu:367": "bhaṭṭanāyakena tu vyaṅgyavyāpārasya prauḍhoktyābhyupagatasya kāvyaṃśatvaṃ bruvatā nyagbhāvitaśabdārthasvarūpasya vyāpārasyaiva prādhānyamuktam /",
  "GK16ruyalsvu:368": "tatrāpyabhidhābhāvakatvalakṣaṇavyāpāradvayottīrṇo rasacarvaṇātmā bhogāparaparyāyovyāpāraḥ prādhānyena viśrāntisthānatayāṅgīkṛtaḥ / [RuAss_Bhū.4]",
  "GK16ruyalsvu:369": "--------------------",
  "GK16ruyalsvu:370": "RuAssC_[Bhū.4]:",
  "GK16ruyalsvu:371": "prauḍhoktyeti /",
  "GK16ruyalsvu:372": "na punarlakṣaṇakaraṇena /",
  "GK16ruyalsvu:373": "ata evokteḥ prauḍhatvaṃ yallakṣayitumaśakyaistasyāpyabhyupagamaḥ /",
  "GK16ruyalsvu:374": "kāvyāṃśatvamiti na punaḥ kāvyātmatvam /",
  "GK16ruyalsvu:375": "yadāha-",
  "GK16ruyalsvu:376": "'dhvanirnāmāparo yo 'pi vyāpāro vyañjanātmakaḥ /",
  "GK16ruyalsvu:377": "tasya siddhe 'pi bhede syātkāvyāṃśatvaṃ na rūpitā' //",
  "GK16ruyalsvu:378": "iti /",
  "GK16ruyalsvu:379": "vyāpārasyeti /",
  "GK16ruyalsvu:380": "kavikarmaṇaḥ /",
  "GK16ruyalsvu:381": "anyathā śabdapradhānebhyo vedādibhyor'thapradhānebhyaścetihāsādibhyaḥ kāvyasya vailakṣaṇyaṃ na syāt /",
  "GK16ruyalsvu:382": "taduktam-",
  "GK16ruyalsvu:383": "'śabdaprādhānyamāśritya tatra śāstraṃ pṛthagviduḥ /",
  "GK16ruyalsvu:384": "arthatattvena yuktaṃ tu vadantyākhyānametayoḥ //",
  "GK16ruyalsvu:385": "dvayorguṇatve vyāpāraprādhānye kāvyadhīrbhavet' //",
  "GK16ruyalsvu:386": "iti /",
  "GK16ruyalsvu:387": "tatrāpīti /",
  "GK16ruyalsvu:388": "kavikarmarūpasya vyāpārasya prādhānye satyapītyarthaḥ /",
  "GK16ruyalsvu:389": "'abhidhā bhāvanā cānyā dadbhogīkṛtireva ca' iti kāvyaṃ tāvat tryaṃśaṃ tenoktam /",
  "GK16ruyalsvu:390": "tatrāpi-",
  "GK16ruyalsvu:391": "'tātparyāśaktirabhidhā lakṣaṇānumitī, dvidhā /",
  "GK16ruyalsvu:392": "arthāpattiḥ kvacittantraṃ samāsoktyādyalaṅkṛtiḥ' //",
  "GK16ruyalsvu:393": "'rasasya kāryatā bhodo vyāpārāntarabādhanam /",
  "GK16ruyalsvu:394": "dvādaśetthaṃ dhvanerasya sthaitā vipratipattayaḥ' //",
  "GK16ruyalsvu:395": "iti /",
  "GK16ruyalsvu:396": "nītyā bahavo vipratipattiprakārāḥ saṃbhavanti, tathāpi",
  "GK16ruyalsvu:397": "'kāvyasyātmā dhvaniriti budhairyaḥ samāmnātapūrva- stasyābhāvaṃ jagadurapare bhāktamāhustamanye /",
  "GK16ruyalsvu:398": "kecidvācāṃ sthitamaviṣaye tattvamūcustadīyam'- ityuktanītyaiva dhvanervipratipattiprakārannayamiha prādhānyenoktam /",
  "GK16ruyalsvu:399": "--------------------",
  "GK16ruyalsvu:400": "RuAssC_[Bhū.4a]:",
  "GK16ruyalsvu:401": "evamidānīmetadvipratipattiprakāratrayaṃ nirākurvan dhvanereva kāvyātmatvaṃ sādhayati- dhvanikāra ityādinā /",
  "GK16ruyalsvu:402_0": "dhvanikāraḥ punarabhidhātātparyalakṣaṇākhyavyāpāratrayottīrṇasya dhvananadyotanādiśabdābhidheyasya",
  "GK16ruyalsvu:402_1": "vyañjanavyāpārasyāvaśyābhyupagamyatvād vyāpārasya ca vākyārthatvābhāvād vākyārthasyaiva",
  "GK16ruyalsvu:402_2": "ca vyāṅgyarūpasya guṇālaṅkāropaskartavyatvena prādhānyād viśrāntidhāmatvādātmatvaṃ sidhdāntitavān /",
  "GK16ruyalsvu:403": "vyāpārasya viṣayamukhena svaruṇpratilambhāt tatprādhānyena prādhānyāt svarūpeṇa vicāryatvābhāvād viṣayasyaiva samagrabharasahiṣṇutvam /",
  "GK16ruyalsvu:404": "tasmād viṣaya eva vyaṅgyanāmā jīvitatvena vaktavyaḥ,",
  "GK16ruyalsvu:405": "yasya guṇālaṅkārakṛtacārutvaparigrahasābhrājyam /",
  "GK16ruyalsvu:406": "rasādayastu jīvitabhūtā nālaṅkāratvenavācyāḥ /",
  "GK16ruyalsvu:407": "alaṅkārāṇāmupaskārakatvād,rasādīnāṃ ca prādhānyenopaskāryatvāt /",
  "GK16ruyalsvu:408": "tasmād vyaṅgya eva vākyārthībhūtaḥ kāvyajīvitamityeṣa eva pakṣo vākyārthavidāṃ sahṛdayānāmāvarjakaḥ /",
  "GK16ruyalsvu:409": "vyañjanavyāpārasya sarvairanapahnutatvāt tadāśrayeṇa ca pakṣāntarasyāpratiṣṭānāt / [RuAss_Bhū.5]",
  "GK16ruyalsvu:410": "--------------------",
  "GK16ruyalsvu:411": "RuAssC_[Bhū.5]:",
  "GK16ruyalsvu:412": "samayāpekṣārthāvagamaśaktirabhidhā /",
  "GK16ruyalsvu:413": "sāmānyānāṃ parasparānvitatvena viśeṣārthāvabodhanaśaktistātparyam /",
  "GK16ruyalsvu:414": "mukhyārthabādhādisahakāryapekṣārthaṃpratibhāsanaśaktirlakṣaṇā /",
  "GK16ruyalsvu:415": "etadvyāpāratrayāduttūrṇasya tadatiriktasyetyarthaḥ /",
  "GK16ruyalsvu:416": "tathā ca 'gaṅgāyāṃ ghoṣaḥ' ityatra gaṅgāśabdo ghoṣaśabdaśca sāmānyātmake jalapravāhe gṛhanikurambe ca saṃketitau /",
  "GK16ruyalsvu:417": "sāmānya evodyogāt /",
  "GK16ruyalsvu:418": "viśeṣasya hi saṃketakaraṇe ānantyaṃ vyabhicāraśca syāt /",
  "GK16ruyalsvu:419": "tataścābhidhayā jalapravāhamātraṃ gṛhanikurambamātraṃ ca pratītimityekā kakṣyā /",
  "GK16ruyalsvu:420": "etatpratipādyānyapratipādanāyāpyabhidhā na samarthā /",
  "GK16ruyalsvu:421_0": "'viśeṣyaṃ nābhidhā gacchet kṣīṇaśatkirviśeṣaṃ gamayanti hi' iti nyāyāttātpraryaśaktyā",
  "GK16ruyalsvu:421_1": "sāmānyānyādhārādheyabhāvenāvasthitaṃ viśiṣṭaṃ gaṅgāghoṣādyāgūrayantīti tātparyeṇa",
  "GK16ruyalsvu:421_2": "parasparānvitatvamātrameva pratīyata iti dvitīyā /",
  "GK16ruyalsvu:422": "jalapravāhasya ca ghoṣādhikaraṇatvamayuktamiti pramāṇāntarabādhitaḥ san gaṅgāśabdastadadhikaraṇayogyaṃ taṭaṃ lakṣayatīti tṛtīyā /",
  "GK16ruyalsvu:423": "tatra tāvat 'mukhyārthabādhe tadyoge ruḍhito 'tha prayojanāt /",
  "GK16ruyalsvu:424": "anyor'tho lakṣyate yat sā lakṣaṇā'ropitā kriyā' //",
  "GK16ruyalsvu:425": "iti //",
  "GK16ruyalsvu:426": "nītyā lakṣaṇā tritayasaṃnidhāveva bhavati /",
  "GK16ruyalsvu:427": "tatra mukhyārthabādhā tāvatpratyakṣādipramāṇāntaramūlā /",
  "GK16ruyalsvu:428": "yaśca sāmīpyādisaṃbandhaḥ sa ca pramāṇāntarāvagamya eva /",
  "GK16ruyalsvu:429": "yatpunaridaṃ ghoṣasya śettayapāvanatvādilakṣaṇaṃ prayojanaṃ pratīyate tacchabdāntarānuktaṃ pramāṇāntarāpratipannaṃ ca kuta āgatam /",
  "GK16ruyalsvu:430": "na tāvatpratyakṣādeva tatpratītiḥ, asmādeva śabdādavagamāsiddheḥ /",
  "GK16ruyalsvu:431": "śabdārthe ca tasyāpravṛtteḥ /",
  "GK16ruyalsvu:432": "nāpyanumānāt /",
  "GK16ruyalsvu:433": "sāmīpye 'pi śaityapāvanatvāderasaṃbhavādanaikāntikatvāt /",
  "GK16ruyalsvu:434": "na smṛtiḥ /",
  "GK16ruyalsvu:435": "tadanubhavābhāvāt /",
  "GK16ruyalsvu:436": "satyamapi vā tasyāṃ niyamasmaraṇaṃ na syāt /",
  "GK16ruyalsvu:437": "asmādeva ca śabdādetadeva budhyata iti ko hetuḥ /",
  "GK16ruyalsvu:438": "tasmādasyaiva śabdasyaiṣa vyāpāro 'bhyupagantavyaḥ /",
  "GK16ruyalsvu:439": "nirvyāpārasyārthapratītikāritvābhāvāt /",
  "GK16ruyalsvu:440": "sa tāvannābhitmā /",
  "GK16ruyalsvu:441": "samayābhāvāt /",
  "GK16ruyalsvu:442": "na tātparyātmā /",
  "GK16ruyalsvu:443": "tasyānvayapratītāveva parikṣayāt /",
  "GK16ruyalsvu:444": "na lakṣaṇātmā /",
  "GK16ruyalsvu:445": "mukhyārthabādhādyabhāvāt /",
  "GK16ruyalsvu:446": "tasmādabhidhātātparyalakṣaṇāvyaktiriktaścaturthakakṣyānikṣitpo vyaṅgyaniṣṭovyañjanāvyapāro 'bhihitānvayavādināvaśyābhyupagantavyaḥ /",
  "GK16ruyalsvu:447_0": "anvitābhidhānavādināpi yatparaḥ śabdaḥ sa śabdārtha iti śaravadabhidhāvyāpārameva",
  "GK16ruyalsvu:447_1": "dīrghadīrghamicchatāpi naimittikārthānusāreṇa nimittāni kalpyanta iti nimittaparikalpane",
  "GK16ruyalsvu:447_2": "'pi samagraiveyaṃ prakriyānusāraṇīyevetyubhayathāpi siddha eva vyañjanavyāpāraḥ /",
  "GK16ruyalsvu:448": "evacca gahanagahanamiti manageva siddharasanyāyenehoktam /",
  "GK16ruyalsvu:449": "--------------------",
  "GK16ruyalsvu:450": "RuAssC_[Bhū.5a]:",
  "GK16ruyalsvu:451": "ādiśabdātpratyāyanāvagamanādīnāmapi grahaṇam /",
  "GK16ruyalsvu:452": "avaśyeti /",
  "GK16ruyalsvu:453": "tena vinā vyaṅgyasyārthattyāsaṃgrahaṇāt /",
  "GK16ruyalsvu:454": "vyāpārasyeti /",
  "GK16ruyalsvu:455": "vyañjanātmikāyāḥ kriyāyā ityarthaḥ /",
  "GK16ruyalsvu:456": "sā khalu sādhyamānatvena pūrvāparībhūtāvayavatvānna svarūpeṇopalabhyata iti vicārapadavimeva svayamupāroḍhuṃ notsahata iti kathaṃ nāma tasyā vākyārthatvaṃ syāditi bhāvaḥ /",
  "GK16ruyalsvu:457": "yad vakṣyati-'vyāpārasya viṣayamukhena svarūpapratilambhāt tatprādhānyena prādhānyātsvarūpeṇa vicāryatvābhāvād viṣayasyaiva samagrabharasahiṣṇutvam' iti /",
  "GK16ruyalsvu:458": "upaskartavyatveneti /",
  "GK16ruyalsvu:459": "tatparatayāvasyānenetvathaḥ /",
  "GK16ruyalsvu:460": "yaduktam-",
  "GK16ruyalsvu:461": "'vācyavācakacārutvahetūnāṃ vivadhātmanām /",
  "GK16ruyalsvu:462": "rasādiparatā yatra sa dhvanerviṣayo mataḥ' //",
  "GK16ruyalsvu:463": "iti //",
  "GK16ruyalsvu:464": "ata eva viśrāntidhāmatvādityuktum /",
  "GK16ruyalsvu:465": "ātmatvamiti /",
  "GK16ruyalsvu:466": "sārabhūtatvamityarthaḥ /",
  "GK16ruyalsvu:467": "aataśca tena vinā kāvyaṃ kāvyameva na syāditi tātparyam /",
  "GK16ruyalsvu:468": "nahi nirjīvaṃ śarīraṃ kvāpyupayuktam /",
  "GK16ruyalsvu:469": "nanu yadyevaṃ darhi 'gaṅgāyāṃ ghoṣaḥ' ityatrāpi vyaṅgyasya sadbhāvāt kāvyatvaṃ prasajyate /",
  "GK16ruyalsvu:470": "naitat /",
  "GK16ruyalsvu:471": "iha yadvadātmano vyāpakatvāccharīre ghaṭādau vartamānatve 'pi karaṇādiviśiṣṭe śarīre eva jīvavyavahāro na ghaṭādau,",
  "GK16ruyalsvu:472": "tadvadasyāpi vivadhaguṇālaṅkāraucityacāruśabdārthaśarīragatatvenaivātmatvavyavahāro nānyatreti na kaściddoṣaḥ /",
  "GK16ruyalsvu:473": "nanu ca sarvatra kriyāyā eva prādhānyaṃ prasiddham,",
  "GK16ruyalsvu:474": "iha punarviṣayasyoktamiti kimetadityāśaṅkakyāha-vyāpārasyetyādi /",
  "GK16ruyalsvu:475": "viṣayamukheneti /",
  "GK16ruyalsvu:476": "yathā dyodanāderviklittyāmiti kimevadityāśaṅkāyāha-vyapārasyetyādi /",
  "GK16ruyalsvu:477": "viṣayamukheneti /",
  "GK16ruyalsvu:478": "yathā hyodanāderviklittyayayādimukhena pākādeḥ kriyāyāḥ svarūpopallambhaḥ /",
  "GK16ruyalsvu:479": "tatprādhānyeneti /",
  "GK16ruyalsvu:480": "viṣayapradhānatvenetyarthaḥ /",
  "GK16ruyalsvu:481": "tena vyāpārasya prādhānyamupacaritamiti bhāvaḥ /",
  "GK16ruyalsvu:482": "svarūpeṇoti /",
  "GK16ruyalsvu:483": "svarūpaṃ hi tasya sādhyamānatvādi vicāravitumaśakyam /",
  "GK16ruyalsvu:484": "sidhdasya hi vicārā bhavatīti bhāvaḥ /",
  "GK16ruyalsvu:485": "evakāro vyañjanavyāpāravyavacchedakaḥ /",
  "GK16ruyalsvu:486": "samagreti /",
  "GK16ruyalsvu:487": "samagrasya bharasyātmeti vyavahārādeḥ sahanaśīlatvamityarthaḥ /",
  "GK16ruyalsvu:488": "etadevopasaṃharati-tatsādityādinā /",
  "GK16ruyalsvu:489": "yasyeti /",
  "GK16ruyalsvu:490": "vyaṅgyanāmno rasāccāmano viṣayasya /",
  "GK16ruyalsvu:491": "guṇālaṅkāra kṛta-rutveti /",
  "GK16ruyalsvu:492": "guṇānāṃ-",
  "GK16ruyalsvu:493": "'vācyavācakacārutvahetūnāṃ vividhātmanām /",
  "GK16ruyalsvu:494": "rasādiparatā yatra sa dhvanerviṣayo mataḥ' //",
  "GK16ruyalsvu:495": "iti //",
  "GK16ruyalsvu:496": "ata eva viśrāntidhāmatvādityuktam /",
  "GK16ruyalsvu:497": "ātmatvamiti /",
  "GK16ruyalsvu:498": "sārabhūtatvamityarthaḥ /",
  "GK16ruyalsvu:499": "ataśca tena vinā kāvyaṃ kāvyameva na syādite tātparyam /",
  "GK16ruyalsvu:500": "nahi nirjūvaṃ śarīraṃ kāpyupayuktam /",
  "GK16ruyalsvu:501": "nanu yadyevaṃ tarhi 'gaṅgāyāṃ ghoṣaḥ' ityatrāpi vyaṅyasya sadbhāvāt kāvyatvaṃ prasajyate /",
  "GK16ruyalsvu:502": "naitat /",
  "GK16ruyalsvu:503": "ihayadūdātmano vyāpakatvācchrarīre ghaṭādau varttamānatve 'pi karaṇādiviśiṣṭe śarīra eva jīvavyavahāro na ghaṭādau,",
  "GK16ruyalsvu:504": "tadvadasyāpi vividhaguṇālaṅkāraucityacāruśabdārthaśarīragatatvenaivātmatvavyavahāro nānyatreti na kaściddoṣaḥ /",
  "GK16ruyalsvu:505": "nanu ca sarvatra kriyāyā eva prādhānyaṃ prasiddham,",
  "GK16ruyalsvu:506": "iha punarviṣayasyoktamiti kimetadityāśaṅkyāha-vyāpārasyetyādi /",
  "GK16ruyalsvu:507": "viṣayamukheneti /",
  "GK16ruyalsvu:508": "yathā hyodanāderviklittyādimukhena pākādeḥ kriyāyāḥ svarūpopalabhbhaḥ /",
  "GK16ruyalsvu:509": "tatprādhānyeneti /",
  "GK16ruyalsvu:510": "viṣayapradhānatvenetyarthaḥ /",
  "GK16ruyalsvu:511": "tena vyāpārasya prādhānyamupacaritamiti bhāvaḥ /",
  "GK16ruyalsvu:512": "svarūpeṇeti /",
  "GK16ruyalsvu:513": "svarūpaṃ hi tasyasādhyamānatvād vicārayitumaśakyam /",
  "GK16ruyalsvu:514": "siddhasya hi vicārā bhavatīti bhāvaḥ /",
  "GK16ruyalsvu:515": "evakāro vyañjanavyāpāravyavacchedakaḥ /",
  "GK16ruyalsvu:516": "samagreti /",
  "GK16ruyalsvu:517": "samagrasya hi vicārā bhavatīti bhāva /",
  "GK16ruyalsvu:518": "evakāro vyañjanavyāpāravyavacchedakaḥ /",
  "GK16ruyalsvu:519": "samagreti /",
  "GK16ruyalsvu:520": "samagrasya bharasyātmeti vyavahārādeḥ sahanaśīlatvamityarthaḥ /",
  "GK16ruyalsvu:521": "etadevīpasaṃharati-tatsmādityādinā /",
  "GK16ruyalsvu:522": "yasyeti /",
  "GK16ruyalsvu:523": "vyaṅgyanāmno rasādyatmano viṣayasya /",
  "GK16ruyalsvu:524": "guṇālaṅkārakṛta- etveti /",
  "GK16ruyalsvu:525": "guṇānāṃ-",
  "GK16ruyalsvu:526": "'ye rasasyāṅgino dharmāḥ śauryādaya ivātmanaḥ /",
  "GK16ruyalsvu:527": "utkarṣahetavaste syuracalasthitayo guṇāḥ' //",
  "GK16ruyalsvu:528": "[kā. pra. 8] ityādinītyā sākṣādeva taddharmattvāt /",
  "GK16ruyalsvu:529": "alaṅkāraṇāmapi-",
  "GK16ruyalsvu:530": "'upakurvantu taṃ santaṃ ye 'ṅgadvāreṇa jātucit /",
  "GK16ruyalsvu:531": "hārādivadalaṅkārāste 'nuprāsopamādayaḥ' //",
  "GK16ruyalsvu:532": "[kā. pra. 8] ityādinītyā śabdārthalakṣaṇāṅgātiśayadvāreṇa tadupaskārakatvāt /",
  "GK16ruyalsvu:533": "alaṅkārāṇāṃ ca rasādirūpaṃ dhvañjyamarthamalaṅkurvatāṃ mukhyayā vṛttyālaṅkākaratvam,",
  "GK16ruyalsvu:534": "alaṅkāryasadbhāvanibandhanatvāt tasya,",
  "GK16ruyalsvu:535": "rasādyātmana eva ca vyaṅgyasyālaṅkāryatvena pratiṣṭhānāt /",
  "GK16ruyalsvu:536_0": "ata eva ca yatrasphuṭavyaṅgyārtharahitatvaṃ tatra 'guṇavṛttyā punasteṣāṃ vṛttiḥ śabdārthayormatā'[kā.pra.8]",
  "GK16ruyalsvu:536_1": "ityādinītyā śabdārthamātranibandhanatvenoktivaicitryamātraparyavasitatvādeṣāṃ gauṇamalaṅkāratvam /",
  "GK16ruyalsvu:537": "yadabhiprāyeṇaiva ca citrākhyakāvyabhedaprakāratvamalaṅkārāṇāṃ nirūpayiṣyate /",
  "GK16ruyalsvu:538": "ata evānuprāsādayo 'laṅkārāścitrabhityādyanyairuktam /",
  "GK16ruyalsvu:539": "sa ca pratīyamānor'tho yadyapi vastvalaṅkārarasatvena trividhaḥ,",
  "GK16ruyalsvu:540": "tathāpi [tena vinā kāvyātmatvābhāvāt] mukhyatvena rasatyaivātmatvaṃ yuktam /",
  "GK16ruyalsvu:541": "ataśca vastvalaṅkārayokyadalaṅkārapakṣanikṣitpatvamanyairuktaṃ tattāvadāstām,",
  "GK16ruyalsvu:542": "kāvyātmano rasasya punaralaṅkāratvamatyantamevāvācyamityāha-rasādaya ityādi /",
  "GK16ruyalsvu:543": "ādigrahaṇād bhāvatadābhāsādīnāṃ grahaṇam /",
  "GK16ruyalsvu:544": "na vācyā iti /",
  "GK16ruyalsvu:545": "vastumayuktā evetyarthaḥ /",
  "GK16ruyalsvu:546": "alaṅkāryaṃsyālaṅkāratvānupapatteḥ /",
  "GK16ruyalsvu:547": "tasya cālaṅkāratvakathane 'laṅkāryāntaraṃ prasajyate /",
  "GK16ruyalsvu:548": "tena vinālaṅkārāṇāmanupapatteḥ /",
  "GK16ruyalsvu:549": "etadevopasaṃharati-tasmādityādinā /",
  "GK16ruyalsvu:550": "vyaṅgya iti rasādirūpaḥ /",
  "GK16ruyalsvu:551": "tasyaivopakrāntatvāt /",
  "GK16ruyalsvu:552": "vākyārthībhūta iti /",
  "GK16ruyalsvu:553": "avākyārthībhūtastu rasādiralaṅkāro 'pi syāt /",
  "GK16ruyalsvu:554": "yaduktam -",
  "GK16ruyalsvu:555": "'pradhāne 'nyatra vākyārthe yatrāṅgaṃ tu rasādayaḥ /",
  "GK16ruyalsvu:556": "kāvye tasminnalaṅkāro rasādiriti me matiḥ' //",
  "GK16ruyalsvu:557": "iti //",
  "GK16ruyalsvu:558": "etacca rasavadādyalaṅkāraprastāva eva nirṇeṣyāmaḥ /",
  "GK16ruyalsvu:559": "itiśabdaḥ prameyaparisamātpau /",
  "GK16ruyalsvu:560": "etadeva yuktamityāha-eṣa evetyādi /",
  "GK16ruyalsvu:561": "sarvairiti /",
  "GK16ruyalsvu:562": "avākyārthavidbhirasahṛdayaprāyairityarthaḥ /",
  "GK16ruyalsvu:563": "pakṣyāntarasyeti /",
  "GK16ruyalsvu:564": "tatra tāvadvācyavācakamātrāśrayiṇāmalaṅkārāṇāṃ madhye vyaṅgyavyañjakabhāvasamāśrayeṇa vyavasthitatvādasyāntarbhāvo na yuktaḥ /",
  "GK16ruyalsvu:565": "yaduktam-",
  "GK16ruyalsvu:566": "'vaṅgyavyañjakasaṃbandhanibandhanatayā dhvaneḥ /",
  "GK16ruyalsvu:567": "vācyavācakacārutvahetvantaḥ patitā kutaḥ' //",
  "GK16ruyalsvu:568": "iti //",
  "GK16ruyalsvu:569": "lakṣaṇāyāmapyasyāntarbhāvo na yuktaḥ /",
  "GK16ruyalsvu:570": "tadasadbhāve 'sya sadbhāvāt tatsadbhāve cāsyāmadbhāvāt /",
  "GK16ruyalsvu:571": "yaduktam-'ativyātperathāvyātperna cāsau lakṣyate tayā' iti /",
  "GK16ruyalsvu:572": "nāpyasyālakṣaṇīyatvaṃ yuktam -",
  "GK16ruyalsvu:573": "'yatrārthaḥ śabdo vā tamarthamupasarjanīkṛtasvārthau /",
  "GK16ruyalsvu:574": "vyaṅktaḥ kāvyaviśeṣaḥ sa dhvaniriti sūribhiḥ kathitaḥ' //",
  "GK16ruyalsvu:575": "iti //",
  "GK16ruyalsvu:576": "taditthametadvipratipattitrayasyāpratiṣṭānamupapāditam /",
  "GK16ruyalsvu:577": "--------------------",
  "GK16ruyalsvu:578": "RuAssC_[Bhū.5b]:",
  "GK16ruyalsvu:579": "idānīmanye 'pi yaḥ kaścidvipratipattiprakāraḥ kaiściduktaḥ so 'pi nopapadyate ityāhuyattvityādi /",
  "GK16ruyalsvu:580": "yattu vyaktivivekakāro vācyasya pratīyamānaṃ prati liṅgatayā vyañjanasyānumānāntarbhāvamākhyat tad vācyasya pratīyamānena saha tādāpmyatadutpattyabhāvādavicāritābhidhānam /",
  "GK16ruyalsvu:581": "tadetatkuśāgradhiṣaṇaiḥ kṣodanīyamatigahanamiti neha pratanyate / [RuAss_Bhū.6]",
  "GK16ruyalsvu:582": "--------------------",
  "GK16ruyalsvu:583": "RuAssC_[Bhū.6]:",
  "GK16ruyalsvu:584": "dhvanikārānantarabhāvī vyaktivivekakāra iti tanmatamiha paścānnirdiṣṭam yadyapi vakroktijīvitahṛdayadarpaṇakārāvapi dhvanikārāntarabhānāveva,",
  "GK16ruyalsvu:585": "tathāpi tau cirantaramatānuyāyināveti tanmataṃ pūrvamevoddiṣṭam /",
  "GK16ruyalsvu:586": "anena punaretatsvopajñamevoktam /",
  "GK16ruyalsvu:587": "anumānantarbhāvamiti /",
  "GK16ruyalsvu:588": "anumānarūpatvamevetyarthaḥ /",
  "GK16ruyalsvu:589": "ākhyaditi /",
  "GK16ruyalsvu:590": "yadāha-",
  "GK16ruyalsvu:591": "'vācyastadanumato vā yatrārthor'thāntaraṃ prakāśayati /",
  "GK16ruyalsvu:592": "saṃbandhataḥ kutaścit sā kāvyānumitirityuktā' //",
  "GK16ruyalsvu:593": "iti //",
  "GK16ruyalsvu:594": "avicāritābhidhānamiti /",
  "GK16ruyalsvu:595": "iha liṅgaliṅginostādātmyatadutpattibhyāmeva tāvatpratibandho niścīyate /",
  "GK16ruyalsvu:596": "tanniścayenaiva ca sādhyasiddhiḥ /",
  "GK16ruyalsvu:597": "anyathā hi sādhyasiddhirnasyādvyabhicārāt /",
  "GK16ruyalsvu:598": "tatra tādātmyaṃ yathā kṛtakatvānityatvayoḥ /",
  "GK16ruyalsvu:599": "tadutpattiryathā vahnidhūmayoḥ /",
  "GK16ruyalsvu:600": "vācyapratīyamānayoḥpunastādātmyatadutpattī na staḥ /",
  "GK16ruyalsvu:601": "tathāhi-",
  "GK16ruyalsvu:602": "'niḥśeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā tanvī taveyaṃ tanuḥ /",
  "GK16ruyalsvu:603": "mithyāvādini dūti bāndhavajanasyājñātapūḍāgame vāpūṃ snātumito gatāsi na punastasyādhamasyāntikam' //",
  "GK16ruyalsvu:604": "ityatra vidhinā niṣedho niṣedhena vā vidhiḥ pratīyate /",
  "GK16ruyalsvu:605": "na tasya vācyena saha tādātmyam /",
  "GK16ruyalsvu:606": "viruddhatvāt /",
  "GK16ruyalsvu:607": "nahyabhāvo bhāvātmā bhāvo 'pyabhāvātmā /",
  "GK16ruyalsvu:608": "nāpi tadutpattiḥ /",
  "GK16ruyalsvu:609": "abhāvasya janyajanakatvānupapatteḥ /",
  "GK16ruyalsvu:610": "nāpi niḥśeṣacyutacandanādīnāṃ viśeṣaṇānāṃ tadantikagamanānumāpakatvaṃ yuktam,",
  "GK16ruyalsvu:611": "teṣāṃ snānādāvapi sadbhāvādanaikāntikatvāt /",
  "GK16ruyalsvu:612": "etacca dhvanikāreṇādūṣitatvādgranthakṛtā svakaṇṭhena dūṣitam /",
  "GK16ruyalsvu:613": "ata evānenānyā vipratipattaye na dūṣitāḥ /",
  "GK16ruyalsvu:614": "etaditi /",
  "GK16ruyalsvu:615": "vācyasya pratīyamānena tādātmyatadutpattyabhāvādi neha pratanyata iti vyaktivivekavicāre hi mayaivaitadvitatya nirṇītamiti bhāvaḥ /",
  "GK16ruyalsvu:616": "--------------------",
  "GK16ruyalsvu:617": "RuAssC_[Bhū.6a]:",
  "GK16ruyalsvu:618": "taditthaṃ paraparikalpitasamāropāpasārapratyākhyānena prātpapratiṣṭhāno dhvanirityāha-astīpyādi /",
  "GK16ruyalsvu:619": "astiṃ tāvad vyaṅgyaniṣṭo vyañjanavyāpāraḥ /",
  "GK16ruyalsvu:620": "tatra vyaṅgyasya prādhānyāprādhānyābhyāṃ dhvaniguṇībhūtavyaṅgyākhyau dvau kāvyabhedau /",
  "GK16ruyalsvu:621": "vyaṅgyasyāsphuṭatve 'laṅkārattvena citrākhyaḥ kāvyabhedastṛtīyaḥ /",
  "GK16ruyalsvu:622": "tatrottamo dhvaniḥ /",
  "GK16ruyalsvu:623": "tasya lakṣaṇābhidhāmūlatvenāvivakṣitavācyavivakṣitānyaparavācyavivakṣitānyaparavācyākhyau dvau bhedau /",
  "GK16ruyalsvu:624": "ādyo 'pyarthāntarasaṃkramasaṃsalakṣyakramitavācyātyāntatiraskṛtavācyatvena dvividhaḥ /",
  "GK16ruyalsvu:625": "dvitīyo 'pyasaṃlakṣyakramasaṃlakṣyakramavyaṅgyatayā dvividhaḥ /",
  "GK16ruyalsvu:626": "lakṣaṇāmūlaḥ śabdaśaktimūlo vastudhvaniḥ,asaṃlakṣyakramavyaṅgyaḥ arthaśaktimūlo rasādidhvaniḥ /",
  "GK16ruyalsvu:627": "saṃlakṣyakramavyaṅgyaḥ śabdārthobhayaśaktimūlo vastudhvaniralaṅkāradhvaniśceti /",
  "GK16ruyalsvu:628": "tatra rasādidhvaniralaṅkāramañjaryāṃ darśitaḥ, kāvyasya śṛṅgārapradhānatvāt /",
  "GK16ruyalsvu:629": "śiṣṭastu yathāvasaraṃ tatraiva vibhaktaḥ /",
  "GK16ruyalsvu:630": "guṇībhūtavyaṅgyo vācyāṅgatvādibhedairyathāsaṃbhavaṃ samāsoktyādau darśitaḥ / [RuAss_Bhū.7]",
  "GK16ruyalsvu:631": "--------------------",
  "GK16ruyalsvu:632": "RuAssC_[Bhū.7]:",
  "GK16ruyalsvu:633": "tāvacchabdo vipratipattyabhāvadyotakaḥ /",
  "GK16ruyalsvu:634": "asyaiva bhedanirdeśaṃ kartumāha-tatretyādi /",
  "GK16ruyalsvu:635": "vyaṅgyaniṣṭhe vyañjanavyāpāre satyapītyarthaḥ /",
  "GK16ruyalsvu:636": "prādhānyāprādhānyeti /",
  "GK16ruyalsvu:637": "yaduktam-",
  "GK16ruyalsvu:638": "'tatparāveva śabdārthau tatra vyaṅgyaṃ prati sthitau /",
  "GK16ruyalsvu:639": "dhvaneḥ sa eva viṣayo mantavyaḥ saṃkarojjhitaḥ' //",
  "GK16ruyalsvu:640": "iti //",
  "GK16ruyalsvu:641": "yathā-",
  "GK16ruyalsvu:642": "'prakāro 'nyo guṇībhūtavyaṅgyaḥ kāvyasya dṛśyate /",
  "GK16ruyalsvu:643": "tatra vyaṅyānvaye vācyacārutvaṃ syāt prakarṣavat' //",
  "GK16ruyalsvu:644": "iti //",
  "GK16ruyalsvu:645": "asphuṭatva iti /",
  "GK16ruyalsvu:646": "vyaṅgyasyāvivakṣitatve satītyarthaḥ /",
  "GK16ruyalsvu:647": "yaduktam-",
  "GK16ruyalsvu:648": "'rasabhāvādiviṣayavivakṣāvirahe sati /",
  "GK16ruyalsvu:649": "alaṅkāranibandho yaḥ sa citraviṣayo mataḥ' //",
  "GK16ruyalsvu:650": "iti /",
  "GK16ruyalsvu:651": "tatreti /",
  "GK16ruyalsvu:652": "trayanirdhāraṇe /",
  "GK16ruyalsvu:653": "tasyeti,uttamasya dhvaneḥ /",
  "GK16ruyalsvu:654": "ādya iti avivakṣitavācyaḥ /",
  "GK16ruyalsvu:655": "na kevalaṃ dhvanirdvividhaḥ yāvattatprabhodo 'pyayaṃ dvividha ityapiśabdārthaḥ /",
  "GK16ruyalsvu:656": "yaduktam-",
  "GK16ruyalsvu:657": "'arthāntare saṃkramitamatyantaṃ vā tiraskṛtam /",
  "GK16ruyalsvu:658": "avivakṣitavācyasya dhvanervācyaṃ dvidhā matam' //",
  "GK16ruyalsvu:659": "iti //",
  "GK16ruyalsvu:660": "--------------------",
  "GK16ruyalsvu:661": "RuAssC_[Bhū.7a]:",
  "GK16ruyalsvu:662": "dvitīya iti vivakṣitānyaparavācyaḥ /",
  "GK16ruyalsvu:663": "yaduktam-",
  "GK16ruyalsvu:664": "'asaṃlakṣyakramoddyotaḥ krameṇa dyotitaḥ paraḥ /",
  "GK16ruyalsvu:665": "vivakṣitābhidheyasya dhvanerātmā dvidhā mataḥ' //",
  "GK16ruyalsvu:666": "iti /",
  "GK16ruyalsvu:667": "atraiva vasturasālaṅkārāṇāṃ dhvanyamānatvaṃ darśayitumāha-lakṣaṇetyādi /",
  "GK16ruyalsvu:668": "lakṣaṇāmūla ityavivakṣitavācyaḥ /",
  "GK16ruyalsvu:669": "śabdaśaktimūla iti na punararthaśaktimūlaḥ /",
  "GK16ruyalsvu:670": "yadyapi śabdaśaktimūler'thaśaktirapyasti tathāpi tatra tasyāḥ sahakāritayā vyavasthānamiti prādhānyācchabdaśaktimūlatvamuktam /",
  "GK16ruyalsvu:671": "evamarthaśaktimūlatve 'pi jñeyam /",
  "GK16ruyalsvu:672": "vastudhvaniriti /",
  "GK16ruyalsvu:673": "rasālaṅkāravyatiriktasya vastumātrasya dhvanyamānatvāt /",
  "GK16ruyalsvu:674": "tatrārthāntarasaṃkramitavācyo vastudhvaniryathā-",
  "GK16ruyalsvu:675": "'snigdhaśyāmalakāntilitpaviyato velladbalākā ghanā vātāḥ śīkariṇaḥ payodasuhṛdāmānandakekāḥ kalāḥ /",
  "GK16ruyalsvu:676": "kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devī dhīrā bhava' //",
  "GK16ruyalsvu:677": "--------------------",
  "GK16ruyalsvu:678": "RuAssC_[Bhū.7b]:",
  "GK16ruyalsvu:679": "atra rāmaśabdo rājyanirvāsanādyasaṃkhyeyaduḥkhabhājanatvasvarūpaṃ vastu dhvanati /",
  "GK16ruyalsvu:680": "atyantatiraskṛtavācyo 'pi yathā-",
  "GK16ruyalsvu:681": "'ravisaṃkrāntasaubhāgyastuṣārāvṛtamaṇḍalaḥ /",
  "GK16ruyalsvu:682": "niḥśvāsāndha ivādarśaścandramā na prakāśate' //",
  "GK16ruyalsvu:683": "atrāndhaśabdaḥ svārthaṃ nimittīkṛtyādarśanasādhāraṇavicchāyātvādidharmajātaṃ vasturūpaṃvyanakti /",
  "GK16ruyalsvu:684": "rasādīti /",
  "GK16ruyalsvu:685": "ādiśabdādbhāvatadābhāsādayaḥ /",
  "GK16ruyalsvu:686": "tatra rasadhvaniryathā -",
  "GK16ruyalsvu:687": "'tvāmālikhya praṇayakupitāṃ dhāturāgaiḥ śilāyā- mātmānaṃ te caraṇapatitaṃ yāvadicchāmi kartum /",
  "GK16ruyalsvu:688": "astraistāvanmuhurupacitairddaṣṭirālipyate me krūrasta- sminnapi na sahate saṃgamaṃ nau kṛtāntaḥ' //",
  "GK16ruyalsvu:689": "atra vibhāvānubhāvavyabhicāribhirabhivyakta eva rasaḥ /",
  "GK16ruyalsvu:690": "--------------------",
  "GK16ruyalsvu:691": "RuAssC_[Bhū.7c]:",
  "GK16ruyalsvu:692": "bhāvadhvaniryathā-",
  "GK16ruyalsvu:693": "'jāne kopaparāṅmukhī priyatamā svapne 'dya dṛṣṭā mayā mā māṃ saṃspṛśa pāṇineti rudatī gantuṃ pravṛttā tataḥ /",
  "GK16ruyalsvu:694": "no yāvat parirabhya cāṭukaśataurāśrāsayāmi priyāṃ bhrātastāvadahaṃ śaṭhena vidhinā nidrādaridrīkṛtaḥ' //",
  "GK16ruyalsvu:695": "atra vidhiṃ pratyasūyākhyo vyabhicāribhāvaḥ /",
  "GK16ruyalsvu:696": "rasābhāsadhvaniryathā-",
  "GK16ruyalsvu:697": "'stumaḥ kaṃ vāmākṣi kṣaṇamapi vinā ya na ramase vilebhe kaḥ prāṇān paṇamakhamukhe yaṃ mṛgayase /",
  "GK16ruyalsvu:698": "sulagne ko jātaḥ śaśimukhi yamāliṅgasi balāt tapaḥśrīḥ pasyaiṣā madananagari dhyāyasi tu yam' //",
  "GK16ruyalsvu:699": "atrānekakāmukaviṣayo 'bhilāṣa iti rasābhāsaḥ /",
  "GK16ruyalsvu:700": "--------------------",
  "GK16ruyalsvu:701": "RuAssC_[Bhū.7d]:",
  "GK16ruyalsvu:702": "bhāvābhāsadhvaniryathā-",
  "GK16ruyalsvu:703": "'rākāsudhākaramukhī taralāyatākṣī sā smerayauvanataraṅgitavibhramāṅgī /",
  "GK16ruyalsvu:704": "tatkiṃ karomi vidadhe kathamatra maittrīṃ tatsvīkṛtivyatikare ka ivābhyupāyaḥ //",
  "GK16ruyalsvu:705": "'atrānaucityapravṛttā cinteti bhāvābhāsaḥ /",
  "GK16ruyalsvu:706": "bhāvapraśamo yathā-",
  "GK16ruyalsvu:707": "'ekasmicchayane parāṅmukhatayā vītottaraṃ tāmya- toranyonyaṃ hṛdayasthite 'pyanunaye saṃpakṣatorgauravam /",
  "GK16ruyalsvu:708": "daṃpatyoḥ śanakairapāṅgavalanāmiśrībhavaccakṣuṣīr- bhagno mānakaliḥ sahāsarabhasavyāvṛttakaṇḍagrahaḥ' //",
  "GK16ruyalsvu:709": "atrāsūyāyāḥ praśama iti bhāvapraśamadhvaniḥ /",
  "GK16ruyalsvu:710": "vastudhvaniralaṅkāradhvaniśceti /",
  "GK16ruyalsvu:711": "tatraśabdaśaktimūlo vastudhvaniryathā-",
  "GK16ruyalsvu:712": "'nirvāṇavairadahanā praśamādarīṇāṃ nandantu pāṇḍutanayāḥ saha mādhavena /",
  "GK16ruyalsvu:713": "raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ' //",
  "GK16ruyalsvu:714": "atra kauravāṇāṃ kṣataśarīrādikatvaṃ vasturūpaṃ śabdaśaktyaiva pratīyate /",
  "GK16ruyalsvu:715": "sa evārthaśaktimūlo yathā-",
  "GK16ruyalsvu:716": "'alasasiromaṇi dhuttāṇaṃ aggimo putti dhaṇasamiddhimao /",
  "GK16ruyalsvu:717": "iha bhaṇieṇa ṇaaṅgī papphullaviloaṇā jāā' //",
  "GK16ruyalsvu:718": "('alasaśiromaṇirdhūrtānāmagraṇīrdhanasamṛddhimayaḥ /",
  "GK16ruyalsvu:719": "iti bhaṇitena natāṅgī praphullavilocanā jātā') //",
  "GK16ruyalsvu:720": "athārthaśaktyā mamaivopabhogyo 'pyamiti vastu vyajyate /",
  "GK16ruyalsvu:721": "sa evobhayaśaktimūlo yathā-",
  "GK16ruyalsvu:722": "'panthia ṇa ettha sattharamatthi maṇaṃ pattharatthale ggāme /",
  "GK16ruyalsvu:723": "uggaapaoharaṃ pekkhiūṇa jai vasasi tā vasasu' //",
  "GK16ruyalsvu:724": "('pathika nātra strastaramasti manāk prastarasthale grāme /",
  "GK16ruyalsvu:725": "udgatipayodharaṃ prekṣya yadi vasasi tad vasa') //",
  "GK16ruyalsvu:726": "atra yadyupabhogakṣamo 'si tadā āssveti vastu vakraucityamāśritya śabdārthaśaktyābhivyajyata ityubhayaśaktimūlatvam /",
  "GK16ruyalsvu:727": "--------------------",
  "GK16ruyalsvu:728": "RuAssC_[Bhū.7e]:",
  "GK16ruyalsvu:729": "śabdaśaktimūlo 'laṅkāradhvaniryathā-",
  "GK16ruyalsvu:730": "'unnataḥ prollasaddhāraḥ kālāgurumalīyasaḥ /",
  "GK16ruyalsvu:731": "payodharabharastacvyāḥ kaṃ na cakre 'bhilāṣiṇam' //",
  "GK16ruyalsvu:732": "atra śabdaśaktyā meghalakṣaṇamarthāntaraṃ pratīyate /",
  "GK16ruyalsvu:733": "prakṛtāprakṛtayoścārthayorasaṃbaddhābhidhāyitvaṃ mā prasāṅkṣīditi tayoraupamyaṃ kalpyata ityalaṅkāradhvaniḥ /",
  "GK16ruyalsvu:734": "sa evārthaśaktimūlo yathā-",
  "GK16ruyalsvu:735": "'taṃ tāṇa sirisahoararaaṇāharaṇammi hiaamekkarasaṃ /",
  "GK16ruyalsvu:736": "biṃbāhare piāṇaṃ ṇivesiaṃ kusumabāṇena' //",
  "GK16ruyalsvu:737": "('tat teṣāṃ śrīsahodararatnāharaṇe hṛdayamekarasam /",
  "GK16ruyalsvu:738": "bimbādhare priyāṇāṃ niveśitaṃ kusumabāṇena') //",
  "GK16ruyalsvu:739": "atra kaustubhabimbādharayoḥ kevalayairvāthaśaktyaupamyaṃ gamyata ityarthaśaktimalo 'laṅkāradhvaniḥ /",
  "GK16ruyalsvu:740": "ubhayaśaktimūlo yathā-",
  "GK16ruyalsvu:741": "'jaṇahiaavidāraṇae dhārāsalilallulie ṇa ramai tahā /",
  "GK16ruyalsvu:742": "tava diṭvī ciurabhare viāṇa jaha vairikhaggāmmi' //",
  "GK16ruyalsvu:743": "('janahṛdayavidāraṇake dhārāsalilalulite na ramate tathā /",
  "GK16ruyalsvu:744": "tava dṛṣṭiścukurabhare priyāṇāṃ,yathā vairikhaṅge') //",
  "GK16ruyalsvu:745": "atrobhayaśaktyā cikurabharakhaṅgayoraupabhyaṃ gamyate /",
  "GK16ruyalsvu:746": "iti śabdaḥ prameyaparimasātpau /",
  "GK16ruyalsvu:747": "evaṃ dhvaneḥ prabhedajātaṃ pradarśya kramaprātpaṃ guṇībhūtavyaṅyasyāpyanyato yojayati-guṇībhūtetyādinā /",
  "GK16ruyalsvu:748": "darśita iti dhvanikāreṇa /",
  "GK16ruyalsvu:749": "yadāha-",
  "GK16ruyalsvu:750": "'vyaṅgasya yatrāprādhānyaṃ vācyamātrānuyāyinaḥ /",
  "GK16ruyalsvu:751": "samāsoktyādayastatra vācyālaṅkṛtayaḥ sphuṭāḥ' //",
  "GK16ruyalsvu:752": "iti //",
  "GK16ruyalsvu:753": "evaṃ guṇībhūtavyaṅgyasyāpyanyato bhedajātaṃ yojayitvā citrasyāpi prabhedajātaṃ darśayitumāha-citramityādi /",
  "GK16ruyalsvu:754": "____________________________________________________________",
  "GK16ruyalsvu:755": "START Sūtra 1:",
  "GK16ruyalsvu:756": "citraṃ tu śabdārthāṃlakārasvabhāvatayā bahutaraprabhedam /",
  "GK16ruyalsvu:757": "tathā hi-",
  "GK16ruyalsvu:758": "ihārthapaunaruktyaṃ śabdapaunaruktyaṃ śabdārthapaunaruktyaṃ ceti trayaḥ paunaruktyaprakārāḥ // RuAss_1 //",
  "GK16ruyalsvu:759": "ādau paunaruktyaprakāraravacanaṃ vakṣyamāṇālaṅkārāṇāṃ kakṣāvibhāgaghaṭanārtham /",
  "GK16ruyalsvu:760": "arthāpekṣayā śabdasya pratītāvantaraṅgatve 'pi prathamamarthatadharmanirdeśaścirantanaprasiddhyā punaruktakavadābhāsasya pūrvaṃ lakṣaṇārthaḥ /",
  "GK16ruyalsvu:761": "ihaśabdaḥ pratthāne /",
  "GK16ruyalsvu:762": "itiśabdaḥ prakāre, triśabdādeva saṃkhyāparisamātpisiddheḥ /",
  "GK16ruyalsvu:763": "--------------------",
  "GK16ruyalsvu:764": "RuAssC_1:",
  "GK16ruyalsvu:765": "tuśabdaḥ kāvyaprakāradvayādasya vailakṣaṇyadyotakaḥ /",
  "GK16ruyalsvu:766": "ata eva bahutaraprabhedamityuktam /",
  "GK16ruyalsvu:767": "śabdārthetyeka śeṣaḥ /",
  "GK16ruyalsvu:768": "tenobhayālaṅkārāṇāmapi grahaṇam /",
  "GK16ruyalsvu:769": "tadeva darśayitumāha-tathāhītyādi /",
  "GK16ruyalsvu:770": "citrākhyakāvyabhedanirūpaṇāvasare kiṃ paunaruktyaprakāravacanenetyāśaṅkyāha-ādāvityādi /",
  "GK16ruyalsvu:771": "vakṣyamāṇālaṅkārāḥ punaruktavadābhāsādayaḥ pañca /",
  "GK16ruyalsvu:772": "śabdapratītipuraḥsarīkāreṇārthapratītiriti prathamaṃ śabdagata eva dharmanirdeśo nyāyyo nārthagata ityāśaṅkyāha-arthetyādi /",
  "GK16ruyalsvu:773": "cigtaṃna prasiddheti /",
  "GK16ruyalsvu:774": "na punaryujyamānatayeti bhāvaḥ /",
  "GK16ruyalsvu:775": "'punaruktavadābhāsaṃ chekānuprāsa eva ca' iti cirantanaprasiddhiḥ /",
  "GK16ruyalsvu:776": "arthālaṅkāratvādarthālaṅkāraprakaraṇe punarasya yujyamānatvam /",
  "GK16ruyalsvu:777": "nanvādau śabdagato,",
  "GK16ruyalsvu:778": "dharmanirdeśaḥ kāryaḥ paścādarthagata iti kramasya na kiñcitprayojanamutpaśyāma iti kiṃ teneti yadanyairuktaṃ tadayuktam /",
  "GK16ruyalsvu:779_0": "śabdārthayoḥ krameṇaiva pratītāvavabhāsanāttathātvenaiva dharmanirdeśasyopapatteḥ",
  "GK16ruyalsvu:779_1": "kiṃ ca 'vardhamānotkarṣāṇi śāstrāṇi prathante' iti nītyā parimitacamatkārāṇāmarthālaṅkārāṇāṃ",
  "GK16ruyalsvu:779_2": "paścānnirdeśaḥ kārya iti saprayojana eva kramaḥ /",
  "GK16ruyalsvu:780": "cirantanamatānullaṅghanena ca vayaṃ pravṛttā ityayuktamapi granthakṛtā tanmatamāśritam /",
  "GK16ruyalsvu:781": "agre 'pyanenāśayena tanmatāśrayaṇaṃ karipyatyeva /",
  "GK16ruyalsvu:782": "tena vayaṃyaccirantanamatāśrayaṇaṃ vyākhyāsyāmastadyuktameva /",
  "GK16ruyalsvu:783": "--------------------",
  "GK16ruyalsvu:784": "RuAssC_1a:",
  "GK16ruyalsvu:785": "etadeva yathoddeśaṃ nirṇetumāha-tatretyādi /",
  "GK16ruyalsvu:786": "____________________________________________________________",
  "GK16ruyalsvu:787": "START Sūtra 2:",
  "GK16ruyalsvu:788": "tatrārthapaunaruktyaṃ prarūḍhaṃ doṣaḥ // RuAss_2 //",
  "GK16ruyalsvu:789": "praruḍhāpraruḍhatvena dvaividhyam /",
  "GK16ruyalsvu:790": "prathamaṃ heyavacanamupādeye viśrāntyartham /",
  "GK16ruyalsvu:791": "tatreti trayanirdhāraṇe /",
  "GK16ruyalsvu:792": "yathāvabhāsanaviśrāntiḥ prarohaḥ /",
  "GK16ruyalsvu:793": "--------------------",
  "GK16ruyalsvu:794": "RuAssC_2:",
  "GK16ruyalsvu:795": "kimalaṅkāraprastāve doṣakathanenetyāśaṅkyāha-prathamamityādi /",
  "GK16ruyalsvu:796": "upādeya ityalaṅkārasvarūpe /",
  "GK16ruyalsvu:797": "yatheti /",
  "GK16ruyalsvu:798": "yathaiva dṛṣṭastathaiva paryavasita ityarthaḥ /",
  "GK16ruyalsvu:799": "yathā-",
  "GK16ruyalsvu:800": "'hariṇanayanāṃ sāraṅgākṣīṃ kuraṅgavilocanāṃ kamalavadanāṃ rājīvāsyāṃ sarojasamānanām /",
  "GK16ruyalsvu:801": "vilulitakacāṃ cañcatkeśīṃ calaccikurotkarāṃ surataviratau saṃbhogānte vilokaya kāminīm' //",
  "GK16ruyalsvu:802": "atra sāraṅāgākṣīmityādiṣu punarvacanaṃ praruḍham /",
  "GK16ruyalsvu:803": "apraruḍhaṃ punaralaṅkāraḥ /",
  "GK16ruyalsvu:804": "na caitāvataiva doṣābhāvamātreṇālaṅkāratvamasyāśaṅkyam,",
  "GK16ruyalsvu:805": "vakṣyamāṇanītyālaṅkāratvocitasya vicchittiviśeṣasyāpi bhāvāt /",
  "GK16ruyalsvu:806": "tadevāha-āmugvetyādi /",
  "GK16ruyalsvu:807": "____________________________________________________________",
  "GK16ruyalsvu:808": "START Sūtra 3:",
  "GK16ruyalsvu:809": "āmukhāvabhāsanaṃ punaḥ punaruktavadābhāsam // RuAss_3 //",
  "GK16ruyalsvu:810": "āmukhagrahaṇaṃ paryavasāne 'nyathātvapratipattyartham /",
  "GK16ruyalsvu:811": "lakṣyanirdeśe nāpuṃsakaḥ saṃskāro laukikālaṅkāravaidharyeṇa kāvyālaṅkāraṇāmalaṅkāryaṃpāratantryadhvananārthaḥ /",
  "GK16ruyalsvu:812": "arthapaunaruktyādevārthīśritatvādarthālaṅkāratvaṃ jñeyam /",
  "GK16ruyalsvu:813": "prabhedāstu vistarabhayānnocyante /",
  "GK16ruyalsvu:814": "udāharaṇaṃ madīye śrīkaṇṭhastave yathā-",
  "GK16ruyalsvu:815": "“ahīnabhujagādhīśavapurvalayakaṅkuṇam /",
  "GK16ruyalsvu:816": "śailādinandicaritaṃ kṣatakandarpadarpakam //",
  "GK16ruyalsvu:817": "vṛṣapuṅgavalakṣmāṇaṃ śikhipāvakalocanam /",
  "GK16ruyalsvu:818": "sasarvamaṅgalaṃ naumi pārvatīsakhamīśvaram” //",
  "GK16ruyalsvu:819": "'dīruṇaḥ kāṣṭhato jāto bhasmabhūtikaraḥ paraḥ /",
  "GK16ruyalsvu:820": "raktaśoṇārciruccaṇḍaḥ pātu vaḥ pāvakaḥ śikhī' //",
  "GK16ruyalsvu:821": "bhujaṅgakuṇḍalī vyaktaśāśiśubhrāṃśuśītaguḥ /",
  "GK16ruyalsvu:822": "jagantyapi sadāpāyādavyāccetoharaḥ śivaḥ” //",
  "GK16ruyalsvu:823": "--------------------",
  "GK16ruyalsvu:824": "RuAssC_3:",
  "GK16ruyalsvu:825": "anyathātveti /",
  "GK16ruyalsvu:826": "yathāvabhātasyārthasya paryavasāne tathātvenaivāviśrāntirityarthaḥ /",
  "GK16ruyalsvu:827": "anyathā hyaktanītyā doṣaḥ syāt /",
  "GK16ruyalsvu:828": "nanu punaruktavadābhāsaśabdasyālaṅkāraśabdasāmānādhikaraṇyādupamādivadajahalliṅgatvayogācca puṃlliṅgatve kimitīha nāpuṃsakaḥ saṃskāraḥ kṛta ityāśaṅkyāha-lakṣyetyādi /",
  "GK16ruyalsvu:829": "lakṣyasya lakṣaṇīyasya punaruktavadābhāsasya punaḥśabdāpekṣayā nirdeśo vacanamityarthaḥ /",
  "GK16ruyalsvu:830": "alaṅkāryapāratantreti /",
  "GK16ruyalsvu:831": "kāvyasāmānādhikaraṇyena nirdeśāt /",
  "GK16ruyalsvu:832": "laukikā hārādayaḥ /",
  "GK16ruyalsvu:833": "eṣāṃ hyalaṅkāryeṇa saha saṃyogaḥ saṃbandhaḥ /",
  "GK16ruyalsvu:834": "ata evaiṣāṃ tatparatantratāpi na syāt /",
  "GK16ruyalsvu:835": "kāvyālaṅkārāṇāṃ punaralaṅkāryeṇa saha samavāyaḥ saṃbandhaḥ /",
  "GK16ruyalsvu:836": "ata evaiṣāmayutasiddhatvādalaṅkāryapāratantryameveti laikikālaṅkāravaidharmyameva nyāyyam /",
  "GK16ruyalsvu:837": "āśrayāśrayibhāvenālaṅkāryālaṅkaraṇabhāvopapatteḥ kimāśrayamasyālaṅkāratvamityāśaṅkāyāha-arthetyādi /",
  "GK16ruyalsvu:838": "evakāraḥ śabdapaunaruktyāvacchedadyotakaḥ /",
  "GK16ruyalsvu:839": "--------------------",
  "GK16ruyalsvu:840": "RuAssC_3a:",
  "GK16ruyalsvu:841": "tena śabdasyāpaunaruktyānna śabdālaṅkāro nāpyubhayālaṅkāro 'yamityarthaḥ /",
  "GK16ruyalsvu:842": "paryavasāne vastutor'thasyāsattvāt dharmyaṃbhāve ca dharmaṃsya nirviṣayatvātpaunaruktyaṃ kasya dharmaḥ syāditi na vācyam /",
  "GK16ruyalsvu:843": "āmukher'thasyāvabhāsamānatvena sattvāddharmidharmabhāvasya naivāniṣṭerarthagatayoḥ sattvāsattvayoranupayogāt /",
  "GK16ruyalsvu:844": "āmukhāvagataiva ca pratītiralaṅkārabījaṃ na pāryavasānikī /",
  "GK16ruyalsvu:845": "tathātve hyupamārūpakādīnāmapyaviśeṣaḥ syāt /",
  "GK16ruyalsvu:846": "paryavasāne 'pyarthasya 'dāruṇaḥ kāṣṭato jātaḥ'ityādāvindhanārthasya sattvādanaikāntikatvābhāvācchraśaśṛvadabhāvo na vācyaḥ /",
  "GK16ruyalsvu:847": "paryavasāne 'pyatrandhanārthaḥ sannapi nālaṅkāratvaprayojaka iti 'arivadhadehaśarīraḥ' [kāvya prakāśa 91389]ityādāpyasatā kāyārthenāviśeṣātsamānaḥ /",
  "GK16ruyalsvu:848": "kiṃ va ito na paryavasāner'thasyāsattvam /",
  "GK16ruyalsvu:849": "iha hi pratītimātrasāratvātkavyasya yadyathaiva pratīyate tattathaiva bhavatītyāvivādaḥ /",
  "GK16ruyalsvu:850": "tadvādhotpattāvapi taimirikadvicandrapratītivat punaruktatayāvabhātasyārthasyāvabhāsamānatvātsattvameva /",
  "GK16ruyalsvu:851": "nahi śataśīpi krūrādyarthopalambhe kāṣṭhāderarthasyāpunaruktatayā bhānamasti /",
  "GK16ruyalsvu:852": "bādhotpatteḥ punardvicandrapratītivatpaunaruktyapratīteranupapadyamānatvaṃ bhavati,",
  "GK16ruyalsvu:853": "natu śuktikāyāmiva rajatapratyayasya svarūpata evābhāvaḥ /",
  "GK16ruyalsvu:854": "ata evābhātapaunaruktyāpi pratītirapaunaruktyaparyavasāyinyasya svarūpam /",
  "GK16ruyalsvu:855": "evamapi vastutaḥ kāyādyarthābhāvastadavastha iti cet,satyam /",
  "GK16ruyalsvu:856_0": "kiṃ tu tathā vastuto bahirasaṃbhavannapi dvitīyaścandraḥ pratītau kañcana viśeṣamādhātuṃ",
  "GK16ruyalsvu:856_1": "notsahate tathehāpi vastuvṛttena kāyāderthasyāsaṃbhave 'pi pratītau na kaścidviśeṣa",
  "GK16ruyalsvu:856_2": "iti diṇḍikārāga eva vāstavatvānveṣaṇam /",
  "GK16ruyalsvu:857": "tasmādatrāvabhāsamānatvamevārthasya sattvapratīṣṭhāpakaṃ pramāṇam /",
  "GK16ruyalsvu:858": "--------------------",
  "GK16ruyalsvu:859": "RuAssC_3b:",
  "GK16ruyalsvu:860": "nanu avabhāsamānatvaṃ pramātṛdharma iti kathaṃ tadāśrayo dharmaḥ kāvyālaṅkāra iti cet, asadetat /",
  "GK16ruyalsvu:861": "avabhāsamānatvasyāvabhāsyaniṣṭatayā pratīterarthadharmatvāt /",
  "GK16ruyalsvu:862": "tathā hi keṣāñcana pratītivādināṃ-",
  "GK16ruyalsvu:863": "'tathāhi vedyatā nāma bhāvasyaiva nijaṃ vapuḥ /",
  "GK16ruyalsvu:864": "caitreṇa vedyaṃ vedmīti kiṃ hyatra pratibhāsate' //",
  "GK16ruyalsvu:865": "ityādyuktayuktyā kaumārilavannīlatayā iva vedyatāyā apyarthadharmatvabheveṣṭam /",
  "GK16ruyalsvu:866": "iha ca tadupakrama eveti na vastuvādasaṃsparśo nyāyyaḥ /",
  "GK16ruyalsvu:867_0": "āmukhatulyārthatvasya ca śabdadharmatvena śabdāśrayatvāt śabdālaṅkāratvaṃ yadyasyocyate",
  "GK16ruyalsvu:867_1": "tathāpi paryavasāne vastutastulyārthatvasyāsaṃbhavāt śaśaśṛṅgavaddharmadharmibhāvo duṣṭaḥ syāt /",
  "GK16ruyalsvu:868": "sattve 'pi doṣa evetyasmatpakṣoktasamagracodyavakāśaḥ /",
  "GK16ruyalsvu:869": "atrāpi yadyāmukha evaikārthatvenāvabhāsanaṃ samādhistadāsmatpakṣeṇa kimaparāddham /",
  "GK16ruyalsvu:870": "evaṃ ca virodhe 'pi vastuto viruddhasyāsaṃbhavādviruddhārthatvasya ca śabdadharmatvāt śabdālaṅkāratvaṃ prasajyate /",
  "GK16ruyalsvu:871": "atra viruddhasyārthasyāsaṃbhavepi kartrādibhirvācyatayādhyavasāyaḥ,",
  "GK16ruyalsvu:872": "iha tu paunaruktyāśrayasyānanvitatvena na vācyateti cet,",
  "GK16ruyalsvu:873": "naitat,",
  "GK16ruyalsvu:874": "yataḥ 'dāruṇaḥ kāṣṭato jātaḥ' ityādau tāvatpaunaruktyāśrayasya kāṣṭāderarthasya jātatvādinā sahānavitatvāvagamādastyeva mukhyayā vṛttyā vācyatvam /",
  "GK16ruyalsvu:875": "'arivadhadehaśarīraḥ' ityādau tu vastutaḥ kāyāderavācye 'pyavabhātapaunaruktyāśrayatvādakṛtrimārthaśobhāparyāvasāyi tvena vācyatayāstyeva vivakṣitatvam /",
  "GK16ruyalsvu:876": "atra jhakṛtrimor'tho 'laṅkṛtakṛtrimārthopaskṛto yathā camatkārakṛt na tathā tadupaskṛtayocyamānaḥ syāt /",
  "GK16ruyalsvu:877_0": "'strīṇāṃ hi kaṇṭhābharaṇāni hārāḥ payodharānapyabhibhūṣayanti' ityādidṛśā ca hārasya",
  "GK16ruyalsvu:877_1": "kaṇṭhālaṅkāratve 'pi sāmīpyāttāvatiśobhātiśayādhāyakatvādyathā payodharādāvapyalaṅkāratvaṃ",
  "GK16ruyalsvu:877_2": "tathaiva kṛtrimārthāśrayatve 'pyavabhāsamānasya paunaruktasyākṛtrimārthopaskārakatvamapi",
  "GK16ruyalsvu:877_3": "pratīyata eveti nānubhaghavāpahnavaḥ kāryaḥ /",
  "GK16ruyalsvu:878": "evaṃ ca paunaruktyāśrayasyārthasya yatraiva vāttyatvena vivakṣitatvaṃ tatraivāsyālaṅkāratvaṃ nānyatra /",
  "GK16ruyalsvu:879": "'akṛṣṇapakṣendumukhī bandhujīvādharadyutiḥ /",
  "GK16ruyalsvu:880": "iyaṃ vilāsinī kasya na netrotsavakāriṇī' //",
  "GK16ruyalsvu:881": "'atrākṛṣṇatyarthapaunaruktyasya saṃbhave 'pi vācyatvenāvivakṣitatvānnāyamalaṅkāraḥ /",
  "GK16ruyalsvu:882": "evaṃ vakṣyamāṇānāmapyalaṅkārāṇāṃ kavivivakṣaiva svarūpapratiṣṭhāpakaṃ pramāṇaṃ jñeyam /",
  "GK16ruyalsvu:883": "kiṃ bahunā, sarveṣāmapyalaṅkārāṇāmupamitārthatvādeḥ śabdadharmatvācchabdālaṅkāratvaṃ syāt /",
  "GK16ruyalsvu:884": "tadarthālaṅkāratvamasya jyāyaḥ, yāvatā hyarthasyāmukha eva punaruktatayāvabhāso 'sya jīvitam /",
  "GK16ruyalsvu:885": "ata eva punaruktavadābhāsamityanvarthasaṃghajñā /",
  "GK16ruyalsvu:886": "arthasya ca paunaruktyapratītau na kasyacidvivādaḥ ,",
  "GK16ruyalsvu:887": "tāmevāśrittaya śabdālaṅkārasya bhavadbhiruktatvāt /",
  "GK16ruyalsvu:888": "evaṃ ca pratyāsattestadāśrayatvamevāsyālaṅkāratvaṃyuktam /",
  "GK16ruyalsvu:889": "anyathā tulyārthaśabdatāpi vākyadharmaṃ iti tadāśrayo 'pi syādityanavasthāprasaṅgaḥ /",
  "GK16ruyalsvu:890": "--------------------",
  "GK16ruyalsvu:891": "RuAssC_3c:",
  "GK16ruyalsvu:892": "athātra śabdasvarūpavaiśiṣṭyanibandhanaṃ camatkārakāritvamiti tadalaṅkāratvamiti cet,",
  "GK16ruyalsvu:893": "kiṃ nāma śabdasya svarūpe vaiśiṣṭam /",
  "GK16ruyalsvu:894": "kiṃ paunaruktyam, uta punaruktārthaṃvācitvam,utasabhaṅgābhaṅgapadena śliṣṭatvam /",
  "GK16ruyalsvu:895": "tatra na tāvadādyaḥ pakṣaḥ /",
  "GK16ruyalsvu:896": "śabdasya dviruccāraṇābhāvāttathātvāpratibhāsanāt /",
  "GK16ruyalsvu:897": "nāpi dvitīyaḥ /",
  "GK16ruyalsvu:898": "vācyavācakabhāvenālaṅkaraṇabhāvāttasyāśrayāśrayibhāve, nopapatteḥ /",
  "GK16ruyalsvu:899": "ata eva sarveṣāmevārthālaṅkārāṇāmupamitārthādivācitvācchabdasya tadalaṅkāratvaṃ syādityuktam /",
  "GK16ruyalsvu:900": "nāpi tṛtīyaḥ /",
  "GK16ruyalsvu:901": "punaruktavadābhāsamityanvarthasaṃjñāśrayaṇāt /",
  "GK16ruyalsvu:902": "paunaruktyākhyadharmaprayojakīkāreṇālaṅkārasyopakrāntatvāt śliṣṭatvasyehānaupayitakatvāt /",
  "GK16ruyalsvu:903": "tat punaratrārthepaunaruktyāvagame nimittamātrām /",
  "GK16ruyalsvu:904": "nimittanimittabhāvaśca nālaṅkāratvaprayojaka ityavivādaḥ /",
  "GK16ruyalsvu:905": "tasmādarthāśrayatvātpaunaruktyasya tadalaṅkāratvameti yuktam /",
  "GK16ruyalsvu:906": "evaṃ vaktralaṅkāratāpi nirastā /",
  "GK16ruyalsvu:907": "sarveṣāmapi naktratiśayarūpatvāt tathātvopapatteḥ /",
  "GK16ruyalsvu:908": "--------------------",
  "GK16ruyalsvu:909": "RuAssC_3d:",
  "GK16ruyalsvu:910": "vistarabhayāditi /",
  "GK16ruyalsvu:911": "na tu citratvābhāvāt /",
  "GK16ruyalsvu:912": "nocyanta iti /",
  "GK16ruyalsvu:913": "vastutastu saṃbhavantyevetyarthaḥ /",
  "GK16ruyalsvu:914": "ataścāyaṃ prāyo vākyārthapadārthāśrayatvātprathamaṃ dvidhābhavan samastāsamastapadatvena caturvidhaḥ /",
  "GK16ruyalsvu:915": "krameṇa yathā-",
  "GK16ruyalsvu:916": "'tuhinakṣitibhṛdyuṣmānpātātsarvatra[-]khyātaḥ /",
  "GK16ruyalsvu:917": "himavānavatu sadā vo viśvatra samāgataḥ khyātim' //",
  "GK16ruyalsvu:918": "'nadīprakaramulliṅgitavantaṃ manoharahastamatyajantaṃ ca,",
  "GK16ruyalsvu:919": "saparyāṇāṃ ruciṃ vahantaṃ rasarvatra pūjanīyaṃ ca,",
  "GK16ruyalsvu:920": "sakubhbhaṃ sakalaśañcarantaṃ ca,",
  "GK16ruyalsvu:921": "sadānadantaṃ madaparyāviladaśanaṃ ca,",
  "GK16ruyalsvu:922": "karaṭaṃ kamapi bibhrataṃ kavāṭavibhramamuñcantaṃ ca,",
  "GK16ruyalsvu:923": "kuñjarājivardhitaruci vāraṇaraṇaraṇaraṇikākulitaṃ ca,",
  "GK16ruyalsvu:924": "rājamānavisaṃdhāyinaṃ virājamānaṃ ca,",
  "GK16ruyalsvu:925": "śārībhūtaṃ madasalilena śabalībhūtaṃ ca,",
  "GK16ruyalsvu:926": "iti punaruktāśrayam' ityanaṅgalekhāyāṃ hastivarṇane /",
  "GK16ruyalsvu:927": "'batahantāsitaḥ kālo govibhāvasudīdhitīḥ /",
  "GK16ruyalsvu:928": "kṣipāsya pakṣāvasitaścetarājayaśobhaya' //",
  "GK16ruyalsvu:929": "asamastapadaṃ tu granthakṛtauvodāhṛtam /",
  "GK16ruyalsvu:930": "____________________________________________________________",
  "GK16ruyalsvu:931": "START Sūtra 4:",
  "GK16ruyalsvu:932": "śabdapaunaruktyaṃ vyañjanamātrapaunaruktyaṃ svaravyañjanasamudāyapaunaruktyaṃ ca // RuAss_4 //",
  "GK16ruyalsvu:933": "alaṃkāraprastāve kevalaṃ svarapaunaruktyamacārutvānna gaṇyate iti dvaividhyameva /",
  "GK16ruyalsvu:934": "--------------------",
  "GK16ruyalsvu:935": "RuAssC_4:",
  "GK16ruyalsvu:936": "kevalasvarūpaunaruktyaṃ kiṃ na gaṇitamityāśaṅkyāha-alaṅkāretyādi /",
  "GK16ruyalsvu:937": "yathā-",
  "GK16ruyalsvu:938": "'indīvarammi indammi indaālammi indiagaṇammi /",
  "GK16ruyalsvu:939": "indidirammi indami joiṇṇo sarisasaṃkappo' //",
  "GK16ruyalsvu:940": "('indāvarammi---------') atra svarapaunaruktyasya cārutvābhāvānnālaṅkāratvam /",
  "GK16ruyalsvu:941": "tatra kevalavyañjanasvaravyañjanasamudāśritamalaṅkāradvayaṃ lakṣyayati-saṃkhyādinā /",
  "GK16ruyalsvu:942": "____________________________________________________________",
  "GK16ruyalsvu:943": "START Sūtra 5:",
  "GK16ruyalsvu:944": "saṃkhyāniyame pūrvaṃ chekānuprāsaḥ // RuAss_5 //",
  "GK16ruyalsvu:945": "dvayorvyañjanasamudāyayoḥ parasparamanaikadhā sādṛśyaṃ saṃkhyāniyamaḥ /",
  "GK16ruyalsvu:946": "pūrvaṃ vyañjamasamudāyāśritaṃ yathā-",
  "GK16ruyalsvu:947": "'kiṃ nāma dardura duradhyavasāya sāyaṃ kāyaṃ nipīḍya ninadaṃ kuruṣe ruṣeva /",
  "GK16ruyalsvu:948": "etāni kelirasitāni sitacchadānāmākarṇya kārṇamadhurāṇi na lajjito 'si' //",
  "GK16ruyalsvu:949": "atra sāyaṃśabdenāsyālaṅkārasya yakāramātrasādṛśyāpekṣayā vṛttyanuprāsena sahaikābhidhānalakṣaṇaḥ saṃkaraḥ /",
  "GK16ruyalsvu:950": "chekā vidagdhāḥ /",
  "GK16ruyalsvu:951": "--------------------",
  "GK16ruyalsvu:952": "RuAssC_5:",
  "GK16ruyalsvu:953": "ekavacanasya jātyā bahutvaprasaṅgādvahuvacanasya ca tryādīnāṃ svayameva bahutvātsaṃkhyāniyamo dvitva eva saṃbhavatīti dvayorityuktam /",
  "GK16ruyalsvu:954": "dvayorapyekadhā sādṛśyaṃ vṛttyanuprāsa evetyāśaṅkyāha-anekadheti /",
  "GK16ruyalsvu:955": "yakāramātretyanena dvayoreva sādṛśyamasya jīvitamiti dhvanitam /",
  "GK16ruyalsvu:956_0": "yadyapi cāyaṃ vyañjanamātrapaunaruktyākhyasya sāmānyalakṣaṇasya saṃbhavādanuprāsa",
  "GK16ruyalsvu:956_1": "evānyairantarbhāvitaḥ tathāpyasya granthakṛtā udbhaṭamatānurodhādiha lakṣaṇaṃ kṛtam -anyathetyādi /",
  "GK16ruyalsvu:957": "____________________________________________________________",
  "GK16ruyalsvu:958": "START Sūtra 6:",
  "GK16ruyalsvu:959": "anyathā tu vṛttyatanuprāsaḥ // RuAss_6 //",
  "GK16ruyalsvu:960": "kevalavyañjanamātrasādṛśyamekadhā samudāyasādṛśyaṃ tryādīnāṃ ca parasparasādṛśyamānyathābhāvaḥ /",
  "GK16ruyalsvu:961": "vṛttistu rasaviṣayo vyāpāraḥ /",
  "GK16ruyalsvu:962": "tadvatī punarvarṇaracanehavṛttiḥ /",
  "GK16ruyalsvu:963": "sa ca paruṣakomalamadhyamavarṇārabdhatvāttridhā /",
  "GK16ruyalsvu:964": "tadupalakṣito 'yamanuprāsaḥ /",
  "GK16ruyalsvu:965": "yathā-",
  "GK16ruyalsvu:966": "'āṭopena paṭīyayasā yadapi sā vāṇī kaverāmukhe khelantī prathame tathāpi kurute no sanmanorañjanam /",
  "GK16ruyalsvu:967": "na syādyāvadamandasundaraguṇālaṅkārajhaṅkāritaḥ saprasyandilasāyanarasāsārānusārī rasaḥ' //",
  "GK16ruyalsvu:968": "yathā vā-",
  "GK16ruyalsvu:969": "'sahyāḥ pannagaphūtkṛtānalaśikhā nārācapālyo 'pi vā rākendoḥ kiraṇā viṣadravamuco varṣāsu vā vāyavaḥ /",
  "GK16ruyalsvu:970": "na tvetāḥ saralāḥ sitāsitarucaḥ sācīkṛtāḥ sālasāḥ sākūtāḥ samadāḥ kuraṅgakadṛśāṃ mānānuvidhdā dṛśaḥ' //",
  "GK16ruyalsvu:971": "--------------------",
  "GK16ruyalsvu:972": "RuAssC_6:",
  "GK16ruyalsvu:973": "etadeva bhedanirdeśaṃ kurvanvyācaṣṭe kevaletyādi /",
  "GK16ruyalsvu:974": "samudāyaḥ pāriśeṣyād vyañjanadvayarūpaḥ /",
  "GK16ruyalsvu:975": "ekadheti cātraiva saṃbaddhavyam /",
  "GK16ruyalsvu:976": "kevalasya tryādīnāṃ cānekadhāpi sādṛśyasyānena vyātpatvāt /",
  "GK16ruyalsvu:977": "evañca samastāsamastākṣaratvena saṃbhavatītyasya prāyaḥ ṣaṭ prakārāḥ /",
  "GK16ruyalsvu:978": "krameṇa yathā-",
  "GK16ruyalsvu:979": "'yayā yayāyyayā yūyaṃ yo yo yaṃ yeyayāyayā /",
  "GK16ruyalsvu:980": "yayuyāyi yayeyāya yayeyāyāya yāyayuk' //",
  "GK16ruyalsvu:981": "asamastākṣaraṃ tu granthakṛtaivodāhṛtam /",
  "GK16ruyalsvu:982": "'dīnādīnāṃ dadau dānaṃ ninanāda dine dine /",
  "GK16ruyalsvu:983": "nidinda nandanānandānadunodinanandanam' //",
  "GK16ruyalsvu:984": "'rucyābhiḥ pracurābhistaruśikharāpācitābhirucitābhiḥ /",
  "GK16ruyalsvu:985": "acirarucirucirarucibhiścirāccirābhiścamatkṛtaṃ cetaḥ' //",
  "GK16ruyalsvu:986": "'tataḥ somasite māsi satataṃ saṃmataṃ satām /",
  "GK16ruyalsvu:987": "atāmasottamamatiḥ satī sutamasūta sā' //",
  "GK16ruyalsvu:988": "'kamaladṛśaḥ kamalāmalakomalakamanīyakāntivapuramalam /",
  "GK16ruyalsvu:989": "kamalaṅkurute tāvatkamalāpatito 'pi yo vimalaḥ' //",
  "GK16ruyalsvu:990": "ādiśabdāccaturakṣarādergrahaṇam /",
  "GK16ruyalsvu:991": "yathā -",
  "GK16ruyalsvu:992": "'sa dadātu vāsavādidevatāsaṃstavastutaḥ /",
  "GK16ruyalsvu:993": "sadā sadvasatiṃ devaḥ savitā vitatāṃ satām' //",
  "GK16ruyalsvu:994": "varṇaracaneha vṛttiriti /",
  "GK16ruyalsvu:995": "upacārāditi bhāvaḥ /",
  "GK16ruyalsvu:996": "tridheti /",
  "GK16ruyalsvu:997": "yaduktam -",
  "GK16ruyalsvu:998": "'śaṣābhyāṃ rephasaṃyogaiṣṭavargeṇa ca yojitā /",
  "GK16ruyalsvu:999": "paruṣā nāma vṛttiḥ syādhlahvahyādyaiśca saṃyutā' //",
  "GK16ruyalsvu:1000": "'sarūpasaṃyogayutāṃ mūrdhavargatāntyayogibhiḥ /",
  "GK16ruyalsvu:1001": "sparśairyutāṃ ca manyante upanāgarikāṃ budhāḥ' //",
  "GK16ruyalsvu:1002": "'śeṣavarṇairyathāyogaṃ racitāṃ kopalākhyayā /",
  "GK16ruyalsvu:1003": "grāmyāṃ vṛttiṃ praśaṃsanti kāvyeṣvādṛtabuddhayaḥ' //",
  "GK16ruyalsvu:1004": "[udbhaṭa kāvyā. saṃ. 914-6] yathā-",
  "GK16ruyalsvu:1005": "'nirargalavinirgaladgalagulākarālairgalairamī taḍiti tāḍitoḍḍamariḍiṇḍimoḍumarāḥ /",
  "GK16ruyalsvu:1006": "madācamanacañcurapracuracañcarīkoccayāḥ paṇaḥ pariṇatikṣaṇakṣatataṭāntarā dantinaḥ' //",
  "GK16ruyalsvu:1007": "atra lakārādyāvṛttyā madhyamatvamiti vṛttitraividhyam /",
  "GK16ruyalsvu:1008": "--------------------",
  "GK16ruyalsvu:1009": "RuAssC_6a:",
  "GK16ruyalsvu:1010": "evaṃ vyañjanamātrāśrayamalaṅkāradvayaṃ lakṣayitvā svaravyañjanāśrayaṃ yamakaṃ lakṣayati-svaretyādi /",
  "GK16ruyalsvu:1011": "____________________________________________________________",
  "GK16ruyalsvu:1012": "START Sūtra 7:",
  "GK16ruyalsvu:1013": "svaravyañjamasamudāyapaunaruktyaṃ yamakam // RuAss_7 //",
  "GK16ruyalsvu:1014": "atra kvacidbhinnārthatvaṃ kvicidabhinnārthatvaṃ kacidekasyānarthakatvamaparasya sārthakatvamiti saṃkṣepataḥ prakāratrayam /",
  "GK16ruyalsvu:1015": "yathā-",
  "GK16ruyalsvu:1016": "'yo yaḥ paśyati tannetre rucire vanajāyate /",
  "GK16ruyalsvu:1017": "tasya tasyānyanetreṣu rucireva na jāyate' //",
  "GK16ruyalsvu:1018": "idaṃ sārthakatve /",
  "GK16ruyalsvu:1019": "evamanyajjheyam /",
  "GK16ruyalsvu:1020": "--------------------",
  "GK16ruyalsvu:1021": "RuAssC_7:",
  "GK16ruyalsvu:1022": "ekasyetyādyupalakṣaṇaparam /",
  "GK16ruyalsvu:1023": "ato bahunāṃ yamakānāṃ kvacitsārthakatvaṃ nirarthakatvaṃ ca sthitaṃ saṃgṛhītameva /",
  "GK16ruyalsvu:1024": "'kvacitsārthakatvaṃ kvacinnirarthakatvam'iti tu pāṭhe prathamameva bhedadvayamuktaṃ syānna tṛtīyaḥ prakāraḥ /",
  "GK16ruyalsvu:1025": "ataśca bhedanirdeśagrantho yathāsthita eva jyāyān /",
  "GK16ruyalsvu:1026": "saṃkṣepata iti /",
  "GK16ruyalsvu:1027": "evañca kāvyātmabhūtarasacarvaṇāpratyūhakāritvātprapañcayituṃ yogyamiti cirantanālaṅkāravanna vibhajya lakṣitamiti bhāvaḥ /",
  "GK16ruyalsvu:1028": "evaṃ citre 'pi jñeyam /",
  "GK16ruyalsvu:1029": "anyaditi /",
  "GK16ruyalsvu:1030": "prakāradvayam /",
  "GK16ruyalsvu:1031": "tatrānarthakaṃ yathā-",
  "GK16ruyalsvu:1032": "'sarasamantharatāmarasādarabhramarasajjalayā nalinīṃ madhau /",
  "GK16ruyalsvu:1033": "jaladhidevatayā sadṛśīṃ śriyaṃ sphuṭatarāgatarāgarucirdadhau' //",
  "GK16ruyalsvu:1034": "atra tarāgetyanarthakam /",
  "GK16ruyalsvu:1035": "anarthakatvasārthakatvayoryathā -",
  "GK16ruyalsvu:1036": "'sāhāraṃ sāhāraṃ sāhāraṃ muṇai sajjasāhāram /",
  "GK16ruyalsvu:1037": "saṃ tāṇaṃ saṃtāṇaṃ saṃtāṇaṃ mohasaṃtāṇam' //",
  "GK16ruyalsvu:1038": "atra sajjasāhāramityanarthakam /",
  "GK16ruyalsvu:1039": "anyāni tu sārthakānīti na kaściddoṣaḥ //",
  "GK16ruyalsvu:1040": "idaṃ ca sthānaniyamamantareṇa na bhavati /",
  "GK16ruyalsvu:1041": "yaduktam-'padamanekārthamakṣaraṃ cāvṛttaṃ sthānaniyame yamakam' iti /",
  "GK16ruyalsvu:1042": "ata eva sthānaniyamādyamakamityasyānvarthamabhidhānam /",
  "GK16ruyalsvu:1043": "sa ca sthānaniyamo vaivakṣiko na vāstavaḥ /",
  "GK16ruyalsvu:1044": "yathā-",
  "GK16ruyalsvu:1045": "'madhuparājiparājitamāninījanamanaḥsumanaḥ surabhi śriyam /",
  "GK16ruyalsvu:1046": "abhṛta vāritavārijaviplavāṃ sphuṭitatāmratatāmravaṇaṃ jagam' //",
  "GK16ruyalsvu:1047": "atrākṣaradvaye yamakavinyāsātsthānasya niyatatvam /",
  "GK16ruyalsvu:1048": "yathā vā-",
  "GK16ruyalsvu:1049": "'chindyādbhayārtiṃ tava kārtikeyaḥ śaśī jito yena sa kārtike yaḥ /",
  "GK16ruyalsvu:1050": "utkhātadanto gaṇanāyakasya svāmī yadanyo gaṇanāya kasya' //",
  "GK16ruyalsvu:1051": "atra cārthadvaye yamakadvayamiti sthānaniyamo dvidhaiveti nāsyālaṅkārasya kṣatiḥ kācit /",
  "GK16ruyalsvu:1052": "ataśca -",
  "GK16ruyalsvu:1053": "'śru tarasikalarukatarasikalitarujālahari jālahariṇatamaḥ /",
  "GK16ruyalsvu:1054": "hariṇatamaśca tatastava tatastavaḥ syādyaśorāśiḥ' //",
  "GK16ruyalsvu:1055": "ityatra sattve 'pi svaravyañjanasamudāyapaunaruktyāsya sthānaniyamābhāvādyamakābhāso 'yaṃ vṛttyanuprāsaḥ /",
  "GK16ruyalsvu:1056": "____________________________________________________________",
  "GK16ruyalsvu:1057": "START Sūtra 8:",
  "GK16ruyalsvu:1058": "“śabdārthapaunaruktyāṃ praruḍhaṃ doṣaḥ” // RuAss_8 //",
  "GK16ruyalsvu:1059": "praruḍhagrahaṇaṃ vakṣyamāṇaprabhedavailakṣaṇyārtham /",
  "GK16ruyalsvu:1060": "yadāhuḥ-'śabdārthayoḥ punarvacanaṃ punaruktamanyatrānuvādāt' /",
  "GK16ruyalsvu:1061": "iti /",
  "GK16ruyalsvu:1062": "--------------------",
  "GK16ruyalsvu:1063": "RuAssC_8:",
  "GK16ruyalsvu:1064": "praruḍhamiti /",
  "GK16ruyalsvu:1065": "tathābhāsanaṃ viśrānteḥ /",
  "GK16ruyalsvu:1066": "yathā-",
  "GK16ruyalsvu:1067": "'tadanvaye śuddhamati prasūtaḥ śuddhimattamaḥ /",
  "GK16ruyalsvu:1068": "dilīpa iti rājendurinduḥ kṣīranidhāviva' //",
  "GK16ruyalsvu:1069": "atrenduriti /",
  "GK16ruyalsvu:1070": "atrinetrakṣīrodajanmatvādindordvitvānnaitatpraruḍhamiti na kāryam, kavisamaye tathātvasyāpratīteḥ /",
  "GK16ruyalsvu:1071": "āhurityākṣapādāḥ /",
  "GK16ruyalsvu:1072": "antatrānuvāditi /",
  "GK16ruyalsvu:1073": "anuvāde hi śabdārthayoḥ punarvacanaṃ kriyamāṇaṃ na doṣāya /",
  "GK16ruyalsvu:1074": "akriyamāṇaṃ punardeṣāya bhavatīti bhāvaḥ /",
  "GK16ruyalsvu:1075": "yathā -",
  "GK16ruyalsvu:1076": "'udeti raktaḥ savitā rakta evāstameti ca /",
  "GK16ruyalsvu:1077": "saṃpattau ca vipattau ca mahātāmekarūpatā' //",
  "GK16ruyalsvu:1078": "atra rakta iti /",
  "GK16ruyalsvu:1079": "'śiraḥ śārvaṃ svargātpaśupatiśirastaḥ kṣitidharaṃ mahīdhrāduttuṅgādavanimavaneśrāpi jaladhim /",
  "GK16ruyalsvu:1080": "adhodho gaṅgāvadūyamupagatā nūnamathavā vivekabhraṣṭānāṃ bhavati vinipātaḥ śatamukhaḥ' //",
  "GK16ruyalsvu:1081": "atrārthapaunaruktye 'pi śabdasyāpunarvacanaṃ pratītyantarajanakatvāddoṣaḥ /",
  "GK16ruyalsvu:1082": "tadevāpraruḍhamalaṅkāra ityāha-tātparyetyādi /",
  "GK16ruyalsvu:1083": "____________________________________________________________",
  "GK16ruyalsvu:1084": "START Sūtra 9-10:",
  "GK16ruyalsvu:1085": "'tātparyabhedavattu lāṭānuprāsaḥ' // RuAss_9 //",
  "GK16ruyalsvu:1086": "tātparyamanyaparatvam /",
  "GK16ruyalsvu:1087": "tadeva bhidyate, na śabdārtha-svarūpam /",
  "GK16ruyalsvu:1088": "yathā-",
  "GK16ruyalsvu:1089": "'tālā jaanti guṇā jālā de sahiaehiṃ gheppanti /",
  "GK16ruyalsvu:1090": "raikiraṇāṇugāhiāiṃ hāenti kamalāiṃ kamalāiṃ' //",
  "GK16ruyalsvu:1091": "['tadā jāyante guṇāḥ yadā te sahṛdayairgṛyairgṛhyante /",
  "GK16ruyalsvu:1092": "ravikiraṇānugṛhītāni bhavanti kamalāni kamalāni'] //",
  "GK16ruyalsvu:1093": "'brūmaḥ kiyannaya kathañcana kālamalpam atrābjapatranayane nayane nimīlya /",
  "GK16ruyalsvu:1094": "hemāmbujaṃ taruṇi tattarasāpahṛtya devadviṣo 'yamahamāgata ityavehi' //",
  "GK16ruyalsvu:1095": "ityādau vibhakttayāderapaunaruktye 'pi bahutaraśabdārthapaunaruktyāllāṭānuprāsatvameva /",
  "GK16ruyalsvu:1096": "'kāśāḥ kāśā ivābhānti sarāṃsīva sarāṃsi ca /",
  "GK16ruyalsvu:1097": "cetāṃsyācikṣipuryūnāṃ nimragā nimragā iva' //",
  "GK16ruyalsvu:1098": "ityādāvananvayena sahāsyaikābhidhānalakṣaṇo na saṃkaraḥ /",
  "GK16ruyalsvu:1099": "anyonyāpekṣayā śabdārthagatatvenārthamātragatatvena ca vyavasthikerbhinnaviṣayatvāt /",
  "GK16ruyalsvu:1100": "'ananvaye ca śabdaikyamaucityādānuṣaṅgikam /",
  "GK16ruyalsvu:1101": "asmiṃstu lāṭānuprāse sākṣādeva prayojakam' //",
  "GK16ruyalsvu:1102": "------------",
  "GK16ruyalsvu:1103": "tadevaṃ paunaruktye pañcālaṅkārāḥ // RuAss_10 //",
  "GK16ruyalsvu:1104": "nigadavyākhyātametat /",
  "GK16ruyalsvu:1105": "--------------------",
  "GK16ruyalsvu:1106": "RuAssC_9-10:",
  "GK16ruyalsvu:1107": "anyaparatvamiti /",
  "GK16ruyalsvu:1108": "ekasya vācyaviśrāntatve 'nyasya lakṣye vyaṅgye vārthevācyaviśrāntirityarthaḥ /",
  "GK16ruyalsvu:1109": "bhidyata iti paryavasāne /",
  "GK16ruyalsvu:1110": "āmukhe hi śabdavadarthasyāpyekatvenaivāvabhāsaḥ /",
  "GK16ruyalsvu:1111": "ata evāha-na śabdārthasvarūpamiti /",
  "GK16ruyalsvu:1112": "evaṃ ca nāyaṃ dvayorvācyaviśrāntatve 'nuvādamātramalaṅkāraḥ /",
  "GK16ruyalsvu:1113": "nahi doṣābhāvamātramalaṅkārasvarūpam /",
  "GK16ruyalsvu:1114": "evaṃ hi satprapaśabdādyabhāvasyāpyalaṅkāratvaprasaṅgaḥ /",
  "GK16ruyalsvu:1115_0": "yatparamādāvuktaṃ tatparameva punarnocyate ityeva sāmānyena yadyanyaparatvamucyate",
  "GK16ruyalsvu:1115_1": "tadvirodhādivat 'udeti raktiḥ savitā-' ityādau doṣābhāvamātratvepyalaṅkāratvocitasyānyaparatvākhyasyātiśayasyāpi",
  "GK16ruyalsvu:1115_2": "bhāvālaṅkāratvaprasaṅgaḥ /",
  "GK16ruyalsvu:1116": "na caitāvataiva kaścidatiśayapratīyate iti yathoktameva yuktam /",
  "GK16ruyalsvu:1117": "ekaḥ kamalaśabdo vācyaparyavasitaḥ anyaśca saurabhabandhuratvādyanekadharmaniṣṭha iti tātparyabhedaḥ /",
  "GK16ruyalsvu:1118": "--------------------",
  "GK16ruyalsvu:1119": "RuAssC_9-10a:",
  "GK16ruyalsvu:1120": "brumaḥ kiyaditi /",
  "GK16ruyalsvu:1121": "atra abjaśabdasyāpyapaunaruktyāt lāṭānuprāsatvameveti cintyam /",
  "GK16ruyalsvu:1122": "atra hi dvayorapi nayanaśabdayorvācyaviśrantatvādanyaparatvābhāvānnāsti tātparyabhedaḥ /",
  "GK16ruyalsvu:1123": "sa eva hyasya jīvitam /",
  "GK16ruyalsvu:1124": "anyathā hyanuprāsamātratvaṃ syānnālaṅkāratvam /",
  "GK16ruyalsvu:1125_0": "athāpi kevalanayanaśabdasyasvārthaviśrāntiḥ saṃsargapadāntargatastaya punaḥ svārthamupasarjanīkṛtya",
  "GK16ruyalsvu:1125_1": "saṃjñinamabhigadhamaśca svārthatyāgātparārtheca vṛttirastyeva lakṣyaniṣ ṭatvamiti cet, naitat /",
  "GK16ruyalsvu:1126": "lakṣaṇāsāmagradhabhāvāt /",
  "GK16ruyalsvu:1127": "atra hyanyapadārthapradhānatvānnayanaśabdasya guṇībhāvaḥ, na mukhyārthabādhaḥ /",
  "GK16ruyalsvu:1128": "svārtha eva viśrānteḥ /",
  "GK16ruyalsvu:1129": "na ca guṇībhāvamukhyārthabādhayorkatvam /",
  "GK16ruyalsvu:1130": "sato hi mukhyārthasya kañcidapekṣya guṇībhāvaḥ /",
  "GK16ruyalsvu:1131": "bādhaḥ punaḥ svasminnevāviśrāntirityanayārmahān bhedaḥ /",
  "GK16ruyalsvu:1132": "nāpyatra kiñcitprayojanaṃ na vā ruḍhiriyamityetatpaunaruktyamātram /",
  "GK16ruyalsvu:1133": "evam-",
  "GK16ruyalsvu:1134": "'sitakarakararuciravibhā vibhākarākāra dharaṇidhara kīrtiḥ /",
  "GK16ruyalsvu:1135": "paunaṣakamalā kamalā sāpi tavaivāsti nānyasya' //",
  "GK16ruyalsvu:1136": "ityādāvapi ghajñeyam /",
  "GK16ruyalsvu:1137": "camatkārastvatrānuprāsakṛto 'vaseyaḥ /",
  "GK16ruyalsvu:1138": "nanvananvaye 'pi śabdapaunaruktyaṃ dṛśyata iti tatrāpi kimayamevālaṅkāraḥ kimu sa evetyāśaṅkyaha-ananvaya ityādi /",
  "GK16ruyalsvu:1139": "ānuṣaṅgikamiti /",
  "GK16ruyalsvu:1140": "na punaḥ sākṣātprayojakamityarthaḥ /",
  "GK16ruyalsvu:1141": "śabdaikyaṃ vināpyananvayasya pratipādanāt /",
  "GK16ruyalsvu:1142": "atra hi śabdaikyaṃ kvacidakriyamāṇamanaucityamāvahati kvacinneti bhāvaḥ /",
  "GK16ruyalsvu:1143": "tatta yathā-",
  "GK16ruyalsvu:1144": "'yaccakṣurjagatāṃ sahastrakaravaddhāmnāṃ ca dhāmārkava- nmonnadvāramapāvṛttaṃ ca ravivad dhvāntāntakṛt sūryavat /",
  "GK16ruyalsvu:1145": "ātmā sarvaśarīriṇāṃ savitṛvat tigmāṃśuvat kālakṛt sādhvīṃ naḥ sa giraḥ dadātu dinakṛd yonyairatulyopamaḥ' //",
  "GK16ruyalsvu:1146": "atra sahastrakarādayo 'nya ivābhāsamānā ananvayapratītiṃ vighnayantīti śabdaikyābhāvo 'naucityamāvahati,",
  "GK16ruyalsvu:1147": "na punarananvayasyābhāvam /",
  "GK16ruyalsvu:1148": "'sthairyād bhūrvyāpakatvād viyadakhilajagatprāṇabhāvānnabhasvān bhāsvān viśvaprakāśādyugapadapi sudhāsūtirāhlādanācca /",
  "GK16ruyalsvu:1149": "vahniḥ saṃhārakatvājjalamakhilajanāpyāyanāccopamānaṃ satyātmatve 'pi yasya prabhavatu bhavatāṃ so 'ṣṭamūrtiḥ śivāya' //",
  "GK16ruyalsvu:1150": "atra nirvighnamevānanvayasya pratīteḥ śabdaikyabhāvo nānaicityāvahaḥ /",
  "GK16ruyalsvu:1151": "tuśabdo vyatireke /",
  "GK16ruyalsvu:1152": "śākṣāditi /",
  "GK16ruyalsvu:1153": "śabdaikyaṃ vināsyānutthānāt /",
  "GK16ruyalsvu:1154": "etadevopasaṃharati-tadevamityādi /",
  "GK16ruyalsvu:1155": "puna ruktavadābhāsamarthapaunaruktyāśritaṃ,chekānuprāsādayastrayaḥ śabdapaunaruktyāśrayāḥ /",
  "GK16ruyalsvu:1156": "lāṭānuprāsastūbhayāśritaṃ iti pañca paunaruktyāśritā alaṅkārāḥ /",
  "GK16ruyalsvu:1157_0": "yadyapyukteḥ śabdārthagatatvenoccaraṇābhidhānatayā bhedāt sāmānyābhāvāt kasya pañcaprakāratvaṃ",
  "GK16ruyalsvu:1157_1": "tathāpi tasyā dvayorapyanugamādekatvena pratīteruktisāmānyanibandhanameva prakāriprakārabhāvavacanam /",
  "GK16ruyalsvu:1158": "yaccārthabhedena śabdasyāpi bhinnatvaṃ tadavāstavam /",
  "GK16ruyalsvu:1159": "pratītāvekatayaivāvabhāsāt /",
  "GK16ruyalsvu:1160": "ata evānekārthavargādiṣvapi tathātvenaiva vyavahāraḥ /",
  "GK16ruyalsvu:1161": "____________________________________________________________",
  "GK16ruyalsvu:1162": "START Sūtra 11:",
  "GK16ruyalsvu:1163": "varṇānāṃ khaṅgādyakṛtihetutve citram // RuAss_11 //",
  "GK16ruyalsvu:1164": "paunaruktakyaprastāve sthānaviśeṣaśliṣṭavarṇapaunaruktyātmakaṃ citravacanam /",
  "GK16ruyalsvu:1165": "yadyapi lipyakṣarāṇāṃ khaṅgādisaṃniveśaviśiṣṭatvaṃ tathāpi śrotrākāśasamavetavarṇātmakaśabdābhedena teṣāṃ loke pratītervācakaśabdālaṅkāro 'yam /",
  "GK16ruyalsvu:1166": "ādiprahaṇād yathāvyutpattisaṃbhavaṃ padmabandhādiparigrahaḥ /",
  "GK16ruyalsvu:1167": "yathā-",
  "GK16ruyalsvu:1168": "'bhāsate pratibhāsāra rasābhātā hatāvibhā /",
  "GK16ruyalsvu:1169": "bhāvitātmāśubhāvāde devābhā bata sabhā' //",
  "GK16ruyalsvu:1170": "eṣo 'ṣṭadalapadmabanadhaḥ /",
  "GK16ruyalsvu:1171": "atra digdaleṣu nirgamapraveśābhyāṃ śliṣṭākṣaratvam /",
  "GK16ruyalsvu:1172": "vivigdaleṣu tvanyathā /",
  "GK16ruyalsvu:1173": "karṇikākṣaraṃ tu śliṣṭameva /",
  "GK16ruyalsvu:1174": "--------------------",
  "GK16ruyalsvu:1175": "RuAssC_11:",
  "GK16ruyalsvu:1176": "varṇānāmityādi /",
  "GK16ruyalsvu:1177": "uccāraṇakāle sthānaviśeṣaśliṣṭavarṇātmakakhaṅgadisaṃniveśasyā bhāvātponaruktyapratītirnātreti kimāśrayo 'yamalaṅkāra ityāśaṅkyāha-yadyapītyādi /",
  "GK16ruyalsvu:1178": "lipyakṣarāṇāṃ maṣībindurūpāṇāṃ śrūyamāṇatāsatattvavarṇaśabdābhedapratipattyā aupacāriko 'yaṃ śabdālaṅkāra iti tātparyārthaḥ /",
  "GK16ruyalsvu:1179": "ādigrahaṇaṃ saphalayituṃ padmabandhenodāharati-bhāsatetyādi /",
  "GK16ruyalsvu:1180": "khaṅgabandhaḥ punaryathā-",
  "GK16ruyalsvu:1181": "'sa pātrībhavitā mokṣkṣaṇalakṣmyā bhavārasaḥ /",
  "GK16ruyalsvu:1182": "samastajanatāyāsasamudrābhinnatābhidaḥ' //",
  "GK16ruyalsvu:1183": "śliṣṭameveti /",
  "GK16ruyalsvu:1184": "aṣṭadikkamapi nirgamapravekṣayoḥ /",
  "GK16ruyalsvu:1185": "____________________________________________________________",
  "GK16ruyalsvu:1186": "START Sūtra 12:",
  "GK16ruyalsvu:1187": "upamānopameyayoḥ sādharmye bhedābhedatulyatve upamā // RuAss_12 //",
  "GK16ruyalsvu:1188": "arthālaṅkāraprakaraṇamidam /",
  "GK16ruyalsvu:1189": "upamānopameyayorityapratītopamānopameyaniṣedhārtham /",
  "GK16ruyalsvu:1190": "sādhrmye trayaḥ prakārāḥ /",
  "GK16ruyalsvu:1191": "bhedaprādhānyaṃ vyatirekādivat /",
  "GK16ruyalsvu:1192": "abhedaprādhānyaṃ rūpakādivat /",
  "GK16ruyalsvu:1193": "dvayostulyatvaṃ yathāsyām /",
  "GK16ruyalsvu:1194": "yadāhuḥ-'yatra kiñcitsāmānyaṃ kaściñca viśeṣaḥ sa viṣayaḥ sadṛśatāyāḥ' iti /",
  "GK16ruyalsvu:1195": "upamaivanekaprakāravaicitryeṇānekālaṅkārabūjabhūteti prathamaṃ nirdiṣṭā /",
  "GK16ruyalsvu:1196": "asyāśca pūrṇālutpātvabhedāñcirantanairbahuvidhanvamuktam /",
  "GK16ruyalsvu:1197": "tatrāpi sādhāraṇadharmsya kvacidanurāgāmitayaikarūpyeṇa nirdeśaḥ,",
  "GK16ruyalsvu:1198": "kvacidvastuprativastubhāvena pṛthaṅnirdeśaḥ /",
  "GK16ruyalsvu:1199": "pṛthaṅnirdeśe ca saṃbandhibhedamātraṃ prativastūpamāvat, bimbapratibimbabhāvo vā dṛṣṭāntavat /",
  "GK16ruyalsvu:1200": "krameṇodāharaṇam -",
  "GK16ruyalsvu:1201": "'praṅāmahatyā śikhayeva dīpastrimārgeva trividasya mārgaḥ /",
  "GK16ruyalsvu:1202": "saṃskāravatyeva girā manīṣī tayā sa pūtaśca vibhūṣitaśca' //",
  "GK16ruyalsvu:1203": "'yāntyā muhurvalitakandharamānanaṃ tadāvṛttavṛntaśatapatranibhaṃ vahantyā /",
  "GK16ruyalsvu:1204": "digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ' //",
  "GK16ruyalsvu:1205": "atra valutatvāvṛttatve saṃbandhibhedādbhinne /",
  "GK16ruyalsvu:1206": "dharmyabhiprāyeṇa tu bimbapratibimbatvameva /",
  "GK16ruyalsvu:1207": "'pāṇḍyo 'yamaṃsārpitalambahāraḥ kḷtpāṅgarāgo haricindanena /",
  "GK16ruyalsvu:1208": "ābhāti bālātaparaktasānuḥ sanirjharodgara ivādrirājaḥ' //",
  "GK16ruyalsvu:1209": "atra hārāṅkarāgayornirjharabālātapau pratibimbatvena nirdiṣṭau /",
  "GK16ruyalsvu:1210": "--------------------",
  "GK16ruyalsvu:1211": "RuAssC_12:",
  "GK16ruyalsvu:1212": "upamānetyādi /",
  "GK16ruyalsvu:1213": "artheti /",
  "GK16ruyalsvu:1214": "śabdālaṅkāranirṇayānantaramavasaraprātpamityarthaḥ /",
  "GK16ruyalsvu:1215": "nanūpamānopameyayoreva sādharmyaṃ saṃbhavati na kāryakāraṇādikayoriti kiṃ tadupādānenetyāśaṅkyāha-upamānetyādi /",
  "GK16ruyalsvu:1216": "tatropamānasyāpratītatvaṃ liṅgabhedādinā prācyairuktam /",
  "GK16ruyalsvu:1217": "yathā-",
  "GK16ruyalsvu:1218": "'kaṭu kaṇanto maladāyakāḥ khalāstudantyalaṃ bandhanaśṛṅkhalā iva /",
  "GK16ruyalsvu:1219": "manastu sādhudhvanibhiḥ pade pade haranti santo maṇinūpurā iva' //",
  "GK16ruyalsvu:1220": "atra kaṇanāderdharmasyopamāne 'nyatāṃ karotīti liṅgabhedo duṣṭaḥ /",
  "GK16ruyalsvu:1221_0": "yadyapi sādhāraṇadharmasyobhayasaṃbandhasaṃbhave 'pi siddhatvādupamāne tatsaṃbandhasya",
  "GK16ruyalsvu:1221_1": "svayamevāvagamāt tasya na śābdatā yuktetyupamānapāratantryeṇa liṅgādivipariṇāmo na",
  "GK16ruyalsvu:1221_2": "kāryaṃ iti na liṅgabhedāderduṣyatvam,",
  "GK16ruyalsvu:1222": "tathāpyupamānavākyasya sākāṅkṣatvātpratītiviśrānteḥ śābdastatsaṃbandha upayukta eva /",
  "GK16ruyalsvu:1223": "nahi prabhāmahatyādāvupamānavākye pūtatvādisaṃbandhaṃ vinā samanvayaviśrāntiḥ syāt /",
  "GK16ruyalsvu:1224": "kevalaṃ samānadharmasyopameye vidhīyamānatvamupamāne cānūdyamānatvamitīyāneva viśeṣaḥ /",
  "GK16ruyalsvu:1225": "tadubhayatrāpi tatsaṃbandhasyāvaśyopayogādupapadyata eva samānadharmasyānugāmitvam /",
  "GK16ruyalsvu:1226": "talliṅgabhedāderapi duṣṭatvaṃ yuktam /",
  "GK16ruyalsvu:1227": "upameyasyāpratītatvamavarṇanīyasyāpi varṇanīyatvam /",
  "GK16ruyalsvu:1228": "yathā-",
  "GK16ruyalsvu:1229": "'gauraḥ supīvarābhogo raṇḍāyā muṇḍito bhagaḥ /",
  "GK16ruyalsvu:1230": "merorarkahayollīḍha-śaṣpa-hema-taṭāyate' //",
  "GK16ruyalsvu:1231": "atra tanvaṅgyā rūpavarṇane bhagavarṇanamanaucityāvahamityupameyasyāpratītatvam /",
  "GK16ruyalsvu:1232": "--------------------",
  "GK16ruyalsvu:1233": "RuAssC_12a:",
  "GK16ruyalsvu:1234": "bhedābhedatulyatvaṃ vyākhyātuṃ sādharmyasya viṣayavibhāgeṇa vyavasthitiṃ darśayati-sādharmya ityādinā /",
  "GK16ruyalsvu:1235": "etaineva ca tribhiḥ prakāraiḥ sādharmyāśrayaḥ samagra evālaṅkāravargaḥ saṃgṛhītaḥ /",
  "GK16ruyalsvu:1236": "tena vyatirekavadityanena sahoktyādayaḥ saṃgṛhītāḥ rūpakavadityanena pariṇāmotprekṣādayaḥ /",
  "GK16ruyalsvu:1237": "kintu rūpakotprekṣayorabhedaprādhānyasadbhāve 'pyāropādhyavasāyakṛta eva viśeṣaḥ /",
  "GK16ruyalsvu:1238": "yadvakṣyati-'āropādabhede 'dhvavasāyaḥ prakṛṣyate' iti /",
  "GK16ruyalsvu:1239": "ataścādhyavasāyagarbheṣvalaṅkāreṣu śuddhābhedarūpaścaturthaḥ prakāro na kaścidāśaṅkanīyaḥ /",
  "GK16ruyalsvu:1240": "tatrāpyabhedāprādhānyasyaiva bhāvāt /",
  "GK16ruyalsvu:1241": "anayāpyupameyopamādayaḥ saṃgṛhītāḥ sāmānyamityabhedahetukam /",
  "GK16ruyalsvu:1242": "viśeṣa iti bhedahetukaḥ /",
  "GK16ruyalsvu:1243": "evaṃ ca bhedābhedatulyatvaviṣaye yaḥ sādṛśyapratyayo jāyate tasyopamāviṣayatvamuktam /",
  "GK16ruyalsvu:1244": "nanu ca satsvapyanekeṣvarthālaṅkāreṣu prathamamiyameva kiṃ nirdiṣṭetyāśaṅkyāha-upamaivetyādi /",
  "GK16ruyalsvu:1245": "aneke 'laṅkārāḥ sādharmyāśrayāḥ tatraivāsya bījatvāt /",
  "GK16ruyalsvu:1246": "uktamiti /",
  "GK16ruyalsvu:1247": "'sādharmyamupamā bhede pūrṇā lutpā ca sāgrimā /",
  "GK16ruyalsvu:1248": "śrautyārthīṃ ca bhaved vākye samāse tadvite tathā' //",
  "GK16ruyalsvu:1249": "ityādinā //",
  "GK16ruyalsvu:1250": "ataśca kimasmākaṃ tadāviṣkāraṇeneti bhāvaḥ /",
  "GK16ruyalsvu:1251": "evaṃ ca teṣāṃ gaṇane tathā na vaicitryaṃ kiñciditi sūcitam /",
  "GK16ruyalsvu:1252": "--------------------",
  "GK16ruyalsvu:1253": "RuAssC_12b:",
  "GK16ruyalsvu:1254": "tatrāpīti /",
  "GK16ruyalsvu:1255": "cirantanokte pūrṇatvādibhedanirdeśe satyapītyarthaḥ /",
  "GK16ruyalsvu:1256": "sādhāraṇadharmasyeti /",
  "GK16ruyalsvu:1257": "dharmaḥ parāśritaḥ, tasya ca tadatadgāmitvāt sādhāraṇatvam /",
  "GK16ruyalsvu:1258": "tadeva copamādyatthāne nimittam /",
  "GK16ruyalsvu:1259": "sa ca catuṣṭayī śabdānāṃ pravṛttiḥ' iti mahābhāṣyaprakriyayā jātiguṇakriyādravyātmakeṣu dharmiṣvevaṃrūpa eva bhavati /",
  "GK16ruyalsvu:1260": "na caitadvirudhyate /",
  "GK16ruyalsvu:1261": "dharmidharmabhāvasya na vāstavatvam /",
  "GK16ruyalsvu:1262": "jātyādyātmano dharmiṇo 'pi kadācidanyāśritatve dharmatvāt /",
  "GK16ruyalsvu:1263": "evaṃ ca tadatiriktaṃ dharmamātramapi sādhāraṇaṃ na kiñcidvācyam /",
  "GK16ruyalsvu:1264": "catuṣṭayyā eva śabdānāṃ pravṛtteruktatatvāt /",
  "GK16ruyalsvu:1265": "'sadayaṃ bubhuje mahābhujaḥ sahasodvegamiyaṃ vrajediti /",
  "GK16ruyalsvu:1266": "aciropanatāṃ sa medinīṃ navapāṇigrahaṇāṃ vadhūmiva' //",
  "GK16ruyalsvu:1267": "ityādāvupamānādau kriyārūpatvāderyojayituṃ śakyatvāt tasya eva ca samagraviṣayāvagāhanasahiṣṇutvāt /",
  "GK16ruyalsvu:1268": "nanu jāteḥ sādhāraṇadharmatve tajjātīyatvāt tattvaṃ na syāt,",
  "GK16ruyalsvu:1269": "na sadṛśatvamiti kathamupamāṅgatvamasyāḥ syāditi cet, na /",
  "GK16ruyalsvu:1270": "bimbapratibimbabhāvāśrayeṇa tathātvābhāvāt /",
  "GK16ruyalsvu:1271": "tatra hyasakṛnnirdeśād dvayorhārādikayorjātyoḥ śvaityādyabhedanimittāvalambanenaikatvamāśritya sādṛśyanimittaṃ sādhāraṇyaṃ syāt /",
  "GK16ruyalsvu:1272": "etacca savistaramupariṣṭād vakṣyāmaḥ /",
  "GK16ruyalsvu:1273": "--------------------",
  "GK16ruyalsvu:1274": "RuAssC_12c:",
  "GK16ruyalsvu:1275": "tatra dharmiṇo jātyādirūpatā yathā-",
  "GK16ruyalsvu:1276": "'ghanodyānacchāyāmiva marupathād, dāvadahanāt tuṣārābhbhovāpīmeva viṣavipākādiva sudhām /",
  "GK16ruyalsvu:1277": "pravṛddhādunmādāt prakṛtimiva nistāryavirahā- llabheya tvadbhakti nirūpamarasāṃ śaṅkara kadā' //",
  "GK16ruyalsvu:1278": "atra cchāyāvāpīsudhāprakṛtīnāmupamānānāṃ jātiguṇadravyakriyātvam /",
  "GK16ruyalsvu:1279": "chāyāyastu jātirūpatvād guṇatvaṃ nāśaṅkanīyam /",
  "GK16ruyalsvu:1280": "upameyasya punaretatsvayamevābhyūhyam /",
  "GK16ruyalsvu:1281": "--------------------",
  "GK16ruyalsvu:1282": "RuAssC_12d:",
  "GK16ruyalsvu:1283": "dharmāṇāṃ tu yathā-",
  "GK16ruyalsvu:1284": "'vaidehi paśyā malayād vibhaktaṃ matsetunā phenilamamburāśim /",
  "GK16ruyalsvu:1285": "chāyāpatheneva śaratprasannamākāśamāviṣkṛtacārutāram' //",
  "GK16ruyalsvu:1286": "atra vibhaktamityasya kriyātvaṃ rāmasetucchāyāpathayordravyatvaṃ phenatārakāṇāṃ jātitvaṃ prasādasya ca guṇatvaṃ dravyātmakākāśāmburāśigattatvenopanibaddham /",
  "GK16ruyalsvu:1287": "evaṃ prakṛtāmeva mahābhāṣyaprakriyāmapahāya ninimittameva prakriyāntaramāśritya yadanyairuktaṃ tadayuktamevetyalaṃ bahunā /",
  "GK16ruyalsvu:1288": "evaṃvidhasya cāsya bhāvābhāvarūpatayā dvaividhyam /",
  "GK16ruyalsvu:1289": "etacca na tathāvaicitryāvahamiti granthakṛtā noktam /",
  "GK16ruyalsvu:1290": "--------------------",
  "GK16ruyalsvu:1291": "RuAssC_12e:",
  "GK16ruyalsvu:1292": "aikarūpyeṇoti /",
  "GK16ruyalsvu:1293": "sakṛt /",
  "GK16ruyalsvu:1294": "yadvakṣyati-'tatra sāmānyadharmasyevādyupādāne sakṛntirdeśa upamā' iti /",
  "GK16ruyalsvu:1295": "pṛthaṅnirdeśa iti /",
  "GK16ruyalsvu:1296": "asakṛdityarthaḥ /",
  "GK16ruyalsvu:1297": "yadvakṣyati-",
  "GK16ruyalsvu:1298": "'vastuprativastubhāvenāsakṛnnirdeśe 'pi saiva' iti /",
  "GK16ruyalsvu:1299": "sādhāraṇadharmasyetyatrāpi saṃbandhanīyam /",
  "GK16ruyalsvu:1300": "vastuprativastubhāve 'pi dvaividhyamityāha-pṛthaṅnirdeśe ityādi /",
  "GK16ruyalsvu:1301": "sambandhibhedamātramiti /",
  "GK16ruyalsvu:1302": "na punaḥ svarūpabhedaḥ kaścidityarthaḥ /",
  "GK16ruyalsvu:1303": "yadvakṣyati-asakṛnnirdeśe śuddhasāmānyarūpatvaṃ bimbapratibimbabhāva e vā' iti /",
  "GK16ruyalsvu:1304": "etacca bhedatrayaṃ prāyaḥ sarveṣāmeva sādṛśyāśrayāṇāmalaṅkārāṇāṃ jīvitabhūtatvena saṃbhavatītyagrata eva tatra tatrodāhariṣyāmaḥ /",
  "GK16ruyalsvu:1305": "krameṇeti yathoddeśam /",
  "GK16ruyalsvu:1306": "sambandhibhedāditi /",
  "GK16ruyalsvu:1307": "saṃbandhinoḥ kandharāvṛntayorbhedāt /",
  "GK16ruyalsvu:1308": "na tu hāranirjharādivatsvarūpato bhedaḥ /",
  "GK16ruyalsvu:1309": "vastuta ekatvādvalitatvāvṛttatvayorabhedaḥ /",
  "GK16ruyalsvu:1310": "nanu yadi valitatvāvṛttatvākhyo dharma ānanaśatapattrayoḥ śuddhasāmānyarūpatayopāttastaddharmī kandharāvṛntarūpaḥ punaḥ kiṃrūpatayetyāśaṅkyāha-dharmyabhiprāyeṇetyādi /",
  "GK16ruyalsvu:1311": "evakāraḥ śuddhasāmānyarūpatvavyavacchedakaḥ /",
  "GK16ruyalsvu:1312": "kandharāvṛntayośca yathokte dharmitve 'pyānanaśatapatrtāpekṣayā dharmatvameva yuktam /",
  "GK16ruyalsvu:1313": "āśrayāśrayibhāvena dharmidharmabhāvasya bhāvāt /",
  "GK16ruyalsvu:1314": "ata evāsyāvāstavatvaṃ pūrvamuktam /",
  "GK16ruyalsvu:1315": "ataścānanaśatapatrtāpekṣayā iti na vyākhyeyam /",
  "GK16ruyalsvu:1316": "tayorupamānopameyabhāvavācoyuktereva yuktatvāt /",
  "GK16ruyalsvu:1317": "evaṃ ca sati kandharāvṛntayoḥ svarūpamanabhimataṃ syāt /",
  "GK16ruyalsvu:1318": "anenaiva ca bimbapratibimbabhāvasya svarūpe darśite 'pyasaṃkīrṇaprakaṭanāśayena punaḥ 'pāṇḍyo 'yam' ityādyudāhṛtam /",
  "GK16ruyalsvu:1319": "--------------------",
  "GK16ruyalsvu:1320": "RuAssC_12f:",
  "GK16ruyalsvu:1321": "hārāṅgarāgayoriti /",
  "GK16ruyalsvu:1322": "svarūpayoriti śeṣaḥ /",
  "GK16ruyalsvu:1323": "na cātra bimbapratibimbabhāvasya viṣayāntaraṃ pradarśya vākyārthaṅgatāmupamāśaṅkya guṇasāmyanāmā caturthaḥ prakāro vācyaḥ /",
  "GK16ruyalsvu:1324": "yāvatā hi sādhāraṇadharmanibandhanamupamāsvarūpam, sa cātra dharmo nirdiṣṭānirdiṣṭatvena dvividhaḥ /",
  "GK16ruyalsvu:1325": "nirdeśapakṣe cāsya traividhyamuktam /",
  "GK16ruyalsvu:1326": "anirdeśapakṣe cāsya na vaicitryaṃ kiñciditi na tadāśrayaṃ bhedajātamuktam /",
  "GK16ruyalsvu:1327": "ataścātra nirdiṣṭaḥ sādhāraṇadharmo vyavasthita iti kā nāma caturthaprakārakalpanā /",
  "GK16ruyalsvu:1328": "vākyārthopamāgandho 'pyatra nāsti /",
  "GK16ruyalsvu:1329": "sa hyanekeṣāṃ dharmiṇāṃ parasparāvacchinnānāṃ tādṛśereva dharmibhiḥ sāmye bhavati /",
  "GK16ruyalsvu:1330": "yathā-",
  "GK16ruyalsvu:1331": "'janayicyāḥ kulālyāśca rakṣitryā vidito 'bhayam /",
  "GK16ruyalsvu:1332": "ratnasūterbhujaṅgyāśca pracchanna iva śevadhiḥ' //",
  "GK16ruyalsvu:1333": "atra janayitryādīnāṃ ratnasūtyādīnyupamānānyupāttāni /",
  "GK16ruyalsvu:1334": "eteṣāṃ dharmitvaṃ ca sphuṭameva /",
  "GK16ruyalsvu:1335": "bimbapratibimbabhāvaḥ punardharmiviśeṣapratipādanonmukhānāṃ dharmāṇāṃ bhavati /",
  "GK16ruyalsvu:1336": "parasparāvacchinnatvaṃ yathātreva /",
  "GK16ruyalsvu:1337": "atra hi hārāṅgarāgayoḥ pāṇḍyasya viśiṣṭatāpādanāyaivopādānam /",
  "GK16ruyalsvu:1338": "indumatīṃ prati tasya viśiṣṭālambanavibhāvatvena vivakṣitatvāt /",
  "GK16ruyalsvu:1339": "ataśca tayoḥ parasparonmukhatvātsvātmanyevāviśrāntiriti kā kathopameyatāyāḥ /",
  "GK16ruyalsvu:1340": "evaṃ pāṇḍyasyādgirājena hāranirjharādidharmanimittaivopamā, tāvanmātreṇaiva sādṛśyaparyavasānāt /",
  "GK16ruyalsvu:1341": "tacca hārādeḥ sādhāraṇadharmasya bimbapratibimbatvād dṛṣṭāntanyāyasyaitatsūdāharaṇameva /",
  "GK16ruyalsvu:1342": "--------------------",
  "GK16ruyalsvu:1343": "RuAssC_12g:",
  "GK16ruyalsvu:1344": "nanu hāranirjharayostadatadgāmitvābhāvātkathaṃ sādhāraṇadharmateti cet,",
  "GK16ruyalsvu:1345": "ucyate- asyāstāvaddharmasya sādhāraṇyaṃ jīvitam /",
  "GK16ruyalsvu:1346": "tacca dharmasyaikatve bhavati /",
  "GK16ruyalsvu:1347": "na ca vastuto 'tra dharmasyaikatvam /",
  "GK16ruyalsvu:1348": "nahi ya eva mukhagato lāvaṇyādirdharmaḥ sa eva candrādau, tasyānvayāsaṃbhavāt /",
  "GK16ruyalsvu:1349": "api tu tajjātīyo 'trānyo 'sti dharmaḥ /",
  "GK16ruyalsvu:1350": "evaṃ dharmayorbhedātsādhāraṇatvābhāvādupamāyāḥ svarūpaniṣpattireva na syāt /",
  "GK16ruyalsvu:1351": "atha dharmayorapi sādṛśyamabhyupagamyate tattatrāpi sādṛśyanimittamanyadanveṣyam /",
  "GK16ruyalsvu:1352": "tatrāpyanyadityanavasthā syāt /",
  "GK16ruyalsvu:1353": "tataśca dharmayorvastuto bhede 'pi pratītāvekatāvasāyādbhede 'pyabheda ityetannimittamekatvamāśrayaṇīyam /",
  "GK16ruyalsvu:1354": "anyathā hyapamāyā utthānameva na syāt /",
  "GK16ruyalsvu:1355": "evamihāpi hāranirjharādīnāṃ vastuprativastutayopāttānāṃ vastuto bhede 'pyabhedavivakṣetyekatvaṃ grāhyam /",
  "GK16ruyalsvu:1356": "anyathā hyeṣāṃ pāṇḍyādrirājayoraupabhyasamutthāne nimittatvameva na syāt /",
  "GK16ruyalsvu:1357": "na caiṣāmaupamyaṃ yuktamiti samanantaramevoktam /",
  "GK16ruyalsvu:1358": "ata evātra bimbapratibimbabhāvavyapadeśaḥ /",
  "GK16ruyalsvu:1359": "loko hi darpaṇādau bimbātpratibimbasya bhede 'pi madīyamevātra vadanaṃ saṃkrāntamityabhedenābhimanyate /",
  "GK16ruyalsvu:1360": "anyathā hi pratibimbagadarśane kṛśo 'ha sthūlo 'hamityādyabhimāno nodiyāt bhūṣaṇavinyāsādau ca nāyikā nādriyeran /",
  "GK16ruyalsvu:1361": "pracyairapi-",
  "GK16ruyalsvu:1362": "'sa munirlācchito mauvjyā kṛṣṇājinapaṭaṃ vahan /",
  "GK16ruyalsvu:1363": "vyarājannīlajīmūtabhāgaśliṣṭa ivāṃśumān' //",
  "GK16ruyalsvu:1364": "iti //",
  "GK16ruyalsvu:1365": "tathā -",
  "GK16ruyalsvu:1366": "'sa pītavāsāḥ pragṛhītaśārṅgo manoghajñabhīmaṃ vapurāpa kṛṣṇaḥ /",
  "GK16ruyalsvu:1367": "śatahladendrāyudhavānniśāyāṃ saṃsṛjyamānaḥ śaśineva meghaḥ' //",
  "GK16ruyalsvu:1368": "ityatra mauñjītaḍitoḥ śaṅkhaśaśinośca vastuto bhede 'pyabhedavivakṣāmevāśrityasādhāraṇadharmasya hīnatvamādhikyaṃ coktam /",
  "GK16ruyalsvu:1369": "ata eva cātra pūrvaṃ granthakṛtā vastuprativastubhāvavad vastudvayasya prācyoktameva vyavahāraṃ darśayituṃ prativastūpamāvad dṛṣṭāntavacceti taduktamevadṛṣṭāntadvayaṃ dattam /",
  "GK16ruyalsvu:1370": "evaṃ cātrābhedavivakṣaiva jīvitam /",
  "GK16ruyalsvu:1371": "--------------------",
  "GK16ruyalsvu:1372": "RuAssC_12h:",
  "GK16ruyalsvu:1373": "eṣā ca lakṣye supracuraiva /",
  "GK16ruyalsvu:1374": "yathā -",
  "GK16ruyalsvu:1375": "'vidyutvantaṃ lalitavanitāḥ sendracāpaṃ sacitrāḥ saṃgītāya prahatamurajāḥ snigdhagambhīraghoṣam /",
  "GK16ruyalsvu:1376": "antastoyaṃ maṇimayabhuvastuṅgamabhraṃlihāgrāḥ prāsādāstvāṃ tulayitumalaṃ yatra taistairviśeṣaiḥ' //",
  "GK16ruyalsvu:1377": "atra vidyudvanitādīnāṃ meghaprāsādaviṣiṣṭatādhāyakatayā dharmatvenaivopādānam /",
  "GK16ruyalsvu:1378": "ata eva taistairviśeṣairityuktam /",
  "GK16ruyalsvu:1379": "teṣāṃ sakṛnnirdeśābhāvānnānugāmitā /",
  "GK16ruyalsvu:1380": "ekārthatvābhāvānna śudhdasāmānyarūpatvamiti pāriśeṣyādvimbapratibimbabhāva eva /",
  "GK16ruyalsvu:1381": "eteṣāṃ cābhedenaiva pratīteḥ sādhāraṇatvam /",
  "GK16ruyalsvu:1382": "evaṃ hārāderapi jñeyam /",
  "GK16ruyalsvu:1383": "abhedapratītiścātra sādṛśyanimittā /",
  "GK16ruyalsvu:1384": "na caitāvataivaipāmupamānopameyatvaṃ vācyam /",
  "GK16ruyalsvu:1385": "tathātvāvivakṣaṇāt /",
  "GK16ruyalsvu:1386": "sādṛśyasya ca sitatvādiguṇayogitvaṃ nāma nimittam /",
  "GK16ruyalsvu:1387": "evamabhedapratītimukhenātra hārādeḥ samānadharmatvam /",
  "GK16ruyalsvu:1388": "kvacinnimittāntareṇāpyabhedapratītirbhavati /",
  "GK16ruyalsvu:1389": "yathā-",
  "GK16ruyalsvu:1390": "'dvepyo 'pi saṃmataḥ śiṣṭastasyārtasya yathaiṣadham /",
  "GK16ruyalsvu:1391": "tyājyo duṣṭaḥ priyo 'pyāsīd daṣṭo 'ddaguṣṭa ivāhinā' //",
  "GK16ruyalsvu:1392": "atrotrarārdhe daṣṭaduṣṭayordeṣakāritvādinā ekakāryakāritvamabhedakāraṇamityalaṃ bahunā /",
  "GK16ruyalsvu:1393": "--------------------",
  "GK16ruyalsvu:1394": "RuAssC_12i:",
  "GK16ruyalsvu:1395": "iyaṃ ca dvayopari prakṛtayoraprakṛtayoścaupamye samuccitā bhavati /",
  "GK16ruyalsvu:1396": "krameṇa yathā-",
  "GK16ruyalsvu:1397": "'svareṇa tasyāmamṛtastruteva prajalpitāyāmabhijātavāci /",
  "GK16ruyalsvu:1398": "apyanyapuṣṭā pratikūlaśabdā śroturvitantrīriva tāḍyamānā' //",
  "GK16ruyalsvu:1399": "atra bhagavatyapekṣayānyapuṣṭāvitantryoraprakṛtayoḥ pratikūlaśabdatve samuccitatvam /",
  "GK16ruyalsvu:1400": "iyamekadeśavivartinyapi /",
  "GK16ruyalsvu:1401": "yathā -",
  "GK16ruyalsvu:1402": "'kamaladalairadharairiva daśanairiva kesarairvirājante /",
  "GK16ruyalsvu:1403": "alivalayairalakairiva kamalairvadanairiva nalinyaḥ' //",
  "GK16ruyalsvu:1404": "atra nalinīnāṃ nāyikā upamānatvena nopāttā ityekadeśavivartitvam /",
  "GK16ruyalsvu:1405": "iyaṃ ca sādṛśyadāḍharyārthaṃ kavipratibhākalpite sādharmye kalpitā bhavati /",
  "GK16ruyalsvu:1406": "tacca kvacidupameyagatatvena kvacidupamānenāpi kalpitamiti dvidhātvamasyāḥ /",
  "GK16ruyalsvu:1407": "yaduktam-",
  "GK16ruyalsvu:1408": "'upameyasya vaiśiṣṭyamupamānasya vā kvacit' iti /",
  "GK16ruyalsvu:1409": "vaidharmyeṇāpi sādharmyamiti tṛtīyaḥ prakāraḥ punarasyā na vācyaḥ /",
  "GK16ruyalsvu:1410": "asyopamāyāmeva saṃbhavāddāḍharyapratipādanapratīteśca /",
  "GK16ruyalsvu:1411": "--------------------",
  "GK16ruyalsvu:1412": "RuAssC_12j:",
  "GK16ruyalsvu:1413": "krameṇa yathā-",
  "GK16ruyalsvu:1414": "'taṃ ṇamaha ṇāhiṇalinaṃ hariṇo gaaṇaṅkaṇāhirāmassa /",
  "GK16ruyalsvu:1415": "chappaachampiagatto malo vva candammi jattha vihī' //",
  "GK16ruyalsvu:1416": "('tannamata nābhinalinaṃ harorgaganāṅganābhirāmasya /",
  "GK16ruyalsvu:1417": "ṣaṭpadācchāditagātro mala iva candre yatra vidhiḥ') //",
  "GK16ruyalsvu:1418": "atropameyasya ṣaṭpadācchāditatvaṃ kalpitam /",
  "GK16ruyalsvu:1419": "“āvarjitā kiñcidiva stanābhyāṃ vāso vasānātaruṇārkakāgam /",
  "GK16ruyalsvu:1420": "saṃjātapuṣpastabakābhinamrā saṃcāriṇī pallavinī lateva //",
  "GK16ruyalsvu:1421": "” atropamānagatatvena saṃcāriṇītvaṃ kalpitam /",
  "GK16ruyalsvu:1422": "na cāsyāḥ pṛthaglakṣaṇaṃ vācyam,dvayoraupamyapratīteḥ /",
  "GK16ruyalsvu:1423": "sāmānyalakṣaṇasyātrāpyanugamāt /",
  "GK16ruyalsvu:1424": "athātra kalpanāstīti cet, na /",
  "GK16ruyalsvu:1425": "evaṃ hi pratibhedaṃ lakṣaṇakaraṇaprasaṅgaḥ /",
  "GK16ruyalsvu:1426": "samuccitatvāderviśeṣāntarasyāpi bhāvāt /",
  "GK16ruyalsvu:1427": "athopamānaguṇaviśiṣṭopameyāvagamaphalatvenopamāyāḥ pratibhaṭabhūtavastvantarābhāvaprayojanatvena cāsyāḥ pṛthagalaṅkāratvamiti cet, na /",
  "GK16ruyalsvu:1428": "atropameyasyopamānopamānaguṇaviśiṣṭatayaiva pratīteḥ phalabhedābhāvāt /",
  "GK16ruyalsvu:1429": "tathā hi'āvarjitā' ityādau bhagavatyā latāyāḥ sādṛśyasya saṃcāriṇītvenābhāvo mā prasāṅkṣīditi tayoḥ sādharmyaṃmeva druḍayituṃ kavinā latāyāḥ saṃcāriṇītvaṃ kalpitam /",
  "GK16ruyalsvu:1430": "nanvatra bhagavatyā anyadupamānaṃ nāstīti pratīyate /",
  "GK16ruyalsvu:1431": "ananvayādivadupamānāntaraniṣedhasya vākyārthatvāt /",
  "GK16ruyalsvu:1432": "maivam /",
  "GK16ruyalsvu:1433": "evamupameyasyāpi vaiśiṣṭyakalpane upameyāntaraniṣedhaphalatvaṃ vācyam /",
  "GK16ruyalsvu:1434": "samānanyāyatvāt /",
  "GK16ruyalsvu:1435": "tadyathā dṛḍharope rūpake viṣayaviṣayiṇorabhedameva draḍhayituṃ kasyaciddharmasya hānirādhikyaṃ vā kalpyate,",
  "GK16ruyalsvu:1436": "tathehāpi sāmānyadārḍhyayaiva kalpitatvaṃ jñeyam /",
  "GK16ruyalsvu:1437": "atrāpyabhedālaṅkārākhyālaṅkārāntaratvaṃ na vācyam /",
  "GK16ruyalsvu:1438": "rūpakeṇaivāsyā vicchritteḥ saṃgṛhītatvāt /",
  "GK16ruyalsvu:1439": "viṣayaviṣayiṇorabhedo hi rūpakasatattvam /",
  "GK16ruyalsvu:1440": "sa eva cātra dārḍhyena pratīyata iti ko nāmāsya rūpakātpṛthagbhāvaḥ /",
  "GK16ruyalsvu:1441": "abhedamātrapratītau rūpakam,",
  "GK16ruyalsvu:1442": "niyatadharmahānāvanyataḥ sarvato 'pyabhedapratītāvabheda iti pratītibhedo 'pyastīti cet, na /",
  "GK16ruyalsvu:1443": "evaṃ hyasti tāvadabhedapratītiratrānugatā /",
  "GK16ruyalsvu:1444": "yastu vaśeṣaḥ sa pṛthagbhedatve vyavasthāpako 'stu na pṛthagalaṅkāratve /",
  "GK16ruyalsvu:1445": "nahiśābaleyatāmātreṇa gotvamaścatvavyapadeśyaṃ bhavati /",
  "GK16ruyalsvu:1446": "evaṃ ca-",
  "GK16ruyalsvu:1447": "'gṛhītavigrahaḥ kāmo vasantaḥ sārvakālikaḥ /",
  "GK16ruyalsvu:1448": "jahāra hṛdayaṃ kāmī nityapūrṇaḥ sudhākaraḥ' //",
  "GK16ruyalsvu:1449": "ityādau gṛhītavigrahattvāderniyatasya dharmasyādhikye 'pyalaṅkārāntaraprasaṅgaḥ /",
  "GK16ruyalsvu:1450": "iyaṃ ca mālātvādinānantabhedeti tadgranthavistarabhayānna prapañcitam /",
  "GK16ruyalsvu:1451": "____________________________________________________________",
  "GK16ruyalsvu:1452": "START Sūtra 13:",
  "GK16ruyalsvu:1453": "ekasyaivopamānopameyatve 'nanvayaḥ // RuAss_13 //",
  "GK16ruyalsvu:1454": "vācyābhiprāyeṇa pūrvaṃrūpānugamaḥ /",
  "GK16ruyalsvu:1455": "ekasya tu viruddhadharmasaṃsargo dvitīyasavrahyacārinivṛttyarthaḥ /",
  "GK16ruyalsvu:1456": "ata evānanvaya iti yogo 'pyatra saṃbhravati /",
  "GK16ruyalsvu:1457": "yathā-",
  "GK16ruyalsvu:1458": "'yuddhe 'rjuno 'rjuna iva prathitapratāpo bhīmo 'pi bhīma iva vairiṣu bhīmakarmā /",
  "GK16ruyalsvu:1459": "nyagrodhavartinamayādhipatiṃ kuruṇāmutprāsanārthamiva jagmaturādareṇa' //",
  "GK16ruyalsvu:1460": "--------------------",
  "GK16ruyalsvu:1461": "RuAssC_13:",
  "GK16ruyalsvu:1462": "ekasyaivetyādi /",
  "GK16ruyalsvu:1463_0": "nanu sādṛśyāśrayāṇāmalaṅkārāṇāṃ lakṣayutuṃ prastutatvātsādṛśyasyobhayaniṣṭhatvenaiva",
  "GK16ruyalsvu:1463_1": "saṃbhavādekasya ca tadabhāvātkathamihātadāśrayasyāpyasya vacanamityāśaṅkyāha-vācyābhiprāyeṇetyādi /",
  "GK16ruyalsvu:1464": "--------------------",
  "GK16ruyalsvu:1465": "RuAssC_13a:",
  "GK16ruyalsvu:1466": "pūrvarūpeti /",
  "GK16ruyalsvu:1467": "sādṛśyāśrayatvasyetyarthaḥ /",
  "GK16ruyalsvu:1468": "astveva hyatra śābdī sādṛśyapratītiḥ /",
  "GK16ruyalsvu:1469": "mukhaṃ candra ivetyādivadevātropamānopameyatvasya vācyatayopanibandhanāt /",
  "GK16ruyalsvu:1470": "ata evāha-vācyābhiprāyeṇeti /",
  "GK16ruyalsvu:1471": "na punarvastvabhiprāyeṇetyarthaḥ /",
  "GK16ruyalsvu:1472": "vastuto hyekasyaiva sādhyasiddhadharmarūpatvāsaṃbhavādupamānopameyatve 'pi virodhaḥ syāt /",
  "GK16ruyalsvu:1473": "itthaṃ śābdameva sādṛśyānugamamāśrityehāsya lakṣaṇam /",
  "GK16ruyalsvu:1474": "nanu yadyevamekasyopamānopameyatvaṃ virudhyate tatkiṃ vastuviruddhena niṣphalena caitenetyāśaṅkyāha-ekasyetyādi /",
  "GK16ruyalsvu:1475": "--------------------",
  "GK16ruyalsvu:1476": "RuAssC_13b:",
  "GK16ruyalsvu:1477": "evaṃ cāsya dvitīyasabrahmacārinivṛttirevālaṅkāratvapratiṣṭhāpakaṃ pramāṇam /",
  "GK16ruyalsvu:1478": "anyathā punarnāsyālaṅkāratvam /",
  "GK16ruyalsvu:1479": "yathā-",
  "GK16ruyalsvu:1480": "'tasyājñayaiva paripālayataḥ prajā me karṇopakaṇṭhapalitaṅkariṇī jareyam /",
  "GK16ruyalsvu:1481": "yadgarbharūpamiva māmanuśāsta so 'yamadyāpi tanmayi gurorgurūpakṣapātaḥ' //",
  "GK16ruyalsvu:1482": "atra yathaiva garbharūpaṃ māṃ gururanvaśāttathaivādyāpyanuśāstīti satyapyekasyopamānopameyatve dvitīyasabrahmacāri nivṛttipratipattyabhāvānnāyamalaṅkāraḥ /",
  "GK16ruyalsvu:1483": "ekasyaivāsthābhedena ca siddhasādhyadharmasaṃbhavānnopamānopameyatvarūpaviruddhadharmasaṃsargaḥ /",
  "GK16ruyalsvu:1484": "ata eveti /",
  "GK16ruyalsvu:1485": "viruddhadharmaṃsaṃyogāt /",
  "GK16ruyalsvu:1486": "ekasyaiva siddhasādhyarūpeṇopamānopameyatvenāvidyabhāno 'nvayaḥ saṃbandho yatra sa tathoktaḥ /",
  "GK16ruyalsvu:1487": "arjunādanyo yuddhe prathitapratāpo nāstīti dvitāyasabrahmacārinivṛttiratra jīvitabhūtā pratīyata eva /",
  "GK16ruyalsvu:1488": "ata eva kārtavīryahiṃstramattvayorupamānarūpayorapratīteḥ śuddhamevaitadudāharaṇam /",
  "GK16ruyalsvu:1489": "'ittiametummi jae sundaramahilāsahassabhariammi /",
  "GK16ruyalsvu:1490": "aṇuharai ṇavaraṃ tissā,vāmāddhaṃ dāhiṇaddhassa' //",
  "GK16ruyalsvu:1491": "('etāvanmātre jagati sundaramahilāsahastrabharite 'pi /",
  "GK16ruyalsvu:1492": "anuharati kevalaṃ tasyā vāmārdhaṃ dakṣiṇārdhasya') //",
  "GK16ruyalsvu:1493": "ityādau cānanvayodāharaṇatvaṃ na vācyam /",
  "GK16ruyalsvu:1494": "atrānyādhanānyārdhasyopamīyamānatvenopamāyā abhidhīyamānatvāt /",
  "GK16ruyalsvu:1495": "asya hyupamānāntaraniṣedhaparyavasāyyabhidhīyamānamekasyaivopamānopameyatvaṃ svarūpam /",
  "GK16ruyalsvu:1496": "na ca tadatra śabdenābhidhīyate 'pi tu vyajyata iti pratīyamānataiva yukteti na vācyatvamasyetivācyam /",
  "GK16ruyalsvu:1497": "evaṃ hyalaṅkādadhvanerviṣayāpahāraḥ syāt /",
  "GK16ruyalsvu:1498": "evam-",
  "GK16ruyalsvu:1499": "'gandhena sindhuradhurandhara vaktkamaittrīmairāvaṇaprabhṛtayo 'pi na śikṣitāste /",
  "GK16ruyalsvu:1500": "tattvaṃ kacatrtinayanācalaratnabhittisvīyapraticchraviṣu yūthapatitvameṣa' //",
  "GK16ruyalsvu:1501": "ityatrāpyananvayo na vācyaḥ /",
  "GK16ruyalsvu:1502": "svīyapratibimbaireva sādṛśyapratītestadgandhasyāpyabhāvāt /",
  "GK16ruyalsvu:1503": "yadi nāma caitatpratīyeta tadapyasya pratīyamānatvaṃ syānna vācyatvam /",
  "GK16ruyalsvu:1504": "yathoktanyāyāt /",
  "GK16ruyalsvu:1505": "evaṃ ca tadekadeśenāvasitabhedena vetyapāsya upamānatayā kalpitena tenaiva sādṛśyamananvaya ityeva tvayā sūtraṇīyam /",
  "GK16ruyalsvu:1506": "'grasamānamivaujāṃsi sadasyairgauraveritam /",
  "GK16ruyalsvu:1507": "nāma yasyābhinandanti dviṣo 'pi sa pumānpumān' //",
  "GK16ruyalsvu:1508": "ityatra puṃsaḥ puṃstvāropādananvayarūpakamiti yadanyairuktaṃ tadayuktam /",
  "GK16ruyalsvu:1509": "ekasyaiva vidhyanuvādabhāvenāvasthānādāropābhāvāt /",
  "GK16ruyalsvu:1510": "____________________________________________________________",
  "GK16ruyalsvu:1511": "START Sūtra 14:",
  "GK16ruyalsvu:1512": "dvayoḥ paryāyeṇa tasminnupameyopamā // RuAss_14 //",
  "GK16ruyalsvu:1513": "tacchabdenopamānopameyatvapratyavamarśaḥ /",
  "GK16ruyalsvu:1514": "paryāyo yaugapadyābhāvaḥ /",
  "GK16ruyalsvu:1515": "ata evātra vākyabhedaḥ /",
  "GK16ruyalsvu:1516": "iyaṃ ca dharmasya sādhāraṇye vastuprativastunirdeśe ca dvidhā /",
  "GK16ruyalsvu:1517": "ādye yathā-",
  "GK16ruyalsvu:1518": "'khamiva jalaṃ jalamiva khaṃ haṃsaścandra iva haṃsa iva candraḥ /",
  "GK16ruyalsvu:1519": "kumudākārāstārāstārākārāṇi kumudāni' //",
  "GK16ruyalsvu:1520": "dvitīye yathā-",
  "GK16ruyalsvu:1521": "'sacchāyābhbhojavadanāḥ sacchāyavadanāmbujā /",
  "GK16ruyalsvu:1522": "vāpyo 'ṅganā ivābhānti yatra vāpya ivāṅganāḥ' //",
  "GK16ruyalsvu:1523": "--------------------",
  "GK16ruyalsvu:1524": "RuAssC_14:",
  "GK16ruyalsvu:1525": "dvayorityādi /",
  "GK16ruyalsvu:1526": "dvayīrityupamānopameyayoḥ, na punarddhisaṃkhyākayoḥ /",
  "GK16ruyalsvu:1527": "tena, 'kāntānanasya kamalasya sudhākarasya pūrvaṃ parasparamabhūdupamānabhāvaḥ /",
  "GK16ruyalsvu:1528": "sadyo jarātuhinarāhuparāhatānāmanyaḥ parasparamasāvarasaḥ prasūtaḥ' //",
  "GK16ruyalsvu:1529": "ityatra trayāṇāmapyupamānopameyatvaṃ sthitamasyā evāṅgam /",
  "GK16ruyalsvu:1530": "tacchabdeneti tasminnityanena /",
  "GK16ruyalsvu:1531": "yaugapadyābhāva iti kramarūpatvāt /",
  "GK16ruyalsvu:1532": "ata iti yaugapadyābhāvāt /",
  "GK16ruyalsvu:1533": "sa ca vākyabhedaḥ śābda ārthaśca /",
  "GK16ruyalsvu:1534": "tatra śābdo yathā -",
  "GK16ruyalsvu:1535": "'rajobhiḥ syandanoddhūtairgajaiśca ghanasaṃnibhaiḥ /",
  "GK16ruyalsvu:1536": "bhuvastalamiva vyoma kurvanvyomeva bhūtalam' //",
  "GK16ruyalsvu:1537": "atra bhuvastalaṃ vyomeva kuvaṃnniti vākyapariniṣpatteḥ sphuṭa eva śābdo vākyabhedaḥ /",
  "GK16ruyalsvu:1538": "oārtho yathā -",
  "GK16ruyalsvu:1539": "'bhavatpādāśrayādeva gaṅgā bhaktiśca śāśvatī /",
  "GK16ruyalsvu:1540": "itaretarasādṛśyasubhagāmeti vāndyatām' //",
  "GK16ruyalsvu:1541": "atra sphuṭe 'pi śābde ekavākyatve gaṅgābhaktivadbhaktiśca gaṅgāvad vandyetyastyevārtho vākyabhedaḥ /",
  "GK16ruyalsvu:1542": "asyāśco pamānāntaratiraskāra eva phalam /",
  "GK16ruyalsvu:1543": "ata evopameyenopamā ityasyā anvarthābhidhānam /",
  "GK16ruyalsvu:1544": "yatra punarupamānāntaratiraskāro na pratīyate tatra nāyamalaṅkāraḥ /",
  "GK16ruyalsvu:1545": "yathā-",
  "GK16ruyalsvu:1546": "'savitā vidhavati vidhurapi savitarati tathā dinanti yāminyaḥ /",
  "GK16ruyalsvu:1547": "yāminayanti dināni ca sukhaduḥkhavaśīkṛte manasi' //",
  "GK16ruyalsvu:1548": "na hyatra vidhusavitrādīnāmupamānāntaratiraskaraṇaṃ vivakṣitaṃ kiṃ tu sukhaduḥkhavaśīkṛtamanasāmevaṃ viparītaṃ bhavatīti /",
  "GK16ruyalsvu:1549": "--------------------",
  "GK16ruyalsvu:1550": "RuAssC_14a:",
  "GK16ruyalsvu:1551": "sādhāraṇya iti /",
  "GK16ruyalsvu:1552": "etacca dharmasya nirdeśānirdeśarūpapakṣadvayayāgūrakatvenoktam /",
  "GK16ruyalsvu:1553": "tatra nirdeśapakṣesādhāraṇyamasti tathāpyatra sakṛntirdeśenaivānugatatvāttadupalambhaḥ sphuṭa ityatra bhāvaḥ /",
  "GK16ruyalsvu:1554": "anirdeśapakṣe tu vāstavameva sādhāraṇyam /",
  "GK16ruyalsvu:1555": "yadanusāraṃ khamiva jalamityādyadāhṛtam /",
  "GK16ruyalsvu:1556": "dharmasyānugāmitve tu yathā-",
  "GK16ruyalsvu:1557": "'kamaleva matirmatiriva kamalā tanuriva vibhā vibheva tanuḥ /",
  "GK16ruyalsvu:1558": "dharaṇīva dhṛtirdhṛtiriva dharaṇī satataṃ vibhāti bata yasya' //",
  "GK16ruyalsvu:1559": "atra vibhātīti sakṛnnirdiṣṭam /",
  "GK16ruyalsvu:1560": "vastuprativastunirdeśaśca pūrvavadihāpi śuddhasāmānyarūpatvabimbapratibimbabhāvābhyāṃ dvidhā /",
  "GK16ruyalsvu:1561": "tatra bimbapratibimbabhāvo granthakṛtaivodāhṛtaḥ /",
  "GK16ruyalsvu:1562": "tatra hyabhbhojavadanayorbimbapratibimbabhāvaḥ /",
  "GK16ruyalsvu:1563": "śuddhasāmānyarūpatvaṃ yathā-",
  "GK16ruyalsvu:1564": "'tadvalgunā yugapadunmiṣitena tāvatsadyaḥ parasparatulāpadhirohatāṃ dve /",
  "GK16ruyalsvu:1565": "praspandamānaparuṣetaratāramantaścakṣustava pralacitabhramaraṃ ca padmam' //",
  "GK16ruyalsvu:1566": "(atra) pratpandamānapracalitatvena śuddhasāmānyarūpatvam /",
  "GK16ruyalsvu:1567": "tārakabhramarayostu bimbapratibimbabhāvaḥ /",
  "GK16ruyalsvu:1568": "unmeṣābhiprāyeṇa cānugāmiteti bhedatrayasyāpyetadudāharaṇam /",
  "GK16ruyalsvu:1569": "____________________________________________________________",
  "GK16ruyalsvu:1570": "START Sūtra 15:",
  "GK16ruyalsvu:1571": "sadṛśānubhavād vastvantarasmṛtiḥ smaraṇam // RuAss_15 //",
  "GK16ruyalsvu:1572": "vastvantaraṃ sadṛśameva /",
  "GK16ruyalsvu:1573": "avinābhāvābhāvānnānumānam /",
  "GK16ruyalsvu:1574": "yathā-",
  "GK16ruyalsvu:1575": "'atiśayitasurāsuraprābhāvaṃ śiśumavalokya tathaiva tulyarūpam /",
  "GK16ruyalsvu:1576": "kuśikasutamakhadviṣāṃ pramāthe dhṛtadhanuṣaṃ raghunandanaṃ smarāmi' //",
  "GK16ruyalsvu:1577": "sādṛśyaṃ vinā tu smṛtirnāyamalaṅkāraḥ /",
  "GK16ruyalsvu:1578": "yachā-",
  "GK16ruyalsvu:1579": "'atrānugodaṃ mṛgayānivṛttastaraṅgavātena vinītakhedaḥ /",
  "GK16ruyalsvu:1580": "rahastvadutsaṅganiṣaṇṇāmūrdhā smarāmi vānīragṛheṣu sutpaḥ' //",
  "GK16ruyalsvu:1581": "atra ca kartṛviśeṣaṇānāṃ smartavyadaśābhāvitve smatṛdaśābhāvitvamasamīcīnam /",
  "GK16ruyalsvu:1582": "--------------------",
  "GK16ruyalsvu:1583": "RuAssC_",
  "GK16ruyalsvu:1584": "15 //:",
  "GK16ruyalsvu:1585": "sadṛśeti /",
  "GK16ruyalsvu:1586": "vastvantaramiti smaryamāṇam /",
  "GK16ruyalsvu:1587": "sadṛśameveti /",
  "GK16ruyalsvu:1588": "sādṛśyasyobhayaniṣṭhatvāt /",
  "GK16ruyalsvu:1589": "ataśca smaryamāṇenānubhūyamānasya,anubhūyamānena vā smaryamāṇasya sādṛśyaparikalpanamayamalaṅkāraḥ /",
  "GK16ruyalsvu:1590": "yaduktam -",
  "GK16ruyalsvu:1591": "'yathā dṛśyena janitā sāmyadhīḥ smaryamāṇagā /",
  "GK16ruyalsvu:1592": "smaryamāṇakṛtāpyasti tatheyaṃ dṛśyagāminī' //",
  "GK16ruyalsvu:1593": "iti //",
  "GK16ruyalsvu:1594": "tatrādyaḥ prakāro granthakṛdudāharaṇe /",
  "GK16ruyalsvu:1595": "tatra hi śiśoreva raghunandanena sādṛśyaṃ vivakṣitam /",
  "GK16ruyalsvu:1596": "dvitāyastu yathā -",
  "GK16ruyalsvu:1597": "'tasyāstīre racitaśikharaḥ peśalairindranīlaiḥ krīḍāśailaḥ kanakakadalīveṣṭanaprekṣaṇīyaḥ /",
  "GK16ruyalsvu:1598": "maṅgehinyāḥ priya iti sakhe cetasā kātareṇa prekṣyopāntasphuritataḍitaṃ tvāṃ tameva smarāmi' //",
  "GK16ruyalsvu:1599": "atrānubhūyamānena meghena smaryamāṇasya krīḍāśailasya sādṛśyaparikalpanam /",
  "GK16ruyalsvu:1600": "evaṃ cātra sādṛśyasyobhayasaṃbandhe 'pyanubhūyamānenaiva punaḥ smaryamāṇapratītirbhavatītyavaseyam /",
  "GK16ruyalsvu:1601": "nanu yadyevaṃ tatparasmātparapratipatteḥ kiṃ nedamanumānamityāśaṅkyāha-avinābhāvityādi /",
  "GK16ruyalsvu:1602": "avinībhāvastādātmyānnityasāhacaryāhuḥ /",
  "GK16ruyalsvu:1603": "anubhūyamānasmaryamāṇayośca tadabhāvaḥ /",
  "GK16ruyalsvu:1604": "śiśuraghunandanayoḥ sādṛśyaparikalpane cātiśacitasurātpurabhāvatvādidharmo 'nugāmitayā nirdiṣṭaḥ /",
  "GK16ruyalsvu:1605": "vastuprativastubhāvenāpi dharmasyāyaṃ bhavati /",
  "GK16ruyalsvu:1606": "tatra śuddhasāmānyarūpatvena yathā-",
  "GK16ruyalsvu:1607": "'sāndrāṃ mudaṃ yacchatu nandako vaḥ sollāsalakṣmīpratibimbagarbhaḥ /",
  "GK16ruyalsvu:1608": "'kurvannājastraṃ yamunāpravāhasalīlarādhāsmaraṇaṃ murāreḥ' //",
  "GK16ruyalsvu:1609": "atra sollāsasalīlatvayorekatvam /",
  "GK16ruyalsvu:1610": "bimbapratibimbabhāvenāpi yathā -",
  "GK16ruyalsvu:1611": "'pūrṇendunā maghalavāṅkitena dyāṃ mudritāṃ sundari vīkṣamāṇaḥ /",
  "GK16ruyalsvu:1612": "vivāhahomānaladhūmalekhāmilatkapolāṃ bhavatīṃ smarāmi' //",
  "GK16ruyalsvu:1613": "atra meghalavadhūmalekhādīnāṃ bimbapratibimbabhāvaḥ /",
  "GK16ruyalsvu:1614": "etadeva sādṛśyanimittatvaṃ draḍhayituṃ pratyudāharati-sādṛśyamityādinā /",
  "GK16ruyalsvu:1615": "sadṛśānubhavābhāvāttatsmṛterna sādṛśyahetukatvam /",
  "GK16ruyalsvu:1616": "smartavyadaśābhāvitva iti /",
  "GK16ruyalsvu:1617": "smartavyadaśābhāvitvaṃ vācyaṃ sadanādṛśyetyarthaḥ /",
  "GK16ruyalsvu:1618": "ata eva vācyasyāvacanam /",
  "GK16ruyalsvu:1619": "smartṛdaśābhāvitvamityatyavācyasya vacanam /",
  "GK16ruyalsvu:1620_0": "yadyapi smartṛdaśāyāmatītatvāt kartṛviśeṣaṇānāṃ mṛgayānivṛttitvādīnāmapyatītakālāvacchinnānāṃ",
  "GK16ruyalsvu:1620_1": "tadbhāvitvaṃ tathāpi vartamānakālāvacchinnasya smarturviśeṣaṇabhāvenopanibandhātteṣāṃ",
  "GK16ruyalsvu:1620_2": "tadavacchinnataiva pratīyata iti yathoktameva dūṣaṇadvayaṃ yuktamiti sahṛdayā eva pramāṇam /",
  "GK16ruyalsvu:1621": "__________",
  "GK16ruyalsvu:1622": "RuAss_15/1:",
  "GK16ruyalsvu:1623": "preyolaṅkārasya tu sādṛśyavyatiriktanimittotthāpitā smṛtirviṣayaḥ /",
  "GK16ruyalsvu:1624": "yathā",
  "GK16ruyalsvu:1625": "'aho kope 'pi kāntaṃ mukham' iti /",
  "GK16ruyalsvu:1626": "tatrāpi vibhāvādyāgūritatvena svaśabdamātrapratipādyātve yathā-",
  "GK16ruyalsvu:1627": "'atrānugādam' ityādi /",
  "GK16ruyalsvu:1628": "'yairdṛṣṭo 'si tadā lalāṭapatitaprāsaprahāro yudhi sphītāsṛkstrutipāṭalīkṛtapurobhāgaḥ parān pātayan /",
  "GK16ruyalsvu:1629": "teṣāṃ duḥsahakāmadehadahanaprodbhatanetrānala- jvālālībharabhāsvare smaripāvastaṃ gataṃ kautukam' //",
  "GK16ruyalsvu:1630": "ityādau sadṛśavastvantarānubhave 'śakyavastvantarakaraṇātmā viśeṣālaṅkāraḥ,",
  "GK16ruyalsvu:1631": "kāraṇasya kriyāsāmānyātmano darśine 'pi saṃbhavāt /",
  "GK16ruyalsvu:1632": "matāntare kāvyaliṅgametat /",
  "GK16ruyalsvu:1633": "tadete sādṛśyāśrayeṇa bhedābhedatulyatvenālaṅkārā nirṇītāḥ” /",
  "GK16ruyalsvu:1634": "--------------------",
  "GK16ruyalsvu:1635": "RuAssC_15/1:",
  "GK16ruyalsvu:1636": "pratyudāharaṇāntaramapi darśayati-preyolaṅkārasyetyādinā /",
  "GK16ruyalsvu:1637": "tuśabdaścārthe /",
  "GK16ruyalsvu:1638": "sādṛśyavyatiriktaṃ saṃskārādinimittam /",
  "GK16ruyalsvu:1639": "tatrāpīti /",
  "GK16ruyalsvu:1640": "evaṃ sthite 'pi satītyarthaḥ /",
  "GK16ruyalsvu:1641": "vibhāvādyāgūritatve preyolaṅkārasya sādṛśyavyatiriktanimittatotthāpitā smṛtirviṣaya iti saṃbandhaḥ /",
  "GK16ruyalsvu:1642": "tatra vibhāvādyāgūritatve smṛtiryathā-'aho kope 'pi kāntaṃ mukham' iti /",
  "GK16ruyalsvu:1643": "svaśabdamātrapratipādyatve yathodāhṛtam 'atrānugodam'- ityādau /",
  "GK16ruyalsvu:1644": "atra ca yathā preyolaṅkāro bhāvadhvaneścāsya yathā bhinnaviṣayatvaṃ tathāgra eva vakṣyāmaḥ /",
  "GK16ruyalsvu:1645": "evaṃ ca pratyudāharaṇadvayasyāpi prayojanaṃ bhinnaviṣayatvāt /",
  "GK16ruyalsvu:1646": "kvacicca sādṛśyanimittāpi smṛtiravākyārthatvānnāsminparyavasyatītyāha-'yairdṛṣṭo 'si-' ityādi /",
  "GK16ruyalsvu:1647": "vastvatra jayāpīḍadarśanam /",
  "GK16ruyalsvu:1648": "vastvantaraṃ tu bhagavallakṣaṇam /",
  "GK16ruyalsvu:1649": "atra tvaddarśanamabhilaṣatāṃ janānāṃ na tvaddarśanāvātpirevābhūdyāvatteṣāmasaṃbhāvyaṃ bhagavadrśanamapi jātamityaśakyavastvantarakaraṇam /",
  "GK16ruyalsvu:1650": "viśeṣālaṅkārasya hyaśakyavastvantarakaraṇaṃ rūpam,",
  "GK16ruyalsvu:1651": "iha punaraśakyavastvantaradarśanaṃ sthitamiti kathamatra viśeṣālaṅkāra ityāśaṅkyāha-karaṇasyetyādi /",
  "GK16ruyalsvu:1652": "etacca gamyagamakabhāvamāśrityānyaiḥ kāvyaliṅgatvenābhyupagatamiti darśayitumāha-matāntara ityādi /",
  "GK16ruyalsvu:1653": "etaditi smaraṇam /",
  "GK16ruyalsvu:1654": "matāntara ityaudbhaṭe /",
  "GK16ruyalsvu:1655": "yaduktam-",
  "GK16ruyalsvu:1656": "'śrutamekaṃ yadanyatra smṛteranubhavasya vā /",
  "GK16ruyalsvu:1657": "hetutāṃ pratipadyeta kāvyaliṅgaṃ taducyate' //",
  "GK16ruyalsvu:1658": "iti //",
  "GK16ruyalsvu:1659": "iha punargamyagamakabhāvādanubhūyamānasmaryamāṇavyavahāro 'pi viśiṣyata iti pṛthagalaṅkāratayaitaduktam /",
  "GK16ruyalsvu:1660": "etadusaṃharannanyadavatārayati-tadeta ityādi /",
  "GK16ruyalsvu:1661": "eta ityupamādyāścatvāro 'laṅkārāḥ /",
  "GK16ruyalsvu:1662": "____________________________________________________________",
  "GK16ruyalsvu:1663": "START Sūtra 16:",
  "GK16ruyalsvu:1664": "abhedaprādhānye ārope āropaviṣayānapahnave rūpakam // RuAss_16 //",
  "GK16ruyalsvu:1665": "abhedasya prādhānyādbhedasya vastutaḥ sadbhāvaḥ /",
  "GK16ruyalsvu:1666": "anyatrānyāvāpa āropaḥ /",
  "GK16ruyalsvu:1667": "tasya viṣayaviṣayyavaṣṭabdhatvādviṣayasyāpahnave 'pahnutiḥ /",
  "GK16ruyalsvu:1668": "anyathā tu viṣayiṇā viṣayasya rūpavataḥ karaṇādrūpakam /",
  "GK16ruyalsvu:1669": "sādharmye tvanugatameva /",
  "GK16ruyalsvu:1670": "yadāhuḥ-",
  "GK16ruyalsvu:1671": "'upamaiva turobhūtabhedā rūpakamiṣyate' iti āropādabhede 'dhyavasāyaḥ prakṛṣyate iti paścāttanmūlālaṅkāravibhāgaḥ /",
  "GK16ruyalsvu:1672": "--------------------",
  "GK16ruyalsvu:1673": "RuAssC_16:",
  "GK16ruyalsvu:1674": "saṃpratīti /",
  "GK16ruyalsvu:1675": "bhedābhedatulyatvāśrayālaṅkārānantaramabhedapradhānaṃ lakṣayitumucitatvādavasaraprātpāvityarthaḥ /",
  "GK16ruyalsvu:1676": "tatra tāvatprathamaṃ rūpakaṃ lakṣyati-abhedaprādhānya ityādi /",
  "GK16ruyalsvu:1677": "vastuta iti /",
  "GK16ruyalsvu:1678": "na tu pratītitaḥ /",
  "GK16ruyalsvu:1679": "sadbhāva iti /",
  "GK16ruyalsvu:1680": "pradhānāprādhānayoḥ saṃbandhiśabdatvāt /",
  "GK16ruyalsvu:1681": "anyatrānyāvāpa āropa iti /",
  "GK16ruyalsvu:1682": "anyatreti prakṛte mukhādau /",
  "GK16ruyalsvu:1683": "anyasyetyaprakṛtasya candrādeḥ /",
  "GK16ruyalsvu:1684": "sa ca sāmānādhikaraṇyena vaiyādhikaraṇyena ca nirdeśe bhavati /",
  "GK16ruyalsvu:1685": "na tu sāmānādhikaraṇyena nirdeśa eva saḥ /",
  "GK16ruyalsvu:1686": "evaṃ hi-'yātāḥ kaṇādatāṃ kecit' ityādāvāropasadbhāve 'pi na sāmānādhikaraṇyamastītyavyātpiḥ syāt /",
  "GK16ruyalsvu:1687": "āryaṃ sāmānādhikaraṇyamastīti nāvyātpirita cet, na /",
  "GK16ruyalsvu:1688": "bhinnayoḥ sāmānādhikaraṇyena nirdeśo[a. ra. sū.26]hyāropalakṣaṇam /",
  "GK16ruyalsvu:1689": "na ca tadatra nirdiṣṭam /",
  "GK16ruyalsvu:1690": "vaiyadhikaraṇyena nirdeśāttasyārtāvaseyatvāt /",
  "GK16ruyalsvu:1691": "arthāvasāyo nirdeśaśca naikaṃ rūpam /",
  "GK16ruyalsvu:1692": "vipratiṣedhāt /",
  "GK16ruyalsvu:1693": "nīlaropaḥ prasajyata ityativyātpiḥ syāt /",
  "GK16ruyalsvu:1694": "na cārope bhinnayoḥ sāmānādhikaraṇyena nirdeśa ucyata ityasaṃbhavo 'pi /",
  "GK16ruyalsvu:1695": "iti na niravadyametadāparopalakṣam /",
  "GK16ruyalsvu:1696": "yadyevaṃ tatkiṃ śabde śabdāntaramarthe vārthāntaramāropyata iti ced brumaḥ /",
  "GK16ruyalsvu:1697": "tatra na śabde śabdāntarāropaḥ /",
  "GK16ruyalsvu:1698": "mukhaśabdādeścandraśabdādirūpatvenāpratīteranyonyaviviktasvāntarūpolambhāditi bhavadbhirevoktatvāt /",
  "GK16ruyalsvu:1699": "kiṃ tvarther'thāntarāropaḥ /",
  "GK16ruyalsvu:1700": "sa ca prayojanaparatayā tathā nirdeśyate na bhrāntyā /",
  "GK16ruyalsvu:1701": "ata eva hyuktikāyāmiva rajatāropo na mukhe candrāropaḥ /",
  "GK16ruyalsvu:1702": "tasya svarasata evotthānena bhramarūpatvāt /",
  "GK16ruyalsvu:1703": "ata eva tatrāropaviṣayasyāropyamāṇenācchrāditatvena pratītiḥ /",
  "GK16ruyalsvu:1704": "iha punarjānāna eva kaścicandraviviktaṃmukhaṃ tatra prayojanaparatayā candrārthamāropayati /",
  "GK16ruyalsvu:1705": "ata evoktamāropaviṣayānapahnava iti /",
  "GK16ruyalsvu:1706": "bhavadbhirapyanenaivāśayena 'pratipādanabhrāmo 'yaṃ na bhrāntā pratipattirityādyuktam /",
  "GK16ruyalsvu:1707": "tasyetyāropasya viṣayaḥ prakṛtaḥ viṣayī cāprakṛtaḥ /",
  "GK16ruyalsvu:1708": "tābhyāmavaṣṭabdhatvaṃ yuktatvam /",
  "GK16ruyalsvu:1709": "yaduktam-'sāropānyā tu yatroktau viṣayī viṣayastathā' iti /",
  "GK16ruyalsvu:1710": "--------------------",
  "GK16ruyalsvu:1711": "RuAssC_16a:",
  "GK16ruyalsvu:1712": "anyatheti /",
  "GK16ruyalsvu:1713": "anapahnave /",
  "GK16ruyalsvu:1714": "evamanenāpahnutirūpakayorbhedo 'pyuktaḥ /",
  "GK16ruyalsvu:1715": "āhuriti daṇḍyādayaḥ /",
  "GK16ruyalsvu:1716": "ataśca sādharmyasadbhāvāttadanuyāyubhedatrayānuprāṇitatvamapyasya jñeyam /",
  "GK16ruyalsvu:1717": "yathā-",
  "GK16ruyalsvu:1718": "'kandarpadvipakarṇakambumasitairdānāmbubhirlāñchitaṃ saṃlagnāñjanapuñjakālikalaṃ gaṇḍopadhānaṃ rateḥ /",
  "GK16ruyalsvu:1719": "vyomānokahapuṣpagucchamalibhiḥ saṃchādyamānodaraṃ paśyaitacchraśinaḥ sudhāsahacaraṃ bimbaṃ kalaṅkāṅkitam' //",
  "GK16ruyalsvu:1720": "atra kalaṅkasya dānāmbvādibhiḥ pratibimbanam /",
  "GK16ruyalsvu:1721": "lācchritatvāṅkitatvayoḥ śuddhasāmānyarūpatvam /",
  "GK16ruyalsvu:1722": "sudhārahacaratvasyānugatatvādanugāmiteti bhedatrayānuprāṇitatvam /",
  "GK16ruyalsvu:1723": "anena ca sādṛśyanimitta evāropo rūpakamityuktaṃ bhavati /",
  "GK16ruyalsvu:1724": "keṣāñcidapi saṃbandhāntaraheturapyāropo rūpakāṅgameveti matam /",
  "GK16ruyalsvu:1725": "yadāhālaṅkārabhāṣyakāraḥ-'lakṣaṇāparamārthaṃ yāvatā rūpakasvarūpam' ityupakramya 'sāropānyā ca sādṛśyādvā saṃbandhāntarādvā' ityādi /",
  "GK16ruyalsvu:1726": "sa tu yathā-",
  "GK16ruyalsvu:1727": "'amṛtakavalaḥ śobhārāśiḥ pramodarasaprapā sitimaśakaṭaṃ jyotsnāvāpī tuṣāradharaṭṭikā /",
  "GK16ruyalsvu:1728": "manasijavṛsī śṛṅgāraśrīvimānamaho nu bho niravadhisukhaśraddhā dṛṣṭeḥ kṛtī mṛgaketanaḥ' //",
  "GK16ruyalsvu:1729": "atrendurūpe kāraṇe kāryapupāyāḥ śraddhāyā āropaḥ /",
  "GK16ruyalsvu:1730": "granthakṛtāpyalaṅkārānusāriṇyā-atra 'śraddhāhetutvācchraddhe' tyabhidhāya 'viśeṣaṇaikasminnanekavastvāropānmālārūpakamityabhidadhatāyameva pakṣaḥ kaṭākṣitaḥ /",
  "GK16ruyalsvu:1731": "nanu cādhyavasāyagarbhāṇāmapyalaṅkārāṇāmabhedaprādhānye sati prathamāropagarbhā alaṅkārāḥ kimiti lakṣitā ityāśaṅkyāha-āropādityādi /",
  "GK16ruyalsvu:1732": "__________",
  "GK16ruyalsvu:1733": "RuAss_16/1:",
  "GK16ruyalsvu:1734": "idaṃ tu niravayavaṃ sāvayavaṃ paramparitamiti trividham /",
  "GK16ruyalsvu:1735": "ādyaṃ kevalaṃ māvārūpakañcate dvidhā /",
  "GK16ruyalsvu:1736": "dvitīyaṃ samastavastuviṣayamekadeśavivarti ceti dvidhaiva /",
  "GK16ruyalsvu:1737": "tṛtīyaṃ śliṣṭaśabdanibandhanatvena dvividhaṃ satpratyekaṃ kevalamālārūpakatvāccaturvidham /",
  "GK16ruyalsvu:1738": "tadevamaṣṭau rūpakabhedāḥ /",
  "GK16ruyalsvu:1739": "anye tū pratyekaṃ vākyoktasamāsoktādibhedāḥ saṃbhavanti te 'nyato draṣṭavyāḥ /",
  "GK16ruyalsvu:1740": "--------------------",
  "GK16ruyalsvu:1741": "RuAssC_16/1:",
  "GK16ruyalsvu:1742": "caśabdo 'nyālaṅkārāpekṣayā bhedasamuccārthaḥ /",
  "GK16ruyalsvu:1743": "viṣayadyotakastuśabdaḥ /",
  "GK16ruyalsvu:1744": "avayavebhyo niṣkrānta āropyamāṇo yatra tattathoktam /",
  "GK16ruyalsvu:1745": "sahāvayavairāropyamāṇo vartate yatra tattathoktam /",
  "GK16ruyalsvu:1746": "paramparayaikasya māhātmyādaparasyārūpaṇātvamāyātaṃ yatra tattathoktam /",
  "GK16ruyalsvu:1747": "ādyamiti niravayavam /",
  "GK16ruyalsvu:1748": "mālā caikasyānekasya vānekāropādbhavati /",
  "GK16ruyalsvu:1749": "evaṃ paramparitatvena mālārūpakaṃ jñeyam /",
  "GK16ruyalsvu:1750": "dvitīyamiti sāvayavam /",
  "GK16ruyalsvu:1751": "samastamāropyamāṇātmakaṃ vastvabhidhāyā viṣayo yatra tattathoktam /",
  "GK16ruyalsvu:1752": "ekadeśa āropaviṣayāṇām;",
  "GK16ruyalsvu:1753": "arthastadātmaka evāropyamāṇaprayojanapratipādanāya tadrūpatayā vivar tate pariṇamati yatra tattathoktam /",
  "GK16ruyalsvu:1754": "tṛtīyamiti paramparitam /",
  "GK16ruyalsvu:1755": "yadyapi śleṣanibandhane 'sminguṇakriyātmakadharmanibandhanasya sādṛśyasyāsaṃbhava eva tathāpi śabdamātrakṛtamevābhedādhyavasāyataḥ sādṛśyaṃ grāhyam /",
  "GK16ruyalsvu:1756": "anya iti etadbhedāṣṭakavyatiriktāḥ /",
  "GK16ruyalsvu:1757": "saṃbhavantīti cirantanālaṅkāragrantheṣveva /",
  "GK16ruyalsvu:1758": "na punarlakṣyanta iti bhāvaḥ /",
  "GK16ruyalsvu:1759": "tatra hi teṣāṃ tattve 'pyetadbhedāṣṭakakṛtameva vaicitryaṃ pratīyate /",
  "GK16ruyalsvu:1760": "yathā ca-",
  "GK16ruyalsvu:1761": "'pādaḥ kūrmo 'tra yaṣṭirbhujagapatirayaṃ bhājanaṃ bhūtadhātrī tailāpūrāḥ samudrāḥ kanakagirirayaṃ vṛttavartiprarohaḥ /",
  "GK16ruyalsvu:1762": "arciścaṇḍāṃśuruccairgaganamalinimā kajjalaṃ dahyamānā vairiśreṇī pataṅgā jvalati narapate tvatpratāpapradīpaḥ' //",
  "GK16ruyalsvu:1763": "ityatra satvapi vākyārthoktatve samastavastuviṣayakṛtameva vaicitryam /",
  "GK16ruyalsvu:1764": "__________",
  "GK16ruyalsvu:1765": "RuAss_16/2:",
  "GK16ruyalsvu:1766": "krameṇa yathā-",
  "GK16ruyalsvu:1767": "'dāse kṛtāgāsi bhavatyucitaḥ prabhūṇāṃ pādaprahāra iti sundari nāsmi dūye /",
  "GK16ruyalsvu:1768": "udyatkaṭhorapulakāṅkurakaṇṭakāgrair- yatkhidyate tava padaṃ nanu sā vyathā me' //",
  "GK16ruyalsvu:1769": "'pīyūṣaprasṛtirnavā makhabhujāṃ dātraṃ tamolūnaye svargaṅgāvimanaskakokavadanastrastā mṛṇālīlate /",
  "GK16ruyalsvu:1770": "dvirbhāvaḥ smarakārmukasya kimapi prāṇeśvarīsāgasā- māśātanturudañcati pratipadi prāleyabhānostanuḥ' //",
  "GK16ruyalsvu:1771": "'vistāraśālini nabhastalapattrapātre kundojjvalaprabha-bha saṃcayabhūribhaktam /",
  "GK16ruyalsvu:1772": "gaṅgātaraṅgaghanamāhiṣadugdhadigdhaṃ jagdhaṃ mayā narapate kalikālakarṇa' //",
  "GK16ruyalsvu:1773": "'ābhāti te kṣitibhṛtaḥ kṣaṇadāprabheyaṃ nistriṃśamāṃsalatamālavanāntalekhā /",
  "GK16ruyalsvu:1774": "indutviṣo yudhi haṭhena tavārikīrtī- rānīya yatra ramate taruṇaḥ pratāpaḥ' //",
  "GK16ruyalsvu:1775": "kṣitibhṛta ityatra śliṣṭaṃ padam /",
  "GK16ruyalsvu:1776": "paramparitam-",
  "GK16ruyalsvu:1777": "'kiṃ padmamya ruciṃ na hanti nayanānandaṃ vidhatte na vā vṛddhiṃ vā jhaṣaketanasya kurute nālokamātreṇa kim /",
  "GK16ruyalsvu:1778": "vaktrendau tava satyayaṃ yadaparaḥ śītāṃśurabhyudgato darpaḥ syādamṛtena cidiha tadapyastyeva bimbādhare' //",
  "GK16ruyalsvu:1779": "atra vaktrendurūpaṇahetukamadharāmṛtasya pīyūṣeṇa śliṣṭaśabdaṃ rūpaṇam /",
  "GK16ruyalsvu:1780": "'vidvanmānasahaṃsa vairikamasāsaṃkocadītpadyute durgāmārgaṇanīlalohita samitsvīkāravaiśvānara /",
  "GK16ruyalsvu:1781": "satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ vairiñcamuccaiḥ kriyāḥ' //",
  "GK16ruyalsvu:1782": "atra tvameva haṃsa ityāropaṇapūrvako mānasameva mānasamityādyāropa iti śliṣṭaśabdaṃ mālāparamparitam /",
  "GK16ruyalsvu:1783": "'yāmi manovākkāyaiḥ śaraṇaṃ karuṇātmakaṃ jagannākhatham /",
  "GK16ruyalsvu:1784": "janmajarāmaraṇārṇavataraṇataraṇḍaṃ harāṅghriyugam' //",
  "GK16ruyalsvu:1785": "'paryaṅko rājalakṣmyā haritamaṇimayaḥ pauruṣābdhestaraṅgo bhragnapratyarthivaṃśolvaṇavijayakaristyāmadānāmbupaṭṭaḥ /",
  "GK16ruyalsvu:1786": "saṅgrāmatrāsatāmyanmuralapatiyaśohaṃsanīlāmbuvāhaḥ khaṅgaḥ kṣmāsauvidallaḥ samiti vijayate mālavākhaṇḍalasya' //",
  "GK16ruyalsvu:1787": "atra kṣmāsauvidalla iti paramparitamapyekadeśavivarti /",
  "GK16ruyalsvu:1788": "evamādayo 'nye 'pi bhedā leśataḥ sūcitā eva /",
  "GK16ruyalsvu:1789": "--------------------",
  "GK16ruyalsvu:1790": "RuAssC_16/2:",
  "GK16ruyalsvu:1791": "krameṇeti yathoddeśam /",
  "GK16ruyalsvu:1792": "dvirbhāvaḥ smarakārmukasyetyatra ca vākyārthaparyālācanayendoḥ smarakārmutvāropapratīteḥ kuṭilatvādyanekadharmanimittaṃ sādṛśyameva saṃbandhaḥ /",
  "GK16ruyalsvu:1793": "indoścaikasya bahava āropā iti mālārūpakam /",
  "GK16ruyalsvu:1794": "anekasya tu yathā-",
  "GK16ruyalsvu:1795": "'bāhū bālamṛṇālike kucitaṭī māṇikyaharmyaṃ rater- muktāśailaśilā nitambaphalakaṃ hāsaḥ sudhānirjharaḥ /",
  "GK16ruyalsvu:1796": "vācaḥ kokilakūcitāni cikurāścetobhavaścāmaraṃ tasyāstrastakuraṅgaśāvakadṛśaḥ kiṃ kiṃ na lokottaram' //",
  "GK16ruyalsvu:1797": "atrānekeṣāmanekāropādrūpakamālā /",
  "GK16ruyalsvu:1798": "iyaṃ ca śleṣanibandhanāpi dṛśyate /",
  "GK16ruyalsvu:1799": "yathā -",
  "GK16ruyalsvu:1800": "'netre puṣkarasodare madhumatī vāṇī vipāśā mati- śceto yāti nadīnatāṃ kalayate śoṇatvamasyādharaḥ /",
  "GK16ruyalsvu:1801": "cāritraṃ nanu pāpasūdanamaho māmeṣa tīrthāśrayaḥ snātuṃ vācchati bhūpatiḥ paramitīvoṣṇodakaṃ vastragati' //",
  "GK16ruyalsvu:1802": "atrānekeṣāṃ śliṣṭā aneka āropitī iti śliṣṭārtharūpakamālā /",
  "GK16ruyalsvu:1803": "ābhātītyatra samāsoktimanye manyanta ityudāharaṇāntareṇohāhiyate //",
  "GK16ruyalsvu:1804": "yathā -",
  "GK16ruyalsvu:1805": "'bhavatsaṃvitpuṣpaśriyamanupamāmodamadhurāṃ samuccinvannāviṣayavanarājīvikasitām /",
  "GK16ruyalsvu:1806": "bhavodyāne bhaktyā tava saha viśeṣollasitayā viharttu vyagraḥ syāmanusṛkatavive kapriyasakhaḥ' //",
  "GK16ruyalsvu:1807": "bhakternāyikāropasyāśābdatvādeśavivartitvam /",
  "GK16ruyalsvu:1808": "'pūyūṣasyādharāmṛtena śliṣṭaśabdanirūpaṇam' iti lekhakakalpito 'yamapapāṭho jñeyaḥ //",
  "GK16ruyalsvu:1809": "adharāmṛtasya hi pūyūṣeṇa nirūpaṇamatra sthitam /",
  "GK16ruyalsvu:1810": "ataśca",
  "GK16ruyalsvu:1811": "'adharāmṛtasya pīyūṣeṇa śliṣṭaśabdanirūpam' iti pāṭho grāhyaḥ /",
  "GK16ruyalsvu:1812": "atra ca pīyūṣavadamṛtaśabdasyādhararasāvācakatvamanye manyanta ityudārahaṇāntaramudāhriyate /",
  "GK16ruyalsvu:1813": "yathā-",
  "GK16ruyalsvu:1814": "'alaukikamahālokaprakāśitajagattraya /",
  "GK16ruyalsvu:1815": "stūyate deva sadvaṃśamuktāratnaṃ na kairbhavān' //",
  "GK16ruyalsvu:1816": "atra muktāratnamittayaropapūrvako vaṃśa eva vaṃśa ityāropa iti śliṣṭaśabdaṃ kevalaparamparitam /",
  "GK16ruyalsvu:1817": "vidvadityādo haṃsarūpaṇāmahātmyānmānasarūpeṇeti paramparitam /",
  "GK16ruyalsvu:1818": "evamarṇavarūpaṇā taraṇḍāropasya heturiti paramparitam /",
  "GK16ruyalsvu:1819": "paryaṅka ityatraikasya bahava āropā iti mālāparamparitam /",
  "GK16ruyalsvu:1820": "anekasya tu yathā-",
  "GK16ruyalsvu:1821": "'śrīḥ śrīḥ dharoraḥsthalakhendulekhā śrīkaṇṭhakaṇṭhābhratiḍicca gaurī /",
  "GK16ruyalsvu:1822": "śakrākṣipaśvākararājahaṃsī śacī ca vo yacchratu maṅgalāni' //",
  "GK16ruyalsvu:1823": "atra bahūnāmanekāropātparamparitamālā /",
  "GK16ruyalsvu:1824": "evamādaya iti /",
  "GK16ruyalsvu:1825": "paramparitamapyekadeśavivartīttyevaṃprakāraḥ /",
  "GK16ruyalsvu:1826": "sūcitā iti /",
  "GK16ruyalsvu:1827": "etatpradarśanādeva /",
  "GK16ruyalsvu:1828": "tataśca sāvayavaṃ dvividhamapi śliṣṭaṃ dṛśyate /",
  "GK16ruyalsvu:1829": "tatra samastavastuviṣayaṃ yathā-",
  "GK16ruyalsvu:1830": "'vihaḍhantoṭhṭhadalauḍaṃ phurantākārabahalakesarapaaram /",
  "GK16ruyalsvu:1831": "paharisacandāloe hasiaṃ kumueṇa surahigandhoggāram' //",
  "GK16ruyalsvu:1832": "[setubandhe 416] ('vighaṭamānauṣṭhadalapuṭaṃ sphuraddantākārabahalakesaraprakaram /",
  "GK16ruyalsvu:1833": "praharṣacandrāloke hasitaṃ kumudena surabhigandhodgāram') //",
  "GK16ruyalsvu:1834": "atra kumudasya śliṣṭatvam /",
  "GK16ruyalsvu:1835": "ekadeśavivarti yathā-",
  "GK16ruyalsvu:1836": "'yattārāmauktikārdhaprakarapulakitaṃ candrikācandanāmbho- digdhaṃ satparṣihastasthitakarakapayodhautamākāśaliṅgam /",
  "GK16ruyalsvu:1837": "toyādhāre pratīci cyutavati dinakṛdvimbanirmālyapadme tasyārcāṇḍarīkaṃ vyadhita himakaraṃ satvaraṃ mūrdhni kālaḥ' //",
  "GK16ruyalsvu:1838": "atra kālaviṣaye pūjakādirāropyamāṇo na śābda ityekadeśavivartitvam /",
  "GK16ruyalsvu:1839": "toyādhārasya samudranirmālyodakabhāṇḍavācakatvākatvācchrilaṣṭatvam /",
  "GK16ruyalsvu:1840": "--------------------",
  "GK16ruyalsvu:1841": "RuAssC_16/2a:",
  "GK16ruyalsvu:1842": "kvaciccābhedameva draḍhayituṃ virṣāyaṇo niṣedhapūrvamāropyamāṇatvena tadīyasya vā bhedahetordharmasya hānikalpanenādhikyena vā dṛḍhāropatvenāpīdaṃ dṛśyate /",
  "GK16ruyalsvu:1843": "krameṇa yathā -",
  "GK16ruyalsvu:1844": "'kalipriyā śaścadapālitāvajñāṃ gurujñātiṣu darśayantī /",
  "GK16ruyalsvu:1845": "jāyā nijā yā nanu saiva kṛtyā kṛtyā na kṛtyā saralasya dhārmeḥ' //",
  "GK16ruyalsvu:1846": "atra kṛtyā niṣedhapūrvaṃ jāyāyāmāropitā /",
  "GK16ruyalsvu:1847": "tanniṣedhena hi jāyāyā kṛtyayā dāḍharyena sāmyaṃ pratīyate /",
  "GK16ruyalsvu:1848": "kṛtyā tathā na svakarmaṇi vyāpriyate yatheyaṃ tatkarmaṇīti hyatra vākyārthaḥ /",
  "GK16ruyalsvu:1849": "atra ca yadanye viśeṣālaṅkāramāhustadabhedālaṅkāranirākaṇādeva nirākṛtamiti na punarāyasyate /",
  "GK16ruyalsvu:1850": "hānyāyathā -",
  "GK16ruyalsvu:1851": "'vanecarāṇāṃ vanitāsakhānāṃ darīgṛhotsaṅganiṣaktabhāsaḥ /",
  "GK16ruyalsvu:1852": "bhavanti yatraiṣadhayo rajanyāmatailapūrāḥ suratapradīpaḥ' //",
  "GK16ruyalsvu:1853": "atrātailapūreṇa hānakalpanam /",
  "GK16ruyalsvu:1854": "ādhikyena yathā-",
  "GK16ruyalsvu:1855": "'turīyo hyeṣa medhyo 'gnirāmnāyaḥ pañcamo 'pi vā /",
  "GK16ruyalsvu:1856": "api vā jaṅgamaṃ tīrthaṃ dharmo vā mūrtisaṃcaraḥ' //",
  "GK16ruyalsvu:1857": "atra turīyatvāderdharmasyādhikyam /",
  "GK16ruyalsvu:1858": "'dṛḍhataranibaddhamuṣṭeḥ koṣaniṣaṇṇasya sahajamalinasya /",
  "GK16ruyalsvu:1859": "kṛpaṇasya kṛpāṇasya ca kevalamākārato bhedaḥ' //",
  "GK16ruyalsvu:1860": "ityatrāpi dṛḍharopameva rūpakaṃ jñeyam /",
  "GK16ruyalsvu:1861_0": "atra hi kṛpāṇasyeti samuccīyamānatvenanirdeśācchrābdasyāropasyāpratīterapyākāramātreṇa",
  "GK16ruyalsvu:1861_1": "bhedasyoktervākyārthaparyālocanamāhātmyātvariśiṣṭasamastadharmāntarasadbhāvābhyanujñānāpyaryavasāne",
  "GK16ruyalsvu:1861_2": "dāḍharyena viṣayaviṣayiṇorabhedapratipattiḥ /",
  "GK16ruyalsvu:1862": "saiva ca rūpakasatattvamiti pūrvamevoktam /",
  "GK16ruyalsvu:1863": "anye 'pi bhedāḥ svayamevābhyahyodāhāryāḥ /",
  "GK16ruyalsvu:1864": "__________",
  "GK16ruyalsvu:1865": "RuAss_16/3:",
  "GK16ruyalsvu:1866": "idaṃ vaidharmyeṇāpi dṛśyate /",
  "GK16ruyalsvu:1867": "yathā-",
  "GK16ruyalsvu:1868": "'saujanyāmbumarusthalī sucaritālekhyadyubhittirguṇa- jyotsnākṛṣṇacaturdaśī saralatayogaśvapucchacchaṭā /",
  "GK16ruyalsvu:1869": "yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam' //",
  "GK16ruyalsvu:1870": "atra cāropyamāṇasya dharmitvādāviṣṭaliṅgasaṃkhyātve 'pi kvacitsvato 'saṃbhavatsaṃkhyāyogasyāpi viṣayasaṃkhyātvam pratyekamāropāt /",
  "GK16ruyalsvu:1871": "yathā - 'kvacijjaṭāvalkalāvalambinaḥ kapolā dāvāgrayaḥ' ityādau /",
  "GK16ruyalsvu:1872": "na hi kapilamunerbahutvam /",
  "GK16ruyalsvu:1873": "'bhramimaratimalasahṛdayatāṃ pralayaṃ mūrcche tamaḥ śarīrasādam /",
  "GK16ruyalsvu:1874": "maraṇaṃ ca jaladabhujagajaṃ prasahya kurute viṣaṃ viyoginīnām' //",
  "GK16ruyalsvu:1875": "ityatra niyatasaṃkhyākakāryaviśeṣotthāpito garalārthaprabhāvito viṣaśabde śleṣa eva /",
  "GK16ruyalsvu:1876": "jaladabhujagajamiti rūpakasādhakamiti pūrve siddhatvābhāvānna tannicanvanaṃ viṣaśabde śliṣṭaśabdaṃ paramparitamiti śleṣa evātretyāhuḥ /",
  "GK16ruyalsvu:1877": "--------------------",
  "GK16ruyalsvu:1878": "RuAssC_16/3:",
  "GK16ruyalsvu:1879": "vaidharmyeṇāpīti /",
  "GK16ruyalsvu:1880": "na kevalaṃ sādharmyeṇetyarthaḥ /",
  "GK16ruyalsvu:1881": "asya ca vicchittiviśeṣāntaraṃ darśayitumāha-atretyādi /",
  "GK16ruyalsvu:1882": "āviṣṭaliṅgatve 'pītyanena dharmiṇaḥ svarūpamātraparyavasitatve 'pi dharmyantarasaṃbandhinaḥ saṃkhyātmano dharmāntarasyāpi svīkāra ityāveditam /",
  "GK16ruyalsvu:1883": "asaṃbhavatsaṃkhyāyogatyeti /",
  "GK16ruyalsvu:1884": "yadyapyekādivyavahārahetuḥ saṃkhyeti nītyā ekasminnapi dravye tadyogaḥ saṃbhavati tathāpyanekadravyavartitvādyabhiprāyeṇaitaduktam /",
  "GK16ruyalsvu:1885": "pratyekamāropāditi ayamagniḥ kapilo 'yamagniḥ kapila ityevaṃrūpāt /",
  "GK16ruyalsvu:1886": "ataścāropyamāṇasya kṛpilamunerbahutvāyogādviṣayasaṃkhyatvam /",
  "GK16ruyalsvu:1887": "śliṣṭatānibandhanasya paramparitasya śleṣādvailakṣaṇyaṃ dyotayitumāha-bhramimiti /",
  "GK16ruyalsvu:1888": "prabhāvita iti /",
  "GK16ruyalsvu:1889": "prathamameva pratītigācarīkṛta ityarthaḥ /",
  "GK16ruyalsvu:1890": "--------------------",
  "GK16ruyalsvu:1891": "RuAssC_16/3a:",
  "GK16ruyalsvu:1892": "pūrvaṃ siddhatvābhāvāditi /",
  "GK16ruyalsvu:1893": "rūpakasya śleṣahetutvāt /",
  "GK16ruyalsvu:1894": "tannibandhanimiti rūpakanibandhanam /",
  "GK16ruyalsvu:1895": "iti śabdo hetau /",
  "GK16ruyalsvu:1896": "ataśca śleṣa evātrālaṅkāro na paramparitaṃ rūpakamityatra tātparyam /",
  "GK16ruyalsvu:1897": "cintyaṃ caitat /",
  "GK16ruyalsvu:1898": "yataḥ śleṣastāvadvāccayordvayoḥ prakṛtayoraprakṛtayoḥ prakṛtāprakṛtayośca bhavati /",
  "GK16ruyalsvu:1899": "atra ca na dvayoḥ prakṛtatvaṃ nāpyaprakṛtatvam /",
  "GK16ruyalsvu:1900": "varṣāsamaye jaladasyeva jalasya varṇanīyatvāt /",
  "GK16ruyalsvu:1901": "prakṛtāprakṛtayośca viśeṣaṇasāmya eva śleṣo bhavati iha tu viśeṣyasyāpi sāmyamiti śabdaśaktyutthitasya dhvanerayaṃ viṣayo na śleṣasya /",
  "GK16ruyalsvu:1902": "ataśca nātra śleṣālaṅkāraḥ /",
  "GK16ruyalsvu:1903": "nāpi dhvaniḥ /",
  "GK16ruyalsvu:1904": "jaladabhujagajamiti rūpakamāhātmyācchabdaśakyā garalārthasyābhidhānāt /",
  "GK16ruyalsvu:1905": "evamatra śliṣṭaśabdanibandhanaṃ [rūpakamevālaṅkāraḥ] jaladabhujagajamiti rūpakāntareṇāpi garalārtho yadi pratīyate tatsa dhvanervaṣayaḥ syādityuktaṃm /",
  "GK16ruyalsvu:1906": "sthite tu jaladabhujagajamiti rūpake tanmāhātmyādeva viṣaśabde śliṣṭaśabdanibandhanaṃ rūpakam /",
  "GK16ruyalsvu:1907": "anyathā hi jaladabhujagajamiti rūpakaṃ vyarthaṃ syāt /",
  "GK16ruyalsvu:1908": "tena vinā hi garalārthaḥ pratīyatata ityalaṃ bahunā /",
  "GK16ruyalsvu:1909": "____________________________________________________________",
  "GK16ruyalsvu:1910": "START Sūtra 17:",
  "GK16ruyalsvu:1911": "āropyamāṇasya prakṛtopayogitve pariṇāmaḥ // RuAss_17 //",
  "GK16ruyalsvu:1912": "āropyamāṇaṃ rūpake prakṛtopayogitvābhāvātprakṛtoparañjakatvenaiva kevalenānvayaṃ bhajate pariṇāme tu prakṛtātmatayā āropyamāṇasyopayoga iti prakṛtamāropyamāṇarūpatvena pariṇamiti /",
  "GK16ruyalsvu:1913": "āgamānugamavigamakhyātyabhāvātsāṃkhyīyapariṇāmavaisakṣaṇyam /",
  "GK16ruyalsvu:1914": "tasya sāmānādhikaraṇyavaiyadhikaraṇyaprayogād dvaividhyam /",
  "GK16ruyalsvu:1915": "ādyo yathā-",
  "GK16ruyalsvu:1916": "'tīrvā bhūteśamaulistrajamamaradhunīmātmanāsau tṛtīya- stasmai saumitrimaitrīmayamupahṛtavānātaraṃ nāvikāya /",
  "GK16ruyalsvu:1917": "vyāmagrāhyastanībhiḥ śabarayuvatibhiḥ kautukodañcadakṣaṃ kṛcchrādanvīyamānastvaritamaya giriṃ citrakūṭaṃ pratasthe' //",
  "GK16ruyalsvu:1918": "atra saumittrimaittrī prakṛtā āropyamāṇasamānādhikaraṇātararūpatvena pariṇatā /",
  "GK16ruyalsvu:1919": "ātarasya maittrīrūpatayā prakṛte upayogāt /",
  "GK16ruyalsvu:1920": "tadatra yathā samāsoktāvāronyamāṇaṃ prakṛtopayogi taccāropaviṣayātmatayā tatra sthitam,",
  "GK16ruyalsvu:1921": "ata eva tatra tadvyavahārasamāropaḥ evamihāpi jñeyam,",
  "GK16ruyalsvu:1922": "kevalaṃ tatra viṣayasyaiva prayogaḥ,",
  "GK16ruyalsvu:1923": "viṣayiṇo gamyamānatvāt /",
  "GK16ruyalsvu:1924": "iha tu dvayorapyabhidhānam, tādātmyāt tu tayoḥ pariṇāmitvam /",
  "GK16ruyalsvu:1925": "dvitīyo yathā-",
  "GK16ruyalsvu:1926": "'atha paktrimatāmupeyivadbhiḥ sarasairvakrapathāśritairvacobhiḥ /",
  "GK16ruyalsvu:1927": "kṣitibharturupāyānaṃ cakāra prathamaṃ tatparatasturaṅgamādyaiḥ' //",
  "GK16ruyalsvu:1928": "rājasaṃghaṭane tūpāyanamucitam /",
  "GK16ruyalsvu:1929": "taccātra vacorūpamiti vacasāṃ vyadhikaraṇopāyanarūpatvena pariṇāmaḥ /",
  "GK16ruyalsvu:1930": "--------------------",
  "GK16ruyalsvu:1931": "RuAssC_17:",
  "GK16ruyalsvu:1932": "āropyamāṇasyetyādi /",
  "GK16ruyalsvu:1933": "āropyāropaviṣayabhāvasāmye 'pi rūpakādvailakṣaṇyaṃ darśayannetadeva vyācaṣṭe-āropyamāṇamityādinā /",
  "GK16ruyalsvu:1934": "prakṛtoparañjakatveneti /",
  "GK16ruyalsvu:1935": "yaduktam-viṣayiṇā viṣayasya rūpavataḥ kāraṇādrūpakamiti /",
  "GK16ruyalsvu:1936": "prakṛtātmatayeti /",
  "GK16ruyalsvu:1937": "prakṛtāṅgatayetyarthaḥ /",
  "GK16ruyalsvu:1938": "upayoga iti /",
  "GK16ruyalsvu:1939": "tena vinā prakṛtārthasyāniṣpatteḥ /",
  "GK16ruyalsvu:1940": "pariṇamatīti /",
  "GK16ruyalsvu:1941": "prakṛtamaprakṛtavyavahāraviśiṣṭatayāvatiṣṭate /",
  "GK16ruyalsvu:1942": "prakṛtasvarūpamātrāvasthāne prakaraṇārthāniṣpatteḥ /",
  "GK16ruyalsvu:1943": "evamatra prakaraṇopayogitvābhāvādityāropyamāṇasyopayoga iti cānvayavyatirekābhyāṃ prakṛtopayogitvasyāsādhāraṇatvaṃ darśitam /",
  "GK16ruyalsvu:1944": "asādhāraṇatvasya hi dharmasya tattavyavasthāpakatvāllakṣaṇatvam /",
  "GK16ruyalsvu:1945": "ataśca nāstyevālaṅkārāntareṣu prakṛtayogitvam /",
  "GK16ruyalsvu:1946": "evam-",
  "GK16ruyalsvu:1947": "'āśāsyamanyatpunaruktabhūtaṃ śreyāṃsi sarvāṇyadhijagmuṣaste /",
  "GK16ruyalsvu:1948": "putraṃ labhasvātmaguṇānurūpaṃ bhavantamīḍyaṃ bhavataḥ piteva' //",
  "GK16ruyalsvu:1949": "ityatropamāyām /",
  "GK16ruyalsvu:1950": "'atrāntare sarasvatyavataraṇavārtāmiva kathayitumavatatāra madhyamaṃ lokamaṃśumālī' ityādāvutprekṣāyām /",
  "GK16ruyalsvu:1951": "'mandaramehakkhohiasasikalahaṃsaparia(mu) kvasalilocchraṅgam /",
  "GK16ruyalsvu:1952": "maragaasevālovariṇigaṇṇatu hikkamīṇacakkāajuama' //",
  "GK16ruyalsvu:1953": "ityatra ca rūpake tathānyālaṅkāreṣvaucityameva nopayogaḥ /",
  "GK16ruyalsvu:1954": "ocityaṃ hi siddhasya sataḥ prakṛtārthopalambhakaṃ bhavati /",
  "GK16ruyalsvu:1955": "upayogaḥ punaḥ siddhāveva prakṛtārthahetutāṃ bhajate ityanayormahānbhedaḥ /",
  "GK16ruyalsvu:1956": "tathā hi-",
  "GK16ruyalsvu:1957": "'ananvaye ca śabdaikmaucityādānuṣaṅgikam /",
  "GK16ruyalsvu:1958": "asmiṃstu lāṭānuprāse sākṣādeva prayojakam' //",
  "GK16ruyalsvu:1959": "ityatraikasyaiva śabdaikyasyaucityopayogābhyāṃ bheda uktaḥ /",
  "GK16ruyalsvu:1960": "ataścaucityopayogayorbhedabhajānudbhiḥ sarvatraiva prakṛtopayogitvamanyairyaduktaṃ tadayuktam /",
  "GK16ruyalsvu:1961": "tasmādrūpakādanya eva pariṇāmaḥ /",
  "GK16ruyalsvu:1962": "iha punaḥ aprakṛtārthasya prakṛtārthāropamantareṇa siddhireva na bhavatīti prakṛtopayogitaiva jīvitam /",
  "GK16ruyalsvu:1963": "'dāho 'mbhaḥ prasṛtipacaḥ pracayavān bāṣpaḥ praṇālecitaḥ śvāsāḥ preṅkhitadīpradīpalatikāḥ pāṇḍimni magnaṃ vapuḥ /",
  "GK16ruyalsvu:1964": "kiṃ vānyatkathayāmi rātrimakhilāṃ tvanbhārgavātāyane hastacchrattraniruddhacandramahasastasyāḥ sthitirvartate' //",
  "GK16ruyalsvu:1965": "atra hi cchratrtāropamantareṇa candrātaparodha eva na bhavatīti tasya prakṛtopayogitvam /",
  "GK16ruyalsvu:1966": "ataśca prakṛtamaprakṛtatayā pariṇamatīti pariṇāmaḥ /",
  "GK16ruyalsvu:1967": "yadyevaṃ tarhi sāṃkhyīyapariṇāmādasya ko viśeṣa ityāśaṅkyaha-āgametyādi /",
  "GK16ruyalsvu:1968": "'jahaddharamrāntaraṃ pūrvamupādatte yadā hyayam /",
  "GK16ruyalsvu:1969": "tattvādapracyuto dharmī pariṇāmaḥ sa ucyate' //",
  "GK16ruyalsvu:1970": "iti sāṃkhyīyapariṇāmalakṣaṇam /",
  "GK16ruyalsvu:1971": "maitrtīrūpatayeti /",
  "GK16ruyalsvu:1972": "maitryātmatayetyarthaḥ /",
  "GK16ruyalsvu:1973": "upayogāditi /",
  "GK16ruyalsvu:1974": "ātaramantareṇa taraṇāyogāt /",
  "GK16ruyalsvu:1975": "ataśca prakṛte yata ātarasyopayogastataśca prakṛtāyā eva maitryāstatkāryakāritvāttadvyavahārāropaḥ /",
  "GK16ruyalsvu:1976": "etadeva dṛṣṭāntamukhenāpi pratipādayati-tadatretyādinā /",
  "GK16ruyalsvu:1977": "atreti pariṇāme /",
  "GK16ruyalsvu:1978": "samāsoktau cāropyamāṇasya prakṛtopayuktatvam /",
  "GK16ruyalsvu:1979": "prakṛtasiddhyarthamevāprakṛtasyākṣepāt /",
  "GK16ruyalsvu:1980": "āropyamāṇamapi tatra prakṛtāvacchedakatvena sthitaṃ na punarācchādakatvenetyāha-taccetyādi /",
  "GK16ruyalsvu:1981": "ata eveti /",
  "GK16ruyalsvu:1982": "āropaviṣayātmakatvādeva /",
  "GK16ruyalsvu:1983": "tatreti samāsoktau /",
  "GK16ruyalsvu:1984": "etadeva prakṛte yojayati-evamityādi /",
  "GK16ruyalsvu:1985": "yadyevaṃ tarhi samāsoktipariṇāmayoḥ ko viśeṣa ityāśaṅkyāha-kevalamityādi /",
  "GK16ruyalsvu:1986": "tayorityāṃbhadhīyamānayordvayoḥ /",
  "GK16ruyalsvu:1987": "ucitamiti /",
  "GK16ruyalsvu:1988": "upayuktatayeti śeṣaḥ /",
  "GK16ruyalsvu:1989": "____________________________________________________________",
  "GK16ruyalsvu:1990": "START Sūtra 18:",
  "GK16ruyalsvu:1991": "viṣayasya saṃdihyamānatve saṃdehaḥ // RuAss_18 //",
  "GK16ruyalsvu:1992": "'abhedaprādhānye āropa ityeva /",
  "GK16ruyalsvu:1993": "viṣayaḥ prakṛto 'rtaḥ, yadbhittitvenāprakṛtaḥ saṃdihyate /",
  "GK16ruyalsvu:1994": "aprakṛte saṃdehe viṣayo 'pi saṃdihyata eva /",
  "GK16ruyalsvu:1995": "tena prakṛtāprakṛtagatatvena kavipratibhotthāpite saṃdehe saṃdehālaṅkāraḥ' /",
  "GK16ruyalsvu:1996": "--------------------",
  "GK16ruyalsvu:1997": "RuAssC_18:",
  "GK16ruyalsvu:1998": "viṣayasyetyādi /",
  "GK16ruyalsvu:1999": "viṣayaviṣayiṇoḥ saṃbandhiśabdatvādviṣayasyokterviṣayiṇo 'pyākṣepādatra grahaṇam /",
  "GK16ruyalsvu:2000": "tena viṣayasya viṣayiṇaśca saṃdehapratītiviṣayatva sūtrārthaḥ /",
  "GK16ruyalsvu:2001": "nanu viṣayaśabdena viṣayiśabdasya saṃbandhiśabdatvādākṣepe 'pi vinā vacanamākṣepamātrādviṣayiṇaḥ kathaṃ saṃdihyamānatā labhyata iti cet, na /",
  "GK16ruyalsvu:2002": "aniyatobhayāṃśāvalambivimarśarūpatvādvipayamātragatatvenāsaṃbhavātsaṃdehasyānyathānupapattyā viṣayiṇastatsaṃbandhitvaṃ labhyata eveti yathāsūtritameva jyāyaḥ /",
  "GK16ruyalsvu:2003": "etadeva vibhajya vyācaṣṭe-viṣaya ityādinā /",
  "GK16ruyalsvu:2004": "yadbhittitveneti /",
  "GK16ruyalsvu:2005": "anyathā hyaprakṛtasya nirviṣayatvamaprantutābhidhānalakṣaṇo vā doṣaḥ syāditi bhāvaḥ /",
  "GK16ruyalsvu:2006": "tena viṣayabhittitayā vipayiṇāmeva tathāmāvo bhavatītyāśaṅkyāha-aprakṛtetyādi /",
  "GK16ruyalsvu:2007": "viṣayo 'pīti /",
  "GK16ruyalsvu:2008": "na kevalaṃ viṣayiṇa eva saṃdihyamānatvaṃ yāvadviṣayasyāpātyapiśabdāthaḥ /",
  "GK16ruyalsvu:2009": "tena kvacidviṣayiṇāmeva saṃdihyamānatve kvacicca viṣayaviṣayiṇorapyalaṅkāro bhavet /",
  "GK16ruyalsvu:2010": "ubhayatrāpi sāmānyalakṣaṇānugamāt /",
  "GK16ruyalsvu:2011": "aniyatobhayāṃśāvalambī hi vimarśaḥ saṃśayaḥ /",
  "GK16ruyalsvu:2012": "sa ca viṣayiṇāmeva bhavati /",
  "GK16ruyalsvu:2013": "viṣayavipayiṇoreva saṃdihyamānatvāt /",
  "GK16ruyalsvu:2014": "ata eva ca prakṛtāprakṛtagatatveneti yathāsaṃbhavaṃ yojyam /",
  "GK16ruyalsvu:2015": "pratibhotyāpita iti /",
  "GK16ruyalsvu:2016": "na punaḥ svarasotyāpitaḥ, sthāṇurvā puruṣo vetyevamādirūpa ityarthaḥ /",
  "GK16ruyalsvu:2017": "__________",
  "GK16ruyalsvu:2018": "RuAss_18/1:",
  "GK16ruyalsvu:2019": "sa ca trividhaḥ /",
  "GK16ruyalsvu:2020": "śuddho niścayagarbho niścayāntaśca /",
  "GK16ruyalsvu:2021": "śuddho yatra saṃśaya eva paryavasānam /",
  "GK16ruyalsvu:2022": "yathā-",
  "GK16ruyalsvu:2023": "'kiṃ tāruṇyataroriyaṃ rasabharodbhinnā navā vallarī līlāprocchalitasya kiṃ laharikā lāvaṇyavārāṃnidheḥ /",
  "GK16ruyalsvu:2024": "udgāḍhotkalikāvatāṃ svasamayopanyāsavistrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ' //",
  "GK16ruyalsvu:2025": "niścayagarbho yaḥ saṃśayopakramo niścayamadhyaḥ saṃśayāntaśca /",
  "GK16ruyalsvu:2026": "sa yathā--",
  "GK16ruyalsvu:2027": "'ayaṃ mārtaṇḍaḥ kiṃ sa khalu turagaiḥ satpabhiritaḥ kṛśānuḥ kiṃ sākṣātprasarati diśo naiṣa niyatam /",
  "GK16ruyalsvu:2028": "kṛtāntaḥ kiṃ sākṣānmahiṣavahano 'sāviti cirāt samalokyājau tvāṃ vidadhati vikalpānpratibhaṭāḥ' //",
  "GK16ruyalsvu:2029": "niścayānto yatra saṃśaya upakramo niścaye paryavasānam /",
  "GK16ruyalsvu:2030": "yathā--",
  "GK16ruyalsvu:2031": "'induḥ kiṃ kva kalaṅkaḥ sarasijametatkimambu kutra gatam /",
  "GK16ruyalsvu:2032": "lalitasavilāsavacanairmukhamiti hariṇākṣi niścitaṃ parataḥ' //",
  "GK16ruyalsvu:2033": "kacitāropyamāṇānāṃ bhinnāśrayatvena dṛśyate /",
  "GK16ruyalsvu:2034": "yathā--",
  "GK16ruyalsvu:2035": "'rañjitā nu vividhāstaruśailā nāmitaṃ tu gaganaṃ mthagitaṃ nu /",
  "GK16ruyalsvu:2036": "pūritā nu viṣameṣu dharitrī saṃhṛtā nu kakubhastimireṇa' //",
  "GK16ruyalsvu:2037": "atrāropaviṣaye timire rāgādi tarvādibhinnāśrayatvenāropitam /",
  "GK16ruyalsvu:2038": "kecittvadhyavasāyāśrayatvena saṃdehaprakāramāhuḥ /",
  "GK16ruyalsvu:2039": "anye tu nuśabdasya saṃbhāvanādyotatvādutprekṣāprakāramimamācakṣate /",
  "GK16ruyalsvu:2040": "--------------------",
  "GK16ruyalsvu:2041": "RuAssC_18/1:",
  "GK16ruyalsvu:2042": "etadeva bhedatrayaṃ vivṛṇvannudāharati-śuddha ityādi /",
  "GK16ruyalsvu:2043": "atra prakṛtāyāstanvyāḥ saṃdehapratītiviṣayatvābhāvādviṣayiṇāṃ mañjaryādīnāmeva saṃdehaḥ /",
  "GK16ruyalsvu:2044": "viṣayaviṣayiṇoryathā -",
  "GK16ruyalsvu:2045": "'kiṃ paṅkajaṃ kimu sudhākarabimbametaktaṃ vā mukhaṃ klamaharaṃ madirekṣaṇāyāḥ /",
  "GK16ruyalsvu:2046": "yadddaśyate madhukarābhakuraṅgakāntinetradvayānukṛti kārṣṇyamamuṣya madhye' //",
  "GK16ruyalsvu:2047": "atra klamaharatvādiḥ samāno dharmo 'nugāmitvenopāttaḥ /",
  "GK16ruyalsvu:2048": "kvacidvastuprativastubhāvenāpi bhavati yathā-",
  "GK16ruyalsvu:2049": "'kimidamasitālikalitaṃ kamalaṃ kiṃ vā mukhaṃ sunīlakacam /",
  "GK16ruyalsvu:2050": "iti saṃśete lokastvayi sutanu sarocatīrṇāyām' //",
  "GK16ruyalsvu:2051": "atrāsitatvasunīlatvayoḥ śuddhasāmānyarūpatvam /",
  "GK16ruyalsvu:2052": "alikacānāṃ ca bimbapratibimbabhāvaḥ /",
  "GK16ruyalsvu:2053": "evaṃ cāsya sādṛśyanimittatvātsamānadharmānekadharmanimittatvena dvibhedattvaṃ na vyākāryam /",
  "GK16ruyalsvu:2054": "sādṛśyanimittatvenaivāsya saṃgrahasiddheḥ /",
  "GK16ruyalsvu:2055": "vipratapattyādinimittāntaravaccārutvābhāvācca /",
  "GK16ruyalsvu:2056": "bhinnāśrayatveneti vaiyadhikaraṇyena /",
  "GK16ruyalsvu:2057": "--------------------",
  "GK16ruyalsvu:2058": "RuAssC_18/1a:",
  "GK16ruyalsvu:2059": "avautrapakṣantaramāha-kecityādi /",
  "GK16ruyalsvu:2060": "anena ca saṃdehasyādhyavasāyamūlatvamapi granthakṛtaivoktam /",
  "GK16ruyalsvu:2061": "tenādhyavasāyāśrayo 'pyayaṃ svarūpahetuphalānāṃ saṃdihyamānatvena tridhā bhavati /",
  "GK16ruyalsvu:2062": "tatra svarūpasaṃdeho yathā-'rañjitā' ityādyeva /",
  "GK16ruyalsvu:2063": "yathā va -",
  "GK16ruyalsvu:2064": "'etattarkaya kairavaklamahare śṛṅgāradīkṣāgurau dikkāntāmukure cakorasuhṛdi prauḍhe tuṣāparatviṣi /",
  "GK16ruyalsvu:2065": "karpūraiḥ kimapūri kiṃ malayajairālepi kiṃ pāradai- rakṣāli sphaṭikopalaiḥ kimaghaṭi dyāvāpṛthivyorvapuḥ' //",
  "GK16ruyalsvu:2066": "atra kaumudīdhavalimnaḥ karpūrapūraṇādinādhyavasitatvādadhyavasāyamūlatvam /",
  "GK16ruyalsvu:2067": "hetusaṃdeho yathā -",
  "GK16ruyalsvu:2068": "'divi tvakṣaraṇāmbujasmṛtividhau gāḍhāvadhānaspṛśāṃ dhanyānāṃ prasaranti saṃtatatayā ye bāṣpadhārābharāḥ /",
  "GK16ruyalsvu:2069": "kiṃ te syuścirakālabhāvitabhavāpraśnakriyāvegataḥ kiṃ vāsāditamukticandravadanāsaṃdarśanānandataḥ' //",
  "GK16ruyalsvu:2070": "atrāśruhetorānandasya saṃsāraviyogo muktisāṃmukhyaṃ ceti hetudvayamadhyavasitam /",
  "GK16ruyalsvu:2071": "phalasaṃdeho yathā -",
  "GK16ruyalsvu:2072": "'nṛttānte pārijātaṃ kimu vighaṭayituṃ spraṣṭumākāśagaṅgāṃ kiṃsvidvā candrasūryau kimu vidalayituṃ ścetaraktābjabuddhathā /",
  "GK16ruyalsvu:2073": "labdhuṃ nakṣatramālābharaṇabharamuta svargajaṃ vābhiyoddhuṃ dūrodastaḥ samastastava gaṇapatinā svastaye so 'stu hastaḥ' //",
  "GK16ruyalsvu:2074": "atra kariṇo niṣpādanasya vighaṭanādiphalamadhyavasitam /",
  "GK16ruyalsvu:2075": "atraivādiśabdavannuśabdasya saṃbhāvanādyotakatvātpakṣāntaramapi darśayitumāha-anya ityādi /",
  "GK16ruyalsvu:2076": "ataśca rañjitā ivetyarthaḥ /",
  "GK16ruyalsvu:2077": "pūrvatrārthe tu nuśabdo vitakaṃmātra evamyākhyeyaḥ /",
  "GK16ruyalsvu:2078": "____________________________________________________________",
  "GK16ruyalsvu:2079": "START Sūtra 19:",
  "GK16ruyalsvu:2080": "sādṛśyād vastvantarapratītirbhrāntimān // RuAss_19 //",
  "GK16ruyalsvu:2081": "asamyagjñānatvasādharmyātsaṃdehānantaramasya lakṣaṇam /",
  "GK16ruyalsvu:2082": "bhrāntiścittadharmaḥ /",
  "GK16ruyalsvu:2083": "sa vidyate yasminbhaṇitiprakāre sa bhrāntimān /",
  "GK16ruyalsvu:2084": "sādṛśyaprayuktā ca bhrāntirasya viṣayaḥ /",
  "GK16ruyalsvu:2085": "yathā-",
  "GK16ruyalsvu:2086": "'oṣṭhe bimbaphalāśayālamalakeṣūtpākajambūdhiyā karṇolaṅkṛtibhāji dāḍimaphalabhrāntyā ca śoṇe bhaṇau /",
  "GK16ruyalsvu:2087": "niṣpattyā sakṛdutpalacchadadṛśāmāttaklamānāṃ marau rājangṛrjararājapañjaraśukaiḥ sadyastṛṣā mūrcchitam' //",
  "GK16ruyalsvu:2088": "gāḍhamarmaprahārādinā tu bhrāntirnāsyālaṅkārasya viṣayaḥ /",
  "GK16ruyalsvu:2089": "yathā--",
  "GK16ruyalsvu:2090": "'dāmodarāghātacūrṇitāśeṣavakṣasā /",
  "GK16ruyalsvu:2091": "dṛṣṭaṃ cāṇūramallena śatacandraṃ nabhastalam' //",
  "GK16ruyalsvu:2092": "sādṛśyahetukāpi bhrāntirvicchittyarthe kavipratibhotthāpitaiva gṛhyate,",
  "GK16ruyalsvu:2093": "yathodāhṛtam,",
  "GK16ruyalsvu:2094": "na svarasotthāpitā śuktikārajatavat /",
  "GK16ruyalsvu:2095": "evaṃ sthāṇurvā syātpuruṣo vā syāditi saṃśaye 'pi boddhavyam /",
  "GK16ruyalsvu:2096": "--------------------",
  "GK16ruyalsvu:2097": "RuAssC_19:",
  "GK16ruyalsvu:2098": "asamyagjñānatvasādharmyāditi na punarāropagarbhatvasājātyāllakṣitamiti bhāvaḥ /",
  "GK16ruyalsvu:2099": "āropo hi viṣayaviṣiyiṇoryugapadekapramātṛviṣayīkṛtatve bhavatīti nāropagarbho bhramaḥ kvacidapi saṃbhavati,",
  "GK16ruyalsvu:2100": "śuktikādīnāṃ śuktikādirūpatayāvagame rajatādyabhimānābhāvāt /",
  "GK16ruyalsvu:2101": "nanu bhrāntiścittadharmaḥ sa yasyāsti sa bhrāntimāniti vaktuṃ nyāyyaṃ tatkathamalaṅkārasyaitadabhidhānamityāśaṅkyāha - bhrāntirityādi /",
  "GK16ruyalsvu:2102": "sa iti bhaṇitiprakāraḥ ataśaacālaṅkāre bhrāntimacchrabda upacarita iti bhāvaḥ /",
  "GK16ruyalsvu:2103": "sādṛśyaprayukteti /",
  "GK16ruyalsvu:2104": "na tu-",
  "GK16ruyalsvu:2105": "'prāsāde sā pathi pathi ca sā pṛṣṭhataḥ sā puraḥ sā paryaṅke sā diśi diśi ca sā tadviyogāturasya /",
  "GK16ruyalsvu:2106": "haṃho cetaḥ prakṛtiraparā nāsti te kāpi sā sā sā sā sā sā jagati sakale ko 'yamadvaitavādaḥ' //",
  "GK16ruyalsvu:2107": "ityatraikasyā eva parimitāyā api yoṣito gāḍhānurāgahetukaṃ tanmayatānusaṃdhānaṃ prāsādādāvanekatra yugapatpratītau nimittamiti bhrāntimadalaṅkāraḥ /",
  "GK16ruyalsvu:2108": "sa hi prāsādādervallabhārūpatvena pratītau syāt /",
  "GK16ruyalsvu:2109": "anyasyānyarvallabhātvena pratīyata iti sphuṭa evāyaṃ viśeṣālaṅkārasya viṣayaḥ /",
  "GK16ruyalsvu:2110": "athaprāsādādāvabhūtāyā api vallabhāyā darśanād bhrāntiriti cet,naitat /",
  "GK16ruyalsvu:2111": "evaṃ hyatra bhrāntimātraṃ syānnālaṅkāraḥ /",
  "GK16ruyalsvu:2112": "gāḍhānurāgātmakanimittasāmarthyātsvarasata eva prāsādādāvasatyā api yuvatyāḥ pratītisamullāsāḥ /",
  "GK16ruyalsvu:2113": "kavipratibhānirvartitvābhāvāt /",
  "GK16ruyalsvu:2114": "'devamapi harṣaṃ pitṛśokavihnalīkṛtaṃ śriyaṃ śāpa iti mahīṃ mahāpātakamiti rājyaṃ roga iti bhogānbhujagā iti nilayaṃ niraya ityādi manyamānam' ityādāvapi na bhrāntimadalaṅkāraḥ /",
  "GK16ruyalsvu:2115": "tatra śuktikādirūpatayāvagame rajatādyabhimānānudayāditi samanantaramevoktatvāt /",
  "GK16ruyalsvu:2116": "iha punarviṣayarūpāṃ śriyamavagamyāpi śrīharṣeṇa pitṛśokavihvalīkṛtatvācchāpatvena bhāmyata iti viṣamālaṅkāro ñyāyān /",
  "GK16ruyalsvu:2117": "'dutuṃ vācchati dakṣiṇe 'pi nayane vāmaḥ karaḥ kajjalaṃ bhaujaṅgaṃ ca bhujo 'ṅgadaṃ ghaṭayituṃ vāme 'pi vāmetaraḥ /",
  "GK16ruyalsvu:2118": "itthaṃ svaṃ svamaśikṣitaṃ bhagavatorardhaṃ vapuḥ paśyatoḥ sādhārasmitalācchitaṃ diśatu no vaktraṃ manovācchitam' //",
  "GK16ruyalsvu:2119": "ityatrāpi saṃskāra evālaṅkāro na bhrāntimān /",
  "GK16ruyalsvu:2120": "atra hi bhagavatyā netradvayāñjanadānasatatābhyāsādvāmanetrāñjanadānānantaraṃ dakṣiṇanetrāñjanadānavāsanānurodho jāyata iti saṃskārasyaiva vākyārthatvam /",
  "GK16ruyalsvu:2121": "athātra saṃskāraprabodhaṃ vinā tadabhāvādañjanadānanaitat /",
  "GK16ruyalsvu:2122_0": "pratyutātra hi bhagavadardhasya tathātvenaivāvagamādañjanasaṃskāro na prarohamupāgata",
  "GK16ruyalsvu:2122_1": "iti kārasyaiva skhaladgatitvāttatkārthasya bhramasyotpāda eva na saṃbhavatīti na",
  "GK16ruyalsvu:2122_2": "bhrāntimato 'vakāśaḥ /",
  "GK16ruyalsvu:2123": "praruḍha eva hi saṃskāro bhramaḥ /",
  "GK16ruyalsvu:2124": "svātmamātrāvasthitastu saṃskārālaṅkāraḥ /",
  "GK16ruyalsvu:2125": "ata eva dātuṃ vācchratītyuktam /",
  "GK16ruyalsvu:2126": "evaṃ cātra netradvayābjanadānasatatābhyāsahetukaḥ saṃskāra eva pratīyate na tu tannimittako 'pi bhramaḥ paramaḥ /",
  "GK16ruyalsvu:2127": "parameśvarārdhasya tathātvenaivāvagamāttadgandhasyāpyabhāvāt /",
  "GK16ruyalsvu:2128": "ata evāśikṣitaṃ smitalācchitaṃ cetyuktam /",
  "GK16ruyalsvu:2129": "avāntara evānayorviśeṣo 'laṅkārabhāṣya evokta iti tata evānusartavya iti /",
  "GK16ruyalsvu:2130": "evaṃ casādṛśyanimittaivabhrāntiralaṅkāraviṣayo na nimittāntarotthāpiteti na lakṣaṇasyāvyāpakatvaṃ vācyam /",
  "GK16ruyalsvu:2131": "evaṃ sādṛśyanimittakatvādasya sādhāraṇadharmasyāpi trayī gatiḥ /",
  "GK16ruyalsvu:2132": "tatrānugāmitā yathā-",
  "GK16ruyalsvu:2133": "'nīlotpalamiti bhrāntyā vikāsitavilocanam /",
  "GK16ruyalsvu:2134": "anudhāvati mugdhākṣi paśya mugdho madhuvrataḥ' //",
  "GK16ruyalsvu:2135": "atra vikāsityanugāmitvena nirdiṣṭo dharmaḥ /",
  "GK16ruyalsvu:2136": "śuddhasāmānyarūpatvaṃ tu yathā -",
  "GK16ruyalsvu:2137": "'ayamahimarucirbhajanpratīcīṃ kupitavallīmukhatuṇḍāmrabimbaḥ /",
  "GK16ruyalsvu:2138": "jalanidhimakarai rudīkṣyate drāṅnavarudhirāruṇamāṃsapiṇḍalobhāt' //",
  "GK16ruyalsvu:2139": "atra tāmratvāruṇatvayoḥ śuddhasāmānyarūpatvam /",
  "GK16ruyalsvu:2140": "bimbapratibimbabhāvo yathā -",
  "GK16ruyalsvu:2141": "'pusiā kaṇṇāharaṇendaṇīlakiraṇāhaā sasimaūhā /",
  "GK16ruyalsvu:2142": "māṇiṇivaaṇammi sakajjalaṃ susaṅkāe daieṇa' //",
  "GK16ruyalsvu:2143": "('procchitāḥ karṇābharaṇendranīlakiraṇāhṛtāḥ śaśimayūkhā- /",
  "GK16ruyalsvu:2144": "māninīvadane sakajjalāśruśaṅkayā dayitena') //",
  "GK16ruyalsvu:2145": "atra sakajjalatvendralakiraṇāhatatvayorbimbabhāvaḥ /",
  "GK16ruyalsvu:2146": "sādṛśyanimittakatvameva cāsya draḍhayituṃ pratyudāharati-gāḍhetyādinā /",
  "GK16ruyalsvu:2147": "sādṛśyanimittakatve 'pi kavipratibhotthāpitaiva bhrāntirasyaiva viṣayo na punarvāstavītyāha-sādṛśyetyādi /",
  "GK16ruyalsvu:2148": "udāhṛtamiti /",
  "GK16ruyalsvu:2149": "oṣṭhebimbaphalāśayetyādi /",
  "GK16ruyalsvu:2150": "etadeva saṃdehe 'pi yojayati-evamityādi /",
  "GK16ruyalsvu:2151": "saṃśaya iti /",
  "GK16ruyalsvu:2152": "arthādāropagarbha eva /",
  "GK16ruyalsvu:2153": "tatraiva hyasya sādṛśyaṃ nimittam /",
  "GK16ruyalsvu:2154": "adhyavasāyamūle hi saṃdehe sādṛśyātsambandhāntarādvā viṣayaviṣayiṇoḥ saṃdihyamānatvaṃ syāt yathodāhṛtaṃ prāk /",
  "GK16ruyalsvu:2155": "evamāropagarbhatva eva sādṛśyaṃ vinā nāyamalaṅkāra ityavagantavyam /",
  "GK16ruyalsvu:2156": "tasmādaviśeṣeṇaiva sādharmyaṃ vihāyāpi nimittāntaramavasambya nāsyālaṅkāratvaṃ vācyam /",
  "GK16ruyalsvu:2157": "sādṛśye 'pi kavipratibhotthāpitasyaivālaṅkāratvaṃ na punaḥ svārasikasyeti /",
  "GK16ruyalsvu:2158": "____________________________________________________________",
  "GK16ruyalsvu:2159": "START Sūtra 20:",
  "GK16ruyalsvu:2160": "ekasyāpi nimittavaśādanekadhā grahaṇamullekhaḥ // RuAss_20 //",
  "GK16ruyalsvu:2161": "yatraikaṃ vastvanekadhā gṛhyate sa rūpabāhulyollekhanādullekhaḥ /",
  "GK16ruyalsvu:2162": "na cedaṃ nirnimittamullekhamātram, api tu nānāvidhadharmayogitvākhyanimittavaśādetatkriyate /",
  "GK16ruyalsvu:2163": "tatra rucyarthitvavyutpattayo yathāyogaṃ prayojikāḥ /",
  "GK16ruyalsvu:2164": "taduktam-",
  "GK16ruyalsvu:2165": "'yathāruci yathārthitvaṃ yathāvyutpatti bhidyate /",
  "GK16ruyalsvu:2166": "ābhāso 'pyartha ekasminnanusaṃdhānasādhite' //",
  "GK16ruyalsvu:2167": "iti //",
  "GK16ruyalsvu:2168": "yathā-",
  "GK16ruyalsvu:2169": "'yastapovanamit.i munibhiḥ kāmāyatanamiti veśyābhiḥ saṃgītaśāleti lāsakaiḥ' ityādi harṣacarite śrīkaṇṭhākhyajanapadavarṇane /",
  "GK16ruyalsvu:2170": "atra hyeka eva śrīkaṇṭhākhyojanapadastattadguṇayogāttapovanādyanekarūpatayā nirūpitaḥ /",
  "GK16ruyalsvu:2171": "ruccarthitvavyutpattayaśca prāyaśaḥ samastavyastā yojayituṃ śakyante /",
  "GK16ruyalsvu:2172": "nanvetanmadhye 'vajravañjaramiti śaraṇāgatairasuravivaramiti vātikaiḥ' ityādau rūpakālaṅkārayoga iti kathamayamullekhālaṅkāraviṣayaḥ /",
  "GK16ruyalsvu:2173": "satyam /",
  "GK16ruyalsvu:2174": "asti tāvat 'tapovanam' ityādau rūpakavivikto 'sya viṣayaḥ /",
  "GK16ruyalsvu:2175": "yatra vastutastadrūpatāyāḥ saṃbhavaḥ /",
  "GK16ruyalsvu:2176": "yatra tu rūpakaṃ vyavasthitaṃ tatra cediyamapi bhaṅgiḥ saṃbhāvinī tatsaṃkaro 'stu /",
  "GK16ruyalsvu:2177": "na tvetāvatāsyābhāvaḥ śakyate vaktum /",
  "GK16ruyalsvu:2178": "tataśca na doṣaḥ kaścit /",
  "GK16ruyalsvu:2179": "evaṃ hi tatra viṣaye bhrāntimadalaṅkāro 'stu atadrūpasya tadrūpatāpratītinibandhanatvāt /",
  "GK16ruyalsvu:2180": "naitat /",
  "GK16ruyalsvu:2181": "anaikadhāgrahaṇākhyasyāpūrvasyātiśayasyābhāvāt, taddhetukatvāccāsyālaṅkārasya /",
  "GK16ruyalsvu:2182": "saṃkarapratītistvaṅgīkṛtaiva yadyevam, abhede bheda ityevaṃrūpātiśayoktiratrāstu /",
  "GK16ruyalsvu:2183": "naiṣā doṣaḥ /",
  "GK16ruyalsvu:2184": "grahītṛbhedākhyena viṣayavibhāgenānekadhātvoṭṭaṅkanāttasya ca vicchittyantararūpatvāt sarvathā nāsyāntarbhāvaḥ śakyakriya iti niścayaḥ /",
  "GK16ruyalsvu:2185": "yathā vā- 'ṇārāaṇot ti pariṇaavaāhiṃ sirivallahot ti taruṇīhiṃ /",
  "GK16ruyalsvu:2186": "bālāhiṃ uṇa kodūhaleṇa eme a saccavio' //",
  "GK16ruyalsvu:2187": "('nārāyaṇa iti pariṇatavayobhiḥ śrīvallabha iti taruṇībhiḥ /",
  "GK16ruyalsvu:2188": "bālābhiḥ panaḥ kautūhalena evameva satyāpitaḥ' //)//",
  "GK16ruyalsvu:2189": "evam",
  "GK16ruyalsvu:2190": "'garurvacasi pṛthururasi arjuno yaśasi' ityādāvavaseyam /",
  "GK16ruyalsvu:2191": "iyāṃstu viśeṣaḥ-pūrvatra grahītṛbhedenānekadhātvollekhaḥ, iha tu viṣayabhedena /",
  "GK16ruyalsvu:2192": "nanvanekadhātvollekhane gurvādirūpatayā śleṣa iti kathamalaṅkārāntaramatra sthāpyate /",
  "GK16ruyalsvu:2193": "satyam /",
  "GK16ruyalsvu:2194": "anekadhātvanimittaṃ tu vicchittyantaramatra dṛśyate iti tatpratibhotpattihetuḥ śleṣo 'tra syāt /",
  "GK16ruyalsvu:2195": "na tu sarvathā tadabhāvaḥ /",
  "GK16ruyalsvu:2196": "ataścālaṅkārāntaraṃ yadevaṃvidhe viṣaye śleṣābhāve 'pi vicchittisadbhāvaḥ /",
  "GK16ruyalsvu:2197": "tasmādevamādāvullekha eva śreyān /",
  "GK16ruyalsvu:2198": "evamalaṅkārāntaravicchittyāśrayeṇāpyayamalaṅkāro nidarśanīyaḥ /",
  "GK16ruyalsvu:2199": "--------------------",
  "GK16ruyalsvu:2200": "RuAssC_20:",
  "GK16ruyalsvu:2201": "ekasyāpīti /",
  "GK16ruyalsvu:2202": "anekadhā grahaṇamiti /",
  "GK16ruyalsvu:2203": "na punaranekadhā kalpanam /",
  "GK16ruyalsvu:2204": "grahaṇaṃ hi svārasikyāmutpāditāyāṃ ca pratīpattau saṃbhavati na tu svārasikyāmeva /",
  "GK16ruyalsvu:2205": "yadāhuḥ -",
  "GK16ruyalsvu:2206": "'ataḥ śabdānusaṃdhānavandhyaṃ tadanubandhi vā /",
  "GK16ruyalsvu:2207": "jātyādiviṣayagrāhi sarvaṃ pratyattamiṣyate' //",
  "GK16ruyalsvu:2208": "iti //",
  "GK16ruyalsvu:2209": "kalpanaṃ punaruktādyaṃ pratipattyekagāmiti svārasikyāṃ pratipattau na saṃbhavatītyubhayatrāpi vyāpakatvādyathāsūtritameva yuktam /",
  "GK16ruyalsvu:2210": "rūpabāhulyeti /",
  "GK16ruyalsvu:2211": "ata evāmukhe vastvantarapratītirastyeva /",
  "GK16ruyalsvu:2212": "anyathā hyekasyānekadhāgrahaṇameva na syāt /",
  "GK16ruyalsvu:2213": "ata eva cāsya bhrāntimadanantarameva lakṣaṇam /",
  "GK16ruyalsvu:2214": "ekasya ca na svātantryeṇānekadhāgrahaṇam, api tu tatatttprayojanavaśādityāha-na cedamityādi /",
  "GK16ruyalsvu:2215": "etaditi /",
  "GK16ruyalsvu:2216": "anekadhā grahaṇam ekasyaiva nānāvidhadharmayogina ākhaṇḍyena pratītigocarībhāvātkathamekaikadharmaviṣayamanekadhāgrahaṇaṃ yuktamityāśaṅkyāhatatretyādi /",
  "GK16ruyalsvu:2217": "tatretyanekadhāgrahaṇe /",
  "GK16ruyalsvu:2218": "svātantryeṇa vikalpanaṃ ruciḥ /",
  "GK16ruyalsvu:2219": "arthakriyābhilāṣaparatvamarthitvam /",
  "GK16ruyalsvu:2220": "vṛddhavyavahāraśaraṇatā vyutpattiḥ /",
  "GK16ruyalsvu:2221": "uktamiti śrīpratyabhijñāyām /",
  "GK16ruyalsvu:2222": "tattadguṇayogāditi viviktatvādinānāvidhadharmasaṃbandhāt /",
  "GK16ruyalsvu:2223": "manīnāṃ tapovanaviṣayamarthitvam /",
  "GK16ruyalsvu:2224": "veśyānāṃ ca kāmāyatanaviṣayamarthitvam /",
  "GK16ruyalsvu:2225": "evaṃ lāsakānāṃ tu saṃgītaśālaviṣayā vyutpattirarthitvañca /",
  "GK16ruyalsvu:2226": "prāyaśa iti anena ruciratra nāstīti sūcitam /",
  "GK16ruyalsvu:2227": "nanu yo 'yaṃ śrīkaṇṭhākhyajanapadavarṇanagranthakhaṇḍa udāharaṇātvenānītastatrālaṅkārāntarasaṃbandho 'pyastīti kathametadviṣaya evotyāha-nanvityādinā /",
  "GK16ruyalsvu:2228": "etadevābhyupagamya pratividhatte-satyabhityādinā /",
  "GK16ruyalsvu:2229": "tāvacchrabdo rūpakābhāvavipratipattidyotanārtham /",
  "GK16ruyalsvu:2230": "tadrūpatāyā iti tapovanādirūpatāyāḥ /",
  "GK16ruyalsvu:2231": "atrāpi yadanyairavayavibhāvasaṃbandhātsāropāyā lakṣaṇāyāḥ sattvādrapakālaṅkāramāśaṅkya viviktatvasya cintyatvamuktaṃ tadayuktam /",
  "GK16ruyalsvu:2232": "avayavāvayatribhāvasaṃbandhābhāvāllakṣaṇāyā evāsattvāt /",
  "GK16ruyalsvu:2233": "nahi śrīkaṇṭhākhye janapade tapovanamavayavanyāyena kutrāpyekadeśe 'sti yattatrāvayavini munibhirāropitam /",
  "GK16ruyalsvu:2234": "kiṃ tu tattadguṇayoginaḥ śrīkaṇṭhasya viviktatvāditapovanādiguṇamukhena nijanijavāsanānusāreṇārthitvādinā muniprabhṛtīnāmīdṛgābhāsaḥ /",
  "GK16ruyalsvu:2235": "athāpi yadyastvatrayavāvayavibhāvavivakṣā tallakṣaṇamātraṃ na rūpakam /",
  "GK16ruyalsvu:2236": "tasya lakṣaṇāparamārthatve 'pi viṣayasya rūpavataḥ karaṇādalaṅkāratvam /",
  "GK16ruyalsvu:2237": "anyathā tu lakṣaṇāmātrameva /",
  "GK16ruyalsvu:2238": "nahi lakṣaṇāpi rūpakaparamārthā /",
  "GK16ruyalsvu:2239": "iha ca tapovanādyāropeṇāropaviṣayasya nātiśayaḥ kaścit /",
  "GK16ruyalsvu:2240": "vastuta eva tadrūpatāyāḥ saṃbhavāt /",
  "GK16ruyalsvu:2241": "ataśca sthita evātra rūpakavivikto 'sya viṣayaḥ,",
  "GK16ruyalsvu:2242": "na kevalamanyālaṅkāravivikto 'yamevāsyaviṣayo yāvade yatrāpi rūpakālaṅkārayogo 'sti tatrāpyayaṃ saṃbhavatyeveti darśayitumāha-yatretyādi /",
  "GK16ruyalsvu:2243": "iyamapibhaṅgiriti ekasyānekadhāgrahaṇarūpā /",
  "GK16ruyalsvu:2244": "etāvateti rūpakaprayogamātreṇa /",
  "GK16ruyalsvu:2245": "tataśceti rūpakollekhayoḥ saṃkarāt /",
  "GK16ruyalsvu:2246": "nanu yatra rūpakayogo nāstitadalaṅkārāntarayogaḥ saṃbhavatītyāha-evaṃ hītyādi /",
  "GK16ruyalsvu:2247": "atadrūpasyeti /",
  "GK16ruyalsvu:2248": "atapovanarūpasyāpi tapovanarūpatvopanibandhanāt /",
  "GK16ruyalsvu:2249": "atasmiṃstadgrahe bhramaityetadeva hi bhramasatattvam /",
  "GK16ruyalsvu:2250": "apūrvasyeti bhrāntimadasaṃbhavinaḥ /",
  "GK16ruyalsvu:2251": "taddhetukatvāditi anekadhāgrahaṇākhyātiśayanimittakatvāt /",
  "GK16ruyalsvu:2252": "yadi cātra bhrāntimānapyasti tattena sahāśya saṃkara evāstvityāha-saṃkaretyādi /",
  "GK16ruyalsvu:2253": "yadyevamiti /",
  "GK16ruyalsvu:2254": "bhrāntimānapyasti tattena sahāsya saṃkara evāstvityāha-saṃkaretyādi /",
  "GK16ruyalsvu:2255": "yadyevamiti /",
  "GK16ruyalsvu:2256": "bhrāntimato 'sya viśeṣastena sahāsya saṃkaro vetyarthaḥ /",
  "GK16ruyalsvu:2257": "eṣa iti atiśayoktisadbhāvaḥ /",
  "GK16ruyalsvu:2258": "tastaiti grahītṛbhedālyatya vibhāgasya /",
  "GK16ruyalsvu:2259": "vicchittyantaratvameva hi sarveṣāmalaṅkārāṇāṃ bhedahetuḥ /",
  "GK16ruyalsvu:2260": "tadevaṃ tattacchrakkānirāsapūrvamamumeva siddhāntīkṛtya punarapyudāharati-ṇāpāaṇo ttīti /",
  "GK16ruyalsvu:2261": "atra ca nārāyaṇatvādyullekhanevṛddhāprabhṛtīnāṃ yathākrama vyuptattyarthavācitvāt /",
  "GK16ruyalsvu:2262": "tatpratibhottpattiheturiti /",
  "GK16ruyalsvu:2263": "śleṣamantareṇātrāllekhāniṣpatteḥ /",
  "GK16ruyalsvu:2264": "tadabhāva iti, ullekhābhāvaḥ /",
  "GK16ruyalsvu:2265": "ataśteti, śleṣābāve 'pyetaddicchittisaṃbhavāt /",
  "GK16ruyalsvu:2266": "evaṃvidha iti viṣayabhedarūpe /",
  "GK16ruyalsvu:2267": "tattu yathā-",
  "GK16ruyalsvu:2268": "'savrīḍā dayitānane sakaruṇā mātaṅgacarmāmbare satrāsā bhujage savismayarasā candre 'mṛtasyandini /",
  "GK16ruyalsvu:2269": "serṣyā jahvasutāvalokanavidhau dīnā kapālodare pārvatyā navasaṃgamapraṇayinī dṛṣṭiḥ śivāyāstu vaḥ' //",
  "GK16ruyalsvu:2270": "atraikasyā eva dṛṣṭestattadviṣayabhedena nānātvollekhanam /",
  "GK16ruyalsvu:2271": "--------------------",
  "GK16ruyalsvu:2272": "RuAssC_20a:",
  "GK16ruyalsvu:2273": "tadayaṃ /",
  "GK16ruyalsvu:2274": "dviprakāro 'pi rūpakādyāśrayavadanyālaṅkārāśrayo 'pi saṃbhavatītyāha-evamalaṅkārāntaretyādi /",
  "GK16ruyalsvu:2275": "tatrādyaḥ prakāraḥ saṃdehāśrayo yathā-",
  "GK16ruyalsvu:2276": "'kiṃ bhānuḥ kimu citrabhānuriti yaṃ niścinvate vairiṇaḥ kiṃ cintāmaṇireṣa kalpaviṭapī kiṃ veti cāśāgatāḥ /",
  "GK16ruyalsvu:2277": "kiṃ puṣpākara eṣa puṣpaviśikhaḥ kiṃ veti rāmājanaḥ kiṃ rāmaḥ kimu jāmadagnya iti vā yaṃ dhanvino manvate' //",
  "GK16ruyalsvu:2278": "atrākasyaiva saṃdihyamānānekadhātvollekhanam /",
  "GK16ruyalsvu:2279": "atiśayoktyāśrayaścāyameva yathā-",
  "GK16ruyalsvu:2280": "'vajraṃ saurājyasākṣī parikalitamahāḥ śaktimārdrāparādho daṇḍaṃ khaḍgaṃ ripustrīprasabhaharaṇavitkūpavāpyādidṛśvā /",
  "GK16ruyalsvu:2281": "pāśāṃ pāṇāvapaśyandhvajamapi balavitkoṣavedī gadāṃ ca svācchrandyajñastriśūlaṃ likhati karatale deva citrākṛteste' //",
  "GK16ruyalsvu:2282": "atra tvamedendra ityādyatiśayoktyā lokapālābhedo rājña upalabhyate ityekasyānekadhātvollekhanam /",
  "GK16ruyalsvu:2283": "viṣayabhedena ca rūpakāśrayo yathā-",
  "GK16ruyalsvu:2284": "'mūrghnyadredharturāgastaruṣu kisalayaṃ vidrumaudhaḥ samudre diṅmātaṅgottamāṅgeṣvabhinavanihitaḥ sāndrasindūrareṇuḥ /",
  "GK16ruyalsvu:2285": "sīmni vyognaśca henmaḥ suraśikharibhuvo jāyate yaḥ prakāśaḥ śoṇimnāsau kharāṃśoruṣasi diśatu vaḥ śarma raśmipratānaḥ' //",
  "GK16ruyalsvu:2286": "atraikasyaiva viṣayabhedena rūpakāśrayaṃ nānātvam /",
  "GK16ruyalsvu:2287": "'kārakāntara' ityapapāṭhaḥ /",
  "GK16ruyalsvu:2288": "prakṛtekārakavicchrittyāśrayasyaivānuktatvāt /",
  "GK16ruyalsvu:2289": "ayaṃ svarūpahetuphalollekhanarūpatvāttridhā /",
  "GK16ruyalsvu:2290": "tatra svarūpollekhaḥ samanantaramevodāhṛtaḥ /",
  "GK16ruyalsvu:2291": "hetūllekastu yathā -",
  "GK16ruyalsvu:2292": "'sargahetoḥ sadā dharmaḥ sthitihantorapi prajāḥ /",
  "GK16ruyalsvu:2293": "dviṣaḥ saṃhārahetośca vidustvāṃ jātamātmanaḥ' //",
  "GK16ruyalsvu:2294": "atraikasyaiva janmano hetūnāmanekadhātvollekhanam /",
  "GK16ruyalsvu:2295": "phalollokhastu yathā -",
  "GK16ruyalsvu:2296": "'dharmāyaiva vidanti pārthiva yathāśāstraṃ prajāḥ pālitā arthāyaiva ca jānate 'ntaravidaḥ koṣaikadeśatya ye /",
  "GK16ruyalsvu:2297": "kāmāyaiva kṛtārthatāmupagatā nārthaśca niścinvate mokṣāyaiva ca veda janma bhavataḥ kaścidvipaścijjanaḥ' //",
  "GK16ruyalsvu:2298": "atraikasyaiva janmanaḥ phalānāmanekadhātvollekhanam' /",
  "GK16ruyalsvu:2299": "____________________________________________________________",
  "GK16ruyalsvu:2300": "START Sūtra 21:",
  "GK16ruyalsvu:2301": "viṣayasyāpahnave 'pahnutiḥ // RuAss_21 //",
  "GK16ruyalsvu:2302": "vastvantarapratītirityeva prakrāntāpahnavavaidharmyeṇedamucyate /",
  "GK16ruyalsvu:2303": "āropaprastāvādāropaviṣayāpahnutāvāropyamāṇapratītāvapahnutyākhyo 'laṃṅkāraḥ /",
  "GK16ruyalsvu:2304": "tasya ca trayī bandhacchāyā, apahnavapūrvaka āropaḥ, āropapūrvako 'pahnavaḥ /",
  "GK16ruyalsvu:2305": "chalādiśabdairasatyatvapratipādakairvāpahnavanirdeśaḥ /",
  "GK16ruyalsvu:2306": "pūrvoktabhedadvaye vākyabhedaḥ /",
  "GK16ruyalsvu:2307": "tṛtīyabhede tvekavākyatvam /",
  "GK16ruyalsvu:2308": "ādyo yathā--",
  "GK16ruyalsvu:2309": "'yadetaccandrāntarjaladalavalīlāṃ prakurute tadācaṣṭe lokaḥ śaśaka iti no māṃ prati tathā /",
  "GK16ruyalsvu:2310": "ahaṃ tvinduṃ manye tvadarivirahākrāntataruṇī kaṭākṣolkāpātavraṇakiṇakalaṅkāṅkitatanum' //",
  "GK16ruyalsvu:2311": "atraindavasya śaśasyāpahnave upakṣitpe śaśakaprativastukiṇavata indorāropo nānvayaghaṭanāṃ puṣyatīti na niravadyam /",
  "GK16ruyalsvu:2312": "tattu yathā 'pūrṇendoḥ paripoṣakāntavapuṣaḥ sphāraprabhābhāsvaraṃ nedaṃ maṇḍalamabhyayudeni gaganābhoge jigīṣorjagat /",
  "GK16ruyalsvu:2313": "bhārasyocchritamātapatramadhunā pāṇḍupradeṣaśriyā mānonnaddhajanābhimānadalanodyogaikahevākinaḥ' //",
  "GK16ruyalsvu:2314": "dvitīyo yathā-",
  "GK16ruyalsvu:2315": "'vilasadamaranārīnetranīlābjaṣaṇḍā- nyadhivasati sadā yaḥ saṃyamādhaḥkṛtāni /",
  "GK16ruyalsvu:2316": "na tu rucirakalāpe vartate yo mayūre vitaratu sa kumāro brahmacaryaśriyaṃ vaḥ' //",
  "GK16ruyalsvu:2317": "tṛtīyo yathā--",
  "GK16ruyalsvu:2318": "'ud bhrāntojjhitagehagūrjaravadhūkampākuloccaiḥ kuca- preṅkholāmalahāravallivilanmuktāphalacchajhanā /",
  "GK16ruyalsvu:2319": "sārdhaṃ tvadripubhistvadīyaśasāṃ śūnye marau dhāvatāṃ bhraṣṭaṃ rājamṛgāṅkaṃ! kundamukulasthūlaiḥ śramāmbhaḥkaṇaiḥ' //",
  "GK16ruyalsvu:2320": "atra śūnya ityasya sthāne manyeśabdaprayoge sāpahnavotprekṣā ittayapi sthāpayiṣyate,",
  "GK16ruyalsvu:2321": "' ahaṃ tvinduṃ manye ' iti tu vākyabhede manyeśabdaprayogenotprekṣeti ca vakṣyate /",
  "GK16ruyalsvu:2322": "etasminnapi bhedo 'pahnavāropayoḥ paurvāparyaprayogaviparyaye bhedadvayaṃ sadapi na pūrvavaccitratāvahamiti na bhedatvena gaṇitam /",
  "GK16ruyalsvu:2323": "tatrāpahnuvapūrvake ārope nirantaramudāhṛtam /",
  "GK16ruyalsvu:2324": "āropapūrvake tvapahnave yathā--",
  "GK16ruyalsvu:2325": "'jyotsnābhasmacchuraṇadhavalā bibhratī tārakāsthī nyantardhānavyasanarasikā kātrikāpālikīyam /",
  "GK16ruyalsvu:2326": "dvīpāddvīpaṃ bhramati dadhatī candramudākāpāne nyastaṃ siddhāñjanaparimalaṃ lāñcanasya cchalena' //",
  "GK16ruyalsvu:2327": "kacitpunarasatyatvaṃ vastvantararūpatābhidhāyi-vapuḥ-śabdādinibandhanaṃ yathā-",
  "GK16ruyalsvu:2328": "'amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛthujaghanabhāge nipatitaḥ /",
  "GK16ruyalsvu:2329": "yadaṅgāṅgārāṇāṃ praśamapiśunā nābhikuhare khikhā dhūmasyeyaṃ pariṇamati romāvalivapuḥ' //",
  "GK16ruyalsvu:2330": "iti /",
  "GK16ruyalsvu:2331": "--------------------",
  "GK16ruyalsvu:2332": "RuAssC_21:",
  "GK16ruyalsvu:2333": "viṣayasyetyādi /",
  "GK16ruyalsvu:2334": "vastvantareti /",
  "GK16ruyalsvu:2335": "bhrāntimatāṃ'nuvartata iti śeṣaḥ /",
  "GK16ruyalsvu:2336": "ata eva kecana maṇḍūkaplutinyāyenānuvartanasyānucitatvād bhrāntimadanantaramapahnutirgranthakṛtā lakṣitā ullekhaścatiśayoktyanantaramiti granthaṃ viparyāsitavantaḥ /",
  "GK16ruyalsvu:2337": "na caitat /",
  "GK16ruyalsvu:2338": "yata ullekhastāvadatiśayoktyanantaraṃ granthakṛtā na lakṣitaḥ /",
  "GK16ruyalsvu:2339": "yadvakṣyati-'evamadhyavasāyāśrayeṇālaṅkāradvayamuktvā gamyamānaupamyāśrayā alaṅkārā idānīmucyante /",
  "GK16ruyalsvu:2340": "tatrāpi padārthavākyārthagatatvena teṣāṃ dvaividhyai'pi padārthagatamalaṅkāradvayaṃ krameṇocyate' iti /",
  "GK16ruyalsvu:2341": "tasmādvastvantarapratīterbhāvādbhrāntimadanantaramevāsya granthakṛtā lakṣaṇaṃ kṛtam /",
  "GK16ruyalsvu:2342": "ata eva collekhe 'pi tatsaṃbhavādvastvantarapratīternirantaramevānuvartanādihaivāsyā lakṣaṇamucitamiti yathāsthita eva granthaḥ sādhuḥ /",
  "GK16ruyalsvu:2343": "yadyevaṃ tardhullekhāpahlatyorihaiva viparyayeṇa kiṃ na lakṣaṇaṃ kṛtamityāśaṅkyāha-prakrāntetyādi /",
  "GK16ruyalsvu:2344": "idamityapahnutilakṣaṇam /",
  "GK16ruyalsvu:2345": "tadevavyācaṣṭe - āripetyādinā /",
  "GK16ruyalsvu:2346": "viṣayasyāpahnaveviṣayiṇo 'nyasya vidhirityarthaḥ /",
  "GK16ruyalsvu:2347": "tena-",
  "GK16ruyalsvu:2348": "'na viṣaṃ viṣamityāhurbrahyastvaṃ viṣamucyate /",
  "GK16ruyalsvu:2349": "viṣamekākinaṃ hanti brahmasvaṃ tu sasaṃtatim' //",
  "GK16ruyalsvu:2350": "ityatra viṣayasya niṣedhapūrvaṃ brahmasvaviṣaya āropyamāṇatvād dṛḍhāropaṃ rūpakameva nāpahnutiḥ /",
  "GK16ruyalsvu:2351": "apahnuterhi niṣedhyaviṣayabhittitayaivānyasya viṣayiṇo vidhānaṃ lakṣaṇam /",
  "GK16ruyalsvu:2352": "atra tu niṣedhyasyaiva viṣasya brahmasvaviṣaye āropyamāṇatvādvidhānam /",
  "GK16ruyalsvu:2353": "atha",
  "GK16ruyalsvu:2354": "'atra mukhyasya viṣasya niṣedheāropyamāṇatvāt brahmasvaviṣasya gauṇasya vidhānam' - [alaṅkāraratnākare pṛ.42] iti cet,",
  "GK16ruyalsvu:2355": "tatra brahyasvaviṣasya gauṇasya vidhānamiti bhaṇiteḥ kor'thaḥ /",
  "GK16ruyalsvu:2356": "kiṃ brahmasyeti /",
  "GK16ruyalsvu:2357": "tatra nādyaḥ pakṣaḥ /",
  "GK16ruyalsvu:2358": "viṣādinyāyena brahmasvaviṣātmanaḥ kasyacidvastuno bahirasaṃbhavāt /",
  "GK16ruyalsvu:2359": "tatrāpyasya brahmasvaṃ viṣaṃ ceti na bhedenoktiḥ syāt /",
  "GK16ruyalsvu:2360": "nāpi gauṇatā svārtha eva pravṛtteḥ /",
  "GK16ruyalsvu:2361": "anyadanyatra vartamānāṃ gauṇamityucyate /",
  "GK16ruyalsvu:2362": "na cātra brahmasvaviṣamanyatra kutracidvartate yenāsya gauṇatā syāt /",
  "GK16ruyalsvu:2363": "evaṃ dvitīye 'pi pakṣe na gauṇatvaṃ yuktam /",
  "GK16ruyalsvu:2364": "nāpyatrobhayavidhiḥ /",
  "GK16ruyalsvu:2365": "brahmasvavṛttyabhāvānmukhyārthabādhādguṇeṣu vartanāt /",
  "GK16ruyalsvu:2366": "tṛtīye 'pi na gauṇasya sato viṣasya vidhānam /",
  "GK16ruyalsvu:2367": "brahmasvavṛttyabhāvānmukhaayārthabādhādhādguṇeṣu vartanāt vihitasya tastaya gauṇatvāt /",
  "GK16ruyalsvu:2368": "evaṃ brahmasvatya dāḍharyena viṣasābhyapratītipratipipādayiṣayā tatra niṣedhapūrvaṃ viṣamāropitamiti dṛḍhāropameva rūpakaṃ yuktam /",
  "GK16ruyalsvu:2369": "na brahmasvaṃ viṣamidamiti punarucyamāne 'pahnutiḥ syāt /",
  "GK16ruyalsvu:2370": "tasmāt 'mukhyasya ve' tyapāsta viṣayasyāpahnuve 'nyavidhirapahnutirityeva lakṣaṇaṃ kāryam /",
  "GK16ruyalsvu:2371": "--------------------",
  "GK16ruyalsvu:2372": "RuAssC_21a:",
  "GK16ruyalsvu:2373": "tasyetyapahnutyākhyasyālaṅkārasya /",
  "GK16ruyalsvu:2374": "vākyabheda iti ekavākyamiti cānena yathāsaṃbhavaṃ bhedatrayasya svarūpanirdeśaḥ kṛtaḥ /",
  "GK16ruyalsvu:2375": "na niravadyamiti /",
  "GK16ruyalsvu:2376": "yathoktakramanirvāhābhāvāt /",
  "GK16ruyalsvu:2377": "ata evodāharaṇāntaramāha-pūrṇendorityādi /",
  "GK16ruyalsvu:2378": "manyeśabdasya prayoga iti saṃbhāvanādyotakatvāt /",
  "GK16ruyalsvu:2379": "notprekṣeti /",
  "GK16ruyalsvu:2380": "sādhyavasāyādyutprekṣāsāmagrayabhāvāt /",
  "GK16ruyalsvu:2381": "vakṣyata iti /",
  "GK16ruyalsvu:2382": "utprekṣāyām /",
  "GK16ruyalsvu:2383": "tayā cāsyā ivādiśabdavanmanyeśabdo 'pi pratipādakaḥ /",
  "GK16ruyalsvu:2384": "kintūtprekṣāsāmagrayabhāve manyeśabdaprayogo vitarkameva pratipādayatīti /",
  "GK16ruyalsvu:2385_0": "ataścātra 'avātpaḥ prāgalbhyam-ityādāvapahnatyatudāharaṇatvamabhidadhataḥsamāne 'pi",
  "GK16ruyalsvu:2385_1": "nyāye 'no māṃ prati tathā' ityanena śaśakapakṣasya nirākṛtatvādanyasyānyarūpatayā",
  "GK16ruyalsvu:2385_2": "saṃbhāvanāyā abhāvān manya-ityanena kiṇapakṣasyaiva niścitatvādatiśayoktitvameveti",
  "GK16ruyalsvu:2385_3": "manyante (alaṅkāraratnakarakārādayaḥ) /",
  "GK16ruyalsvu:2386": "teṣāṃ pūrvāparavicārakuśalānāṃ kimabhidadhmaḥ /",
  "GK16ruyalsvu:2387": "evamanyairatrānyatra codāharaṇādau bahuprakāraṃ skhalitaṃ tat punargrunthavistararabhayād,",
  "GK16ruyalsvu:2388": "asmaddarśanadattdūṣaṇodbharaṇasyaiva pratighajñātatvāt,",
  "GK16ruyalsvu:2389": "asmābhiḥ pratipadyena na dūṣitam /",
  "GK16ruyalsvu:2390": "--------------------",
  "GK16ruyalsvu:2391": "RuAssC_21b:",
  "GK16ruyalsvu:2392": "etasminniti chalādiśabdapratipādye /",
  "GK16ruyalsvu:2393": "saṃbhāvamātraṃ punardarśayitumetadudāhṛtam /",
  "GK16ruyalsvu:2394": "vastvantararūpatābhidhāyīti /",
  "GK16ruyalsvu:2395": "vapuḥśabdasya śarīrārthābhidhāyitvāt /",
  "GK16ruyalsvu:2396": "atra punarupamānasyopameyarūpatāpariṇatau pariṇāma iti pariṇamālaṅkāratvaṃ syāt /",
  "GK16ruyalsvu:2397": "iha punaḥ śarvapluṣṭamadananipatanānumāpakatvena romāvalyapahnave dhūmaśikhāyā evaṃ prādhānyaṃ vivakṣitamiti na pariṇāmaḥ nāpi rūpakam /",
  "GK16ruyalsvu:2398": "vyājārthaparyavasāyivapuḥ śabdabalādāropaviṣayāpahnutāvāropyamāṇasya pratīteḥ /",
  "GK16ruyalsvu:2399": "āropaviṣayānapahnave hi rūpakamiti pūrvamevoktam /",
  "GK16ruyalsvu:2400": "athātrāpi bhinnayoḥ sāmānādhikharaṇyāyogādekatarasya niṣedhaprātpavāropyamāṇasya ca niṣedhānupapatterāropaviṣayasyaiva paryavasāne niṣedhaḥ pratīyata iti cet, naitat /",
  "GK16ruyalsvu:2401": "atra hi mukhādau candrādervṛtyabhāvād bādhitaḥ saṃścandrārthaḥ svātmasahacāriṇo guṇāṃllakṣayati na tu mukhāderviṣayasya niṣedhaḥ pratīyate /",
  "GK16ruyalsvu:2402": "mukhaśabdādeḥ svārtha eva pravṛtteḥ /",
  "GK16ruyalsvu:2403": "paryavasāne hyatra mukhādi candradiguṇaviṣiṣṭaṃ pratīyate /",
  "GK16ruyalsvu:2404": "na tu mukhāderbādhaḥ /",
  "GK16ruyalsvu:2405": "na mukhamityevamādeḥ pratyavamarśābhāvāt /",
  "GK16ruyalsvu:2406": "nāpi nidarśanā /",
  "GK16ruyalsvu:2407": "saṃbandhavighaṭanādyabhāvāt /",
  "GK16ruyalsvu:2408": "--------------------",
  "GK16ruyalsvu:2409": "RuAssC_21c:",
  "GK16ruyalsvu:2410": "ādiśabdācca tṛtīyayāpi kvacidasatyatvaṃ pratipādyate /",
  "GK16ruyalsvu:2411": "yathā-",
  "GK16ruyalsvu:2412": "'maddhāhvorvyavahāramujjhatu latā kaṇṭhasthale tāvake mā kārṣīratisāhasaṃ priyatame dāsastava prāṇiti /",
  "GK16ruyalsvu:2413": "nītā vṛddhimamī tvayaiva kusumairbāṣpāyamāṇā drumā gṛhṇanti kṣurikāmivālipaṭalavyājena pāśacchide' //",
  "GK16ruyalsvu:2414": "atra kusumairiti tṛtīyayāpahṇavanibandhanam /",
  "GK16ruyalsvu:2415": "āropagarbhatvācceyaṃ sādṛśyādvā bhavati saṃbandhāntarādvā /",
  "GK16ruyalsvu:2416": "sādṛśye 'pyasyāḥ sādhāraṇadharmasya trayī gatiḥ /",
  "GK16ruyalsvu:2417": "tatrānugāmitā yathā-",
  "GK16ruyalsvu:2418": "'taruṇatamālakomalakomalīmasametadayaṃ kalayati candramāḥ kila kalaṅkamiti bruvate /",
  "GK16ruyalsvu:2419": "' tadanṛtameva nirdayavidhuntudadantapadavraṇavivaropadarśitamidaṃ hi vibhāti nabhaḥ //",
  "GK16ruyalsvu:2420": "atra tamālamalīmasatvamanugāmitvenopāttam /",
  "GK16ruyalsvu:2421": "śuddhasāmānya rūpatvaṃ yathā-",
  "GK16ruyalsvu:2422": "'aya surendropavanāddharitrīṃ sa pārijāto hariṇopanītaḥ /",
  "GK16ruyalsvu:2423": "na prātito 'yaṃ sumanaḥ pravarhaḥ kaśmīradeśodbhavatābhimānam' //",
  "GK16ruyalsvu:2424": "atrāpanayanaprāpaṇayoḥ śudhdasāmānyarūpatvam /",
  "GK16ruyalsvu:2425": "bimbapratibimbabhāvo yathā -",
  "GK16ruyalsvu:2426": "'na syotsmābharaṇaṃ nabho na militacchāyāpatho vāmbudo no tārāprakāro na cedamamṛtajyotiṣmato maṇḍalam /",
  "GK16ruyalsvu:2427": "kṣīrakṣobhamayo 'pyapāṃnidhirasau netrāhinā mandaraḥ pṛkto 'yaṃ maṇipūga eṣa kalaśaścāyaṃ sudhānirjharaḥ' //",
  "GK16ruyalsvu:2428": "atra jyotsnābharaṇatvasya kṣīrakṣobhamayatvaṃ pratibimbatvena nirdiṣṭam /",
  "GK16ruyalsvu:2429": "saṃbandhāntarādyathā-",
  "GK16ruyalsvu:2430": "'helodañcanmalayapavanāḍambareṇākulāsu preṅkhākeliṃ kamapi bhajatāṃ cṛtaśākhālatāsu /",
  "GK16ruyalsvu:2431": "vācālatvaṃ nanu yadabhavat kānane kokilānāṃ maunitvaṃ tatpathikahariṇīlocanānāṃ vabalga' //",
  "GK16ruyalsvu:2432": "atra kokilavācālatvasya kāraṇasya niṣedhe pathikastrāmaunitvasya kāryasya vidhiḥ /",
  "GK16ruyalsvu:2433": "evamāropagarbheyaṃ saprapañcaṃ darśitā /",
  "GK16ruyalsvu:2434": "adhyavasāyagarbhā punardarśyate yathā-",
  "GK16ruyalsvu:2435": "'na lakṣmīsaudaryānna ca suraśaraṇyīkṛtasurā- sudhādijyeṣṭhatvānna mukuṭamaṇitvādbhagavataḥ /",
  "GK16ruyalsvu:2436": "yadevaṃ bālendordiśi vidiśi vandyatvamuditaṃ sphuṭaṃ tvetatkāntāmukhakamaladāsyādupanatam' //",
  "GK16ruyalsvu:2437": "atra vandyatvasya prabhāvādihetukatve nigīrya hetvantaramadhyavasitam /",
  "GK16ruyalsvu:2438": "yathā vā-",
  "GK16ruyalsvu:2439": "'kalābhistṛptyarthaṃ surapitṛnṛṇāṃ pañcadaśabhiḥ sudhāsūtirdevaḥ pratidinamudetītyatasadidam /",
  "GK16ruyalsvu:2440": "paribhrāmyatyeṣa pratiphalanamāsādya bhavatī- kapolāntaryuktyā tvadadharasudhāsaṃgrahaparaḥ' //",
  "GK16ruyalsvu:2441": "atrodayādau tattadrāśyupabhogalakṣaṇaṃ nimittaṃ nigīrya tatphalabhūtaṃ nimittāntaramadhyavasitam /",
  "GK16ruyalsvu:2442": "--------------------",
  "GK16ruyalsvu:2443": "RuAssC_21d:",
  "GK16ruyalsvu:2444": "etadupasaṃharannanyadavatārayati /",
  "GK16ruyalsvu:2445": "evamityādi /",
  "GK16ruyalsvu:2446": "____________________________________________________________",
  "GK16ruyalsvu:2447": "START Sūtra 22:",
  "GK16ruyalsvu:2448": "evamabhedaprādhānye āropagarbhānalaṅkārāṃllakṣayitvā adhyavasāyagarbhāṃllukṣayati- tatra",
  "GK16ruyalsvu:2449": "adhyavasāye vyāpāraprādhānye utprekṣā // RuAss_22 //",
  "GK16ruyalsvu:2450": "viṣayanigaraṇenābhedapratipattirviṣayiṇo 'dhyavasāyaḥ /",
  "GK16ruyalsvu:2451": "--------------------",
  "GK16ruyalsvu:2452": "RuAssC_22:",
  "GK16ruyalsvu:2453": "āropagarbhāniti /",
  "GK16ruyalsvu:2454": "atrādhyavasāyagarbhatvasyāpi vidyamānatvānmallagrāma ityādivadāropagarbhasya prādhānyādevaṃ vyapadeśaḥ /",
  "GK16ruyalsvu:2455": "tatra tāvadutprekṣāṃ lakṣayati-adhyavasāya ityādi /",
  "GK16ruyalsvu:2456": "--------------------",
  "GK16ruyalsvu:2457": "RuAssC_22a:",
  "GK16ruyalsvu:2458": "adhyavasāya iti na punaḥ saṃdeha iti /",
  "GK16ruyalsvu:2459": "iha hi niścayāniśyayarūpatvena pratyayānāṃ dvaividhyam /",
  "GK16ruyalsvu:2460": "niścayaścārthāvyabhicārī samyak,amyak,anyathā tvasamyagiti bhedo na grāhyaḥ /",
  "GK16ruyalsvu:2461": "pratītivṛttimātrasyaiveha vicārayitumupakrāntatvāt /",
  "GK16ruyalsvu:2462": "tasya ca prāmāṇyavicāre upayogāt /",
  "GK16ruyalsvu:2463": "aniścayaśca saṃśayatarkarūpatvena dvividhaḥ /",
  "GK16ruyalsvu:2464": "ataścāniścitaṃ ca saṃdagdhameveti na vācyam /",
  "GK16ruyalsvu:2465": "tarkātmanaḥ saṃbhāvanāpratyayasyāpyaniścayātmakatve sadigdhatvābhāvāt /",
  "GK16ruyalsvu:2466": "utprekṣā saṃbhāvanādiśabdābhidheyatarkaṃpratītimūleti nāsyāḥ saṃdehamūlatvam /",
  "GK16ruyalsvu:2467": "tasya bhinnalakṣaṇatvāt /",
  "GK16ruyalsvu:2468": "athānavadhāraṇaghajñānaṃ saṃśayaityanavadhāraṇajñānatvāviśeṣātsaṃśayānnārthāntarābhāvastarkasyetyasyāḥ saṃśayamūlatvamiti cet, nautat /",
  "GK16ruyalsvu:2469": "anavadhāraṇajñānatvāviśeṣe 'ri saṃśatarkayobhiṃnnarūpatvāt /",
  "GK16ruyalsvu:2470": "tathāhi-sthāṇurvā puruṣo veti sāmānyena pakṣadvayollekhaḥ saṃśayaḥ /",
  "GK16ruyalsvu:2471": "puruṣeṇānena bhavitavyamityekatarapakṣānukūlakāraṇadarśanena pakṣāntarabādhanamiva tarkaḥ /",
  "GK16ruyalsvu:2472": "puruṣa evāyamiti pakṣāntarāsaṃsparśenaikatarapakṣanirṇayo niścaya ityasti sahṛdayasākṣikaṃ pratyayānāṃ traividhyam /",
  "GK16ruyalsvu:2473": "bāḍhamastyeva pratyayānāṃ traividhyam,",
  "GK16ruyalsvu:2474": "kiṃ tvanavadhāraṇajñānatvāviśeṣāt saśayaprakārastarkaṃ iti cet,nautat /",
  "GK16ruyalsvu:2475": "evaṃ hyasamyagjñānatvāviśeṣād bhramo 'pi saṃśayaprakāraḥ syāt /",
  "GK16ruyalsvu:2476": "arthaniścayāniścayasvabhāvatvādinā astyanayorviśeṣa iti cet,iha punarnāstyatra kiṃ pramāṇam /",
  "GK16ruyalsvu:2477": "saṃśayo hyaniyatobhayāṃśāvalambitvenodeti,",
  "GK16ruyalsvu:2478": "tarkaḥ punaraṃśāntarabādhanenetra vāhakelidarśanādyanukūlakāraṇaucityādaṃśāntarāvalambanena cetyastyanayorviśeṣaḥ /",
  "GK16ruyalsvu:2479": "deśāntare hi yathā spardhamāna eva sthāṇupakṣa āste na tathā vāhakelibhūmau,",
  "GK16ruyalsvu:2480": "api tu śithilībhavati,",
  "GK16ruyalsvu:2481": "saṃbhavatpramādatvācca sarvātmanā na nivartata iti ata eva niścayaḥ sādhakapramāṇābhāve 'pyasyopapattaḥ /",
  "GK16ruyalsvu:2482": "nahi sarvātmanā na nivartata iti ata eva niścayaḥ sādhakapramāṇābhāve 'pyasyopapattaḥ /",
  "GK16ruyalsvu:2483": "nahi pratipakṣabādhādeva niścayo bhavati /",
  "GK16ruyalsvu:2484": "sādhākabādhakapramāṇasadbhāvena tadutpādāt /",
  "GK16ruyalsvu:2485": "tenāniyatobhayapakṣāvalambī kiṃsviditi vimarśaḥ sadehaḥ /",
  "GK16ruyalsvu:2486": "ekatarapakṣāvalambī tu tarka iti /",
  "GK16ruyalsvu:2487": "atha kāsya 'phalasyopāyaviśeṣaḥ ' ityekatarapakṣāvalambenāpi saṃdehaḥ saṃbhavatīti cet,naitat /",
  "GK16ruyalsvu:2488": "kimathanāniyatapakṣāntarasvīkārādekatarapakṣāvalambanasyāpratiṣṭhānāt /",
  "GK16ruyalsvu:2489_0": "bāhyālīdarśanācca yathā puruṣaviśeṣāḥ smaraṇapathaṃ samavataranti na tathā sthāṇuviśeṣā",
  "GK16ruyalsvu:2489_1": "ityubhayaviśeṣasmaraṇajanmanaḥ saṃdehādekataraviśeṣasmaraṇajanmā viśiṣyate tarka",
  "GK16ruyalsvu:2489_2": "ityādyavāntaramatigahanamanayorantibhedasādhanaṃ tatpunaḥ prakṛtānupayogādiha noktam /",
  "GK16ruyalsvu:2490": "tena saṃdehaniścayāntarālavatīṃ tāndvalakṣaṇaḥ saṃbhāvanāpratyayastriśaṅkuriva lambamāno 'vaśyābhyupagantavyaḥ /",
  "GK16ruyalsvu:2491": "--------------------",
  "GK16ruyalsvu:2492": "RuAssC_22b:",
  "GK16ruyalsvu:2493": "evamapyaniścayātmakasaṃbhāvanāpratyayamūlatvādutprekṣāyāḥ kathamadhyavasāyamūlatvam /",
  "GK16ruyalsvu:2494": "tasya hi viṣayanigaraṇaṃ viṣayiniścayaśca svarūpam /",
  "GK16ruyalsvu:2495": "na cātraikamapi saṃbhavati /",
  "GK16ruyalsvu:2496": "viṣayopādānānniścayābhāvācceti /",
  "GK16ruyalsvu:2497": "atrocyate - iha dvidhāstyadhyavasāyaḥ-svārasika utpāditaśca /",
  "GK16ruyalsvu:2498": "tatra svārasike viṣayānavagata eva nimittam tatsāmarthyātsvarasata eva viṣayipratīterullāsāt /",
  "GK16ruyalsvu:2499": "na hyavagataśuktikāsvarūpanya pramātuḥ kadācidapi rajatamidamiti pratyayotpādaḥ syāt /",
  "GK16ruyalsvu:2500": "itaratra tu viṣayamavagamyapi tadantaḥkāreṇa pratipattau svātmaparatantravikalpabalād viṣayapratipattimutpādayet /",
  "GK16ruyalsvu:2501": "jānāna eva hi viṣayiviviktaṃ viṣayaṃ tatra prayojanaparagatā svārasikyeva tathāvidhā pratipattirvaktrānūdyate na tūtpādyate /",
  "GK16ruyalsvu:2502": "yadāhuḥ-",
  "GK16ruyalsvu:2503": "'pramātrantaradhīrbhāntirūpā yasminnanūdyate /",
  "GK16ruyalsvu:2504": "sa bhrāntimān' iti /",
  "GK16ruyalsvu:2505": "svārasikatvaṃ punaratra kavipratibhānirvatitameveṣṭam /",
  "GK16ruyalsvu:2506": "anyathā hi bhrāntimātraṃ syāditi pūrvamevoktam /",
  "GK16ruyalsvu:2507": "itarastūtprekṣāviṣayaḥ /",
  "GK16ruyalsvu:2508": "sa ca dvividhaḥ-siddhaḥ sādhyaśca /",
  "GK16ruyalsvu:2509": "siddho yatra viṣayasyānupāttatayā nigīrṇatvādadhyavasitaprādhānyam /",
  "GK16ruyalsvu:2510": "sidhyo yatrevādyupādānātsaṃbhāvanāpratyayātmakatvādviṣayasya nigīrṇatvādadhyavasitaprādhānyam /",
  "GK16ruyalsvu:2511": "sādhyo yatrevādyupādānātsaṃbhāvanāpratyayātmakatvādviṣayasya nigīryatvādadhyavasitaprādhānyam /",
  "GK16ruyalsvu:2512": "sādhyo yatrevādyupādānāntsaṃbhāvanāpratyayātmakatvādviṣayasya nigīryamāṇatvādadhyavasāyakriyāyā eva prādhānyam /",
  "GK16ruyalsvu:2513": "ata evāha-'vyāpāraprādhānya' iti /",
  "GK16ruyalsvu:2514": "ata eva cātra kvicidviṣayānupādānam /",
  "GK16ruyalsvu:2515": "vācyopayogyadhyavasāyasya sādhyamāna venopakrāntatvāt /",
  "GK16ruyalsvu:2516": "kvicicca viṣayasyānupādāne 'pi na siddhatvam /",
  "GK16ruyalsvu:2517": "ivādyalapādānānnigīryamāṇatvādāropagarbhatvaṃ na vācyam /",
  "GK16ruyalsvu:2518": "tatra viṣayasya viṣayitayā pratītiḥ /",
  "GK16ruyalsvu:2519": "iha punarvaṣayasya nigīryamāṇatvena viṣayiṇa eva pratītiḥ /",
  "GK16ruyalsvu:2520": "nanu viṣayanigaraṇamadhyavasāyasya lakṣaṇam /",
  "GK16ruyalsvu:2521": "iha punarviṣayasya nigīryamāṇateti kathamatrādhyavasāyateti cet,naitat /",
  "GK16ruyalsvu:2522": "viṣayyantaḥkṛte 'nyasmin sā syātsādhyavasānikā' ityādyaktyādhyavasāyasya viṣayiṇā viṣayasyāntaḥkaraṇaṃ lakṣaṇam /",
  "GK16ruyalsvu:2523": "tacca viṣayasya nigaraṇena nigīryameṇatvena vā bhavatīti na kaścidviśeṣaḥ /",
  "GK16ruyalsvu:2524": "nigīryamāṇatvamapi pūrvoktanītyā viṣayasyopāttasyānupāttasya vā bhavatītina kaścidviśaśeṣaḥ /",
  "GK16ruyalsvu:2525": "evaṃ sidhde 'dhyavasāye 'dhyavasitaprādhānya sādhye ca svarūpaprādhānyamitisiddham /",
  "GK16ruyalsvu:2526": "evacca granthakṛdeva vibhajyāgre vakṣyatīti tata evāvadhāyaṃm /",
  "GK16ruyalsvu:2527": "yadeva sādhyavasāyasya sādhyatvaṃ tadeva saṃbhāvanātmakatvam /",
  "GK16ruyalsvu:2528": "saṃbhāvanā hyekatarapakṣaśithilīkāreṇa pakṣāntaradārḍhyena ca prādurbhavatītyasyāḥ sādhyādhyavasāyatulpakakṣatvam /",
  "GK16ruyalsvu:2529": "tasyāpi viṣayaśithilīkāreṇa viṣayidārḍhyena cotpatteḥ /",
  "GK16ruyalsvu:2530": "ata eva viṣayiṇo 'pi śabdena vṛttena satyantvam /",
  "GK16ruyalsvu:2531": "viṣayidārḍhyenaiva sādhyādhyavasāyatvarūpaprādurbhāvāt /",
  "GK16ruyalsvu:2532": "yaduktaṃ bhavadbhireva 'saṃbhāvanāyāṃ ca saṃbhāvyamānasya dārḍhyādaparasya na śauthilyāt' iti /",
  "GK16ruyalsvu:2533": "iha saṃbhāvyamānasya viṣayiṇo dārḍhyādatra saṃśayādvailakṣaṇyam /",
  "GK16ruyalsvu:2534": "tasya hyaniyatobhayāṃśāvalambī kiṃsviditi vimarśo lakṣaṇam saṃbhāvanāviṣayasya ca śauthilyānniścayādapi bhedaḥ /",
  "GK16ruyalsvu:2535": "viṣaye hi bādhakasadbhāvādekasya śaithilyena vā sādhakasadbhāvācca pakṣāntarasya siddhiḥ syāt /",
  "GK16ruyalsvu:2536": "atiśayoktiśca niścayātmiketi tato 'syā bhedaḥ /",
  "GK16ruyalsvu:2537": "yattu 'sādhyo yatra viṣayiṇo 'satyatayā pratītiḥ' ityādi granthakṛdvakṣyati tad vastuvṛttābhiprāyeṇāvagantavyam /",
  "GK16ruyalsvu:2538": "tadevaṃ viṣayasya nigīryamāṇatvādviṣayiṇaśca niścayātsiddhamadhyavasāyamūlatvamasyā iti yathoktameva lakṣaṇaṃ paryālocitābhidhānam /",
  "GK16ruyalsvu:2539": "tasmāt-",
  "GK16ruyalsvu:2540": "'ivādau niścayābhāvādviṣayasya parigrahāt /",
  "GK16ruyalsvu:2541": "kvacidadhyavasāyena notprekṣāpi tu saṃśayāt' //",
  "GK16ruyalsvu:2542": "ityādyuktamayuktamevetyalaṃ bahunā /",
  "GK16ruyalsvu:2543": "__________",
  "GK16ruyalsvu:2544": "RuAss_22/1:",
  "GK16ruyalsvu:2545": "sa ca dvividhaḥ - sādhyaḥ siddhaśca /",
  "GK16ruyalsvu:2546": "sādhyo yatra viṣayiṇo 'satyatayā pratītiḥ /",
  "GK16ruyalsvu:2547": "asatyatvaṃ ca viṣayigatasya dharmasya viṣaya upanibandhe viṣayisaṃbhāvitvena viṣayāsaṃbhāvitvena ca pratīteḥ /",
  "GK16ruyalsvu:2548": "dharmo,",
  "GK16ruyalsvu:2549": "guṇakriyārūpaḥ tasya saṃbhavāsaṃbhavapratītau saṃbhavāśrayasya tatrāparamārthatayā asatyatvaṃ pratīyate,",
  "GK16ruyalsvu:2550": "itarasya tu paramārthatayā satyatvam /",
  "GK16ruyalsvu:2551": "yasyāsatyatvaṃ, tasya satyatvapratītāvadhyavasāyaḥ sādhyaḥ /",
  "GK16ruyalsvu:2552": "ataśca vyāpāraprādhānyam /",
  "GK16ruyalsvu:2553": "siddho yatra viṣayiṇo vastuto 'satyasyāpi satyatāpratītiḥ /",
  "GK16ruyalsvu:2554": "satvatvaṃ ca pūrvakasyāsatyatvanimittasyabhāvāt /",
  "GK16ruyalsvu:2555": "ataścādhyavasitaprādhānyam /",
  "GK16ruyalsvu:2556": "tatra sādhyatvapratītau vyāpāraprādhānye 'dhyavasāyaḥ saṃbhāvanamabhimānastarka ūhṛ utprekṣetyādiśabdairucyate /",
  "GK16ruyalsvu:2557": "tadevamaprakṛtagataguṇakriyābhisaṃbandhādaprakṛtatvena prakṛtasya saṃbhāvanamutprekṣā /",
  "GK16ruyalsvu:2558": "sā ca vācyā ivādibhiḥ pradarśyate /",
  "GK16ruyalsvu:2559": "pratīyamānāyāṃ punarivādyaprayogaḥ /",
  "GK16ruyalsvu:2560": "sā ca jātikriyāguṇadravyatāṇāmaprakṛtānāmadhyavaseyatvena caturthā /",
  "GK16ruyalsvu:2561": "prakṛtasyaitadbhedayoge 'pi na vaicitryamiti na te gaṇitāḥ /",
  "GK16ruyalsvu:2562": "pratyekaṃ ca bhāvābhāvābhimānarūpatayā dvaividhye 'ṣṭavivatvam /",
  "GK16ruyalsvu:2563": "bhedāṣṭakasya ca pratyekaṃ nimittasya guṇākriyārūpatve ṣoḍaśa bhedāḥ /",
  "GK16ruyalsvu:2564": "teṣāṃ ca pratyekaṃ nimittasyopādānānupādanābhyāṃ dvātriṃśatprabhedāḥ,",
  "GK16ruyalsvu:2565": "teṣu ca pratyekaṃ hetusvarūpaphalotprekṣaṇarūpatvena ṣaṇṇavatirbhedāḥ /",
  "GK16ruyalsvu:2566": "eṣā gatirvācyotprekṣāyā /",
  "GK16ruyalsvu:2567": "tatrāpi dravyasya prāyaḥ svarūpotprekṣaṇameveti hetuphalotprekṣābhedāstataḥ pātanīyāḥ /",
  "GK16ruyalsvu:2568": "pratīyamānāyāstu yadyapyuddeśata etāvantobhedāḥ,",
  "GK16ruyalsvu:2569": "tathāpi nimittasyānupādānaṃ tasyāṃ na saṃbhavatīti tairbhedair yūno 'yaṃ prakāraḥ /",
  "GK16ruyalsvu:2570": "ivādyanupādāne nimittasyata cākīrtane utprekṣaṇasya niṣpamāṇatvāt /",
  "GK16ruyalsvu:2571": "prāyaśca svarūpotprakṣāyā yathāsaṃbhavaṃ bhedanirdeśa /",
  "GK16ruyalsvu:2572_0": "eṣā cārthāśrayati dharmaviṣaye śliṣṭaśabdahetukā kvacitpadārthānvayavelāyāṃ sādṛśyābhivānādupakrāntāpyupamāvākyārthatātparyasāmarythābhimantṛvyāpāropārohakrameṇotprekṣāyāṃ paryavasyati /",
  "GK16ruyalsvu:2573": "kvacicchalādiśabdaprayoge sāpahnavātprekṣā bhavati /",
  "GK16ruyalsvu:2574": "ataścoktavakṣyamāṇaprakāravaicitryeṇānantyamasyāḥ /",
  "GK16ruyalsvu:2575": "--------------------",
  "GK16ruyalsvu:2576": "RuAssC_22/1:",
  "GK16ruyalsvu:2577": "etadeva vyācaṣṭe - viṣayetyādinā /",
  "GK16ruyalsvu:2578": "abhedapratipattiriti viṣayāntaḥkaraṇāt /",
  "GK16ruyalsvu:2579": "saṃbhāvanāpratyayātmakatve 'pi sādhyādhyavasāyasya vastvabhiprāyeṇa tadvailakṣaṇyaṃ pradarśayitumāha-sādhya ityādi /",
  "GK16ruyalsvu:2580": "viṣayapariśodhanadvāreṇa pramāṇānugrāhakatvātsaṃbhāvanāpratyayasya puruṣeṇanena bhavitavyamityatra vastuvṛttena puruṣasya satyatvam /",
  "GK16ruyalsvu:2581": "iha punastatra tasya prayojanaparatayādhyavasīyamānatvātsaṃvanāviṣaye saṃbhāvyamānasya vastuto na satyatvamityāha-asatyatayā pratītiriti /",
  "GK16ruyalsvu:2582": "atraiva nimittamāha-asatyatvaṃ cetyādiṣa /",
  "GK16ruyalsvu:2583": "viṣaya upanibandha iti /",
  "GK16ruyalsvu:2584": "tadgatadharmābhedenādhyavasita ityarthaḥ /",
  "GK16ruyalsvu:2585": "anenasaprayojanatvamevopodvalitam /",
  "GK16ruyalsvu:2586": "dharma iti viṣayigataḥ /",
  "GK16ruyalsvu:2587": "sa eva cotprekṣaṇe nimittam /",
  "GK16ruyalsvu:2588": "tasyeti dharmasya /",
  "GK16ruyalsvu:2589": "saṃbhāvanāśrayasyeti viṣayiṇaḥ /",
  "GK16ruyalsvu:2590": "tatreti saṃbhāvanāśraye viṣaye /",
  "GK16ruyalsvu:2591": "itarasyeti asaṃbhavāśrayasya viṣayasya /",
  "GK16ruyalsvu:2592": "yasyeti viṣayiṇaḥ /",
  "GK16ruyalsvu:2593": "ataṃśceti /",
  "GK16ruyalsvu:2594": "adhyavasāyasya sādhyamānatvāt /",
  "GK16ruyalsvu:2595": "asatyasyāpīti /",
  "GK16ruyalsvu:2596": "vastuto viṣayiṇastatrāsaṃbhavāt /",
  "GK16ruyalsvu:2597": "satyatāpratītiriti /",
  "GK16ruyalsvu:2598": "niścayasvabhāvatvādatiśayokteḥ /",
  "GK16ruyalsvu:2599": "asatyatvanimittasyanti dharmasaṃcārādeḥ /",
  "GK16ruyalsvu:2600": "ataśceti dharmasaṃcārātrigīyamāṇatāyāḥ prādhānyābhāvāt /",
  "GK16ruyalsvu:2601": "adhyavasitaprādhānyamiti viṣayasya nigīrṇatvādviṣayiṇa eva prādhānyamityarthaḥ /",
  "GK16ruyalsvu:2602": "sādhyatvasiddhatvayośca samanantaramevasvarūpamupapāditamitīha na punarāyastam /",
  "GK16ruyalsvu:2603": "tatreti dvayanirdhāraṇe /",
  "GK16ruyalsvu:2604": "adhyavasāya ityādiśabdairuccata iti saṃbandhaḥ /",
  "GK16ruyalsvu:2605": "etadevopasaṃharati-tadevamityādi /",
  "GK16ruyalsvu:2606": "yadāhuḥ-'vivayitvena saṃbhāvanamuprekṣā' iti /",
  "GK16ruyalsvu:2607": "pratīyamānāyāmiti /",
  "GK16ruyalsvu:2608": "ivādyaprayogācchabdānuktatvādūhyāyāṃ na vyaṅgayāyām,",
  "GK16ruyalsvu:2609": "alaṅkāraprabhedānāṃ pratipipādayiṣitatvād vyaṅgyabhedābhidhānasyāprastutatvāt /",
  "GK16ruyalsvu:2610": "evaṃ vācyā pratīyamānā cotprekṣā bhavatītyanuvādadvāreṇa vidhiḥ /",
  "GK16ruyalsvu:2611": "sā ceti /",
  "GK16ruyalsvu:2612": "vaicitryamiti /",
  "GK16ruyalsvu:2613": "tasya nigīrthamāṇatvenāprādhānyāt /",
  "GK16ruyalsvu:2614": "pratyekamiti jātyādīnām /",
  "GK16ruyalsvu:2615": "nimittasyeti dharmasya /",
  "GK16ruyalsvu:2616": "tadvaśādeva hi prakṛtagatatvenāprakṛtopanibandhaḥ /",
  "GK16ruyalsvu:2617": "hetusvarūpaphalalakṣaṇamevāsyā bhedatrayaṃ jīvitabhūtamiti tadeva viśrāntidhāmatayā paścāduddiṣṭam /",
  "GK16ruyalsvu:2618": "jātyādibhedagaṇanaṃ punaravaicitryāvahamapi cirantanānurodhātkṛtam /",
  "GK16ruyalsvu:2619": "ata eva granthakṛtā prātipadyena nodāhṛtam /",
  "GK16ruyalsvu:2620": "asmābhiśca nodāhariṣyate /",
  "GK16ruyalsvu:2621": "eṣeti /",
  "GK16ruyalsvu:2622": "samanantaroktā /",
  "GK16ruyalsvu:2623": "tatrāpīti /",
  "GK16ruyalsvu:2624": "satyāmapi samanantaroddaṣṭāyāṃ bhedagaṇamāyām /",
  "GK16ruyalsvu:2625": "prāyaḥśabdena ca hetuphalayoḥ kutrāpi saṃbhavo 'stīti darśitam /",
  "GK16ruyalsvu:2626": "ata evālaṅkārānusāriṇyāṃ granthakṛtānayorapi saṃbhavo darśitaḥ /",
  "GK16ruyalsvu:2627": "tadevaṃ dravyasya hetuphalayoḥ saṃbhave prāguktaiva saṃkhyā jyāyasī /",
  "GK16ruyalsvu:2628": "anyathā tvetadbhedaṣoḍaśakatyābhāvādaśītirbhedāḥ /",
  "GK16ruyalsvu:2629": "asyāśca vakṣyamāṇanītyā hetuphalayornimittānupādānāsaṃbhavāccatuḥṣaṣṭireva bhedāḥ saṃbhavanti /",
  "GK16ruyalsvu:2630": "etāvanta iti ṣaṇṇavatiḥ /",
  "GK16ruyalsvu:2631": "ayaṃ prakāra iti /",
  "GK16ruyalsvu:2632": "pratīyamānotprekṣālakṣaṇaḥ /",
  "GK16ruyalsvu:2633": "prāya iti /",
  "GK16ruyalsvu:2634": "vācyā yathā svarūpotprekṣā lakṣayeṣu pracurā tatheyaṃ na bhavatītyarthaḥ /",
  "GK16ruyalsvu:2635": "na punaratyantamevāsyā abhāvo ścāṣṭacatvārriśadbhedāḥ saṃbhavanti /",
  "GK16ruyalsvu:2636": "taduktamalaṅkārānusāriṇyām-'pratīyamānotprekṣābhedā aṣ catvāriṃśat' iti /",
  "GK16ruyalsvu:2637": "arthāśrayāpīti /",
  "GK16ruyalsvu:2638": "arthāśrayasya yadyapi śabdahetukatvaṃ na kvāpyupayuktaṃ tathāpi śliṣṭaśabdahetukatvamasyāḥ kvacidvaicitryamāvahatītyarthaḥ /",
  "GK16ruyalsvu:2639": "upamā utprekṣāyāṃ paryavasyatīti saṃbandhaḥ /",
  "GK16ruyalsvu:2640": "ānantyamiti bahu prakāratvam /",
  "GK16ruyalsvu:2641": "__________",
  "GK16ruyalsvu:2642": "RuAss_22/2:",
  "GK16ruyalsvu:2643": "sāprataṃ tviyaṃ diḍvrātreṇodāhniyate /",
  "GK16ruyalsvu:2644": "tatra jātyutprekṣā yathā-",
  "GK16ruyalsvu:2645": "'sa vaḥ pāyādindurnavabisalatākoṭikuṭilaḥ- smārāreryo mūrdhni jvalanakapiśo bhāti nihitaḥ /",
  "GK16ruyalsvu:2646": "stravanmandākinyāḥ pratidivasasiktena payasā kapālenonmuktaḥ sphaṭikadhavalenāṅkura iva' //",
  "GK16ruyalsvu:2647": "atrāṅkuraśabdasya jātiśabdatvājjātirutprekṣyate /",
  "GK16ruyalsvu:2648": "kriyotprekṣā yathā--",
  "GK16ruyalsvu:2649": "'limpatīva tamoṅgāni varṣatīvāñjanaṃ nabhaḥ' /",
  "GK16ruyalsvu:2650": "atra lepanavarṣaṇakriye tamonabhogatatvenotprekṣyete /",
  "GK16ruyalsvu:2651": "uttarārdhe tu 'asatpuruṣaseveva dṛṣṭirniṣphalatāṃ gatā' //",
  "GK16ruyalsvu:2652": "ityatropamaiva notprekṣā /",
  "GK16ruyalsvu:2653": "guṇotprekṣā yathā-",
  "GK16ruyalsvu:2654": "'saiṣā sthalī yatra vicinvatā tvāṃ bhraṣṭaṃ mayā nūpuramekamurvyām /",
  "GK16ruyalsvu:2655": "adṛśyata tvaccaraṇāravindaviśleṣaduḥkhādiva baddhamaunam' //",
  "GK16ruyalsvu:2656": "atra dukhaṃ guṇaḥ /",
  "GK16ruyalsvu:2657": "dravyotprekṣā yathā-",
  "GK16ruyalsvu:2658": "'pātālametannayanotsavena vilokya śūnyaṃ mṛgalāñchanena /",
  "GK16ruyalsvu:2659": "ihāṅganābhiḥ svamukhacchalena kṛtāmbare candramayīva sṛṣṭiḥ' //",
  "GK16ruyalsvu:2660": "atra candrasyaikatvād dravyatvam /",
  "GK16ruyalsvu:2661": "etāni bhāvābhimāne udāharaṇāni /",
  "GK16ruyalsvu:2662": "--------------------",
  "GK16ruyalsvu:2663": "RuAssC_22/2:",
  "GK16ruyalsvu:2664": "sāṃpratamiti prātpāvasaram /",
  "GK16ruyalsvu:2665": "diṅmātreṇeti /",
  "GK16ruyalsvu:2666": "anena jātyādibhedānāmanavaklatpirdhvanitā /",
  "GK16ruyalsvu:2667": "tamogatatveneti /",
  "GK16ruyalsvu:2668": "tamogatavyāpanādidharmanigaraṇenetyarthaḥ /",
  "GK16ruyalsvu:2669": "atra hi tamaso dharmiṇo 'nyadharmadharmitvaṃ nigīryānyadharmadharmitvamavasthāpitamityagra eva vakṣyāmaḥ /",
  "GK16ruyalsvu:2670": "dravyotprekṣeti /",
  "GK16ruyalsvu:2671": "dravyasya svarūpeṇotprekṣaṇam /",
  "GK16ruyalsvu:2672": "tasyaiva hi hetūtprekṣā yathā -",
  "GK16ruyalsvu:2673": "'jayati śiśiratāyāḥ kāraṇaṃ sā himādre- stripuraharakirīṭādāpatantī dyusindhuḥ /",
  "GK16ruyalsvu:2674": "satatasahanivāsī kṣīrasindhoḥ prasūto- himakara iva hetuḥ śvaityaśaityasya yasyāḥ' //",
  "GK16ruyalsvu:2675": "atrendordraṣyasya hetutvenotprekṣaṇam /",
  "GK16ruyalsvu:2676": "phalotprekṣā yathā -",
  "GK16ruyalsvu:2677": "'madhyesalilamādityasaṃmukhaṃ dhūlidhūsarāḥ /",
  "GK16ruyalsvu:2678": "kumudinyastapasyanti candrāyeva dine-dine' //",
  "GK16ruyalsvu:2679": "atra cāndrasya dravyatvam /",
  "GK16ruyalsvu:2680": "eṣāmeva bhāvābhimānodāharaṇatvamatidiśati-etānītyādinā /",
  "GK16ruyalsvu:2681": "__________",
  "GK16ruyalsvu:2682": "RuAss_22/3:",
  "GK16ruyalsvu:2683": "abhāvābhimāne yathā-",
  "GK16ruyalsvu:2684": "'kapolaphalakāvasyāḥ kaṣṭaṃ bhūtvā tathāvidhau /",
  "GK16ruyalsvu:2685": "apaśyantāvivānyonyamīdṛkṣāṃ kṣamatāṃ gatau' //",
  "GK16ruyalsvu:2686": "atrāpaśyantāviti kriyāyā abhāvābhimānaḥ /",
  "GK16ruyalsvu:2687": "evaṃ jātyādāvapyūdyam /",
  "GK16ruyalsvu:2688": "guṇasya nimittatvaṃ yathā-",
  "GK16ruyalsvu:2689": "'navabisalatākoṭikuṭilaḥ' ityatrodāhṛte kuṭilatvasya /",
  "GK16ruyalsvu:2690": "kriyāyā yathā- r'idṛkṣāṃ kṣāmatāṃ gatau' ityatra kṣāmatāgamanasya /",
  "GK16ruyalsvu:2691": "nimittopādānasyaite udāharaṇe /",
  "GK16ruyalsvu:2692": "anupādāne 'limpatīva tamo 'ṅgāni' ityādyudāharaṇam /",
  "GK16ruyalsvu:2693": "hetūtprekṣā yathā - 'viśleṣaduḥkhādiva baddhamaunam' ityādau /",
  "GK16ruyalsvu:2694": "svārūpotprekṣā yathā - 'kuberajuṣṭāṃ diśamuṣṇaraśmau gantuṃ pravṛtte samayaṃ vilaṅghya /",
  "GK16ruyalsvu:2695": "dig dakṣiṇā gandhavahaṃ mukhena vyalīkaniḥ śvāsamivotsasarja' //",
  "GK16ruyalsvu:2696": "phalotprekṣā yathā - 'colasya yadbhītipalāyitasya bhālatvacaṃ kaṇṭakino vanāntāḥ /",
  "GK16ruyalsvu:2697": "adyāpi kiṃ vānubhaviṣyatīti vyapāṭayandraṣṭumivākṣarāṇi' //",
  "GK16ruyalsvu:2698": "evaṃ vācyotprekṣāyā udāharaṇadig dattā /",
  "GK16ruyalsvu:2699": "pratīyamānotprekṣā yathā -",
  "GK16ruyalsvu:2700": "'mahilāsahaḥsabharie tuha hiae suhaa sā asāantī /",
  "GK16ruyalsvu:2701": "aṇudiṇamaṇaṇṇaambhā aṅgaṃ taṇuaṃpi taṇuei' //",
  "GK16ruyalsvu:2702": "('mahilāsahasrabharite tava hṛdaye subhaga sā amāntī /",
  "GK16ruyalsvu:2703": "anudinamananyakarmā aṅgaṃ tanakamapi tanayati' //) //",
  "GK16ruyalsvu:2704": "atra-",
  "GK16ruyalsvu:2705": "amāantītyavartamāneveti tanūkaraṇahetutvenotprekṣitam /",
  "GK16ruyalsvu:2706": "evaṃ bhedāntareṣvapi jñeyam /",
  "GK16ruyalsvu:2707": "--------------------",
  "GK16ruyalsvu:2708": "RuAssC_22/3:",
  "GK16ruyalsvu:2709": "abhyūhyamiti abhāvābhimānodāharaṇam /",
  "GK16ruyalsvu:2710": "nimittopādānasyeti /",
  "GK16ruyalsvu:2711": "kuṭilatvasya kṣāmatāgamanasya ca sākṣānnirdeśāt /",
  "GK16ruyalsvu:2712": "anupādāna iti /",
  "GK16ruyalsvu:2713": "tirodhāyakatvādernimittasya gamyamānatvāt /",
  "GK16ruyalsvu:2714": "bhedāntareṣviti svarūpaphalādikeṣu /",
  "GK16ruyalsvu:2715": "jñeyamiti pratīyamānatvāt /",
  "GK16ruyalsvu:2716": "tatra svarūpotprekṣā yathā -",
  "GK16ruyalsvu:2717": "'malaasamīrasamāgamasaṃtosapaṇiccārābhisavvatto /",
  "GK16ruyalsvu:2718": "vidhyāiha calakisalajakarāhi sāhāhi mahulacchrī' //",
  "GK16ruyalsvu:2719": "('malayasamīra - samāgama -saṃtoṣa -pāṭaccarābhiḥ sarvatra /",
  "GK16ruyalsvu:2720": "vivyāharati calakisalakarābhiḥ śākhāmirmadhulakṣmīḥ') //",
  "GK16ruyalsvu:2721": "atra madhulakṣmīgatatvena calakisalayakaratvādi nigīrya vyāharaṇakriyā svarūpenotprekṣitā /",
  "GK16ruyalsvu:2722": "tadaunmukhyotpādakatvādi ca nimittamanupāttam /",
  "GK16ruyalsvu:2723": "yatpunaruddeśe pratīyamānotprekṣāyāṃ nimittānupādānaṃ na saṃbhavatītyuktaṃ tatra prāyastasyāḥ svarūpotprekṣaṇasyāsaṃbhavo nimittam /",
  "GK16ruyalsvu:2724": "granthakṛto hi pratīyamānoprekṣā hetuphalarūpaiva bhavatītyabhiprāyaḥ /",
  "GK16ruyalsvu:2725": "hetuphalotprekṣaṇayoścavakṣyamāṇanītyā nimittānupādānaṃ na saṃbhavatītyāśayenaitaduktam /",
  "GK16ruyalsvu:2726": "tena pratīyamānāpi svarūpotprekṣā nimittopādānānupādānābhyāmeva bhavati /",
  "GK16ruyalsvu:2727": "tatra nimittānupādāne udāhṛtā /",
  "GK16ruyalsvu:2728": "upādāne tu yathā -",
  "GK16ruyalsvu:2729": "'prasāri sarvato viśvaṃ tirodadhadidaṃ tamaḥ /",
  "GK16ruyalsvu:2730": "sarvāṅgaṃ limpati janaṃ sāndrairamṛtakūrcakaiḥ' //",
  "GK16ruyalsvu:2731": "atra prasāritvādi nigīrya tamāgatatvena lepanakriyā svarūpeṇetprekṣitā tirodhāyakatvādi ca nimittam /",
  "GK16ruyalsvu:2732": "'turīyo hyeṣa medhyo 'gnirāmnāyaḥ pañcamo 'pi vā /",
  "GK16ruyalsvu:2733": "api vā jaṅgamaṃ tīrdhaṃ dharmo vā mūrtisaṃcaraḥ' //",
  "GK16ruyalsvu:2734": "ityādau tu vāmanatamate viśeṣoktiḥ-'bhūtalakārtikeyaḥ'itivat /",
  "GK16ruyalsvu:2735": "granthakṛnmate tu dṛḍhāropaṃ rūpakam /",
  "GK16ruyalsvu:2736": "yadvakṣati-yā tvekahānikalpanāyāṃ sāmyadāḍharthaṃ viśeṣoktiriti viśeṣoktirlakṣitā sāsmaddarśane rūpakabheda eveti /",
  "GK16ruyalsvu:2737": "ata evātra tatsāmagrababhāvādutprekṣodāharaṇatvaṃ na vācyam /",
  "GK16ruyalsvu:2738": "evam 'aparaḥ pākaśāsano rājā' ityatrāpi dṛḍhāropameva rūpakam /",
  "GK16ruyalsvu:2739": "etaccālaṅkārānusāriṇyāmutprekṣāvicāre granthakṛtaiva darśitam /",
  "GK16ruyalsvu:2740": "phalotprekṣā yathā-",
  "GK16ruyalsvu:2741": "'gijjante maṅgalagāhiāhi varagottakaraṇṇae /",
  "GK16ruyalsvu:2742": "sottaṃ viṇiggao uai hāentabahuāhi romaṅkṣo' //",
  "GK16ruyalsvu:2743": "('gṛhyante maṅgalagrāhikābhirvaragotradattakarṇāyāḥ /",
  "GK16ruyalsvu:2744": "śrotuṃ vinirgataḥ paśyata bhaviṣyadvadhvā hi romāñcaḥ') //",
  "GK16ruyalsvu:2745": "atra śrotumiveti phalamutprekṣitam /",
  "GK16ruyalsvu:2746": "__________",
  "GK16ruyalsvu:2747": "RuAss_22/4:",
  "GK16ruyalsvu:2748": "śliṣṭaśabdaheturyathā - 'ananyasāmānyatayā prasiddhasttayāgīti gīto jagatītale yaḥ /",
  "GK16ruyalsvu:2749": "abhūdahaṃpūrvikayā gatānāmatīva bhūmiḥ smaramārgaṇānām' //",
  "GK16ruyalsvu:2750": "atra dharmaviṣaye mārgaṇaśabdaḥ śliṣṭaḥ /",
  "GK16ruyalsvu:2751": "--------------------",
  "GK16ruyalsvu:2752": "RuAssC_22/4:",
  "GK16ruyalsvu:2753": "śliṣṭa ityathiśaravācakatvāt /",
  "GK16ruyalsvu:2754": "__________",
  "GK16ruyalsvu:2755": "RuAss_22/5:",
  "GK16ruyalsvu:2756": "upamopakramotprekṣā yathā - 'kastūrītilakanti bhālaphalake devyā mukhāmbhoruhe rolambanti tamālabālamukulottaṃsanti maulāvapi /",
  "GK16ruyalsvu:2757": "yāḥ karṇe vikacotpalanti kucayoraṅke ca kālāguru- sthāsanti prathayantu tāstava śivaṃ śrīkaṇṭhakaṇṭhatviśaṣaḥ' //",
  "GK16ruyalsvu:2758": "atra yadyapi 'sarvaprātipadikebhyaḥ kkip' ityupamānātkkibvidhāvāmukhe upamāpratītistathāpyupamānasya prakṛte saṃbhavaucityātsaṃbhāvanotthane utprekṣāyāṃ paryavasānam /",
  "GK16ruyalsvu:2759": "yathā vā virahavaṇaṃne 'keyūrāyitamaṅgadaiḥ' ityādau /",
  "GK16ruyalsvu:2760": "eṣāpi samastopamāpratīpādakaviṣaye 'pi harṣacaritavārtite sāhityamīmāṃsāyāṃ ca teṣu teṣu pradeśeṣudāhṛtā,",
  "GK16ruyalsvu:2761": "iha tu granthavistarabhayānna prapañcitā /",
  "GK16ruyalsvu:2762": "--------------------",
  "GK16ruyalsvu:2763": "RuAssC_22/5:",
  "GK16ruyalsvu:2764": "āmukha iti na punaḥ paryavasāne /",
  "GK16ruyalsvu:2765": "upamāpratītiriti /",
  "GK16ruyalsvu:2766": "tadarthameva kvipaḥ pravṛtteḥ /",
  "GK16ruyalsvu:2767": "ata evātra vācakābhāvānnotprekṣātvamiti na vācyam /",
  "GK16ruyalsvu:2768": "nahi vācakasaṃbhavāsaṃbhavāsaṃbhavamātramevālaṅkārāṇāṃ bhāvābhāvaprayojakam /",
  "GK16ruyalsvu:2769": "evaṃ hi vyājastutau nindādervācyatve 'pyavācyasya stutyādeḥ pratītiralaṅkāratvaparyavasāyinī na syāt /",
  "GK16ruyalsvu:2770": "tasmādvākyārtha eva praruḍho 'laṅkārāṇāṃ svarūpapratiṣṭāpakaṃ pramāṇam /",
  "GK16ruyalsvu:2771": "vākyārthasya ca padārthānvayavelāto 'nyaiva pratipattiḥ /",
  "GK16ruyalsvu:2772": "saṃbhavaucityāditi /",
  "GK16ruyalsvu:2773": "kastūrītilakāderviṣayiṇo bhālaphalakādau saṃbhave yathaucityaṃ na tathākaṇṭhatviḍāderviṣayasyetyarthaḥ /",
  "GK16ruyalsvu:2774": "ata evātropamāyāḥ prakṛtasyāprakṛtakastūrīlilakādirūpatayā pariṇāmātpariṇāmagarbhatvaṃ yadanyairuktaṃ tatteṣāṃ pariṇāmasvarūpānabhijñātvam /",
  "GK16ruyalsvu:2775": "na aucityameva tasya svarūpaṃ kiṃ tu yathoktaṃ prakṛtopayogitvam /",
  "GK16ruyalsvu:2776": "aucityaṃ ca notprekṣāyāṃ viruddham /",
  "GK16ruyalsvu:2777": "tasya sarvatraiva bhāvāt /",
  "GK16ruyalsvu:2778": "utprekṣāyāṃ paryavasānamiti /",
  "GK16ruyalsvu:2779": "kaṇṭhatviṣāmeva kastūrītilakatvādipratīterviṣayiṇo viṣayanigaraṇenābhedapratipatteḥ sādṛśyāvagamābhāvāt /",
  "GK16ruyalsvu:2780": "sādṛśyaṃ jhubhayaniṣṭam /",
  "GK16ruyalsvu:2781": "na cātra prakṛtāprakṛtayoḥ saṃlpadhitayā pratītiḥ /",
  "GK16ruyalsvu:2782": "yathā vetyanenāsyā lakṣye prācuryaṃ darśitam /",
  "GK16ruyalsvu:2783": "samastopamāpratipādakaviṣaye dṛśyamānā /",
  "GK16ruyalsvu:2784": "sā tu yathā-",
  "GK16ruyalsvu:2785": "'sa daṇḍapādo bhavadaṇḍapādamutkhaṇḍayanrakṣatu caṇḍīkāyāḥ /",
  "GK16ruyalsvu:2786": "yasyendulekhā purataḥ sphurantī truṭyattulakoṭitulāmupaiti' //",
  "GK16ruyalsvu:2787": "atra satyapi tulāśabde candralekhāyā eva tulākoṭitvapratīterutprekṣātvam /",
  "GK16ruyalsvu:2788": "__________",
  "GK16ruyalsvu:2789": "RuAss_22/6:",
  "GK16ruyalsvu:2790": "sāpahnavotprekṣā yathā-",
  "GK16ruyalsvu:2791": "'gatāsu tīraṃ timighaṭṭanena sasaṃbhramaṃ pauravilāsinīṣu /",
  "GK16ruyalsvu:2792": "yatrollasatphenataticchalena muktāṭṭahāseva vibhāti siprā' //",
  "GK16ruyalsvu:2793": "atrevaśabdamāhātmyātsaṃbhāvanaṃ chalaśabdaprayogāccāpahnavo gamyate /",
  "GK16ruyalsvu:2794": "evaṃ chadmādiśabdaprayoge 'pi jñeyam /",
  "GK16ruyalsvu:2795": "'apara iva pākaśāsanaḥ' ityādāvaparaśabdāprayoge upamaiveyam /",
  "GK16ruyalsvu:2796": "tatprayoge tu prakṛtasya rājñaḥ pākaśāsanatvapratītāvadhyavasāyasaṃbhāvādivaśabdena ca tasya sādhyatvapratīterutprekṣaiveyam /",
  "GK16ruyalsvu:2797": "ivaśabādāprayoge siddhatvādadhyavasāyasyātiśayoktiḥ /",
  "GK16ruyalsvu:2798": "ivāparaśabdayoraprayoge tu rūpakam /",
  "GK16ruyalsvu:2799_0": "tadevaṃ prakāravaicitryeṇāvasthitāyā utprekṣāyā hetūtprekṣāyāṃ yasya prakṛtasaṃbandhino",
  "GK16ruyalsvu:2799_1": "dharmasya heturutprekṣate sa dharmo 'dhyavasāyavaśādabhinna utprekṣāyāṃ nimittatvenāśrīyate /",
  "GK16ruyalsvu:2800": "sa ca vācya eva niyamena bhavati /",
  "GK16ruyalsvu:2801": "anyathā kaṃ prati hetuḥ syāt /",
  "GK16ruyalsvu:2802": "yathā-'apaśyantāvivānyonyam' ityādau /",
  "GK16ruyalsvu:2803": "atra kapolayoḥ prakṛtayoḥ saṃbandhitvenopāttasya kṣāmatāgamanasya heturadarśanamutprekṣitam /",
  "GK16ruyalsvu:2804": "hetuphalaṃ ca kṣāmatāgamanaṃ tatra nimittam /",
  "GK16ruyalsvu:2805": "evam 'adṛśyata tvaccaraṇāravindaviśleṣaduḥkhādiva baddhamaunam'ityatra nūpuragatasya maunitvasya heturduḥkhitvam /",
  "GK16ruyalsvu:2806": "tadutprekṣaṇe maunitvameva nimittaṃ jñeyam /",
  "GK16ruyalsvu:2807": "evaṃ sarvatra /",
  "GK16ruyalsvu:2808": "--------------------",
  "GK16ruyalsvu:2809": "RuAssC_22/6:",
  "GK16ruyalsvu:2810": "chadmaśabdaprayogeṇa yathā -",
  "GK16ruyalsvu:2811": "'svedodabindusaṃdohacchradamanā tava rājate /",
  "GK16ruyalsvu:2812": "smareṇāvaimyanarghāpi dattārgheva kucasthalī' //",
  "GK16ruyalsvu:2813": "asyāśca tattacchrabdaprayogāprayogābhyāṃ pratītibhedādalaṅkāraiḥ saha vibhāgaṃ darśiyitumāha-apara ityādi /",
  "GK16ruyalsvu:2814": "tatprayoga ityaparaśabdaprayoge /",
  "GK16ruyalsvu:2815": "ivaśabdasya saṃbhāvanādyotakasyāprayogāt siddhatvam /",
  "GK16ruyalsvu:2816": "ata eva cātra viṣayasyānupādānameva /",
  "GK16ruyalsvu:2817": "tadupādāne hi dṛḍhāropaṃ rūpakamiti samanantaramevoktam /",
  "GK16ruyalsvu:2818": "anyatra punaḥ sarvatra viṣayopādānameva nyāyyam /",
  "GK16ruyalsvu:2819": "taditthaṃ bhedavaicitryeṇāvasthitāyā utprekṣāyā hetusvarūpaphalānāṃ yathāsaṃbhavaṃsvarūpaṃ darśayati-tadevamityādinā /",
  "GK16ruyalsvu:2820": "sa dharma iti yaṃ pratyeva heturutprekṣyate /",
  "GK16ruyalsvu:2821": "adhyavasāyavaśāditi bhede 'pyabhedāśrayaṇāt /",
  "GK16ruyalsvu:2822": "abhinna ityaprakṛtasaṃbandhinā dharmeṇa /",
  "GK16ruyalsvu:2823": "sa iti nimittatvenāśrito dharmaḥ /",
  "GK16ruyalsvu:2824": "niyameneti /",
  "GK16ruyalsvu:2825": "avācyaḥ punarna kadācidbhavatītyarthaḥ /",
  "GK16ruyalsvu:2826": "anyatheti avācyatve /",
  "GK16ruyalsvu:2827": "kaṃ pratiheturiti /",
  "GK16ruyalsvu:2828": "tasyaiva phalarūpatvāt /",
  "GK16ruyalsvu:2829": "nahi ya pratyeva heturutprekṣyate tasyaivāvācyatvaṃ yuktam /",
  "GK16ruyalsvu:2830": "sādhyamantareṇa sādhanasya nirviṣayatvāpatteḥ /",
  "GK16ruyalsvu:2831": "yadi cāsya nimittamātratvameva syātadvācyatvamavācyatva syāt /",
  "GK16ruyalsvu:2832": "evameka eva dharmo hetorutprekṣyamāṇasya nimittaṃ phalañceti siddham /",
  "GK16ruyalsvu:2833": "etadeva darśayati-apaśyantāvityādinā /",
  "GK16ruyalsvu:2834": "tatretihetūtprekṣaṇe /",
  "GK16ruyalsvu:2835": "nimittamiti tadvinotprekṣaṇasyāniṣpatteḥ /",
  "GK16ruyalsvu:2836": "dvividhamatra kṣāmatāgamana tapojanitamadarśanajanitaṃ ca /",
  "GK16ruyalsvu:2837": "tayoradhyavasāyavaśādabhinnatvenāśrayaṇam /",
  "GK16ruyalsvu:2838": "ataśca hetoreka eva dharmo nimittaṃ phalaṃ ca /",
  "GK16ruyalsvu:2839": "vastutastu tapojanitasya nimittatvamanyasya tu hetuphalarūpatvam /",
  "GK16ruyalsvu:2840": "ata eva netaretarāśrayadoṣaḥ /",
  "GK16ruyalsvu:2841": "dvayorapi bhinnatvāt /",
  "GK16ruyalsvu:2842": "maunitvameveti /",
  "GK16ruyalsvu:2843": "na punaranyatkiñcidityarthaḥ /",
  "GK16ruyalsvu:2844": "ataśca niścalatvādijanitasya duḥkhajanitasya ca maunitvasyābhedenāśrayaṇam /",
  "GK16ruyalsvu:2845": "sarvatretyanena samastalakṣyāviruddhatva hetūtprekṣāsvarūpakathanasyoktam /",
  "GK16ruyalsvu:2846": "evaṃ hetūtprekṣāyā yathāsaṃbhavaṃ svarūpaṃ pradarśya svarūpotprekṣāyā api darśiyati-svarūpotprekṣāyābhimityādinā /",
  "GK16ruyalsvu:2847": "__________",
  "GK16ruyalsvu:2848": "RuAss_22/7:",
  "GK16ruyalsvu:2849": "svarūpotprekṣāyāṃ yatra dharmī dharmyantaragatatvenotpekṣyate tatrāpi nimittabhūto dharmaḥ kkacinnirdiśyate /",
  "GK16ruyalsvu:2850": "yathā-'sa vaḥ pāyādunduḥ' ityādau /",
  "GK16ruyalsvu:2851": "atra kuṭulatvādi nirdiṣṭameva /",
  "GK16ruyalsvu:2852": "'veleva rāgasāgarasya' ityādau saṃkṣobhakāritvādi gamyamānam /",
  "GK16ruyalsvu:2853": "yatra ca dharma eva dharmigatatvenotprekṣyate tatrāpi nimittasyopādānānupādānābhyam /",
  "GK16ruyalsvu:2854": "upādāne yathā-",
  "GK16ruyalsvu:2855": "'prāpyābhiṣekametasminpratiṣṭhāsati dviṣām /",
  "GK16ruyalsvu:2856": "cakampe lopyamānajñā bhayavihvavaliteva bhūḥ' //",
  "GK16ruyalsvu:2857": "atra bhūgatatvena bhayavihvalitatvākhyadharmotprekṣāyāṃ kampādinimittamupāttama /",
  "GK16ruyalsvu:2858": "anupādāne yathā-'lipmatīva tamo 'ṅgāni' ityādau /",
  "GK16ruyalsvu:2859": "atra tamotatatvena lepanakriyākartṛtvopekṣāyāṃ vyāpanādi nimittaṃ gamyamānam /",
  "GK16ruyalsvu:2860": "vyāpanādau tūtprekṣāviṣaye nimittamanyadanveṣyaṃ syāt /",
  "GK16ruyalsvu:2861": "na ca viṣayasya gamyamānatvaṃ yuktam /",
  "GK16ruyalsvu:2862": "tasyotprekṣitādhāratvena prastutasyābhidhātumucitatvāt /",
  "GK16ruyalsvu:2863": "tasmād yathoktameva sādhu /",
  "GK16ruyalsvu:2864": "--------------------",
  "GK16ruyalsvu:2865": "RuAssC_22/7:",
  "GK16ruyalsvu:2866_0": "yadyapyuddeśata evaitatsvarūpotprekṣāyāṃ nimittopādānatvānupādānatvamavagamyate tathāpi",
  "GK16ruyalsvu:2866_1": "hetūtprekṣāyāṃ yathā nimittopādānameva saṃbhavati tathātrāpi na saṃbhāṣyamityāśayena punarihaitaduktam /",
  "GK16ruyalsvu:2867": "yadā cātra dharmo dharmyantaragatatvenotprekṣyate tadā tatra nimittasya kīdṛgrapatvaṃ bhavatītyāśaṅkyāha-yatretyādi /",
  "GK16ruyalsvu:2868": "dharma eveti /",
  "GK16ruyalsvu:2869": "na punardharmī dharmigatatveneti /",
  "GK16ruyalsvu:2870": "dharmibhittitayetyarthaḥ /",
  "GK16ruyalsvu:2871": "atra hi dharmiṇo 'nyadharmadharmitvaṃ nigīryāntadharmadharmitvamavasthāpyate /",
  "GK16ruyalsvu:2872": "ata evātra dharmībhittibhūtatayā viṣayaḥ /",
  "GK16ruyalsvu:2873": "dharmiṇaṃ vinā kevalasyaiva dharmasyavyavasthāpayitumaśakyatvādvathavasyāpyamānatve vā dharmitvameva syāt /",
  "GK16ruyalsvu:2874": "vastutastu dharmaṃ evotprekṣāviṣayaḥ /",
  "GK16ruyalsvu:2875": "yannigaraṇenābhedapratipattirviṣayiṇo 'vasīyate /",
  "GK16ruyalsvu:2876": "sa ca nigīryamāṇodharmaḥ kvacidupātto bhavati kvaciccānupāttaḥ /",
  "GK16ruyalsvu:2877": "'prāpyābhiṣekam' ityādāvanye hetūtprekṣātvaṃ-manyante ityudāharaṇāntareṇodāhriyate -",
  "GK16ruyalsvu:2878": "'navarosadalia-ghaṇaniravalaṃba-saṃghaḍia-taḍikaḍapyavva /",
  "GK16ruyalsvu:2879": "narahariṇo jaai kaḍārakesare kandharābandho' //",
  "GK16ruyalsvu:2880": "('nararoṣadalita-ghananiravalabma-saṃghaṭita-taḍitkaṭapraḥ /",
  "GK16ruyalsvu:2881": "naraharerjayati kaḍārakesaraḥ kandharābandhaḥ') //",
  "GK16ruyalsvu:2882": "atra kandharābandhadharmiṇi sakesaratvaṃ nigīrya sataḍitkaṭapratvamutprekṣitam /",
  "GK16ruyalsvu:2883": "kaḍāratvaṃ ca nimittamupāttam /",
  "GK16ruyalsvu:2884": "nigīryamāṇaśca dharmo dharmigatatvenopāttaḥ /",
  "GK16ruyalsvu:2885": "lepanakriyākartṛtvotprekṣāyāmiti,arthādāśaṅkitāyām /",
  "GK16ruyalsvu:2886": "evaṃ hi tamolepanamiveti pratītiḥ syāt /",
  "GK16ruyalsvu:2887": "na cātra tathetyāśaṅkyāha-vyāpanādāvityādi /",
  "GK16ruyalsvu:2888": "nimittamanyaditi tirodhāyakatvādi /",
  "GK16ruyalsvu:2889": "tena tamasi dharmiṇivyāpanādvidharmaṃ nigīrya lepanakriyākartṛtvarūpo dharmaṃ utprekṣita ityarthaḥ /",
  "GK16ruyalsvu:2890": "yadāha śrīmammaṭaḥ-",
  "GK16ruyalsvu:2891": "'vyāpanādi lepanādirūpatayā saṃbhāvitam' iti /",
  "GK16ruyalsvu:2892": "yatra ca dharmāntaranigaraṇena dharma eva dharmibhittitayotprekṣyate tatra bhittibhūtatvādviṣayarūpasya dharmiṇaḥ samanantaroktanīttyā gamyamānattvaṃ na yujyam ityāha-na cetyādi /",
  "GK16ruyalsvu:2893": "viṣayasyeti /",
  "GK16ruyalsvu:2894": "nigīryamāṇotprekṣyamāṇayordharmayobhittibhūtasya dharmiṇa ityarthaḥ /",
  "GK16ruyalsvu:2895": "na tu nigīryamāṇasyeti vyākhyeyam /",
  "GK16ruyalsvu:2896": "tasya hyupādānānupādānābhyāṃ dvaividhyaṃ bhavatīti samanantaramevoktam /",
  "GK16ruyalsvu:2897": "taccodāhṛtam /",
  "GK16ruyalsvu:2898": "yathā vā -",
  "GK16ruyalsvu:2899": "'yatpuṇḍarīka iva pāvaṇa eva vendāvindīvaradvayamivoditamekanālam /",
  "GK16ruyalsvu:2900": "tatpahmarāganidhimūlamivādhigamya samyagjitaṃ nayanayormama bhāgyaśaktyā' //",
  "GK16ruyalsvu:2901": "atra mukhādīnāmutprekṣāviṣayāṇāmanupādānādgamyamānatvam /",
  "GK16ruyalsvu:2902": "tasyeti dharmirūpasya viṣayasya /",
  "GK16ruyalsvu:2903": "utprekṣitādhāratveneti /",
  "GK16ruyalsvu:2904": "utprekṣitādhāratveneti /",
  "GK16ruyalsvu:2905": "utprekṣitasya lepanārdharmasya vyāpanādidharmanigaraṇenotprekṣāviṣayīkṛtasyādhāratvena bhittibhūtayetyarthaḥ /",
  "GK16ruyalsvu:2906": "dharmiṇamantareṇa dharmasyāviśrānteḥ /",
  "GK16ruyalsvu:2907": "prastutasyeti /",
  "GK16ruyalsvu:2908": "avaśyābhidheyasyetyarthaḥ /",
  "GK16ruyalsvu:2909": "evaṃ hetuphalotprekṣayorapi dharmigatatvenaivānyadharmahetukatvaṃ nigīryānyadharmahetutvamanyadharmaphalatvaṃ cādhyavasīyate /",
  "GK16ruyalsvu:2910": "ataśca sa dharmī vācya eva bhavati /",
  "GK16ruyalsvu:2911": "yathoktopapatteḥ /",
  "GK16ruyalsvu:2912": "nigīryamāṇaḥ punardharma evopādānānupādānābhyāṃ dvidhā /",
  "GK16ruyalsvu:2913": "tattu yathā- eṣā sthalītyādi /",
  "GK16ruyalsvu:2914": "atra nūpurasya dharmiṇo baddhamaunatve niścalatvādi dharmahetukatvaṃ nigīryamāṇaścānupātto dharmaḥ /",
  "GK16ruyalsvu:2915": "upāttastu yathā -",
  "GK16ruyalsvu:2916": "'mṛṇālasūtraṃ nijavallabhāyāḥ samutsukaścāṭuṣu cakravākaḥ /",
  "GK16ruyalsvu:2917": "anyonyaviśleṣaṇayantrasūtrabhrāntyeva cañaacusthitamācakarṣa' //",
  "GK16ruyalsvu:2918": "atra cakravākasyāvarṣaṇe cāṭusamutsukahetutvaṃ nigīryaṃ bhrāntihetutvamadhyavasitam /",
  "GK16ruyalsvu:2919": "nigīryamāṇaśca dharma upāttaḥ /",
  "GK16ruyalsvu:2920": "anupāttastu yathā -",
  "GK16ruyalsvu:2921": "'kumudinyaḥ pramodinyastadānīmudamīmilan /",
  "GK16ruyalsvu:2922": "nalinyā bhartṛvirahānmlānimānamivekṣitum' //",
  "GK16ruyalsvu:2923": "atra kumudinīnāmunmīlane candrodayahetukatvaṃ nigīrya darśanaṃ phalatvenotprekṣitam /",
  "GK16ruyalsvu:2924": "nigīryamāṇaśca dharmo 'nupāttaḥ /",
  "GK16ruyalsvu:2925": "tadevaṃ hetusvarūpayoryathāsaṃbhavaṃ svarūpaṃ darśayitvā phalotprekṣāyā api darśayatiphalotprekṣāyāmityādinā /",
  "GK16ruyalsvu:2926": "__________",
  "GK16ruyalsvu:2927": "RuAss_22/8:",
  "GK16ruyalsvu:2928": "phalotprekṣāyāṃ yadeva tasya kāraṇaṃ tadeva nimittam /",
  "GK16ruyalsvu:2929": "tasyānupādāne kasya tatphalatvenoktaṃ syāt /",
  "GK16ruyalsvu:2930": "tasmāttatra tasya nimittasyopādānameva na prakārāntaram /",
  "GK16ruyalsvu:2931": "yathā--",
  "GK16ruyalsvu:2932": "'rathasthitānāṃ parivartanāya purātanānāmiva vāhanānām' /",
  "GK16ruyalsvu:2933": "utpattibhūmau turagāttamānāṃ diśi pratasthe raviruttarasyām' //",
  "GK16ruyalsvu:2934": "atrāśvaparivartanasya phalasyottaradiggamanaṃ kāraṇameva nimittamupāttam /",
  "GK16ruyalsvu:2935": "--------------------",
  "GK16ruyalsvu:2936": "RuAssC_22/8:",
  "GK16ruyalsvu:2937": "tasyeti phalasya /",
  "GK16ruyalsvu:2938": "evacca hetūtprekṣaghāvicāragranthavivṛteravagatārthamiti granthavistarabhayānna punarāyasyate /",
  "GK16ruyalsvu:2939": "tadevaṃ granthakṛdātmanaḥ ślāghāṃ kaṭākṣayannetadupasaṃharati /",
  "GK16ruyalsvu:2940": "__________",
  "GK16ruyalsvu:2941": "RuAss_22/9:",
  "GK16ruyalsvu:2942": "tadasāvutprekṣāyāḥ kakṣyāvibhāgaḥ pracuratayā sthito 'pi lakṣye duravadhāratvādiha na prapañcitaḥ /",
  "GK16ruyalsvu:2943": "tasyāścevādiśabdavanmanyeśabdo 'pi pratipādakaḥ /",
  "GK16ruyalsvu:2944": "kiṃ tūtprekṣāsāmagrathabhāve manyeśabdaprayogo vitarkameva pratipādayati /",
  "GK16ruyalsvu:2945": "yathodāhṛtaṃ prāk 'ahaṃ tvinduṃ manye tvadariviraha' ityādi /",
  "GK16ruyalsvu:2946": "--------------------",
  "GK16ruyalsvu:2947": "RuAssC_22/9:",
  "GK16ruyalsvu:2948": "tadasāvityādi /",
  "GK16ruyalsvu:2949": "asyāśca vācakavyavasthāṃ darśayati-tasyāścetyādi /",
  "GK16ruyalsvu:2950": "utprekṣāyāmagrathabhāva iti saṃbhāvanāpratyayātmakatvābhāvāt /",
  "GK16ruyalsvu:2951": "prāgiti,apahṇutau /",
  "GK16ruyalsvu:2952": "evanivaśabdo 'pi kvacidvitarkameva pratipādayati /",
  "GK16ruyalsvu:2953": "yathā -",
  "GK16ruyalsvu:2954": "'vṛttānupūrve ca na cātidīrghe jaḍghe śume sṛṣṭavatastadīye /",
  "GK16ruyalsvu:2955": "śeṣāṅganirmāṇavidhau vidhāturlāvaṇya utpādya ivāsa yatnaḥ' //",
  "GK16ruyalsvu:2956": "iyaṃ ca bhede 'bheda ityādyatiśayoktibhedamayyapi dṛśyate /",
  "GK16ruyalsvu:2957": "tatra bhede 'bhedo yathā- pṛthvīrājavijaye --",
  "GK16ruyalsvu:2958": "'gṛhṇadbhiḥ parayā bhaktyā bāṇaliṅgaparamparāḥ /",
  "GK16ruyalsvu:2959": "anarmadeva yatsainyairniramīyata narmadā' //",
  "GK16ruyalsvu:2960": "atra narmadāyā abhede 'pi bhedaḥ /",
  "GK16ruyalsvu:2961": "saṃbandhe 'saṃbandho yathā --",
  "GK16ruyalsvu:2962": "'advaitaṃ tadbhavatu bhavatāṃ saṃvidadvaitapuṣṭyai mābhṛtputrīparivṛḍharamākāntadehadvayasya /",
  "GK16ruyalsvu:2963": "yatrākārṣṇyaṃ nija iva vidandakṣiṇārdhaprabhābhirdehe 'nyeṣāmapi puraripuḥ kārṣṇyamantaḥ pramārṣṭi' //",
  "GK16ruyalsvu:2964": "atra kārṣṇyasaṃbandhe 'pyasaṃbandhaḥ /",
  "GK16ruyalsvu:2965": "asaṃbandhe saṃbandho yathā -",
  "GK16ruyalsvu:2966": "'kṣīrakṣālitacandreva nīlidhautāmbareva ca /",
  "GK16ruyalsvu:2967": "ṭaṅkollikhitasūryeva vasantakṣīrajṛmbhata' //",
  "GK16ruyalsvu:2968": "atra kṣīraghakṣālitatvādyasaṃbandhe 'pi saṃbandhaḥ /",
  "GK16ruyalsvu:2969": "kāryakāraṇayostulyakālatve yathā-",
  "GK16ruyalsvu:2970": "'yaśaseva sahodbhūtaḥ śriyena saha vardhitaḥ /",
  "GK16ruyalsvu:2971": "tejaseva sahodbhūtastyāgeneva sahotthitaḥ' //",
  "GK16ruyalsvu:2972": "paurvāparyaviparyaye yathā -",
  "GK16ruyalsvu:2973": "'śarāḥ purastādiva niṣpatanti kodaṇḍamāropayatīva paścāt /",
  "GK16ruyalsvu:2974": "anvakprahārā iva saṃghaṭante prāṇāndviṣaḥ pūrvamiva tyajanti' //",
  "GK16ruyalsvu:2975": "kāryakāraṇayorviparyaye 'pīyaṃ dṛśyate yathā -",
  "GK16ruyalsvu:2976": "'seyaṃ saṃtatavarvamānabhagavadvāṇāryanaikāgratāvyagropāntalatāvimuktakusumā candraprasūtirnadī /",
  "GK16ruyalsvu:2977": "yasyāḥ pāṇḍurapuṇḍarokapaṭalavyājena tīradvaye śaścatpārvaṇacandramaṇḍalaśatānīva prasūte jalam' //",
  "GK16ruyalsvu:2978": "atra narmadātaścandrasyotpattiteḥ kāryakāraṇaviparyayaḥ /",
  "GK16ruyalsvu:2979": "kramikaviparyayeṇāpīyaṃ dṛśyate yathā -",
  "GK16ruyalsvu:2980": "'akharvagarvasmitadantureṇa virājamāno 'dharapallavena /",
  "GK16ruyalsvu:2981": "samutthitaḥ kṣīravipāṇḍurāṇi pītveva sadyo dviṣatāṃ yaśāṃsi' //",
  "GK16ruyalsvu:2982": "atra samutthānānantarabhāvino yaśaḥ pānasya pūrvanirddeśātkramikaviparyayaḥ /",
  "GK16ruyalsvu:2983": "atraiva 'pibannivoccaiḥ' iti pāṭhe tu kramikayoḥ samakālabhāvitvam /",
  "GK16ruyalsvu:2984": "____________________________________________________________",
  "GK16ruyalsvu:2985": "START Sūtra 23:",
  "GK16ruyalsvu:2986": "evamadhyavasāyasya sādhyatāyāmutprekṣāṃ nirṇīya siddhatve 'tiśayoktiṃ lakṣayati-",
  "GK16ruyalsvu:2987": "adhyavasitaprādhānye tvatiśayoktiḥ // RuAss_23 //",
  "GK16ruyalsvu:2988": "adhyavasāne trayaṃ saṃbhavati- svarūpaṃ viṣayo viṣayī ca /",
  "GK16ruyalsvu:2989": "viṣayasya hi viṣayiṇāntarnigīrṇatve 'dhyavasāyasya svarūpotthānam /",
  "GK16ruyalsvu:2990": "tatra sādhyatve svarūpaprādhānyam /",
  "GK16ruyalsvu:2991": "siddhatve tvadhyavamitaprādhānyam /",
  "GK16ruyalsvu:2992": "viṣayaprādhānyamadhyavasāye naiva saṃbhavati /",
  "GK16ruyalsvu:2993": "adhyavasitaprādhānye cātiśayoktiḥ /",
  "GK16ruyalsvu:2994": "anyāśca pañcaprakārāḥ /",
  "GK16ruyalsvu:2995": "bhede 'bhedaḥ /",
  "GK16ruyalsvu:2996": "abhede bhedaḥ /",
  "GK16ruyalsvu:2997": "saṃbandhe 'saṃbandhaḥ /",
  "GK16ruyalsvu:2998": "asaṃbandhe saṃbandhaḥ /",
  "GK16ruyalsvu:2999": "kāryakāraṇapaurvāparyavidhvaṃsaśca /",
  "GK16ruyalsvu:3000": "--------------------",
  "GK16ruyalsvu:3001": "RuAssC_23:",
  "GK16ruyalsvu:3002": "etadupasaṃharannanyadavatārayati - evamityādi /",
  "GK16ruyalsvu:3003": "tāmeva lakṣayutumāha-adhyavasitetyādi /",
  "GK16ruyalsvu:3004": "etadeva vyākhyātumadhyavasāyasya tāvadyathāsaṃbhavaṃ svarūpaṃ darśayati-adhyavasāna iti /",
  "GK16ruyalsvu:3005": "parasparaniṣṭhatvānupapatteradhyavasāyasya kiṃ viṣayaviṣayibhyāmityāśaṅkyāha-viṣayasya hītyādi /",
  "GK16ruyalsvu:3006": "viṣayaviṣayibhyāmantareṇādhyavasāya eva na bhavatītyarthaḥ /",
  "GK16ruyalsvu:3007": "eṣāmeva viṣayavibhāgaṃ darśayati-tatretyādinā /",
  "GK16ruyalsvu:3008": "tatreti trayanirdhāraṇe /",
  "GK16ruyalsvu:3009": "svarūpaprādhānyamiti adhyavasāyaprādhānyam /",
  "GK16ruyalsvu:3010": "adhyavasitaprādhānyamiti viṣayiprādhānyam /",
  "GK16ruyalsvu:3011": "sādhyatvaṃ coprekṣāyāmeva nirṇītam /",
  "GK16ruyalsvu:3012": "naiva saṃbhavatīti-adhyavasāyasvarūpānudayāt /",
  "GK16ruyalsvu:3013": "tadevaṃ viṣayiṇaḥ prādhānyavivakṣāyāmalaṅkāre bhavatītyāha-adhyavasitetyādi /",
  "GK16ruyalsvu:3014": "uktaṃ cānyatra-",
  "GK16ruyalsvu:3015": "'adhyavasāyasādhyatvapratītāviyamiṣyate /",
  "GK16ruyalsvu:3016": "tatsiddhatāpratītau tu bhavedatiśayoktidhīḥ' //",
  "GK16ruyalsvu:3017": "iti //",
  "GK16ruyalsvu:3018": "pañceti nyūnādhikasaṃkhyānirāsārtham /",
  "GK16ruyalsvu:3019": "ata eva kāryakāraṇapaurvāparyavidhvaṃsatya caturthabhedāntarbhāvo na vācyaḥ /",
  "GK16ruyalsvu:3020": "evaṃ hi bhedāntarāṇāmapi tadantarbhāva eva syāt /",
  "GK16ruyalsvu:3021": "abhedādyasaṃbandhe 'pi saṃbandhopanibandhanāt /",
  "GK16ruyalsvu:3022": "atha bhavatvetaditi cet /",
  "GK16ruyalsvu:3023": "na /",
  "GK16ruyalsvu:3024": "'atra ca yadyapi sarvatrabhede 'bhedādau vastuto /",
  "GK16ruyalsvu:3025_0": "āsabandhe saṃbandha eva varṇayituṃ śakyate tathāpyavāntarabhedavivakṣayānyairlakṣitatvādviviktasyāsaṃbandhe",
  "GK16ruyalsvu:3025_1": "saṃbandhasya darśitatvācca vibhāgenanirdeśaḥ kṛtaḥ' iti bhavadbhirevoktatvāt /",
  "GK16ruyalsvu:3026": "tatsamānanyāyatvātkathamasyāpi caturthabhedāntarbhāvo nyāyyaḥ /",
  "GK16ruyalsvu:3027_0": "atha 'yadi kāryakāraṇayoḥ paurvāparyavidhvaṃsātsamānakālatādyabhāve 'pi tathopanibandhe",
  "GK16ruyalsvu:3027_1": "pañcamo 'tra prakāra iṣyate taddeśakālayoḥ padārthasaṃbandhe viśeṣābhāvādbhinnadeśatvābhāve",
  "GK16ruyalsvu:3027_2": "'pi tathopanibandhe ṣaṣṭo 'pi bhedaḥ parigaṇanīya iti nirviṣayatvādasaṃgaterabhāvaḥ",
  "GK16ruyalsvu:3027_3": "prasajyata' iti cet /",
  "GK16ruyalsvu:3028": "nautat /",
  "GK16ruyalsvu:3029": "yasmādatiśayoktāvatiśayākhyaprayojanapratipipādayiṣayā viṣayanigaraṇena viṣayiprādhānyaṃ vivakṣitam,",
  "GK16ruyalsvu:3030": "asagatau tu viruddhatvapratyāyanāya kāryakāraṇayobhinnadeśatvamityubhavrāpyasti tāvannirvivādo lakṣaṇabhedaḥ /",
  "GK16ruyalsvu:3031_0": "kāryakāraṇapaurvāparyavidhvaṃse ca vallabhakartṛkasya hṛdayādhiṣṭānasya kāraṇasya",
  "GK16ruyalsvu:3031_1": "smarakartṛkasya ca kāryasya pūrvāparībhāvaṃ nigīrya 'tvaddarśanenaiva viṣayāntaravaimukhyena",
  "GK16ruyalsvu:3031_2": "tvanabhilāṣaparaiva jātetyatiśayaprayojanapratipādanārthamanyathātvamadhyavasitamityati",
  "GK16ruyalsvu:3031_3": "śayoktibhedatvamevāsya nyāyyaṃ na tvasaṃgatibhedatvam /",
  "GK16ruyalsvu:3032": "' tatra hi -",
  "GK16ruyalsvu:3033": "'babandha dhammillamadhīradṛśṭeḥ camānāyakaścampakamālikābhiḥ /",
  "GK16ruyalsvu:3034": "citteṣu manyuḥ sthiratāṃ jagāma vipakṣasāraṅgavilocanānām' //",
  "GK16ruyalsvu:3035": "ityādau dhammille bandhaścitteṣu ca manyusthairyamiti kāryakāraṇayorbhinnadeśatvam /",
  "GK16ruyalsvu:3036": "yatraiva bandhastatraiva tatkāryasya sthairyasyopapatterviruddhatvapratyāyakam /",
  "GK16ruyalsvu:3037": "virodhasya cātrābhāsamānatvam /",
  "GK16ruyalsvu:3038": "dhammillabandhamanyusthairyayorvastuto 'pi kāyakāraṇabhāvasadbhāvākhyasya bādhakapratyayasyollāsāt /",
  "GK16ruyalsvu:3039": "na ca bādhodaye 'pi virodhāpratītiḥ /",
  "GK16ruyalsvu:3040": "dvicandrapratītivadanupapadyamānatayā skhaladgatitvena tatpratīteravasthānāt /",
  "GK16ruyalsvu:3041": "na cātiśayoktau skhaladgatitvam /",
  "GK16ruyalsvu:3042": "niścayasvabhāvatvādasyā anupapadyamānatvaśaṅkāyā apyabhāvāt /",
  "GK16ruyalsvu:3043": "nahi kāryakāraṇayoḥ paurvāparyavidhvaṃsa upapadyata ityatra vivakṣitaṃ kintvevaṃ phalametaditi /",
  "GK16ruyalsvu:3044": "ata evāsaṃgateratiśayākteśca svarūpabhedo 'pīti kāryakāraṇayoḥ paurvāparyavidhvaṃsenāsaṃgatirbhinnadeśatvam cātiśayoktiriti yathoktameva yuktam /",
  "GK16ruyalsvu:3045": "ata eva ca 'paurvāparyaviparyāsasamakālasamudbhavau /",
  "GK16ruyalsvu:3046": "kāryakāraṇayoryau tau virodhābhāsapallavau' //",
  "GK16ruyalsvu:3047": "ityādyapi yadanyairuktaṃ tadayuktameveti na nyūnaprakāratvam /",
  "GK16ruyalsvu:3048": "kecicca sarvālaṅkāraṇāmapyatiśayoktereva prabhedatvādasyā bahuprakāratāmācakṣate /",
  "GK16ruyalsvu:3049": "tathā hyupamāyāmapyastyetadbhedatvam /",
  "GK16ruyalsvu:3050": "nyūnaguṇasya mukhāderadhikaguṇena candrādinā sābhye 'tiśayānatipātāt,",
  "GK16ruyalsvu:3051": "atiśayaṃ vinā ca gauriva gavaya ityādāvanalaṅkāratvāt /",
  "GK16ruyalsvu:3052": "ataścātiśayasyaiva sarvālaṅkārabījabhūtatvāt 'ekaivātiśayoktiśca kāvyasyālaṅkṛtirmatā' ityuktam /",
  "GK16ruyalsvu:3053": "naitat /",
  "GK16ruyalsvu:3054": "iha hyatiśayasya dvayī gatiḥ yadayaṃ kavipratibhānivartitaḥ sāmānyātmā bhavati,",
  "GK16ruyalsvu:3055": "bhede 'pyabheda ityevamādirūpo viśeṣātmā vā /",
  "GK16ruyalsvu:3056": "tatrādyaḥ sarvairevālaṅkārabījatayābhyupagataḥ /",
  "GK16ruyalsvu:3057": "anyathā hi gauriva gavaya ityādāvalaṅkāratvaṃ syāt /",
  "GK16ruyalsvu:3058": "tāvatā punaretatprabhedatvaṃ sarvālaṅkārāṇāṃ na yuktam /",
  "GK16ruyalsvu:3059": "tattve hi viśeṣokyullekhādīnāmapi tatprasaṅgaḥ /",
  "GK16ruyalsvu:3060": "sarvālaṅkārāṇamapi viśeṣoktyullekharūpatvāt /",
  "GK16ruyalsvu:3061": "atha dvitīyapakṣāśrayeṇaitaducyate tadapyuktam /",
  "GK16ruyalsvu:3062": "asyā hyadhyavasitaprādhānyaṃ lakṣaṇam /",
  "GK16ruyalsvu:3063": "taccālaṅkārāṇāṃ na saṃbhavati /",
  "GK16ruyalsvu:3064": "tathātvānavagamāt /",
  "GK16ruyalsvu:3065": "ataścaiṣāmasaṃbhavattatsāmānyatvātkathaṃ tadviśeṣatvamiti bahuprakāratvamasyā nirastam /",
  "GK16ruyalsvu:3066": "__________",
  "GK16ruyalsvu:3067": "RuAss_23/1:",
  "GK16ruyalsvu:3068": "tatra bhede 'bhedo yathā--",
  "GK16ruyalsvu:3069": "'kamalamanabhbhasi kamale ca kuvalaye tāni kanakalatikāyām /",
  "GK16ruyalsvu:3070": "sā ca sukumārasubhagetyutpātaparamparā keyam' //",
  "GK16ruyalsvu:3071": "atra mukhādīnāṃ kamalādyairbhede 'bhedaḥ //",
  "GK16ruyalsvu:3072": "--------------------",
  "GK16ruyalsvu:3073": "RuAssC_23/1:",
  "GK16ruyalsvu:3074": "mukhādīnāmiti /",
  "GK16ruyalsvu:3075": "na tu vāstavasya saundaryasya kamalādyairiti /",
  "GK16ruyalsvu:3076": "na tu kavisamarpitenasaundaryeṇa /",
  "GK16ruyalsvu:3077": "ata eva ca,",
  "GK16ruyalsvu:3078": "'atrātiśayākhyamityādiḥ' tadabhiprāyeṇaivādhyavasitaprādhānyam- ityantaścottarakāliko granthaḥ svamatijāhyāllekhakairanyathā likhita iti niścinumaḥ /",
  "GK16ruyalsvu:3079": "ayaṃ hi granthakṛtaḥ paścātkaiścidvipaścidbhiḥ patrikābhirlikhita ityavagītā prasiddhiḥ /",
  "GK16ruyalsvu:3080": "tataśca tairanavadhānena granthāntaraprasaṅgatvādanupayuktatvādvā patrikāntarādayamasamañjasaprāyo granthakhaṇḍo likhita iti /",
  "GK16ruyalsvu:3081_0": "na punarekatraiva tadaiva mukhādīnāṃ kamalādyairbhede 'pyabheda ityuktvāpi 'na tu",
  "GK16ruyalsvu:3081_1": "vadanādīnāṅkamalādibhirabhedādhyavasāyo yojanīya' ityādi vacanaṃ pūrvāparaparāhatamasya",
  "GK16ruyalsvu:3081_2": "vaiduṣyaśālinogranthakārasya saṃbhāvyam /",
  "GK16ruyalsvu:3082": "__________",
  "GK16ruyalsvu:3083": "RuAss_23/2:",
  "GK16ruyalsvu:3084": "abhede bhedo yathā-",
  "GK16ruyalsvu:3085": "'aṇṇaṃ laḍahattaṇaaṃ aṇṇāvia kāvi vattaṇacchāā /",
  "GK16ruyalsvu:3086": "sāmā sāmaṇṇāpaāvaiṇo rehañcia ṇa hvoi' //",
  "GK16ruyalsvu:3087": "('anyat saundaryemanyāpi ca kāpi varttanacchāyā /",
  "GK16ruyalsvu:3088": "śyāmā sāmānyaprajāpate rekhaiva na saṃbhavati' //)//",
  "GK16ruyalsvu:3089": "atra laḍahatvādīnāmabhede 'pyanyatvena bhedaḥ /",
  "GK16ruyalsvu:3090": "yathā vā-- 'maggialaddhaṃmi valāmoḍiacuṃbieṃ apyaṇā a uvaṇamie /",
  "GK16ruyalsvu:3091": "ekkaṃmi piāharae aṇṇoṇṇā hāenti rasabheā' //",
  "GK16ruyalsvu:3092": "('mārgikatalabdhe balātkāracumbute ātmanā copanīte /",
  "GK16ruyalsvu:3093": "ekasminnapi priyādhare 'nye 'nye bhavanti rasabhedāḥ' //)//",
  "GK16ruyalsvu:3094": "atrābhinnasyāpi priyādhararasasya viṣayavibhāgena bhedenopanibagandhaḥ /",
  "GK16ruyalsvu:3095": "saṃbandhe 'saṃbandho yathā-",
  "GK16ruyalsvu:3096": "'lāvaṇyadraviṇavyayo na gaṇitaḥ kleśo mahānsvīkṛtaḥ svacchandaṃ carato janasya hṛdaye cintājvaro nirmitaḥ /",
  "GK16ruyalsvu:3097": "eṣāpi svaguṇānurūparamaṇābhāvād varākī hatā ko 'rthaścetasi vedhasā vinihitastanvyāstanuṃ tanvatā' //",
  "GK16ruyalsvu:3098": "atra lāvaṇyadraviṇasya vyayasaṃbandhe 'pyasaṃbandhastanvīlāvaṇyaprakarṣapratipādanārthe nibaddhaḥ /",
  "GK16ruyalsvu:3099": "yathā vā-- 'asyāḥ sargavidhau prajāpatipabhūccandro nu kāntipradaḥ śṛṅgāraikarasaḥ svayaṃ nu madano māso nu puṣkākaraḥ /",
  "GK16ruyalsvu:3100": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ' //",
  "GK16ruyalsvu:3101": "atra purāṇaprajāpatinirmāṇasaṃbandhe 'pvasaṃbandha uktaḥ /",
  "GK16ruyalsvu:3102": "asaṃbandhe saṃbandho yathā-",
  "GK16ruyalsvu:3103": "'puṣpaṃ pravālopahitaṃ yadi syānmuktāphalaṃ vā sphuṭavidrumastham /",
  "GK16ruyalsvu:3104": "tato 'nukuryād viśadasya tasyāstāmrauṣṭhaparyastarucaḥ smitasya' //",
  "GK16ruyalsvu:3105": "atra saṃbhāvanayā saṃbandhaḥ yathā vā- 'dāho 'mbhaḥprasṛtiṃpacaḥ pracayavān bāṣpaḥ praṇālocitaḥ śvāsāḥ preṅkhikatadīpradīpakalikāḥ pāṇṭimni magnaṃ vapuḥ /",
  "GK16ruyalsvu:3106": "kiṃ tāmyatkathagrāmi rātrimakhilāṃ tvanmārgavātāgrane hastacchattraniruddhacandramahasastasyāḥ sthitirvartate' //",
  "GK16ruyalsvu:3107": "atra dāhādīpāmabhbhaḥ prasṛtyādyairasaṃbandhe 'pi saṃbandhaḥ siddhatvenoktaḥ /",
  "GK16ruyalsvu:3108": "--------------------",
  "GK16ruyalsvu:3109": "RuAssC_23/2:",
  "GK16ruyalsvu:3110": "laḍahatvādīnāmiti,ādiśabdād vartanacchāyāyā eva grahaṇam /",
  "GK16ruyalsvu:3111": "tatraivābhede 'pi bhedavivakṣaṇāt /",
  "GK16ruyalsvu:3112": "uttarārdhe hi saṃbandhe 'pyasaṃbandhaḥ /",
  "GK16ruyalsvu:3113": "'lāvaṇyadraviṇavyayo na gaṇitaḥ' ityasya pādatrayī tanvīlāvaṇyaprakarṣapratipādanārthamityetatprayojanadarśanaṃ sarvodāharaṇopalataṇaparam /",
  "GK16ruyalsvu:3114": "saṃbhāvanayeti /",
  "GK16ruyalsvu:3115": "natu vastutaḥ /",
  "GK16ruyalsvu:3116": "ata eva saṃbandhasyāvāstavatvādudāharaṇāntaramāha-dāho 'mbha ityādi /",
  "GK16ruyalsvu:3117": "vāśabdaḥ samuccayārthaḥ /",
  "GK16ruyalsvu:3118": "__________",
  "GK16ruyalsvu:3119": "RuAss_23/3:",
  "GK16ruyalsvu:3120": "kāryakāraṇapaurvāparyavidhvaṃsaḥ paurvāparyaviparyayāttulyakālatvādvā /",
  "GK16ruyalsvu:3121": "viparyayo yathā-",
  "GK16ruyalsvu:3122": "'hṛdayamadhiṣṭitamādau mālatyāḥ kusumacāpabāṇena /",
  "GK16ruyalsvu:3123": "caramaṃ ramaṇīvallabha! locanaviṣayaṃ tvayā bhajatā' //",
  "GK16ruyalsvu:3124": "tulyakālatvaṃ yathā--",
  "GK16ruyalsvu:3125": "'aviralavilolajaladaḥ kuṭajārjunanīpasurabhivanavātaḥ /",
  "GK16ruyalsvu:3126": "ayamāyātaḥ kālo hanta hṛtāḥ pathikagehinyaḥ' //",
  "GK16ruyalsvu:3127": "--------------------",
  "GK16ruyalsvu:3128": "RuAssC_23/3:",
  "GK16ruyalsvu:3129_0": "atra ca kāryakāraṇapaurvāparyavidhvaṃsa ityanena prasiddhayoḥ kāryakāraṇayorvidhvaṃso",
  "GK16ruyalsvu:3129_1": "viparyayastathā paurvāparyasyādipaścātkālabhāvitvena prasiddhasya kramatya vidhvaṃso",
  "GK16ruyalsvu:3129_2": "vyatyayaḥ sahabhāvo vetyapi bhedatrayaṃ tantreṇoktam /",
  "GK16ruyalsvu:3130": "evaṃ ca kāryakāraṇavidhvaṃsasyāpi pañca prakārāḥ /",
  "GK16ruyalsvu:3131": "avāntaraprakāratvātpunareṣāṃ pañcaprakāratvaṃ niyamagarbhīkāreṇa pūrvaṃ vyākhyātam /",
  "GK16ruyalsvu:3132": "tatra kāryakāraṇayorviparyayo yathā -",
  "GK16ruyalsvu:3133": "'eattaṃ avaattaṃ sakoaaraṃ miaṅkakāntīiṃ /",
  "GK16ruyalsvu:3134": "sahassapaṃ araindassa kāraṇaṃ bhaṇai sarassa' //",
  "GK16ruyalsvu:3135": "('etāvadavadātaṃ saṃkocakaraṃ mṛgāṅkakāntīnām /",
  "GK16ruyalsvu:3136": "sahastrapatrakamaravindasya kāraṇaṃ bhavati sarasaḥ') //",
  "GK16ruyalsvu:3137": "atrendukānteḥ saṃkoce viparyayeṇa śatapatrasya kāraṇatvamadhyavasitam /",
  "GK16ruyalsvu:3138": "atra bhede 'bheda ityevaṃrūpātiśayoktirhetutvena sthitā /",
  "GK16ruyalsvu:3139": "uttare tvardhe saiva śliṣṭaśabdanibandhanā hetuḥ /",
  "GK16ruyalsvu:3140": "tathābhāvopanibandhaścātra vaktrasya lāvaṇyaprakarṣapratipādanārtham /",
  "GK16ruyalsvu:3141": "kramaviparyayo yathā-",
  "GK16ruyalsvu:3142": "'kupitasyaprathamamandhakārī bhavati vidyā tato bhrukuṭiḥ,",
  "GK16ruyalsvu:3143": "ādāvindriyāṇi rāgaḥ samāskandati,",
  "GK16ruyalsvu:3144": "caramaṃ cakṣuḥ,",
  "GK16ruyalsvu:3145": "ākambhe tapo galati paścātsvedasalilam,",
  "GK16ruyalsvu:3146": "pūrvamayaśaḥ sphuratyanantaramadhara' iti /",
  "GK16ruyalsvu:3147": "atra kopakārye vidyābhrukuṭyādīnāmandhakārībhavanādau kramaṃ nigīrya tadviparyayo 'dhyavasitaḥ /",
  "GK16ruyalsvu:3148": "tasyaiva sahabhāve yathā -",
  "GK16ruyalsvu:3149": "'raibhavaṇāhi pariaṇo masaṇaṃ maṇimehalā ṇiaṃbāhiṃ /",
  "GK16ruyalsvu:3150": "lajjā hiaāhi samosaranti samaṃ sasimuhīṇam' //",
  "GK16ruyalsvu:3151": "('ratibhavanebhyaḥ parijano masṛṇaṃ maṇimekhalā nitambebhyaḥ /",
  "GK16ruyalsvu:3152": "lajjā hṛdayebhyaḥ samamapasaranti samaṃ śiśimukhīnām') //",
  "GK16ruyalsvu:3153": "atra parijanādīnāmapasaraṇe kramikatve 'pi samakālatvamadhyavasitam /",
  "GK16ruyalsvu:3154": "evameṣāṃ sarveṣāmeva bhedānāṃ lokāsabhavadviṣayatvaṃ darśayitumāha /",
  "GK16ruyalsvu:3155": "__________",
  "GK16ruyalsvu:3156": "RuAss_23/4:",
  "GK16ruyalsvu:3157": "eṣu pañcasu bhedeṣu bhede 'bhedādivacanaṃ lokātikrāntagocaram /",
  "GK16ruyalsvu:3158": "ataścātrātiśayākhyaṃ yatphalaṃ prayojakatvānnimittaṃ tatrābhedādhyavasāyaḥ /",
  "GK16ruyalsvu:3159": "tathā hi 'kamalamanambhasi' ityādau vadanādīnāṃ kamalādyairbhede 'pi vāstavaṃ saundaryaṃ kavisamarpitena saundaryeṇābhedenādhyavasitaṃ bhede 'bhedavacanasya nimittam /",
  "GK16ruyalsvu:3160": "tatra ca siddho 'dhyavasāya ityadhyavasitaprādhānyam /",
  "GK16ruyalsvu:3161": "na tu vadanādīnāṃ kamalādibhirabhedādhyavasāyo yojanīyaḥ, abhede bheda ityādiṣu prakāreṣvaṣyāpteḥ /",
  "GK16ruyalsvu:3162": "tatra hi 'aṇṇaṃ laḍahṛttaṇaaṃ' ityādau sātiśayaṃ laḍahatvaṃ nimittabhūtabhedenādhyavasitam /",
  "GK16ruyalsvu:3163": "evamanyatrāpi jñeyam /",
  "GK16ruyalsvu:3164": "tadabhiprāyeṇaivādhyavasitaprādhānyam /",
  "GK16ruyalsvu:3165": "prakārapañcakamadhyātkāryakāraṇabhāvena yaḥ prakāraḥ sa kāryakāraṇatāśrayālaṅkāraprastāve prapañcārthaṃ lakṣiyiṣyate /",
  "GK16ruyalsvu:3166": "--------------------",
  "GK16ruyalsvu:3167": "RuAssC_23/4:",
  "GK16ruyalsvu:3168": "eṣvityādi /",
  "GK16ruyalsvu:3169": "eṣviti viṣayasatpamī /",
  "GK16ruyalsvu:3170": "eṣa cāvayavanirdeśaḥ /",
  "GK16ruyalsvu:3171": "lokātikrānteti /",
  "GK16ruyalsvu:3172": "kavipratibhānirmitameva sātiśayaṃ vastveṣāṃ viṣaya ityarthaḥ /",
  "GK16ruyalsvu:3173": "atreti bhedapañcake /",
  "GK16ruyalsvu:3174": "caśabdaḥ prameyāntarasamuccayārthaḥ /",
  "GK16ruyalsvu:3175": "phalamiti /",
  "GK16ruyalsvu:3176": "tasyaiva pratipipādayiṣitatvāt /",
  "GK16ruyalsvu:3177": "tatreti /",
  "GK16ruyalsvu:3178": "vāntavasya sgaindaryasya kavisamarpitena saundaryeṇābhedavacane /",
  "GK16ruyalsvu:3179": "nanu cātra vadanādīnāṃ kamalādyadhyavasāyaḥ pratīyata iti kathametaduktamityāśaṅkyāha-na tvityādi /",
  "GK16ruyalsvu:3180": "kutaśca teṣvavyātpirityāśaṅkayāha-tatra hītyādi /",
  "GK16ruyalsvu:3181": "kamalamanambhasītyatra hi yadi vadanādīnāṃ dharmiṇāmabhedādhyavasāyayojanaṃ kriyate tattasya dhamigatatvenaiveṣṭeriha dharmāṇāṃ na syādavyātpiḥ /",
  "GK16ruyalsvu:3182": "ataśca pūrvatra dharmāṇābhevādhyavasāyo yojanīyo yena sarvatraika eva pakṣaḥ syāditi tātparyārthaḥ /",
  "GK16ruyalsvu:3183": "upalakṣyaṃ caitat /",
  "GK16ruyalsvu:3184": "yāvatā hyadhyavasitaprādhānyamasyā lakṣaṇam /",
  "GK16ruyalsvu:3185": "tacca dharmiṇāmastu dharmāṇāṃ veti ko viśeṣo yenāvyātpiḥ syāt /",
  "GK16ruyalsvu:3186": "pratyutadharmayorabhedādhyavasāyābhyupagame upamādīnāmapyatiśayoktiprasaṅgaḥ syāt /",
  "GK16ruyalsvu:3187": "tatrāpi dharmāṇāmeva bhede 'bhedavivakṣaṇāt /",
  "GK16ruyalsvu:3188": "evaṃ cavijātīyatvena bhede dharmayorapyabhyātpiḥ prasajyata ityalamasaṅgatagranthārthodīraṇena /",
  "GK16ruyalsvu:3189": "prapañcārthamiti /",
  "GK16ruyalsvu:3190": "na tu nirṇayārtham /",
  "GK16ruyalsvu:3191": "ihaiva tasya viścitatvāt /",
  "GK16ruyalsvu:3192": "prapañcaśca tatraiva darśiyiṣyate /",
  "GK16ruyalsvu:3193": "--------------------",
  "GK16ruyalsvu:3194": "RuAssC_23/4a:",
  "GK16ruyalsvu:3195": "etadupasaṃharannanyadavatārayati /",
  "GK16ruyalsvu:3196": "____________________________________________________________",
  "GK16ruyalsvu:3197": "START Sūtra 24:",
  "GK16ruyalsvu:3198": "evamadhyavasāyāśrayamalaṅkāradvayamuktvā gamyamānaupamyāśrayā alaṅkārā idānīmucyante /",
  "GK16ruyalsvu:3199": "tatrāpi padārthavākyārtagatatvena teṣāṃ dvaividhye padārthagatamalaṅkāradvayaṃ krameṇocyate-",
  "GK16ruyalsvu:3200": "aupamyasya gamyatve padārthagatatvena prastutānāmaprastutānāṃ vā samānadharmābhisaṃbandhe tulyayogitā // RuAss_24 //",
  "GK16ruyalsvu:3201": "ivādyaprayoge hyaupanyasya gamyatvam /",
  "GK16ruyalsvu:3202": "tatra prākaraṇikānāmapraraṇikānāṃ vārthānāṃ samānaguṇakriyāsaṃbandhe anvitārthā tulyayogitā /",
  "GK16ruyalsvu:3203": "yathā-",
  "GK16ruyalsvu:3204": "'sajjātapatraprakārāñcitāni samudvahanti sphuṭapāṭalatvam /",
  "GK16ruyalsvu:3205": "vikasvarāṇyarkakaraprabhāvāddināni padmāni ca vṛddhimīyuḥ' //",
  "GK16ruyalsvu:3206": "atra ṛtuvarṇanasya prakāntatvāddinānāṃ padmānāṃ ca prakṛtatvād vṛddhigamanaṃ kriyā /",
  "GK16ruyalsvu:3207": "evaṃ guṇe 'pi /",
  "GK16ruyalsvu:3208": "yathā-",
  "GK16ruyalsvu:3209": "'yogapaṭṭo jaṭājālaṃ tāravī tvaṅmṛgājinam /",
  "GK16ruyalsvu:3210": "ucitāni tavāṅgeṣu yadyamūni taducyatām' //",
  "GK16ruyalsvu:3211": "ucitatvaṃ guṇaḥ /",
  "GK16ruyalsvu:3212": "aprākaraṇikānāṃ yathā-",
  "GK16ruyalsvu:3213": "'dhāvattvadaśvapṛtanāpatitaṃ mukhe 'sya ninindranīlanalinacchadakomalāṅgyā /",
  "GK16ruyalsvu:3214": "bhagnasya gūrjaranṛpasya rajaḥ kayāpi tanvyā tavāsilatayā ca yaśaḥ prabhṛṣṭam' //",
  "GK16ruyalsvu:3215": "atra gūrjaraṃ prati nāyikāsilatayoraprākaraṇikatve mārjanaṃ kriyā /",
  "GK16ruyalsvu:3216": "guṇo yathā-",
  "GK16ruyalsvu:3217": "'tvadaṅgamārdavaṃ draṣṭuḥ kasya citte na bhāsate /",
  "GK16ruyalsvu:3218": "mālatīśaśabhṛllekhākadalīnāṃ kaṭhoratā' //",
  "GK16ruyalsvu:3219": "kaṭhoratvaṃ guṇaḥ /",
  "GK16ruyalsvu:3220": "evameṣā caturvidhā vyākhyātā /",
  "GK16ruyalsvu:3221": "--------------------",
  "GK16ruyalsvu:3222": "RuAssC_24:",
  "GK16ruyalsvu:3223": "[sū] 'sādṛśya yadi gamya [śabdataḥ akathita] ho ora [kevala] prasturto athavā [kevala] aprastutoṃ kā padārthastara para samānadharma-sambandha ho to tulyayogitā [hotī hai]' //24//",
  "GK16ruyalsvu:3224": "--------------------",
  "GK16ruyalsvu:3225": "RuAssC_24a:",
  "GK16ruyalsvu:3226": "evamityādinā /",
  "GK16ruyalsvu:3227": "gamyamānaupabhyāśrayā iti ivādyaprayogāt /",
  "GK16ruyalsvu:3228": "padārthamiti /",
  "GK16ruyalsvu:3229": "vākyārthāpikṣayā padārthapratīterantaraṅgatvāt /",
  "GK16ruyalsvu:3230": "tatra prathamaṃ tulyayogitāmāha - aupamyetyādi /",
  "GK16ruyalsvu:3231": "etadeva vyācaṣṭe - ivetyādinā /",
  "GK16ruyalsvu:3232": "tatretyaupamyasya gamyatve sati /",
  "GK16ruyalsvu:3233": "prākaraṇikānāmiti dvayoḥ samānadharmasaṃbandhasya saṃbhavādeva grahaṇasiddherbahuvacananirdeśo bahūnāṃ grahaṇārtham /",
  "GK16ruyalsvu:3234": "ata eva ca bahūnāmaupamyagrahaṇāyeti na vācyam /",
  "GK16ruyalsvu:3235": "vakṣyamāṇodāharaṇeṣu dvayoraupamyasyodbhāsamānatvāt /",
  "GK16ruyalsvu:3236": "evaṃ dīpake 'pi jñeyam /",
  "GK16ruyalsvu:3237": "anvitārtheti /",
  "GK16ruyalsvu:3238": "samānadharmasaṃbandhināmatra bhāvāt /",
  "GK16ruyalsvu:3239": "anenaiva cāsyāḥ prakṛtānāmaprakṛtānāṃ ca guṇakriyātmamakadharmayogād dvaividhyena catuṣprakāratvamatyuktam /",
  "GK16ruyalsvu:3240": "na cāsyātiśayoktiranuprāṇakatayā vācyā /",
  "GK16ruyalsvu:3241": "tāṃ vināpi vakṣyamāṇodāharaṇeṣvasyāḥ saṃbhavāt /",
  "GK16ruyalsvu:3242": "aupamyābhāve 'pi guṇasāmyodāharaṇadvayaṃ prācyodāhṛtatvādgranthakṛtodāhṛtam /",
  "GK16ruyalsvu:3243": "yatra punaraupamyaṃ pratīyate tadudāhriyate yathār -",
  "GK16ruyalsvu:3244": "'irṣyāvikārāvasare tavocitamidaṃ priye /",
  "GK16ruyalsvu:3245": "skhaladgatitvaṃ vacasāṃ līlācaṅkramaṇasya ca' //",
  "GK16ruyalsvu:3246": "atrocitatvaṃ guṇaḥ /",
  "GK16ruyalsvu:3247": "aprakṛtavostu yathā -",
  "GK16ruyalsvu:3248": "'bhūbhāroddahamavyagre suciraṃ tvayi tiṣṭati /",
  "GK16ruyalsvu:3249": "devādya phaṇināmagrathaḥ kūrmaśca sukhinau param' //",
  "GK16ruyalsvu:3250": "atra sukhitvaṃ guṇaḥ /",
  "GK16ruyalsvu:3251": "kecicca nāyikāmilitagroḥ prākaraṇikatvaṃ manyanta ityudāharaṇāntareṇodāhriyate yathā -",
  "GK16ruyalsvu:3252": "'śaṃbhoryannakharaśmibhiḥ praṇamataścūḍāmaṇitve sthitā gaṅgā candrakalā ca sarvajagatāṃ vandyatvamāpāditā /",
  "GK16ruyalsvu:3253": "yuktāyāḥ paratāpadāvavipadaḥ kanyāpitṝṇāmasau dūrīkāryahimālayā kathamumāpādadvayī prāpyate' //",
  "GK16ruyalsvu:3254": "atra bhagavatīpādadvayasyaiva varṇanīyatvād gaṅgācandrakalayoraprakṛtatvam /",
  "GK16ruyalsvu:3255": "āpādanaṃ ca kriyā /",
  "GK16ruyalsvu:3256": "'bimbapratibimbabhāvenāpīyaṃ bhavati /",
  "GK16ruyalsvu:3257": "yathā -",
  "GK16ruyalsvu:3258": "'kṣipantyacintyāni padāni helayā svarājahaṃsānadhiruhya ca sthitā /",
  "GK16ruyalsvu:3259": "kavīndravaktreṣu ca yatra śāradā sahastrapatreṣu ramā ca rajyati' //",
  "GK16ruyalsvu:3260": "atra vaktrapadmayorbimbapratibimbabhāvaḥ /",
  "GK16ruyalsvu:3261": "anenaiva cāśayenātrālaṅkāravārtike granthakṛtā vaiśiṣṭyamasyāḥ darśitam /",
  "GK16ruyalsvu:3262": "śuddhasāmānyarūpatvena yathā -",
  "GK16ruyalsvu:3263": "'āstāṃ tālasya saṃniddhe dve dhātryī tasya vṛddhaye /",
  "GK16ruyalsvu:3264": "ekā payaḥprastraviṇī sarvasaṃpatprasūḥ parā' //",
  "GK16ruyalsvu:3265": "atra prastravaṇasya śuddhasāmānyarūpatvam /",
  "GK16ruyalsvu:3266": "evam ityādinā /",
  "GK16ruyalsvu:3267": "--------------------",
  "GK16ruyalsvu:3268": "RuAssC_24b:",
  "GK16ruyalsvu:3269": "etadupasaṃharannanyadavatārayati /",
  "GK16ruyalsvu:3270": "____________________________________________________________",
  "GK16ruyalsvu:3271": "START Sūtra 25:",
  "GK16ruyalsvu:3272": "prastutāprastutayorvyastatve tulyayogitāṃ pratipādya samastatve dīpakamucyate -",
  "GK16ruyalsvu:3273": "prastutāprastutānāṃ tu dīpakam // RuAss_25 //",
  "GK16ruyalsvu:3274": "aupamyasya gamyatva ityādyanuvartate /",
  "GK16ruyalsvu:3275": "prākaraṇikāprākaraṇikayormadhyādekatra nirdiṣṭaḥ samāno dharmaḥ prasaṅganānyatropakārāddīpanāddīpasādṛśyena dīpakākhyālaṅkārotthāpakaḥ /",
  "GK16ruyalsvu:3276": "tatrevādyaprayogādupamānopameyabhāvo gamyamānaḥ /",
  "GK16ruyalsvu:3277": "sa ca vāstava eva /",
  "GK16ruyalsvu:3278": "pūrvatra śuddhaprākaraṇikatve śuddhāprākaṇikatvai vā vaivakṣikaḥ,",
  "GK16ruyalsvu:3279": "prākaraṇikatvanirvartitatvādupamānopameyabhāvasya /",
  "GK16ruyalsvu:3280": "anekasyaikakriyābhisaṃbandhādaucityātpadārthatvoktiḥ /",
  "GK16ruyalsvu:3281": "vastutastu vākyārthatve ādimadhyāntavākyagatatvena dharmasya vṛttāvādibhamadhyāntadīpakākhyāstrayo 'sya bhedāḥ /",
  "GK16ruyalsvu:3282": "--------------------",
  "GK16ruyalsvu:3283": "RuAssC_25:",
  "GK16ruyalsvu:3284": "prastutāprastutānāmiti /",
  "GK16ruyalsvu:3285": "ekatreti prākaraṇike 'prākaraṇike vā /",
  "GK16ruyalsvu:3286": "anyatreti prākaraṇikādau dīpaketi 'saṃjñāyām' ityanena kan /",
  "GK16ruyalsvu:3287": "sādṛśyena samudāyagamyāyāḥ saṃjñāyā abhāvāt /",
  "GK16ruyalsvu:3288": "tatreti dīpake /",
  "GK16ruyalsvu:3289": "vāstava iti /",
  "GK16ruyalsvu:3290": "prakṛtāprakṛtayorupamānopameyarūpatvāt /",
  "GK16ruyalsvu:3291": "pūrvatreti tulyayogitāyām /",
  "GK16ruyalsvu:3292": "iyāneva ca dīpakatulyayogitayorviśeṣo 'stītyapyanena darśitam /",
  "GK16ruyalsvu:3293": "na caitāvataivānayoḥ pṛthaglakṣaṇaṃ yuktam /",
  "GK16ruyalsvu:3294": "aupamyagarbhatvākhyasya sāmānyasya dvayorapyanugamāt /",
  "GK16ruyalsvu:3295": "evaṃ ca samucitopamāderapi pṛthaglakṣaṇaṃ syāt /",
  "GK16ruyalsvu:3296": "granthakṛtā punaścirantanānurodhātkṛtam /",
  "GK16ruyalsvu:3297": "vaivakṣika iti /",
  "GK16ruyalsvu:3298": "yatraiva vakturupamānatvamupameyatvaṃ vā vaktumiṣṭaṃ tatraiva prakaraṇādibalādāśrayaṇīyamityarthaḥ /",
  "GK16ruyalsvu:3299": "ataśca 'prastutasya tu nānyena vyabhicārasya darśanāt' iti nītyāprastutāprastutatvamātranibandhana evopamānopameyabhāvo na bhavatīti bhāvaḥ /",
  "GK16ruyalsvu:3300": "evaṃ 'prasiddhenāprasiddhasya sādṛśyamupamā matā'ityādidṛśā prasiddhāprasiddhatvamātranibandhano 'pyupamānopameyabhāvo na vācyaḥ /",
  "GK16ruyalsvu:3301": "'khamiva jalaṃ jalamiva kham' ityādau dvayorapi tulyatvāt prasiddhaguṇatvādyabhāve 'pyupamānopameyabhāvasyeṣṭervyabhicārasya darśasanāt /",
  "GK16ruyalsvu:3302": "nanu cātra sādharmya vākyārthagatatvenaiva pratīyata iti kathaṃ tasya padārthagatatvamuktamityāśaṅkyāha-anekasyetyādi /",
  "GK16ruyalsvu:3303": "evaṃ pūrvatrāpi jñeyam /",
  "GK16ruyalsvu:3304": "__________",
  "GK16ruyalsvu:3305": "RuAss_25/1:",
  "GK16ruyalsvu:3306": "krameṇodāharaṇam - 'rehai mihireṇa ṇahaṃ raseṇa kavvaṃ sareṇa jovvaṇaaṃ /",
  "GK16ruyalsvu:3307": "amaeṇa dhuṇīdhavao tumae ṇaraṇāha bhuvaṇamiṇaṃ' //",
  "GK16ruyalsvu:3308": "('reyate mihireṇa nabho rasena kāvyaṃ sareṇa [smareṇa] yauvanam amṛtena dhunīdhavaḥsvayā naramātha! bhuvanamidam' //)//",
  "GK16ruyalsvu:3309": "'saṃcārapūtāni digantarāṇi kṛtvā dinānte nilayāya gantum /",
  "GK16ruyalsvu:3310": "pracakrame pallavarāgatāmrā prabhā pataṅgasya munaśca dhenuḥ' //",
  "GK16ruyalsvu:3311": "'kivaṇāṇa dhaṇaṃ ṇāāṇaṃ phaṇamaṇī kesarāiṃ sīhāṇaṃ /",
  "GK16ruyalsvu:3312": "kulavāliāṇa thaṇaā kutto cheppanti amuāṇaṃ' //",
  "GK16ruyalsvu:3313": "('kṛpaṇānāṃ dhanaṃ nāgānāṃ phaṇamaṇiḥ kesarāḥ siṃhānām /",
  "GK16ruyalsvu:3314": "kulabālikānāṃ stanāḥ kutaḥ spṛśyante 'mṛtānām') //",
  "GK16ruyalsvu:3315": "evamekakriyaṃ dīpakatrayaṃ nirṇītam /",
  "GK16ruyalsvu:3316": "atra ca yathānekakārakagatatvennaikakriyā dīpakaṃ tathānekakriyāgatatvenaikakārakamapi dīpakam /",
  "GK16ruyalsvu:3317": "yathā-",
  "GK16ruyalsvu:3318": "'sādhūnāmupakartuṃ lakṣmīṃ dharttuṃ vihāyasā gantum /",
  "GK16ruyalsvu:3319": "na kutūhali kasya manaścaritaṃ ca mahātmanāṃ śrotum' //",
  "GK16ruyalsvu:3320": "atropakaraṇādyanekakriyākartṛtvena kutūhalaviśiṣṭaṃ mano nirdiṣṭam /",
  "GK16ruyalsvu:3321": "chāyānrareṇa tu mālādīpakaṃ prastāvāntare lakṣyayiṣyate /",
  "GK16ruyalsvu:3322": "--------------------",
  "GK16ruyalsvu:3323": "RuAssC_25/1:",
  "GK16ruyalsvu:3324": "dhenusaṃdhyayoḥ prakṛtatvādatrānye tulyayogitāṃ manyanta ityudāharaṇāntareṇodāhriyate-",
  "GK16ruyalsvu:3325": "'dhammajjaṇeṇama kāṇa vi kāṇavi atthajjaṇeṇa boleri /",
  "GK16ruyalsvu:3326": "kāmajjaṇeṇa kāṇa vi kāṇa vi emea saṃsāro' //",
  "GK16ruyalsvu:3327": "('dharmmārjanena keṣāmapi keṣāmapyarthārjanena vyatyeti /",
  "GK16ruyalsvu:3328": "kāmārjanena keṣāmapi keṣāmapyevameva saṃsāraḥ') //",
  "GK16ruyalsvu:3329": "ekakriyamityanenaivakaguṇamapi dīpakaṃ svayamevodāhāryamiti sūcitam /",
  "GK16ruyalsvu:3330": "tattu yathā-",
  "GK16ruyalsvu:3331": "'phaṇāsahastrabhṛdadho divi netrasahastrabhṛt /",
  "GK16ruyalsvu:3332": "advitīyaḥ pṛthivyāṃ ca bhavānnāmasahastrabhṛt' //",
  "GK16ruyalsvu:3333": "advitīyatvaṅguṇaḥ /",
  "GK16ruyalsvu:3334": "evamekāṃ kriyāṃ guṇaṃ vānekakārakagatatvenābhidhāya tadeva ca dṛṣṭāntīkṛtyaikakārakamapyanekakriyāgatatvena dīpakaṃ bhavatītyāha-atretyādi /",
  "GK16ruyalsvu:3335_0": "atra cocchravāsavarṇanīyaṃ bhairavācāryādisaktamupakārakāraṇādiviśeṣarūpaṃ prastutaṃ",
  "GK16ruyalsvu:3335_1": "śrotṝnavabodhayituṃ kavikartṛkamidaṃ sādhūpakārakaraṇādīnāṃ sāmānyānāmaprastutānāṃ praśaṃsanam /",
  "GK16ruyalsvu:3336": "teṣāṃ ca sāmānyānāṃ parasparamaupamyapratīterekakārakagatatveneyaṃ kārakatulyayogitā /",
  "GK16ruyalsvu:3337": "ataśca nedaṃ kārakadīpakasyodāharaṇam /",
  "GK16ruyalsvu:3338": "tatta yathā -",
  "GK16ruyalsvu:3339": "'āliṅgituṃ śaśimukhīṃ ca sudhāṃ ca pātuṃ kīrti ca sādhayitumarjayituṃ ca lakṣmīm /",
  "GK16ruyalsvu:3340": "tvadbhaktimadbhatarasāṃ hṛdaye ca kartuṃ mandādaraṃ janamahaṃ paśumeva jāne' //",
  "GK16ruyalsvu:3341": "atrāliṅganādyanekakriyākartṛtvenaika eva jano nirdiṣṭaḥ /",
  "GK16ruyalsvu:3342": "prastutāprastutaṃ sphuṭameva /",
  "GK16ruyalsvu:3343": "--------------------",
  "GK16ruyalsvu:3344": "RuAssC_25/1a:",
  "GK16ruyalsvu:3345": "svidyati kūṇati vellati vivalati nimiṣati vilokayati tiryak /",
  "GK16ruyalsvu:3346": "antarnandati cumbitumicchati navapariṇītā vadhūḥ śayane //",
  "GK16ruyalsvu:3347": "ityatra tu svaidanādikriyāṇāṃ prastutānāmekādhāragatatvena samuccīyamānatvācca samuccayālaṅkāro na tu kārakadīpakam /",
  "GK16ruyalsvu:3348": "taddhi prastutāprastutānāṃ kriyāṇāmaupamyasadbhāve bhavati /",
  "GK16ruyalsvu:3349": "evaṃ sardhakriyāṇāṃ prastutatve 'pi samucyayasyopamyābhāvādeva tulyayogitāto 'pi bhedaḥ /",
  "GK16ruyalsvu:3350": "aupamyasadbhāve 'pi tulyayogitaiva /",
  "GK16ruyalsvu:3351": "yathā -",
  "GK16ruyalsvu:3352": "'cakāra durbalānāṃ yaḥ kṣamāmāgaribanāmapi /",
  "GK16ruyalsvu:3353": "jahre niraparādhānāmapi yaśca balīyasām' //",
  "GK16ruyalsvu:3354": "atra karaṇaharaṇayoḥ prakṛtatvam /",
  "GK16ruyalsvu:3355": "dvayorapi rājagatatvena varṇanīyatvāt /",
  "GK16ruyalsvu:3356": "--------------------",
  "GK16ruyalsvu:3357": "RuAssC_25/1b:",
  "GK16ruyalsvu:3358": "idaṃ bimbapratibimbabhāvenāpi bhavati /",
  "GK16ruyalsvu:3359": "yathā -",
  "GK16ruyalsvu:3360": "'maṇiḥ śāṇellīḍhaḥ samaravijayī hetinihataḥ kalaśeṣaścandraḥ suratamṛditā bālallanā /",
  "GK16ruyalsvu:3361": "madakṣīṇo nāgaḥ śaradi saridāśyānapulinā tanimnā śobhante galitavibhavāścārthiṣu janāḥ' //",
  "GK16ruyalsvu:3362": "atra śāṇollīḍhatvādīnāṃ bimbapratibimbabhāvaḥ /",
  "GK16ruyalsvu:3363": "śuddhasāmānyarūpatvaṃ yathā -",
  "GK16ruyalsvu:3364": "'phaṇaraaṇarāiaṅgo bhuaṅgaṇāho dharaṃ samuvvahai /",
  "GK16ruyalsvu:3365": "ṇahadapyaṇovasohiasiho a tuha ṇāha bhuadaṇḍo' //",
  "GK16ruyalsvu:3366": "atra rājitatvaśobhitatvayoḥ śuddhasāmānyarūpatvam /",
  "GK16ruyalsvu:3367": "nanvetadanantarameva mālādīpakamanyairlakṣaghitaṃ tadihāpi kiṃ na lakṣyata ityāśaṅkyāha-chāyetyādi /",
  "GK16ruyalsvu:3368": "chāyāntareṇeti śṛṅkalārūpeṇa /",
  "GK16ruyalsvu:3369": "prastāvāntara iti /",
  "GK16ruyalsvu:3370": "śṛṅkalābandhopacitarūpatvāt /",
  "GK16ruyalsvu:3371": "____________________________________________________________",
  "GK16ruyalsvu:3372": "START Sūtra 26:",
  "GK16ruyalsvu:3373": "vākyārthagatatvena sāmānyasya vākyadvaye pṛthaṅnirdeśe prativastūpamā // RuAss_26 //",
  "GK16ruyalsvu:3374": "padārthārabdho vākyārtha iti padārthagatālaṅkārānantaraṃ vākyārthagatālaṅkāraprastāvaḥ /",
  "GK16ruyalsvu:3375": "tatra sāmānyadharmasyevādyupādāne sakṛnnirdeśe upamā /",
  "GK16ruyalsvu:3376": "vastuprativastubhāvenāsakṛnnirdeśe 'pi saiva /",
  "GK16ruyalsvu:3377": "ivādyanupādāne sakṛnnirdeśe upamā /",
  "GK16ruyalsvu:3378": "vastuprativastubhāvenāsakṛnnirdeśe tu śuddhasāmānyarūpatvaṃ bimbapratibimbabhāvo vā /",
  "GK16ruyalsvu:3379": "ādyaḥ prakāraḥ prativastūpamā /",
  "GK16ruyalsvu:3380": "vastu-śabdasya vākyārthavācitve prativāvākyārthamupamā sāmyamityanvarthāśrayaṇāt /",
  "GK16ruyalsvu:3381": "kevalaṃ kāvyasamayātparyāyāntareṇa pṛthaṅnirdeśaḥ /",
  "GK16ruyalsvu:3382": "dvitīyaprakārāśrayeṇa dṛṣṭānto vakṣyate /",
  "GK16ruyalsvu:3383": "tadevamaupamyāśrayeṇaiva prativastūpamā /",
  "GK16ruyalsvu:3384": "yathā -",
  "GK16ruyalsvu:3385": "'cakorya eva caturāścandrikācāmakarmaṇi /",
  "GK16ruyalsvu:3386": "āvantya eva nipuṇāḥ sudṛśo ratanarmaṇi' //",
  "GK16ruyalsvu:3387": "atra caturatvaṃ sādhāraṇe dharmaṃ upamānavākye, upameyavākye tu nipuṇapadena nirdiṣṭaḥ /",
  "GK16ruyalsvu:3388": "na kevasamiyaṃ sādharmyeṇa yāvad vaidharmyeṇāpi /",
  "GK16ruyalsvu:3389": "yathātraivottarasthāne 'vināvantīrna nipuṇāḥ sudṛśo ratanarmaṇi' iti pāṭhe /",
  "GK16ruyalsvu:3390": "--------------------",
  "GK16ruyalsvu:3391": "RuAssC_26:",
  "GK16ruyalsvu:3392": "vākyārthetyādi /",
  "GK16ruyalsvu:3393": "etadeva vyākhyātumalaṅkārāntaraiḥ sahāsyā vibhāgaṃ darśayati-tatretyādinā /",
  "GK16ruyalsvu:3394": "'tayā sa pūtaśca vibhūṣitaśca' ityatropamāyāṃ sakṛnnirdeśaḥ /",
  "GK16ruyalsvu:3395": "'pāṇḍyo 'yamaṃsārpitalambahāraḥ' ityādāvapi cāsakṛnnirdeśaḥ /",
  "GK16ruyalsvu:3396": "tadevabhivādyupādāne sādhāraṇadharmasya yathāsaṃbhavaṃ svarūpaṃ nirūpyevādyanupādāne 'pi nirūpayati-ivādītyādinā /",
  "GK16ruyalsvu:3397": "yadyapi dīpakatulyayogitayoḥ sāmānyasyāsakṛnnirdeśo 'pi saṃbhavati,",
  "GK16ruyalsvu:3398": "tathāpi sakṛnnirdeśaṃ vinā tayoranutthānāttadeveha prādhānyenoktam /",
  "GK16ruyalsvu:3399": "asakṛnnirdeśaśca dvidhā bhavatītyāha-asakṛdityādi /",
  "GK16ruyalsvu:3400": "ādyaḥ prakāra iti śuddhasāmānyarūpatvam /",
  "GK16ruyalsvu:3401": "yadi cātra sāmānyasyaikarūpatvamevāsti tartki paryāyāntareṇa pṛthaṅnirdeśaḥ kriyata ityāśaṅkyāha-kevalamityādi /",
  "GK16ruyalsvu:3402": "yaduktam-'naikaṃ padaṃ dviḥ prayojyaṃ prāyeṇa' iti /",
  "GK16ruyalsvu:3403": "bimbapratibimbabhāvo dvitīyaḥ prakāraḥ /",
  "GK16ruyalsvu:3404": "evametadupasaṃharan prakṛtameva siddhāntayati-tadevamityādinā /",
  "GK16ruyalsvu:3405": "aupamyāśrayeṇeti /",
  "GK16ruyalsvu:3406": "etadabhidadhatā granthakṛtā prativastūpamāyā dṛṣṭāntābhedo darśitaḥ /",
  "GK16ruyalsvu:3407": "yato 'syāḥ prakṛtārthasya viśeṣābhidhitsayā sādṛśyārthamaprakṛtamarthāntaramupādīyate,",
  "GK16ruyalsvu:3408": "ata eva cātra prakṛtāprakṛtayorupamānopameyabhāvaḥ /",
  "GK16ruyalsvu:3409": "dṛṣṭante puraretādṛśo vṛttānto 'nyatrāpi sthita iti prakṛtasyārthasyāvispaṣṭā pratītirbhā bhūditi pratītiviśadīkaraṇārthamarthāntaramupādīyate /",
  "GK16ruyalsvu:3410": "ata evātrārthāntaropādānaṃ prakṛtasya na kvāpyupayuktamapi tu pratipattaḥ prakṛtārthapratīteravispaṣṭatānirāsāt /",
  "GK16ruyalsvu:3411": "kecicca dṛṣṭānte dvayoḥ samarthyasamarthakabhāvenānayorbhāvenānarbhedamāhuḥ /",
  "GK16ruyalsvu:3412": "tadasat /",
  "GK16ruyalsvu:3413": "yataḥ svarūpayorvaśeṣayoḥ samarthyasamarthakabhāvo na bhavati /",
  "GK16ruyalsvu:3414": "vastvantareṇa vastvantarasiddhyanupapatteḥ /",
  "GK16ruyalsvu:3415": "sa hi sāmānyaviśeṣayoreva bhavati /",
  "GK16ruyalsvu:3416": "sāmānyasya niyamena viśeṣaniṣṭatvādviśeṣasya ca niyamena sāmānyāśrayatvāt /",
  "GK16ruyalsvu:3417": "yadi cātra samarthyasamarthakabhāvaḥ syādarthāntaranyāsādasya pṛthagalaṅkāratā na syāt /",
  "GK16ruyalsvu:3418": "samarthyasamarthakabhāvātmanaḥ sāmānyasyobhayatrāpyanugamāt /",
  "GK16ruyalsvu:3419": "anye punarubhayatrāpyārthamaupamyamāśritya sāmānyasya śuddhasāmānyarūpatvabimbapratibimbabhāvābhyāṃ vyavasthiteranayorbhedamāhuḥ /",
  "GK16ruyalsvu:3420": "tadapyasat /",
  "GK16ruyalsvu:3421": "etāvataivaupamyākhyasya sāmānyalakṣaṇasyānugatatvādupamābhedavadanayoḥ pṛthagalaṅkāratvānupapatteḥ /",
  "GK16ruyalsvu:3422": "tadevaṃ vākyanairapūkṣye 'pi vaktṛpratipattroreva viśeṣādayorbhedaḥ siddhaḥ /",
  "GK16ruyalsvu:3423": "vaidharmyeṇāpīti /",
  "GK16ruyalsvu:3424": "bhavatīti śeṣaḥ /",
  "GK16ruyalsvu:3425": "____________________________________________________________",
  "GK16ruyalsvu:3426": "START Sūtra 27:",
  "GK16ruyalsvu:3427": "tasyāpi bimbapratibimbabhāvatayā nirdeśa dṛṣṭāntaḥ // RuAss_27 //",
  "GK16ruyalsvu:3428": "taṣṇāpīti na kevalamupamānopameyayoḥ /",
  "GK16ruyalsvu:3429": "tacchabdena sāmānyadharmaḥ pratyavamṛṣṭaḥ /",
  "GK16ruyalsvu:3430": "ayamapi sādharmyavaidharmyābhyāṃ dvividhaḥ /",
  "GK16ruyalsvu:3431": "ādyo yathā-",
  "GK16ruyalsvu:3432": "'abdhirlaṅghita eva vānarabhaṭaiḥ kiṃ tvasya gambhīratā- ,",
  "GK16ruyalsvu:3433": "māpātālanimagnapīvaratanurjānāti manthācalaḥ /",
  "GK16ruyalsvu:3434": "devīṃ vācamupāsate hi bahyavaḥ sāraṃ tu sārastvataṃ jānīte nitarāmasau gurukulakliṣṭo murāriḥ kaviḥ' //",
  "GK16ruyalsvu:3435": "atra yadyapi ñcānākhya eko dharmo nirdiṣṭastathāpi na tannibandhanamaupabhyaṃ vivakṣitam /",
  "GK16ruyalsvu:3436": "yannibandhanaṃ ca vivakṣitaṃ tatrābdhilaṅghanādāvastyeva divyavāgupāsanādinā pratibimbanam /",
  "GK16ruyalsvu:3437": "dvitīyo yathā-",
  "GK16ruyalsvu:3438": "'kṛtaṃ ca garvābhimukhaṃ manastvayā kimanyadevaṃ nihatāśca no 'rayaḥ /",
  "GK16ruyalsvu:3439": "tamāṃsi tiṣṭanti hi tāvadaṃśumānna yāvadāyātyudayādrimaulitām' //",
  "GK16ruyalsvu:3440": "atra nihatatvādeḥ sthānādinā vaidharmyeṇa pratibimbanam /",
  "GK16ruyalsvu:3441": "--------------------",
  "GK16ruyalsvu:3442": "RuAssC_27:",
  "GK16ruyalsvu:3443": "tasyāpīti [sāmānyadharmasyāpītyarthaḥ] upamānopameyayoriti /",
  "GK16ruyalsvu:3444": "prakṛtāprakṛtayordharmiṇorityarthaḥ /",
  "GK16ruyalsvu:3445": "ataśca dharmāṇāṃ dharmiṇāṃ ca bimbapratibimbabhāvena nirdeśo 'yamalaṅkāraḥ /",
  "GK16ruyalsvu:3446": "yaduktamanyatrāpi-'dṛṣṭāntaḥ punareteṣāṃ sarveṣāṃ pratibimbanam' iti /",
  "GK16ruyalsvu:3447": "upamānopameyayoriti tu svārthaeva na vyākhyeyam,",
  "GK16ruyalsvu:3448": "arthāntarasya prakṛtadārḍhyāyopādānātsādṛśyāvivakṣaṇāt /",
  "GK16ruyalsvu:3449": "ādya iti sādharmyeṇa /",
  "GK16ruyalsvu:3450": "yathā vā--",
  "GK16ruyalsvu:3451": "'sthāneṣu śiṣyanivahaiḥ pratipādyamānā vidyā guruṃ hi guṇavattaramātanoti /",
  "GK16ruyalsvu:3452": "ādāya śuktiṣu balāhakaviprakīrṇai ratnākaro bhavati vāribhiramburāśiḥ' //",
  "GK16ruyalsvu:3453": "atra sthānādīnāṃ śuktyādibhiḥ pratibimbanam /",
  "GK16ruyalsvu:3454": "yannibandhanaṃ ceti /",
  "GK16ruyalsvu:3455": "arthālaṅkāratvaṃ na punaraupamyam /",
  "GK16ruyalsvu:3456": "tasya ca samanantaroktayurktyāsaṃbhavāt /",
  "GK16ruyalsvu:3457": "____________________________________________________________",
  "GK16ruyalsvu:3458": "START Sūtra 28:",
  "GK16ruyalsvu:3459": "saṃbhāvatāsaṃbhavatā vā vastusaṃbandhena gamyamānaṃ pratibimbakaraṇaṃ nidarśanā // RuAss_28 //",
  "GK16ruyalsvu:3460": "pratibimbakaraṇaprastāvenāsyā lakṣaṇam /",
  "GK16ruyalsvu:3461": "tatra kkacitsaṃbhavanneva vastusaṃbandhaḥ svasāmarthyāddhimbapratibimbabhāvaṃ kalpayati /",
  "GK16ruyalsvu:3462": "kvacitpunaranvayabādhādasaṃbhāvatā vastusaṃbandhena pratibimbanamākṣipyate /",
  "GK16ruyalsvu:3463": "tatra saṃbhavadvastusaṃbandhā yathā-",
  "GK16ruyalsvu:3464": "'cūḍāmaṇipade dhatte yo devaṃ ravimāgatam /",
  "GK16ruyalsvu:3465": "satāṃ kāryātitheyīti bodhayan gṛhamedhinaḥ' //",
  "GK16ruyalsvu:3466": "atra bodhayanniti ṇicastatsamarthācaraṇe prayogātsaṃbhavati vastusaṃbandhaḥ /",
  "GK16ruyalsvu:3467": "asaṃbhavadvastusaṃbandhā yathā-",
  "GK16ruyalsvu:3468": "'abyātsa vo yamya nisargavakraḥ spṛśatyadhijyasmaracāpalīlām /",
  "GK16ruyalsvu:3469": "jaṭāpinaddhoragarājaratnamarīcilīḍhobhayakoṭirinduḥ' //",
  "GK16ruyalsvu:3470": "atra smaracāpasaṃbandhinyā līlāyā vastvantarabhūtenendunā sparśanamasaṃbhavallīlāsadṛśīṃ līlāmavagamayatītpadūraviprakarṣātpratibimbakalpanamuktam /",
  "GK16ruyalsvu:3471": "--------------------",
  "GK16ruyalsvu:3472": "RuAssC_28:",
  "GK16ruyalsvu:3473": "saṃbhavatetyādi /",
  "GK16ruyalsvu:3474": "bimbapratibimbabhāvamiti upamānopameyatvamityarthaḥ /",
  "GK16ruyalsvu:3475": "dharmadharmiṇorabhedopakṣārāt /",
  "GK16ruyalsvu:3476": "evaṃ cātra nidarśatāyāṃ sādṛśyāvinābhāvaḥ /",
  "GK16ruyalsvu:3477": "tena -",
  "GK16ruyalsvu:3478": "'prabhāte pṛcchrantīranurahasavṛttaṃ sahacarīrnavoḍhā na vrīḍāmukulitamukhīyaṃ kathayati /",
  "GK16ruyalsvu:3479": "likhantīnāṃ pattrāṅkuramaniśamasyāstu kucayoścamatkāro gūḍhaṃ karajapadamāsāṃ prathayati' //",
  "GK16ruyalsvu:3480": "ityādau saṃbhavatyapi vastusaṃbandhe prathanasyaupamyābhāvānna nidarśanālaṅkāratvamṣa /",
  "GK16ruyalsvu:3481": "anenaiva vastusaṃbandhasya saṃbhavāsaṃbhavābhyāmasyā bhedadvayamapyuktam /",
  "GK16ruyalsvu:3482": "tadevodāharati-cūḍāmaṇītvādinā /",
  "GK16ruyalsvu:3483": "tatsamarthācaraṇe prayogāditi 'kārīṣo 'dhyāpayati' ityādivat /",
  "GK16ruyalsvu:3484": "abhyāgatasya ravergiriṇā śirasā dhāraṇaṃ tatsamarthācaraṇam /",
  "GK16ruyalsvu:3485": "ata evātra bodhayanniti ṇicastatsamarthā caraṇe prayogānmayeva bhavadvibharapyatithisaparyā kāryeti saṃbhavatsaṃbandhamūlamatrārthamaupamyam /",
  "GK16ruyalsvu:3486": "evaṃ ca parvatasya bodhanakriyākartṛtvāsaṃbhavādevādevābhimantṛvyāpāropārohābhāvānnātra pratīyamānotprekṣā /",
  "GK16ruyalsvu:3487": "nāpi smṛtyalaṅkāraḥ /",
  "GK16ruyalsvu:3488": "gṛhamedhināṃ parvatakartṛkasya sadviṣayātithyabodhakatvasyavākṣyārthatvāt /",
  "GK16ruyalsvu:3489": "tatra hi sadṛśadarśanādvastvantarasya smṛtirbhavati /",
  "GK16ruyalsvu:3490": "nacātra gṛhamedhināṃ ravidarśanādatithismṛtau kartṛtvam /",
  "GK16ruyalsvu:3491": "teṣāṃ sadātithyakartavyatāyā bodhyatvāt /",
  "GK16ruyalsvu:3492": "nāpyatra raviṇātitheratithinā vā raveḥ sāmyaṃvivakṣitam /",
  "GK16ruyalsvu:3493": "api tu mayeva gṛhamedhibhirapi satāmātithyaṅkāryamiti /",
  "GK16ruyalsvu:3494": "ata eva nātra vastvantarakaraṇātmāpi viśeṣālaṅkāraḥ /",
  "GK16ruyalsvu:3495": "tapānāvagame 'tithyāderasaṃbhāvyasyāvagamo jāta ityevamātmikāyāḥ pratipatterabhāvāt /",
  "GK16ruyalsvu:3496": "ataśca satyasati vā saṃbandhe nidṛśaṃneti vācyam /",
  "GK16ruyalsvu:3497": "tena yathoktameva bhedadvayaṃ syāt /",
  "GK16ruyalsvu:3498": "asaṃbhavaditi /",
  "GK16ruyalsvu:3499": "dharmyantarasaṃbandhino dharmasya dhamyantare 'nyadāyogāt /",
  "GK16ruyalsvu:3500": "adraviprakarṣāditi /",
  "GK16ruyalsvu:3501": "dharmamukhenasādṛśyasya kiñcitpratyāsaccatvāt /",
  "GK16ruyalsvu:3502": "yathā vā -",
  "GK16ruyalsvu:3503": "'aṅge pulaaṃ aharaṃ savepiaṃ jaṃpiaṃ sasikkāraṃ /",
  "GK16ruyalsvu:3504": "savvaṃ sisireṇa kaaṃ jaṃ kāavvaṃ piaameṇa' //",
  "GK16ruyalsvu:3505": "atra vallabhakāryasya pulakāderdharmasya vastvantarabhūtena śiśireṇa kāraṇamasaṃbhavattasya sāmyamavagamayatīti śiśirasya ballabhatulyatāpratīteraupamyam /",
  "GK16ruyalsvu:3506": "ataścātra dharmāṇāmasaṃbandhāt nidarśanetyuktvā pratimālaṅkāratvaṃ na vācyam /",
  "GK16ruyalsvu:3507": "pratibhāyāścānyodāharaṇeṣvalaṅkārāntarāviyogaḥ sphuṭa eveti na pṛthagalaṅkāratvaṃ vācyam /",
  "GK16ruyalsvu:3508_0": "evamanyeṣāmapi samagrāṇāmabhinavālaṅkārāṇāṃ cānyairanyālaṅkārayogo yojayituṃ śakya",
  "GK16ruyalsvu:3508_1": "eveti granthavistarabhayādasmadarśane taddūkṣaṇoddhārasyaiva ca pratijñātatvādasmābhiḥ",
  "GK16ruyalsvu:3508_2": "prātipadyena na dūṣitam /",
  "GK16ruyalsvu:3509": "na punaretāvataiva paramatamapratiṣiddhamanumatameveti dṛśā eṣāmapi pṛthagalaṅkāratvaṃ yuktaṃ mantavyam /",
  "GK16ruyalsvu:3510": "__________",
  "GK16ruyalsvu:3511": "RuAss_28/1:",
  "GK16ruyalsvu:3512": "eṣāpi padārthavākyārthavṛttibhedād dvividhā padārthavṛttiḥ samanantaramudāhṛtā /",
  "GK16ruyalsvu:3513": "vākyārthavṛttiryathā-",
  "GK16ruyalsvu:3514": "'tvatpādanakharatnānāṃ yadalaktakamārjanam /",
  "GK16ruyalsvu:3515": "idaṃ śrīkhaṇḍalepena pāṇḍurīkaraṇaṃ vidhoḥ' //",
  "GK16ruyalsvu:3516": "kecittu dṛṣṭāntālaṅkāro 'yamityāhustadasat /",
  "GK16ruyalsvu:3517": "nirapekṣayorvākyārthayorhi bimbapratibimbabhāvo dṛṣṭāntaḥ /",
  "GK16ruyalsvu:3518": "yatra ca prakṛte vākyārthe vākyārthāntaramāropyate sāmānādhikaraṇyena tatra saṃbandhānupapattimūlā nidarśanaiva yuktā, na dṛṣṭāntaḥ /",
  "GK16ruyalsvu:3519": "evaṃ ca -",
  "GK16ruyalsvu:3520": "'śuddhāntadurlabhamidaṃ vapurāśramavāsino yadi janasya /",
  "GK16ruyalsvu:3521": "dūrīkṛtāḥ khalu guṇairudyānalatā banalatābhiḥ' //",
  "GK16ruyalsvu:3522": "ityatra dṛṣṭāntabuddhirna kāryā /",
  "GK16ruyalsvu:3523": "uktanyāyena nidarśanāprātpeḥ /",
  "GK16ruyalsvu:3524": "--------------------",
  "GK16ruyalsvu:3525": "RuAssC_28/1:",
  "GK16ruyalsvu:3526": "eṣetyasaṃbhavadvastusaṃbandhanibandhanā /",
  "GK16ruyalsvu:3527": "na kevalaṃ nidarśanā yāvattadbhedo 'pyayaṃ dvividha ityapiśabdārthaḥ /",
  "GK16ruyalsvu:3528": "udāhṛteti 'avyātsa vaḥ' ityādinā /",
  "GK16ruyalsvu:3529": "keciditi śrīmammaṭādayaḥ / 18 a. sa. taditi dṛṣṭāntālaṅkāravacanam /",
  "GK16ruyalsvu:3530": "etadanyatrāpi yojayati-evamityādinā /",
  "GK16ruyalsvu:3531": "uktanyāyeneti,prakṛtavākyārthe vākyārthāntarasya sāmānādhikaraṇyenādhyāropyamāṇatvāt /",
  "GK16ruyalsvu:3532": "ataścānyairvākyārthayoḥ sāmānādhikaraṇyanidaśācchrautāropasadbhāvena vākyārtharūpakaṃ yaduktaṃ tattāvadāstām,",
  "GK16ruyalsvu:3533": "yatputraḥ prativastūpamodāharaṇatvamuktaṃ tadayuktameva /",
  "GK16ruyalsvu:3534": "nirapekṣayorvākyārthayordharmasya śuddhasāmānyarūpatve prativastūpamā /",
  "GK16ruyalsvu:3535": "na cātraikamapi saṃbhavati /",
  "GK16ruyalsvu:3536": "vākyārthayoḥ sāpekṣatvācchuddhasāmānyarūpatvābhāvācca arthāpattyudāharaṇatvamapyatrāyuktam /",
  "GK16ruyalsvu:3537": "'jāgrataḥ kamalāllakṣmīṃ yajjagrāha tadadbhutam /",
  "GK16ruyalsvu:3538": "pādadvandvasya mattebhagatisteye tu kā stutiḥ' //",
  "GK16ruyalsvu:3539": "ityatra tu prativastūpamodāharaṇatvaṃ pāpātpāpīyaḥ /",
  "GK16ruyalsvu:3540": "atra hi vākyārthayoḥ parasparaṃ sādṛśyamātramapi nāstīti kā kathā prativastūpamāyāḥ /",
  "GK16ruyalsvu:3541": "evaṃvidhameva cānyatra sarvālaṅkārodāharaṇeṣvāsamañjasyaṃ saṃbhavadapi samanantaroktahetudvayāśca darśitam /",
  "GK16ruyalsvu:3542": "tathā ca -",
  "GK16ruyalsvu:3543": "'ājñādharaḥ pañcaśaraḥ purastātsudhā punaḥ karmakarī mukhasya /",
  "GK16ruyalsvu:3544": "sa cāpi saundaryaviśeṣabandī yatrendurindīvaralocanānām' //",
  "GK16ruyalsvu:3545_0": "ityatra viṣayaviṣayiṇordvayorapyupādānātsphuṭe 'pi rūpakatve 'tiśayoktyudāharaṇatvamuktaṃ",
  "GK16ruyalsvu:3545_1": "tatra cātiśayoktitvameva nāstīti kiṃ kāryakāraṇabhāvapūrvakatvanidarśanenanetyalaṃ bahunā /",
  "GK16ruyalsvu:3546_0": "asaṃbhavadvastusaṃbandhanibandhanāyāśca yadyapi vastusaṃbandhasyāviśeṣeṇa saṃbhava",
  "GK16ruyalsvu:3546_1": "uktastathāpi samanantaroktodāharaṇeṣu yathopamānasaṃbandhī dharma upameyagatatvenaiva",
  "GK16ruyalsvu:3546_2": "saṃbhavati tathaivopameyasaṃbandhī dharmaḥ kvacidupamāne 'pītyāha-iyamityādi /",
  "GK16ruyalsvu:3547": "__________",
  "GK16ruyalsvu:3548": "RuAss_28/2:",
  "GK16ruyalsvu:3549": "iyaṃ copemeya upamānavṛttasyāsaṃbhavātpratipāditā pūrvaiḥ vastutastūpameyavṛttasyopamāne 'saṃbhavādapi bhavati /",
  "GK16ruyalsvu:3550": "ubhayatrāpi saṃbandhavighaṭanasya vidyamānatvāt /",
  "GK16ruyalsvu:3551": "tadyathā - 'viyoge gauḍanārīṇāṃ yo gaṇḍatalapāṇḍimā /",
  "GK16ruyalsvu:3552": "alakṣyata sa kharjūrīmañjarīgarbhareṇuṣu' //",
  "GK16ruyalsvu:3553": "atra gaṇḍatalaṃ prakṛtam /",
  "GK16ruyalsvu:3554": "taddharmasya pāṇḍimnaḥ kharjūrīreṇuṣvasaṃbhavādaupamyapratītiḥ /",
  "GK16ruyalsvu:3555": "eṣa ca prakāraḥ śṛṅkhalānyāyenāpi bhavati /",
  "GK16ruyalsvu:3556": "yathā-",
  "GK16ruyalsvu:3557": "'muṇḍasire boraphalaṃ borovari boraaṃ thiraṃ dharasi /",
  "GK16ruyalsvu:3558": "viggucchāai appā ṇāliacheā chalijjanti' /",
  "GK16ruyalsvu:3559": "--------------------",
  "GK16ruyalsvu:3560": "RuAssC_28/2:",
  "GK16ruyalsvu:3561": "ubhayatretyupameye upamāne vā /",
  "GK16ruyalsvu:3562": "vasantavarṇanasya prakrāntatvād dvayoḥ prakṛtatve 'pi gaṇḍatalasyopameyatvam /",
  "GK16ruyalsvu:3563": "tadbhatatvenaiva pāṇḍimnaḥ sisādhayiṣitatvāt /",
  "GK16ruyalsvu:3564": "sidhdasādhyadharmatvameva kṣopamānopameyatvamṣa /",
  "GK16ruyalsvu:3565": "yathā vā -",
  "GK16ruyalsvu:3566": "'tvadvaktralāvaṇyamidaṃ mṛgākṣi saṃlakṣyate patyurapi kṣapāyāḥ /",
  "GK16ruyalsvu:3567": "kathaṃ tvanenāhṛtametadadya kalāvatāṃ vā kimasādhyamasti' //",
  "GK16ruyalsvu:3568": "atra cāṭuṣu nāyikāyāḥ prastutatvādvaktramupameyam /",
  "GK16ruyalsvu:3569": "taddharmasya ca lāvaṇyasyopamāne śaśinyasaṃbhavaḥ /",
  "GK16ruyalsvu:3570": "eṣa iti asaṃbhavadvastusaṃbandhanibandhano vā vācyaḥ /",
  "GK16ruyalsvu:3571": "__________",
  "GK16ruyalsvu:3572": "RuAss_28/3:",
  "GK16ruyalsvu:3573": "iyamapi kvacinmālayāpi bhavantī dṛśyate /",
  "GK16ruyalsvu:3574": "yathā-",
  "GK16ruyalsvu:3575": "'araṇyaruditaṃ kṛtaṃ śavaśarīramudvartitaṃ sthale 'bjamavaropitaṃ suciramūṣare varṣitam /",
  "GK16ruyalsvu:3576": "śvapucchamavanāmitaṃ badhirakarṇajāpaḥ kṛtaḥ dhṛto 'ndhamukhadarpaṇo yadabudho janaḥ sevitaḥ' //",
  "GK16ruyalsvu:3577": "kvacitpunarniṣedhasāmarrthyādākṣitpāyāḥ prātpeḥ saṃbandhānupapattyāpi bhavati /",
  "GK16ruyalsvu:3578": "yathā-",
  "GK16ruyalsvu:3579": "'utkope tvayi kiñcideva calati drāggūrjarakṣmābhṛtā muktā bhūrna paraṃ bhayānmarujuṣāṃ yāvattadeṇīdṛśām /",
  "GK16ruyalsvu:3580": "padbhyāṃ haṃsagatirmukhena śaśinaḥ kāntiḥ kucābhyāmapi kṣāmābhyāṃ sahasaiva vanyakariṇāṃ gaṇḍasthalīvibhramaḥ' //",
  "GK16ruyalsvu:3581": "atra muktena niṣedhapadaṃ tadanyathānupapattyā pādayorhasagatiprātpirākṣipyate /",
  "GK16ruyalsvu:3582": "sā ca tayoranupapannā sādṛśyaṃ gamayatīti asaṃbhavadvastusaṃbanvanibandhanā nidarśanā /",
  "GK16ruyalsvu:3583": "--------------------",
  "GK16ruyalsvu:3584": "RuAssC_28/3:",
  "GK16ruyalsvu:3585": "ākṣitpāyā iti /",
  "GK16ruyalsvu:3586": "prātpipūrvakatvānniṣedhasya /",
  "GK16ruyalsvu:3587": "seti prātpiḥ sādṛśyamiti pādayorhasagatitulyāyā gateḥ pratīteḥ /",
  "GK16ruyalsvu:3588": "iyaṃ ca sāmānyasyānugāmitayā /",
  "GK16ruyalsvu:3589": "yathā- avyātma va ityādi /",
  "GK16ruyalsvu:3590": "atra nisargavakratākṣyadharmasyānugāmitvam /",
  "GK16ruyalsvu:3591": "śuddhasāmānyarūpatvena yathā -",
  "GK16ruyalsvu:3592": "'hāreṇāmalakasthūlamuktenāmuktakuntalaḥ /",
  "GK16ruyalsvu:3593": "phaṇīndrabaddhajūṭasya śriyamāpa sa dhūrjaṭeḥ' //",
  "GK16ruyalsvu:3594": "atrāmuktabaddhayoḥ śuddhasāmānyarūpatvam /",
  "GK16ruyalsvu:3595": "bimbapratibimbabhāvena yathā -",
  "GK16ruyalsvu:3596": "'uha sarasadantaḍalakapolapaḍimāgao maacchrīi /",
  "GK16ruyalsvu:3597": "ante siṃdūriasaṃkhavattakarāṇaṃ vahai cando' //",
  "GK16ruyalsvu:3598": "('paśya sarasadantamaṇḍalakapolapratimāgato mṛgākṣyāḥ /",
  "GK16ruyalsvu:3599": "ante sindūritaśaṅkhāvarttakaraṇīṃ [kriyāṇ]vahati candraḥ') //",
  "GK16ruyalsvu:3600": "atra dantamaṇḍalasindūritatvayorbimbapratibimbabhāvaḥ /",
  "GK16ruyalsvu:3601": "____________________________________________________________",
  "GK16ruyalsvu:3602": "START Sūtra 29:",
  "GK16ruyalsvu:3603": "bhedaprādhānye upamānādupameyasyādhikye viparyaye vā vyatirekaḥ // RuAss_29 //",
  "GK16ruyalsvu:3604": "adhunā bhedaprādhānyenālaṅkārakathanam /",
  "GK16ruyalsvu:3605": "bhedo vailakṣaṇyam /",
  "GK16ruyalsvu:3606": "sa ca dvidhā bhavati, upamānādupameyasyādhikaguṇatve viparyaye vā bhāvāt /",
  "GK16ruyalsvu:3607": "viparyayo nyūnaguṇatvam /",
  "GK16ruyalsvu:3608": "--------------------",
  "GK16ruyalsvu:3609": "RuAssC_29:",
  "GK16ruyalsvu:3610": "bhedaprādhānya ityādi /",
  "GK16ruyalsvu:3611": "adhuneti prātpāvasaram /",
  "GK16ruyalsvu:3612": "bhedasya cātra prādhānyādabhedasya vastutaḥ sadbhāvaḥ /",
  "GK16ruyalsvu:3613": "sādṛśya eva paryavasānāt /",
  "GK16ruyalsvu:3614": "ata eva sādṛśyavyatirekeṇa saṃbhavannapi bhedo nāsya viṣayaḥ /",
  "GK16ruyalsvu:3615": "yathā -",
  "GK16ruyalsvu:3616": "'divyottarīyabhṛti kaustubharannabhāji deve pare dadhatu lubdhadhiyo 'nubandham /",
  "GK16ruyalsvu:3617": "rūpaṃ digambaramakhaṇṭanṛmuṇḍacūḍaṃ bhāvatkameva tu bateśa mama spṛhāyai' //",
  "GK16ruyalsvu:3618": "atra vaiṣṇavebhyaḥ svātmani viṣṇorvā parameśvare bhedamātraṃ vivakṣitaṃ na tu kenāpi kasyacidaupamyam /",
  "GK16ruyalsvu:3619": "sa iti bhedaḥ /",
  "GK16ruyalsvu:3620": "tasyādhikyaviparyayābhyāṃ vaividhyādvayatireko 'pi dvividhaḥ /",
  "GK16ruyalsvu:3621": "tadāśrayatvādasya /",
  "GK16ruyalsvu:3622": "__________",
  "GK16ruyalsvu:3623": "RuAss_29/1:",
  "GK16ruyalsvu:3624": "krameṇodāharaṇam - 'diddakṣavaḥ pakṣyalatāvilāsamakṣṇāṃ sahasrasya manoharaṃ te /",
  "GK16ruyalsvu:3625": "vāpīṣu nīlotpalinī-vikāsarabhyāsu nandanti na ṣaṭpadaudhāḥ' //",
  "GK16ruyalsvu:3626": "'kṣīṇaḥ kṣoṇo 'pi śaśī bhūyo bhūyo vivardhate satyam /",
  "GK16ruyalsvu:3627": "virama prasīda sundari yauvanamanivarti yātaṃ tu' //",
  "GK16ruyalsvu:3628": "atra vikasvaranīlotpalinyapekṣayā akṣisahasrasya pakṣmalatayā adhikaguṇatvam /",
  "GK16ruyalsvu:3629": "candrāpekṣayā ca yauvanasya nyūnaguṇatvam /",
  "GK16ruyalsvu:3630": "śaśivailakṣaṇyena tasyāpunarāgamāt /",
  "GK16ruyalsvu:3631": "--------------------",
  "GK16ruyalsvu:3632": "RuAssC_29/1:",
  "GK16ruyalsvu:3633": "candrāpekṣayeti /",
  "GK16ruyalsvu:3634": "śaśiyauvanayorhi samāne 'pi gatvaratve śaśinaḥ punarāgamanamapi saṃbhavati na tu yauvanasyeti tato 'sya nyūnaguṇavattvam /",
  "GK16ruyalsvu:3635": "nanvatra viparyayameveti sūtritaṃ bhedāntaramayuktam /",
  "GK16ruyalsvu:3636": "upamānādupameyasya nyūnaguṇatve vāstavatvāt,tattve cālaṅkāratvānupapatteḥ /",
  "GK16ruyalsvu:3637": "yauvanasya cātrāsthiratve pratipādye pratipādye candrāpekṣayādhikaguṇatvameva vivakṣitam /",
  "GK16ruyalsvu:3638": "yadetañcandravadyātaṃ sanna punapāyātīti /",
  "GK16ruyalsvu:3639": "asadetat /",
  "GK16ruyalsvu:3640": "yato 'tra candravad gataṃ sad yauvanaṃ yadi punarapyāgacchret tat priyaṃ prati ciramīrṣyānubandho yujyeta /",
  "GK16ruyalsvu:3641": "kālāntare 'pi hyasya tadavalokanādunā saphalīkāraḥ syāt /",
  "GK16ruyalsvu:3642": "idaṃ punarhatayauvanaṃ yātaṃ satprunarnāgacchratītīrṣyādyantarāyaparihāreṇa nirantaratayaiva priyeṇa saha saphalayitavyamiti dhigīrṣyām,",
  "GK16ruyalsvu:3643": "tyaja priyaṃ prati manyum,",
  "GK16ruyalsvu:3644": "kuru prasādamityāsmin priyavayasyopadeśe priyaṃ prati kopopaśamāya candrāpekṣayā yauvanasyāpunarāgamanaṃ nyūnaguṇatvenaiva vivakṣitamiti vākyārthavida eva pramāṇam /",
  "GK16ruyalsvu:3645": "na caitad vāstavamupameyasya nyūnaguṇatvam /",
  "GK16ruyalsvu:3646": "tasyaiva sātiśayatvenapratipādyatvāt /",
  "GK16ruyalsvu:3647": "prakṛtārthoparañjakatve hi sarvathā kaveḥ saṃrambhaḥ /",
  "GK16ruyalsvu:3648": "taccādhikaguṇamukhena bhavatu,itarathā vā ko viśeṣaḥ /",
  "GK16ruyalsvu:3649": "tasmādyuktameva viparyaye veti sūtritam /",
  "GK16ruyalsvu:3650": "pratyuta pratitpatvāt /",
  "GK16ruyalsvu:3651_0": "vataḥ 'svareṇa tasyā abhṛtastruteva' ityādāvanyaṣṭālāpasya pratikūlatvokteḥ karṇakaṭukatvādinā",
  "GK16ruyalsvu:3651_1": "nyūnatvāvagaterupameyabhūtāyā bhagavatyāḥ saṃbandhinaḥ svarasyāmṛtastratevetyabhidhānādānandātiśayadātiśayadāyitvādeścādhikyamevāvagamyata ityalaṃ bahunā /",
  "GK16ruyalsvu:3652": "asyāpi sādṛśyāśrayatvātsāmānyasya trayī gatiḥ /",
  "GK16ruyalsvu:3653": "tatrānugāmitā yathā - nāgendrahastāstvaci karkaśatvādekāntaśaityātkadalīviśeṣāḥ /",
  "GK16ruyalsvu:3654": "labdhvāpi loke pariṇāhi rūpaṃ jātāstadvarvorupamānabāhyāḥ //",
  "GK16ruyalsvu:3655": "atra pariṇāhirūpatvasyātugāmitvam /",
  "GK16ruyalsvu:3656": "vastuprativastubhāve punargranthakṛtaivodāhṛtam - didṛkṣava ityādi /",
  "GK16ruyalsvu:3657": "atra manoharatvaramyatvayoḥ śuddhasāmānyarūpatvam /",
  "GK16ruyalsvu:3658": "pakṣyalatāvilāsavikasvarayośca bimbapratibimbabhāvaḥ /",
  "GK16ruyalsvu:3659": "____________________________________________________________",
  "GK16ruyalsvu:3660": "START Sūtra 30:",
  "GK16ruyalsvu:3661": "upamānopameyayorekasya prādhānyanirdeśe 'parasya sahārthasaṃbandhe sahoktiḥ // RuAss_30 //",
  "GK16ruyalsvu:3662": "bhedaprādhānya ityeva /",
  "GK16ruyalsvu:3663": "guṇaprādhānabhāvanimittakamatra bhedaprādhānyam /",
  "GK16ruyalsvu:3664": "sahārthaprayuktaśca guṇaprādhānabhāvaḥ /",
  "GK16ruyalsvu:3665": "upamānopameyatvaṃ cātra vaivakṣikam, dvayorapi prākaraṇikatvādaprākaraṇikaraṇikatvādvā /",
  "GK16ruyalsvu:3666": "sahārthasāmarthyāddhi tayoḥ tulyakakṣatvam /",
  "GK16ruyalsvu:3667": "tatra tṛtīyāntasya niyamena guṇatvādupamānatvam /",
  "GK16ruyalsvu:3668": "arthācca pariśiṣṭasya pradhānatvādupameyatvam /",
  "GK16ruyalsvu:3669": "śabdaścātra guṇaprādhānabhāvaḥ /",
  "GK16ruyalsvu:3670": "vastutastu viparyayo 'pi syāt /",
  "GK16ruyalsvu:3671": "tatra niyamenātiśayoktimūlatvamasyāḥ /",
  "GK16ruyalsvu:3672": "sā ca kāryakāraṇapratiniyamaviparyayarūpā abhedādhyavasāyarūpā ca /",
  "GK16ruyalsvu:3673": "abhedādhyavasāyaśca śleṣabhittiko 'nyathā vā /",
  "GK16ruyalsvu:3674": "sāhityaṃ cātra katrādinānābhedaṃ jñeyam /",
  "GK16ruyalsvu:3675": "tatra ca -",
  "GK16ruyalsvu:3676": "'kāryakāraṇapratiniyamaviparyayarūpā yathā -",
  "GK16ruyalsvu:3677": "'bhavadaparādhaiḥ sārdhaṃ saṃtāpo vardhatetarāmasyāḥ' /",
  "GK16ruyalsvu:3678": "atrāparādhānāṃ saṃtāpaṃ prati hetutve 'pi tulyakālatvenopanibandhaḥ /",
  "GK16ruyalsvu:3679": "śleṣabhittikābhedādhyavasāyarūpā yathā -",
  "GK16ruyalsvu:3680": "'astaṃ bhāsvānprayātaḥ saha ripubhirayaṃ saṃhniyantāṃ balāni' /",
  "GK16ruyalsvu:3681": "atrāstaṃ gamanaṃ śliṣṭam /",
  "GK16ruyalsvu:3682": "astamityasyobhayārthatvāt //",
  "GK16ruyalsvu:3683": "--------------------",
  "GK16ruyalsvu:3684": "RuAssC_30:",
  "GK16ruyalsvu:3685": "upamānetyādi /",
  "GK16ruyalsvu:3686": "kiṃhetukaṃ cātra bhedaprādhānyamityāśaṅkyāha-guṇetyādi /",
  "GK16ruyalsvu:3687": "guṇaprādhānabhāvo 'pi kiṃhetuka ityāha-sahārthetyādi /",
  "GK16ruyalsvu:3688": "ekasya pradhānyabhūtavibhaktinirdeśādanyasya ca vidhivibhaktinirdeśāt /",
  "GK16ruyalsvu:3689": "vaivakṣikamiti na punarvāstavam /",
  "GK16ruyalsvu:3690": "upamānopameyatvaṃ hi dvayostulyakakṣatvebhavati taccātra kiṃnimittakamitthāśaṅkyāha-sahārthetyādi /",
  "GK16ruyalsvu:3691": "pariśiṣṭasyeti prathamāntasya /",
  "GK16ruyalsvu:3692": "śābda iti na punarārthaḥ , vastuto viparyayasyāpi saṃbhavāt /",
  "GK16ruyalsvu:3693": "evaṃ guṇapradhānabhāvanimittakaṃ bhedaprādhānyamapi śābdamevātra jñeyam /",
  "GK16ruyalsvu:3694": "vastuto hi sādṛśyaiva payavasānādbhedābhedayostulyatvenaiva pratītiḥ /",
  "GK16ruyalsvu:3695": "tasmācchrābdameva bhedaprādhānyamāśrityehāsyā vacanam /",
  "GK16ruyalsvu:3696": "viparyaya iti /",
  "GK16ruyalsvu:3697": "pradhānavibhaktyā nirdiṣṭasyāprādhānyaṃ guṇavibhaktyā ca nirdiṣṭasya prādhānyam /",
  "GK16ruyalsvu:3698": "niyameneti /",
  "GK16ruyalsvu:3699": "anenātiśayoktyānuprāṇanamantareṇālaṅkāratvamevāsyā na bhavatīti dhvanitam /",
  "GK16ruyalsvu:3700": "setyatiśayoktiḥ /",
  "GK16ruyalsvu:3701": "kāryakāraṇayoḥ pratiniyamasya kramasya viparyayastulyakālatvādinokteḥ /",
  "GK16ruyalsvu:3702": "anyatheti aśleṣarūpaḥ /",
  "GK16ruyalsvu:3703": "tadevamasyā atiśayoktibhedacatuṣṭayamanuprāṇakam /",
  "GK16ruyalsvu:3704": "katrādīti ādiśabdāt karmādayaḥ /",
  "GK16ruyalsvu:3705": "tatreti nirdhāraṇe /",
  "GK16ruyalsvu:3706": "[kāryakāraṇapratiniyamaviparyayarūpeti] /",
  "GK16ruyalsvu:3707": "asyāmanuprāṇakatvena sthiteti śeṣaḥ /",
  "GK16ruyalsvu:3708": "atrāparādhānāṃ śābdo guṇabhāvaḥ /",
  "GK16ruyalsvu:3709": "vastutastu prādhānyaṃ teṣāmeva,pratipādyatvāt /",
  "GK16ruyalsvu:3710": "evamanyatra jñeyam /",
  "GK16ruyalsvu:3711": "'kṣayameti sā varākī snehaṃna samaṃ tvadīyena' ityasyārdham /",
  "GK16ruyalsvu:3712": "'kurvantvātpā hatānāṃ raṇaśirasi janā vahṇisād dehabhārānaśrūnmiśraṃ kathañcidvadatu jalamamī bāndhavā bāndhavā bāndhavebhyaḥ /",
  "GK16ruyalsvu:3713": "mārgantāṃ jñātidehān hatanaragahane khaṇḍitāngṛdhrakaṅkaiḥ' ityasyādyaṃ pādatrayam /",
  "GK16ruyalsvu:3714": "__________",
  "GK16ruyalsvu:3715": "RuAss_30/1:",
  "GK16ruyalsvu:3716": "tadanyathārūpā yathā -",
  "GK16ruyalsvu:3717": "'kumudavanaiḥ saha saṃprati vighaṭante cakravākamithunāni' /",
  "GK16ruyalsvu:3718": "atra vighaṭanaṃ saṃbandhibhedādbhinnaṃ na tu śliṣṭam /",
  "GK16ruyalsvu:3719": "etadviśeṣaparihāreṇa sahoktimātraṃ nālaṅkāraḥ /",
  "GK16ruyalsvu:3720": "yathā-",
  "GK16ruyalsvu:3721": "'anena sārdhaṃ viharāmburāśestīreṣu tālīvanamarmareṣu' ityādau /",
  "GK16ruyalsvu:3722": "etānyeva kartṛsāhitye udāharaṇāni /",
  "GK16ruyalsvu:3723": "karmasāhitye yathā - 'dyujano mutyunā sārdhaṃ yasyājau tārakāmaye /",
  "GK16ruyalsvu:3724": "cakre cakrābhidhānena preṣyeṇātpamanorathaḥ' //",
  "GK16ruyalsvu:3725": "atra karotikriyāpekṣayā dyujanasya mṛtyośca karmatvam /",
  "GK16ruyalsvu:3726": "eṣā ca māsayāpi bhavantī dṛśyate /",
  "GK16ruyalsvu:3727": "yathā-",
  "GK16ruyalsvu:3728": "'utkṣitpaṃ saha kauśikasya pulakaiḥ sārdhaṃ mukhairnāmitaṃ bhūpānāṃ janakasya saṃśayadhiyā sākaṃ samāsphālitam /",
  "GK16ruyalsvu:3729": "vaidehyā manasā samaṃ ca sahasākṛṣṭaṃ tato bhārgava- prauḍhāhaṅkṛtikandalena ca samaṃ tad bhagnamaiśaṃ dhanuḥ' //",
  "GK16ruyalsvu:3730": "--------------------",
  "GK16ruyalsvu:3731": "RuAssC_30/1:",
  "GK16ruyalsvu:3732": "saha kamalairlalanānāṃ mānaḥ saṃkocamāyāti ityasyārdham /",
  "GK16ruyalsvu:3733": "etadviśeṣaparihāreṇeti atiśayoktyanuprāṇanamantareṇa /",
  "GK16ruyalsvu:3734": "'dvīpāntarānītavaṅgapuṣpairapākṛtasvedalavā marudbhiḥ' iti dvitīyamardham /",
  "GK16ruyalsvu:3735": "etānīti samanantaroktāni /",
  "GK16ruyalsvu:3736": "yamāpekṣayā dyujanasyānantaramātpamanorathatvamiti ādipaścādbhāvena kramikayostulyakālatvenoktiḥ /",
  "GK16ruyalsvu:3737": "yathā vā -",
  "GK16ruyalsvu:3738": "'bhāgyaiḥ samaṃ samutpannaṃ prajābhiḥ saha lālitam /",
  "GK16ruyalsvu:3739": "vardhitaṃ sukṛtaiḥ sārdhamarṇorājamasūta sā' //",
  "GK16ruyalsvu:3740": "atra samutpattyanantaraṃ tadbhāgyānāmutpattiriti kramikayoḥ samakālatvam /",
  "GK16ruyalsvu:3741": "asyāśca śuddhasāmānyarūpatvaṃ yathā -",
  "GK16ruyalsvu:3742": "'malaāṇileṇa saha sorahavāsieṇa daiāṇaṃ /",
  "GK16ruyalsvu:3743": "vaḍḍhanti bahalasomālaparimalā sāsaṇiuraṃbā' //",
  "GK16ruyalsvu:3744": "('malayānilena saha saurabhavāsitena dayitānām /",
  "GK16ruyalsvu:3745": "vardhante bailasukuṃmāraparimalā śvāsanikurambāḥ') //",
  "GK16ruyalsvu:3746": "atra saurabhaparimalayoḥ śuddhasāmānyarūpatvam /",
  "GK16ruyalsvu:3747": "bimbapratibimbabhāvo yathā -",
  "GK16ruyalsvu:3748": "'dinaaraaraṇiuraṃbā kaṇaāalakaḍaareṇivipphuriā /",
  "GK16ruyalsvu:3749": "viaśanti parimalabharobbhaḍehiṃ kamalakirahiṃ samaṃ' //",
  "GK16ruyalsvu:3750": "('dinakara-kara-nikurambā kanakācala-kaṭaka-reṇu-visphuritāḥ /",
  "GK16ruyalsvu:3751": "vikasanti parimalabharodbhaṭaiḥ kamalākaraiḥ sārdham') //",
  "GK16ruyalsvu:3752": "atra kanakācalakaṭakareṇuvicchuritatvasya parimalabharodbhaṭatvaṃ bimbapratibimbatvena nirdiṣṭam /",
  "GK16ruyalsvu:3753": "____________________________________________________________",
  "GK16ruyalsvu:3754": "START Sūtra 31:",
  "GK16ruyalsvu:3755": "sahotkipratibhaṭabhūtāṃ vinoktiṃ lakṣayati - /",
  "GK16ruyalsvu:3756": "vinā kiñcidanyasya sadasattvābhāvo vinoktiḥ // RuAss_31 //",
  "GK16ruyalsvu:3757": "sattvasya śobhanatvasyābhāvo 'śobhanatvam /",
  "GK16ruyalsvu:3758": "evamasattvasyāśobhanatvasyābhāvaḥ śobhanatvam /",
  "GK16ruyalsvu:3759": "tedve sattvāsattve yatra kasyacidasaṃnidhānānnibadhyete sā dvidhā vinoktiḥ /",
  "GK16ruyalsvu:3760": "atra ca śobhanatvāśobhanatvasattāsattāyāmeva vaktavyāyāmasattāmukhenābhidhānamanyanivṛttiprayuktā tannivṛttiriti khyāpanārtham /",
  "GK16ruyalsvu:3761": "evaṃ cānyānivṛttau vidhireva prakāśito bhavati /",
  "GK16ruyalsvu:3762": "ādyā yathā -",
  "GK16ruyalsvu:3763": "'vinayena vinā kā śrīḥ kā niśā śaśinā vinā /",
  "GK16ruyalsvu:3764": "rahitā satkavitvena kīdṛśī vāgvidagdhatā' //",
  "GK16ruyalsvu:3765": "--------------------",
  "GK16ruyalsvu:3766": "RuAssC_31:",
  "GK16ruyalsvu:3767": "pratibhaṭabhūtāmiti pratipakṣabhūtām /",
  "GK16ruyalsvu:3768": "ata evaitadanantarametallakṣaṇam /",
  "GK16ruyalsvu:3769": "tadevāha-vinākiñcidtyādi /",
  "GK16ruyalsvu:3770": "etadeva vyācaṣṭe-sattvasyetyādinā /",
  "GK16ruyalsvu:3771": "kasyaciditi yatra yādṛśo vivakṣitastasyeti /",
  "GK16ruyalsvu:3772": "nanu cātra sattvāsattvayorvidhimukhenaiva vācyatve kimiti pratītivaiṣamyadāyinā niṣedhamukhena nirdeśaḥ kṛta ityāśadvayāha-atra cetyādi /",
  "GK16ruyalsvu:3773": "tacchabdena sattvāsattvayoḥ pratyavamarśaḥ /",
  "GK16ruyalsvu:3774": "anyanivṛttiprayuktena tannivṛttilyāpanenāpi kiṃ bhavatītyāśaṅkyāha-evaṃ cetyādinā /",
  "GK16ruyalsvu:3775": "anyasya kasyacidanivṛttau sattamasattvameva vā bhavatītyarthaḥ /",
  "GK16ruyalsvu:3776": "ādyeti asattvanibandhanoktiḥ /",
  "GK16ruyalsvu:3777": "kā śrīrna kācicchrīriti śriyo viraho 'sadbhāvaḥ /",
  "GK16ruyalsvu:3778": "vinayāsadbhāve 'piśriyo 'sadbhāvo 'stītyetadabhidhānaṃ śriyo 'sattve paryavasyatīti vinayanivṛttiprayuktaṃ śriyo 'sattvamuktam /",
  "GK16ruyalsvu:3779": "evaṃ vinayasyānivṛttau śriyaḥ sattva eva vidhiḥ prakāśito bhavatīti vinaya evaṃ bharabandhaḥ kāryaḥ /",
  "GK16ruyalsvu:3780": "evamanyatrāpi jñeyam /",
  "GK16ruyalsvu:3781": "anye cātra vāstavatvaṃmanyamānāḥ-",
  "GK16ruyalsvu:3782": "'tasyāḥ śaityaṃ vinā jyotsnā puṣparddhiḥ saurabhaṃ vinā /",
  "GK16ruyalsvu:3783": "vinoṣṇatvaṃ ca hutabhuktvāṃ vinā pratibhāsate' //",
  "GK16ruyalsvu:3784": "ityatra vinoktyalaṅkāratvamāhuḥ /",
  "GK16ruyalsvu:3785": "atra hi jyotstrādīnāṃ śaityādinā nityamavibhāve 'pi vinābhāva upanibaddhaḥ /",
  "GK16ruyalsvu:3786": "yadāhālaṅkārabhāṣyakāraḥ-“nityasaṃbaddhānāmasaṃbandhavacana vinoktiḥ” iti vinoktirūpasaṃkhyāsyate' iti /",
  "GK16ruyalsvu:3787": "granthakṛtā punariyaṃ cirantanalakṣitattvāllakṣitā /",
  "GK16ruyalsvu:3788": "__________",
  "GK16ruyalsvu:3789": "RuAss_31/1:",
  "GK16ruyalsvu:3790": "atra vināśabdamantareṇāpi vinārthavivakṣā yathākathañcinnimittībhavati yathā sahoktau sahārthavivakṣā /",
  "GK16ruyalsvu:3791": "evaṃ ca -",
  "GK16ruyalsvu:3792": "'nirarthakaṃ janma gataṃ nalinyā yathā na dṛṣṭaṃ tuhināṃśubimbam /",
  "GK16ruyalsvu:3793": "utpattirindorapi niṣphalaiva na yena dṛṣṭā nalinī prabuddhā' //",
  "GK16ruyalsvu:3794": "ityādau vinoktireva /",
  "GK16ruyalsvu:3795": "tuhināṃśudarśanaṃ nalinījanmano 'śobhanatvapratīteḥ /",
  "GK16ruyalsvu:3796": "iyaṃ ca parasparavinoktibhaṅgyā camatkārātiśayakṛt /",
  "GK16ruyalsvu:3797": "yathodāhṛte viṣaye /",
  "GK16ruyalsvu:3798": "--------------------",
  "GK16ruyalsvu:3799": "RuAssC_31/1:",
  "GK16ruyalsvu:3800": "yathākathañciditi /",
  "GK16ruyalsvu:3801": "yadyapi yathā sahaśabdaṃ vināpi sahārye tṛtīyāsti tathā vināśabdaṃvināpi dvitīyādīnāṃ vinārthe sadbhāvo 'sti,",
  "GK16ruyalsvu:3802": "tathāpi vākyārthaparyālocanasāmarthyāttadarthaḥ paryavasyatītyasya bhāvaḥ /",
  "GK16ruyalsvu:3803": "sahaśabdaṃ vināpi sahārthavivakṣā yathā -",
  "GK16ruyalsvu:3804": "'vivṛṇvatā saurabharoradoṣaṃ bandivrataṃ varṇaguṇaiḥ spṛśantyā /",
  "GK16ruyalsvu:3805": "vikasvare kasya na karṇikāre ghrāṇena dṛṣṭervavṛdhe vivādaḥ' //",
  "GK16ruyalsvu:3806": "atra ghrāṇena saheti tatprayogaṃ vinā tatpratītāveva viśrānte /",
  "GK16ruyalsvu:3807": "evaṃ ceti /",
  "GK16ruyalsvu:3808": "yasmād vināśabdaṃ vināpi tadarthavivakṣā bhavatītyarthaḥ /",
  "GK16ruyalsvu:3809": "yathodāhṛta iti nirarthakamityādau /",
  "GK16ruyalsvu:3810": "yathā vā -",
  "GK16ruyalsvu:3811": "'haṃsaṇa sarehiṃ viṇā sarāṇa sohāviṇā ṇa haṃsehiṃ /",
  "GK16ruyalsvu:3812": "aṇṇoṇṇaṃ cia ee appāṇaṃ ṇavaraṃ garuenti' //",
  "GK16ruyalsvu:3813": "('haṃsānāṃ sarobhirvanā sarasāṃ śobhā vinā ca haṃsaiḥ /",
  "GK16ruyalsvu:3814": "anyonyaṃ caivete ātmānaṃ kevalaṃ garayanti') //",
  "GK16ruyalsvu:3815": "__________",
  "GK16ruyalsvu:3816": "RuAss_31/2:",
  "GK16ruyalsvu:3817": "dvitīyā yathā -",
  "GK16ruyalsvu:3818": "'mṛgalocanayā vinā vicitravyavahārapratibhāprabhāpragalbhaḥ /",
  "GK16ruyalsvu:3819": "amṛtadyutisundarāśayo 'yaṃ suhṛdā tena narendrasūnuḥ' //",
  "GK16ruyalsvu:3820": "atrāśobhanatvābhāvaḥ śobhanapadārthaprakṣepabhaṅgyoktaḥ /",
  "GK16ruyalsvu:3821": "śaiṣā dvidhā vinoktiḥ /",
  "GK16ruyalsvu:3822": "--------------------",
  "GK16ruyalsvu:3823": "RuAssC_31/2:",
  "GK16ruyalsvu:3824": "dvitāyeti śobhanatvanibandhanoktiḥ /",
  "GK16ruyalsvu:3825": "____________________________________________________________",
  "GK16ruyalsvu:3826": "START Sūtra 32:",
  "GK16ruyalsvu:3827": "adhunā viśeṣaṇavicchittyāśrayeṇālaṅkāradvayamucyate /",
  "GK16ruyalsvu:3828": "tatrādau viśeṣaṇasāmyāvaṣṭambhena samāsoktimāha- /",
  "GK16ruyalsvu:3829": "viśeṣaṇānāṃ sāmyādaprastutasya gamyatve samāsoktiḥ // RuAss_32 //",
  "GK16ruyalsvu:3830": "iha prastutāprastutānāṃ kvacid vācyatvaṃ kvacid gamyatvamiti dvaividhyam /",
  "GK16ruyalsvu:3831": "vācyatvaṃ ca śleṣanirdeśabhaṅgyā pṛthagupādānena vetyapi dvaividhyam /",
  "GK16ruyalsvu:3832": "etad dvibhedamapi śleṣālaṅkārasya viṣayaḥ /",
  "GK16ruyalsvu:3833": "gumyatvaṃ tu prastutaniṣṭhamaprastutapraśaṃsāviṣayaḥ aprastutaniṇṭhaṃ tu samāsoktiviṣayaḥ /",
  "GK16ruyalsvu:3834": "tatra ca nimittaṃ viśeṣaṇasāmyam /",
  "GK16ruyalsvu:3835": "viśeṣyasyāpi sāmye śleṣaprātpeḥ /",
  "GK16ruyalsvu:3836": "viśeṣaṇasāmyāddhi pratīyamānaprastutaṃ prastutāvacchedakatvena pratīyate /",
  "GK16ruyalsvu:3837": "avacchedakatvaṃ ca vyavahārasamāropaḥ /",
  "GK16ruyalsvu:3838": "rūpasamārope tvavacchāditatvena prakṛtasya tadrūpitvād rūpakameva /",
  "GK16ruyalsvu:3839": "--------------------",
  "GK16ruyalsvu:3840": "RuAssC_32:",
  "GK16ruyalsvu:3841": "tatretyalāṃradvayamadhyāt /",
  "GK16ruyalsvu:3842": "ādāviti pradhānatayā /",
  "GK16ruyalsvu:3843": "asyā hi viśeṣaṇamātrāvaṣṭabhbhātparikarādviśeṣaṇasāmyāvaṣṭambhatvena viśiṣṭatvam /",
  "GK16ruyalsvu:3844": "viśeṣaṇetyādi /",
  "GK16ruyalsvu:3845": "attyāścālaṅkārāntarebhyo vibhāgaṃ darśayitumupakramate-ihetyādinā /",
  "GK16ruyalsvu:3846": "vācyatvaṃ cātra dvayoḥ prastutayoraprastutayoḥ prastutāprastutayośca bhavati /",
  "GK16ruyalsvu:3847": "gamyatvaṃ punaḥ kvacitprastutasya kvaciccāprastutasya /",
  "GK16ruyalsvu:3848": "prastutāprastutayostu na bhavati /",
  "GK16ruyalsvu:3849": "tādrūpyeṇa vastusadbhāvābhāvāt /",
  "GK16ruyalsvu:3850": "śleṣanirdiśabhaṅgyeti /",
  "GK16ruyalsvu:3851": "prastutayoraprastutayośca /",
  "GK16ruyalsvu:3852": "pṛthagupādāneneti /",
  "GK16ruyalsvu:3853": "prastutayoraprastutayoḥ prastutāprastutayoścaitaditi vācyam /",
  "GK16ruyalsvu:3854": "atra cāprastutasya kiṃhetukaṃ gamyatvamityaṅkyāha-tatra cetyādi /",
  "GK16ruyalsvu:3855": "tatreti aprastutasya gamyatve /",
  "GK16ruyalsvu:3856": "viśeṣaṇānāṃ cātra bahutvameva vivakṣitamiti na vācyam /",
  "GK16ruyalsvu:3857": "'śvasanaviṣamā rārtrirjyotstnā taraṅgitavibhramā śaśimaṇibhuvo vāṣpāyantenimīlati padminī /",
  "GK16ruyalsvu:3858": "upacitatamonohā bhūmirvyanakti vivarṇatāṃ taditi gahane darśaṃ darśaṃ kathaṃ sakhi jīvyate' //",
  "GK16ruyalsvu:3859": "ityatra viśeṣaṇabahutvābhāve 'pi samāsokteḥ sadbhāvāt /",
  "GK16ruyalsvu:3860": "ataśca viśeṣaṇānāṃ sāmyādīti na sūtraṇīyama /",
  "GK16ruyalsvu:3861": "abahutve tasyāvyāpteḥ /",
  "GK16ruyalsvu:3862": "viśeṣaṇasāmyamapi kasmādatra hetutvaṃ bhajata ityāśaṅkyāha-viśeṣeṇetyādi /",
  "GK16ruyalsvu:3863": "aprastutamiti na punaraprastutadharmā eva /",
  "GK16ruyalsvu:3864": "nahyanyadharmisaṃbandhino dharmāḥsvadharmiṇamantareṇānyatrāvatiṣṭante /",
  "GK16ruyalsvu:3865": "nahyanāyake nāyakadharmāṇāmanvayo yujyate /",
  "GK16ruyalsvu:3866": "anyadharmāṇāmanvayatrānvayāsaṃbhavāt /",
  "GK16ruyalsvu:3867": "ata evānyaropyamāṇo 'nyavahāro 'nyatra na saṃbhavatīti tadavinābhāvātsvavyavahāriṇamākṣipatītyākṣipyamāṇenāprastutena dharmiṇaiva prastuto dharmyavacchridyatena punarācchrādyate /",
  "GK16ruyalsvu:3868": "tathātve hyaprastutena prastutasya rūparūpitatvādrūpasamāropaḥ syānna vyavahārasamāropaḥ /",
  "GK16ruyalsvu:3869": "ata evāha-prastutasya rūparūpitatvādrūpasamāropaḥ syānna vyavahārasamāropaḥ /",
  "GK16ruyalsvu:3870": "ata evāha-prastutāvacchedakatveneti /",
  "GK16ruyalsvu:3871": "ata evāprastutasya gamyatve iti sūtritam /",
  "GK16ruyalsvu:3872": "evaṃ samāsoktau vyavahārasamāropādaprastutena prastutasya vaiśiṣṭamlakṣaṇamavacchredakatvaṃ vidhayate /",
  "GK16ruyalsvu:3873": "rūpake tu rūpasamāropādrūpitatvākhyamācchrādakatvamityanirbhedaḥ /",
  "GK16ruyalsvu:3874": "tena 'viśeṣaṇānāṃ sāmyādaprastutadharmāvacchreda' ityapāsyāsmallakṣaṇānuguṇyenaiva viśeṣaṇasāmyādaprastutāvacchedaḥ samāsoktirityeva sūtraṇīyam /",
  "GK16ruyalsvu:3875": "atiśayoktyāśaṅkā punaratra niṣpramāṇikaiva /",
  "GK16ruyalsvu:3876": "viṣayasyopādānādviṣayiṇaścānupādānāt /",
  "GK16ruyalsvu:3877": "__________",
  "GK16ruyalsvu:3878": "RuAss_32/1:",
  "GK16ruyalsvu:3879_0": "tacca viśeṣaṇasāmyaṃ śliṣṭatayā sādhāraṇyenaupamyagarbhatvena ca bhavat tridhā bhavati",
  "GK16ruyalsvu:3879_1": "tatra śliṣṭatayā yathā - 'upoḍharāgeṇa vilolatārakaṃ tathā gṛhītaṃ śaśinā niśāmukham",
  "GK16ruyalsvu:3879_2": "ṣa yathā samastaṃ timirāṃśukaṃ tayā puro 'pi rāgādgalitaṃ na lakṣitam' //",
  "GK16ruyalsvu:3880": "atra niśāśaśinoḥ śliṣṭaviśeṣaṇamahimnā nāyakavyavahārapratipattiḥ /",
  "GK16ruyalsvu:3881": "aparityaktasvarūpayorniśāśaśinornāyakatākhyadharmaviśiṣṭayoḥ pratīteḥ /",
  "GK16ruyalsvu:3882": "sādhāraṇyena yathā - 'tanvī manoramā bālā lolākṣī puṣpahāsinī /",
  "GK16ruyalsvu:3883": "vikāsameti subhaga bhavaddarśanamātrataḥ' //",
  "GK16ruyalsvu:3884": "atra tanvītyādiviśeṣaṇasāmyāllolākṣyā latāvyavahārapratītiḥ /",
  "GK16ruyalsvu:3885": "tatra ca lataikagāmivikāsākhyadharmasasāropaḥ kāraṇam /",
  "GK16ruyalsvu:3886": "anyathā viśeṣaṇasāmyamātreṇa niyatalatāvyavahārasyāpratīteḥ /",
  "GK16ruyalsvu:3887": "vikāsaśca prakṛte upacarito jñeyaḥ /",
  "GK16ruyalsvu:3888": "evaṃ ca kāryasamārope 'pi jñeyā /",
  "GK16ruyalsvu:3889": "iyaṃ ca samāsoktiḥ pūrvāpekṣayāspaṣṭā /",
  "GK16ruyalsvu:3890": "--------------------",
  "GK16ruyalsvu:3891": "RuAssC_32/1:",
  "GK16ruyalsvu:3892": "taditi aprastutasya gamyatve nimittam /",
  "GK16ruyalsvu:3893": "tatreti nirdhāraṇe /",
  "GK16ruyalsvu:3894": "nāyaketi sarūpayorekaśeṣaḥ /",
  "GK16ruyalsvu:3895": "aparityaktasvarūpayoriti /",
  "GK16ruyalsvu:3896": "rūparūpitatve hi parityaktaṃ svasvarūpaṃ syāt /",
  "GK16ruyalsvu:3897": "tatreti /",
  "GK16ruyalsvu:3898": "latāvyavahārapratītau /",
  "GK16ruyalsvu:3899": "nanu yadi lataikagamyeva vikāsākhyo dharmastatkathaṃ prakṛte saṃgacchata ityāśaṅkyāha-vikāsa ityādi /",
  "GK16ruyalsvu:3900": "etadevānyatrāpi yojayati-evamityādinā /",
  "GK16ruyalsvu:3901": "tadevaṃ sādhāraṇyena samāsokterviśeṣaṇasāmye satyapyaprakṛtasaṃbandhi dharmakāryaṃsamāropamantareṇa tadvayavahārapratītirna bhavatīti siddham /",
  "GK16ruyalsvu:3902": "__________",
  "GK16ruyalsvu:3903": "RuAss_32/2:",
  "GK16ruyalsvu:3904": "aupamyagarbhatvena yathā-",
  "GK16ruyalsvu:3905": "'dantaprabhāpuṣpacitā pāṇipallavaśobhinī /",
  "GK16ruyalsvu:3906": "keśapāśālivṛndena suveṣā hariṇekṣaṇā' //",
  "GK16ruyalsvu:3907": "atra dantaprabhā puṣpāṇīveti suveṣatvavaśādupamāgarbhatvena kṛte samāse paścāddantaprabhāsadṛśaiḥ puṣpaiściteti samāsāntarāśrayaṇena samānaviśeṣaṇamāhātmyāllatāvyavahārapratītiḥ /",
  "GK16ruyalsvu:3908": "atraiva 'parītā hariṇekṣaṇā' iti pāṭhe upamārūpasādhakabāghakābhāvāt saṃkarasamāśrayeṇa kṛte yojane paścāt pūrvavat samāsāntaramahimnā latāpratītijñaṃyā /",
  "GK16ruyalsvu:3909": "rūpakagarbhatvena tu samāsāntarāśrayaṇāt samānaviṣeṣaṇatvaṃ bhavadapi na samāsokteḥ prayojakam /",
  "GK16ruyalsvu:3910": "ekadeśavivartirūpakamukhenaivārthāntarapratītestasyā vaiyarthyāt /",
  "GK16ruyalsvu:3911": "na ca pūrvadarśitopamāsaṃkaraviṣaye eṣa nyāyaḥ /",
  "GK16ruyalsvu:3912": "upamāsaṃkarayorekadeśavivartinorabhāvāt /",
  "GK16ruyalsvu:3913": "taccaikadeśavivartirūpakamaśleṣeṇa śleṣeṇa ca bhavatīti dvividham /",
  "GK16ruyalsvu:3914": "aśliṣṭaṃ yathā-",
  "GK16ruyalsvu:3915": "'nirīkṣya vidyunnayanaiḥ payodo mukhaṃ niśāyāmabhisārikāyāḥ /",
  "GK16ruyalsvu:3916": "dhārānipātaiḥ saha kiṃ nu vāntaścandro 'yamitpārtataraṃ rarāsa' //",
  "GK16ruyalsvu:3917": "atra nirīkṣaṇānuguṇyādvidyunnayanairiti rūpake payodasya draṣṭṛpuruṣanirūpaṇamārtataraṃ rarāsetyatra pratīyamānotprekṣāyā nimittatvaṃ bhajate /",
  "GK16ruyalsvu:3918": "śliṣṭaṃ yathā-",
  "GK16ruyalsvu:3919": "'madanagaṇanāsthāne lekhyaprapañcamudañcayan vicakila-bṛhatpattranyastadvirephamaṣīlavaiḥ /",
  "GK16ruyalsvu:3920": "kuṭilalipibhiḥ kaṃ kāyasthaṃ na nāma visūtrayan vyadhita virahiprāṇeṣvāyavyayāvadhikaṃ madhuḥ' [śrī. ca. 670] //",
  "GK16ruyalsvu:3921": "atra hi pattralipikāyasthaśabdeṣu śleṣagarbhe rūpakaṃ dvirephamaṣīlavairityetadrūpakanimittam /",
  "GK16ruyalsvu:3922": "asya ca pracuraḥ prayogaviṣaya iti na samāsoktibuddhiḥ kāryā /",
  "GK16ruyalsvu:3923": "--------------------",
  "GK16ruyalsvu:3924": "RuAssC_32/2:",
  "GK16ruyalsvu:3925": "suveṣatvaṃ prakṛtārthaṃ evānuguṇamityupamāyāḥ sādhakam ataśca tatsamāsāśrayaḥ /",
  "GK16ruyalsvu:3926": "samāsāntarāśrayaṇeneti /",
  "GK16ruyalsvu:3927": "yadyapyatropamāsamāsa eva sthitastathāpyupamānopameyayorvyatyayādeva samāsāntaratvamuktam /",
  "GK16ruyalsvu:3928": "pūrvāpekṣavāsyānyayātvāt /",
  "GK16ruyalsvu:3929": "atraiveti dantaprabhetyādau /",
  "GK16ruyalsvu:3930": "upamārūpakasādhakabādhakābhāvāditi /",
  "GK16ruyalsvu:3931": "parrītatvasya hi prakṛtāprakṛtayostathā nānuguṇyamiti sādhakatvābhāvaḥ /",
  "GK16ruyalsvu:3932": "tathā ca na viguṇatvamiti bādhakatvābhāvaḥ /",
  "GK16ruyalsvu:3933": "ataścaikapakṣāśrayābhāvādupamārūpakayoḥ saṃdehasaṃkaraḥ /",
  "GK16ruyalsvu:3934": "tasya samāśraya ubhayasamāsagrahaṇam /",
  "GK16ruyalsvu:3935": "taccaikasminneva vākye na saṃbhavatīti kāmakṣāreṇa tayorgrahaṇam /",
  "GK16ruyalsvu:3936": "saṃkarasamāśrayeṇāpyupamāsamāsayoccane kṛte yadvadayamevālaṅkārastadvadrūpakasamāsayojajane 'pi kimathameva kimutālaṅkārāntaramityāśaṅkyāha-rūpaketyādi /",
  "GK16ruyalsvu:3937": "evacca sākṣādapi rūpakagarbhe samāse yojyam, samānanyāyatvāt /",
  "GK16ruyalsvu:3938": "yadyevaṃ tarjhupamāsamāśraye 'pyekadeśavivartyupamāmukhenaivārthāntarapratīteḥ kiṃ naitadbhavatītyāśaṅkyāha-na cetyādi /",
  "GK16ruyalsvu:3939": "eṣa iti rūpakoktaḥ /",
  "GK16ruyalsvu:3940": "abhāvāditi udbhaṭamatena /",
  "GK16ruyalsvu:3941": "yadāhuḥ -",
  "GK16ruyalsvu:3942": "'na ca rudraṭasyevodbhaṭasyaikadeśavivartirūpakavadupamāsaṃkarāvekadeśinau staḥ' ataścaitattanmatābhiprāyeṇoktam /",
  "GK16ruyalsvu:3943": "granthakṛnmate hi vakṣyamāṇanītyā tayoḥ saṃbhavaḥ /",
  "GK16ruyalsvu:3944": "nanu yadi tayorgranthakṛnmate saṃbhavastadaupamyagarbhaviśeṣaṇotthāpitaḥ samāsoktiprakārastarhi na saṃbhavati /",
  "GK16ruyalsvu:3945": "tasyaikadeśavivartirūpakavadekadeśavivartibhyāmupamāsaṃkarābhyāmevārthāntarapratītisiddhervaiyarthyāt /",
  "GK16ruyalsvu:3946": "naitat /",
  "GK16ruyalsvu:3947": "yato 'styeva tāvadaupamyagarbhaviśeṣaṇahetukatvaṃ samāsokteḥ /",
  "GK16ruyalsvu:3948": "kintvetadanyabhedasahacaritamevāsyā nimittatāṃ bhajate na punaḥ kevalam /",
  "GK16ruyalsvu:3949": "tathātve hi viśeṣaṇānāmaupamyagarbhatve ekadeśavivartinyā upamāyāḥ prātpiḥ /",
  "GK16ruyalsvu:3950": "tatra śliṣṭatvasahacaritametadyathā -",
  "GK16ruyalsvu:3951": "'paripiñjaritāsitāmbarairnibiḍaiḥ kaṃ na haranti hāribhiḥ /",
  "GK16ruyalsvu:3952": "ayi sāyamimāḥ payodharaiḥ sphuṭarāgāścalatārakā diśaḥ' //",
  "GK16ruyalsvu:3953": "atra 'sphuṭasaṃdhyātapakuṅkumaiḥ' iti pāṭhe saṃdhyātapakuṅkumairityaupamyagarbhaṃ viśeṣaṇam /",
  "GK16ruyalsvu:3954": "sādhāraṇyasahacaritaṃ yathā -",
  "GK16ruyalsvu:3955": "'tanvī manoramā bālā lolākṣī stabakastanī /",
  "GK16ruyalsvu:3956": "vikāsameti subhaga bhavaddarśanamātrataḥ' //",
  "GK16ruyalsvu:3957": "atra stabakastanītyaupamyagarbhaṃ viśeṣaṇam /",
  "GK16ruyalsvu:3958": "śuddhakāryasamāropasahacaritaṃ yathā -",
  "GK16ruyalsvu:3959": "'samārurohoparipādapānāṃ luloṭhapuṣpotkarareṇupuñje /",
  "GK16ruyalsvu:3960": "latāprasūnāṃśukamācakarṣaṃ krīḍanvane kiṃ na cakāra caitraḥ' //",
  "GK16ruyalsvu:3961": "atra prasūnāṃśukamityaupabhyagarbhaviśeṣaṇam /",
  "GK16ruyalsvu:3962": "kevalatve punareteṣāmekadeśavivartinyupamaiva yathā -",
  "GK16ruyalsvu:3963": "'babhau lolādharadalasphuraddaśanakesaram /",
  "GK16ruyalsvu:3964": "bhrūvilāsālivalayaṃ lalitaṃ lalanāmukham' //",
  "GK16ruyalsvu:3965": "atra lalitatvamupamāsādhakam /",
  "GK16ruyalsvu:3966": "samāsāntarāśrayāt samānaviśeṣaṇatvaṃ bhavadapi nātra samāsokteḥ prayojakam /",
  "GK16ruyalsvu:3967": "ekadeśavivartyupamāmukhenaivārthāntarapratītestasyā vaicathyāt /",
  "GK16ruyalsvu:3968": "evaṃ dantaprabhetyādāvapi jñeyam /",
  "GK16ruyalsvu:3969": "dantaprabhāḥ puṣpāṇīvetyeva samāse kṛte upamānabhūtāyā latāyāḥ pratītisiddheḥ samāsāntarāśrayeṇāgatāyāstatpratītervyarthatvāt /",
  "GK16ruyalsvu:3970": "aprakṛtāgūraṇe hi kaveḥ saṃrambhaḥ taccānayaiva siddhamiti kiṃ samāsoktyā /",
  "GK16ruyalsvu:3971": "cirantanānurodhāt punaratra granthakṛtāsamāsoktiruktā /",
  "GK16ruyalsvu:3972": "yattu 'yatra samāsoktāyāmupamāyāṃ samāsāntareṇa viśeṣaṇasāmyaṃ yojayituṃ śakyaṃ tatraupamyagarbhaviśeṣaṇaprabhāvitā samāsoktiruktā' iti vakṣyati tadapi cirantanānurodhaparameva /",
  "GK16ruyalsvu:3973": "anyathā hi samānanyāyatvādekadeśavivartini rūpake 'pi yatra samānaviśeṣaṇatvaṃ yojayituṃ śakyaṃ tatrāpi samāsoktiriti kiṃ noktam /",
  "GK16ruyalsvu:3974": "yattu noktaṃ tadyuktam /",
  "GK16ruyalsvu:3975": "rūpakamāhātmyāt prathamameva tatpratītisiddherantaraṃ samāsoktimukhenāprakṛtītervaiyarthyāt /",
  "GK16ruyalsvu:3976": "'āhlādicandravadanā sphurattārakamauktikā /",
  "GK16ruyalsvu:3977": "ghanāndhakāradhammillā rājate gaganasthalī' //",
  "GK16ruyalsvu:3978": "ityādau punarupamāyāḥ sādhakābhāvādekadeśavivarti rūpakameveti na samāsoktibhramaḥ kāryaḥ /",
  "GK16ruyalsvu:3979": "na caivamādāvupamārūpakayoḥ saṃdehasaṃkaro nyāyyaḥ /",
  "GK16ruyalsvu:3980": "tasyālaṅkārasārakārādibhinirākṛtatvāt /",
  "GK16ruyalsvu:3981": "samāsoktilakṣaṇāvalasare kiṃ rūpakanirūpaṇenetyāśaṅkyāha-asyā ityādi /",
  "GK16ruyalsvu:3982": "--------------------",
  "GK16ruyalsvu:3983": "RuAssC_32/2a:",
  "GK16ruyalsvu:3984": "asyāśca yathoparāditānbhedānsaṃkalayati-tadevamityādinā /",
  "GK16ruyalsvu:3985": "__________",
  "GK16ruyalsvu:3986": "RuAss_32/3:",
  "GK16ruyalsvu:3987": "tadevaṃ śliṣṭaviśeṣaṇasamutthāpitaikā /",
  "GK16ruyalsvu:3988": "sādhāraṇaviśeṣaṇasamutthāpitā tu dharmakāryasamāropābhyāṃ dvibhedā /",
  "GK16ruyalsvu:3989": "aupamyagarbhaviśeṣaṇasamutthāpitopamāsaṃkarasamāsābhyāṃ dvibhedā /",
  "GK16ruyalsvu:3990": "rūpakasamāśrayeṇa tu bhedadvayamasyā na viṣayaḥ /",
  "GK16ruyalsvu:3991": "tadevaṃ pañcaprakārā samāsoktiḥ /",
  "GK16ruyalsvu:3992": "iyaṃ ca śuddhakāryasamāropeṇa viśeṣaṇasāmyenobhayamayatvena prathamaṃ tridhā samāsoktiḥ /",
  "GK16ruyalsvu:3993": "viśeṣaṇasāmyaṃ ca pañcaprakāraṃ nirṇītam /",
  "GK16ruyalsvu:3994": "sarvatra cātra vyavahārasamāropa eva jīvitam /",
  "GK16ruyalsvu:3995": "sa ca laukike vastuni laukikavastuvyavahārasamāropaḥ /",
  "GK16ruyalsvu:3996": "śāstrīye vastuni śāstrīyavastuvyavahārasamāropaḥ /",
  "GK16ruyalsvu:3997": "laukike vā śāstrīyavastuvyavahārasamāropaḥ /",
  "GK16ruyalsvu:3998": "śāstrīye vā laukikavastuvyavahāramāropa iti caturdhā bhavati /",
  "GK16ruyalsvu:3999": "tadevaṃ bahuprakārā samāsoktiḥ /",
  "GK16ruyalsvu:4000": "--------------------",
  "GK16ruyalsvu:4001": "RuAssC_32/3:",
  "GK16ruyalsvu:4002": "bhedadvayamiti sākṣātsaṃdihyamānatvena vā /",
  "GK16ruyalsvu:4003": "na viṣaya iti /",
  "GK16ruyalsvu:4004": "yathoktopapatte rūpaka eva viśrānteḥ /",
  "GK16ruyalsvu:4005": "prathamamiti /",
  "GK16ruyalsvu:4006": "etadbhedatrayamasyā mūlabhūtamityarthaḥ /",
  "GK16ruyalsvu:4007": "uktaṃ punaḥ prakārapañcakamasyā avāntarabhedarūpam /",
  "GK16ruyalsvu:4008": "viśeṣaṇasāmyasyaitadbhedatvāt /",
  "GK16ruyalsvu:4009": "yadyapi śuddhakāryasamārope 'pi viśeṣaṇasāmyabhevāsti tathāpyatra śuddha eva kāryasamāropa udbhiktatayā pratīyata iti tasya pṛthagmedatvamuktam /",
  "GK16ruyalsvu:4010": "sarvatreti bhedasatpake /",
  "GK16ruyalsvu:4011": "bahuprakāreti /",
  "GK16ruyalsvu:4012": "laukikādīnāṃ vyavahārāṇāmānantyāt /",
  "GK16ruyalsvu:4013": "__________",
  "GK16ruyalsvu:4014": "RuAss_32/4:",
  "GK16ruyalsvu:4015": "tatra śuddhakāryasamāropeṇa yathā-",
  "GK16ruyalsvu:4016": "'vilikhati kucāvuccairgāḍhaṃ karoti kacagrahaṃ likhati lalite vaktre pattrāvalīmasamañjasām /",
  "GK16ruyalsvu:4017": "kṣitipa khadiraḥ śroṇībimbād vikarṣati cāṃśukaṃ marubhuvi haṭhāt trasyantīnāṃ tavārimṛgīdṛśām' //",
  "GK16ruyalsvu:4018": "atra pattrāvalīvilekhanādiśuddhakāryasamāropāt khadirasya haṭhakāmukatvapratītiḥ viśeṣaṇasāmyenodāhṛtā /",
  "GK16ruyalsvu:4019": "--------------------",
  "GK16ruyalsvu:4020": "RuAssC_32/4:",
  "GK16ruyalsvu:4021": "udāhṛtamiti-upoḍharāgeṇetyādinā /",
  "GK16ruyalsvu:4022": "__________",
  "GK16ruyalsvu:4023": "RuAss_32/5:",
  "GK16ruyalsvu:4024": "ubhayamayatvena yathā -",
  "GK16ruyalsvu:4025": "'nirlūnānyalakāni pāṭitamuraḥ kṛtsno 'dharaḥ khaṇḍitaḥ karṇe rugjanitā kṛtaṃ ca nayane nīlābjakānte kṣatam /",
  "GK16ruyalsvu:4026": "yāntīnāmatisaṃbhramākulapadanyāsaṃ marau nīrasaiḥ kiṃ kiṃ kaṇṭakibhiḥ kṛtaṃ na tarubhistvadvairivāmabhruvām' //",
  "GK16ruyalsvu:4027": "atra nīrasaiḥ kaṇṭakibhiriti viśeṣaṇasāmyam /",
  "GK16ruyalsvu:4028": "nirlūnānyalakānītyādiṣu kāryasamāropaḥ /",
  "GK16ruyalsvu:4029": "vyavahārasamāropaprakāracatuṣṭaye krameṇodāharaṇam /",
  "GK16ruyalsvu:4030": "yathā-",
  "GK16ruyalsvu:4031": "'dyāmāliliṅga mukhamāśu diśāṃ cucumba ruddhāmbarāṃ śaśikalāmalikhatkarāgraiḥ /",
  "GK16ruyalsvu:4032": "antarnimagracarapuṣpaśaro 'titāpāt kiṃ kiṃ cakāra taruṇo na yadīkṣaṇāgniḥ' //",
  "GK16ruyalsvu:4033": "laukikaṃ ca vastu rasādibhedānnānābhedaṃ svayamevotprekṣyam /",
  "GK16ruyalsvu:4034": "'yairekarūpamakhilāsvapi vṛttiṣu tvāṃ paśyadbhikhyayamasaṃkhyatayā pravṛttam /",
  "GK16ruyalsvu:4035": "lopaḥ kṛtaḥ kila paratvajuṣo vibhakte- stairlakṣaṇaṃ tava kṛtaṃ dhruvameva manye' //",
  "GK16ruyalsvu:4036": "atrāgamaśāstraprasiddhe vastuni vyākaraṇaprasiddhavastusamāropaḥ /",
  "GK16ruyalsvu:4037": "'sīmānaṃ na jagāma yannayanayornānyena yatsaṃgataṃ na spṛṣṭaṃ vacasā kadācidapi yad dṛṣṭopamānaṃ na yat /",
  "GK16ruyalsvu:4038": "arthādāpatitaṃ na yanna ca na yattatkiñcideṇīdṛśāṃ lāvaṇyaṃ jayati pramāṇarahitaṃ cetaścamatkārakam' //",
  "GK16ruyalsvu:4039": "atra lāvaṇye laukike vastuni mīmāṃsāśāstraprasiddhavastusamāropaḥ /",
  "GK16ruyalsvu:4040": "evaṃ tarkāyurvedajyotiḥśāstraprasiddhavastusamāropo boddhavyaḥ /",
  "GK16ruyalsvu:4041": "yathā-",
  "GK16ruyalsvu:4042": "'svapakṣalīlālalitairupoḍhahetau smare darśayato viśeṣam /",
  "GK16ruyalsvu:4043": "mānaṃ nikārartumaśeṣayūnāṃ pikasya pāṇḍityamakhaṇḍamāsīt' //",
  "GK16ruyalsvu:4044": "atra tarkaśāstraprasiddhavastusamāropaḥ /",
  "GK16ruyalsvu:4045": "pāṇḍityaśabdaḥ prakṛte lakṣaṇayā vyākhyeyaḥ /",
  "GK16ruyalsvu:4046": "'mandamagrimadhuraryamopalā darśitaśvayathu cābhavattamaḥ /",
  "GK16ruyalsvu:4047": "dṛṣṭayastimirajaṃ siṣevire doṣamoṣadhipaterasaṃnidhau' //",
  "GK16ruyalsvu:4048": "atrāyurvedaprasiddhavastusamāropaḥ /",
  "GK16ruyalsvu:4049": "'gaṇḍānte madadantināṃ prahṛrataḥ kṣmāmaṇḍale vaidhṛte rakṣāmācarataḥ sadā vidadhato lāṭeṣu yātrotsavam /",
  "GK16ruyalsvu:4050": "pūrvāmatyajataḥ sthitiṃ śubhakarīmāsevyamānasya te vardhante vijayaśriyaḥ kimiva na śreyasvināṃ maṅgalam' //",
  "GK16ruyalsvu:4051": "atra jyotiḥśāstraprasiddhavastusamāropaḥ /",
  "GK16ruyalsvu:4052": "'prasarpattātparyairapi sadanumānaikarasikai- rapi jñeyo no yaḥ parimitagatitvaṃ parijahṛt /",
  "GK16ruyalsvu:4053": "apūrvavyāpāro guruvara! budhairityavasito na vācyo no lakṣyastava sahṛdayasyo guṇagaṇaḥ' //",
  "GK16ruyalsvu:4054": "atra bharatādiśāstraprasiddhavastusamāropaḥ /",
  "GK16ruyalsvu:4055": "tathā hyatra guṇagaṇagatatvena śṛṅgārādirasavyavahāraḥ pratīyate /",
  "GK16ruyalsvu:4056": "yato raso na tātparyaśaktijñeyaḥ /",
  "GK16ruyalsvu:4057": "nāpyanumānaviṣayaḥ /",
  "GK16ruyalsvu:4058": "na śabdairabhidhāvyāpāreṇa vācyīkṛtaḥ /",
  "GK16ruyalsvu:4059": "na lakṣaṇāgocaraḥ /",
  "GK16ruyalsvu:4060_0": "kiṃ tu vigalitavedyānataratvena parihṛtapārimityo vyañjanalakṣaṇāpūrvavyāpāraviṣayīkṛto",
  "GK16ruyalsvu:4060_1": "'nukāryānukartṛgatatvapari hāreṇa sahṛdayagata iti prasarpattātparyairityādipadai",
  "GK16ruyalsvu:4060_2": "rasa eva pratīyate /",
  "GK16ruyalsvu:4061": "eva pratīyate /",
  "GK16ruyalsvu:4062": "evamanyadapi jñeyam /",
  "GK16ruyalsvu:4063": "--------------------",
  "GK16ruyalsvu:4064": "RuAssC_32/5:",
  "GK16ruyalsvu:4065": "krameṇeti yathoddeśam /",
  "GK16ruyalsvu:4066": "mīmāṃsetyatrottaramīmāṃsā vivakṣitā /",
  "GK16ruyalsvu:4067": "tatra kahi nikhilapramāṇāgocaraṃ paramātmasvarūpaṃ darśitam /",
  "GK16ruyalsvu:4068": "tadvyavahārasamāropo 'tra kṛtaḥ /",
  "GK16ruyalsvu:4069": "--------------------",
  "GK16ruyalsvu:4070": "RuAssC_32/5a:",
  "GK16ruyalsvu:4071": "na tātparyeti /",
  "GK16ruyalsvu:4072": "yaduktam-",
  "GK16ruyalsvu:4073": "'nābhidhaivaṃ na tātparyaṃ lakṣaṇānumitirnaṃ vā /",
  "GK16ruyalsvu:4074": "dhvanyantarbhāvane śaktā bhedena viṣayasthiteḥ' //",
  "GK16ruyalsvu:4075": "iti //",
  "GK16ruyalsvu:4076": "anukāryo rāmādiḥ /",
  "GK16ruyalsvu:4077": "anukartā naṭādiḥ /",
  "GK16ruyalsvu:4078": "tadgacaraśca na rasaḥ pratīyate /",
  "GK16ruyalsvu:4079": "yaduktam-'nānukārye 'pi rāmādau naṭādau nānukartari /",
  "GK16ruyalsvu:4080": "rasaḥ sacetasāṃ kiṃ tu' iti /",
  "GK16ruyalsvu:4081": "anyaditi /",
  "GK16ruyalsvu:4082": "anyaśāstraprasiddhavastusamāropalakṣaṇam /",
  "GK16ruyalsvu:4083": "__________",
  "GK16ruyalsvu:4084": "RuAss_32/6:",
  "GK16ruyalsvu:4085": "'paśyantī trapayeva yatra tirayatyātmānamābhyantare yatra truṭyati madhyamāpi madhuradhvanyujjihāsārasāt /",
  "GK16ruyalsvu:4086": "cāṭūccāraṇacāpalaṃ vidadhatāṃ vāk tatra bāhyā kathaṃ devyā te parayā prabho saha rahaḥkrīḍādṛḍhāliṅgane' //",
  "GK16ruyalsvu:4087": "atrāgamaprasiddhe vastuni laukikavastuvyavahārasamāropa /",
  "GK16ruyalsvu:4088": "laukikavastuvyavahāraśca rasādibhedād bahubheda ityuktaṃ prāk /",
  "GK16ruyalsvu:4089": "tatra śuddhakāryasamārope kāryasya viśeṣaṇatvamaupacārikamāśritya viśeṣaṇasāmyāditi lakṣaṇaṃ pūrvaśāstrānusāreṇa vihitaṃ yathākathañcid yojyam /",
  "GK16ruyalsvu:4090": "--------------------",
  "GK16ruyalsvu:4091": "RuAssC_32/6:",
  "GK16ruyalsvu:4092": "taditthaṃ saprapañcāṃ samāsoktiṃ pratipādya punarapi sahṛdayānāṃ hṛdayaṅgamīkartuṃ granthakṛdetatpratīrti vibhāgena lakṣye yojayati-iha tvityādinā /",
  "GK16ruyalsvu:4093": "__________",
  "GK16ruyalsvu:4094": "RuAss_32/7:",
  "GK16ruyalsvu:4095": "iha tu--",
  "GK16ruyalsvu:4096": "'aindraṃ dhanuḥ pāṇḍupayodhareṇa śarad dadhānārdranakhakṣatābham /",
  "GK16ruyalsvu:4097": "prasādayantī sakalaṅkaminduṃ tāpaṃ raverabhyadhikaṃ cakāra' //",
  "GK16ruyalsvu:4098": "ityatrāsti tāvad raviśaśinornāyakatvapratītiḥ /",
  "GK16ruyalsvu:4099": "na cātra viśeṣaṇasāmyamiti sā kutastyā /",
  "GK16ruyalsvu:4100_0": "prasādayantī sakalaṅkamindumiti viśeṣaṇasāmyāccharadonāyikātvapratītau tadunuguṇyāt",
  "GK16ruyalsvu:4100_1": "tayoḥ samāsoktyā nāyakatvapratītiriti cet ārdranakhakṣatābhamaindraṃ dhanurdadhānetyetadviśeṣaṇaṃ",
  "GK16ruyalsvu:4100_2": "kathaṃ sāmyena nirdriṣṭam /",
  "GK16ruyalsvu:4101": "na caikadeśavivartinyupamoktā yatsāmarthyānnāyakatvapratītiḥ syāt /",
  "GK16ruyalsvu:4102": "tatkathamatra dhyavasthā /",
  "GK16ruyalsvu:4103": "atrocyate-ekadeśavivartinyupamā yadi pratipadaṃ noktā tat sā kena pratiṣiddhā /",
  "GK16ruyalsvu:4104": "sāmānyalakṣaṇadvāreṇāyātāyāstasyā atrāpi saṃbhavāt /",
  "GK16ruyalsvu:4105": "athātra nopamānatvena nāyakaḥ svasvarūpeṇa pratīyate apitu raviśaśinorevanāyakatvapratītiḥ /",
  "GK16ruyalsvu:4106": "tayoratra nāyakatvāt /",
  "GK16ruyalsvu:4107": "tadatrārdranakhakṣatābhamityatra sthitamapi śrutyopamānatvaṃ vastuparyālocanayā aindre dhanuṣi saṃcāraṇīyam,",
  "GK16ruyalsvu:4108": "indracāpābhaṃ nakhakṣataṃ dadhāneti pratīteḥ,",
  "GK16ruyalsvu:4109": "yathā 'dadhnā juhoti' ityādau dadhni saṃcaryate vidhiḥ /",
  "GK16ruyalsvu:4110": "evamiyamupamānuprāṇitā samāsoktireva /",
  "GK16ruyalsvu:4111": "iha punaḥ ityatra saraḥśriyāṃ nāyikātvapratītirna samāsoktyā, viśeṣaṇasāmyābhāvāt /",
  "GK16ruyalsvu:4112": "tasmānnāyikātropamānatvena pratīyate na tu saraḥśrīdharmatvena nāyikātvapratītirityekadeśavivartinyupamaivābhyupagamyā,",
  "GK16ruyalsvu:4113": "gatyantarāsaṃbhavāt /",
  "GK16ruyalsvu:4114": "yaistunoktā teṣāmapyupasaṃkhyeyaiva /",
  "GK16ruyalsvu:4115": "yatra tu 'keśapāśālivṛndena' ityādau samāsoktāyāmupamāyāṃ samāsantariṇa viśeṣaṇasāmyaṃ yojayituṃ śakyaṃ tatraupamyagarbhaviśeṣaṇaprabhāvitā samāsoktireveti na virodhaḥ kaścit /",
  "GK16ruyalsvu:4116": "--------------------",
  "GK16ruyalsvu:4117": "RuAssC_32/7:",
  "GK16ruyalsvu:4118": "avipratipattidyotanārthastāvacchrabdaḥ /",
  "GK16ruyalsvu:4119": "kutastyeti /",
  "GK16ruyalsvu:4120": "kimasyā nimittamitibhāvaḥ /",
  "GK16ruyalsvu:4121": "tadānuguṇyāditi /",
  "GK16ruyalsvu:4122": "śarado nāyikātvapratītyanuguṇatvāt /",
  "GK16ruyalsvu:4123": "tayoriti raviśaśinoḥ /",
  "GK16ruyalsvu:4124": "kathamiti /",
  "GK16ruyalsvu:4125": "aprakṛtārthānanuguṇatvāt sāmyāyogāt /",
  "GK16ruyalsvu:4126": "kathamatra vyavastheti /",
  "GK16ruyalsvu:4127": "viśeṣaṇasāmyāyogāt samāsokteraprātperekadeśavivartinyā upamāyā anuktatvāt /",
  "GK16ruyalsvu:4128": "sāmānyalakṣaṇeti /",
  "GK16ruyalsvu:4129": "upamānopameyayoḥ sādharmye bhedābhedatulyatve upameti /",
  "GK16ruyalsvu:4130": "evamekadeśavivartyupamāsāmarythādevātra nāyakakatvapratītiriti bhāvaḥ /",
  "GK16ruyalsvu:4131": "atheti pakṣāntare /",
  "GK16ruyalsvu:4132": "yadi cātra pūrvoktayuktyaivānuguṇyād raviśaśinoḥ samāsoktimukhena nāyakatvapratītistadārdranakhakṣatābhamiti viśeṣaṇaṃ kathaṃ sāmyena yojayituṃ śakyamityāśaṅkyāha-tadatretyādi /",
  "GK16ruyalsvu:4133": "etadeva śāstrāntaraprasiddhadṛṣṭāntamukhena hṛdayaṅgamīkaroti-yathetyādinā /",
  "GK16ruyalsvu:4134": "agnihotraṃ juhuyādityanenotpattividhivākyena hi homo vihitaḥ /",
  "GK16ruyalsvu:4135": "tasya ca punarvidhānamadagdhadahananyāyena yāvadaprātpaṃ tāvad vidherviṣaya ityabhyupagamātra yujyata iti tatrāpyuktatvādupapade dadhni saṃcāryata ityarthaḥ /",
  "GK16ruyalsvu:4136": "upamānuprāṇiteti /",
  "GK16ruyalsvu:4137": "aupamyagarbhaviśeṣaṇotthāpitetyarthaḥ /",
  "GK16ruyalsvu:4138": "samāsoktireveti /",
  "GK16ruyalsvu:4139": "na punarekadeśavivartinyupamā /",
  "GK16ruyalsvu:4140": "gatyantaramalaṅkārāntaram /",
  "GK16ruyalsvu:4141": "yairityudbhaṭādibhiḥ /",
  "GK16ruyalsvu:4142": "yatratvityādergranthasya pūrvamevāsmābhirabhiprāya uktaḥ /",
  "GK16ruyalsvu:4143": "__________",
  "GK16ruyalsvu:4144": "RuAss_32/8:",
  "GK16ruyalsvu:4145": "sā ca samāroktirarthāntaranyāse kacitsamarthyagatatvena kacitsamarthakagatatvena ca bhavati /",
  "GK16ruyalsvu:4146": "krameṇa yathā-",
  "GK16ruyalsvu:4147": "'athopagūḍhe śaradā śaśāṅke prāvṛḍ yayau śāntataḍitkaṭākṣā /",
  "GK16ruyalsvu:4148": "kāsāṃ na saubhāgyaguṇo 'ṅganānāṃ naṣṭaṃ pirabhraṣṭapayodharāṇām' //",
  "GK16ruyalsvu:4149": "'asamātpajigīṣasya strīcintā kā manasvinaḥ /",
  "GK16ruyalsvu:4150": "anākramya jagat sarve no saṃdhyāṃ bhajate raviḥ' //",
  "GK16ruyalsvu:4151": "atropagūḍhatvena śāntataḍitkaṭākṣatvena ca śaśāṅkaśaradornāyakavyavahārapratītau samāsoktyāliṅgita evārtho viśeṣarūpaḥ sāmānyāśrayeṇārthāntaranyāsena samarthyate /",
  "GK16ruyalsvu:4152": "sāmānyasya cātra śleṣavaśādutthānam /",
  "GK16ruyalsvu:4153": "śāntataḍitkaṭākṣetyaupamyagarbhe viśeṣaṇaṃ samāsāntarāśrayeṇātra samānam /",
  "GK16ruyalsvu:4154_0": "asamātpetyādau tu strīśabdasya sāmānyena strītvamātrābhidhānāt sāmānyarūpo 'rtho",
  "GK16ruyalsvu:4154_1": "liṅgaviśeṣanirdeśagarbheṇa kāryāpanibandhanenotthāpitayā samāsoktyā samāropitanāyakavyavahāreṇa",
  "GK16ruyalsvu:4154_2": "ravisaṃdhyāvṛttāntena viśeṣarūpeṇa samarthyate /",
  "GK16ruyalsvu:4155": "'ākṛṣṭivegavigaladbhujagendrabhoganimokapaṭṭapariveṣatayāmburāśeḥ /",
  "GK16ruyalsvu:4156": "manthavyathāvyupaśamārthamivāśu yasya mandākinī ciraveṣṭata pādamūle' //",
  "GK16ruyalsvu:4157": "atra nirmokapaṭṭāpahnavena samāropitāyā mandākinyā yadvastuvṛttena pādamūle veṣṭanaṃ taccaraṇamūle veṣṭanatvena śleṣamūlayātiśayoktyādhyavasīyate /",
  "GK16ruyalsvu:4158": "tat tathādhyavasitaṃ manthavyathāvyupaśamārthamivetyutprekṣāmutthāpayati /",
  "GK16ruyalsvu:4159": "sotthāpyamānaivāmburāśimandākinyoḥ patipatnīvyavahārāśrayāṃ samāsoktiṃ garbhīkaroti /",
  "GK16ruyalsvu:4160": "evaṃ cotprekṣāsamāsoktyorekaḥ kālaḥ /",
  "GK16ruyalsvu:4161": "evaṃ 'nakhakṣatānīva vanasthalīnām' ityatrāpi vanasthalīnāṃ nāyikāvyavahāra utprekṣāntarānupraviṣṭasamāsoktimūla eva /",
  "GK16ruyalsvu:4162": "evamiyaṃ samāsoktiranantaprapañcetyanayā diśā svayamutprekṣyā /",
  "GK16ruyalsvu:4163": "--------------------",
  "GK16ruyalsvu:4164": "RuAssC_32/8:",
  "GK16ruyalsvu:4165": "setyuktaprapañcā /",
  "GK16ruyalsvu:4166": "sāmānyasyetyaṅganāśabdasya strītvamātrābhidhānāt /",
  "GK16ruyalsvu:4167": "śleṣadavaśāditi, payodharāṇāṃ hi śliṣṭatvam /",
  "GK16ruyalsvu:4168": "liṅgaviśeṣeti,ravisaṃdhyayoḥ puṃstrīrūpeṇa kāryaṃ bhajanākhyam /",
  "GK16ruyalsvu:4169": "evamanyālaṅkārasaṃmiśratvamapyasyā darśiyati-ākṛṣṭītyādinā /",
  "GK16ruyalsvu:4170": "setyutprekṣā /",
  "GK16ruyalsvu:4171": "ekaḥ kāla iti /",
  "GK16ruyalsvu:4172": "jñatpau samāsoktigabhīṅkāreṇaivrotprekṣāyā utthānāt /",
  "GK16ruyalsvu:4173": "evamiti /",
  "GK16ruyalsvu:4174": "yathoktagatyetyarthaḥ /",
  "GK16ruyalsvu:4175": "____________________________________________________________",
  "GK16ruyalsvu:4176": "START Sūtra 33:",
  "GK16ruyalsvu:4177": "viśeṣaṇasābhiprāyatvaṃ parikaraḥ // RuAss_33 //",
  "GK16ruyalsvu:4178": "viśeṣaṇavaicitryaprastāvādasyeha nirdeśaḥ /",
  "GK16ruyalsvu:4179": "viśeṣaṇānāṃ sābhiprāyatvaṃ pratīyamānārthagarbhīkāraḥ /",
  "GK16ruyalsvu:4180": "ata eva prasannagambhīrapadatvānnāyaṃ dhvanerviṣayaḥ /",
  "GK16ruyalsvu:4181": "evaṃ ca pratīyamānāṃśasya vācyonmukhatvātparikara iti sārthakaṃ nāma /",
  "GK16ruyalsvu:4182": "'rājño mānadhanasya kārmukabhṛto duryodhanasyāgrataḥ pratyakṣaṃ kurubāndhavasya miṣataḥ karṇasya śalyasya ca /",
  "GK16ruyalsvu:4183": "pītaṃ tasya mayādya pāṇḍavavadhūkeśāmbarākarṣiṇaḥ koṣṇaṃ jīvata eva tīkṣṇakarajakṣuṇṇādasṛgvakṣasaḥ' //",
  "GK16ruyalsvu:4184": "atra rājña ityādau sotprāsatvaparaṃ prasannagambhīrapadatvam /",
  "GK16ruyalsvu:4185": "evam-",
  "GK16ruyalsvu:4186": "'aṅgāja senāpate rājavallabha droṇopahāsin karṇaṃ,",
  "GK16ruyalsvu:4187": "sāṃprataṃ rakṣainaṃ bhīmād duḥśāsanam' ityādau jñeyam /",
  "GK16ruyalsvu:4188": "--------------------",
  "GK16ruyalsvu:4189": "RuAssC_33:",
  "GK16ruyalsvu:4190": "viśeṣaṇetyādi /",
  "GK16ruyalsvu:4191": "iheti samāsoktyānantaram /",
  "GK16ruyalsvu:4192": "viśeṣaṇānāṃ cātra bahutvameva vivakṣitam /",
  "GK16ruyalsvu:4193": "anyathā hyapuṣṭārthasya doṣatvābhidhānāt tannirākaraṇena svīkṛtasya puṣṭārthasyāyaṃ viṣayaḥ syāt /",
  "GK16ruyalsvu:4194": "evamevaṃvidhānekaviśeṣaṇopanyāsadvāreṇa vaicitryātiśayaḥ saṃbhavatītyālaṅkāratvam /",
  "GK16ruyalsvu:4195": "pratīyamānārthasya vācyonmukhatvena prādhānyābhāvādgabhīṅkārastadantaḥ kṛtatvam /",
  "GK16ruyalsvu:4196": "ata eveti pratīyamānārthasya prādhānyābhāvāt /",
  "GK16ruyalsvu:4197": "prasaccatvaṃ vācyasyaiva prādhānyena nirdeśāt /",
  "GK16ruyalsvu:4198": "gambhīratvaṃ pratīyamānasyāpyarthasya guṇībhāvena garbhīkārāt /",
  "GK16ruyalsvu:4199": "yatra ca pratīyamānaṃ prati upasarjanīkṛtasvarthayoḥ śabdārthayoravasthānāṃ sa dhvaneḥ sa eva viṣayaḥ ' iti /",
  "GK16ruyalsvu:4200": "atra ca na tathātvamityuktaṃ nāyaṃ dhvanerviṣaya iti /",
  "GK16ruyalsvu:4201": "ata eva nāmāpyasya yaugikamityāha-evaṃ cetyādi /",
  "GK16ruyalsvu:4202": "sotprāsatvaparamiti /",
  "GK16ruyalsvu:4203": "tathā ca rājño jagad rakṣitavyamasya punaranujamātrarakṣaṇāsiddheranyadeva nāmamātreṇa rājātvamityupahāsaparatvam /",
  "GK16ruyalsvu:4204": "evamanyeṣāmapisvayamevaitadavagantavyam /",
  "GK16ruyalsvu:4205": "ādiśabdena-",
  "GK16ruyalsvu:4206": "'yasyaikasyaiva doṣṇāṃ jayati daśaśatī sānvayo dvāri rudraḥ kārāgāre surāṇāṃ patarapi ca śacī cāmaravyagrahastā /",
  "GK16ruyalsvu:4207": "kanyā tasyeyamekā rajanicarapatereṣa śuddhāntameko bālo niḥśaṅkamasyāḥ praviśati ca namaste 'se vaiṣṇavāya' //",
  "GK16ruyalsvu:4208": "ityādāvapi viśeṣaṇānāṃ prasaccagambhīratvaṃ jñeyam /",
  "GK16ruyalsvu:4209": "____________________________________________________________",
  "GK16ruyalsvu:4210": "START Sūtra 34:",
  "GK16ruyalsvu:4211": "viśeṣyasyāpi sāmye dvapaurvopādāne śleṣaḥ // RuAss_34 //",
  "GK16ruyalsvu:4212": "kevalaviśeṣasāmyaṃ samāsoktāvuktan /",
  "GK16ruyalsvu:4213": "viśeṣyayuktaviśeṣaṇasāmyaṃ tvadhikṛtyedamucyate /",
  "GK16ruyalsvu:4214": "tatra dvayoḥ prākaraṇikayoraprākaraṇikayoḥ prākaraṇikāprakaraṇikayor vā śliṣṭapadopanibandhe śleṣaḥ /",
  "GK16ruyalsvu:4215": "tatrādyaṃ prakāradvayaṃ viśeṣaṇaviśeṣyasāmya eva tṛtīyastu prakāro viśeṣaṇasāmya eva bhavati /",
  "GK16ruyalsvu:4216": "viśeṣyasāmye tvarthaprakaraṇādinā vācyārthaniyame 'rthāntaragatadhvanerviṣayaḥ syāt /",
  "GK16ruyalsvu:4217": "ādye tu prakāradvaye dvayorapyarthayorvācyatvam /",
  "GK16ruyalsvu:4218": "ata evātra - 'dvayorvopādāne' iti tṛtīyaprakāraviṣayatvenoktam /",
  "GK16ruyalsvu:4219": "'viśeṣyasyāpi sāmye' iti tu śiṣṭaprakāradvayaviṣayam /",
  "GK16ruyalsvu:4220": "--------------------",
  "GK16ruyalsvu:4221": "RuAssC_34:",
  "GK16ruyalsvu:4222": "viśeṣyasyāpītyādi /",
  "GK16ruyalsvu:4223": "idamiti śleṣalakṣaṇam /",
  "GK16ruyalsvu:4224": "ādyamiti /",
  "GK16ruyalsvu:4225": "prākaraṇikagatatvenāprākaraṇikagatatvena ca /",
  "GK16ruyalsvu:4226": "evakāraścātra bhinnakramo draṣṭavyaḥ /",
  "GK16ruyalsvu:4227": "tena prakāradvayameveti vyākhyeyam /",
  "GK16ruyalsvu:4228": "ataśca tṛtīyaḥ prakāro viśeṣaṇasāmya eva bhavatīti vyāvacchredaphalam /",
  "GK16ruyalsvu:4229": "anyathā hi prakāradvayasyāsya viśeṣyasāmyābhāve 'pi darśanādavyātpiḥ syāt /",
  "GK16ruyalsvu:4230": "tadyathā 'saṃcārapūtāni nigantarāṇi' ityādi /",
  "GK16ruyalsvu:4231": "atra prabhādhenvordvayoḥ prakṛtayorviśeṣyayoḥ sāmyābhāvaḥ /",
  "GK16ruyalsvu:4232": "'ābahūtamaṇḍalāgrarucayaḥ saṃnaddhavakṣaḥsthalāḥ soṣmāṇo vraṇino vipakṣahṛdayapronmāthinaḥ karkaśāḥ /",
  "GK16ruyalsvu:4233": "utsṛtṣṭāmbaradṛṣṭavigrahabharā yasya smarāgresarā yodhā daivavadhūstanāśca na dadhuḥ kṣobhaṃ sa vo 'vyājjinaḥ' //",
  "GK16ruyalsvu:4234": "atra stanayodhayoraprakṛtayorviśeṣyayoḥ sāmyābhāvaḥ /",
  "GK16ruyalsvu:4235": "viśeṣaṇasāmya eveti na punarviśeṣyasāmye /",
  "GK16ruyalsvu:4236": "etadapi viśeṣyasāmye kiṃ na bhavatītyāśaṅkyāha-viśeṣyasāmye tvityādi /",
  "GK16ruyalsvu:4237": "yathā -",
  "GK16ruyalsvu:4238": "'laṅkālaāṇaṃ puttaa vasaṃtamāsammi laddhapasarāṇam /",
  "GK16ruyalsvu:4239": "āpīalohiāṇaṃ vīhei jaṇo palāsaṇam' //",
  "GK16ruyalsvu:4240": "('laṅkālayānāṃ putraka! vasantamāse labdhaprasarāṇām /",
  "GK16ruyalsvu:4241": "āpītalohitānāṃ bibheti janaḥ palāśānām') //",
  "GK16ruyalsvu:4242": "atra palāśānāmiti viśeṣyasyāpi śliṣṭatvam /",
  "GK16ruyalsvu:4243": "prakaraṇavaśācca vṛkṣaviśeṣaṇamevavācyatvaniyamātprastutatvena niśācarāṇāmaprastutānāṃ vyaṅgyatvam /",
  "GK16ruyalsvu:4244": "atra copamāyā eva vyaṅgyatvaṃ yuktaṃ nātiśayokteriti prakṛtānupayogādiha noktam /",
  "GK16ruyalsvu:4245": "nanu ca yathaivāyaṃ dhvanirviṣayastathaivādyamapi bhedadvayaṃ kiṃ na bhavatītyāśaṅkyāha-ādya ityādi /",
  "GK16ruyalsvu:4246": "vācyatvamiti,ata eva na dhvanerviṣayaḥ /",
  "GK16ruyalsvu:4247": "tasya vācyātiriktanvarūpatvāt /",
  "GK16ruyalsvu:4248": "tṛtīyaprakāraviṣayatveneti prādhānyāduktam /",
  "GK16ruyalsvu:4249": "ādyasyāpi prakāradvayasya dvayorupādānasaṃbhavāt /",
  "GK16ruyalsvu:4250": "__________",
  "GK16ruyalsvu:4251": "RuAss_34/1:",
  "GK16ruyalsvu:4252": "krameṇa yathā-",
  "GK16ruyalsvu:4253": "'yena dhvastamanobhavena balijitkāyaḥ purāstrīkṛto yaścodvṛttabhujaṅgahāravalayo gaṅgā ca yo 'dhārayat /",
  "GK16ruyalsvu:4254": "yasyāhuḥ śaśimacchirohara iti stutyaṃ ca nāmāmarāḥ pāyātsa svayamandhakakṣayakarastvāṃ sarvadomādhavaḥ' //",
  "GK16ruyalsvu:4255": "'nītānāmākulībhāvaṃ lubdhairbhuriśilīmukhaiḥ /",
  "GK16ruyalsvu:4256": "sadṛśe vanavṛddhānāṃ kamalānāṃ tadīkṣaṇe' //",
  "GK16ruyalsvu:4257": "'svecchopajātaviṣayo 'pi na yāti vaktuṃ dehīti mārgaṇaśataiśca dadāti duḥkham /",
  "GK16ruyalsvu:4258": "mohātsamākṣipati jīvitamapyakāṇḍe kaṣṭaṃ manobhava iveśvaradurvidagdhaḥ' //",
  "GK16ruyalsvu:4259": "atra hariharayorddhayorapi prākaraṇikatvam /",
  "GK16ruyalsvu:4260": "padmānāṃ mṛgāṇāṃ copamānatvādaprākaraṇikatvarm /",
  "GK16ruyalsvu:4261": "iśvaramanobhavayoḥ prākaraṇikāprākaraṇikatvam /",
  "GK16ruyalsvu:4262": "evaṃ ca śabdārthobhayagatatvena vartamānatvāttrividhaḥ /",
  "GK16ruyalsvu:4263": "tatrodāttādisvarabhedātprayantabhedācca śabdānyatve śabdaśleṣaḥ /",
  "GK16ruyalsvu:4264": "yatra prāyeṇa padabhaṅgo bhavati /",
  "GK16ruyalsvu:4265": "arthaśleṣastu yatra svarādibhedo nāsti /",
  "GK16ruyalsvu:4266": "ata eva na tatra sabhaṅgapadatvam /",
  "GK16ruyalsvu:4267": "saṃkalanayā tūbhayaśleṣaḥ /",
  "GK16ruyalsvu:4268": "yathā-",
  "GK16ruyalsvu:4269": "'raktacchadatvaṃ vikacā vahanto nālaṃ jalaiḥ saṃgatamādadhānāḥ /",
  "GK16ruyalsvu:4270": "nirasya puṣpeṣu ruciṃ samagrāṃ padmā virejuḥ śramaṇā yathaiva' //",
  "GK16ruyalsvu:4271": "atra raktacchadatvamityādāvarthaśleṣaḥ /",
  "GK16ruyalsvu:4272": "nālamityādau śabdaśleṣaḥ /",
  "GK16ruyalsvu:4273": "ubhayaghaṭanāyāmubhayaśleṣaḥ /",
  "GK16ruyalsvu:4274": "granthagauravabhayāttu pṛthaṅnodāhṛtam /",
  "GK16ruyalsvu:4275": "...",
  "GK16ruyalsvu:4276": "(p. 352)"
}