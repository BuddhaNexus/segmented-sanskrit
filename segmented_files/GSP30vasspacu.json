{
  "GSP30vasspacu:0": "Spandakārikā, prathamo niḥṣyandaḥ",
  "GSP30vasspacu:1": "_____________________________________________________________",
  "GSP30vasspacu:2": "yasyonmeṣanimeṣābhyāṃ jagataḥ pralayodayau /",
  "GSP30vasspacu:3": "taṃ śakticakravibhavaprabhavaṃ śaṃkaraṃ stumaḥ // VSpk_1.1 //",
  "GSP30vasspacu:4": "* [",
  "GSP30vasspacu:5_0": "* śam upaśāntāśeṣopatāpaparamānandādvayamayasvacaitanyasphārapratyabhijñāpanasvarūpam",
  "GSP30vasspacu:5_1": "anugrahaṃ karoti yas tam imaṃ svasvabhāvaṃ śaṃkaraṃ stumas taṃ viśvotkarṣitvena parāmṛśantas",
  "GSP30vasspacu:5_2": "tatkḷptakalpitapramātṛpadanimajjanena samāviśāmaḥ tatsamāveśa eva hi jīvanmuktiphala",
  "GSP30vasspacu:5_3": "iha prakaraṇa upadeśyaḥ || VSpkC_1.1:1",
  "GSP30vasspacu:6": "* bahuvacanam anugrahadṛṣṭikaṭākṣitāśeṣānugrāhyābhedaprathanāya || VSpkC_1.1:2",
  "GSP30vasspacu:7": "* tam ity anena yad asya asāmānyatvam api dhvanitaṃ tat prathayati yasyety ardhena || VSpkC_1.1:3",
  "GSP30vasspacu:8_0": "* iha parameśvaraḥ prakāśātmā mahādevaḥ śabdarāśiparamārthapūrṇāhantāparāmarśasāratvāt",
  "GSP30vasspacu:8_1": "sadaivānandaghanasphurattātmakobhayavisargāraṇiparāśaktyātmakapūrṇasvātantryasvarūpas",
  "GSP30vasspacu:8_2": "tata eva citsvābhāvyād acalasyāpi śrībhagavataḥ svātantryaśaktir avibhaktāpy aśeṣasargasaṃhārādiparamparāṃ",
  "GSP30vasspacu:8_3": "darpaṇanagaravatsvabhittāv eva bhāviyuktyānadhikām apy adhikām iva darśayantī kiṃcic",
  "GSP30vasspacu:8_4": "calattātmakadhātvarthānugamāt spanda ity abhihitā tena bhagavān sadāspandatattvasatattvo",
  "GSP30vasspacu:8_5": "na tv aspandaḥ yad āhuḥ kecit aspandaṃ paraṃ tattvam iti || VSpkC_1.1:4",
  "GSP30vasspacu:9": "* evaṃ hi śāntasvarūpatvād anīśvaram evaitad bhavet || VSpkC_1.1:5",
  "GSP30vasspacu:10": "* sphurattāsāraspandaśaktimayaśaṃkarātmakasvasvabhāvapratipādanāyaiva cedaṃ śāstraṃ samucitaspandābhidhānaṃ mahāgurubhir nibaddham || VSpkC_1.1:6",
  "GSP30vasspacu:11": "* etac ca vyaktībhaviṣyati || VSpkC_1.1:7",
  "GSP30vasspacu:12_0": "* sā caiṣā spandaśaktir garbhīkṛtānantasargasaṃhāraikaghanāhantācamatkārānandarūpā",
  "GSP30vasspacu:12_1": "niḥśeṣaśuddhāśuddharūpāmātṛmeyasaṃkocavikāsābhāsanasatattvā sarvopaniṣadupāsyā yugapad",
  "GSP30vasspacu:12_2": "evonmeṣanimeṣamayī || VSpkC_1.1:8",
  "GSP30vasspacu:13_0": "* tathā hi śivādeḥ kṣityantasyāśeṣasya tattvagrāmasya prāksṛṣṭasya saṃhartṛrūpā yā",
  "GSP30vasspacu:13_1": "nimeṣabhūr asāv evodbhaviṣyaddaśāpekṣayā sraṣṭurūponmeṣabhūmis tathā viśvanimeṣabhūś",
  "GSP30vasspacu:13_2": "cidghanatonmeṣasārā cidghanatānimajjanabhūmir api viśvonmeṣarūpā || VSpkC_1.1:9",
  "GSP30vasspacu:14": "* yad āgamaḥ /",
  "GSP30vasspacu:15": "* lelihānā sadā devī sadā pūrṇā ca bhāsate || VSpkC_1.1:10",
  "GSP30vasspacu:16": "* ūrmir eṣā vibodhābdheḥ śaktir icchātmikā prabhoḥ || VSpkC_1.1:11",
  "GSP30vasspacu:17": "* iti || VSpkC_1.1:12",
  "GSP30vasspacu:18_0": "* śrīmān maheśvaro hi svātantryaśaktyā śivamantramaheśvaramantreśvaramantravijñānākalapralayākalasakalāntāṃ",
  "GSP30vasspacu:18_1": "pramātṛbhūmikāṃ tadvedyabhūmikāṃ ca gṛhṇānaḥ pūrvapūrvarūpatāṃ bhittibhūtatayā sthitām",
  "GSP30vasspacu:18_2": "apy antaḥsvarūpāvacchādanakrīḍayā nimeṣayann evonmeṣayati uttararūpatām avarohakrameṇa",
  "GSP30vasspacu:18_3": "ārohakrameṇa tūttarottararūpatāṃ nimeṣayann eva jñānayoginām unmeṣayati pūrvapūrvarūpatām",
  "GSP30vasspacu:18_4": "ata evottaram uttaraṃ pūrvatra pūrvatra saṃkocātmatāṃ jahadvikasitatvenāsāv ābhāsayati",
  "GSP30vasspacu:18_5": "pūrvaṃ pūrvaṃ tu rūpaṃ yathottaraṃ vikasitatāṃ nimajjayan saṅkucitatvena darśayati || VSpkC_1.1:13",
  "GSP30vasspacu:19": "* evaṃ ca sarvaṃ sarvamayam eva prathayati kevalaṃ tadavabhāsitasaṃkocamātrata iyaṃ bhedapratipattir iva yad uddalanāyehatya upadeśa ity āstāṃ tāvad etat || VSpkC_1.1:14",
  "GSP30vasspacu:20_0": "* nīlasukhādyābhāsonmeṣamayy api ca saṃvit pramātrekātmakatatsvarūpanimeṣarūpāvabhātacarapītādyābhāsopasaṃhārarūpā",
  "GSP30vasspacu:20_1": "ceti svasaṃvedanasiddhām imāṃ yugapad evonmeṣanimeṣobhayarūpāṃ pratibhāṃ bhagavatīṃ",
  "GSP30vasspacu:20_2": "vicinvan tu mahādhiyaḥ saṃsāravicchedāya || VSpkC_1.1:15",
  "GSP30vasspacu:21": "* ata evonmeṣanimeṣābhyām ityetatpadaṃ nijavṛttau bhaṭṭaśrīkallaṭena saṃkalpamātreṇā ity avibhaktam evecchaśaktirūpatayā vyākhyāyi || VSpkC_1.1:16",
  "GSP30vasspacu:22": "* saṃgrahakṛtāpi ekacintāprasaktasya yataḥ syād aparodayaḥ || VSpkC_1.1:17",
  "GSP30vasspacu:23": "* unmeṣaḥ sa tu vijñeyaḥ svayaṃ tam upalakṣayet || VSpkC_1.1:18",
  "GSP30vasspacu:24": "* ity atra prārabdhacintāsaṃharaṇam eva parasvarūpodayahetur unmeṣa ity abhidhāsyate pravṛttacintāsaṃhāraṃ vinā parasvarūpodayābhāvāt || VSpkC_1.1:19",
  "GSP30vasspacu:25": "* etac ca tatraiva vitaniṣyāmaḥ || VSpkC_1.1:20",
  "GSP30vasspacu:26": "* parāmṛtarasāpāyas tasya yaḥ pratyayodbhavaḥ || VSpkC_1.1:21",
  "GSP30vasspacu:27": "* tenāsvatantratām eti sa ca tanmātragocaraḥ || VSpkC_1.1:22",
  "GSP30vasspacu:28": "* ity atrāpy udayaḥ pralayaparamārtha iti spaṣṭam eva vakṣyate || VSpkC_1.1:23",
  "GSP30vasspacu:29": "* yadā kṣobhaḥ pralīyeta tadā syāt paramaṃ padam || VSpkC_1.1:24",
  "GSP30vasspacu:30": "* ity atrāpi kṣobhapralayātmā nimeṣaḥ parapadonmeṣarūpa ity api nirūpayiṣyate || VSpkC_1.1:25",
  "GSP30vasspacu:31": "* tad evam ekaivobhayarūpāpi śaktiḥ kadācid unmeṣapradhānatayā vyavahriyate kadācin nimeṣapradhānatayā || VSpkC_1.1:26",
  "GSP30vasspacu:32_0": "* tataś ca yasya saṃbandhinyāḥ svarūpanimeṣātmanaḥ kāryonmeṣapradhānāyāḥ śakter hetor",
  "GSP30vasspacu:32_1": "jagato viśvasya śivāder dharaṇyantasyodayo 'bhedasāratānimajjanasattvo nānāvaicitryaśālī",
  "GSP30vasspacu:32_2": "bhedarūpaḥ sargaḥ svarūponmeṣātmanaś ca bāhyatānimeṣapradhānāyāḥ śakter jagataḥ pralayo",
  "GSP30vasspacu:32_3": "'bhedamayatodayātmā vicitrabhedarūpatāsaṃhāra ita pralayo 'py udayarūpa udayo 'pi",
  "GSP30vasspacu:32_4": "ca pralayarūpa iti vyākhyeyam vastutas tu na kiṃcid udeti vyayate vā kevalaṃ spandaśaktir",
  "GSP30vasspacu:32_5": "eva bhagavaty akramāpi tathātathābhāsarūpatayā sphuranty udetīva vyayata iva ceti",
  "GSP30vasspacu:32_6": "darśayiṣyāmaḥ || VSpkC_1.1:27",
  "GSP30vasspacu:33": "* sthitivilayānu grahāṇāṃ viśiṣṭapralayodayarūpatvān nādhikyam iti pralayodayābhyām eva pañcavidhaṃ pārameśvaryaṃ kṛtyaṃ saṃgṛhītam || VSpkC_1.1:28",
  "GSP30vasspacu:34": "* nirṇītaṃ caivaṃprāyaṃ mayaiva prathamasūtramātravivaraṇe spandasaṃdohe || VSpkC_1.1:29",
  "GSP30vasspacu:35_0": "* nanu śrīmanmahārthadṛṣṭyā sṛṣṭyādidevatābhir eva vicitrā jagataḥ pralayodayāḥ saṃpādyante",
  "GSP30vasspacu:35_1": "tat katham etad uktaṃ yasyetyādi ityāśaṅkyāha taṃ śakticakravibhavaprabhavām iti || VSpkC_1.1:30",
  "GSP30vasspacu:36": "* śaktīnāṃ sṛṣṭiraktādimarīcīdevīnāṃ cakraṃ dvādaśātmā samūhas tasya yo vibhava udyogāvabhāsanacarvaṇavilāpanātmā krīḍāḍambaras tasya prabhavaṃ hetum || VSpkC_1.1:31",
  "GSP30vasspacu:37": "* etā hi devyaḥ śrīmanmanthānabhairavaṃ cakreśvaram āliṅgya sarvadaivajagatsargādikrīḍāṃsaṃpādayantīty āmnāyaḥ || VSpkC_1.1:32",
  "GSP30vasspacu:38": "* atha ca kasmāt parameśvarasya jagatsargasaṃhārādihetutvam ity āśaṅkāyām etad evottaraṃ śakticakreti || VSpkC_1.1:33",
  "GSP30vasspacu:39": "* yāvaddhi kiṃcid viśvaṃ saṃbhavati tatprakāśamānatvena prakāśamayatvāt svāminaś cātmasaṃsthasya bhāvajātasya bhāsanam || VSpkC_1.1:34",
  "GSP30vasspacu:40": "* asty eva na vinā tasmād icchāmarśaḥ pravartate || VSpkC_1.1:35",
  "GSP30vasspacu:41": "* iti vipaścinniścitanītyā parameśvarasyāntaḥprakāśaikātmyena prakāśamānaṃ sthitaṃ sacchakticakram ity ucyate yataḥ parameśvarasyāgameṣv anantaśaktitvam uddhoṣyate || VSpkC_1.1:36",
  "GSP30vasspacu:42": "* tasya śakticakrasyābhāsaparamārthasya viśvasya yo vibhavaḥ parasparasaṃyojanāviyojanāvaicitryam anantaprakāraṃ tasya prabhavaṃ kāraṇam || VSpkC_1.1:37",
  "GSP30vasspacu:43": "* sa eva hi bhagavān vijñānadehātmakān svātmaikātmyena sthitān viśvān ābhāsān anyonyaṃ nānāvaicitryeṇa saṃyojayan viyojayaṃś ca viśvodayapralayahetuḥ || VSpkC_1.1:38",
  "GSP30vasspacu:44": "* tad uktaṃ śrībhaṭṭakallaṭena vijñānadehātmakasya śakticakraiśvaryasyotpattihetutvam || VSpkC_1.1:39",
  "GSP30vasspacu:45": "* ity etad vṛttyakṣarāṇām atra vyākhyādvaye 'py ānurūpyam || VSpkC_1.1:40",
  "GSP30vasspacu:46": "* api ca śaktayo 'sya jagat kṛtsnam || VSpkC_1.1:41",
  "GSP30vasspacu:47": "* ity āgamadṛṣṭyā tasmāc chabdārthacintāsu na sāvasthā na yā śivaḥ || VSpkC_1.1:42",
  "GSP30vasspacu:48": "* itīhatyasthityā ca jagadātmanaḥ tatkhecaryūrdhvamārgasthaṃ vyoma vāmeśigocaram || VSpkC_1.1:43",
  "GSP30vasspacu:49": "* iti rahasyanītyā ca vāmeśvarīkhecarīgocarīdikcarībhūcarī rūpasya mayaiva spandasandohe samyaṅ nirṇītasya aprabuddhadhiyas tv ete svasthitisthaganodyatāḥ || VSpkC_1.1:44",
  "GSP30vasspacu:50": "* ity atrāpi nirṇeṣyamāṇasyaitadvyākhyādvayavyākhyātaśakticakraprapañcabhūtasya ca yataḥ karaṇavargo 'yaṃ || VSpkC_1.1:45",
  "GSP30vasspacu:51": "* iti sthityendriyagrāmātmanaḥ tadākramya balaṃ mantrāḥ || VSpkC_1.1:46",
  "GSP30vasspacu:52": "* iti nityamantrātmanaḥ śabdarāśisamutthasya śaktivargasya || VSpkC_1.1:47",
  "GSP30vasspacu:53_0": "* iti nītyā brāhmyādidevatāsvabhāvasyaivam āder anantaprakārasyāpi mayaiva spandasandohe",
  "GSP30vasspacu:53_1": "vitatya nirṇītasya śakticakrasya yo vibhavo māhātmyaṃ tatra prabhavatīti prabhavaṃ",
  "GSP30vasspacu:53_2": "svatantraṃ na tu paśuvat paratantram || VSpkC_1.1:48",
  "GSP30vasspacu:54_0": "* śakticakrasya raśmipuñjasya yo vibhavo 'ntarmukho vikāsas tataḥ prabhava udayo",
  "GSP30vasspacu:54_1": "'bhivyaktir yasyeti bahuvrīhiṇāntarmukhatatsvarūpanibhālanād ayatnena parameśvarasvarūpapratyabhijñānaṃ",
  "GSP30vasspacu:54_2": "bhavatīty arthaḥ || VSpkC_1.1:49",
  "GSP30vasspacu:55_0": "* kiṃ ca yasya cidānandaghanasyātmana unmeṣanimeṣābhyāṃ svarūponmīlananimīlanābhyāṃ",
  "GSP30vasspacu:55_1": "yad antas tad bahiḥ iti yuktyā jagataḥ śarīrarūpasya tadanuṣaṅgeṇa bāhyasyāpi viśvasya",
  "GSP30vasspacu:55_2": "pralayodayau yathāsaṃkhyaṃ majjanonmajjane bhavatas taṃ śakticakravibhavasya parasaṃviddevatāsphārasya",
  "GSP30vasspacu:55_3": "prabhavaṃ bhaktibhājām etatsvarūpaprakāśakaṃ śaṃkaraṃ stumaḥ || VSpkC_1.1:50",
  "GSP30vasspacu:56_0": "* tathā yasya svātmanaḥ saṃbandhino bahirmukhatāprasararūpād unmeṣāj jagata udayo",
  "GSP30vasspacu:56_1": "'ntarmukhatārūpāc ca nimeṣāt pralayas taṃ viśvasargādikāryunmeṣādisvarūpasaṃviddevīmāhātmyasya",
  "GSP30vasspacu:56_2": "hetuṃ śaṃkaraṃ stuma iti yathāsaṃbhavam api yojyam || VSpkC_1.1:51",
  "GSP30vasspacu:57": "* dehādyāviṣṭo 'pi parameśvaraḥ karaṇonmīlananimīlanābhyāṃ rūpādipañcakamayasya jagataḥ sargarsaṃhārau karoti || VSpkC_1.1:52",
  "GSP30vasspacu:58": "* yad uktaṃ rahasyatattvavidā tad evaṃ vyavahāre 'pi prabhur dehādim āviśan || VSpkC_1.1:53",
  "GSP30vasspacu:59": "* bhāntam evāntararthaugham icchayā bhāsayed bahiḥ || VSpkC_1.1:54",
  "GSP30vasspacu:60": "* evaṃvidhārthaparigrahāyāpi yasya svātantryaśaktyā iti tyaktvā yasyonmeṣanimeṣābhyām iti nyarūpi guruṇā || VSpkC_1.1:55",
  "GSP30vasspacu:61_0": "* atra ca śaṃkarastutiḥ samāveśarūpā prāpyatvenābhidheyā śakticakravibhavāt prabhavo",
  "GSP30vasspacu:61_1": "yasyeti bahuvrīhiṇā śakticakravikāsas tatprāptāv upāya uktaḥ śakticakravibhavasya",
  "GSP30vasspacu:61_2": "parasaṃviddevatāsphārasya bhaktibhājāṃ prabhavaṃ prakāśakam iti tatpuruṣeṇa phalam",
  "GSP30vasspacu:61_3": "uktam || VSpkC_1.1:56",
  "GSP30vasspacu:62": "* yad vakṣyati tataś cakreśvaro bhavet || VSpkC_1.1:57",
  "GSP30vasspacu:63": "* ity abhidheyopāyayor upāyopeyabhāvaḥ saṃbandha ity abhidheyopāya saṃbandhaprayojanāny anenaiva sūtreṇa sūtritāni || VSpkC_1.1:58",
  "GSP30vasspacu:64_0": "* nanv evaṃbhūtaśaṃkarasvarūpasattāyāṃ kiṃ pramāṇaṃ kutaś copādānādihetuṃ vinā jagad",
  "GSP30vasspacu:64_1": "asau janayati tasyaivopādānatve mṛtpiṇḍasyeva ghaṭena jagatā tirodhānaṃ kriyeta tirohitātirohitatāyāṃ",
  "GSP30vasspacu:64_2": "ca bhagavataḥ svabhāvabhedaḥ syāt punar unmajjane ca hetuścintyo jagadudayeca dveetaprasaṅga",
  "GSP30vasspacu:64_3": "ityetāḥ śaṅkā eka prahāreṇāpahartumāha || VSpkC_1.1:59]",
  "GSP30vasspacu:65": "_____________________________________________________________",
  "GSP30vasspacu:66": "yatra sthitamidaṃ sarvaṃ kāryaṃ yasmāc ca nirgatam /",
  "GSP30vasspacu:67": "tasyānāvṛtarūpatvān na nirodho'sti kutracit // VSpk_1.2 //",
  "GSP30vasspacu:68": "* [",
  "GSP30vasspacu:69": "* tasyāsya śaṃkarātmanaḥ prakāśānandaghanasya svasvabhāvasya na kutraciddeśe kāla ākāre vā nirodhaḥ prasaravyāghāto 'sti anāvṛtarūpatvād asthagitasvabhāvatvāt || VSpkC_1.2:1",
  "GSP30vasspacu:70_0": "* ayaṃ bhāvaḥ iha yatkiṃcitprāṇapuryaṣṭakasukhanīlādikaṃ citprakāśasyāvarakaṃ saṃbhāvyate",
  "GSP30vasspacu:70_1": "tadyadi na prakāśate na kiṃcit prakāśamānaṃ tu prakāśātmakaśaṃkarasvarūpameveti kiṃ",
  "GSP30vasspacu:70_2": "kasya nirodhakaṃ ko vā nirodhārthaḥ || VSpkC_1.2:2",
  "GSP30vasspacu:71": "* etadeva tasyetyetadviśeṣaṇena yatretyādinopapādayati || VSpkC_1.2:3",
  "GSP30vasspacu:72_0": "* yatra yasmiṃścid rūpe svātmani idaṃ mātṛmānameyātmakaṃ sarvaṃ jagatkāryaṃ sthitaṃ",
  "GSP30vasspacu:72_1": "yatprakāśena prakāśamānaṃ satsthitiṃ labhate tasya kathaṃ tena nirodhaḥ śakyas tannirodhe",
  "GSP30vasspacu:72_2": "hi nirodhakābhimatameva na cakāsyādity āśayaśeṣaḥ || VSpkC_1.2:4",
  "GSP30vasspacu:73": "* yathoktam /",
  "GSP30vasspacu:74": "* tadātmanaiva tasya syātkathaṃ prāṇena yantraṇā || VSpkC_1.2:5",
  "GSP30vasspacu:75": "* ityajaḍapramātṛsiddhau || VSpkC_1.2:6",
  "GSP30vasspacu:76": "* nanūtpannasya sthityātmā prakāśe bhavati utpattireva tv asya kuta ityāha yasmāc ca nirgatamiti || VSpkC_1.2:7",
  "GSP30vasspacu:77": "* smṛtisvapnasaṃkalpayoginirmāṇadṛṣṭayā citaḥ svānubhavasiddhaṃ jagatkāraṇatvam ujjhitvā apramāṇakam anupapannaṃ ca pradhānaparamāṇvādīnāṃ na tatkalpayituṃ yujyate || VSpkC_1.2:8",
  "GSP30vasspacu:78": "* kāryapadena cedameva dhvanitaṃ kartuḥ kriyayā niṣpādyaṃ hi kāryamucyate na tu jaḍakāraṇānantarabhāvi jaḍasya kāraṇatvānupapatteḥ īśvarapratyabhijñoktanītyā || VSpkC_1.2:9",
  "GSP30vasspacu:79": "* bhaviṣyati caitat || VSpkC_1.2:10",
  "GSP30vasspacu:80": "* avasthāyugalaṃ cātra kāryakartṛtvaśabditam || VSpkC_1.2:11",
  "GSP30vasspacu:81": "* ityatra /",
  "GSP30vasspacu:82": "* sarvaśabdenopādānādinairapekṣyaṃ karturdhvanitam || VSpkC_1.2:12",
  "GSP30vasspacu:83": "* na ca kāryaṃ ghaṭādi kartuḥ kumbhakārādeḥ kadācitsvarūpaṃ tirodadhad dṛṣṭam || VSpkC_1.2:13",
  "GSP30vasspacu:84": "* nanu nirgatir avasthitasya bhavati tatkimetat kvacid ādāv eva sthitaṃ nānyatra sthitamapitu tatraiva cidātmanītyāha yatra sthitamiti || VSpkC_1.2:14",
  "GSP30vasspacu:85": "* āvṛttyā caitadyojyam || VSpkC_1.2:15",
  "GSP30vasspacu:86": "* ayamarthaḥ yadi cidātmani jagadahaṃprakāśābhedena na bhavet tat katham upādānādinirapekṣaṃ tata udiyāt || VSpkC_1.2:16",
  "GSP30vasspacu:87": "* yatastu yathā nyagrodhabījasthaḥ śaktirūpo mahādrumaḥ /",
  "GSP30vasspacu:88": "* tathā hṛdayabījasthaṃ jagad etac carācaram || VSpkC_1.2:17",
  "GSP30vasspacu:89": "* ityāmnāyasthityā || VSpkC_1.2:18",
  "GSP30vasspacu:90": "* svāminaścātmasaṃsthasya || VSpkC_1.2:19",
  "GSP30vasspacu:91": "* iti pūrvoktayuktyā ca tatraitad abhedena sphuratsthitaṃ tato 'yaṃ cidātmā bhagavānnijarasāśyānatārūpaṃ jagad unmajjayatīti yujyate || VSpkC_1.2:20",
  "GSP30vasspacu:92": "* evaṃ ca yatra sthitameva sad yasmān nirgatamityatra yojanā jātā || VSpkC_1.2:21",
  "GSP30vasspacu:93": "* ca evārthe bhinnakramaḥ || VSpkC_1.2:22",
  "GSP30vasspacu:94_0": "* nanu yadi tasmāt prakāśavapuṣa idaṃ jagan niryātaṃ tan na pratheta na hi prathābāhyaṃ",
  "GSP30vasspacu:94_1": "ca prathate ceti yuktam ityāśaṅkya yasmān nirgatamapi sadyatra sthitam ity āvṛttyā",
  "GSP30vasspacu:94_2": "saṃgamanīyam || VSpkC_1.2:23",
  "GSP30vasspacu:95": "* co 'pyarthe bhinnakramaḥ || VSpkC_1.2:24",
  "GSP30vasspacu:96_0": "* etaduktaṃ bhavati na prasevakādivākṣoṭādi tat tasmān nirgatamapi tu sa eva bhagavān",
  "GSP30vasspacu:96_1": "svasvātantryād anatiriktām apyatiriktāmiva jagadrūpatāṃ svabhittau darpaṇanagaravat",
  "GSP30vasspacu:96_2": "prakāśayan sthitaḥ || VSpkC_1.2:25",
  "GSP30vasspacu:97_0": "* nanu ca bhavatvevaṃ sargasthityavasthayor jagatāsyāniruddhatvaṃ saṃhārāvasthayā",
  "GSP30vasspacu:97_1": "tv abhāvātmanā suṣuptadeśīyayā jagataḥ sambandhinyā kathaṃ naitat tirodhīyate nahi",
  "GSP30vasspacu:97_2": "grāhyaṃ jagadvinā grāhakaścidātmā kaścidity āvṛttyaitad evottaraṃ yasmān nirgatamapi",
  "GSP30vasspacu:97_3": "sadyatraiva sthitamutpannam api jagatsaṃhārāvasthāyāṃ tadaikātmyenaivāste na tv asyānyaḥ",
  "GSP30vasspacu:97_4": "kaściducchedaḥ śūnyarūpastasya vakṣyamāṇayuktyā prakāśaṃ bhittibhūtaṃ vinānupapatterityarthaḥ || VSpkC_1.2:26",
  "GSP30vasspacu:98": "* yathoktaṃ śrīsvacchandaśāstre /",
  "GSP30vasspacu:99": "* aśūnyaṃ śūnyamityuktaṃ śūnyaṃ cābhāva ucyate /",
  "GSP30vasspacu:100": "* devyabhāvaḥ sa vijñeyo yatra bhāvāḥ kṣayaṃ gatāḥ || VSpkC_1.2:27",
  "GSP30vasspacu:101": "* iti || VSpkC_1.2:28",
  "GSP30vasspacu:102_0": "* evaṃ sarvaṃ yasya kāryaṃ yatprakāśenaiva prakāśate saṃhṛtamapi ca sadyatprakāśaikātmyena",
  "GSP30vasspacu:102_1": "tiṣṭhati na tasya deśakālākārādi kiṃcin nirodhakaṃ yujyate iti vyāpakaṃ nityaṃ viśvaśaktikhacitaṃ",
  "GSP30vasspacu:102_2": "svaprakāśamādisiddhaṃ caitattattvamiti nāsya siddhāv ajñātārthaprakāśarūpaṃ pramāṇavarākamupapadyata",
  "GSP30vasspacu:102_3": "upayujyate sambhavati vā pratyutaitattattvasiddhyadhīnā pramāṇādiviśvavastusiddhiḥ || VSpkC_1.2:29",
  "GSP30vasspacu:103": "* taduktamasmadgurubhis tantrāloke /",
  "GSP30vasspacu:104": "* pramāṇānyapi vastūnāṃ jīvitaṃ yāni tanvate /",
  "GSP30vasspacu:105": "* teṣāmapi paro jīvaḥ sa eva parameśvaraḥ || VSpkC_1.2:30",
  "GSP30vasspacu:106": "* iti || VSpkC_1.2:31",
  "GSP30vasspacu:107_0": "* yasmān nirgatamapīdaṃ jagadyatra sthitaṃ yatprakāśena prakāśamānaṃ tathābhūtamapi",
  "GSP30vasspacu:107_1": "yatra sthitaṃ yatprakāśaikarūpaṃ yatprakāśa eva yasya siddhyai nyakṣeṇekṣyamāṇaṃ",
  "GSP30vasspacu:107_2": "bhavati na tv anyaj jagan nāma kiṃcit || VSpkC_1.2:32",
  "GSP30vasspacu:108": "* atra yatra sthitamityāvartya dvir yojyam || VSpkC_1.2:33",
  "GSP30vasspacu:109": "* evaṃ ca svānubhavasiddhamevāsya tattvasya sṛṣṭisthitisaṃhāramelanāvabhāsino 'tidurghaṭakāriṇaḥ sarvadā sarvatrāniruddhatvam || VSpkC_1.2:34",
  "GSP30vasspacu:110": "* yathoktaṃ śrīmadutpaladevācāryaiḥ /",
  "GSP30vasspacu:111": "* parameśvaratā jayatyapūrvā tava sarveśa yadīśitavyaśūnyā /",
  "GSP30vasspacu:112": "* aparāpi tathaiva te yayedaṃ jagadābhāti yathā tathā na bhāti || VSpkC_1.2:35",
  "GSP30vasspacu:113": "* iti || VSpkC_1.2:36",
  "GSP30vasspacu:114": "* atrahibhāsamānameva jagad bhāsanaikaśeṣībhūtatvād bhāsanātiriktaṃ na kiṃcidbhātītyarthaḥ || VSpkC_1.2:37",
  "GSP30vasspacu:115_0": "* kiṃca yatra sthitam ityuktyopaśamapade yasmāc ca nirgatamiti prasarapade yato'sya",
  "GSP30vasspacu:115_1": "na nirodhas tato nimīlanonmīlanasamādhidvaye'pi yoginā svasvabhāvasamāveśapareṇaiva",
  "GSP30vasspacu:115_2": "bhavitavyam || VSpkC_1.2:38",
  "GSP30vasspacu:116": "* yadvakṣyate /",
  "GSP30vasspacu:117": "* yadā kṣobhaḥ pralīyeta tadā syātparamaṃ padam || VSpkC_1.2:39",
  "GSP30vasspacu:118": "* iti || VSpkC_1.2:40",
  "GSP30vasspacu:119": "* tathā /",
  "GSP30vasspacu:120": "* tasmāc chabdārthacintāsu na sāvasthā na yā śivaḥ || VSpkC_1.2:41",
  "GSP30vasspacu:121": "* ityapi ca || VSpkC_1.2:42",
  "GSP30vasspacu:122_0": "* kutracidanātmavādini saugatādau pramātari kutracic ca bādhakābhimate pramāṇe sati",
  "GSP30vasspacu:122_1": "na tasya nirodhaḥ pratiṣedho'sti yato yastasya pratiṣedhako yac ca tasya pratiṣedhakaṃ",
  "GSP30vasspacu:122_2": "pramāṇaṃ tadyadi na siddham abhittikam etac citraṃ siddhiścāsya prakāśate iti tatsiddhyaiva",
  "GSP30vasspacu:122_3": "bhagavānādisiddhasvaprakāśamūrtir astīty etat pratiṣedhāyoditenāpy anakṣaramuktam || VSpkC_1.2:43",
  "GSP30vasspacu:123": "* bhaviṣyati caitat /",
  "GSP30vasspacu:124": "* na tu yo 'ntarmukho bhāvaḥ || VSpkC_1.2:44",
  "GSP30vasspacu:125": "* ityatrāntare || VSpkC_1.2:45",
  "GSP30vasspacu:126_0": "* evaṃ cānena viśvottīrṇaṃ viśvamayaṃ viśvasargasaṃhārādikāri śāṃkaraṃ svasvabhāvātmakaṃ",
  "GSP30vasspacu:126_1": "tattvam ityabhidadhatā sarveṣu pārameśvareṣu yadupāsyaṃ taditaḥ spandatattvān nādhikaṃ",
  "GSP30vasspacu:126_2": "kevalametatsvātantryavaśenaiva tadupāsāvaicitryam ābhāsyate || VSpkC_1.2:46",
  "GSP30vasspacu:127": "* vastutastu etadvīryasāram evāśeṣam || VSpkC_1.2:47",
  "GSP30vasspacu:128": "* yadvakṣyati /",
  "GSP30vasspacu:129": "* tadākramya balaṃ mantrāḥ sarvajñabalaśālinaḥ || VSpkC_1.2:48",
  "GSP30vasspacu:130": "* ityetadapi bhaṅgyā pratipāditam || VSpkC_1.2:49",
  "GSP30vasspacu:131": "* evaṃ ca na kaścid uktacodyāvakāśaḥ || VSpkC_1.2:50",
  "GSP30vasspacu:132_0": "* evametādṛśeṣu cintāratnaprāyeṣu śrīspandasūtreṣu yadanyaiḥ sarvair vivṛtikṛdbhir",
  "GSP30vasspacu:132_1": "vyākhyāyi yac cāsmābhiḥ kiṃcid vyākriyate tatrāntaramamatsarā anavaliptāś ca svayameva",
  "GSP30vasspacu:132_2": "vicinvantu sacetaso na tu tad asmābhir udghāṭya pratipadaṃ pradarśyate granthagauravāpatteḥ || VSpkC_1.2:51",
  "GSP30vasspacu:133_0": "* nanu jāgarādidaśasv īdṛśaḥ svabhāvo nānubhūyate yadi cāyamuktayuktibhirna kenacit",
  "GSP30vasspacu:133_1": "nirudhyate tat jāgarādyavasthā svayameva nirotsyate iti śaṅkāta uktamapyartham apratipadyamānaṃ",
  "GSP30vasspacu:133_2": "pratibodhayann upadiśati || VSpkC_1.2:52]",
  "GSP30vasspacu:134": "_____________________________________________________________",
  "GSP30vasspacu:135": "jāgradādivibhede'pi tadabhinne prasarpati /",
  "GSP30vasspacu:136": "nivartate nijān naiva svabhāvādupalabdhṛtaḥ // VSpk_1.3 //",
  "GSP30vasspacu:137": "* [",
  "GSP30vasspacu:138": "* jāgarāparaparyāyo jāgracchabdaḥ śiṣṭaprayuktatvāt || VSpkC_1.3:1",
  "GSP30vasspacu:139_0": "* lokaprasiddhe jāgratsvapnasuṣuptānāṃ bhede yogiprasiddhe 'pi vā dhāraṇādhyānasamādhirūpe",
  "GSP30vasspacu:139_1": "prasarpati anyānyarūpe pravahati sati arthāt tattattvaṃ nijādanapāyinaḥ sarvasyātmabhūtāc",
  "GSP30vasspacu:139_2": "cānubhavitṛrūpāt svabhāvān naiva nivartate || VSpkC_1.3:2",
  "GSP30vasspacu:140": "* yadihisvayaṃnivarteta taj jāgradādy api tatprakāśavinākṛtaṃ na kiṃcitprakāśeta || VSpkC_1.3:3",
  "GSP30vasspacu:141_0": "* upalabdhṛtā caitadīyā jāgarāsvapnayoḥ sarvasya svasaṃvedanasiddhā sauṣupte yadyapi",
  "GSP30vasspacu:141_1": "sā tathā na cetyate tathāpy auttarakālikasmṛtyanyathānupapattyā siddhā upalabdhṛta",
  "GSP30vasspacu:141_2": "eva ca svabhāvān na nivartate upalabhyaṃ tv avasthādi tanmāhātmyān nivartatāṃ kāmaṃ",
  "GSP30vasspacu:141_3": "kātra kṣatiḥ || VSpkC_1.3:4",
  "GSP30vasspacu:142": "* evakāro'pyarthe bhinnakramas tadabhāve'pi na nivartata ityarthaḥ || VSpkC_1.3:5",
  "GSP30vasspacu:143": "* jāgarādivibhedasya viśeṣaṇadvāreṇa hetustadabhinne iti tasmāc chivasvabhāvādabhedena prakāśamānatvāt prakāśarūpe ityarthaḥ || VSpkC_1.3:6",
  "GSP30vasspacu:144": "* yac ca yadekātmakaṃ tatkathaṃ tannivṛttāv avatiṣṭhate || VSpkC_1.3:7",
  "GSP30vasspacu:145": "* yadvā taditi kartṛpadam || VSpkC_1.3:8",
  "GSP30vasspacu:146": "* abhinna iti tu kevalamabhinnatvaṃ jāgarādeḥ śivāpekṣameva || VSpkC_1.3:9",
  "GSP30vasspacu:147": "* arthāttattattvaṃ jāgarādibhede'pi sati prasarpati prasarati vaicitryaṃ gṛhṇāti tan naiva svabhāvān nivartata iti yojyam || VSpkC_1.3:10",
  "GSP30vasspacu:148": "* kiṃcāyaṃ jāgradādibhedaḥ pariṇāmo vivarto veti yat sāṃkhyapāñcarātraśābdikādayo manyante tadvyudāsāyāpyuktaṃ tadabhinna iti || VSpkC_1.3:11",
  "GSP30vasspacu:149": "* avasthāprapañco'pi yadi cinmātrāt manāgapy atiricyeta cidrūpaṃ vā tatpariṇatau manāg atiricyeta tan na kiṃcic ca kā syād iti tāvan na pariṇāmo'sti || VSpkC_1.3:12",
  "GSP30vasspacu:150": "* yathoktam /",
  "GSP30vasspacu:151": "* pariṇāmo'cetanasya cetanasya na yujyate || VSpkC_1.3:13",
  "GSP30vasspacu:152": "* iti śrīkiraṇe || VSpkC_1.3:14",
  "GSP30vasspacu:153": "* na ca bhāsamāno 'sāv asatyo brahmatattvasyāpi tathātvāpatteḥ ity asatyavibhaktānyarūpopagrāhitā vivarta ityapi na saṃgatam || VSpkC_1.3:15",
  "GSP30vasspacu:154": "* anena cātidurghaṭakiratvam eva bhagavato dhvanitam || VSpkC_1.3:16",
  "GSP30vasspacu:155_0": "* yasmāj jāgarādivibhedaṃ ca prakāśayati tatraiva ca svābhedamiti bhedātmanā tadabhedātmanobhayātmanā",
  "GSP30vasspacu:155_1": "ca rūpeṇāparāparāparāparāśaktitrayasvarūpeṇa sphuratīty anuttaraṣaḍardhatattvātmatayā",
  "GSP30vasspacu:155_2": "bhagavān eva sphurati || VSpkC_1.3:17",
  "GSP30vasspacu:156": "* ataścajāgarādidaśāvasthito 'pi evamimaṃ svasvabhāvaṃ pariśīlayan yaścinute sa śaṃkara evetyupadiṣṭaṃ bhavati || VSpkC_1.3:18",
  "GSP30vasspacu:157_0": "* atha ye ekamevedaṃ saṃvidrūpaṃ harṣaviṣādādyanekākāravivartaṃ paśyāma ityuktyā",
  "GSP30vasspacu:157_1": "jñānasaṃtāna eva tattvamiti saugatā manyante ye cāhaṃpratītipratyeyaḥ sadaiva sukhādyupadhitiraskṛta",
  "GSP30vasspacu:157_2": "ātmeti mīmāṃsakāḥ pratipannās tānekenaiva ślokenāpavadati || VSpkC_1.3:19]",
  "GSP30vasspacu:158": "_____________________________________________________________",
  "GSP30vasspacu:159": "ahaṃ sukhī ca duḥkhī ca raktaścetyādisaṃvidaḥ /",
  "GSP30vasspacu:160": "sukhādyavasthānusyūte vartante 'nyatra tāḥ sphuṭam // VSpk_1.4 //",
  "GSP30vasspacu:161": "* [",
  "GSP30vasspacu:162_0": "* ya evāhaṃ sukhī sa eva duḥkhī sukhānuśāyinā rāgeṇa yuktatvād rakto duḥkhānuśāyinā",
  "GSP30vasspacu:162_1": "dveṣeṇa sambandhād dviṣṭetyādayaḥ saṃvido jñānāni tā anyatreti avasthātary ātmatattve",
  "GSP30vasspacu:162_2": "vartante tatraivāntarmukhe viśrāmyanti sphuṭaṃ svasākṣikaṃ kṛtvā || VSpkC_1.4:1",
  "GSP30vasspacu:163": "* anyathā kṣaṇikajñānānāṃ svātmamātrakṣīṇatvāt tatsaṃskārajanmanām api vikalpānāmanubhavāgocare pravṛttyabhāvādanusaṃdhānam idaṃ na ghaṭeta || VSpkC_1.4:2",
  "GSP30vasspacu:164": "* cakārās tulyayogitāparā anusaṃdhānaṃ dyotayanti || VSpkC_1.4:3",
  "GSP30vasspacu:165": "* kīdṛśe'nyatra sukhādyavasthā udayapralayinyo 'nusyūtā dṛbdhā yasmiṃs tasmin sukhādyavasthānusyūte 'ntaḥsraksūtrakalpatayā sthite || VSpkC_1.4:4",
  "GSP30vasspacu:166_0": "* tā ity anenānusaṃdhīyamānāvasthānāṃ smaryamāṇatām abhidadhatkṣaṇikajñānavādimate",
  "GSP30vasspacu:166_1": "'nubhavasaṃskārotpannatvād arthākārārūṣitatve 'pi smṛteḥ kāmam anubhavasadṛśatvaṃ",
  "GSP30vasspacu:166_2": "bhavatu na tv anubhavānubhūtātītakālārthavyavasthāpakatvaṃ ghaṭate sarvasaṃvidantarmukhe",
  "GSP30vasspacu:166_3": "tu pramātari sati sarvaṃ yujyata iti sūcitavān ity alaṃ sukumārahṛdayopadeśyajanavairasyadāyinībhir",
  "GSP30vasspacu:166_4": "ābhiḥ kathābhiḥ || VSpkC_1.4:5",
  "GSP30vasspacu:167": "* etadarthibhiḥ pratyabhijñā parīkṣyā || VSpkC_1.4:6",
  "GSP30vasspacu:168": "* granthakṛtaiva tu yata iha yuktir āsūtritā tato'smābhiḥ kiṃcid udghāṭitam iti sacetobhir nāsmabhyam asūyayitavyam || VSpkC_1.4:7",
  "GSP30vasspacu:169": "* mīmāṃsakaparihārāya tu etad itthaṃ vyākhyātavyam || VSpkC_1.4:8",
  "GSP30vasspacu:170_0": "* ahaṃ sukhītyādisaṃvido yās tā anyatreti puryaṣṭakasvarūpe pramātari sukhādyavasthābhir",
  "GSP30vasspacu:170_1": "anusyūte otaprotarūpe sphuṭaṃ lokapratītisākṣikaṃ vartante tiṣṭhanti na tv asmadabhyupagate",
  "GSP30vasspacu:170_2": "'smiṃś cidānandaghane śaṃkarātmani svasvabhāve iti na sarvadā sukhādyupādhitiraskṛto",
  "GSP30vasspacu:170_3": "'yamātmāpi tu cinmayaḥ || VSpkC_1.4:9",
  "GSP30vasspacu:171_0": "* yadā tu nijāśuddhayā vakṣyamāṇayāyaṃ svasvarūpaṃ gūhayitvā tiṣṭhati tadā puryaṣṭakādyavasthāyāṃ",
  "GSP30vasspacu:171_1": "sukhitvādirūpatāsya tatrāpi na nirodhas taiḥ sukhādibhir asyety uktam eveti na tattiraskṛto",
  "GSP30vasspacu:171_2": "'yaṃ kadācidapi || VSpkC_1.4:10",
  "GSP30vasspacu:172_0": "* ahaṃ kṛśo 'haṃ sthūla ityādipratītiparihāreṇa ahaṃ sukhī duḥkhītyādi vadato 'yamāśayaḥ",
  "GSP30vasspacu:172_1": "sukhitvādipratītisaṃbhinnāṃ puryaṣṭakabhūmim antarmukhe pade nimajjayaṃs tadanuṣaṅgeṇa",
  "GSP30vasspacu:172_2": "bāhyasyāpi dehaghaṭāder galanāt pratyabhijānāty eva svaṃ śivasvabhāvatvam iti sarvathā",
  "GSP30vasspacu:172_3": "puryaṣṭakaśamanāyaiva yatna āstheya iti || VSpkC_1.4:11",
  "GSP30vasspacu:173": "* uktopapattisiddhāṃ samastavādānām anupapannatām anuvadann upapattisiddhaṃ spandatattvam evāstīti pratijānāti yuktyanubhavāgamajño rahasyagurupravaraḥ || VSpkC_1.4:12]",
  "GSP30vasspacu:174": "_____________________________________________________________",
  "GSP30vasspacu:175": "na duḥkhaṃ na sukhaṃ yatra na grāhyaṃ grāhakaṃ na ca /",
  "GSP30vasspacu:176": "na cāsti mūḍhabhāvo'pi tadasti paramārthataḥ // VSpk_1.5 //",
  "GSP30vasspacu:177": "* [",
  "GSP30vasspacu:178_0": "* iha yatkiṃcidduḥkhasukhādyāntaraṃ nīlapītādikaṃ bāhyaṃ grāhyaṃ yac caitad grāhakaṃ",
  "GSP30vasspacu:178_1": "puryaṣṭakaśarīrendriyādi tattāvatsauṣuptavad asaṃcetyamānaṃ sphuṭameva nāstīti vaktuṃ",
  "GSP30vasspacu:178_2": "śakyam || VSpkC_1.5:1",
  "GSP30vasspacu:179": "* yadāpi tu saṃcetyate tadā saṃcetyamānasyāpy asya caitanyamayatvāc caitanyam evāstīty āyātam || VSpkC_1.5:2",
  "GSP30vasspacu:180": "* yadāhuḥ /",
  "GSP30vasspacu:181": "* prakāśātmā prakāśyo 'rthe nāprakāśaś ca sidhyati || VSpkC_1.5:3",
  "GSP30vasspacu:182": "* iti rahasyatattvavido'smatparameṣṭhinaḥ śrīmadutpaladevapādāḥ śrīmadīśvarapratyabhijñāyām || VSpkC_1.5:4",
  "GSP30vasspacu:183": "* ihāpi vakṣyate /",
  "GSP30vasspacu:184": "* tatsaṃvedanarūpeṇa tādātmyapratipattitaḥ || VSpkC_1.5:5",
  "GSP30vasspacu:185": "* ityato duḥkhasukhādi nīlādi tadgrāhakaṃ ca yatra nāsti tatprakāśaikaghanaṃ tattvamasti || VSpkC_1.5:6",
  "GSP30vasspacu:186": "* nanvevaṃ sarvagrāhyagrāhakocchede śūnyātmaiva tattvamityāyātaṃ netyāha na cāsti mūḍhabhāvo 'pi iti || VSpkC_1.5:7",
  "GSP30vasspacu:187_0": "* mūḍhabhāvo mūḍhatvaṃ śūnyarūpatāpi yatra nāsti so 'pi hi na prathate kathamasti",
  "GSP30vasspacu:187_1": "prathate cet tarhi prathātmakatvān nāsau kaścit prathaivāsti na ca prathāyāḥ kadācidbhāvo",
  "GSP30vasspacu:187_2": "bhavati tadabhāve prathābhāvasyāpyasiddheḥ || VSpkC_1.5:8",
  "GSP30vasspacu:188": "* bhaviṣyati caitat /",
  "GSP30vasspacu:189": "* na tu yo 'ntarmukho bhāvaḥ || VSpkC_1.5:9",
  "GSP30vasspacu:190": "* ityatra || VSpkC_1.5:10",
  "GSP30vasspacu:191_0": "* api ca mūḍhabhāva aiśvaryātmakavimarśaśūnyaprakāśamātratattvo brahmarūpo 'pi yatra",
  "GSP30vasspacu:191_1": "nāsti yac chrutyantavidaḥ pratipannāḥ vijñānaṃ brahma iti tasyāpi svātantryātmakaspandaśaktiṃ",
  "GSP30vasspacu:191_2": "vinā jaḍatvāt || VSpkC_1.5:11",
  "GSP30vasspacu:192": "* yathoktaṃ pratyabhijñāyām /",
  "GSP30vasspacu:193": "* svabhāvamavabhāsasya vimarśaṃ vidur anyathā /",
  "GSP30vasspacu:194": "* prakāśo 'rthoparakto'pi sphaṭikādijaḍopamaḥ || VSpkC_1.5:12",
  "GSP30vasspacu:195": "* iti || VSpkC_1.5:13",
  "GSP30vasspacu:196": "* bhaṭṭanāyakastotre 'pi /",
  "GSP30vasspacu:197": "* napuṃsakamidaṃ nātha paraṃ brahma phalet kiyat /",
  "GSP30vasspacu:198": "* tvatpauruṣī niyoktrī cen na syāttvadbhaktisundarī || VSpkC_1.5:14",
  "GSP30vasspacu:199": "* iti || VSpkC_1.5:15",
  "GSP30vasspacu:200_0": "* evaṃ ca yatra sthitam ityataḥ prabhṛti yattattvaṃ vicāritaṃ tadevāsti tac cāstyeva",
  "GSP30vasspacu:200_1": "paramārthato yuktyanubhavāgamasiddhena rūpeṇa paramārthata eva cākalpitena pūrṇena",
  "GSP30vasspacu:200_2": "rūpeṇāsti na tu nīlādivat kalpitena /",
  "GSP30vasspacu:201": "* yathoktaṃ mahāgurubhiḥ /",
  "GSP30vasspacu:202": "* evamātmanyasatkalpāḥ prakāśasyaiva santy amī /",
  "GSP30vasspacu:203": "* jaḍāḥ prakāśa evāsti svātmanaḥ svaparātmabhiḥ || VSpkC_1.5:16",
  "GSP30vasspacu:204": "* iti || VSpkC_1.5:17",
  "GSP30vasspacu:205": "* tatrabhavadbhartṛhariṇāpi /",
  "GSP30vasspacu:206": "* yadādau ca yadante ca yanmadhye tasya satyatā /",
  "GSP30vasspacu:207": "* na yad ābhāsate tasya satyatvaṃ tāvadeva hi || VSpkC_1.5:18",
  "GSP30vasspacu:208": "* iti || VSpkC_1.5:19",
  "GSP30vasspacu:209": "* sāvadhāraṇatvāt sarvavākyānām evakāro 'tra trir yojyaḥ /",
  "GSP30vasspacu:210_0": "* evamanena sūtreṇa sukhādyākārasaṃvitsaṃtānavādināṃ sukhādikaluṣitapramātṛtattvavādināṃ",
  "GSP30vasspacu:210_1": "grāhyagrāhakanānātvavādināṃ sarveṣām abhāvavādināṃ niṣparāmarśaprakāśabrahmavādināṃ",
  "GSP30vasspacu:210_2": "ca matam anupapannatvād asattvenānūdya pāramārthikaṃ spandaśaktirūpameva tattvam",
  "GSP30vasspacu:210_3": "astīti pratijñātam || VSpkC_1.5:20",
  "GSP30vasspacu:211_0": "* atha ca yasminn asmin sopadeśasāvadhānamahānubhāvapariśīlye sphurattāsāre spandatattve",
  "GSP30vasspacu:211_1": "sphurati duḥkhasukhagrāhyagrāhakatadabhāvādikam idaṃ sad api na kiṃcid eva sarvasyaitac",
  "GSP30vasspacu:211_2": "camatkāraikasāratvāt tad evaitad astīty upadiṣṭam /",
  "GSP30vasspacu:212": "* yanmahāguravaḥ /",
  "GSP30vasspacu:213": "* duḥkhānyapi sukhāyante viṣam apy amṛtāyate /",
  "GSP30vasspacu:214": "* mokṣāyate ca saṃsāro yatra mārgaḥ sa śāṃkaraḥ || VSpkC_1.5:21",
  "GSP30vasspacu:215": "* iti || VSpkC_1.5:22",
  "GSP30vasspacu:216": "* śāṃkaro mārgaḥ śaṃkarātmasvabhāvaprāptihetuḥ parāśaktirūpaḥ prasaraḥ || VSpkC_1.5:23",
  "GSP30vasspacu:217": "* evam upapattiparighaṭitatattvapratyabhijñānāya sābhijñānam upāyaṃ nirūpayati || VSpkC_1.5:24]",
  "GSP30vasspacu:218": "_____________________________________________________________",
  "GSP30vasspacu:219": "yataḥ karaṇavargo 'yaṃ vimūḍho 'mūḍhavat svayam /",
  "GSP30vasspacu:220": "sahāntareṇa cakreṇa pravṛttisthitisaṃhṛtīḥ // VSpk_1.6 //",
  "GSP30vasspacu:221": "labhate tatprayatnena parīkṣyaṃ tattvamādarāt /",
  "GSP30vasspacu:222": "yataḥ svatantratā tasya sarvatreyam akṛtrimā // VSpk_1.7 //",
  "GSP30vasspacu:223": "* [",
  "GSP30vasspacu:224": "* tannirṇītaṃ tattvam ādarāt śraddhayā prayatnena ca /",
  "GSP30vasspacu:225": "* udyamo bhairavaḥ /",
  "GSP30vasspacu:226": "* iti śivasūtrapratipāditena sarvabhedopasaṃhārātmanā nijaujovṛttisphāraṇarūpeṇa paripūrṇāntarmukhasvarūpasevanātmanā bhairavarūpeṇodyamena parīkṣyam || VSpkC_1.6-7:1",
  "GSP30vasspacu:227": "* yata iyamiti sarvasya svasaṃviditā tasya śaṃkarātmanaḥ svasvabhāvasyākṛtrimā sahajā spandatattvarūpā svatantratā sarvatra jaḍājaḍaviṣaye sphurantī sthiteti śeṣaḥ /",
  "GSP30vasspacu:228": "* kiṃ tat tattvam ityāha yata ityādi labhata ityantam || VSpkC_1.6-7:2",
  "GSP30vasspacu:229_0": "* ayamiti lokaprasiddho golakādirūpo na tu śāstritastasya nityaparokṣatvenāyamiti",
  "GSP30vasspacu:229_1": "nirdeśābhāvāt karaṇavargas trayodaśendriyāṇi viśeṣeṇa mūḍho māyāvaśāj jaḍābhāsībhūto",
  "GSP30vasspacu:229_2": "'ṇor mūḍhād apyadhikaṃ mūḍhatvaṃ prāpto 'mūḍhavac cetanavat svayaṃ pravṛttisthitisaṃhṛtīr",
  "GSP30vasspacu:229_3": "labhate viṣayonmukhībhavati tatra rajyate tataśca nivartata ityarthaḥ || VSpkC_1.6-7:3",
  "GSP30vasspacu:230_0": "* kathaṃ sahāntareṇa cakreṇa ihāntaraṃ cakraṃ karaṇeśvaryo nāntaḥkaraṇāni teṣāṃ vargaśabdena",
  "GSP30vasspacu:230_1": "svīkārāt na vakṣyamāṇaṃ puryaṣṭakaṃ tatsthasyāntaḥkaraṇatrayasya vargaśabdenaiva",
  "GSP30vasspacu:230_2": "gṛhītatvāt tanmātrāṇāṃ ca vāsanāmātrarūpāṇām upadeśyam ayoginaṃ prati sākṣāt pravṛttyādikartṛtvenāsiddheḥ",
  "GSP30vasspacu:230_3": "yoginastu sākṣāt kṛtatanmātrasya svayameva paratattvapariśīlanāvahitasyopadeśyatvābhāvāt",
  "GSP30vasspacu:230_4": "tasmād etadekīyamatam asat || VSpkC_1.6-7:4",
  "GSP30vasspacu:231": "* vimūḍho 'mūḍhavad ityanena karaṇavarga eva saṃbandhyo natvantaramapi karaṇeśvarīcakraṃ tasya ciccamatkārarūpatvāt || VSpkC_1.6-7:5",
  "GSP30vasspacu:232_0": "* evam abhidadhānasyāyam āśayaḥ yadayaṃ śaṃkarātmā svasvabhāvo 'tidurghaṭakariṇaḥ",
  "GSP30vasspacu:232_1": "svātantryād yugapadeva saṃvittisāraṃ ca karaṇeśvarīcakraṃ jaḍābhāsarūpaṃ ca karaṇavargam",
  "GSP30vasspacu:232_2": "ekatayaiva nirbhāsayan pravṛttisthitisaṃhṛtīḥ kārayati yena bhagavatyaḥ karaṇeśvaryo",
  "GSP30vasspacu:232_3": "yathā tattadbhāvasṛṣṭyādi vidadhati tathā karaṇavargo jaḍo 'pi tatkārīva lakṣyate || VSpkC_1.6-7:6",
  "GSP30vasspacu:233_0": "* yadyapi rahasyadṛṣṭau na kaścij jaḍaḥ karaṇavargo 'sti apitu vijñānadehāḥ karaṇeśvarya",
  "GSP30vasspacu:233_1": "eva vijṛmbhante tathāpīha suprasiddhapratītyanusāreṇopadeśyaḥ krameṇa rahasyārthopadeśe",
  "GSP30vasspacu:233_2": "'nupraveśya ityevam uktam || VSpkC_1.6-7:7",
  "GSP30vasspacu:234_0": "* evaṃ ca golakādirūpakaraṇavargāpravṛttyādikrameṇa tadadhiṣṭhātṛrūpaṃ nijamarīcicakraṃ",
  "GSP30vasspacu:234_1": "cinvānenaiva tadubhayapracodakaṃ śrīmacchaṃkarātmakaṃ svasvarūpaṃ parīkṣaṇīyaṃ yatas",
  "GSP30vasspacu:234_2": "tatprāptau tadīyākṛtrimā svatantratāsya yoginaḥ syād ity apy anenaivoktaṃ bhavati || VSpkC_1.6-7:8",
  "GSP30vasspacu:235": "* tadetadeva parīkṣaṇārhaṃ paramopādeyatvād etadeva ca parīkṣituṃ śakyamuktayuktyā sukhopāyatvāt ata evādareṇābhilaṣitaviṣayopabhogānirodhātmanā bahumānena || VSpkC_1.6-7:9",
  "GSP30vasspacu:236": "* atra parīkṣaṇasyehatyopadeśānusāreṇa prāptakālatā || VSpkC_1.6-7:10",
  "GSP30vasspacu:237": "* yathoktaṃ rahasyagurubhiḥ /",
  "GSP30vasspacu:238": "* nijanijeṣu padeṣu patantv imāḥ karaṇavṛttaya ullasitā mama /",
  "GSP30vasspacu:239": "* kṣaṇam apīśa manāgapi maiva bhūt tvadvibhedarasakṣatisāhasam || VSpkC_1.6-7:11",
  "GSP30vasspacu:240": "* iti || VSpkC_1.6-7:12",
  "GSP30vasspacu:241": "* parīkṣyam ity arhe śakye prāptakālatāyāṃ praiṣādau ca kṛtyaḥ || VSpkC_1.6-7:13",
  "GSP30vasspacu:242": "* atha ca jaḍaḥ karaṇavargo yad balād amūḍhavat pravṛttyādi labhate iti sarvasyānubhavasākṣikam abhidadhadindriyādicaitanyavādicārvākamatam apyanena vyudastavān || VSpkC_1.6-7:14",
  "GSP30vasspacu:243": "* atha kathamuktaṃ tatas tattvāc cetanatām ivāsādyendriyāṇi svayaṃ pravṛttyādi labhanta iti yāvatāyam eva grāhaka icchayā dātrādīnīva karaṇāni prerayati || VSpkC_1.6-7:15",
  "GSP30vasspacu:244": "* yad apyuktaṃ tat tattvaṃ prayatnena parīkṣyam iti tadapi kathaṃ yato 'smākam icchā bahir evānudhāvati na tu tattvaparīkṣāyāṃ pravartitum utsahata ity āśaṅkyāha || VSpkC_1.6-7:16]",
  "GSP30vasspacu:245": "_____________________________________________________________",
  "GSP30vasspacu:246": "na hīcchānodanasyāyaṃ prerakatvena vartate /",
  "GSP30vasspacu:247": "api tv ātmabalasparśāt puruṣas tatsamo bhavet // VSpk_1.8 //",
  "GSP30vasspacu:248": "* [",
  "GSP30vasspacu:249_0": "* ayaṃ laukikaḥ puruṣa icchaiva nodanaṃ pratodastasya prerakatvena karaṇapravartanārthavyāpāraṇāya",
  "GSP30vasspacu:249_1": "yasmān na pravartate api tu ātmanaś cidrūpasya yad balaṃ spandatattvātmakaṃ tatsparśāt",
  "GSP30vasspacu:249_2": "tatkṛtāt kiyanmātrād āveśāt tatsamo bhavet ahaṃtārasavipruḍabhiṣekādacetano 'pi cetanatām",
  "GSP30vasspacu:249_3": "āsādayatyeva || VSpkC_1.8:1",
  "GSP30vasspacu:250_0": "* tatas tat tattvaṃ na kevalaṃ karaṇāni yāvat tatprerakatvena śaṅkitaṃ kalpitamapi",
  "GSP30vasspacu:250_1": "pramātāraṃ cetanīkṛtya svayaṃ pravṛttyādipātraṃ karoti yenāsyāyam abhimāno 'haṃ karaṇāni",
  "GSP30vasspacu:250_2": "prerayāmīti || VSpkC_1.8:2",
  "GSP30vasspacu:251": "* spandatattvānuvedhaṃ vināpi tu sa eva na kiṃciditi karaṇānāṃ grāhakasya ca svaraśmicakraprasarānuvedhena cetanībhāvāpādakaṃ tattvaṃ parīkṣyamiti yuktameva || VSpkC_1.8:3",
  "GSP30vasspacu:252_0": "* yadi punar icchākhyena pratodarūpeṇa karaṇāntareṇa karaṇāni prerayet tad apīcchākhyaṃ",
  "GSP30vasspacu:252_1": "karaṇaṃ preryatvāt karaṇāntaraṃ svapreraṇāyāpekṣeta tadapy anyad ity anavasthā syāt || VSpkC_1.8:4",
  "GSP30vasspacu:253": "* yat tūktam asmākamicchā na tatra pravartitum utsahate iti tatrāpyādyaṃ ślokārdham abhyupagamena paraṃ tūttaratayā yojyam || VSpkC_1.8:5",
  "GSP30vasspacu:254_0": "* satyaṃ nāyaṃ puruṣastattvaparīkṣārtham icchāṃ pravartayituṃ śaknoti necchayā tattvaṃ",
  "GSP30vasspacu:254_1": "viṣayīkartuṃ kṣamas tasyāvikalpyatvād api tu viṣayān anudhāvantīm icchāṃ tadupabhogapuraḥsaraṃ",
  "GSP30vasspacu:254_2": "praśamayya yadā tv antarmukhamātmabalaṃ spandatattvaṃ svakaraṇānāṃ ca cetanāvahaṃ",
  "GSP30vasspacu:254_3": "spṛśati tadā tatsamo bhavet tatsamāveśāt tadvat sarvatra svatantratām āsādayatyeva",
  "GSP30vasspacu:254_4": "yasmād evaṃ tasmāt tattvaṃ parīkṣyam ityarthaḥ || VSpkC_1.8:6",
  "GSP30vasspacu:255": "* śaktibhūmeḥ sparśāpradhānatvād ātmabalasparśādity uktam || VSpkC_1.8:7",
  "GSP30vasspacu:256": "* nanu cāyaṃ kṣetrī parameśvaramayo 'pi kiṃ na sadā pāripūrṇyena sphurati kasmād antarmukhātmabalasparśam apekṣata ity āśaṅkyāha || VSpkC_1.8:8]",
  "GSP30vasspacu:257": "_____________________________________________________________",
  "GSP30vasspacu:258": "nijāśuddhyāsamarthasya kartavyeṣvabhilāṣiṇaḥ /",
  "GSP30vasspacu:259": "yadā kṣobhaḥ pralīyeta tadā syātparamaṃ padam // VSpk_1.9 //",
  "GSP30vasspacu:260": "* [",
  "GSP30vasspacu:261_0": "* nijā svātmīyā svasvātantryollāsitā yeyaṃ svarūpāvimarśasvabhāvā icchāśaktiḥ saṃkucitā",
  "GSP30vasspacu:261_1": "satyapūrṇaṃmanyatārūpā aśuddhir āṇavaṃ malaṃ tanmalotthitakañcukapañcakāvilatvāt",
  "GSP30vasspacu:261_2": "jñānaśaktiḥ krameṇa bhedasarvajñatvakiṃcijjñatvāntaḥkaraṇabuddhīndriyatāpattipūrvam",
  "GSP30vasspacu:261_3": "atyantaṃ saṃkocagrahaṇena bhinnavedyaprathārūpaṃ māyīyaṃ malamaśuddhir eva kriyāśaktiḥ",
  "GSP30vasspacu:261_4": "krameṇa bhedasarvakartṛtvakiṃcitkartṛtvakarmendriyarūpasaṃkocagrahaṇapūrvam atyantaṃ",
  "GSP30vasspacu:261_5": "parimitatāṃ prāptā śubhāśubhānuṣṭhānamayaṃ kārmaṃ malam apyaśuddhiḥ tayāsamarthasya",
  "GSP30vasspacu:261_6": "pūryajñatvakartṛtvavikalpasya tata eva kartavyeṣu laukikaśāstrīyānuṣṭhāneṣv abhilāṣiṇo",
  "GSP30vasspacu:261_7": "'bhīṣṭānavāpter nityam abhilāṣavyākulasya tata eva kṣaṇam apy alabdhasvarūpaviśrānteḥ",
  "GSP30vasspacu:261_8": "yadā uktavakṣyamāṇopapattyanubhavāvaṣṭambhato 'bhilāṣavivaśagrāhakābhimānātmā kṣobhaḥ",
  "GSP30vasspacu:261_9": "pralīyeta anātmany ātmābhimānanivṛttipuraḥsaram ātmany anātmābhimānopaśāntiparyantena",
  "GSP30vasspacu:261_10": "prakarṣeṇa līyeta tadā paramaṃ spandatattvātmakaṃ padaṃ syād asya pratyabhijñāviṣayatāṃ",
  "GSP30vasspacu:261_11": "yāyād ityarthaḥ || VSpkC_1.9:1",
  "GSP30vasspacu:262": "* na tu tadaiva bhavati tasya nityatvāt || VSpkC_1.9:2",
  "GSP30vasspacu:263": "* uktaṃ ca vijñānabhairave |",
  "GSP30vasspacu:264": "* mānasaṃ cetanā śaktirātmā ceti catuṣṭayam /",
  "GSP30vasspacu:265": "* yadā priye parikṣīṇaṃ tadā tadbhairavaṃ vapuḥ // VSpkC_1.9:3 //",
  "GSP30vasspacu:266": "* iti || VSpkC_1.9:4",
  "GSP30vasspacu:267": "* nijāśuddhiśabdenamalaṃ nāma dravyaṃ pṛthagbhūtam astīti ye pratipannāste dūṣyatvena kaṭākṣitāḥ || VSpkC_1.9:5",
  "GSP30vasspacu:268": "* nanu ca grāhakāhambhāvātmani kṣobhe kṣīṇe nistaraṅgajaladhiprakhyam aspandameva tattvaṃ prasaktam ityāśaṅkāṃ śamayati || VSpkC_1.9:6]",
  "GSP30vasspacu:269": "_____________________________________________________________",
  "GSP30vasspacu:270": "tadāsyākṛtrimo dharmo jñatvakartṛtvalakṣaṇaḥ /",
  "GSP30vasspacu:271": "yatas tadepsitaṃ sarvaṃ jānāti ca karoti ca // VSpk_1.10 //",
  "GSP30vasspacu:272": "* [",
  "GSP30vasspacu:273_0": "* tadetyupadeśyāpekṣayā akṛtrimaḥ sahajo dharmaḥ prāṅ nirdiṣṭasvatantratārūpaḥ parameśvarasvabhāvo",
  "GSP30vasspacu:273_1": "jñatvakartṛtve sāmarasyāvasthitaprakāśānandātmanī jñānakriye lakṣaṇamavyabhicāri",
  "GSP30vasspacu:273_2": "svarūpaṃ yasya tādṛk tadā kṣobhopaśame 'sya puruṣasya syād abhivyajyata ityarthaḥ || VSpkC_1.10:1",
  "GSP30vasspacu:274_0": "* kuta etad abhivyajyata ityāha yatastadā paramapadapraveśasamaye sarvam īpsitamiti",
  "GSP30vasspacu:274_1": "yadyaj jijñāsitaṃ cikīrṣitaṃ vāsya tat pravivikṣāyām abhūt tattaj jānāti ca karoti ca || VSpkC_1.10:2",
  "GSP30vasspacu:275_0": "* cakārāv atra yaugapadyam āhatuḥ na tu yathaike cakārābhyāṃ jñānakriyayor aikātmyaṃ",
  "GSP30vasspacu:275_1": "sūcayatīti taddhi jñatvakartṛtvalakṣaṇa ity anenaivaikadharmaviśeṣaṇena sambandhinirdeśena",
  "GSP30vasspacu:275_2": "vāstavasvarūpābhidhāyinoktam || VSpkC_1.10:3",
  "GSP30vasspacu:276_0": "* atha yataḥ karaṇeti nijāśuddhīti sūtrapratipāditonmeṣakramasamādhānasākṣātkṛtasya",
  "GSP30vasspacu:276_1": "spandatattvasya dṛḍhāvaṣṭambhād vyutthānamapi samādhyekarasaṃ kurvato bhavocchedo",
  "GSP30vasspacu:276_2": "bhavatītyāha || VSpkC_1.10:4]",
  "GSP30vasspacu:277": "_____________________________________________________________",
  "GSP30vasspacu:278": "tamadhiṣṭhātṛbhāvena svabhāvamavalokayan /",
  "GSP30vasspacu:279": "smayamāna ivāste yas tasyeyaṃ kusṛtiḥ kutaḥ // VSpk_1.11 //",
  "GSP30vasspacu:280": "* [",
  "GSP30vasspacu:281": "* uktopapattyupalabdhyanuśīlanapratyabhijñātaṃ taṃ spandatattvātmakaṃ svabhāvam ātmīyam adhiṣṭhātṛbhāvena vyutthānadaśāyām api vyāpnuvantam avalokayaṃś cinvānaḥ /",
  "GSP30vasspacu:282": "* na vrajen na viśecchaktir marudrūpā vikāsite /",
  "GSP30vasspacu:283": "* nirvikalpatayā madhye tayā bhairavarūpadhṛk || VSpkC_1.11:1",
  "GSP30vasspacu:284": "* iti tathā /",
  "GSP30vasspacu:285": "* sarvāḥ śaktīś cetasā darśanādyāḥ sve sve vedye yaugapadyena viṣvak /",
  "GSP30vasspacu:286": "* kṣiptvā madhye hāṭakastambhabhūtas tiṣṭhan viśvākāra eko 'vabhāsi || VSpkC_1.11:2",
  "GSP30vasspacu:287_0": "* iti śrīvijñānabhairavakakṣyāstotranirdiṣṭasampradāyayuktyā nimīlanonmīlanasamādhinā",
  "GSP30vasspacu:287_1": "yugapadvyāpakamadhyabhūmyavaṣṭambhād adhyāsitaitadubhayavisargāraṇivigalitasakalavikalpo",
  "GSP30vasspacu:287_2": "'kramasphāritakaraṇacakraḥ || VSpkC_1.11:3",
  "GSP30vasspacu:288": "* antarlakṣyo bahir dṛṣṭinimeṣonmeṣavarjitaḥ /",
  "GSP30vasspacu:289": "* iyaṃ sā bhairavī mudrā sarvatantreṣu gopitā || VSpkC_1.11:4",
  "GSP30vasspacu:290_0": "* ity āmnātabhagavadbhairavamudrānupraviṣṭo mukurāntarnimajjadunmajjannānāpratibimbakadambakalpamanalpaṃ",
  "GSP30vasspacu:290_1": "bhāvarāśiṃ cidākāśa evoditam api tatraiva vilīyamānaṃ paśyan janmasahasrāpūrvaparamānandaghanalokottarasvasvarūpapratyabhijñānāt",
  "GSP30vasspacu:290_2": "jhaṭiti truṭitasakalavṛttiḥ smayamāno vismayamudrāpraviṣṭa iva mahāvikāsāsādanāc",
  "GSP30vasspacu:290_3": "ca sahasaiva samuditasamucitatāttvikasvabhāvo yo yogīndra āste tiṣṭhati na tv avaṣṭambhāc",
  "GSP30vasspacu:290_4": "chithilībhavati tasyeyamiti sakalajagatkampakāriṇī kutsitā jananamaraṇādiprabandharūpā",
  "GSP30vasspacu:290_5": "sṛtiḥ pravṛttiḥ kuto nijāśuddhilakṣaṇasya taddhetor abhāvān naiva bhavatītyarthaḥ || VSpkC_1.11:5",
  "GSP30vasspacu:291": "* yathoktaṃ śrīpūrvaśāstre /",
  "GSP30vasspacu:292": "* tattve niścalacittas tu bhuñjāno viṣayān api /",
  "GSP30vasspacu:293": "* naiva saṃspṛśyate doṣaiḥ padmapattram ivāmbhasā || VSpkC_1.11:6",
  "GSP30vasspacu:294": "* viṣāpahārimantrādisaṃnaddho bhakṣayannapi /",
  "GSP30vasspacu:295": "* viṣaṃ na muhyate tena tadvadyogī mahāmatiḥ || VSpkC_1.11:7",
  "GSP30vasspacu:296": "* iti || VSpkC_1.11:8",
  "GSP30vasspacu:297_0": "* atha ye śrutyantavidakṣapādamādhyamikādayaḥ kṣobhapralaye viśvocchedarūpam abhāvātmakameva",
  "GSP30vasspacu:297_1": "tattvam avaśiṣyata ity upādikṣan tān pratibodhayituṃ tadupagatatattvaprātipakṣyeṇa",
  "GSP30vasspacu:297_2": "lokottaratāṃ prakaraṇaśarīrasya spandatattvasya nirūpayati || VSpkC_1.11:9]",
  "GSP30vasspacu:298": "_____________________________________________________________",
  "GSP30vasspacu:299": "nābhāvo bhāvyatāmeti na ca tatrāsty amūḍhatā /",
  "GSP30vasspacu:300": "yato 'bhiyogasaṃsparśāt tadāsīd iti niścayaḥ // VSpk_1.12 //",
  "GSP30vasspacu:301": "atas tat kṛtrimaṃ jñeyaṃ sauṣuptapadavat sadā /",
  "GSP30vasspacu:302": "na tv evaṃ smaryamāṇatvaṃ tat tattvaṃ pratipadyate // VSpk_1.13 //",
  "GSP30vasspacu:303": "* [",
  "GSP30vasspacu:304": "* asad evedam agra āsīt || VSpkC_1.12-13:1",
  "GSP30vasspacu:305_0": "* ityādyuktyā śrutyantavidādyabhimato 'bhāvo bhāvyatāṃ naiti bhāvanāyā bhāvyavastuviṣayatvād",
  "GSP30vasspacu:305_1": "abhāvasya na kiṃcittvād bhāvyamānatāyāṃ vā kiṃcittve satyabhāvatvābhāvāt kiṃca bhāvakasyāpi",
  "GSP30vasspacu:305_2": "yatrābhāvaḥ sa viśvocchedaḥ kathaṃ bhāvanīyaḥ bhāvakābhyupagame tu na viśvocchedo",
  "GSP30vasspacu:305_3": "bhāvakasyāvaśiṣyamāṇatvād iti na viśvābhāva eva tattvam || VSpkC_1.12-13:2",
  "GSP30vasspacu:306": "* atha kalpito 'yaṃ bhāvako viśvocchedaṃ vikalpakalpyamānaṃ bhāvayan bhāvanāpariniṣpattau bhāvyatādātmyād abhāvarūpaḥ sampadyata iti pakṣaḥ || VSpkC_1.12-13:3",
  "GSP30vasspacu:307": "* tatrocyate tatrābhāvabhāvanāyāṃ nāmūḍhatā na ca tatrāsty amūḍhatā api tu moha evāsti /",
  "GSP30vasspacu:308": "* yadyad evātibhāvyate /",
  "GSP30vasspacu:309": "* bhāvanāpariniṣpattau tatsphuṭaṃ kalpadhīphalam || VSpkC_1.12-13:4",
  "GSP30vasspacu:310": "* iti nyāyād viśvocchedātmanyabhāve bhāvyamāne na kadācit paramārthāptir bhavati || VSpkC_1.12-13:5",
  "GSP30vasspacu:311": "* athocyate /",
  "GSP30vasspacu:312": "* sarvālambanadharmaiś ca sarvatattvair aśeṣataḥ /",
  "GSP30vasspacu:313": "* sarvakleśāśayaiḥ śūnyaṃ na śūnyaṃ paramārthataḥ || VSpkC_1.12-13:6",
  "GSP30vasspacu:314": "* iti nāgārjunoktam īdṛśaṃ tac chūnyamiti || VSpkC_1.12-13:7",
  "GSP30vasspacu:315": "* satyaṃ yadi cidānandaghanā svatantrā pāramārthikī bhittibhūtā bhūr abhyupeyate yathā vijñānabhairavādau pārameśvarīṃ dikkālakalanātītā || VSpkC_1.12-13:8",
  "GSP30vasspacu:316": "* ityādinā pāramārthikīṃ bhittibhūtāṃ cidbhūmim avasthāpya śūnyabhāvanoktā anyathā na śūnyam iti śūnyaiveyam uktiḥ yadyad evātibhāvyate iti pratipāditatvāt || VSpkC_1.12-13:9",
  "GSP30vasspacu:317": "* yattu || VSpkC_1.12-13:10",
  "GSP30vasspacu:318": "* sāvasthā kāpy avijñeyā mādṛśāṃ śūnyatocyate /",
  "GSP30vasspacu:319": "* na punar lokarūḍhyeva nāstikyārthānupātinī || VSpkC_1.12-13:11",
  "GSP30vasspacu:320_0": "* ityālokamālāyām uktaṃ tat tu satyaṃ tvādṛśām avijñeyā avijñeyatvād vaktum aśakyety",
  "GSP30vasspacu:320_1": "ucyatāṃ śūnyateti tu kutaḥ śūnyatāpi ca yāvad bhāvyate tāvad vikalpollikhitatvād",
  "GSP30vasspacu:320_2": "asau vivejñaiya || VSpkC_1.12-13:12",
  "GSP30vasspacu:321_0": "* yadi ca tvādṛśāṃ sā jñātumaśakyā tat tatpadasākṣātkārābhijñasadgurusaparyā kāryā",
  "GSP30vasspacu:321_1": "na tu śūnyateti svamanīṣikayaiva vyavahṛtyātmā paraś cāgādhe mahāmohe nikṣeptavya",
  "GSP30vasspacu:321_2": "ityalam || VSpkC_1.12-13:13",
  "GSP30vasspacu:322": "* atha kuto jñātaṃ tatra mūḍhatāstītyatrānenottaram āha yata iti || VSpkC_1.12-13:14",
  "GSP30vasspacu:323_0": "* abhiyogaḥ samādhānotthitasya kīdṛgaham āsamiti tadavasthābhimukhavimarśātmābhilāpas",
  "GSP30vasspacu:323_1": "tatsaṃsparśāt tadvaśāddhetos tad āsīd iti yato niścayaḥ gāḍhamūḍho 'ham āsam iti",
  "GSP30vasspacu:323_2": "yato 'sti pratipattiḥ ato mohāvasthaiva sā kalpitā tathā smaryamāṇatvāt sā cānubhūyamānatvād",
  "GSP30vasspacu:323_3": "anubhavituḥ pramātur avasthātṛrūpasya pratyuta sattām āvedayate na tv abhāvamiti",
  "GSP30vasspacu:323_4": "viśvābhāvāvasthāyāṃ cidrūpasyākhaṇḍitameva rūpaṃ tiṣṭhatīti nāmuṣyābhāvo jātucid",
  "GSP30vasspacu:323_5": "vaktuṃ śakyata ityuktaṃ bhavati || VSpkC_1.12-13:15",
  "GSP30vasspacu:324": "* nanu dṛṣṭaṃ niścitaṃ nīlādi smaryate na ca śūnyabhūtasya nyagbhūtabuddhivṛtter niścayo 'sti tat kathamuktaṃ tad āsīd ityauttarakālikān niścayān mūḍhatā seti || VSpkC_1.12-13:16",
  "GSP30vasspacu:325_0": "* ucyate vedyasyaiṣā gatiḥ yasmāt tadidaṃtāsāramidaṃtayā yāvatpramātrā svātmopāroheṇa",
  "GSP30vasspacu:325_1": "na niścitaṃ tāvan na smaryate vedakastu kalpitaśūnyādyavasthāsu saṃkucito 'py asāṃketikāhaṃtāparamārtha",
  "GSP30vasspacu:325_2": "eveti na tasya svātmani pṛthaktāstīti tanniścāyako vikalpaḥ ityahaṃvimṛśyameva tadā",
  "GSP30vasspacu:325_3": "svasaṃvedane naiva siddhaṃ śūnyapramātṛrūpaṃ viśvapratiyogitvāc ca saṃkocasāra || VSpkC_1.12-13:17",
  "GSP30vasspacu:326": "* saduttarakālaṃ smaryata iti na kācid anupapattir yasmād evamatas tac chūnyātmakaṃ padaṃ kṛtrimam tasmād bhūtamabhūtaṃ vā yad yad evātibhāvyate /",
  "GSP30vasspacu:327": "* iti taduktayaiva nītyā abhūtabhāvanayaivotthāpitaṃ parameśvareṇaiva jñānagopanāyai mūḍhānām upeyatayā tathā bhāsitamityarthaḥ || VSpkC_1.12-13:18",
  "GSP30vasspacu:328": "* jñeyaṃ jñātavyaṃ jñeyarūpaṃ ca sadā suṣuptavaditi dṛṣṭāntaḥ || VSpkC_1.12-13:19",
  "GSP30vasspacu:329": "* ayaṃ bhāvaḥ sadā suṣuptaṃ moharūpamaprayāsasiddhaṃ sarvasyāstyeva tat kim anena samādhiprayatnopārjitenānyena śūnyena kṛtyaṃ dvayasyāpyavastutvāviśeṣād iti || VSpkC_1.12-13:20",
  "GSP30vasspacu:330": "* prāyaścāsmin śūnye duruttare mahāmohārṇava eva vedāntavidakṣapādasāṃkhyasaugatādiprāyā bahavo 'nupraviṣṭāḥ || VSpkC_1.12-13:21",
  "GSP30vasspacu:331": "* spandatattvasamāvivikṣūṇām api ca śithilībhūtaprayatnānāṃ śūnyam etad vighnabhūtam || VSpkC_1.12-13:22",
  "GSP30vasspacu:332": "* yadvakṣyati /",
  "GSP30vasspacu:333": "* tadā tasminmahāvyomni || VSpkC_1.12-13:23",
  "GSP30vasspacu:334": "* ityārabhya /",
  "GSP30vasspacu:335": "* sauṣuptapadavanmūḍhaḥ || VSpkC_1.12-13:24",
  "GSP30vasspacu:336": "* iti || VSpkC_1.12-13:25",
  "GSP30vasspacu:337": "* ata etaducchede granthakārasya mahān saṃrambho lakṣyate || VSpkC_1.12-13:26",
  "GSP30vasspacu:338": "* tathā ceha heyatayaiva tan nirṇīyāpi punarapi nirṇeṣyate /",
  "GSP30vasspacu:339": "* kāryonmukhaḥ prayatno yaḥ /",
  "GSP30vasspacu:340": "* ityatra || VSpkC_1.12-13:27",
  "GSP30vasspacu:341": "* tato 'smābhir etaddūṣaṇārambhaḥ kṛta iti na naḥ kopaḥ kāryo 'trabhavadbhir upadeśanibhālanadattakarṇaiḥ || VSpkC_1.12-13:28",
  "GSP30vasspacu:342": "* saugateṣu dūṣiteṣu śrutyantavādādayo dūṣitā eva tulyanyāyatvād iti nābhyadhikam uktam || VSpkC_1.12-13:29",
  "GSP30vasspacu:343_0": "* tadidānīṃ prakṛtameva brūmahe tattu spandākhyaṃ tattvamevamiti śūnyavan na smaryamāṇatvaṃ",
  "GSP30vasspacu:343_1": "pratipadyate tasya sarvadānusyūtopalabdhrekarūpasya kadācid apy anupalabhyatvāyogāt || VSpkC_1.12-13:30",
  "GSP30vasspacu:344": "* tathā cāhuḥ /",
  "GSP30vasspacu:345": "* vijñātāram ere kena vijānīyāt || VSpkC_1.12-13:31",
  "GSP30vasspacu:346": "* iti || VSpkC_1.12-13:32",
  "GSP30vasspacu:347_0": "* yadyapi ca samāveśadaśā vyutthitena prāṇādisaṃskāravaśāt smaryate tathāpi na tāvadeva",
  "GSP30vasspacu:347_1": "spandatattvamapi tu sarvānusyūtānavacchinnaprakāśānandasāraparapramātṛrūpam eva tat || VSpkC_1.12-13:33",
  "GSP30vasspacu:348": "* yadvakṣyati /",
  "GSP30vasspacu:349": "* tasmācchabdārthacintāsu na sāvasthā na yā śivaḥ || VSpkC_1.12-13:34",
  "GSP30vasspacu:350": "* iti || VSpkC_1.12-13:35",
  "GSP30vasspacu:351": "* ato'syānavacchinnacamatkārarūpasya na jātucitsmaryamāṇatvaṃ mūḍhatvaṃ vā || VSpkC_1.12-13:36",
  "GSP30vasspacu:352": "* yastu tattattvamitīha tacchabdenāsya nirdeśaḥ kṛtaḥ sa || VSpkC_1.12-13:37",
  "GSP30vasspacu:353": "* svātantryāmuktam ātmānam || VSpkC_1.12-13:38",
  "GSP30vasspacu:354": "* iti śrīpratyabhijñākārikoktanītyā kalpitasyaivāpāramārthikasvarūpasya na tu tattvataḥ pāramārthikasya || VSpkC_1.12-13:39",
  "GSP30vasspacu:355": "* na pratipadyata ityanenedam āha asya tattvasya smaryamāṇatvena pratītir eva nāstīti || VSpkC_1.12-13:40",
  "GSP30vasspacu:356_0": "* nanu yatra sthitamityādau cidrūpasyaiva viśvakāryarūpatāgrāhitvamuktaṃ taddhyānotthāpitaṃ",
  "GSP30vasspacu:356_1": "kṛtrimamabhāvātmakaṃ rūpaṃ te naiva gṛhītamiti katham asyānavacchinnacamatkārarūpam",
  "GSP30vasspacu:356_2": "amūḍhatvam ityāśaṅkāyām āha || VSpkC_1.12-13:41]",
  "GSP30vasspacu:357": "_____________________________________________________________",
  "GSP30vasspacu:358": "avasthāyugalaṃ cātra kāryakartṛtvaśabditam /",
  "GSP30vasspacu:359": "kāryatā kṣayiṇī tatra kartṛtvaṃ punarakṣayam // VSpk_1.14 //",
  "GSP30vasspacu:360": "kāryonmukhaḥ prayatno yaḥ kevalaṃ so 'tra lupyate /",
  "GSP30vasspacu:361": "tasmiṃl lupte vilupto 'smītyabudhaḥ pratipadyate // VSpk_1.15 //",
  "GSP30vasspacu:362": "na tu yo 'ntarmukho bhāvaḥ sarvajñatvaguṇāspadam /",
  "GSP30vasspacu:363": "tasya lopaḥ kadācitsyād anyasyānupalambhanāt // VSpk_1.16 //",
  "GSP30vasspacu:364": "* [",
  "GSP30vasspacu:365_0": "* atra spandatattve kāryatvaṃ kartṛtvamiti ca śabditaṃ śabdavyavahāramātreṇa bheditamavasthāyugalamasti",
  "GSP30vasspacu:365_1": "vastuto hi tadekameva svatantraprakāśaghanaśaṃkararūpaṃ tattvaṃ kartṛsattvāvyatiriktayā",
  "GSP30vasspacu:365_2": "prakāśātmanā kriyayā vyāptaṃ tadabhedena prakāśamānaṃ tattvabhuvanaśarīratadabhāvādirūpatvaṃ",
  "GSP30vasspacu:365_3": "svīkurvatkāryam ityucyate tadanyasya kasyāpi kāraṇatvāyogāt || VSpkC_1.14-16:1",
  "GSP30vasspacu:366": "* yathoktaṃ śrīpratyabhijñāyām /",
  "GSP30vasspacu:367": "* jaḍasya tu na sā śaktiḥ sattā yadasataḥ sataḥ /",
  "GSP30vasspacu:368": "* kartṛkarmatvatattvaiva kāryakāraṇatā tataḥ || VSpkC_1.14-16:2",
  "GSP30vasspacu:369": "* iti || VSpkC_1.14-16:3",
  "GSP30vasspacu:370_0": "* tasya cedameva kāryatvaṃ yadayaṃ vicitradeśakālādyābhāsasaṃyojanaviyojanakrameṇānantān",
  "GSP30vasspacu:370_1": "dehanīlādyābhāsāṃś cidātmanaḥ svarūpād anatiriktān api mukurapratibimbavad atiriktān",
  "GSP30vasspacu:370_2": "ivābhāsayati yāvac ca kiṃcidābhāsayati tat sarvam ābhāsyamānatvādeva bahirmukhena",
  "GSP30vasspacu:370_3": "rūpeṇa kṣayadharmakaṃ kṣayaś cāsyedaṃtābhāsanimajjanenāhaṃtārūpatayāvasthānam ata",
  "GSP30vasspacu:370_4": "eva dehādergrāhakasya yo vedyāṃśaḥ sa eva bhagavatā sṛjyate saṃhriyate ca na tv ahaṃtāprakāśātmakaṃ",
  "GSP30vasspacu:370_5": "kartṛrūpaṃ tasya dehādyāveśe 'pi bhagavadekarūpatvāt atastatra tayoḥ kāryakartṛtvayor",
  "GSP30vasspacu:370_6": "madhyāt kāryatā kṣayiṇī kartṛtvaṃ citsvātantryarūpaṃ punarakṣayaṃ jagadudayāpāyayor",
  "GSP30vasspacu:370_7": "api tasya svabhāvād acalanāt || VSpkC_1.14-16:4",
  "GSP30vasspacu:371": "* calane tu jagadudayāpāyāv api na kaucic cakāsyātām iti mūḍhādyavasthāyām apy akhaṇḍitacamatkārasāram amūḍham evaitat || VSpkC_1.14-16:5",
  "GSP30vasspacu:372": "* nanv abhāvasamādhānaniṣpattau suṣuptādau cāsya kartṛtvaṃ nopalabhāmahe kvacidapi pravṛttyadarśanāt || VSpkC_1.14-16:6",
  "GSP30vasspacu:373_0": "* satyaṃ kāryonmukha indriyādipreraṇātmakavyāpārapravaṇo yaḥ prayatnaḥ saṃrambhaḥ",
  "GSP30vasspacu:373_1": "so 'tra kāryakṣayapade lupyate vicchidyate tasmiṃl lupte sati abudho 'bhāvasamādhyapahāritātmarūpo",
  "GSP30vasspacu:373_2": "mūḍho vilupto 'smīti manyate || VSpkC_1.14-16:7",
  "GSP30vasspacu:374_0": "* yaḥ punarantarmukho 'haṃtāprakāśarūpaḥ svabhāvo 'ta eva sarvajñatvaguṇasyāspadam",
  "GSP30vasspacu:374_1": "upalakṣaṇaṃ caitat sarvakartṛtvāder api tasya lopo na kadācit syād bhavatīti na kadācidapi",
  "GSP30vasspacu:374_2": "saṃbhāvanīyo 'nyasya tallopam upalabdhuḥ kasyāpy anupalambhāt yadi sa kaścid upalabhyate",
  "GSP30vasspacu:374_3": "sa evāsāv antarmukhaś cidrūpo na ced upalabhyate tarhi sā lopadaśāstīti kuto niścayaḥ || VSpkC_1.14-16:8",
  "GSP30vasspacu:375": "* atha cānyaḥ kaścit tallopaṃ nopalabhate 'pitu sa eva prakāśātmā tatkathaṃ tasyābhāvaḥ /",
  "GSP30vasspacu:376": "* evaṃ cānyasyānupalambhanād ity atrānyakartṛkasyopalambhasyābhāvād ityarthaḥ || VSpkC_1.14-16:9",
  "GSP30vasspacu:377_0": "* atha ca ghaṭābhāvo yathā ghaṭaviviktabhūtalādyupalambhanān niścīyate tathaivātmābhāvo",
  "GSP30vasspacu:377_1": "'pyātmaviviktasya kasyacid upalambhān niścīyeta tadupalambhakasattāvaśyambhāvinīti",
  "GSP30vasspacu:377_2": "tadupalambhakasvātmanāstitā na sidhyati || VSpkC_1.14-16:10",
  "GSP30vasspacu:378": "* yadi ca kāryonmukhaprayatnalope sa lupyeta tadottarakālam anyasya kasyāpyupalambho na bhavet anyopalambhābhāvaḥ prasajyetety arthaḥ || VSpkC_1.14-16:11",
  "GSP30vasspacu:379": "* api cānyasya bahirmukhasya prayatnasya sauṣuptādāv anupalambhāt katham antarmukhasya tattvasya bāliśair lopa āśaṅkito yato 'nyasya lope 'nyasya kiṃ vṛttam || VSpkC_1.14-16:12",
  "GSP30vasspacu:380_0": "* atha cānyasya kāryonmukhaprayatnasyānupalambhād anupalambhaprakāśanān na kadācit",
  "GSP30vasspacu:380_1": "prakāśātmano 'ntarmukhasya tasyopalabdhur lopaḥ yato 'sāv antarmukhobhāvaḥ sarvajñatvaguṇasyāspadaṃ",
  "GSP30vasspacu:380_2": "tām apyabhāvadaśāṃ vettyeva anyathā saiva na sidhyediti || VSpkC_1.14-16:13",
  "GSP30vasspacu:381": "* anyasyeti kartari karmaṇi ca ṣaṣṭhī || VSpkC_1.14-16:14",
  "GSP30vasspacu:382": "* antarmukhe kāryatvapratiyogitām iva kartṛtvasya sambhāvyāvasthātvam uktaṃ vastutastu uktayuktyā tasyāvasthātṛtvam eva || VSpkC_1.14-16:15",
  "GSP30vasspacu:383": "* antarmukha iti antaḥ pūrṇāhaṃtātmakaṃ mukhaṃ pradhānaṃ yasyeti yojyam || VSpkC_1.14-16:16",
  "GSP30vasspacu:384_0": "* evam aprabuddho bahirmukhavyāpāranirodhe grāhakasyāpyātmano 'nupapannam apyabhāvaṃ",
  "GSP30vasspacu:384_1": "niścinuta iti pratipādya suprabuddhāprabuddhayor yādṛg ātmopalambhastaṃ nirūpayati || VSpkC_1.14-16:17]",
  "GSP30vasspacu:385": "_____________________________________________________________",
  "GSP30vasspacu:386": "tasyopalabdhiḥ satataṃ tripadāvyabhicāriṇī /",
  "GSP30vasspacu:387": "nityaṃ syātsuprabuddhasya tadādyante parasya tu // VSpk_1.17 //",
  "GSP30vasspacu:388": "* [",
  "GSP30vasspacu:389_0": "* tasya prākaraṇikasvabhāvasya yopalabdhiḥ anavacchinnaḥ prakāśaḥ sā kathitayuktyavaṣṭambhāt",
  "GSP30vasspacu:389_1": "suṣṭhu prabuddhasyāprabuddhatāsaṃskāreṇāpi śūnyasya satataṃ triṣvapi jāgarasvapnasauṣuptapadeṣu",
  "GSP30vasspacu:389_2": "nityamiti ādau madhye'nte cāvyabhicāriṇī anapāyinī syādbhavatyeva sadāsau śaṃkarātmakasvasvabhāvatayā",
  "GSP30vasspacu:389_3": "sphuratīty arthaḥ || VSpkC_1.17:1",
  "GSP30vasspacu:390_0": "* parasyāprabuddhasya punastāsāṃ daśānāṃ svocitasaṃvidrūpāṇāṃ pratyekam ādāv udbubhūṣāyām",
  "GSP30vasspacu:390_1": "ante ca viśrāntyātmakāntarmukhatve na tu svocitārthāvabhāsāvasthitirūpe madhyapade || VSpkC_1.17:2",
  "GSP30vasspacu:391": "* yaduktaṃ śrīśivadṛṣṭau /",
  "GSP30vasspacu:392": "* yāvat samagrajñānāgrajñātṛsparśadaśāsv api /",
  "GSP30vasspacu:393": "* sthitaiva lakṣyate sā tu tadviśrāntyāthavā phale || VSpkC_1.17:3",
  "GSP30vasspacu:394": "* bhaṭṭalollaṭenāpi tadādyanta ityevameva vyākhyāyi svavṛttau || VSpkC_1.17:4",
  "GSP30vasspacu:395_0": "* bhaṭṭaśrīkallaṭavṛttyakṣarāṇyapekṣya vayamapi tadvṛttyakṣarānurodhena sautram artham",
  "GSP30vasspacu:395_1": "ativimalamapi kliṣṭakalpanayā vyākartumaśikṣitāḥ yata evāsuprabuddhasya tadādyante",
  "GSP30vasspacu:395_2": "'sti tadupalabdhiḥ ata evāyam ihādhikārī spandopadeśaiḥ suprabuddhīkriyate || VSpkC_1.17:5",
  "GSP30vasspacu:396": "* yadvakṣyati /",
  "GSP30vasspacu:397": "* ataḥ satatamudyuktaḥ spandatattvaviviktaye /",
  "GSP30vasspacu:398": "* jāgrat /",
  "GSP30vasspacu:399": "* ityādi /",
  "GSP30vasspacu:400": "* sauṣuptapadavanmūḍhaḥ prabuddhaḥ syādanāvṛtaḥ /",
  "GSP30vasspacu:401": "* iti /",
  "GSP30vasspacu:402": "* tathā svapne'pi /",
  "GSP30vasspacu:403": "* ityādi /",
  "GSP30vasspacu:404": "* prabuddhaḥ sarvadā tiṣṭhet || VSpkC_1.17:6",
  "GSP30vasspacu:405": "* ityādi ca || VSpkC_1.17:7",
  "GSP30vasspacu:406_0": "* atra hi jāgarāditriṣu padeṣu ādyantakoṭivan madhyamapy arthāvasāyātmakaṃ padaṃ",
  "GSP30vasspacu:406_1": "turyābhogamayaṃ kartuṃ prabuddhasya suprabuddhatāpādanāyopadeśaḥ pravṛttaḥ etac ca",
  "GSP30vasspacu:406_2": "nirṇeṣyāmaḥ || VSpkC_1.17:8",
  "GSP30vasspacu:407": "* tathā ca śivasūtram /",
  "GSP30vasspacu:408": "* jāgratsvapnasuṣuptabhede turyābhogasambhavaḥ || VSpkC_1.17:9",
  "GSP30vasspacu:409": "* tathā /",
  "GSP30vasspacu:410": "* triṣu caturthaṃ tailavad āsecyam /",
  "GSP30vasspacu:411": "* iti /",
  "GSP30vasspacu:412": "* tritayabhoktā vīreśaḥ /",
  "GSP30vasspacu:413": "* iti || VSpkC_1.17:10",
  "GSP30vasspacu:414": "* suprabuddhasya triṣu padeṣu yādṛśy upalabdhis tāṃ vibhāgena darśayati || VSpkC_1.17:11]",
  "GSP30vasspacu:415": "_____________________________________________________________",
  "GSP30vasspacu:416": "jñānajñeyasvarūpiṇyā śaktyā paramayā yutaḥ /",
  "GSP30vasspacu:417": "padadvaye vibhurbhāti tadanyatra tu cinmayaḥ // VSpk_1.18 //",
  "GSP30vasspacu:418": "* [",
  "GSP30vasspacu:419_0": "* suprabuddhasya bhūmnā jñānajñeyasvarūpayā madhyame pade jñānāgraparyantayos tu",
  "GSP30vasspacu:419_1": "svasvarūpayaiva spandatattvātmanā parāśaktyā yukto vibhuḥ śaṃkarātmā svabhāvo jāgarāsvapnarūpe",
  "GSP30vasspacu:419_2": "padadvaye bhāti || VSpkC_1.18:1",
  "GSP30vasspacu:420_0": "* tatra hi viśvamasau sadāśiveśvaravatsvāṅgavat paśyati tadanyatra tu suṣupte na",
  "GSP30vasspacu:420_1": "tu yathānye suṣuptaturyayor iti tripadāvyabhicāriṇī iti prakrānte turyasyāprastutatvāt",
  "GSP30vasspacu:420_2": "tadupalabdher eva ca turyarūpatvāt asau vibhuś cinmaya evāsya bhāti aśeṣavedyopaśamād",
  "GSP30vasspacu:420_3": "ity etat suprabuddhābhiprāyam eva na tu vastuvṛttānusāreṇa tadanyatra tu cinmayaḥ",
  "GSP30vasspacu:420_4": "ity asyānupapannatvāpatteḥ loke sauṣuptasya mohamayatvāt śivāpekṣayā tu jāgratsvapnayorapi",
  "GSP30vasspacu:420_5": "cinmayatvāt evamapi ca prakṛtānupayuktatvāt || VSpkC_1.18:2",
  "GSP30vasspacu:421": "* itaḥ prabhṛti prathamaniḥṣyandānto granthaḥ prabuddhasya suprabuddhatāyai sthito yathā ṭīkākārairna cetitas tathā parīkṣyatāṃ svayameva kiyatpratipadaṃ likhāmaḥ || VSpkC_1.18:3",
  "GSP30vasspacu:422": "* yatheyaṃ jāgarādimadhyadaśāpi prabuddhaṃ na pratibadhnāti tathopapādayati || VSpkC_1.18:4]",
  "GSP30vasspacu:423": "_____________________________________________________________",
  "GSP30vasspacu:424": "guṇādispandaniḥṣyandāḥ sāmānyaspandasaṃśrayāt /",
  "GSP30vasspacu:425": "labdhātmalābhāḥ satataṃ syur jñasyāparipanthinaḥ // VSpk_1.19 //",
  "GSP30vasspacu:426": "* [",
  "GSP30vasspacu:427": "* guṇāḥ sattvarajastamāṃsi yeṣāṃ prakṛtitattvaṃ vibhavabhūte māyātattvāvasthitā ihābhipretāḥ || VSpkC_1.19:1",
  "GSP30vasspacu:428": "* yathoktaṃ śrīsvacchande māyāmasūrakavinyāse /",
  "GSP30vasspacu:429": "* adhaśchādanamūrdhvaṃ ca raktaṃ śuklaṃ vicintayet /",
  "GSP30vasspacu:430": "* madhye tamo vijānīyādguṇās tv ete vyavasthitāḥ || VSpkC_1.19:2",
  "GSP30vasspacu:431": "* iti || VSpkC_1.19:3",
  "GSP30vasspacu:432_0": "* ta ādayo yeṣāṃ kalādīnāṃ kṣityantānāṃ spandānāṃ viśeṣaprasarāṇāṃ teṣāṃ ye niḥṣyandāstanukaraṇabhuvanaprasarāḥ",
  "GSP30vasspacu:432_1": "nīlasukhādisaṃvidaś ca tathā yogyapekṣayā bindunādādayas te satataṃ jñasya suprabuddhasya",
  "GSP30vasspacu:432_2": "kasyacid evāpaścimajanmano 'paripanthinaḥ svasvabhāvācchādakā na bhavantīti niścayaḥ",
  "GSP30vasspacu:432_3": "yatas te sāmānyaspandamuktarūpam āśritya yatra sthitam ityatra nirṇītadṛśā labdhātmalābhās",
  "GSP30vasspacu:432_4": "tata evotpannās tanmayāś cetyarthaḥ || VSpkC_1.19:4",
  "GSP30vasspacu:433": "* tathāhi /",
  "GSP30vasspacu:434": "* svāṅgarūpeṣu bhāveṣu patyurjñānaṃ kriyā ca yā /",
  "GSP30vasspacu:435": "* māyātṛtīye ta eva paśoḥ sattvaṃ rajastamaḥ || VSpkC_1.19:5",
  "GSP30vasspacu:436_0": "* iti śrīpratyabhijñoktadṛśā citiśaktireva pārameśvarī jñānakriyāmāyāśaktitritayatayā",
  "GSP30vasspacu:436_1": "śrīsadāśivādipade sphuritvā saṃkocaprakarṣātsattvarajastamorūpaṃ krīḍāśarīraṃ śrayati",
  "GSP30vasspacu:436_2": "yato nijacicchaktisphāramayatvāt tadadhiṣṭhitameva sarvadā sarvaṃ jānan suprabuddho",
  "GSP30vasspacu:436_3": "guṇādiviśeṣaspandān anucchindann api spandatattvāveśamaya eva || VSpkC_1.19:6",
  "GSP30vasspacu:437": "* yathā tv aprabuddhān badhnanty ete tat pratipādayati || VSpkC_1.19:7]",
  "GSP30vasspacu:438": "_____________________________________________________________",
  "GSP30vasspacu:439": "aprabuddhadhiyas tv ete svasthitisthaganodyatāḥ /",
  "GSP30vasspacu:440": "pātayanti duruttāre ghore saṃsāravartmani // VSpk_1.20 //",
  "GSP30vasspacu:441": "* [",
  "GSP30vasspacu:442_0": "* aprabuddhadhiyaḥ prāyaḥ sarvān apratyabhijñātapārameśvarīśaktyātmakanijaspandatattvān",
  "GSP30vasspacu:442_1": "dehātmamānino laukikān prāṇādyātmābhimāninaś ca mitayoginas tv ete pūrvoktā guṇādispandaniḥṣyandāḥ",
  "GSP30vasspacu:442_2": "svasyāḥ spandatattvātmanaḥ sthiteḥ sthaganāyodyatā nityaṃ tadudyamaikasārāḥ duḥkhenottāryante",
  "GSP30vasspacu:442_3": "'smād daiśikair jantucakramiti duruttāre laṅghayitum aśakye ghore duḥkhamaye saṃsaraṇamārge",
  "GSP30vasspacu:442_4": "pātayanti || VSpkC_1.20:1",
  "GSP30vasspacu:443": "* yathoktaṃ śrīmālinīvijaye /",
  "GSP30vasspacu:444": "* viṣayeṣveva saṃlīnānadho'dhaḥ pātayantyaṇūn /",
  "GSP30vasspacu:445": "* rudrāṇūnyāḥ samāliṅghaya ghorataryo 'parāḥ smṛtāḥ || VSpkC_1.20:2",
  "GSP30vasspacu:446": "* iti || VSpkC_1.20:3",
  "GSP30vasspacu:447_0": "* tathā hi pūrvaṃ pratipāditā yeyaṃ spandatattvātmā parāśaktiḥ saiva viśvasyāntarbahiś",
  "GSP30vasspacu:447_1": "ca vamanāt saṃsāravāmācāratvāc ca vāmeśvarīśaktiḥ tadutthāpitāni tu khecarīgocarīdikcarībhūcarīrūpāṇi",
  "GSP30vasspacu:447_2": "catvāri devatācakrāṇi suprabuddhasya parabhūmisaṃcārīṇi aprabuddhānāṃ tu adharādharasaraṇiprerakāṇi || VSpkC_1.20:4",
  "GSP30vasspacu:448_0": "* tathā hi yā eva suprabuddhasya khe bodhagagane carantyaḥ khecaryo 'kālakalitatvābhedasarvakartṛtvasarvajñatvapūrṇatvavyāpakatvaprathāhetavas",
  "GSP30vasspacu:448_1": "tā evāprabuddhasya śūnyapramātṛpadacāriṇyaḥ kañcukarūpatayā sthitāḥ kālakalitatvakiṃcitkartṛtākiṃcijjhatābhiṣvaṅganiyamahetavaḥ || VSpkC_1.20:5",
  "GSP30vasspacu:449_0": "* gaur vāk tadupalakṣitāsu saṃjalpamayīṣu buddhyahaṃkāramanobhūmiṣu carantyo gocaryaḥ",
  "GSP30vasspacu:449_1": "suprabuddhasya svātmābhedamayādhyavasāyābhimānasaṃkalpāñ janayanti mūḍhānāṃ tu bhedaikasārān || VSpkC_1.20:6",
  "GSP30vasspacu:450": "* dikṣu daśasu bāhyendriyabhūmiṣu carantyo dikcaryaḥ suprabuddhasyādvayaprathāsārāḥ anyeṣāṃ dvayaprathāhetavaḥ || VSpkC_1.20:7",
  "GSP30vasspacu:451_0": "* bhūrūpādipañcakātmakaṃ meyapadaṃ tatra carantyo bhūcaryas tadā bhogamayyā āśyānībhāvatayā",
  "GSP30vasspacu:451_1": "tanmayatvamāpannāḥ bhūcaryaḥ suprabuddhasya citprakāśaśarīratayātmānaṃ darśayantya",
  "GSP30vasspacu:451_2": "itareṣāṃ sarvato 'py avacchinnatāṃ prathayantyaḥ sthitāḥ ity evaṃ pramātrantaḥkaraṇabahiṣkaraṇaprameyarūpatayaiva",
  "GSP30vasspacu:451_3": "tāni catvāri cakrāṇi guṇādispandamayāny aprabuddhabuddhīṃl laukikāṃs tathā bindunādādiprathāmātrasaṃtuṣṭān",
  "GSP30vasspacu:451_4": "yoginas tattattvaprasararūpe saṃsāre pātayanti || VSpkC_1.20:8",
  "GSP30vasspacu:452": "* yata evam || VSpkC_1.20:9]",
  "GSP30vasspacu:453": "_____________________________________________________________",
  "GSP30vasspacu:454": "ataḥ satatamudyuktaḥ spandatattvaviviktaye /",
  "GSP30vasspacu:455": "jāgradeva nijaṃ bhāvam acireṇādhigacchati // VSpk_1.21 //",
  "GSP30vasspacu:456": "* [",
  "GSP30vasspacu:457": "* uktavakṣyamāṇarūpasya spandatattvasya viviktaye vimarśanāya satatam udyuktaḥ /",
  "GSP30vasspacu:458": "* mayyāveśya mano ye māṃ nityayuktā upāsate || VSpkC_1.21:1",
  "GSP30vasspacu:459_0": "* iti gītoktadṛśā satatam evāntarmukhasvarūpanibhālanapravaṇo yaḥ sa jāgradeva jāgarāvasthāsthita",
  "GSP30vasspacu:459_1": "eva nijamātmīyaṃ śaṃkarātmakaṃ svasvabhāvam acireṇādhigacchati tathā asya śaṃkarātmā",
  "GSP30vasspacu:459_2": "āntaraḥ svabhāvaḥ svayam evonmajjati yena prabuddho nityoditasamāveśāsādanāt suprabuddho",
  "GSP30vasspacu:459_3": "jīvanmukto bhavatītyarthaḥ || VSpkC_1.21:2",
  "GSP30vasspacu:460_0": "* yathāsyodyuktasya balavadālambanavaśoditānāyāsatadanyasakalavṛttikṣayamayīṣu niyatāsu",
  "GSP30vasspacu:460_1": "yāsvavasthāsu spandanidhānam unmudritam abhimukhībhūtam āste tā etāḥ prathamam udyogasya",
  "GSP30vasspacu:460_2": "viṣayā ityupadeṣṭum āha || VSpkC_1.21:3]",
  "GSP30vasspacu:461": "_____________________________________________________________",
  "GSP30vasspacu:462": "atikruddhaḥ prahṛṣṭo vā kiṃ karomīti vā mṛśan /",
  "GSP30vasspacu:463": "dhāvanvā yatpadaṃ gacchet tatra spandaḥ pratiṣṭhitaḥ // VSpk_1.22 //",
  "GSP30vasspacu:464": "* [",
  "GSP30vasspacu:465_0": "* sarvatra tāvad upāyamārge samastetaravṛttipraśamapūrvam ekāgrībhavanti yoginaḥ",
  "GSP30vasspacu:465_1": "etāsvatikrodhādyavasthāsu svarasata eva samastāparavṛttikṣayamayīṣu yadi spandatattvaviviktaye",
  "GSP30vasspacu:465_2": "satatam udyukto jhaṭity antarmukhībhavanti yoginas tatsamīhitam acireṇaiva labhante || VSpkC_1.22:1",
  "GSP30vasspacu:466": "* ayoginastvatra mūḍhā eveti tātparyam || VSpkC_1.22:2",
  "GSP30vasspacu:467_0": "* tathāhi samanantaravihitadāruṇopaghātaśatrudarśanān marmasparśitattadvacanākarṇanād",
  "GSP30vasspacu:467_1": "vā prathamam evonmiṣatsaṃjihīrṣādevatābalād antarmukhībhavadraśmicakro 'tikruddhaḥ",
  "GSP30vasspacu:467_2": "ciraprārthitaprāṇeśīvadanendudarśanād eva tatkṣaṇam evonmajjatpūrṇābhilāṣadevatāvaśavikāsitānudhāvatsamastakaraṇacakraḥ",
  "GSP30vasspacu:467_3": "prahṛṣṭo vā balavadātatāyibalena sarvato valitatvāt kāndiśīkaḥ kiṃ karomīti mṛśan",
  "GSP30vasspacu:467_4": "vikalpayan saṃśayadhārādhirohātmani pade 'nupraviṣṭaḥ kṣīṇasakalālambanavikasatsaṃśayasaṃvinnirālambanīkṛtavṛttiprasaro",
  "GSP30vasspacu:467_5": "vā mattavāraṇādyanubadhyamāno dhāvan śarīranirapekṣam eva svātmapravaṇīkṛtetaravṛttiprasaradudyogadevīpreraṇayātitvaritapalāyanakriyāviṣṭo",
  "GSP30vasspacu:467_6": "vā evam anyāsv apy evamprāyāsu siṃhājagarādyavalokanajanitamahātrāsādyavasthāsu yad",
  "GSP30vasspacu:467_7": "vṛttikṣayātmakaṃ padaṃ gacched adhitiṣṭhet spandatattvaviviktaye satatam udyukto",
  "GSP30vasspacu:467_8": "yo yogijanas tasya tatra vṛttikṣayātmake pade 'vasthāviśeṣe spandaḥ pratiṣṭhitaḥ",
  "GSP30vasspacu:467_9": "spandatattvam abhimukhībhūtameva tiṣṭhati || VSpkC_1.22:3",
  "GSP30vasspacu:468_0": "* tasmād etad vṛttikṣayapadaṃ saṃcetya jhaṭiti kūrmāṅgasaṃkocayuktyā krodhasaṃśayavṛttīḥ",
  "GSP30vasspacu:468_1": "praśamayya mahāvikāsavyāptiyuktyā vā praharṣadhāvanavṛttīr visphāryābhimukhībhūtanijaspandaśaktivimarśavatā",
  "GSP30vasspacu:468_2": "yoginā bhayam || VSpkC_1.22:4",
  "GSP30vasspacu:469": "* yathoktaṃ śrīvijñānabhairave /",
  "GSP30vasspacu:470": "* kāmakrodhalobhamohamadamātsaryagocare /",
  "GSP30vasspacu:471": "* buddhiṃ nistimitāṃ kṛtvā tat tattvam avaśiṣyate || VSpkC_1.22:5",
  "GSP30vasspacu:472": "* ānande mahati prāpte dṛṣṭe vā bāndhave cirāt || VSpkC_1.22:6",
  "GSP30vasspacu:473": "* ānandam udgataṃ dhyātvā tallayas tanmanā bhavet || VSpkC_1.22:7",
  "GSP30vasspacu:474": "* kṣutādyante bhaye śoke gahvare vāraṇadrute /",
  "GSP30vasspacu:475": "* kutūhale kṣudhādyante brahmasattā samīpagā || VSpkC_1.22:8",
  "GSP30vasspacu:476": "* iti || VSpkC_1.22:9",
  "GSP30vasspacu:477_0": "* evam etāsv avasthāsūktayuktyā prathamaṃ spandaśaktiṃ pariśīlya tadanu tām evānusaṃdadhat",
  "GSP30vasspacu:477_1": "sarvāsvavasthāsu taddārḍhyānupraveśamayīṃ jīvanmuktatām āharet satatodyukta ityupadiśati || VSpkC_1.22:10]",
  "GSP30vasspacu:478": "_____________________________________________________________",
  "GSP30vasspacu:479": "yāmavasthāṃ samālambya yadayaṃ mama vakṣyati /",
  "GSP30vasspacu:480": "tadavaśyaṃ kariṣye 'hamiti saṃkalpya tiṣṭhati // VSpk_1.23 //",
  "GSP30vasspacu:481": "tāmāśrityordhvamārgeṇa candrasūryāv ubhāv api /",
  "GSP30vasspacu:482": "sauṣumne'dhvany astamito hitvā brahmāṇḍagocaram // VSpk_1.24 //",
  "GSP30vasspacu:483": "tadā tasminmahāvyomni pralīnaśaśibhāskare /",
  "GSP30vasspacu:484": "sauṣuptapadavan mūḍhaḥ prabuddhaḥ syād anāvṛtaḥ // VSpk_1.25 //",
  "GSP30vasspacu:485": "* [",
  "GSP30vasspacu:486_0": "* ayaṃ śaṃkarātmā svabhāvo yan mama vakṣyati abhivyaktaṃ sat yac cidānandaghanam",
  "GSP30vasspacu:486_1": "anubhūtapūrvaṃ svarūpaṃ māṃ vimarśayiṣyati tadavaśyamahaṃ kariṣye bahirmukhatāṃ hitvā",
  "GSP30vasspacu:486_2": "tatpravaṇa eva bhaviṣyāmi iti saṃkalpya niścitya yām atikrodhādyavasthāsv anubhūtacarīṃ",
  "GSP30vasspacu:486_3": "cidānandaghanāṃ spandātmikām avasthām avalambya prāpyatvenābhisaṃdhāya tiṣṭhati śamitavikalpagatim",
  "GSP30vasspacu:486_4": "avikalpām avasthām avicalatvena bhajate yo yogī tadīyāṃ tāmavasthāṃ samāśritya candrasūryau",
  "GSP30vasspacu:486_5": "apānaḥ prāṇaś cobhāv api hṛdayabhūmau militvā yugapadeva sauṣumne'dhvani brahmanāḍyām",
  "GSP30vasspacu:486_6": "ūrdhvamārgeṇodānapathenāstamitaḥ śāmyataḥ kathaṃ brahmāṇḍalakṣaṇaṃ gocaraṃ hitvā",
  "GSP30vasspacu:486_7": "brahmabilādhiṣṭhātṛbrahmādhiṣṭhitamaṇḍaṃ muktvā ūrdhvakavāṭāntāṃ dehavyāptiṃ tyaktvā",
  "GSP30vasspacu:486_8": "tadā collaṅghitadehavyāptike 'ta eva prakarṣeṇa līnāv uktarūpau śaśibhāskarau yatra",
  "GSP30vasspacu:486_9": "tasmin mahāvyomni niḥśeṣavedyopaśamarūpe paramākāśe prāpte 'pi yaḥ śithilaprayatnatayā",
  "GSP30vasspacu:486_10": "khecaryādyātmanā guṇādispandaniḥṣyandena vyāmohitatvāt sauṣuptapadavad bhavati sauṣuptena",
  "GSP30vasspacu:486_11": "ca suptamapy upalakṣitaṃ tena ca svapnasuṣuptavat yaḥ śūnyādibhūmim evādhitiṣṭhati",
  "GSP30vasspacu:486_12": "sa yogī samyaganabhivyaktasvasvabhāvo mūḍha ity ucyate || VSpkC_1.23-35:1",
  "GSP30vasspacu:487": "* yathoktaṃ śrībhaṭṭakallaṭena /",
  "GSP30vasspacu:488": "* yāṃ spandātmikām avasthām avalambya /",
  "GSP30vasspacu:489": "* iti yoginaḥ || VSpkC_1.23-35:2",
  "GSP30vasspacu:490": "* iti ca /",
  "GSP30vasspacu:491": "* yasya svasvabhāvābhivyaktir na samyak vṛttā sa svapnādinā muhyamāno 'prabuddho niruddhaḥ syāt /",
  "GSP30vasspacu:492": "* iti || VSpkC_1.23-35:3",
  "GSP30vasspacu:493_0": "* yastu tatrāpi prayatnapāṭavād udyantṛtābalāt kṣaṇamapi na śithilībhavati sa tamasānabhibhūtatvāt",
  "GSP30vasspacu:493_1": "cidākāśamayatvenaivāvasthitaḥ prabuddha ucyate ata eva satatodyogavataiva yoginā",
  "GSP30vasspacu:493_2": "bhavitavyam ityādiṣṭaṃ gurubhiḥ iti śivam || VSpkC_1.23-35:4]",
  "GSP30vasspacu:494": "**********************************************************************",
  "GSP30vasspacu:495": "spandakārikā, dvitīyo niḥṣyandaḥ",
  "GSP30vasspacu:496": "tadākramya balaṃ mantrāḥ sarvajñabalaśālinaḥ /",
  "GSP30vasspacu:497": "pravartante'dhikārāya karaṇānīva dehinām // VSpk_2.1 //",
  "GSP30vasspacu:498": "tatraiva sampralīyante śāntarūpā nirañjanāḥ /",
  "GSP30vasspacu:499": "sahārādhakacittena tenaite śivadharmiṇaḥ // VSpk_2.2 //",
  "GSP30vasspacu:500": "* [",
  "GSP30vasspacu:501_0": "* tat spandatattvātmakaṃ balaṃ prāṇarūpaṃ vīryamākramya abhedena āśrayatayāvaṣṭabhya",
  "GSP30vasspacu:501_1": "bhagavanto 'nantavyomavyāpyādayo mantrāḥ sarvajñabalena sarvajñatvādisāmarthyena",
  "GSP30vasspacu:501_2": "ślāghamānā jṛmbhamāṇā adhikārāya dehināṃ pravartante sṛṣṭisaṃhāratirodhānānugrahādi",
  "GSP30vasspacu:501_3": "kurvantītyarthaḥ || VSpkC_2.1:1",
  "GSP30vasspacu:502": "* sarvajñaśabdo bhāvapradhānaḥ sarvakartṛtvādy upalakṣayati || VSpkC_2.1:2",
  "GSP30vasspacu:503": "* yathā dehināṃ karaṇāny upapāditadṛśā tadbalamākramya viṣayaprakāśādau pravartante iti dṛṣṭāntaḥ || VSpkC_2.1:3",
  "GSP30vasspacu:504_0": "* tathā nirañjanāḥ kṛtakṛtyatvān nivṛttādhikāramalāḥ śāntaviśiṣṭavācakātmasvarūpās",
  "GSP30vasspacu:504_1": "tatraiva spandātmake bale samyagabhedāpattyā prakarṣeṇāpunarāvṛttyā līyante adhikamalānmucyante",
  "GSP30vasspacu:504_2": "ārādhakacittena upāsakalokasaṃvedanena saha || VSpkC_2.1:4",
  "GSP30vasspacu:505": "* yathoktam /",
  "GSP30vasspacu:506": "* anugṛhyāṇusaṃghātaṃ yātāḥ padam anāmayam || VSpkC_2.1:5",
  "GSP30vasspacu:507": "* iti || VSpkC_2.1:6",
  "GSP30vasspacu:508_0": "* yataśca tata evoditāstadbalena visṛṣṭās tatraiva līyante tenaite mantramantreśvarādayaḥ",
  "GSP30vasspacu:508_1": "śivasya parameśvarasya sambandhī dharmaḥ svabhāvo vidyate yeṣāṃ te tathā sāmānyaspandasārā",
  "GSP30vasspacu:508_2": "ityarthaḥ || VSpkC_2.1:7",
  "GSP30vasspacu:509": "* nanu karaṇānāṃ mantrāṇāṃ ca tat udayādau tulye kimiti karaṇāni na sarvajñādirūpāṇi || VSpkC_2.1:8",
  "GSP30vasspacu:510": "* ucyate parameśvaro māyāśaktyā śarīrakaraṇāni bhedamayāni nirmimīte vidyāśaktyā tv ākāśīyavicitravācakaparāmarśaśarīrān mantrān || VSpkC_2.1:9",
  "GSP30vasspacu:511": "* vācakasya māyāpade 'pi || VSpkC_2.1:10",
  "GSP30vasspacu:512": "* ghaṭo 'yam ityadhyavasā nāmarūpātirekiṇī /",
  "GSP30vasspacu:513": "* pareśaśaktirātmeva bhāsate na tv idaṃtayā || VSpkC_2.1:11",
  "GSP30vasspacu:514": "* iti pratyabhijñoktanītyā pramātṛbhūmyanatikrānter na śarīrapuryaṣṭakādivadbodhasaṃkocakatvam astīti yuktamevaiṣāṃ sarvajñatvādi || VSpkC_2.1:12",
  "GSP30vasspacu:515": "* etac ca /",
  "GSP30vasspacu:516": "* bhede tv ekarase bhāte || VSpkC_2.1:13",
  "GSP30vasspacu:517": "* iti śrīpratyabhijñākārikāṭīkāyāṃ vitatya darśitam || VSpkC_2.1:14",
  "GSP30vasspacu:518": "* evaṃ vidyāpadāvasthitasṛṣṭyādikāryanantabhaṭṭārakādyapekṣayaitad vyākhyeyam || VSpkC_2.1:15",
  "GSP30vasspacu:519_0": "* tathā dīkṣādipravṛttānām ācāryādīnāṃ karaṇarūpāḥ sarve mantrās tatspandatattvarūpaṃ",
  "GSP30vasspacu:519_1": "balam ākramya anuprāṇakatvena avaṣṭabhya ācāryādīnām eva sambandhinārādhakacittena",
  "GSP30vasspacu:519_2": "saha mokṣabhogasādhanādyadhikārāya pravartante tatraiva śāntavācakaśabdātmakaśarīrarūpā",
  "GSP30vasspacu:519_3": "ata eva ca nirañjanāḥ śuddhāḥ samyak pralīyante viśrāmyanti || VSpkC_2.1:16",
  "GSP30vasspacu:520": "* atra vyākhyāne sahārādhakacittena iti pūrvaślokena yojyam || VSpkC_2.1:17",
  "GSP30vasspacu:521": "* evaṃ ca mantrāṇāmudayapralayakoṭivyāpi pravṛttāv api bhittibhūtamiti abhihitam || VSpkC_2.1:18",
  "GSP30vasspacu:522": "* evaṃ ca daśāṣṭādaśādibhedena bhinne śaive mantrāṇāṃ spandatattvasārataivetyuktaṃ bhavati || VSpkC_2.1:19",
  "GSP30vasspacu:523_0": "* evaṃ mantramantreśvarādirūpā śuddhābhimatā sṛṣṭiḥ śivasvabhāveti pratipādyādhunā",
  "GSP30vasspacu:523_1": "aśuddhābhimatāpi sā māyādirūpā śivasvarūpaiva iti upapādayan śrīmataśāstrādirahasyadṛṣṭim",
  "GSP30vasspacu:523_2": "api upakṣipati || VSpkC_2.1:20]",
  "GSP30vasspacu:524": "_____________________________________________________________",
  "GSP30vasspacu:525": "yasmātsarvamayo jīvaḥ sarvabhāvasamudbhavāt /",
  "GSP30vasspacu:526": "tatsaṃvedanarūpeṇa tādātmyapratipattitaḥ // VSpk_2.3 //",
  "GSP30vasspacu:527": "tasmācchabdārthacintāsu na sāvasthā na yā śivaḥ /",
  "GSP30vasspacu:528": "bhoktaiva bhogyabhāvena sadā sarvatra saṃsthitaḥ // VSpk_2.4 //",
  "GSP30vasspacu:529": "* [",
  "GSP30vasspacu:530_0": "* yato jīvo grāhakaḥ sarvamayaḥ śivavad viśvarūpaḥ tena hetunā śabdeṣu vācakeṣu artheṣu",
  "GSP30vasspacu:530_1": "vācyeṣu cintāsu vikalpajñānādirūpāsu ādimadhyāntarūpā sāvasthā nāsti yā śivo na bhavati",
  "GSP30vasspacu:530_2": "sarvameva śivasvarūpam ityarthaḥ || VSpkC_2.3-4:1",
  "GSP30vasspacu:531_0": "* yataś caivamato bhoktaiva cidātmā grāhako bhogyabhāvena dehanīlādirūpeṇa sadā nityaṃ",
  "GSP30vasspacu:531_1": "sarvatra vicitratattvabhuvanādipade samyaganūnādhikatayā sthitaḥ na tu bhogyaṃ nāma",
  "GSP30vasspacu:531_2": "kiṃcidbhoktur bhinnam asti || VSpkC_2.3-4:2",
  "GSP30vasspacu:532_0": "* jīva ityupakramya śiva ityupasaṃhāreṇa jīvaśivayorvāstavo na ko 'pi bhedaḥ iti",
  "GSP30vasspacu:532_1": "dehādyavasthāsu na kāsucid apyapūrṇamanyatā mantavyā api tu cidghanaśivasvabhāvataiveti",
  "GSP30vasspacu:532_2": "bhaṅgyopadiśati || VSpkC_2.3-4:3",
  "GSP30vasspacu:533_0": "* yathoktam śarīramapi ye ṣaṭtriṃśattattvamayaṃ śivarūpatayā paśyanti arcayanti ca",
  "GSP30vasspacu:533_1": "te sidhyanti ghaṭādikam iva tathābhiniviśya paśyanti arcayanti ca te 'pīti nāstyatra",
  "GSP30vasspacu:533_2": "vivādaḥ iti śrīpratyabhijñāṭīkāyām || VSpkC_2.3-4:4",
  "GSP30vasspacu:534": "* bhaṭṭaśrīvāmanenāpyuktam /",
  "GSP30vasspacu:535": "* ālambya saṃvidaṃ yasmāt saṃvedyaṃ na svabhāvataḥ /",
  "GSP30vasspacu:536": "* tasmātsaṃviditaṃ sarvamiti saṃvinmayo bhavet || VSpkC_2.3-4:5",
  "GSP30vasspacu:537": "* iti || VSpkC_2.3-4:6",
  "GSP30vasspacu:538": "* kasmāt jīvaḥ sarvamayaḥ ityatra hetuḥ sarvabhāvānāṃ samudbhavād utpattihetutvāt apādānabhāvapradhānaśca nirdeśaḥ || VSpkC_2.3-4:7",
  "GSP30vasspacu:539": "* pramātṛmitimānameyamayabhedajātasya te vihāra iha hetutāṃ samupayāti yasmāt tvayi /",
  "GSP30vasspacu:540": "* nivṛttavivṛtau kvacit tad apayāti tenādhvādhunā nayena punarīkṣyate jagati jātucitkenacit || VSpkC_2.3-4:8",
  "GSP30vasspacu:541_0": "* iti śrījñānagarbhastotroktanītyā saṃvidyeva prasṛtāyāṃ jagataḥ sadbhāvāt sarvabhāvasamudbhavatvaṃ",
  "GSP30vasspacu:541_1": "jīvasya yataśca jīvādeva udayati viśvamato'yaṃ sarvamayo viśvaśaktiriti yāvat || VSpkC_2.3-4:9",
  "GSP30vasspacu:542": "* nirṇītaṃ caitad dvitīyasūtravṛttau || VSpkC_2.3-4:10",
  "GSP30vasspacu:543": "* sarvamayatve hetvantaramāha tatsaṃvedana ityardhena || VSpkC_2.3-4:11",
  "GSP30vasspacu:544": "* tasya sarvasya nīlasukhāderyatsaṃvedanaṃ prakāśastena rūpeṇa svabhāvena tādātmyapratipatteḥ sarvamayatvasyopalambhāt || VSpkC_2.3-4:12",
  "GSP30vasspacu:545_0": "* evamanena ślokadvayena rahasyacaryāḥ sarvabhedapādaponmūlopapattiparighaṭitāś ca",
  "GSP30vasspacu:545_1": "jñānopadeśakathāḥ prathamacaramasūtrābhyāṃ mahārthatattvaṃ jāgradādisūtreṇa ṣaḍardhaparamārthaḥ",
  "GSP30vasspacu:545_2": "tadākramya ity anena sarvopāsāsāratetyādyupakṣiptam iti spandatattvenaiva viśvopadeśāḥ",
  "GSP30vasspacu:545_3": "svīkṛtāḥ || VSpkC_2.3-4:13",
  "GSP30vasspacu:546": "* athaitatpratipattisārataiva mokṣa ityādiśati || VSpkC_2.3-4:14]",
  "GSP30vasspacu:547": "_____________________________________________________________",
  "GSP30vasspacu:548": "iti vā yasya saṃvittiḥ krīḍātvenākhilaṃ jagat /",
  "GSP30vasspacu:549": "sa paśyansatataṃ yukto jīvanmukto na saṃśayaḥ // VSpk_2.5 //",
  "GSP30vasspacu:550": "* [",
  "GSP30vasspacu:551": "* vāśabdaḥ prathamaniḥṣyandoktanimīlanasamādhiprakāraṃ vikalpayan asyāḥ samāpatter durlabhatāṃ dhvanayati || VSpkC_2.5:1",
  "GSP30vasspacu:552": "* tenāyamarthaḥ īdṛśī tāvatsaṃvittiḥ durlabhā yasya kasyacid evāpaścimajanmano bhavati so 'khilaṃ jagatkrīḍātvena paśyan nijasaṃvidunmeṣanimeṣābhyāṃ sṛjan saṃharaṃś ca /",
  "GSP30vasspacu:553": "* mayyāveśya mano ye māṃ nityayuktā upāsate || VSpkC_2.5:2",
  "GSP30vasspacu:554_0": "* iti sthityā satatasamāviṣṭo mahāyogī jīvann eva prāṇādimān api vijñānāgninirdagdhāśeṣabandhano",
  "GSP30vasspacu:554_1": "dehapāte tu śiva eva jīvaṃścedṛṅmukta eva na tu kathaṃcid api baddhaḥ || VSpkC_2.5:3",
  "GSP30vasspacu:555": "* na saṃśayaḥ ityanena idaṃ dhvanayati dīkṣādinā gurupratyayato muktiḥ īdṛśāt tu jñānāt samācārādvā svapratyayata eveti || VSpkC_2.5:4",
  "GSP30vasspacu:556": "* iyameva mahāsamāpattiḥ sādhakācāryādīnām abhīṣṭaprāptihetuḥ iti ślokadvayenāha || VSpkC_2.5:5]",
  "GSP30vasspacu:557": "_____________________________________________________________",
  "GSP30vasspacu:558": "ayamevodayastasya dhyeyasya dhyāyicetasi /",
  "GSP30vasspacu:559": "tadātmatāsamāpattir icchataḥ sādhakasya yā // VSpk_2.6 //",
  "GSP30vasspacu:560": "yamevāmṛtaprāptir ayam evātmano grahaḥ /",
  "GSP30vasspacu:561": "iyaṃ nirvāṇadīkṣā ca śivasadbhāvadāyinī // VSpk_2.7 //",
  "GSP30vasspacu:562": "* [",
  "GSP30vasspacu:563_0": "* iha śivo bhūtvā śivaṃ yajet iti yad udghoṣyate tatra dhyāyinaś cetasi saṃvedane",
  "GSP30vasspacu:563_1": "tasyeti na sāvasthā na yā śivaḥ iti pratipāditaśivasvabhāvasya dhyeyasya anyasya",
  "GSP30vasspacu:563_2": "vā kasyacit tattatsiddhihetor mantradevatāviśeṣasya ayam evodayaḥ prakaṭībhāvaḥ yā",
  "GSP30vasspacu:563_3": "sādhakasya dhyāturācāryādeḥ /",
  "GSP30vasspacu:564": "* tasmācchabdārthacintāsu na sāvasthā na yā śivaḥ || VSpkC_2.6-7:1",
  "GSP30vasspacu:565_0": "* iti pratipāditarūpā tadātmatāsamāpattiḥ śivaikyāveśo na tu pañcavaktrādervyatiriktasyākārasya",
  "GSP30vasspacu:565_1": "darśanaṃ na tu niścayamātreṇa tadātmatāsamāpattiḥ api tu icchato 'vikalpaviśvāhaṃtātmakaśivaikyarūpecchāparāmarśādhirūḍhasya || VSpkC_2.6-7:2",
  "GSP30vasspacu:566_0": "* etad uktaṃ bhavati ahameva tatsaṃvedanarūpeṇa tādātmyapratipattito viśvaśarīraś",
  "GSP30vasspacu:566_1": "cidānandaghanaḥ śiva iti saṃkalpo yasyāvikalpaśeṣībhūtatvena phalati tasya dhyeyamantradevatādi",
  "GSP30vasspacu:566_2": "kiṃ na nāma abhimukhībhavati sarvasyaitadadvayaprathālagnatvāt || VSpkC_2.6-7:3",
  "GSP30vasspacu:567": "* yathoktamasmatparameṣṭhipādaiḥ /",
  "GSP30vasspacu:568": "* sākṣādbhavanmaye nātha sarvasmin bhuvanāntare /",
  "GSP30vasspacu:569": "* kiṃ na bhaktimatāṃ kṣetraṃ mantraḥ kvaiṣāṃ na sidhyati || VSpkC_2.6-7:4",
  "GSP30vasspacu:570": "* iti || VSpkC_2.6-7:5",
  "GSP30vasspacu:571_0": "* iyameva ca samāpattiḥ paramādvayarūpasyāmṛtasya prāptiḥ anyasmiṃs tv amṛte katipayakālaśarīradārḍhyadāyini",
  "GSP30vasspacu:571_1": "prāpte'pi sādhakairmaraṇamavaśyamavāpyata evety evakārāśayaḥ || VSpkC_2.6-7:6",
  "GSP30vasspacu:572": "* evaṃ sarvatrānenaivāśayena śrīsvacchande sthūladṛṣṭyāmṛtaprāptiprakaraṇe /",
  "GSP30vasspacu:573": "* naiva cāmṛtayogena kālamṛtyujayo bhavet || VSpkC_2.6-7:7",
  "GSP30vasspacu:574": "* ityuktyopasaṃhṛtya tāttvikas tatprāptiprakāraḥ /",
  "GSP30vasspacu:575": "* athavā paratattvasthaḥ sarvakālairna bādhyate || VSpkC_2.6-7:8",
  "GSP30vasspacu:576": "* ityādinā || VSpkC_2.6-7:9",
  "GSP30vasspacu:577": "* sarvaṃ śivaśaktimayaṃ smaret || VSpkC_2.6-7:10",
  "GSP30vasspacu:578": "* iti madhyena /",
  "GSP30vasspacu:579": "* jīvann eva vimukto 'sau yasyeyaṃ bhāvanā sadā /",
  "GSP30vasspacu:580": "* yaḥ śivaṃ bhāvayen nityaṃ na kālaḥ kalayettu tam /",
  "GSP30vasspacu:581": "* yogī svacchandayogena svacchandagaticāriṇā /",
  "GSP30vasspacu:582": "* sa svacchandapade yuktaḥ svacchandasamatāṃ vrajet /",
  "GSP30vasspacu:583": "* svacchandaścaiva svacchandaḥ svacchando vicaret sadā || VSpkC_2.6-7:11",
  "GSP30vasspacu:584": "* ityanena sahajasaṃdarbheṇa sapraśaṃsaṃ paścādupadiṣṭaḥ || VSpkC_2.6-7:12",
  "GSP30vasspacu:585": "* ayamevātmano graho jñānaṃ yaducyate ātmā jñātavya iti tatredam eva sarvajñasarvakartṛsvatantraśivasvarūpatayā pratyabhijñānam ātmano jñānaṃ na tu /",
  "GSP30vasspacu:586": "* puruṣa evedaṃ sarvam || VSpkC_2.6-7:13",
  "GSP30vasspacu:587": "* iti śrutyantaviduktam /",
  "GSP30vasspacu:588": "* ta ātmopāsakāḥ sarve na gacchanti paraṃ padam || VSpkC_2.6-7:14",
  "GSP30vasspacu:589": "* ityāmnāyokteḥ || VSpkC_2.6-7:15",
  "GSP30vasspacu:590": "* tathā dīkṣāvasare yojanikādyarthamayameva śiṣyātmano'nugrahaḥ imāmeva samāpattiṃ vidvānācāryaḥ śiṣyātmānaṃ śive yojayannācāryo bhavatītyarthaḥ || VSpkC_2.6-7:16",
  "GSP30vasspacu:591": "* iyaṃ svapratyayasiddhā putrakādeḥ śivātmanaḥ sadbhāvasya pāramārthikasvarūpasya dāyinī nirvāṇadīkṣā || VSpkC_2.6-7:17",
  "GSP30vasspacu:592": "* yathoktam /",
  "GSP30vasspacu:593": "* evaṃ yo veda tattvena tasya nirvāṇadāyinī /",
  "GSP30vasspacu:594": "* dīkṣā bhavatyasaṃdigdhā tilājyāhutivarjitā || VSpkC_2.6-7:18",
  "GSP30vasspacu:595": "* iti || VSpkC_2.6-7:19",
  "GSP30vasspacu:596": "* hautrī dīkṣāpi dīkṣaiva tatra mā bhūt kasyacid anāśvāsa ityāśayenātraivakāro na kṛtaḥ śrīmahāgurupravareṇeti śivam || VSpkC_2.6-7:20]",
  "GSP30vasspacu:597": "*******************************************************************",
  "GSP30vasspacu:598": "spandakārikā, tṛtīyo niḥṣyandaḥ",
  "GSP30vasspacu:599": "yathecchābhyarthito dhātā jāgrato 'rthān hṛdi sthitān /",
  "GSP30vasspacu:600": "somasūryodayaṃ kṛtvā sampādayati dehinaḥ // VSpk_3.1 //",
  "GSP30vasspacu:601": "tathā svapne'pyabhīṣṭārthān praṇayasyānatikramāt /",
  "GSP30vasspacu:602": "nityaṃ sphuṭataraṃ madhye sthito'vaśyaṃ prakāśayet // VSpk_3.2 //",
  "GSP30vasspacu:603": "* [",
  "GSP30vasspacu:604_0": "* dhatte sarvamātmanīti dhātā śaṃkarātmā svabhāvaḥ sa yathā jāgrataḥ jāgarāyāmabhivyaktasvasvātantryasya",
  "GSP30vasspacu:604_1": "dehino dehabhūmikāmeva prakaṭībhūtapiṇḍasthajñānasya yoginaḥ sambandhinyecchayābhyarthito",
  "GSP30vasspacu:604_2": "'ntarmukhasvarūpavimarśabalena prasādito hṛdi cetasi sthitānarthāniti bindunādādijñānapuraḥ",
  "GSP30vasspacu:604_3": "kṣobhapratibhācālanabodhastobhajñānasaṃcārādiprayojanāni sampādayati || VSpkC_3.1-2:1",
  "GSP30vasspacu:605": "* kathaṃ somasūryayor jñānakriyāśaktyor udayaṃ kṛtvā jñānaśaktyā bhāsyamānaṃ hi tattatkriyāśaktyonmīlyate || VSpkC_3.1-2:2",
  "GSP30vasspacu:606_0": "* samāveśonmiṣatpratibhātmakamūlāvaṣṭambhayuktisphāritajñānakriyāvyāptisārasavyetaramarīcivisphāraṇakrameṇa",
  "GSP30vasspacu:606_1": "tattadvedhasaṃkramaṇādi sampādayati yogiśarīrānupraviṣṭaḥ parameśvaraḥ || VSpkC_3.1-2:3",
  "GSP30vasspacu:607": "* yathā caivaṃ tathā /",
  "GSP30vasspacu:608": "* anāgatāyāṃ nidrāyāṃ vinaṣṭe bāhyagocare /",
  "GSP30vasspacu:609": "* sāvasthā manasā gamyā parā devī prakāśate || VSpkC_3.1-2:4",
  "GSP30vasspacu:610": "* iti || VSpkC_3.1-2:5",
  "GSP30vasspacu:611": "* pīnāṃ ca durbalāṃ śaktiṃ dhyātvā dvādaśagocare /",
  "GSP30vasspacu:612": "* praviśya hṛdaye dhyāyan svapnasvātantryam āpnuyāt || VSpkC_3.1-2:6",
  "GSP30vasspacu:613_0": "* iti sampradāyasthityā vamanagrāsasaktatadubhayavisargāraṇicitiśaktiparāmarśamukhena",
  "GSP30vasspacu:613_1": "nityaṃ praṇayam anatikrāmato bhagavatprārthanāparasya yoganidrārūḍhasya sphuṭataram",
  "GSP30vasspacu:613_2": "anācchāditarūpatayā madhye sauṣumnadhāmani sthito dhātā svapne 'pyabhīṣṭān evāṇavaśāktaśāmbhavasamāveśādīn",
  "GSP30vasspacu:613_3": "anyān api samāveśābhyāsarasonmṛṣṭamatimukurasya jijñāsitān arthān avaśyaṃ prakaṭīkaroti",
  "GSP30vasspacu:613_4": "nāsya yoginaḥ svapnasuṣuptayor vyāmoho bhavatītyarthaḥ || VSpkC_3.1-2:7",
  "GSP30vasspacu:614": "* svapnena sauṣuptam apyupalakṣitam || VSpkC_3.1-2:8",
  "GSP30vasspacu:615_0": "* atrābhīṣṭārthaprakāśe āvṛttyā ayameva hetuḥ praṇayasya prārthanāyā antarmukhasvarūpapariśīlanopāsāsaṃpādyasya",
  "GSP30vasspacu:615_1": "māyākāluṣyopaśamalakṣaṇasya prasādasya bhagavatānatikramāt || VSpkC_3.1-2:9",
  "GSP30vasspacu:616_0": "* parameśvaro hi cidātmā yady antarmukhocitasevākrameṇārthyate tat tat saṃpādayata",
  "GSP30vasspacu:616_1": "eva jāgrataḥ iti paratattve jāgarūkasya jāgarāvasthāsthasya ceti śleṣoktyā vyākhyeyam || VSpkC_3.1-2:10",
  "GSP30vasspacu:617": "* yadi punarevaṃ sāvadhāno na bhavati tadā nāsya yogitetyāha || VSpkC_3.1-2:11]",
  "GSP30vasspacu:618": "_____________________________________________________________",
  "GSP30vasspacu:619": "anyathā tu svatantrā syāt sṛṣṭis taddharmakatvataḥ /",
  "GSP30vasspacu:620": "satataṃ laukikasyeva jāgratsvapnapadadvaye // VSpk_3.3 //",
  "GSP30vasspacu:621": "* [",
  "GSP30vasspacu:622_0": "* yadyuktayuktyā nityaṃ nārādhyate dhātā tadā svasvarūpasthityabhāve satataṃ pratyahaṃ",
  "GSP30vasspacu:622_1": "laukikasyeva cāsya yogino 'pi jāgarāyāṃ svapne ca sādhāraṇāsādhāraṇārthaprakāśanatanniścayanādisvabhāvā",
  "GSP30vasspacu:622_2": "pārameśvarī sṛṣṭiḥ svatantrā syāllaukikavadyoginam api saṃsārāvaṭa evāsau pātayed",
  "GSP30vasspacu:622_3": "ityarthaḥ || VSpkC_3.3:1",
  "GSP30vasspacu:623": "* yathoktam /",
  "GSP30vasspacu:624": "* pravṛttir bhūtānāmaiśvarī /",
  "GSP30vasspacu:625": "* iti || VSpkC_3.3:2",
  "GSP30vasspacu:626": "* taddharmakatvataḥ iti svapnajāgarādipadaprakāśane bhagavatsṛṣṭeḥ svātantryasvabhāvād ityarthaḥ || VSpkC_3.3:3",
  "GSP30vasspacu:627_0": "* evaṃ svapnasauṣuptanirdalanopāyaṃ svaprabuddhatāyai saṃsādhya spandatattvasamāveśopāyaṃ",
  "GSP30vasspacu:627_1": "suprabuddhasya dṛṣṭāntayuktipūrvakaṃ nirūpayati jijñāsitārthajñaptir apītthaṃ bhavatītyādiśati || VSpkC_3.3:4]",
  "GSP30vasspacu:628": "_____________________________________________________________",
  "GSP30vasspacu:629": "yathā hy artho 'sphuṭo dṛṣṭaḥ sāvadhāne'pi cetasi /",
  "GSP30vasspacu:630": "bhūyaḥ sphuṭataro bhāti svabalodyogabhāvitaḥ // VSpk_3.4 //",
  "GSP30vasspacu:631": "tathā yatparamārthena yena yatra yathā sthitam /",
  "GSP30vasspacu:632": "tattathā balamākramya na cirāt sampravartate // VSpk_3.5 //",
  "GSP30vasspacu:633": "* [",
  "GSP30vasspacu:634": "* hiśabdaḥ kilaśabdārthe || VSpkC_3.4-5:1",
  "GSP30vasspacu:635_0": "* sāvadhāne'pi cetasi dūratvādidoṣair yathā kilārtho 'sphuṭo dṛṣṭo bhūyo 'dhyakṣanirīkṣaṇātmanā",
  "GSP30vasspacu:635_1": "svabalodyogena bhāvito bhṛśam ālokito na kevalaṃ sphuṭo yāvat sphuṭataro'pi bhāti",
  "GSP30vasspacu:635_2": "tathā yatspandatattvātmakaṃ balaṃ yenānandaghanatātmanā paramārthena yatreti śaṃkarātmani",
  "GSP30vasspacu:635_3": "svasvabhāve yatheti abhedavyāptyā sthitaṃ tatkartṛ tatheti svabalodyogena antarmukhatadekātmatāpariśīlanaprayatnena",
  "GSP30vasspacu:635_4": "saṃbhāvitaṃ śīghrameva sphuṭataratvena pravartate abhivyajyate || VSpkC_3.4-5:2",
  "GSP30vasspacu:636_0": "* kathamākramyārādhakasya kalpitadehādipramātṛbhūmiṃ svātmanyeva nimagnāṃ kṛtvātha",
  "GSP30vasspacu:636_1": "ca spandātmakaṃ balamākramya sthitasya kalpitadehabuddhipramātṛbhūmim asakṛd uttejayataḥ",
  "GSP30vasspacu:636_2": "sādhakasya yogino yajjijñāsitaṃ nidhānādi yatra deśādau yena hemādinā paramārthena",
  "GSP30vasspacu:636_3": "yathā saṃniveśena sthitaṃ tathā tadacirād eva prakāśate || VSpkC_3.4-5:3",
  "GSP30vasspacu:637": "* kartṛśaktyādir apyamuta eva balāt prādurbhavatītyāha || VSpkC_3.4-5:4]",
  "GSP30vasspacu:638": "_____________________________________________________________",
  "GSP30vasspacu:639": "durbalo'pi tadākramya yataḥ kārye pravartate /",
  "GSP30vasspacu:640": "ācchādayedbubhukṣāṃ ca tathā yo 'tibubhukṣitaḥ // VSpk_3.6 //",
  "GSP30vasspacu:641": "* [",
  "GSP30vasspacu:642_0": "* yathā kṣīṇadhātur ṛṣiprāyaḥ so 'pi spandātmakaṃ balam ākramya spandasamāveśabalena",
  "GSP30vasspacu:642_1": "prāṇapramātṛbhūmim asakṛd uttejya kārye 'vaśyakartavye karmaṇi pravartate aśakyam",
  "GSP30vasspacu:642_2": "api vastu tadbalākramaṇenaiva karotītyarthaḥ || VSpkC_3.6:1",
  "GSP30vasspacu:643": "* tathā yo 'pyatibubhukṣitaḥ so 'pi tadbalākrāntyā kṣutpipāsādi śamayati || VSpkC_3.6:2",
  "GSP30vasspacu:644": "* na hi cidghanāṃ bhūmim anupraviṣṭasya dvaṃdvābhibhavaḥ kaścit prāṇādibhuva eva tadāśrayatvāttasyāś ceha cidbhūmau nimagnatvāt || VSpkC_3.6:3",
  "GSP30vasspacu:645": "* yata evam uktasūtropapattikramānusāreṇedṛk siddhisamudāyo 'smād bhavatītyataḥ || VSpkC_3.6:4]",
  "GSP30vasspacu:646": "_____________________________________________________________",
  "GSP30vasspacu:647": "anenādhiṣṭhite dehe yathā sarvajñatādayaḥ /",
  "GSP30vasspacu:648": "tathā svātmanyadhiṣṭhānāt sarvatraivaṃ bhaviṣyati // VSpk_3.7 //",
  "GSP30vasspacu:649": "* [",
  "GSP30vasspacu:650_0": "* anena svasvabhāvātmanā spandatattvenādhiṣṭhite vyāpte dehe sati yathā tadavasthocitārthānubhavakaraṇādirūpāḥ",
  "GSP30vasspacu:650_1": "sarvajñatāsarvakartṛtādayo dharmā āvirbhavanti dehinaḥ tathā yadyayaṃ kūrmāṅgasaṃkocavat",
  "GSP30vasspacu:650_2": "sarvopasaṃhāreṇa mahāvikāsayuktyā vā svasminnanapāyinyātmani cidrūpe adhiṣṭhānaṃ",
  "GSP30vasspacu:650_3": "karoti uktābhijñānapratyabhijñāte tatraiva samāveśasthitiṃ badhnāti tadā sarvatreti",
  "GSP30vasspacu:650_4": "śivādau kṣityante evam iti śaṃkarataducitasarvajñatāsarvakartṛtādirūpo bhaviṣyati || VSpkC_3.7:1",
  "GSP30vasspacu:651": "* idam apyetatprasādenetyāha || VSpkC_3.7:2]",
  "GSP30vasspacu:652": "_____________________________________________________________",
  "GSP30vasspacu:653": "glānir viluṇṭhikā dehe tasyāścājñānataḥ sṛtiḥ /",
  "GSP30vasspacu:654": "tadunmeṣaviluptaṃ cet kutaḥ sā syādahetukā // VSpk_3.8 //",
  "GSP30vasspacu:655": "* [",
  "GSP30vasspacu:656_0": "* mnā sarvakeśānāmāspadaṃ tataśca dehe yā glāniḥ arthāddehābhimāninaḥ puṃso yo harṣakṣayo'sau",
  "GSP30vasspacu:656_1": "viluṇṭhikā parasaṃviddraviṇāpahāreṇa pārimityadaurgatyapradā tasyāśca glāner ajñānataś",
  "GSP30vasspacu:656_2": "cidānandaghanasvasvarūpāpratyabhijñānāt sṛtir udbhavo 'vasthitiśca || VSpkC_3.8:1",
  "GSP30vasspacu:657": "* tadajñānaṃ pradarśayiṣyamāṇasvarūpeṇonmeṣarūpeṇa cedviluptaṃ nikṛttaṃ tadāsau glānirajñānātmano hetorabhāvāt kutaḥ syānna bhaved ityarthaḥ || VSpkC_3.8:2",
  "GSP30vasspacu:658_0": "* glānyabhāve ca dehe 'vaśyambhāvinyo vyādhyādisaṃtāpāvasthā api yathā yathā yogino",
  "GSP30vasspacu:658_1": "'pakṛṣyante tathā tathā hemna ivātitāpyamānasya kālikāpagame svasvarūpaṃ dedīpyata eva || VSpkC_3.8:3",
  "GSP30vasspacu:659": "* evaṃ ca dehāvasthitasyāpi sarvadā glānyabhāva eva parayogino vibhūtiḥ || VSpkC_3.8:4",
  "GSP30vasspacu:660": "* yathoktaṃ paramayoginyā madālasayā bāladārakān prayogīkurvatyā /",
  "GSP30vasspacu:661": "* tvaṃ kañcuke śīryamāṇe nije'smin dehe heye mūḍhatāṃ mā vrajethāḥ /",
  "GSP30vasspacu:662": "* śubhāśubhaiḥ karmabhir dehametanmadādibhiḥ kañcukaste nibaddhaḥ || VSpkC_3.8:5",
  "GSP30vasspacu:663": "* iti mitasiddhyabhilāṣiṇo yoginaḥ samāveśābhyāsarasena dehaṃ vidhyato valīpalitādivyādhijayo bhavatītyapi bhaṅgyānena pratipāditam || VSpkC_3.8:6",
  "GSP30vasspacu:664": "* atha yo 'yam unmeṣaḥ sa kiṃsvarūpaḥ kim upāyalabhyaś cety ākāṅkṣāyām āha || VSpkC_3.8:7]",
  "GSP30vasspacu:665": "_____________________________________________________________",
  "GSP30vasspacu:666": "ekacintāprasaktasya yataḥ syād aparodayaḥ /",
  "GSP30vasspacu:667": "unmeṣaḥ sa tu vijñeyaḥ svayaṃ tamupalakṣayet // VSpk_3.9 //",
  "GSP30vasspacu:668": "* [",
  "GSP30vasspacu:669": "* bhāve tyakte niruddhā cinnaiva bhāvāntaraṃ vrajet /",
  "GSP30vasspacu:670": "* tadā tanmadhyabhāvena vikasatyatibhāvanā || VSpkC_3.9:1",
  "GSP30vasspacu:671_0": "* iti nītyā ekasyāṃ kasyāṃcid ālambanaviśeṣanibhṛtavikārātmikāyāṃ cintāyāṃ prasaktasya",
  "GSP30vasspacu:671_1": "ekāgrībhūtasya yogino yata iti tadekāgratāprakarṣollasatsaṃvitsphāratas tadālambananimīlanājjhaṭiti",
  "GSP30vasspacu:671_2": "grastasamastacintāsaṃtater agnīṣomāvibhedātmanaḥ spandatattvādapara evodayaściccamatkārātmānya",
  "GSP30vasspacu:671_3": "eva lokottara ullāsaḥ syāt sa taccamatkāronmeṣakatvād evonmeṣo vijñātavyo 'nveṣaṇīyaḥ",
  "GSP30vasspacu:671_4": "ittham eva yoginā jñātuṃ śakyaḥ tataśca svayamiti idaṃtāviṣayatvābhāvād akṛtakaprayatnātmanāvadhānenāhaṃtayaivopetyātmani",
  "GSP30vasspacu:671_5": "lakṣayet asādhāraṇena camatkārātmanā pratyabhijānīyāt || VSpkC_3.9:2",
  "GSP30vasspacu:672": "* yata ekasyāṃ viṣayavicārādicintāyāṃ prasaktasya aparasyāś cintāyā jhaṭityudayaḥ syāt sa cintādvayavyāpaka unmeṣaḥ ityanye || VSpkC_3.9:3",
  "GSP30vasspacu:673": "* idānīṃ mitayogijanaprayatnasādhyāsvapi tāsu tāsu siddhiṣūnmeṣaṇapariśīlanamātroditāsu parayogino heyatvam eva mantavyam ityādiśati || VSpkC_3.9:4]",
  "GSP30vasspacu:674": "_____________________________________________________________",
  "GSP30vasspacu:675": "ato bindur ato nādo rūpam asmād ato rasaḥ /",
  "GSP30vasspacu:676": "pravartante 'cireṇaiva kṣobhakatvena dehinaḥ // VSpk_3.10 //",
  "GSP30vasspacu:677": "* [",
  "GSP30vasspacu:678_0": "* ata unmeṣād upalakṣyamāṇād apralīyamānasthūlasūkṣmādidehāhambhāvasya yogino 'cireṇaiva",
  "GSP30vasspacu:678_1": "bhrūmadhyādau tārakāprakāśarūpo bindur aśeṣavedyasāmānyaprakāśātmā nādaḥ sakalavācakāvibhediśabdanarūpo",
  "GSP30vasspacu:678_2": "'nāhatadhvanirūpo rūpamandhakāre 'pi prakāśanaṃ tejaḥ rasaśca rasanāgre lokottara",
  "GSP30vasspacu:678_3": "āsvādaḥ kṣobhakatvena spandatattvasamāsādanavighnabhūtatāvatsaṃtoṣapradatvena vartante || VSpkC_3.10:1",
  "GSP30vasspacu:679": "* yadāhuḥ /",
  "GSP30vasspacu:680": "* te samādhāv upasargā vyutthāne siddhayaḥ /",
  "GSP30vasspacu:681": "* iti || VSpkC_3.10:2",
  "GSP30vasspacu:682": "* evamunmeṣanibhālanodyuktasyāpi dehātmamānino yogino bindunādādayaḥ kṣobhakā bhavantītyuktam || VSpkC_3.10:3",
  "GSP30vasspacu:683": "* idānīmatronmeṣātmani svabhāve dehapramātṛtāṃ nimajjayati tadākārāmapi parapramātṛtāṃ labhata ityāha || VSpkC_3.10:4]",
  "GSP30vasspacu:684": "_____________________________________________________________",
  "GSP30vasspacu:685": "didṛkṣayeva sarvārthān yadā vyāpyāvatiṣṭhate /",
  "GSP30vasspacu:686": "tadā kiṃ bahunoktena svayam evāvabhotsyate // VSpk_3.11 //",
  "GSP30vasspacu:687": "* [",
  "GSP30vasspacu:688_0": "* yathā paśyantīrūpāvikalpakadidṛkṣāvasare didṛkṣito 'rtho 'ntarabhedena sphurati",
  "GSP30vasspacu:688_1": "tathaiva svacchandādyadhvaprakriyoktān dharādiśivāntāntarbhāvino 'śeṣānarthān vyāpyeti",
  "GSP30vasspacu:688_2": "sarvam aham iti sadāśivavat svavikalpānusaṃdhānapūrvakam avikalpāntam abhedavimarśāntaḥkroḍīkāreṇācchādya",
  "GSP30vasspacu:688_3": "yadāvatiṣṭhate asyāḥ samāpatterna vicalati tāvad aśeṣavedyaikīkāreṇonmiṣattāvadvedyagrāsīkārimahāpramātṛtāsamāveśacamatkārarūpaṃ",
  "GSP30vasspacu:688_4": "yat phalaṃ tat svayam evāvabhotsyate svasaṃvidevānubhaviṣyati kim atra bahunā pratipāditena || VSpkC_3.11:1",
  "GSP30vasspacu:689_0": "* tasyopalabdhiḥ satatam iti pratijñāya tadanantaram upapāditam upāyajātaṃ pariśīlayataḥ",
  "GSP30vasspacu:689_1": "satataṃ spandatattvasamāviṣṭatvaṃ suprabuddhasya bhavatīti tadanantaprameyasaṃbhinnatvād",
  "GSP30vasspacu:689_2": "upadeśyahṛdaye smārayann anupraveśayuktyupasaṃhārabhaṅgyāha || VSpkC_3.11:2]",
  "GSP30vasspacu:690": "_____________________________________________________________",
  "GSP30vasspacu:691": "prabuddhaḥ sarvadā tiṣṭhejjñānenālokya gocaram /",
  "GSP30vasspacu:692": "ekatrāropayetsarvaṃ tato 'nyena na pīḍyate // VSpk_3.12 //",
  "GSP30vasspacu:693": "* [",
  "GSP30vasspacu:694": "* sarvadā jāgarāsvapnasuṣuptasaṃvidādimadhyāntapadeṣu prabuddhas tiṣṭhet unmīlitaspandatattvāvaṣṭambhadivyadṛṣṭiḥ suprabuddhatām eva bhajeta || VSpkC_3.12:1",
  "GSP30vasspacu:695": "* kathaṃ jñānena bahirmukhenāvabhāsena sarvaṃ gocaraṃ nīlasukhādirūpaṃ viṣayam ālokya /",
  "GSP30vasspacu:696": "* tasmācchabdārthacintāsu na sāvasthā na yā śivaḥ /",
  "GSP30vasspacu:697_0": "* ityupapāditadṛśā vimṛśya ekatra sraṣṭari śaṃkarātmani svabhāve sarvam āropayet",
  "GSP30vasspacu:697_1": "nimīlanonmīlanadaśayos tadabhedena jānīyāt pūrvāparakoṭyavaṣṭambhadārḍhyān madhyabhūmim",
  "GSP30vasspacu:697_2": "api cidrasāśyānatārūpatayaiva paśyed ityarthaḥ || VSpkC_3.12:2",
  "GSP30vasspacu:698": "* evaṃ ca na kenacid anyena vyatiriktena vastunā bādhyate sarvasmin svātmanaḥ svīkṛtatvāt || VSpkC_3.12:3",
  "GSP30vasspacu:699": "* yathoktaṃ śrīpratyabhijñākāreṇa /",
  "GSP30vasspacu:700": "* yo 'vikalpam idam artham aṇḍajaṃ paśyatīśa nikhilaṃ bhavadvapuḥ /",
  "GSP30vasspacu:701": "* svātmapakṣaparipūrite jagatyasya nityasukhinaḥ kuto bhayam /",
  "GSP30vasspacu:702": "* iti || VSpkC_3.12:4",
  "GSP30vasspacu:703": "* tato 'nyena na pīḍyate iti yaduktaṃ tatra ko 'sāv anyaḥ pīḍakaḥ kaś ca pīḍyo yataḥ śivātmakam eva viśvamuktam ityāśaṅkya pāśānāṃ paśośca svarūpaṃ nirṇetum āha || VSpkC_3.12:5]",
  "GSP30vasspacu:704": "_____________________________________________________________",
  "GSP30vasspacu:705": "śabdarāśisamutthasya śaktivargasya bhogyatām /",
  "GSP30vasspacu:706": "kalāviluptavibhavo gataḥ sansa paśuḥ smṛtaḥ // VSpk_3.13 //",
  "GSP30vasspacu:707": "* [",
  "GSP30vasspacu:708": "* iha yo 'yaṃ prakāśātmā svasvabhāvaḥ śāṃkara uktaḥ asau /",
  "GSP30vasspacu:709": "* vyavasthitaḥ karotyeṣa viśvakāraṇam īśvaraḥ /",
  "GSP30vasspacu:710": "* sṛṣṭiṃ sthitiṃ ca saṃhāraṃ tirodhānamanugraham || VSpkC_3.13:1",
  "GSP30vasspacu:711": "* iti śrīsvacchandaśāstradṛṣṭyā nijaśaktyāśliṣṭaḥ sadā pañcavidhakṛtyakārī svatantraḥ spandalaliteśvarādiśabdair āgameṣūdghoṣyate || VSpkC_3.13:2",
  "GSP30vasspacu:712_0": "* svātantryaśaktir evāsya sanātanī pūrṇāhaṃtārūpā parā matsyodarī mahāsattā sphurattormiḥ",
  "GSP30vasspacu:712_1": "sāraṃ hṛdayaṃ bhairavī devī śikhā ityādibhir asaṃkhyaiḥ prakārais tatra tatra nirucyate || VSpkC_3.13:3",
  "GSP30vasspacu:713_0": "* pūrṇāhaṃtaiva cāsyānuttarānāhataśaktisaṃpuṭīkārasvīkṛtādikṣāntavarṇabhaṭṭārikā",
  "GSP30vasspacu:713_1": "tata eva svīkṛtānantavācyavākarūpaṣaḍadhvasphāramayāśeṣaśakticakrakroḍīkārāntaḥ kṛtaniḥśeṣasargapralayādiparamparāpyakramavimarśarūpaiva",
  "GSP30vasspacu:713_2": "nityoditānuccāryamahāmantramayī sarvajīvitabhūtā parā vāk || VSpkC_3.13:4",
  "GSP30vasspacu:714": "* eṣaiva bhagavata iyadviśvavaicitryacalattām iva svātmani prathayantī spandate ityarthānugamāt spanda iti ihocyate || VSpkC_3.13:5",
  "GSP30vasspacu:715_0": "* evaṃ ceyad viśvaśaktikhacitaparāśaktisundarasya svātmanaḥ svarūpagopanakrīḍayā",
  "GSP30vasspacu:715_1": "svātmabhittāv evāṃśāṃśikayā nirbhāsanaṃ bhagavān yāvaccikīrṣati tāvadekaivābhinnāpyasau",
  "GSP30vasspacu:715_2": "tadīyā vimarśaśaktiricchātvaṃ pratipadya jñānakriyārūpatayā sthitvā śivaśaktiparāmarśātmakabījayonibhedena",
  "GSP30vasspacu:715_3": "dvidhā bhūtvā vargabhedena tatkalābhedena ca navadhā pañcāśaddhā ca sphurantī tadvimarśasārair",
  "GSP30vasspacu:715_4": "aghoraghoraghorataraiḥ saṃvittidevatātmabhiḥ rūpaiḥ prathamānā bhagavataḥ pañcavidhakṛtyakāritāṃ",
  "GSP30vasspacu:715_5": "nirvahati || VSpkC_3.13:6",
  "GSP30vasspacu:716": "* yathoktaṃ śrīmālinīvijayottare /",
  "GSP30vasspacu:717": "* yā sā śaktirjagaddhātuḥ kathitā samavāyinī /",
  "GSP30vasspacu:718": "* icchātvaṃ tasya sā devī sisṛkṣoḥ pratipadyate || VSpkC_3.13:7",
  "GSP30vasspacu:719": "* saikāpi satyanekatvaṃ yathā gacchati tacchṛṇu /",
  "GSP30vasspacu:720": "* evametaditi jñeyaṃ nānyatheti suniścitam || VSpkC_3.13:8",
  "GSP30vasspacu:721": "* jñāpayantī jagatyatra jñānaśaktirnigadyate /",
  "GSP30vasspacu:722": "* evaṃ bhavatvidaṃ sarvamiti kāryonmukhī yadā || VSpkC_3.13:9",
  "GSP30vasspacu:723": "* jātā tadaiva tadvastu kurvatyatra kriyocyate /",
  "GSP30vasspacu:724": "* evameṣā dvirūpāpi punarbhedairanantatām || VSpkC_3.13:10",
  "GSP30vasspacu:725": "* arthopādhivaśād yāti cintāmaṇiriveśvarī /",
  "GSP30vasspacu:726": "* tatra tāvatsamāpannā mātṛbhāvaṃ vibhidyate || VSpkC_3.13:11",
  "GSP30vasspacu:727": "* dvidhā ca navadhā caiva pañcāśaddhā ca mālinī /",
  "GSP30vasspacu:728": "* bījayonyātmakādbhedāddvidhā bījaṃ svarā matāḥ || VSpkC_3.13:12",
  "GSP30vasspacu:729": "* kādayaśca smṛtā yonirnavadhā vargabhedataḥ /",
  "GSP30vasspacu:730": "* pṛthagvarṇavibhedena śatārdhakiraṇojjvalā || VSpkC_3.13:13",
  "GSP30vasspacu:731": "* bījamatra śivaḥ śaktir yonir ityabhidhīyate /",
  "GSP30vasspacu:732": "* vargāṣṭakamiti jñeyamaghorādyamanukramāt || VSpkC_3.13:14",
  "GSP30vasspacu:733": "* tadeva śaktibhedena māheśvaryādi cāṣṭakam /",
  "GSP30vasspacu:734": "* śatārdhabhedabhinnā ca tatsaṃkhyānāṃ varānane || VSpkC_3.13:15",
  "GSP30vasspacu:735": "* rudrāṇāṃ vācakatvena kalpitā parameṣṭhinā /",
  "GSP30vasspacu:736": "* tadvadeva ca śaktīnāṃ tatsaṃkhyānāmanukramāt || VSpkC_3.13:16",
  "GSP30vasspacu:737": "* ityādi || VSpkC_3.13:17",
  "GSP30vasspacu:738": "* tathā /",
  "GSP30vasspacu:739": "* viṣayeṣveva saṃlīnānadho'dhaḥ pātayantyaṇūn /",
  "GSP30vasspacu:740": "* rudrāṇūnyāḥ samāliṅgya ghorataryo 'parāstu tāḥ || VSpkC_3.13:18",
  "GSP30vasspacu:741": "* miśrakarmaphalāsaktiṃ pūrvavajjanayanti yāḥ || VSpkC_3.13:19",
  "GSP30vasspacu:742": "* muktimārganirodhinyastāḥ syur ghorāḥ parāparāḥ || VSpkC_3.13:20",
  "GSP30vasspacu:743": "* pūrvavajjantujātasya śivadhāmaphalapradāḥ /",
  "GSP30vasspacu:744": "* parāḥ prakathitās tajjñair aghorāḥ śivaśaktayaḥ || VSpkC_3.13:21",
  "GSP30vasspacu:745": "* iti || VSpkC_3.13:22",
  "GSP30vasspacu:746_0": "* evaṃ śabdarāśeḥ samutthito varganavakarūpo yo brāhmyādidevatāvargaḥ śivasahitastasya",
  "GSP30vasspacu:746_1": "bhogyatāṃ pāśyatāṃ gataḥ sansa eva śaṃkarātmā svabhāvaḥ paśuḥ smṛtaḥ āgameṣu tathoktaḥ || VSpkC_3.13:23",
  "GSP30vasspacu:747": "* nanu kathaṃ bhoktā maheśvara imāmavasthāṃ prāptaḥ ityāśaṅkāśāntyai viśeṣaṇadvāreṇa hetumāha kalāviluptavibhava iti || VSpkC_3.13:24",
  "GSP30vasspacu:748": "* kalayati bahiḥ kṣipati pārimityena paricchinattīti kalā māyāśaktiḥ tayā viluptavibhavaḥ svamāyayā gūhitaiśvaryaḥ sthita ityarthaḥ || VSpkC_3.13:25",
  "GSP30vasspacu:749": "* atha ca kalayā kiṃcitkartṛtvopodbalanātmanā śaktyā tadupalakṣitena kalāvidyākālaniyatirāgātmanā kañcukena viluptavibhavaḥ sthagitapūrṇatvakartṛtvādidharmaḥ || VSpkC_3.13:26",
  "GSP30vasspacu:750": "* bhavatvevaṃ bhogyatāṃ tu kathamasau śaktivargasya gataḥ ityatraitad evottaram || VSpkC_3.13:27",
  "GSP30vasspacu:751_0": "* kalābhir akārādivargādhiṣṭhāyikābhir brāhmyādibhis tadvarṇabhaṭṭārakādhiṣṭhātṛbhūtābhiś",
  "GSP30vasspacu:751_1": "ca śrīmālinīvijayoktadevatārūpābhiḥ kalābhir akārādivarṇair viluptavibhavaḥ saṃkucito'smi",
  "GSP30vasspacu:751_2": "apūrṇo 'smi karavāṇi kiṃcididam upādade idaṃ jahāmi ityādivicitravikalpakāvikalpakapratipattikadambakāntaranupraviṣṭasthūlasūkṣmaśabdānuvedhakadarthito",
  "GSP30vasspacu:751_3": "harṣaśokādirūpatāṃ nenīyamāna iva kṣaṇam api svarūpasthitiṃ na labhate yataḥ ato'sāv",
  "GSP30vasspacu:751_4": "uktarūpaḥ śaktivargeṇa bhujyamānaḥ paśur uktaḥ || VSpkC_3.13:28",
  "GSP30vasspacu:752": "* kalayā akhyātyātmanāṃśena viluptavibhavaḥ saṃkucita iva na tu tattvataḥ śivātmā svabhāvo 'sya kvāpi gataḥ tadabhāve hi sa eva na sphuret || VSpkC_3.13:29",
  "GSP30vasspacu:753": "* tathāvabhāsamānaireva kalābhiḥ saṃkucitaiḥ śabdair jñānaiś ca viluptavibhavas tathārūpam ātmānaṃ na vimraṣṭuṃ kṣama ityarthaḥ || VSpkC_3.13:30",
  "GSP30vasspacu:754": "* adhunā paśuḥ saṃkucitadṛkśaktibādhyaḥ pāśyaś cetyetad vibhajati || VSpkC_3.13:31]",
  "GSP30vasspacu:755": "_____________________________________________________________",
  "GSP30vasspacu:756": "parāmṛtarasāpāyas tasya yaḥ pratyayodbhavaḥ /",
  "GSP30vasspacu:757": "tenāsvatantratāmeti sa ca tanmātragocaraḥ // VSpk_3.14 //",
  "GSP30vasspacu:758": "* [",
  "GSP30vasspacu:759_0": "* tasya paśoryaḥ pratyayānāṃ laukikaśāstrīyavikalpānāṃ tadadhivāsitānāṃ bhinnārthajñānānāṃ",
  "GSP30vasspacu:759_1": "vikalpānām apyudbhavaḥ vināśāghrāta utpādaḥ sa parasyāmṛtarasasya cidghanasyānandaprasarasyāpāyo",
  "GSP30vasspacu:759_2": "nimajjanam || VSpkC_3.14:1",
  "GSP30vasspacu:760": "* uditeṣu bhinnārtheṣu pratyayeṣu cidbhūmiḥ sthitāpy aparāmṛśyamānatvād asthiteva lakṣyate tata evam uktam || VSpkC_3.14:2",
  "GSP30vasspacu:761": "* tena ca pratyayodbhavenāyam asvatantratām eti tadvaśaḥ sampadyate || VSpkC_3.14:3",
  "GSP30vasspacu:762": "* yaduktaṃ śrīśivasūtreṣu jñānaṃ bandhaḥ iti || VSpkC_3.14:4",
  "GSP30vasspacu:763": "* śrīmadvyāsamunināpi mātāpitṛmayo bālye iti || VSpkC_3.14:5",
  "GSP30vasspacu:764": "* śrīmadālasayāpi || VSpkC_3.14:6",
  "GSP30vasspacu:765": "* tāteti kiṃcittanayeti kiṃcit ambeti kiṃciddayiteti kiṃcit /",
  "GSP30vasspacu:766": "* mameti kiṃcin na mameti kiṃcit bhautaṃ saṃghaṃ bahudhā mā lapethāḥ || VSpkC_3.14:7",
  "GSP30vasspacu:767": "* iti || VSpkC_3.14:8",
  "GSP30vasspacu:768": "* pratyayasyodbhavastanmātrāṇi tīvrātīvrabhedasāmānyavṛttayo gocaro yasya tathābhūto bhinnavedyaviṣaya ityarthaḥ || VSpkC_3.14:9",
  "GSP30vasspacu:769": "* anenedamāha yāvadiyaṃ bhinnavedyaprathā tāvad baddha eva yadā tūktopadeśayuktyā sarvam ātmamayam evāvicalapratipattyā pratipadyate tadā jīvanmukta iti || VSpkC_3.14:10",
  "GSP30vasspacu:770": "* yathoktam iti vā yasya saṃvittiḥ ityādi || VSpkC_3.14:11",
  "GSP30vasspacu:771": "* evaṃ ca yat pūrvam uktaṃ tasmācchabdārthacintāsu na sāvasthā na yā śivaḥ ityādi na tena saha parāmṛtarasāpāyas tasya yaḥ pratyayodbhavaḥ ityasya vaiṣamyaṃ kiṃcit || VSpkC_3.14:12",
  "GSP30vasspacu:772": "* nanu yadi pratyayodbhavo 'pyasya parāmṛtarasāpāyaḥ tatkatham uktaṃ śaktivargasya bhogyatāṃ gata ityāśaṅkāṃ pariharati || VSpkC_3.14:13]",
  "GSP30vasspacu:773": "_____________________________________________________________",
  "GSP30vasspacu:774": "svarūpāvaraṇe cāsya śaktayaḥ satatotthitāḥ /",
  "GSP30vasspacu:775": "yataḥ śabdānuvedhena na vinā pratyayodbhavaḥ // VSpk_3.15 //",
  "GSP30vasspacu:776": "* [",
  "GSP30vasspacu:777": "* caḥ śaṅkāṃ dyotayan tatparihārarūpaṃ prameyāntaraṃ samuccinoti || VSpkC_3.15:1",
  "GSP30vasspacu:778_0": "* asya paśoḥ svasya śivātmano rūpasyāvaraṇe bhittibhūtatvena prathamānasyāpi samyagaparāmarśane",
  "GSP30vasspacu:778_1": "tannimittaṃ vyākhyātarūpāḥ śaktayaḥ satatam utthitāḥ yāvaddhi parāmṛtarasātmakasvasvarūpapratyabhijñānam",
  "GSP30vasspacu:778_2": "asya na vṛttaṃ tāvad etāḥ svasvarūpāvaraṇāyodyacchantyeva || VSpkC_3.15:2",
  "GSP30vasspacu:779_0": "* yato'sya yaḥ pratyayodbhavo vikalpakāvikalpakajñānaprasaraḥ sa śabdānuvedhena ahamidaṃ",
  "GSP30vasspacu:779_1": "jānāmi ityādinā sūkṣmāntaḥśabdānurañjanena sthūlābhilāpasaṃsargeṇa ca vinā na bhavati",
  "GSP30vasspacu:779_2": "iti tiraścām apyasāṃketikaḥ nirdeśaprakhyaḥ svātmani ca śironirdeśaprakhyo 'ntarabhyupagamarūpaḥ",
  "GSP30vasspacu:779_3": "śabdanavimarśo 'styeva anyathā bālasya prathamasaṃketagrahaṇaṃ na ghaṭeta antarūhāpohātmakavimarśaśūnyatvāt /",
  "GSP30vasspacu:780": "* sthūlaśabdānuvedhamayas tu vikalpaḥ sarvasya svānubhavasiddhaḥ || VSpkC_3.15:3",
  "GSP30vasspacu:781_0": "* ślokatrayoktam artham upasaṃharanniyataḥ prameyasya sāmānyaspandatattvādabhinnatāṃ",
  "GSP30vasspacu:781_1": "prāguktām anubadhnan tatpratyabhijñānāpratyabhijñānamayau bandhamokṣau iti lakṣayati || VSpkC_3.15:4]",
  "GSP30vasspacu:782": "_____________________________________________________________",
  "GSP30vasspacu:783": "seyaṃ kriyātmikā śaktiḥ śivasya paśuvartinī /",
  "GSP30vasspacu:784": "bandhayitrī svamārgasthā jñātā siddhyupapādikā // VSpk_3.16 //",
  "GSP30vasspacu:785": "* [",
  "GSP30vasspacu:786_0": "* seti ślokatrayanirṇītatvāt iyamiti prameyaparyantena rūpeṇa sphurantī svasvabhāvarūpasya",
  "GSP30vasspacu:786_1": "cidātmanaḥ śivasya sambandhinī spandatattvātmikā parābhaṭṭārikaiva viśvavaicitryāvasthitikāritvāt",
  "GSP30vasspacu:786_2": "kriyāśaktiḥ prāṅnirṇītadṛśā śiva eva gṛhītapaśubhūmike vartamānā prāṇapuryaṣṭakarūpam",
  "GSP30vasspacu:786_3": "amuṃ kartṛtātmanāhaṃtāvipruṣā prokṣitaṃ kurvāṇā tathārūpeṇāpratyabhijñāya svarūpāvārakatvād",
  "GSP30vasspacu:786_4": "dhānādānādiparikleśahetutvācca bandhayitrī bhavati || VSpkC_3.16:1",
  "GSP30vasspacu:787": "* yadā tu svasya śivātmano rūpasya yo mārgaḥ /",
  "GSP30vasspacu:788": "* śaktyavasthāṃ praviṣṭasya nirvibhāgena bhāvanā /",
  "GSP30vasspacu:789": "* tadāsau śivarūpī syācchaivī mukham ihocyate || VSpkC_3.16:2",
  "GSP30vasspacu:790_0": "* iti śrīvijñānabhaṭṭārakoktanītyā prāptyupāyaḥ parāśaktistadātmatayāsau kriyāśaktirjñāyate",
  "GSP30vasspacu:790_1": "yoginā yadā vā vikalpakāvikalpakaprasare 'pi śivasvarūpasya svātmano 'ṃśabhūtam evāśeṣavedyam",
  "GSP30vasspacu:790_2": "anenekṣyate tadāsyāsau parānandamayīṃ parāṃ siddhim upapādayati || VSpkC_3.16:3]",
  "GSP30vasspacu:791": "_____________________________________________________________",
  "GSP30vasspacu:792": "tanmātrodayarūpeṇa mano'hambuddhivartinā /",
  "GSP30vasspacu:793": "puryaṣṭakena saṃruddhas tadutthaṃ pratyayodbhavam // VSpk_3.17 //",
  "GSP30vasspacu:794": "bhuṅkte paravaśo bhogaṃ tadbhāvātsaṃsaredataḥ /",
  "GSP30vasspacu:795": "saṃsṛtipralayasyāsya kāraṇaṃ sampracakṣmahe // VSpk_3.18 //",
  "GSP30vasspacu:796": "* [",
  "GSP30vasspacu:797": "* puryaṣṭakotthitaṃ bhogaṃ bhuṅkte || VSpkC_3.17-18:1",
  "GSP30vasspacu:798_0": "* yata eva pratyayeṣu sukhādipratyayodbhavaḥ ata evāsau pratyayodbhavāt paśuḥ paravaśaḥ",
  "GSP30vasspacu:798_1": "śabdānuvedhakrameṇa pade pade brāhmyādidevībhir ākṣipyamāṇaḥ na tu suprabuddhavat",
  "GSP30vasspacu:798_2": "svatantraḥ tasya puryaṣṭakasya bhāvādeva punaḥpunarudbodhitavicitravāsanaḥ saṃsaret",
  "GSP30vasspacu:798_3": "tattadbhogocitabhogāyatanāni śarīrāṇyarjayitvā gṛhṇāti cotsṛjati ca || VSpkC_3.17-18:2",
  "GSP30vasspacu:799_0": "* yataś caivam ato 'sya puryaṣṭakasaṃruddhasya yā saṃsṛtis tasyā yaḥ prakṛṣṭo layaḥ",
  "GSP30vasspacu:799_1": "puryaṣṭakātmakamalocchedena vināśaḥ tasya kāraṇaṃ samyak sukhopāyaṃ pracakṣmahe samanantaram",
  "GSP30vasspacu:799_2": "eva brūmaḥ tathā sampracakṣmahe prakaraṇe 'smin svayaṃ pratipāditavantaḥ || VSpkC_3.17-18:3",
  "GSP30vasspacu:800": "* vartamānasāmīpye vartamānavad vā || VSpkC_3.17-18:4",
  "GSP30vasspacu:801": "* iti vartamānaprayogaḥ || VSpkC_3.17-18:5",
  "GSP30vasspacu:802": "* etat pratipādayan ādyasūtroktamarthaṃ nigamayati || VSpkC_3.17-18:6]",
  "GSP30vasspacu:803": "_____________________________________________________________",
  "GSP30vasspacu:804": "yadā tv ekatra saṃrūḍhas tadā tasya layodayau /",
  "GSP30vasspacu:805": "niyacchan bhoktṛtām eti tataś cakreśvaro bhavet // VSpk_3.19 //",
  "GSP30vasspacu:806": "* [",
  "GSP30vasspacu:807_0": "* yadā punarayamuktāḥ paratattvasamāveśopadeśayuktīḥ pariśīlayan ekatra pūrṇāhaṃtātmani",
  "GSP30vasspacu:807_1": "spandatattve samyagavicalatvena rūḍhaḥ samāviṣṭas tanmayo bhavati tadā tasyeti pūrvasūtranirdiṣṭasya",
  "GSP30vasspacu:807_2": "puryaṣṭakasya taddvāreṇaiva viśvasya nimīlanonmīlanasamāveśābhyāṃ layodayau niyacchan",
  "GSP30vasspacu:807_3": "prathamasūtranirṇītadṛśā ekasmād eva śaṃkarātmanaḥ svabhāvāt saṃhāraṃ sargaṃ ca kurvan",
  "GSP30vasspacu:807_4": "bhoktṛtām eti dharādiśivāntasamagrabhogyakavalanena paramapramātṛtāṃ satīm eva pratyabhijñānakrameṇāvalambeta || VSpkC_3.19:1",
  "GSP30vasspacu:808": "* tataś ca prathamasūtranirṇītasya śakticakrasya svamarīcinicayasyeśvaro 'dhipatir bhavet || VSpkC_3.19:2",
  "GSP30vasspacu:809": "* anenaiva ca dehena maheśvaratvam avāpnotyeveti yāvat || VSpkC_3.19:3",
  "GSP30vasspacu:810": "* evaṃ copakramopasaṃhārayor mahārthasaṃpuṭīkāraṃ darśayan tatsāratayā samastaśāṃkaropaniṣanmūrdhanyatām asyāviṣkaroti śāstrasya śrīmān vasuguptācāryaḥ iti śivam || VSpkC_3.19:4]",
  "GSP30vasspacu:811": "***************************************************************",
  "GSP30vasspacu:812": "spandakārikā, caturtho niḥṣyandaḥ",
  "GSP30vasspacu:813": "agādhasaṃśayāmbhodhisamuttaraṇatāriṇīm /",
  "GSP30vasspacu:814": "vande vicitrārthapadāṃ citrāṃ tāṃ gurubhāratīm // VSpk_4.1 //",
  "GSP30vasspacu:815": "* [",
  "GSP30vasspacu:816": "* tāmasāmānyāṃ bhagavatīṃ guruṃ śaivī mukham ihocyate iti sthityā śivadhāmaprāptihetutvād ācāryarūpām || VSpkC_4.1:1",
  "GSP30vasspacu:817_0": "* atha ca guruṃ paśyantyādikroḍīkārāt mahatīṃ bhāratīṃ parāṃ vācam tathā guror ācāryasya",
  "GSP30vasspacu:817_1": "sambandhinīm upadeṣṭrīṃ giraṃ citrāṃ lokottaracamatkārarūpāṃ vande sarvotkṛṣṭatvena",
  "GSP30vasspacu:817_2": "samāviśāmi || VSpkC_4.1:2",
  "GSP30vasspacu:818": "* atha ca sarvāvasthāsu sphuradrūpatvād abhivadantīm udyantṛtāprayatnenābhivādaye svarūpavimarśaniṣṭhāṃ tāṃ samāveṣṭuṃ saṃmukhīkaromi || VSpkC_4.1:3",
  "GSP30vasspacu:819_0": "* kīdṛśīm agādho duruttaro yaḥ saṃśayaḥ pūrṇāhaṃtāniścayābhāvātmā vicitraḥ śaṅkākalaṅkaḥ",
  "GSP30vasspacu:819_1": "sa eva vitatatvenāmbhodhis tasya samyaguttaraṇe yā tāriṇī naur iva tām ityubhayatrāpi yojyam /",
  "GSP30vasspacu:820_0": "* tathā vicitrārthāni nānācamatkāraprayojanāni padāni viśrāntayo yasyāṃ parasyāṃ",
  "GSP30vasspacu:820_1": "vāci tāṃ vicitrāṇi ramyaracanānupraviṣṭāni arthapadāni vācyavācakāni yasyāṃ guruvāci tām || VSpkC_4.1:4",
  "GSP30vasspacu:821": "* prasiddhaprabhāvasvanāmodīraṇāt sambhāvanāpratyayenārthinaḥ pravartayan gūhanīyatayā mahāphalatām asya śāstrasya nirūpayati śāstrakāraḥ || VSpkC_4.1:5]",
  "GSP30vasspacu:822": "_____________________________________________________________",
  "GSP30vasspacu:823": "labdhvāpyalabhyam etajjñānadhanaṃ hṛdguhāntakṛtanihiteḥ /",
  "GSP30vasspacu:824": "vasuguptavacchivāya hi bhavati sadā sarvalokasya // VSpk_4.2 //",
  "GSP30vasspacu:825": "* [",
  "GSP30vasspacu:826_0": "* etacchāstroktam etajjñānam eva puruṣārthaprāptihetutvād dhanam alabhyam api duṣprāpam",
  "GSP30vasspacu:826_1": "api labdhvā śaṃkarasvapnopadeśasāraṃ śilātalād avāpya prakāśavimarśātmakaṃ hṛdayam",
  "GSP30vasspacu:826_2": "eva viśvāntaḥpraveśāvakāśapradatvād guhā tasyām antena niścayena kṛtā nihitiḥ sthāpanā",
  "GSP30vasspacu:826_3": "yena arthāttasyaiva jñānadhanasya tasya svāminaḥ śrīvasuguptābhidhānasya guroryathaiva",
  "GSP30vasspacu:826_4": "tacchivāya jātaṃ tadvadadhikāriniyamasaṃkocābhāvāt sarvalokasyāpi hṛdguhāntakṛtanihiter",
  "GSP30vasspacu:826_5": "yatnād asāmayikāt gopayataḥ dṛḍhapratipattyā ca svātmīkurvataḥ sadā śivāya bhavati",
  "GSP30vasspacu:826_6": "nityaśaṃkarātmakasvasvabhāvasamāveśalābhāya sampadyata iti śivam || VSpkC_4.2:1",
  "GSP30vasspacu:827": "* yadyapyasmin vivṛtigaṇanā vidyate naiva śāstre lokaścāyaṃ yadapi matimān bhūyasottānavṛttiḥ /",
  "GSP30vasspacu:828": "* jānantyete tadapi kuśalāste 'smadukter viśeṣaṃ kecit sāragrahaṇanipuṇāś cetanārājahaṃsāḥ || VSpkC_4.2:2",
  "GSP30vasspacu:829": "* anantāparaṭīkākṛnmadhye sthitim amṛṣyatā /",
  "GSP30vasspacu:830": "* vivṛtaṃ spandaśāstraṃ no guruṇā no mayāsya tu || VSpkC_4.2:3",
  "GSP30vasspacu:831": "* viśeṣaleśaḥ saṃdohe darśitaḥ pūrvamadya tu /",
  "GSP30vasspacu:832": "* rudraśaktisamāveśaśālinaḥ śivarūpiṇaḥ || VSpkC_4.2:4",
  "GSP30vasspacu:833": "* śūranāmnaḥ svaśiṣyasya prārthanātirasena tat /",
  "GSP30vasspacu:834": "* nirṇītaṃ kṣemarājena sphārānnijaguror guroḥ || VSpkC_4.2:5",
  "GSP30vasspacu:835": "* yeṣāṃ no dhiṣaṇopadeśaviśadā saddaiśikairdarśitā śrīmacchāmbhavaśāsanopaniṣadā yeṣāṃ na bhagno bhramaḥ /",
  "GSP30vasspacu:836": "* ye nāsvāditapūrviṇo mṛdudhiyaḥ śrīpratyabhijñāmṛtaṃ tenātrādhikṛtāḥ paraiḥ punar idaṃ pūrṇāśayaiś carvyatām || VSpkC_4.2:6",
  "GSP30vasspacu:837": "* śivādikṣityanto vitatavitato yo 'dhvavibhavaḥ sphurannānāsargasthitilayadaśācitritatanuḥ /",
  "GSP30vasspacu:838": "* iyadviśvaṃ yasya prasarakaṇikāsau vijayate paraḥ saṃvitspando lasadasamasaukhyāyatanabhūḥ || VSpkC_4.2:7]"
}