{
  "SA11bsa047_u:0": "ācāryakamalaśīlapraṇīto",
  "SA11bsa047_u:1": "Bhāvanākramaḥ prathamaḥ",
  "SA11bsa047_u:2": "[mahāyānasūtrāṇāṃ ya ādikarmikasya caryāniyamaḥ /",
  "SA11bsa047_u:3": "tamadhikṛtya saṃkṣepād bhāvanākramastvabhidhīyate //",
  "SA11bsa047_u:4": "acireṇa sarvajñatāṃ prāptukāmaiḥ saṃkṣepataḥ karuṇā,",
  "SA11bsa047_u:5": "bodhicittam,",
  "SA11bsa047_u:6": "pratipattiśceti triṣu sthāneṣu prayatitavyam /",
  "SA11bsa047_u:7": "buddhatvasya aśeṣadharmahetumūlaṃ karuṇaiveti jñātvā sādāveva bhāvayitavyā /",
  "SA11bsa047_u:8": "yathoktam āryadharmasaṃgītisūtre- \"atha khalvavalokiteśvaro bodhisattvo mahasattvo bhagavantametadavocat- na bhagavan bodhisattvena atibahuṣu dharmeṣu śikṣitavyam /",
  "SA11bsa047_u:9": "eko dharmo bhagavan bodhisattvena svārādhitaḥ supratividdhaḥ kartavyaḥ /",
  "SA11bsa047_u:10": "tasya sarvabuddhadharmāḥ karatalagatā bhavanti /",
  "SA11bsa047_u:11": "katama ekadharmaḥ? yaduta mahākaruṇā /",
  "SA11bsa047_u:12": "mahākaruṇayā bhagavan bodhisattvānāṃ sarvabuddhadharmāḥ karatalagatā bhavanti /",
  "SA11bsa047_u:13": "tadyathā bhagavan yena rājñaścakravartinaścakraratnaṃ gacchati tena sarvo balakāyo gacchati,",
  "SA11bsa047_u:14": "evameva bhagavan yena bodhisattvasya mahākaruṇa gacchati,",
  "SA11bsa047_u:15": "tena sarve buddhadharmā gacchanti /",
  "SA11bsa047_u:16": "tadyathā bhagavan jīvitendriye sati anyeṣāmindriyāṇāṃ pravṛttirbhavati,",
  "SA11bsa047_u:17": "evameva bhagavan mahākaruṇāyāṃ satyāmanyeṣāṃ bodhisattvānāṃ] dharmāṇāṃ pravṛttirbhavati /\" iti /",
  "SA11bsa047_u:18": "āryākṣayamatinirdeśe coktam- \"punaraparam,",
  "SA11bsa047_u:19": "bhadanta śāradvatīputra,",
  "SA11bsa047_u:20": "bodhisattvānāṃ mahākaruṇāpyakṣayā /",
  "SA11bsa047_u:21": "tat kasya hetoḥ? pūrvaṅgamatvāt /",
  "SA11bsa047_u:22": "[Bhk_166] tadyathāpi nāma,",
  "SA11bsa047_u:23": "bhadanta śāradvatīputra,",
  "SA11bsa047_u:24": "āśvāsāḥ [praśvāsāḥ] puruṣasya jīvitendriyasya pūrvaṅgamāḥ,",
  "SA11bsa047_u:25": "evameva mahāyāna-sambhāra-samudāgamāya bodhisattvasya mahākaruṇā pūrvaṅgamā\" iti vistaraḥ /",
  "SA11bsa047_u:26": "āryagayāśīrṣe coktam- \"kimārambhā, mañjuśrīḥ, bodhisattvānāṃ caryā, kimadhiṣṭhānā ca?",
  "SA11bsa047_u:27": "mañjuśrīrāha- mahākaruṇārambhā, devaputra, bodhisattvānāṃ caryā sattvādhiṣṭhānā / \"iti vistaraḥ /",
  "SA11bsa047_u:28": "tathā hi tayā preryamāṇā bodhisattvāḥ svātmanirapekṣā ekāntena paropakārārthatayā atiduṣkaradīrghakālike 'pi sambhāropārjanapariśrame pravartante /",
  "SA11bsa047_u:29": "tathā coktam āryaśraddhābalādhāne- \"tatra [mahā]karuṇayāpi sarvasattvaparipācanārthaṃ na tat kiñcit sukhopādhānaṃ yanna parityajati /",
  "SA11bsa047_u:30": "\"iti /",
  "SA11bsa047_u:31": "ato 'tiduṣkare pravartamāno nacireṇaiva sambhārān paripūryāvaśyameva sarvajñapadam adhigacchati /",
  "SA11bsa047_u:32": "tato buddhadharmāṇāṃ karuṇaiva mūlam /",
  "SA11bsa047_u:33": "mahākaruṇāparigrahādeva buddhā bhagavanto 'dhigamya sarvajñapadam aśeṣasya jagato 'rtha vikurvāṇāstiṣṭhanta iti nirvāṇāpratiṣṭhāne saiva bhagavatāṃ mahākaruṇā hetuḥ /",
  "SA11bsa047_u:34": "sā ca duḥkhitasattvālambanamanaskārabahulīkārato vṛddhim (upayāti) /",
  "SA11bsa047_u:35": "sarve ca te sattvāstridhātukāvacarāstrividhaduḥkhatayā yathoyogam atyanta duḥkhitā eveti sarveṣveva sattveṣu bhāvanīyam /",
  "SA11bsa047_u:36": "tathā ca ye tāvannārakāste vividhacirantanadīrghakālikadāhādiduḥkha [nadīṣu] nimagnā eva bhagavatā varṇitāḥ /",
  "SA11bsa047_u:37": "tathā pretā api duḥsahatīvrakṣuttṛṣādiduḥkha[agni] [Bhk_167] pīḍābhisaṃśoṣitamūrtayastīvraduḥkham anubhavanti /",
  "SA11bsa047_u:38": "yena varṣaśatenāpyaśuciṃ kheṭapiṇḍanaṃ ca bhoktuṃ na labhanta ityādi varṇitaṃ bhagavatā /",
  "SA11bsa047_u:39": "tiryañco 'pi paraspara[bhakṣaṇa]krodhavadhahiṃsādibhiranekavidhaṃ duḥkhamanubhavanto dṛśyanta eva /",
  "SA11bsa047_u:40": "tathā hi kecinnāsikābhedanatāḍāṇabandhanādibhiratantrīkṛtaśarīrāḥ paritaḥ paripīḍayamānāḥ kathamapyanicchanto 'pi atidurvahagurubhārodvahanaparikhinnavapuṣaḥ pariklāmyanti,",
  "SA11bsa047_u:41": "tathāraṇye 'pi nivasanto 'naparādhāḥ kecit kvacit [artha]to 'nviṣya hanyante /",
  "SA11bsa047_u:42": "nityaṃ ca bhayavivhalamānasastatastataḥ palāyamānāstiṣṭhantītyaparimitam eṣāṃ duḥkhaṃ dṛśyatta eva /",
  "SA11bsa047_u:43": "tathā mānuṣye 'pi nārakaṃ duḥkhaṃ dṛśyata eva /",
  "SA11bsa047_u:44": "atra ye caurādayo 'ṅgacchedaśūlārpaṇodbandhanādibhiḥ kāryanta eva teṣāṃ nārakameva duḥkham /",
  "SA11bsa047_u:45": "ye ca dāridrayadyupahatāsteṣāṃ pretānāmiva tatkṣuttarṣāḍibhirduḥkham /",
  "SA11bsa047_u:46": "ye ca bhṛtyādayaḥ parāyattīkṛtātmabhāvāḥ,",
  "SA11bsa047_u:47": "ye ca balibhirākramya pīḍayante teṣāṃ tiraścāmiva tāḍanāvarodhanādi duḥkham /",
  "SA11bsa047_u:48": "tathā paryeṣṭikṛtam anyo 'nyadrohopaghātādi kṛtaṃ priyaviprayogāpriyasaṃyogakṛtaṃ cāprameyameṣāṃ duḥkham /",
  "SA11bsa047_u:49_0": "ye kvacid īśvarāḥ sukhitā iva lapyante te 'pi viparyavasānasampado vividhakudṛṣṭigahananimagnā",
  "SA11bsa047_u:49_1": "nārakādiduḥkhānubhavahetuvividha kleśakarmāṇyupacinvantaḥ prapātasthāstarava iva",
  "SA11bsa047_u:49_2": "duḥkhahetau [api] vartamānāḥ paramārthato duḥkhitā eva /",
  "SA11bsa047_u:50": "devā api ye tāvat kāmāvacarāste 'pi tīvrakāmāgnisandīptamānasā ākṣiptacittā ivāsvacchacetasaḥ kṣaṇamapi samādhānaṃ cetasāṃ na labhante /",
  "SA11bsa047_u:51": "teṣāṃ praśamasukhadhanadaridrāṇāṃ kīdṛśaṃ nāma tat sukham?",
  "SA11bsa047_u:52": "nityacyavanapatanādibhayaśokopahatāḥ kathaṃ sukhitā nāma?",
  "SA11bsa047_u:53_0": "ye ca rūpārūpāvacarāste 'pi [Bhk_168] yadi nāma kiyatkālaṃ duḥkhaduḥkhatāṃ vyatītāstathāpyatyantaṃ",
  "SA11bsa047_u:53_1": "kāmāvacarāṇām anuśayānām aprahāṇāt teṣāṃ punarapi nārakādivinipātasambhavād vipariṇāmaduḥkham astyeva /",
  "SA11bsa047_u:54": "sarve nāma devamanuṣyāḥ kleśakarmādipāratantryāt te saṃskāraduḥkhatayā duḥkhitā eva /",
  "SA11bsa047_u:55": "tadevaṃ sakalameva jagad duḥkhagnijvālāvalīḍham ityavetya yathā mama duḥkhamapriyaṃ tathānyeṣāmapriyamiti cintayatā sarveṣveva sattveṣu kṛpā bhāvanīyā /",
  "SA11bsa047_u:56": "prathamaṃ tāvad mitrapakṣeṣu pūrvoktā vividhaduḥkhānubhaveṣvanupaśyatā bhāvanīyā /",
  "SA11bsa047_u:57": "tataḥ sattvasamatayā viśeṣamapaśyatānādimati ca saṃsāre na kaścit sattvo yo na me śataśo bandhurabhūditi paricintayatā vyasteṣu bhāvanīyā /",
  "SA11bsa047_u:58": "yadā mitrapakṣeṣviva vyasteṣu [api] tulyā karuṇā pravṛttā bhavati,",
  "SA11bsa047_u:59": "tadā śatrupakṣe 'pi tathaiva sattvasamatādimanasikāreṇa bhāvanīyā /",
  "SA11bsa047_u:60": "yadā ca śatrupakṣe 'pi mitrapakṣavat samapravṛttā bhavati,",
  "SA11bsa047_u:61": "tadā kramaśo daśasu dikṣu sarvasattveṣu [api] bhāvayet /",
  "SA11bsa047_u:62": "yadā ca duḥkhitabālapriyeṣviva duḥkhoddharaṇecchākārā svarasavāhinī sarvasattveṣu samapravṛttā kṛpā bhavati,",
  "SA11bsa047_u:63": "tadā sā niṣpannā bhavati mahākaruṇāvyapadeśaṃ ca labhate /",
  "SA11bsa047_u:64": "yathā akṣayamatisūtre ca varṇitam /",
  "SA11bsa047_u:65": "ayaṃ ca kṛpābhāvanākramo bhagavatābhidharmasūtrādau varṇitaḥ /",
  "SA11bsa047_u:66": "tasyaivaṃ kṛpābhyāsabalāt sakalasattvābhyuddharaṇapratijñayānuttarasamyaksambodhiprārthanākāram ayatnata eva bodhicittamutpadyate /",
  "SA11bsa047_u:67": "yathoktam āryadaśadharmasūtre- \"sattvān atrāṇān aśaraṇān advīpān dṛṣṭvā karuṇāyai cittamupasthāpya yāvadanuttarāyāṃ samyaksaṃbodhau cittamutpādayati\" iti /",
  "SA11bsa047_u:68": "yadi nāma parasamādāpanādināpi bodhisattvasya mahāsattvasya bodhicittamutpadyate,",
  "SA11bsa047_u:69": "tathāpi kṛpāvegato yat svayameva bodhisattvasya bodhicittamutpadyate [Bhk_169] tad bhagavatā āryatathāgatajñānamudrāsamādhau viśiṣṭataratvena varṇitam /",
  "SA11bsa047_u:70": "tadetad bodhicittaṃ pratipattivikalamapi saṃsāre mahāphalaṃ bhagavatā varṇitam /",
  "SA11bsa047_u:71": "tathā coktaṃ maitreyavimokṣe- \"tad yathāpi nāma,",
  "SA11bsa047_u:72": "kulaputra,",
  "SA11bsa047_u:73": "bhinnamapi vajraratnaṃ sarvam ativiśiṣṭaṃ suvarṇālaṅkāramabhibhavati,",
  "SA11bsa047_u:74": "vajraratnanāma ca na vijahāti,",
  "SA11bsa047_u:75": "sarvadāridrayaṃ ca vinivartayati /",
  "SA11bsa047_u:76": "evameva,",
  "SA11bsa047_u:77": "kulaputra,",
  "SA11bsa047_u:78": "pratipattibhinnamapi sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṅkāram abhibhavati /",
  "SA11bsa047_u:79": "bodhicittanāma na vijahāti, saṃsārādāridrayaṃ ca vinivartayati\" iti /",
  "SA11bsa047_u:80": "yo 'pi pāramitāsu sarveṇa sarvaṃ sarvathā śikṣitum asamarthaḥ,",
  "SA11bsa047_u:81": "tenāpi bodhicittam utpādanīyameva,",
  "SA11bsa047_u:82": "upāyaparigraheṇa mahāphalatvāt /",
  "SA11bsa047_u:83": "yathā coktam āryarājāvavādakasūtre- \"yāsmāt tvaṃ mahārāja,",
  "SA11bsa047_u:84": "bahukṛtyo bahukaraṇiyaḥ,",
  "SA11bsa047_u:85": "asahaḥ sarveṇa sarvaṃ sarvathā dānapāramitāyāṃ śikṣitum,",
  "SA11bsa047_u:86": "yāvat prajñāpāramitāyāṃ śikṣitum /",
  "SA11bsa047_u:87": "tasmāttarhi tvaṃ mahārāja evameva sambodhau chandaṃ śraddhāṃ prārthanāṃ praṇidhiṃ ca,",
  "SA11bsa047_u:88": "gacchannapi tiṣṭhannapi niṣaṇṇo 'pi śayāno 'pi jāgradapi bhuñjāno 'pi pibannapi,",
  "SA11bsa047_u:89": "satatasamitam anusmara,",
  "SA11bsa047_u:90": "manasikuru bhāvaya /",
  "SA11bsa047_u:91": "sarvabuddhabodhisattvārya śrāvakapratyekabuddhapṛthagjanānām ātmanaśca atītānāgatapratyutpannāni kuśalamūlāni piṇḍayitvā,",
  "SA11bsa047_u:92": "anumodasva agrayā anumodanayā /",
  "SA11bsa047_u:93": "anumodya ca sarvabuddhabodhisattvapratyekabuddhāryaśrāvakāṇāṃ pūjākarmāṇi niryātaya /",
  "SA11bsa047_u:94": "niryātya ca sarvasattvasādhāraṇāni kuru /",
  "SA11bsa047_u:95": "tataḥ sarvasattvānāṃ yāvat sarvajñatāpratilambhāya sarvabuddhadharmaparipūraṇāya dine [Bhk_170] traikālyam anuttarāyāṃ samyaksaṃbodhau pariṇāmaya /",
  "SA11bsa047_u:96": "evaṃ khalu tvaṃ mahārāja,",
  "SA11bsa047_u:97": "pratipanna,",
  "SA11bsa047_u:98": "san rājyaṃ ca kārayiṣyasi,",
  "SA11bsa047_u:99": "rājyakṛtyāni ca na hāpayisyasi,",
  "SA11bsa047_u:100": "[bodhisambhārāṃśca paripūrayiṣyāsi]\" /",
  "SA11bsa047_u:101": "ityādi kamuktvāha- \"atha khalu punastvaṃ mahārāja,",
  "SA11bsa047_u:102": "samyaksambodhicittakuśalamūlavipākena anekakṛtyo deveṣu upapanno 'bhūḥ /",
  "SA11bsa047_u:103": "anekakṛtyo manuṣyeṣu upapanno 'bhūḥ /",
  "SA11bsa047_u:104": "sarvāsu ca devamanuṣyopapattiṣu ādhipatyaṃ kārayiṣyasi\" / iti vistaraḥ /",
  "SA11bsa047_u:105": "yat punaḥ pratipattisāraṃ bodhicittaṃ tad atitarāṃ vipulaṃ phalam iti siddhim /",
  "SA11bsa047_u:106": "ata eva āryavīradattaparipṛcchāyām uktam-",
  "SA11bsa047_u:107": "bodhicittād vai yat puṇyaṃ tacca rūpi bhaved yadi /",
  "SA11bsa047_u:108": "ākāśadhātuṃ sampūrya bhūyaścottaritaṃ bhavet //",
  "SA11bsa047_u:109": "gaṅgābālukasaṃkhyāni buddhakṣetrāṇi yo naraḥ /",
  "SA11bsa047_u:110": "dadyād ratnaprapūrṇāni lokanāthebhya eva hi //",
  "SA11bsa047_u:111": "yaścaikaḥ prāñjalirbhūtvā cittaṃ bodhāya nāmati /",
  "SA11bsa047_u:112": "iyaṃ viśiṣyate pūjā yasyā anto na vidyate // iti /",
  "SA11bsa047_u:113": "yathā āryagaṇḍavyūhe varṇitam- \"bodhicittaṃ kulaputra! bījabhūtaṃ sarvabuddhadharmāṇām\" iti vistaraḥ /",
  "SA11bsa047_u:114": "tacca bodhicittaṃ dvividhaṃ praṇīdhicittaṃ prasthānacittaṃ ca /",
  "SA11bsa047_u:115": "āryagaṇḍavyūhe varṇitam,",
  "SA11bsa047_u:116": "tathā- \"rdurlabhāste,",
  "SA11bsa047_u:117": "kulaputra,",
  "SA11bsa047_u:118": "sattvāḥ sattvaloke ye 'nuttarāyāṃ samyaksambodhau praṇidadhati iti /",
  "SA11bsa047_u:119": "tato 'pi durlabhatamāste sattvā ye 'nuttarāṃ samyaksambodhim abhisamprasthitāḥ\" iti /",
  "SA11bsa047_u:120": "sakalajagato hitāya buddho bhaveyamiti prathamataraṃ prārthanākārā cetanā [Bhk_171] tatpraṇidhicittam /",
  "SA11bsa047_u:121": "yataḥ prabhṛti saṃvaragrahaṇe vartamānāḥ sambhāreṣu dṛśyante tatprasthānacittam /",
  "SA11bsa047_u:122": "saṃvaraśca vijñātapratibalasaṃvarasthitāt kalyāṇamitrāt parato grāhyaḥ /",
  "SA11bsa047_u:123": "asati pratirūpe grāhake buddhabodhisattvān āmukhīkṛtya yathā mañjuśrīyāmbararājabhūtena bodhicittamutpāditaṃ tathotpādanīyaḥ /",
  "SA11bsa047_u:124": "evamutpāditabodhicitto bodhisattvaḥ svayameva dānādi dadāti pratipattau prayokṣyate,",
  "SA11bsa047_u:125": "na hi svayamadāntaḥ parān damayatīti mattvā /",
  "SA11bsa047_u:126": "na cāpi vinā pratipattyā bodhiravāpyate /",
  "SA11bsa047_u:127": "yathoktam āryagayāśīrṣe- \"pratipattisārāṇāṃ bodhisattvānāṃ bodhirnāpratipattisārāṇām\" iti /",
  "SA11bsa047_u:128": "āryasamādhirāje coktam- \"tasmāt pratipattisāro bhaviṣyāmi ityevaṃ tvayā kumāra, śikṣitavyam /",
  "SA11bsa047_u:129": "tat kasya hetoḥ? pratipattisārasya hi, kumāra, na durlabhā bhavatyanutarā samyaksaṃbodhiḥ\" iti /",
  "SA11bsa047_u:130": "sā ca pratipattirbodhisattvasya pāramitāpramāṇasaṅgrahavastvādibhedena akṣayamatiratnameghādisūtreṣu vistareṇa varṇitā /",
  "SA11bsa047_u:131": "tathā laukikaśilpādisthāneṣvapi yāvad bodhisattvena śikṣitavyam /",
  "SA11bsa047_u:132": "kiṃ punarlokottareṣu dhyānādiṣu /",
  "SA11bsa047_u:133": "anyathā kathaṃ sarvākāraṃ sattvārthaṃ kuryuḥ /",
  "SA11bsa047_u:134": "sā ceyaṃ saṃkṣepeṇa bodhiattvasya prajñopāyarūpā pratipattirna prajñāmātraṃ nopāyamātram /",
  "SA11bsa047_u:135": "yathā āryavimalakirtinirdeśe- \"prajñārahita upāya upāyarahitā ca prajñā bodhisattvānāṃ bandhanam\" ityuktam /",
  "SA11bsa047_u:136": "upāyasahitā prajñā prajñāsahitā upāyo mokṣatvena varṇitaḥ /",
  "SA11bsa047_u:137": "āryagayāśīrṣe coktam- \"dvāvimau bodhisattvānāṃ saṃkṣiptau mārgau /",
  "SA11bsa047_u:138": "dvābhyāṃ mārgābhyāṃ samanvāgatā bodhisattvā mahāsattvāḥ kṣipramanuttarāṃ [Bhk_172] samyaksaṃbodhim abhisambhotsyante /",
  "SA11bsa047_u:139": "katamau dvau, upāyaśca prajñā ca / \"iti /",
  "SA11bsa047_u:140_0": "tatra prajñāpāramitāṃ tyaktvā dānādipāramitāsaṅgrahavastvādikaṃ sarvameva kṣetrapariśuddhimahābhoga[bahu]",
  "SA11bsa047_u:140_1": "parivārasampatsattvaparipākanirmāṇādikasakalābhyudayadharmasaṅgrāhakaṃ kuśalam upāya ucyante /",
  "SA11bsa047_u:141": "prajñā tu tasyaiva copāyasyāviparītasvabhāvaparicchedahetuḥ /",
  "SA11bsa047_u:142": "tayā hi samyagupāyaṃ vivicyāviparyasto yathāvat svaparārthānuṣṭhānād viṣamiva mantraparigṛhītaṃ bhuñjāno na saṃkliśyate /",
  "SA11bsa047_u:143": "tathā coktamatraiva sutre- \"upāyaḥ saṅgrahajñānam prajñā paricchedajñānam /",
  "SA11bsa047_u:144": "\" iti /",
  "SA11bsa047_u:145": "āryaśraddhābalādhāne coktam- \"upāyakauśalaṃ katamam? yat saṅgrahaḥ sarvadharmāṇāṃ /",
  "SA11bsa047_u:146": "prajñā katamā? yat sarvadharmāṇām asambhadena kauśalam\" iti /",
  "SA11bsa047_u:147": "etau prajñopāyau dvāvapi sarvakālameva sevanīyau bhūmipraviṣṭairapi na tu prajñāmātraṃ nopāyamātram /",
  "SA11bsa047_u:148": "yataḥ sarvāsveva daśasu bhūmiṣu bodhisattvasya pāramitāsamudācāraḥ paṭhito dadhabhūmikādau \"na ca pariśeṣāsu na samudācarati\" iti vacanāt /",
  "SA11bsa047_u:149": "aṣṭamyāṃ ca bhūmau bodhisattvasya śāntavihāriṇo buddhairvyuttthānaṃ tad virudhyeta /",
  "SA11bsa047_u:150": "tacca tatastatra pāṭhād avagantavyam /",
  "SA11bsa047_u:151": "[tathā coktaṃ tatraiva sūtre] \"tasya khalu bho jinaputra,",
  "SA11bsa047_u:152": "bodhisattvasya evamimāmacalāṃ bodhisattvabhūmimanugatasya pūrvapraṇidhānabalādhānasthitasya buddhā bhagavantastasmin dharmamukhastrotasi tathāgatajñānopasaṃhāraṃ kurvanti /",
  "SA11bsa047_u:153": "evaṃ caina bruvanti- sādhu [Bhk_173] sādhu kulaputra /",
  "SA11bsa047_u:154": "eṣā paramārthakṣāntirbuddhadharmānugamāya /",
  "SA11bsa047_u:155": "api tu khalu punaḥ kulaputra,",
  "SA11bsa047_u:156": "yā asmākaṃ daśabalacaturvaiśāradyabuddhadharmasamṛddiḥ, sā tava nāsti /",
  "SA11bsa047_u:157": "tasyā buddhadharmasamṛddheḥ paryeṣaṇāya abhiyogaṃ kuru, vīryamārabhasva /",
  "SA11bsa047_u:158": "etadeva kṣāntimukhaṃ monmokṣīḥ /",
  "SA11bsa047_u:159": "api tu khalu punaḥ kulaputra,",
  "SA11bsa047_u:160": "kiṃ cāpi tvayaivaṃ śāntavimokṣavihāro 'nuprāptaḥ,",
  "SA11bsa047_u:161": "imān punaraśāntānapraśāntān bālapṛthagjanān nānākleśasamudācāraprāptān vividhavitarkopahatamānasān samanvāhara, apekṣasva /",
  "SA11bsa047_u:162": "api tu khalu punaḥ kulaputra,",
  "SA11bsa047_u:163": "pūrvapraṇidhānamanusmara sattvārthasaṃprāpaṇaṃ jñānamukhācintyatāṃ ca /",
  "SA11bsa047_u:164": "api tu khalu punaḥ kulaputra, eṣā sarvadharmāṇāṃ dharmatā /",
  "SA11bsa047_u:165": "utpādādvā tathāgatānāmanutpādādvā sthitaivaiṣā dharmatā dharmadhātusthitiḥ yadidaṃ sarvadharmaśūnyatā sarvadharmānupalabdhiḥ /",
  "SA11bsa047_u:166": "naitayā tathāgatā eva kevalaṃ prabhāvyante,",
  "SA11bsa047_u:167": "sarvaśrāvakapratyekabuddhā api hyetāmavikalpadharmatāmanuprāpnuvanti /",
  "SA11bsa047_u:168": "api tu khalu punaḥ kulaputra,",
  "SA11bsa047_u:169": "prekṣasva tāvat tvamasmākaṃ kāyāpramāṇatāṃ ca jñānāpramāṇatāṃ ca buddhakṣetrāpramāṇatāṃ ca jñānābhinirhārāpramāṇatāṃ ca prabhāmaṇḍalāpramāṇatāṃ ca svarāṅgaviśuddhayapramāṇatāṃ ca /",
  "SA11bsa047_u:170": "tathaiva tvamapyabhinirhāramutpādaya /",
  "SA11bsa047_u:171": "api tu khalu punaḥ kulaputra, ekastveṣa āloko yo 'yaṃ sarvadharmānirvikalpālokaḥ /",
  "SA11bsa047_u:172": "īdṛśāstu kulaputra,",
  "SA11bsa047_u:173": "dharmālokāstathāgatānāmaparyantagatā aparyantakṛtā aparyantabaddhāḥ,",
  "SA11bsa047_u:174": "yeṣāṃ saṃkhyā nāsti,",
  "SA11bsa047_u:175": "gaṇanā,",
  "SA11bsa047_u:176": "pramāṇamupaniṣadaupamyaṃ nāsti,",
  "SA11bsa047_u:177": "tesāmadhigamāya abhinirhāramutpādaya /",
  "SA11bsa047_u:178": "api tu khalu punaḥ kulaputra,",
  "SA11bsa047_u:179": "prekṣasva tāvad daśasu dikṣu apramāṇakṣetratāṃ ca apramāṇasattvatāṃ ca apramāṇadharmavibhaktitāṃ ca /",
  "SA11bsa047_u:180": "tatsarvamanugaṇaya /",
  "SA11bsa047_u:181": "yathāvattayā abhinirhāramutpādaya /",
  "SA11bsa047_u:182": "\"iti hi bho jinaputra,",
  "SA11bsa047_u:183": "te buddhā bhagavanta [Bhk_174] evaṃ bhūmyanugatasya bodhisattvasya evaṃ pramukhānyaprameyāṇyasaṃkhyeyāni jñānābhinirhāramukhānyupasaṃharanti,",
  "SA11bsa047_u:184": "yairjñānābhinirhāramukhairbodhisattvo 'pramāṇajñānavibhaktito 'bhinirhārakarmābhiniṣpadayati /",
  "SA11bsa047_u:185": "' ārocayāmi te bho jinaputra, prativedayāmi /",
  "SA11bsa047_u:186": "te ced buddhā bhagavantastaṃ bodhisattvamevaṃ sarvajñajñānābhinirhāramukheṣu nāvatārayeyustadevāsya parinirvāṇaṃ bhavetsarvasattvakāryapratiprasrabdhiśca /\" iti vistaraḥ /",
  "SA11bsa047_u:187": "yacca āryavimalakīrtinirdeśe gayāśīrṣe coktaṃ tadapi pūrvoktaṃ virudhyate,",
  "SA11bsa047_u:188": "evaṃ sāmānyenaiva tatrābhidhānāt /",
  "SA11bsa047_u:189": "yat sarvadharmasaṅgrahavaipulye coktaṃ tadapi virudhyate /",
  "SA11bsa047_u:190": "eva /",
  "SA11bsa047_u:191": "tatroktam- \"sūkṣmaṃ hi mañjuśrīḥ, saddharmapratikṣepakarmāvaraṇam /",
  "SA11bsa047_u:192": "yo hi kaścinmañjuśrīḥ, tathāgatabhāṣite dharma ekasmin śobhanasaṃjñām utpādayati /",
  "SA11bsa047_u:193": "ekasminnaśobhasaṃjñām utpādayati /",
  "SA11bsa047_u:194": "sa saddharmaṃ pratikṣipati /",
  "SA11bsa047_u:195": "tena saddharmaṃ pratikṣipatā tathāgato 'bhyākhyāto bhavati\" iti vistaram uktvā āha- \"yo 'yaṃ maitreya,",
  "SA11bsa047_u:196": "ṣaṭpāramitāsamudāgamo bodhisattvānāṃ bodhāya taṃ te mohapuruṣā evaṃ vakṣyanti /",
  "SA11bsa047_u:197": "prajñāpāramitāyāmeva bodhisattvena śikṣitavyam, kiṃ śeṣābhiḥ pāramitābhiriti /",
  "SA11bsa047_u:198": "te 'nyā mupāyapāramitāṃ dūṣayitavyāṃ manyante /",
  "SA11bsa047_u:199": "tat kiṃ manyase, ajita! duṣprajñaḥ sa kāśirājo 'bhūd yena kapotārtha śyenāya svamāṃsāni dattāni?",
  "SA11bsa047_u:200": "maitreya āha, no hīdam, bhagavan /",
  "SA11bsa047_u:201": "bhagavānāha- yāni mayā maitreya,",
  "SA11bsa047_u:202": "bodhisattvacaryāṃ caratā ṣaṭpāramitāsaṃyuktāni kuśalamūlānyupacitāni /",
  "SA11bsa047_u:203": "apakṛtaṃ nu taiḥ kuśalamūlaiḥ? maitreya āha- no hīdaṃ bhagavan /",
  "SA11bsa047_u:204": "bhagavān āha, tvaṃ tāvad ajita, dānāpāramitāyāṃ ṣaṣṭiṃ kalpān samudāgataḥ /",
  "SA11bsa047_u:205": "yāvat prajñāpāramitāyāṃ ṣaṣṭiṃ kalpān samudāgataḥ,",
  "SA11bsa047_u:206": "tat te mohapuruṣā evaṃ vakṣyanti- ekanayenaiva [Bhk_175] bodhiryaduta śūnyatānayena\" iti vistaraḥ /",
  "SA11bsa047_u:207": "vairocanābhisambodhau coktam- 'tadetat sarvajñajñānaṃ karuṇāmūlaṃ bodhicittahetukam upāyaparyavasānam\" iti /",
  "SA11bsa047_u:208": "tasmādubhayaṃ sarvakālameva bodhisattvena sevanīyam /",
  "SA11bsa047_u:209": "evaṃ hi bhagavatām apratiṣṭhitanirvāṇaṃ sidhyati /",
  "SA11bsa047_u:210": "tathā hi dānāderūpāyasya rūpakāyakṣetraparivārādimahābhogatāphalasampatparigrahād bhagavatāṃ na nirvāṇe 'vasthānam /",
  "SA11bsa047_u:211": "prajñayā ca sakalaviparyāsaprahāṇād na saṃsāre 'vasthānaṃ viparyāsamūlatvāt saṃsārasya /",
  "SA11bsa047_u:212": "anyā ca prajñopāyasvarūpayā pratipadā samāropāpavādāntavivarjanena madhyamā pratipad udbhāvitā /",
  "SA11bsa047_u:213": "prajñayā samāropāntasya varjanād upāyenāpavādāntasya varjanāt /",
  "SA11bsa047_u:214": "ata eva āryadharmasaṅgītāvuktam- \"lakṣaṇānuvyañjanarūpakāyapariniṣpādanābhirataśca bhavati,",
  "SA11bsa047_u:215": "na dharmakāyābhisamayamātrābhirataḥ\" iti /",
  "SA11bsa047_u:216": "punaruktam- \"prajñopāyajanitastathāgatānāṃ parapratyayataḥ saṃbhavo 'nugantavyaḥ\" iti /",
  "SA11bsa047_u:217": "yat punaruktam- \"kolopamaṃ dharmaparyāyam ājānadbhirdharmā eva prahātavyāḥ, prāg evādharmāḥ\" iti /",
  "SA11bsa047_u:218": "tad viparītābhiniveśaprahāṇataḥ prahātavyā ityabhiprāyāduktam,",
  "SA11bsa047_u:219": "na tu prayojanasampadanārthamapi nāśrayaṇiyam /",
  "SA11bsa047_u:220": "tathā coktam- \"dharmaḥ pragrahītavyo nodgrahītavyaḥ\" iti /",
  "SA11bsa047_u:221": "nonmārgeṇa pragrahītavya ityarthaḥ /",
  "SA11bsa047_u:222": "yaccāpi kvacid dānādi sāṃsārikaphalatvena varṇitaṃ tat prajñārahitānāṃ dānādīnāṃ pūrvam uktaṃ tāvanmātrakuśalamūlasantuṣṭāṃścādhikṛtyottara kuśalamūle protsāhanārtham /",
  "SA11bsa047_u:223": "anyathā [ārya-]vimalakīrtinīrdeśaḥ [ādi pūrvoktaḥ] sarva eva virudhyate /",
  "SA11bsa047_u:224": "tasmāttu dvāvapi prajñopāyau sevanīyāviti sthitam /",
  "SA11bsa047_u:225": "[Bhk_176]",
  "SA11bsa047_u:226": "tatra prajñāparigṛhītā dānādayaḥ pāramitāvyapadeśaṃ labhante nānyatheti /",
  "SA11bsa047_u:227": "ato dānadipariśuddhaye samādhānam āsthāya prajñopādānārthaṃ yatnaṃ kurvīta /",
  "SA11bsa047_u:228": "tatra prathamaṃ tāvat śrutamayī prajñotpādanīyā /",
  "SA11bsa047_u:229": "tayā hi tāvad āgamārtham avadhārayati /",
  "SA11bsa047_u:230": "tataścintāmayyā prajñayānītaneyārthaṃ nirvedhayati /",
  "SA11bsa047_u:231": "tatastayā niścitya bhūtamarthaṃ bhāvayennābhūtam /",
  "SA11bsa047_u:232": "anyathā hi viparītasyāpi bhavānād vicikitsāyāścāvyapagamāt samyagjñānodayo na syāt /",
  "SA11bsa047_u:233": "tataśca vyarthaiva bhāvanā syāt /",
  "SA11bsa047_u:234": "yathā tīrtīkānām /",
  "SA11bsa047_u:235": "uktaṃ ca bhagavatā samādhirāje-",
  "SA11bsa047_u:236": "nairātmyadharmān yadi pratyavekṣate tān pratyavekṣya yadi bhāvayet /",
  "SA11bsa047_u:237": "sa heturnirvāṇaphalasya prāptaye yo anyaheturna sa bhoti śāntaye // iti /",
  "SA11bsa047_u:238": "tasmāccintāmayyā prajñayā yuktayāgamābhyāṃ pratyavekṣya bhūtameva vastusvarūpaṃ bhāvanīyam /",
  "SA11bsa047_u:239": "vastūnāṃ svarūpaṃ ca paramārthato 'nutpāda evāgamato yuktitaśca niścitam /",
  "SA11bsa047_u:240": "tatrāgamato yathoktam āryadharmasaṅgītau- \"anutpādaḥ satyamasatyam anye dharmāḥ\" iti /",
  "SA11bsa047_u:241": "etacca paramārthānukūlatvād anutpādaḥ satyamityuktam /",
  "SA11bsa047_u:242": "paramārthatastu notpādo nāpyanutpādaḥ, tasy sarvyavahārātītatvāt /",
  "SA11bsa047_u:243": "punaścātraiva coktam- \"utpādanirodhābhiniviṣṭaḥ kulaputra,",
  "SA11bsa047_u:244": "lokasanniveśaḥ,",
  "SA11bsa047_u:245": "[Bhk_177] tasmāt tathāgato mahākāruṇiko lokasyottrāsapadaparihārāthaṃ vyavahāravaśād uktavān,",
  "SA11bsa047_u:246": "utpadyate nirudhyate ceti na cātra kasyacid dharmasyotpādaḥ\" iti /",
  "SA11bsa047_u:247": "aryabuddhasaṅgītau coktam- \"katamā yoniśaḥ pṛcchā, katamā yoniḥ?",
  "SA11bsa047_u:248": "āha anutpādo yoniḥ, tasya pṛcchā yoniśaḥ pṛccha\" /",
  "SA11bsa047_u:249": "punaratraivoktam- \"cakāramukhaḥ sarvadharmāścyutyutpattivigatāḥ /",
  "SA11bsa047_u:250": "abhāvamukhāḥ sarvadharmāḥ, svabhāvaśūnyatām upādāya\" iti /",
  "SA11bsa047_u:251": "āryasatyadvayavibhāge cānutpādasamatayā sarvadharmāṇāṃ samatā bhavati /",
  "SA11bsa047_u:252": "prajñāpāramitāyāṃ coktam- \"rūpaṃ subhūte,",
  "SA11bsa047_u:253": "rūpasvabhāvena śūnyam,",
  "SA11bsa047_u:254": "yāvad vijñānaṃ vijñānasvabhāvena śūnyamiti svalakṣaṇaśūnyatām upādāya\" iti /",
  "SA11bsa047_u:255": "hastikakṣye coktam-",
  "SA11bsa047_u:256": "na kaścillabhyate bhāvo yasyotpādasya saṃbhavaḥ /",
  "SA11bsa047_u:257": "asaṃbhaveṣu dharmeṣu bālaḥ sambhavamicchati // iti /",
  "SA11bsa047_u:258": "pitāputrasamāgame coktam- \"sarva ete dharmāḥ sarve samāstraikālyasamatayā /",
  "SA11bsa047_u:259": "atīte 'dhvani sarvadharmāḥ svabhāvarahitā yāvat pratyutpanne 'dhvani\" iti /",
  "SA11bsa047_u:260": "evaṃ tavad āgamataḥ pratyavekṣaṇīyam /",
  "SA11bsa047_u:261": "yuktyā hi sthirīkṛtasyāgamārthasyānyairapohitam aśakyatvāt /",
  "SA11bsa047_u:262": "ato yuktyāpi pratyavekṣanīyam /",
  "SA11bsa047_u:263": "tatra saṃkṣepato yuktirucyate /",
  "SA11bsa047_u:264": "utpādo bhāvānāmahetuko vā syāt sahetuko vā /",
  "SA11bsa047_u:265": "na tāvad ahetukaḥ kādācitkatvadarśanāt /",
  "SA11bsa047_u:266": "kāraṇānapekṣā hi viśeṣābhāvād utpādakālavat sadā sarvatraiva ca bhāvāḥ kiṃ na bhaveyuḥ /",
  "SA11bsa047_u:267": "abhāvakālād aviśeṣād vā utpādakāle 'pi naiva bhaveyuḥ /",
  "SA11bsa047_u:268": "evaṃ tāvanna nirhetuko yuktaḥ /",
  "SA11bsa047_u:269": "nāpi sahetukaḥ /",
  "SA11bsa047_u:270": "tathā hi yastāvadīśvarādistīrthikairnityo hetuḥ kalpitastato bhāvā na jāyante krameṇotpādadarśanāt /",
  "SA11bsa047_u:271": "na [Bhk_178] tvavikalakāraṇasya [phalasya] krameṇotpādo yukto nirapekṣatvāt /",
  "SA11bsa047_u:272": "nāpīśvarādeḥ svayaṃ samarthasya parāpekṣāḥ /",
  "SA11bsa047_u:273": "nityatvena parairanupakāryatvāt /",
  "SA11bsa047_u:274": "anupakāriṇi cāpekṣāyogāt /",
  "SA11bsa047_u:275": "ata eveśvarādīnāṃ sarvasāmarthyaśūnyatvād vandhyāpūtrādivad niḥsvabhāvatvameva /",
  "SA11bsa047_u:276": "arthakriyāsamarthatvād vastunaḥ /",
  "SA11bsa047_u:277": "teṣāṃ kvacidapi kārye na krameṇa sāmarthyaṃ yathā vicāritam /",
  "SA11bsa047_u:278": "nāpi yaugapadyena,",
  "SA11bsa047_u:279": "tathā hi sarvakāryaṃ sakṛd utpādyoktarakāle 'pi yadyutpattisamartha evāsau tadā punarapi samarthasvabhāvānuvṛttau pūrvavat kāryotpattiprasaṅgaḥ /",
  "SA11bsa047_u:280": "ananuvṛttau vā pūrvasvabhāvaparityāgād anityatvaprasaṅgaḥ /",
  "SA11bsa047_u:281": "tasmānna nityaṃ nāma kiñcid vastu vidyate /",
  "SA11bsa047_u:282": "ata evoktaṃ bhagavatā- \"asatsamāropaḥ punarmahāmate! ākāśanirodhanirvāṇa[ādi]akṛtakabhāvābhiniveśasamāropaḥ\" iti /",
  "SA11bsa047_u:283": "tasmānna nityād eṣāmutpādo yuktaḥ /",
  "SA11bsa047_u:284": "nāpyanityāttatrātītānāgatayoravastutvānn tāvattato janma yuktam ahetukatvaprasaṅgāt /",
  "SA11bsa047_u:285": "nāpi vartamānāt, samānāsamānakālayostata utpādāyogāt /",
  "SA11bsa047_u:286": "tathā hi na tāvat samānakālaṃ kāraṇaṃ svabhāvavat kāryasyāpi tatsamānakālabhāvitayā niṣpannatvāt /",
  "SA11bsa047_u:287": "nāpi bhinnakālam, kālantaravyavadhānenotpāde 'tītāderevotpattiprasaṅgāt /",
  "SA11bsa047_u:288": "avyavadhānenāpyutpāde sarvātmānā yadyavyavadhāṇaṃ tadaikasminneva kṣaṇe sarvakṣaṇānām anupraveśāt kalpasya kṣaṇamātratāprasaṅgaḥ /",
  "SA11bsa047_u:289": "yathā paramāṇoḥ sarvātmanā saṃyogo piṇḍasyāṇumātratāprasaṅgaḥ /",
  "SA11bsa047_u:290": "athaikadeśanena, tadā kṣaṇasya sāvayavatvaprasaṅgaḥ /",
  "SA11bsa047_u:291": "svato 'pi notpadyante, nirhetukapakṣeṇaivāsya pakṣasya saṅgṛhītatvāt svātmani ca kāritravirodhāt /",
  "SA11bsa047_u:292": "nāpyubhayataḥ ubhayapakṣabhāvidoṣadvaya [saṅgraha]prasaṅgāt /",
  "SA11bsa047_u:293": "[Bhk_179]",
  "SA11bsa047_u:294": "tasmāt paramārthato 'nutpannā evāmī bhāvāḥ /",
  "SA11bsa047_u:295": "saṃvṛtyā tūtpādasya vidyamānatvānnāgamādivirodhaḥ /",
  "SA11bsa047_u:296": "tathā coktaṃ bhagavatā-",
  "SA11bsa047_u:297": "bhāvā vidyanti saṃvṛtyā paramārthe na bhāvakāḥ /",
  "SA11bsa047_u:298": "niḥsvabhāveṣu yā bhrāntistatsatyaṃ saṃvṛtirbhavet // iti /",
  "SA11bsa047_u:299": "iyaṃ ca yuktirbhagavato 'bhipretā śālistambādau / svataḥ parata ubhābhyām ahetośca janmaniṣedhāt /",
  "SA11bsa047_u:300": "athavā evaṃ yuktyā vicārayet /",
  "SA11bsa047_u:301": "dvividhā bhāvā rūpiṇo 'rūpiṇaśca /",
  "SA11bsa047_u:302": "tatrāpi tāvad rūpiṇo ghatādayaste 'ṇuśo vibhinnarūpatvād naikasvabhāvāḥ /",
  "SA11bsa047_u:303": "aṇūnāṃ pūrvāparasthitānāṃ pūrvādidigbhāgatvena vibhidyamānānām asiddhāvapyaṇusaṃcayātmakatve nānekasvabhāvo yuktaḥ,",
  "SA11bsa047_u:304": "na caikānekasvabhāvavyatirekeṇāparaḥ kaścid bhāvasvabhāvo 'stīti niḥsvabhāvā evāmī paramārthataḥ svapnādyupalabdharūpādivad rūpiṇo bhavāḥ /",
  "SA11bsa047_u:305": "etacca bhagavataiva coktam āryalaṅkāvatāre- \"goviṣāṇāṃ punarmahāmate,",
  "SA11bsa047_u:306": "aṇuśo 'pi vibhidyamānaṃ nāvatiṣṭhate /",
  "SA11bsa047_u:307": "punarapyaṇavo 'pi bhidyamānā aṇutvalakṣaṇena nāvatiṣṭhante\" iti /",
  "SA11bsa047_u:308": "ye cārupiṇaste 'pi tathaiva vicāryumāṇā niḥsvabhāvā eva /",
  "SA11bsa047_u:309": "tathā hi,",
  "SA11bsa047_u:310": "bāhyasya nīlāderarthasyābhāvāt sāmarthyata eva vijñānādayo 'rūpiṇaḥ skandhā nilādirūpeṇa pratibhāsanta ityabhyupeyam /",
  "SA11bsa047_u:311": "uktaṃ ca bhagavatā-",
  "SA11bsa047_u:312": "\"bahirdhā nāsti vairūpaṃ svacittaṃ dṛśyate bahiḥ /\" iti /",
  "SA11bsa047_u:313": "tataśca nīlādicitrākāranirbhāsatayā grāhyagrāhakākāranirbhāsatayā naikasvabhāvā [Bhk_180] amī yuktāḥ /",
  "SA11bsa047_u:314": "na caikasyānekarūpatā yuktimatī, ekānekavirodhāt /",
  "SA11bsa047_u:315": "ekasya kasyacit svabhāvasyāsiddhāvanekarūpatāpyayuktimatī, ekasamūharūpatvād anekasya /",
  "SA11bsa047_u:316": "athavā tatrālīkā evāmī rūpādaya ākārāḥ pratibhāsanta ityubyupagamyate,",
  "SA11bsa047_u:317": "tadā vijñānam apyalīkaṃ prāpnoti /",
  "SA11bsa047_u:318": "vijñānasya tatsvarūpāvyatirekāt /",
  "SA11bsa047_u:319": "na hi svayaṃ prakāśamānarūpatāvyatirekeṇānyad vijñānasya rūpamasti /",
  "SA11bsa047_u:320": "svayaṃ ca na nirbhāsante rūpādayaḥ /",
  "SA11bsa047_u:321": "teṣāṃ ca vijñānasvarūpāpannānām alīkatve sarvameva vijñānam alīkam abhyupetaṃ syāt /",
  "SA11bsa047_u:322": "tasmād \"māyopamaṃ ca vijñānam\" ityuktaṃ bhagavatā /",
  "SA11bsa047_u:323": "tasmād ekānekasvabhāvaśūnyatvena paramārthato 'līkā evāmī sarvabhāvā iti niścitametat /",
  "SA11bsa047_u:324": "ayaṃ cārtha ukto bhagavatā laṅkāvatāre-",
  "SA11bsa047_u:325": "yathaiva darpaṇe rūpam ekatvānyatvavarjitam /",
  "SA11bsa047_u:326": "dṛśyate na ca tatrāsti tathā bhāveṣu bhavatā // iti /",
  "SA11bsa047_u:327": "ekatvānyatvavarjitam iti, ekatvānyatvarahitam ityarthaḥ / punaścoktam-",
  "SA11bsa047_u:328": "buddhayā vivicyamānānāṃ svabhāvo nāvadhāryate /",
  "SA11bsa047_u:329": "ato nirabhilāpyaste niḥsvabhāvāśca darśitāḥ // iti /",
  "SA11bsa047_u:330": "tadevaṃ cintāmayyā prajñayā niścitya bhūtamartha tasya pratyakṣīkaraṇāya bhāvanāmayīṃ prajñām utpādayet /",
  "SA11bsa047_u:331": "\"bahuśrutādimātrakeṇā nārthaḥ pratyakṣo bhavatīti niveditam āryaratnameghādiṣu /",
  "SA11bsa047_u:332": "anubhavaśca pratipattṛṇām, na cāpi sphuṭatarajñānālokodayam antareṇa samyagāvaraṇatamo 'pahīyate /",
  "SA11bsa047_u:333": "bhāvanābahulīkārataścābhūte [Bhk_181] 'pyarthe sphuṭarajñānam utpadyate /",
  "SA11bsa047_u:334": "yathā aśubhādipṛthvīkṛtsnādisamāpannānāṃ [jñānodbhavatve] kimpunarbhūte /",
  "SA11bsa047_u:335": "tathā ca bhāvanāyāḥ parisphuṭajñānaphalatvena sāphalyamuktam āryasamādhirāje-",
  "SA11bsa047_u:336": "ārocayāmi prativedayāmi vo yathā yathā bahu ca vitarkayennaraḥ /",
  "SA11bsa047_u:337": "tathā tathā bhavati tannimittacittastehi vitarkehi tanniśritehi // iti vistaraḥ /",
  "SA11bsa047_u:338": "tasmāt tattvaṃ sākṣātkartukāmo bhāvanāyāṃ pravartate /",
  "SA11bsa047_u:339": "tatra prathamataraṃ tāvad yoginā śamatho niṣpādanīyaścittasthirīkaraṇāya /",
  "SA11bsa047_u:340": "salilavaccañcalatvāccittasya, na śamathamādhāramanteraṇa sthitirasti /",
  "SA11bsa047_u:341": "na cāsamāhitena cetasā yathābhutaṃ śakyate jñātum /",
  "SA11bsa047_u:342": "uktaṃ hi bhagavatā- \"samāhitacitto yathābhūtaṃ prajānāti\" iti /",
  "SA11bsa047_u:343": "śamatho lābhādikāmanānirapekṣasya samyakpravṛttau sthirasya duḥkhādyadhivāsanaśilasyārabdhavīryasya śīghrataraṃ sampadyate /",
  "SA11bsa047_u:344": "ata eva āryasaṃdhinirvocanādau dānādaya uttarottaratvena varṇitāḥ /",
  "SA11bsa047_u:345_0": "tadevaṃ śīlādiśamathasambhāreṣu sthito mano 'nukūladeśe sarvabuddhabodhisattveṣu",
  "SA11bsa047_u:345_1": "praṇāmādikaṃ kṛtvā pāpadeśanāṃ puṇyānumodanāṃ vidhāya sakalajagadabhyuddharaṇāśayo",
  "SA11bsa047_u:345_2": "mahākaruṇām evābhimukhīkṛtya kāyam ṛjuṃ praṇidhāya sukhāsanopaviṣṭaḥ paryaṅkamābhujya",
  "SA11bsa047_u:345_3": "samādhimabhiniṣpādayet /",
  "SA11bsa047_u:346": "tatra prathamaṃ tāvad yad vastu vicārayitavyaṃ yāvatā prakāreṇa saṅkṣepataḥ sakalavastusaṅgraho bhavati tatra cittaṃ badhnīyat /",
  "SA11bsa047_u:347": "saṅkṣiptaṃ [Bhk_182] punarvastu rūpyarūpibhedena dvidha bhavati /",
  "SA11bsa047_u:348": "etaccādikarmikasya vikṣepadoṣaparihārārtha saṃkṣiptaṃ tāvad yuktam ālambayitum /",
  "SA11bsa047_u:349": "yadā tu jitamanaskāro bhavati tadā skandhadhātvādibhedena viśodhya vistaraśo 'pyālambata eva /",
  "SA11bsa047_u:350": "tathā sandhinirmocanādau yoginām aṣṭādaśaprakāraśūnyatālambanādibhedena nānāprakāram ālambanam uktam /",
  "SA11bsa047_u:351": "atraiva bhagavatā sattvānugrahād rūpyarūpyādibhedena saṃkṣepamadhyavistāraiḥ vastubhedo 'bhidharmādau nirdiṣṭaḥ /",
  "SA11bsa047_u:352": "tacca vastu adhyāropāpavādaparihārāya skandhadhātvādisaṅgrahato gaṇayet /",
  "SA11bsa047_u:353": "tato niścitya sarvaṃ vastusaṅgrahaṃ tatraiva punaścittaṃ prabandhena prerayet /",
  "SA11bsa047_u:354": "yada tvantarā rāgādinā cittaṃ bahirvikṣipet tadāvagamya vikṣepatām aśubhādibhāvanayā vikṣepam upaśāmya punastatraivoparyupari cittaṃ prerayet /",
  "SA11bsa047_u:355": "aśubhadibhāvanākramastu granthavistarabhayānna likhitaḥ /",
  "SA11bsa047_u:356": "yadā tu cittaṃ tatrānabhirataṃ paśyet, tada samādherguṇadarśanato 'bhiratiṃ tatra bhāvayet /",
  "SA11bsa047_u:357": "vikṣepadoṣadarśanād aratiṃ praśamayet /",
  "SA11bsa047_u:358_0": "atha yadā styānamiddhābhibhavād āalambanagrahaṇāprakaṭatayālīnaṃ cittaṃ bhavati tadā",
  "SA11bsa047_u:358_1": "lokasaṃjñābhāvanayā prāmodyavastubuddhādiguṇamanasikārāt [vā] layaṃ upaśāmya punastadevālambanaṃ",
  "SA11bsa047_u:358_2": "dṛḍhataraṃ gṛṇhīyāt /",
  "SA11bsa047_u:359": "atha yadā pūrvahasitaramitādyanusmarato 'ntarā cittam uddhataṃ paśyet,",
  "SA11bsa047_u:360": "tadānityatādisaṃvegamanasikārād auddhatyaṃ praśamayet,",
  "SA11bsa047_u:361": "tataḥ punastatraivālambane cittasyānabhisaṃskāravāhitāyaṃ yatnaṃ kurvīta /",
  "SA11bsa047_u:362": "atha yadā layauddhatyabhyāṃ viviktatayā samapravṛttaṃ svarasavāhicittaṃ paśyet tadābhogaśithīlīkaraṇād [Bhk_183] upekṣate /",
  "SA11bsa047_u:363": "yadā tu samapravṛtte satyābhogaḥ kriyate, tadā cittaṃ vikṣipet /",
  "SA11bsa047_u:364": "yadā tu tatrālambane 'nabhisaṃskāravāhi yāvadicchaṃ cittaṃ pravṛttaṃ bhavati,",
  "SA11bsa047_u:365": "tadā śamatho niṣpanno veditavyaḥ /",
  "SA11bsa047_u:366": "etacca sarvaśamathānāṃ sāmānyalakṣaṇam, cittaikagratāmātrasvabhāvatvāt /",
  "SA11bsa047_u:367": "śamathasya /",
  "SA11bsa047_u:368": "ālambanaṃ tu tasyāniyatameva /",
  "SA11bsa047_u:369": "ayaṃ ca śamathamārgo bhagavatā āryaprajñāpāramitādau nirdiṣṭaḥ /",
  "SA11bsa047_u:370": "yad āha- \"tatra cittaṃ sthāpayati,",
  "SA11bsa047_u:371": "saṃsthāpayati,",
  "SA11bsa047_u:372": "avasthāpayati,",
  "SA11bsa047_u:373": "upasthāpayati,",
  "SA11bsa047_u:374": "damayati,",
  "SA11bsa047_u:375": "śamayati,",
  "SA11bsa047_u:376": "vyupaśamayati,",
  "SA11bsa047_u:377": "ekotīkaroti,",
  "SA11bsa047_u:378": "samādadhāti\" iti navapadaiḥ /",
  "SA11bsa047_u:379": "tatra sthāpayati, ālambanena badhnāti /",
  "SA11bsa047_u:380": "saṃsthāpayati, tatraivālambane prabandhena pravartayati /",
  "SA11bsa047_u:381": "avasthāpayati, vikṣepam avagamya taṃ pariharati /",
  "SA11bsa047_u:382": "upasthāpayati, vikṣepaṃ parihṛtya uparyupari punastatraivālambane sthāpayati /",
  "SA11bsa047_u:383": "damayati, ratimutpādayati /",
  "SA11bsa047_u:384": "śamayati, aratiṃ vyupaśāmayati vikṣepadoṣadarśanāt /",
  "SA11bsa047_u:385": "vyupaśamayati, styānamiddhādīn vyutthitān vyupaśamayati /",
  "SA11bsa047_u:386": "ekotīkaroti, ālambane 'nabhisaṃskāravāhitāyaṃ yatnaṃ karoti /",
  "SA11bsa047_u:387": "samādadhāti, samaprāptaṃ cittam upekṣate samanvāharatītyarthaḥ /",
  "SA11bsa047_u:388": "eṣa caiṣāṃ padānām arthaḥ pūrvācāryaiḥ maitreyeṇa ca vyākhyātaḥ /",
  "SA11bsa047_u:389": "saṃkṣepeṇa sarvasaiva samādheḥ ṣaḍ doṣā bhavanti /",
  "SA11bsa047_u:390": "kauṣidyam ālambanasaṃpramoṣaḥ, layauddhatyam, anābhogaḥ, ābhogateti /",
  "SA11bsa047_u:391": "teṣāṃ pratipakṣeṇāṣṭau prahāṇasaṃskārā bhavanīyāḥ /",
  "SA11bsa047_u:392": "tad yathā- śraddhā, chandaḥ, vyāyāmaḥ praśrabdhiḥ, smṛtiḥ, samprajanyam, cetanā, upekṣā ceti /",
  "SA11bsa047_u:393": "tatrādyāścatvāraḥ kausīdyasya pratipakṣāḥ /",
  "SA11bsa047_u:394": "tathā hi- samādherguṇeṣvabhisampratyayalakṣaṇayā śraddhayā tatra yogino 'bhilāṣa utpadyate /",
  "SA11bsa047_u:395": "tato 'bhilāṣād vīryamarabheta /",
  "SA11bsa047_u:396": "tadvīryabalena kāyacittakarmaṇyatām [Bhk_184] āsādayati /",
  "SA11bsa047_u:397": "tataḥ praśrabdhakāyacetasaḥ kausīdyam āvartate /",
  "SA11bsa047_u:398": "ataḥ śraddhādayaḥ kausīdyaprahāṇāya bhāvanīyāḥ /",
  "SA11bsa047_u:399": "smṛtirālambanasampramoṣasya pratipakṣaḥ /",
  "SA11bsa047_u:400": "samprajanyaṃ layauddhatyayoḥ pratipakṣaḥ /",
  "SA11bsa047_u:401": "tena layauddhatyayoḥ samyagupaṃlakṣaṇāt /",
  "SA11bsa047_u:402": "layauddhatyāpraśamanakāle tvanābhogadoṣaḥ tatpratipakṣeṇa ca cetanā bhāvanīyā /",
  "SA11bsa047_u:403": "layauddhatyapraśame sati yadā cittaṃ praśamavāhi tadābhogadoṣaḥ,",
  "SA11bsa047_u:404": "tatpratipakṣastadānīmupekṣā bhāvanīyā /",
  "SA11bsa047_u:405": "ebhiraṣṭābhiḥ prahāṇasaṃskāraiḥ samanvāgataḥ samādhiḥ paramakarmaṇyo bhavati /",
  "SA11bsa047_u:406": "ṛddhayādīn guṇān niṣpādayati /",
  "SA11bsa047_u:407": "ata evoktaṃ sūtra- \"[aṣṭa]prahāṇa [saṃskāra]samanvāgataḥ ṛddhipādaṃ bhāvayati\" iti /",
  "SA11bsa047_u:408": "eṣā ca cittaikāgratā uttarottarakarmaṇyatāsamprayogād ālambanādiguṇaviśeṣayogācca dhyānārūpisamāpattiḥ vimokṣādivyapadeśaṃ labhate /",
  "SA11bsa047_u:409": "tathā hi yadopekṣāvedanāsamprayuktā savitarkasavicārā sā bhavati,",
  "SA11bsa047_u:410": "tadānāgamyā ucyate [prathamadhyānaprayogacittatvāt] /",
  "SA11bsa047_u:411": "yadā ca kāmatṛṣṇayā pāpadharmaiśca] viviktā bhavati [vitarkavicāra]prītisukhādhyātmasamprasādaiḥ samprayuktā bhavati,",
  "SA11bsa047_u:412": "tadā prathamaṃ dhyānam ucyate /",
  "SA11bsa047_u:413": "ata eva prathamadhyānaṃ vitarkamātrarahitaṃ dhyānāntaramucyate /",
  "SA11bsa047_u:414": "yadā vitarkavicārarahitā prathamadhyānabhūmitṛṣṇayā viviktā ca bhavati /",
  "SA11bsa047_u:415": "prītisukhādhyātmasamprasādaiḥ samprayuktā bhavati, tadā dvitīyaṃ dhyānamucyate /",
  "SA11bsa047_u:416": "yadā tu dvitīyadhyānabhūmitṛṣṇayā viviktā bhavati,",
  "SA11bsa047_u:417": "sukhopekṣāsmṛtisamprajanyasamprayuktā bhavati,",
  "SA11bsa047_u:418": "tadā tṛtīyaṃ dhyānam ucyate /",
  "SA11bsa047_u:419": "yadā tṛtīyadhyānabhūmitṛṣṇayā viviktā bhavati /",
  "SA11bsa047_u:420": "aduḥkhāsukhā upekṣāsmṛtyabhisamprayuktā bhavati, tadā caturthaṃ dhyānamucyate /",
  "SA11bsa047_u:421": "evam arūpyasamāpattivimokṣābhibhavāyatanādiṣvālambanākārādibhedena yojyam /",
  "SA11bsa047_u:422": "[Bhk_185]",
  "SA11bsa047_u:423": "tadevamālambane cittaṃ sthirīkṛtya prajñayā vivecayet /",
  "SA11bsa047_u:424": "yato jñānālokotpādāt sammohabījasyātyantaprahāṇaṃ bhavati /",
  "SA11bsa047_u:425": "anyathā hi tīrthikānāmiva samādhimātreṇa kleśaprahāṇaṃ na syāt / yathoktaṃ sutre-",
  "SA11bsa047_u:426": "kiñcāpi bhāvayet samādhimetaṃ na co bibhāveyya sā ātmasaṃjñām /",
  "SA11bsa047_u:427": "punaḥ prakupyati kileṣu tasya yathodrakasyeha samādhibhāvanā // iti /",
  "SA11bsa047_u:428": "tatrāyam āryalaṅkāvatāre saṃkṣepāt prajñābhāvanākramo nirdiṣṭaḥ-",
  "SA11bsa047_u:429": "cittamātraṃ samāruhya bāhyamarthaṃ na kalpayet /",
  "SA11bsa047_u:430": "tathatālambane sthitvā cittamātramatikramet //",
  "SA11bsa047_u:431": "cittamātramatikramya nirābhāsamatikramet /",
  "SA11bsa047_u:432": "nirābhāsasthito yogī mahāyānaṃ sa paśyati //",
  "SA11bsa047_u:433": "anābhogagatiḥ śāntā praṇidhānairviśodhitā /",
  "SA11bsa047_u:434": "jñānaṃ nirātmakaṃ śreṣṭhaṃ nirābhāse na paśyati // iti /",
  "SA11bsa047_u:435": "tatrāyamarthaḥ- prathamaṃ yogī ye rūpiṇo dharmā bāhyārthatayā paraiḥ parikalpitāsteṣu tāvad vicārayet /",
  "SA11bsa047_u:436": "kimete vijñānād anye, āhosvid vijñānamevaitat tathā pratibhāsate, yathā svapnāvasthāyāmiti /",
  "SA11bsa047_u:437": "tatra vijñānād bahiḥ paramāṇuśo vicārayet /",
  "SA11bsa047_u:438": "paramāṇūṃśca bhāgaśaḥ pratyavekṣa- māṇo yogī tān arthānna samanupaśyati /",
  "SA11bsa047_u:439": "tasyāsamanupaśyata evaṃ bhavati cittamātramevaitat sarvaṃ na punarbāhyo 'rthā vipadyate / tadevam-",
  "SA11bsa047_u:440": "[Bhk_186]",
  "SA11bsa047_u:441": "\"cittamātraṃ samāruhya bāhyamarthaṃ na kalpayet / \"",
  "SA11bsa047_u:442": "rūpidharmavikalpāṃstyajed ityarthaḥ /",
  "SA11bsa047_u:443": "teṣām upalabdhilakṣaṇaprāptānāṃ vicārayed anupalabdheḥ /",
  "SA11bsa047_u:444": "evaṃ rūpiṇo dharmān vibhāvyārupiṇo vibhāvayet /",
  "SA11bsa047_u:445": "tatra yaccittamātraṃ tadapyasati grāhye grāhako na yukto grāhakasya grāhyapekṣatvad tataścittaṃ grāhyagrāhakaviviktam advayameva cittamiti vicārayed advayalakṣaṇe-",
  "SA11bsa047_u:446": "\"tathatālambane sthitvā tadapi cittamātram atikramet / \"",
  "SA11bsa047_u:447": "grahakamākāramatikrameta / dvayanirābhāsa eva advayajñāne tiṣṭhedityarthaḥ /",
  "SA11bsa047_u:448": "evaṃ cittamātramatikramya tadapi dvayanirābhasaṃ yajjñānaṃ tadatikrameta /",
  "SA11bsa047_u:449": "svataḥ parato bhāvānāṃ janmānupapatteḥ grāhyagrāhakayoścālīkatve tadavyatirekāt tasyāpi satyatvamayuktamiti vicārayet /",
  "SA11bsa047_u:450": "tatrāpyadvayajñāne vastutvābhiniveśaṃ tyajet, advayajñānanirābhāsa eva jñāne tiṣṭhedityarthaḥ /",
  "SA11bsa047_u:451": "evaṃ sati sarvadharmaniḥsvabhāvatāpratipattau sthito bhavati /",
  "SA11bsa047_u:452": "tatra sthitasya paramatattvapraveśāt nirvikalpasamādhipraveśaḥ /",
  "SA11bsa047_u:453": "tathā cādvayajñānanirābhāse jñāne yadā sthito yogī tadā paramatattve sthitatvāt,",
  "SA11bsa047_u:454": "mahāyānaṃ sa paśyati /",
  "SA11bsa047_u:455": "etadeva tat mahāyānam ucyate yat paramatattvadarśanam /",
  "SA11bsa047_u:456": "etadeva tat paramatattvadarśanaṃ yat sarvadharmān prajñācakṣuṣā nirūpayataḥ samyagjñānāvaloke satyadarśanam /",
  "SA11bsa047_u:457": "tathā coktaṃ sutre- \"katamaṃ paramārthadarśanam? sarvadharmāṇām adarśanam /\" iti /",
  "SA11bsa047_u:458": "atredṛśamevādarśanamabhipretaṃ na tu nimīlitākṣajātyandhānāmiva pratyayavaikalyād amanasikārato vā yadadarśanam /",
  "SA11bsa047_u:459": "[Bhk_187]",
  "SA11bsa047_u:460": "tato bhāvābhiniveśadiviparyāsavāsanāyā aprahīṇatvād asaṃjñisamāpattyādivyutthitasyeva punarapi bhāvābhiniveśamūlasya rāgādikleśagaṇasyotpatteramukta eva yogī bhavet /",
  "SA11bsa047_u:461": "bhāvābhiniveśamūlo rāgādiḥ āryasatyadvayanirdeśādau varṇitaḥ /",
  "SA11bsa047_u:462": "yatpunaruktam avikalpapraveśadhāraṇyām- \"amanasikārato rūpādinimittaṃ varjayati\" iti /",
  "SA11bsa047_u:463": "tatrāpi prajñayā nirūpayato yo 'nupalambhaḥ sa tatrāmanasikāro 'bhipreto na manasikārābhāvamātram /",
  "SA11bsa047_u:464": "na hyasaṃjñisamāpattyādiriva anādikāliko rūpādyabhiniveśo manasikāraparivarjanamātrāt prahīyate /",
  "SA11bsa047_u:465": "saṃśayā prahāṇe tu na pūrvopalabdheṣu ca rūpādiṣvabhiniveśamanasikāraparivarjanaṃ śakyaṃ kartum agnyaparivarjane dāhāparivarjanavat /",
  "SA11bsa047_u:466": "tathāmī rūpādimithyāvikalpāḥ kaṇṭakādivadutkīlya na hastena cetaso 'panetavyāḥ /",
  "SA11bsa047_u:467": "kiṃ tarhi saṃśayabījāpagamāt /",
  "SA11bsa047_u:468": "tacca saṃśayabījaṃ yoginaḥ samādhyāloke sati prajñācakṣuṣā nirūpayatastesāṃ rūpādīnāṃ pūrvopalabdhānām upalabdhilakṣaṇaprāptānām anupalambhād,",
  "SA11bsa047_u:469": "rajjoḥ sarpajñānavad,",
  "SA11bsa047_u:470": "apagacchati nānyathā /",
  "SA11bsa047_u:471": "tathā saṃśayabījāpagamād rūpādinimittamanasikāraḥ śakyate varjayituṃ nānyathā /",
  "SA11bsa047_u:472": "anyathā hyasati samādhyāloke prajñācakṣuṣāpyanavaloke yathā andhakūpāvasthitapuruṣasyāvacarakagataghāṭādiṣviva yogino rūpādiṣvastitvasaṃśayo naiva nivarteta /",
  "SA11bsa047_u:473": "tadanivṛttyā cā prahīṇatimiradoṣasyeva yo 'yukto 'līkarūpādyabhiniveśaḥ pravarteta na kenāpi nivartyeta /",
  "SA11bsa047_u:474": "tasmāt samādhihastena manaḥ sandhāya sūkṣmataraprajñāśastreṇa tatra cetasi rūpādimithyāvikalpabījam uddharet /",
  "SA11bsa047_u:475": "evam satyutkhātamūlā iva [Bhk_188] taravo bhūmernirmūlatayā mithyāvikalpāḥ punaścetasi na virohanti /",
  "SA11bsa047_u:476": "ata evāvaraṇaprahāṇāya śamathavipaśyanāyuganaddhavāhī mārgo bhagavatā nirdiṣṭaḥ,",
  "SA11bsa047_u:477": "tayoḥ avikalpasamyagjñāne hetutvāt / tathā coktam-",
  "SA11bsa047_u:478": "śīlaṃ pratiṣṭhāya samādhilābhāḥ samādhilābhācca hi prajñābhāvanā /",
  "SA11bsa047_u:479": "prajñayā jñānaṃ bhavati viśuddhaṃ viśuddhajñānasya hi śīlasampat // iti /",
  "SA11bsa047_u:480": "tathā hi yadā śamathenālambane cittaṃ sthirīkṛtaṃ bhavati tadā prajñayā vicārayataḥ samyagjñānāloka utpadyate,",
  "SA11bsa047_u:481": "tadāndhakāramivāloke prakāśayati āvaraṇam apahīyate /",
  "SA11bsa047_u:482": "ata evānayoścakṣurālokayoriva samyagjñānotpādaṃ pratyanyo 'nyānuguṇyenāvasthitatvānnālokāndhakāravat parasparavirodhaḥ /",
  "SA11bsa047_u:483": "na hi samādhirandhakārasvabhāvaḥ /",
  "SA11bsa047_u:484": "kiṃ tarhi cittaikāgratālakṣaṇaḥ /",
  "SA11bsa047_u:485": "sa ca samāhito yathābhūtaṃ prajānātīti vacanādekāntena prajñānukūla eva bhavati,",
  "SA11bsa047_u:486": "na tu viruddhastasmāt syāt samāhitasya prajñayā nirūpayataḥ sarvadharmāṇāmanupalambhaḥ /",
  "SA11bsa047_u:487": "sa eva paramo 'nupalambhaḥ /",
  "SA11bsa047_u:488": "sā ca tādṛśī yogināmavasthānalakṣaṇā gatiranābhogā, tataḥ paraṃ dṛṣṭavyasyābhāvāt /",
  "SA11bsa047_u:489": "śānteti bhāvābhāvādivikalpalakṣaṇasya prapañcasyopaśamāt /",
  "SA11bsa047_u:490": "tathā hi yadā prajñayā nirūpayan na kiñcid bhāvasvabhāvam upalabhate yogī,",
  "SA11bsa047_u:491": "tadāsya naiva bhāvavikalpo bhavat /",
  "SA11bsa047_u:492": "abhāvavikalpo 'pi tasya nāstyeva /",
  "SA11bsa047_u:493": "yadi bhāvaḥ kadācid dṛṣṭo bhavati, evaṃ sati tanniṣedhenābhāvavikalpaḥ pravartate /",
  "SA11bsa047_u:494": "yadā tu kālatraye 'pi bhāvo yoginā prajñācakṣuṣā nirūpayatā nopalabdhaḥ,",
  "SA11bsa047_u:495": "tadā kathaṃ tasya pratiṣedhenābhāvavikalpaṃ kurvīta /",
  "SA11bsa047_u:496": "evamanye 'pi vikalpāstadā tasya na samutpadyanta eva bhāvābhāvavikalpābhyāṃ [Bhk_189] sarvavikalpasya vyāptatvāt /",
  "SA11bsa047_u:497": "vyāpakābhāve ca vyāpyasyāsambhavāt /",
  "SA11bsa047_u:498": "ayamasau paramanirvikalpo yogaḥ /",
  "SA11bsa047_u:499": "tatra sthitasya yoginaḥ sarvavikalpānām astaṃgamāt samyak kleśāvaraṇaṃ jñeyāvaraṇaṃ ca prahīyate /",
  "SA11bsa047_u:500": "tathā hi kleśāvaraṇasyānutpannāniruddhabhāveṣu bhāvādiviparyāso mūlaṃ kāraṇam āryasatyadvayanirdeśādau varṇitaṃ bhagavatā /",
  "SA11bsa047_u:501": "anena ca yogābhyāsena sarvabhāvādivikalpānāṃ prahāṇāt sakalabhāvādiviparyāsasyāvidyāsvabhāvasya kleśāvaraṇamūlasya prahāṇam /",
  "SA11bsa047_u:502": "tato mūlocchedāt kleśavaraṇaṃ samyak prahīyate /",
  "SA11bsa047_u:503": "tathā coktaṃ satyadvayanirdeśe- \"kathaṃ mañjuśrīḥ,",
  "SA11bsa047_u:504": "kleśā vinayaṃ gacchanti,",
  "SA11bsa047_u:505": "kathaṃ kleśāḥ parijñātā bhavanti?",
  "SA11bsa047_u:506": "mañjuśrīrāha- paramārthato 'tyantājātānutpannābhāveṣu sarvadharmeṣu saṃvṛtyāsadviparyāsaḥ /",
  "SA11bsa047_u:507": "tasmād asadviparyāsāt saṅkalpavikalpaḥ /",
  "SA11bsa047_u:508": "tasmāt saṃkalpavikalpād ayoniśo manasikāraḥ /",
  "SA11bsa047_u:509": "tasmād ayoniśo manasikārād ātmasamāropaḥ /",
  "SA11bsa047_u:510": "tasmād ātmasamāropād dṛṣṭiparyutthānam /",
  "SA11bsa047_u:511": "tasmād dṛṣṭiparyutthānāt kleśāḥ pravartante /",
  "SA11bsa047_u:512": "yaḥ punaḥ devaputra! paramārthato 'tyantājātānutpannābhāvān sarvadharmān prajānāti,",
  "SA11bsa047_u:513": "sa paramārthato 'viparyastaḥ /",
  "SA11bsa047_u:514": "yaśca paramārthato 'viparyastaḥ so 'vikalpaḥ /",
  "SA11bsa047_u:515": "yaścāvikalpaḥ sa yoniśaḥ prayuktaḥ /",
  "SA11bsa047_u:516": "yaśca yoniśaḥ prayuktaḥ tasyātmasamāropo na bhavati /",
  "SA11bsa047_u:517": "yasyātmasamāropo na bhavati tasya dṛṣṭiparyutthānaṃ na bhavati /",
  "SA11bsa047_u:518": "yāvat paramārthato nirvāṇadṛṣṭisarva dṛṣṭiparyutthānam api na bhavati /",
  "SA11bsa047_u:519": "tasyaivam anutpādavihāriṇaḥ kleśā atyantaṃ vinītā draṣṭavyāḥ /",
  "SA11bsa047_u:520": "ayam ucyate kleśavinayaḥ /",
  "SA11bsa047_u:521": "yadā,",
  "SA11bsa047_u:522": "devaputra! kleśān nirābhāsena jñānena paramārthato 'tyantaśūnyān atyantābhāvān atyantanirnimittāt prajānāti,",
  "SA11bsa047_u:523": "tadā devaputra! kleśāḥ parijñātā bhavanti /",
  "SA11bsa047_u:524": "tatra [Bhk_190] yathāpi nāma, devaputra! ya āśīviṣasya gotraṃ prajānāti /",
  "SA11bsa047_u:525": "sa tasyāśīviṣasya viṣaṃ śamayati /",
  "SA11bsa047_u:526": "evameva devaputra! ya kleśānāṃ gotraṃ prajānāti tasya kleśāḥ praśāmyanti /",
  "SA11bsa047_u:527": "devaputra āha- kataman mañjuśrīḥ! kleśānāṃ gotram /",
  "SA11bsa047_u:528": "āha- yāvad eṣā paramārthato 'tyantājātānutpannābhāveṣu sarvadharmeṣu kalpanā idaṃ kleśānāṃ gotram\" iti vistaraḥ /",
  "SA11bsa047_u:529": "bhāvādiviparyāsena ca sakalaviparyāsasya vyāptatvāt /",
  "SA11bsa047_u:530": "tatprahāṇe sakalaviparyāsaprahāṇād jñeyāvaraṇam apyanena samyak prahīyate,",
  "SA11bsa047_u:531": "viparyāsalakṣaṇatvād āvaraṇasya /",
  "SA11bsa047_u:532": "jñeyāvaraṇe ca prahīṇe pratibandhābhāvād ravikiraṇavad apagatameghādyāvaraṇe nabhasi sarvatrāvyāhato yogi pratyakṣo jñānālokaḥ pravartate /",
  "SA11bsa047_u:533": "tathā hi vastusvabhāvaprakāśarūpaṃ vijñānam /",
  "SA11bsa047_u:534": "tacca saṃnihitam api vastu pratibandhasadbhāvānna prakāśayati /",
  "SA11bsa047_u:535": "pratibandhābhāve tu sati, acintyaśaktiviśeṣalābhāt kimiti sakalam eva vastu yathāvad na prakāśayet /",
  "SA11bsa047_u:536": "ataḥ saṃvṛtiparamārtharūpeṇa sakalasya vastuno yathāvat parijñānāt sarvajñatvam avāpyate /",
  "SA11bsa047_u:537": "ato 'yam evāvaraṇaprahāṇo sarvajñatvādhigame ca paramo mārgaḥ /",
  "SA11bsa047_u:538": "yastu śrāvakādīnāṃ mārgastena viparyāsāprahāṇān na samyag āvaraṇadvayaṃ prahīyate /",
  "SA11bsa047_u:539": "tathā coktam āryalaṅkāvatāre- \"anye tu kāraṇādhīnān sarvadharmān dṛṣṭvānirvāṇe 'pi nirvāṇam iti buddhayo bhavanti /",
  "SA11bsa047_u:540": "dharmanairātmyādarśanād nāsti mahāmate! mokṣa eṣām /",
  "SA11bsa047_u:541": "mahāmate, śrāvakayānikābhisamayagotrasyāniryāṇe niryāṇabuddhiḥ /",
  "SA11bsa047_u:542": "atra mahāmate, [Bhk_191] kudṛṣṭivyāvartanā yogaḥ karaṇīyaḥ\" iti /",
  "SA11bsa047_u:543": "ata eva cānyena mārgeṇa mokṣābhāvād ekam eva yānam uktaṃ bhagavatā /",
  "SA11bsa047_u:544": "kevalam [bālena bālasya] avatāraṇābhisandhinā śrāvakādimārgo deśitaḥ /",
  "SA11bsa047_u:545": "tathā hi sakandha mātramevaitat,",
  "SA11bsa047_u:546": "na tvātmāstīti bhāvayan śrāvakaḥ pudgalanairātmyam avatarati,",
  "SA11bsa047_u:547": "vijñaptimātraṃ traidhātukamiti bhāvayan vijñānavādibāhyārthanairātmyamavatarati /",
  "SA11bsa047_u:548": "anena tvasyadvayajñānasya nairātmyapraveśāt paramatattvapraviṣṭo bhavati /",
  "SA11bsa047_u:549": "na tu vijñaptimātratāpraveśa eva tattvapraveśaḥ /",
  "SA11bsa047_u:550": "yathoktaṃ prāk /",
  "SA11bsa047_u:551": "uktaṃ ca āryalokottaraparivarte \"punaraparaṃ bho jinaputra! cittamātraṃ traidhātukam avatarati,",
  "SA11bsa047_u:552": "tacca cittam anantamadhyatayāvatarati\" iti /",
  "SA11bsa047_u:553": "antayorutpādabhaṅgalakṣaṇayoḥ sthitilakṣaṇasya ca madhyasyābhāvād anantamadhyacittam /",
  "SA11bsa047_u:554": "tasmād advayajñānapraveśa eva tattvapraveśaḥ /",
  "SA11bsa047_u:555": "sā ceyaṃ yoginām avasthā kuto viśodhitā? ityāha-",
  "SA11bsa047_u:556": "\"praṇidhānairviśodhitā\" iti /",
  "SA11bsa047_u:557": "mahākaruṇayā yat sarvasattvārthakaraṇāya bodhisattvena praṇihitam,",
  "SA11bsa047_u:558": "tataḥ praṇidhānabalād uttarottaradānādikuśalābhyāsāt sā tathā viśuddhā jāta,",
  "SA11bsa047_u:559": "yena sarvadharmaniḥsvabhāvatājñāne 'pi sakalasattvāpekṣā na vyāvartate yāvat saṃsāra eva ananuliptāḥ saṃsāradoṣairavatiṣṭhanta iti /",
  "SA11bsa047_u:560": "kathaṃ punaranābhogā śāntetyatra kāraṇamāha-",
  "SA11bsa047_u:561": "jñānaṃ nirātmakaṃ śreṣṭhaṃ nirābhāsena paśyati / iti /",
  "SA11bsa047_u:562": "yasmād yad advayalakṣaṇaṃ jñānam advayavādināṃ śreṣṭhaṃ paramārthenābhimataṃ tadapi nirātmakaṃ niḥsvabhāvam advayanirābhāsena jñānena paśyati yogī /",
  "SA11bsa047_u:563": "ato 'parasya draṣṭavyasyābhāvād anābhogā, sarvavikalpābhāvat śānteti /",
  "SA11bsa047_u:564": "[Bhk_192]",
  "SA11bsa047_u:565": "atredānīṃ ko 'sau yogī vidyate, yaḥ paśyatīti cet?",
  "SA11bsa047_u:566": "na paramārthataḥ kaścid ātmādiḥ svatantro 'sti, yogī nāpi kaścit paśyati /",
  "SA11bsa047_u:567": "kintu saṃvṛtyā yathā rūpādīviṣayākārajñānotpādamātreṇa vijñānameva loke tathā tathā vyavahriyate devadatto yajñadattaṃ jñānena paśyatīti na tu kaścid ātmādirasti /",
  "SA11bsa047_u:568": "tathātrāpi jñānamevādvayajñānanirābhāsam utpadyamānaṃ tathā vyapadiśyate nirābhāsena jñānena paśyatiti /",
  "SA11bsa047_u:569": "na hi sarvadharmāṇāṃ paramārthato niḥsvabhāvatve 'pi saṃvṛtyā yogijñānam anyad vā pṛthagjñānaṃ neṣṭam /",
  "SA11bsa047_u:570": "tathā coktam āryasatyadvayanirdeśe- \"paramārthato 'tyantābhāvaśca saṃvṛttyā ca mārga bhāvayati\" iti /",
  "SA11bsa047_u:571": "anyathā śrāvakapratyekabuddhabodhisattva [buddha]pṛthagjanādivyavasthā kathaṃ bhavet,",
  "SA11bsa047_u:572": "kintu yasya saṃvṛtyāpi kāraṇaṃ nāsti sa saṃvṛtyāpi notpadyate /",
  "SA11bsa047_u:573": "yathā śaśaviṣāṇādi /",
  "SA11bsa047_u:574": "yasya tu [kāraṇaṃ] vidyate sa paramārthato 'līko 'pi samutpadyata eva /",
  "SA11bsa047_u:575": "yathā- māyāpratibimba [pratidhvani]ādī /",
  "SA11bsa047_u:576": "na ca māyādeḥ saṃvṛtyā pratītyasamutpāde paramārthato vastutvaprasaṅgaḥ, tasya vicārākṣamatvāt /",
  "SA11bsa047_u:577": "ataḥ sarvameva māyopamaṃ jagat /",
  "SA11bsa047_u:578": "tatra yathā kleśakarmamāyāvaśāt sattvānāṃ janmamāyā pravarteta,",
  "SA11bsa047_u:579": "tathā yogināmapi puṇyajñānasambhāramāyāvaśād yogijñānamāyā pravartata eva /",
  "SA11bsa047_u:580": "tathā coktam āryaprajñāpāramitāyām- \"kaścit śrāvakanirmitaḥ,",
  "SA11bsa047_u:581": "kaścit pratyekabuddhanirmitaḥ,",
  "SA11bsa047_u:582": "kaścid bodhisattvanirmitaḥ,",
  "SA11bsa047_u:583": "kaścit tathāgatanirmitaḥ,",
  "SA11bsa047_u:584": "kaścit kleśanirmitaḥ kaścit karmanirmitaḥ /",
  "SA11bsa047_u:585": "anena subhūte, paryāyeṇa sarvadharmā nirmitotpannāḥ\" iti /",
  "SA11bsa047_u:586": "ayaṃ tu viśeṣo yogināṃ pṛthagjanebhyaḥ,",
  "SA11bsa047_u:587": "te hi māyākāravat tāṃ māyāṃ yathāvat parijñānāt satyato nābhiniviśante,",
  "SA11bsa047_u:588": "[Bhk_193] tena te yogina ucyante /",
  "SA11bsa047_u:589": "ye tāṃ bālapṛthagjanavat kautūhalaṃ styatvenābhiniviṣṭāste viparītābhiniveśad bāla ucyante iti sarvamaviruddham /",
  "SA11bsa047_u:590": "tathā coktam āryadharmasaṅgītau-",
  "SA11bsa047_u:591": "māyākāro yathā kaścinnirmita-mokṣamudyataḥ /",
  "SA11bsa047_u:592": "na cāsya nirmite saṅgo jñātapūrvo yato 'sya saḥ //",
  "SA11bsa047_u:593": "tribhavaṃ nirmitaprakhyaṃ jñātvā sambodhipāragaḥ /",
  "SA11bsa047_u:594": "saṃnahyate jagaddhetorjñātapūrvaṃ jagat tathā // iti /",
  "SA11bsa047_u:595": "evamanena krameṇa tattvaṃ bhāvayet /",
  "SA11bsa047_u:596": "tatra ca layauddhatyādīn vyutthitān pūrvavat praśamayet /",
  "SA11bsa047_u:597": "yadā tu sarvadharmaniḥsvabhāvatālambane ca layauddhatyādirahitam anabhisaṃskāreṇa pravṛttaṃ jñānaṃ bhavati,",
  "SA11bsa047_u:598": "tadā śamathavipaśyanāyuganaddhavāhī mārgo niṣpanno bhavati /",
  "SA11bsa047_u:599": "tathā yāvat śaknoti tāvad adhimuktibalena adhimukticaryābhūmau sthito bhāvayet /",
  "SA11bsa047_u:600": "tato yathecchaṃ paryaṅkamābhujya vyutthāya punarevaṃ cintayet /",
  "SA11bsa047_u:601": "yadi nāmāmī dharmāḥ paramārthata eva niḥsvabhāvā apyete saṃvṛtyā sthitā eva /",
  "SA11bsa047_u:602": "tathā coktam āryaratnameghe- \"kathaṃ bodhisattvo nairātmyakuśalo bhavati?",
  "SA11bsa047_u:603": "iha kulaputra,",
  "SA11bsa047_u:604": "bodhisattvaḥ samyakprajñayā rūpaṃ pratyevakṣate,",
  "SA11bsa047_u:605": "vedanāṃ saṃjñāṃ saṃskārān vijñānaṃ pratyavekṣate /",
  "SA11bsa047_u:606": "sa rūpaṃ pratyavekṣamāṇo rūpasyotpādaṃ nopalabhate, virodhaṃ nopalabhate, samudayaṃ nopalabhate /",
  "SA11bsa047_u:607": "evaṃ vedanāyāḥ saṃjñāyāḥ saṃskārāṇāṃ vijñānasyotpādaṃ nopalabhate,",
  "SA11bsa047_u:608": "nirodhaṃ nopalabhate,",
  "SA11bsa047_u:609": "samudayaṃ nopalabhate /",
  "SA11bsa047_u:610": "ayaṃ ca paramārthato 'nutpādavihāriṇyāḥ prajñāyā na punarvyāvahārikeṇa svabhāvena\" iti vistaraḥ /",
  "SA11bsa047_u:611": "ete ca bālabuddhaya evaṃ niḥsvabhāveṣu bhāveṣu [Bhk_194] viparītābhiniveśāt saṃsāre paribhramanto vividhāni duḥkhāni pratyanubhavanti /",
  "SA11bsa047_u:612": "mahākaruṇām eva āmukhīkṛtya evamanuvicintayet- tathāhaṃ kariṣyāmi yathā sarvajñatvaṃ prāpya eteṣāṃ dharmatāmavabodhayeyamiti /",
  "SA11bsa047_u:613": "tataḥ sarvabuddhabodhisattvebhyaḥ pūjāstotropahāraṃ kṛtvā āryabhadracaryāpraṇidhānamabhinirharet /",
  "SA11bsa047_u:614": "tataḥ śūnyatākaruṇāgarbha eva sakaladānādipuṇyajñānasambhāropārjane pravartate /",
  "SA11bsa047_u:615": "tathā coktam āryadharmasaṃgītau- \"yathābhūtadarśino bodhisattvasya sattveṣu mahākaruṇā pravartate /",
  "SA11bsa047_u:616": "evaṃ cāsya bhavati- idaṃ mayā samādhimukhaṃ sarvadharmayathābhūtadarśaṃ ca sarvasattvānāṃ nispādayitavyam /",
  "SA11bsa047_u:617": "sa tayā mahākaruṇayā saṃcodyamāno 'dhiśīlam adhicittam adhiprajñaṃ ca śikṣātrayaṃ paripūryānuttaraṃ samyaksambodhim abhisambudhyate\" iti /",
  "SA11bsa047_u:618": "ayameva prajñopāyayuganaddhabāhī bodhisattvānāṃ mārgo yat paramārthadarśane 'pi saṃvṛtiṃ nocchedayanti /",
  "SA11bsa047_u:619": "saṃvṛtiṃ cānucchedayanto mahākaruṇāpūrvaṅgamā aviparyastā eva sattvārthakriyāsu pravartante /",
  "SA11bsa047_u:620": "uktam āryaratnameghe- \"kathaṃ bodhisattvo mahāyānakuśalo bhavati /",
  "SA11bsa047_u:621": "iha bodhisattvaḥ sarvāsu śikṣāsu śikṣate, śikṣāmārgaṃ ca nopalabhate /",
  "SA11bsa047_u:622": "yacca śikṣate tadapi nopalabhate /",
  "SA11bsa047_u:623": "yaśca śikṣyate tamapi nopalabhate /",
  "SA11bsa047_u:624": "na ca taddhetukaṃ tannidānaṃ tatpratyayam ucchedadṛṣṭau patati\" iti /",
  "SA11bsa047_u:625": "āryadharmasaṃgītau coktam- \"katamā bodhisattvānāṃ pratipattiḥ?",
  "SA11bsa047_u:626": "yat kiñcid bodhisattvānāṃ kāyakarma,",
  "SA11bsa047_u:627": "yat kiñcid vākkarma,",
  "SA11bsa047_u:628": "yat kiñcin manaḥkarma,",
  "SA11bsa047_u:629": "tat sarvasattvāpekṣakaṃ pravartate,",
  "SA11bsa047_u:630": "mahākaruṇāpūrvaṅgamatvāt /",
  "SA11bsa047_u:631": "mahākaruṇādhipatyaṃ sarvasattvāhitasukhādhyāśayasamutthitam\" iti /",
  "SA11bsa047_u:632": "ayamevaṃ hitāśayaḥ saṃjñībhavati /",
  "SA11bsa047_u:633": "sā mayā [Bhk_195] pratipattiḥ pratipattavyā sarvasattvānāṃ hitāvahā sukhāvahā /",
  "SA11bsa047_u:634": "tasya skandheṣu māyāvat pratyavekṣaṇā pratipattirna ca skandhaparityāgaṃ spṛhayatīti /",
  "SA11bsa047_u:635": "dhātuṣvāśīviṣavat pratyavekṣaṇā pratipattirna ca dhātuparityāgaṃ spṛhayatīti /",
  "SA11bsa047_u:636": "āyataneṣu śūnyagrāmavat pratyavekṣaṇāpratipattirna cāyatanaparityāgaṃ spṛhayatīti /",
  "SA11bsa047_u:637": "rūpasya phenapiṇḍavat pratyavekṣaṇā pratipattirna ca tathāgatarūpakāyaviṭhapanāṃ jahāti /",
  "SA11bsa047_u:638": "vedanāyā budbudvat pratyavekṣaṇā pratipattirna ca tathāgatadhyānasamādhisamāpattisukhaniṣpadanaprayogaṃ nārabhate /",
  "SA11bsa047_u:639": "saṃjñāyāṃ marīcivat pratyavekṣaṇā pratipattirna ca tathāgatajñānaniṣpādana apratipattiḥ /",
  "SA11bsa047_u:640": "saṃskārāṇāṃ kadalīvat pratyavekṣaṇā pratipattirna ca buddhadharmasaṃskārāṇām apratipattiḥ /",
  "SA11bsa047_u:641": "vijñānasya māyāvat pratyavekṣaṇā pratipattirna ca jñānapūrvaṅgamakāyavāṅmanaskarmaniṣpādanā pratipattiḥ\" iti vistaraḥ /",
  "SA11bsa047_u:642": "evam aparyanteṣu sūtrānteṣu prajñopāyarūpā pratipattiranugantavyā /",
  "SA11bsa047_u:643": "tatra yadi nāma lokottaraprajñāvasthāyām upāyasevanā na sambhavati,",
  "SA11bsa047_u:644": "upāyasevanākāle tu bodhisattvasya māyākāravad aviparyastatvāt lokottarajñānāt prayogapṛṣṭhabhāvani yathāvad vastuparamārthatattvābhiniveśanī prajñāsambhavatyeveti,",
  "SA11bsa047_u:645": "bhavatyeva prajñopāyayuganaddhavāhī mārgaḥ /",
  "SA11bsa047_u:646": "āryakṣayamatinirdeśe ca dhyānākṣayatayā prajñopāyayuganaddhavāhī mārgo 'nugantavyaḥ /",
  "SA11bsa047_u:647": "evamanena krameṇa bodhisattvasya prajñām upāyaṃ ca satataṃ satkṛtya dīrghakālābhyāsena bhāvayato dvādaśāvasthāviśeṣā bhavanti /",
  "SA11bsa047_u:648": "tā evāvasthā uttarottaraguṇapratiṣṭhārthena bhūmayo vyavasthāpyante /",
  "SA11bsa047_u:649": "adhimukticaryābhūmeryāvad buddhabhūmiriti /",
  "SA11bsa047_u:650": "tatra yāvat pudgaladharmanairātmyatvaṃ na sākṣātkaroti, kevalaṃ dṛḍhatarādhimuktiḥ /",
  "SA11bsa047_u:651": "mārādibhirapyabhedyo yadādhimuktibalena tattvaṃ bhavayati,",
  "SA11bsa047_u:652": "tadā [Bhk_196] dṛḍhādhimuktito 'dhimukticaryābhūmirvyavasthāpyate /",
  "SA11bsa047_u:653": "asyāmapi bhūmau vartamāno bodhisattva pṛthagjano 'pi sarvabālavipattisamatikrānto 'saṃkhyeyasamādhidhāraṇīvimokṣābhijñādiguṇānvita āryaratnameghe paṭhyate /",
  "SA11bsa047_u:654": "asyā eva ca mṛdumadhyādhimātrādhimātratarāvasthācatuṣṭayena catvāri nirvedhabhāgīyāni vyavasthāpyante /",
  "SA11bsa047_u:655": "tathā hi yadā [bāhyārtha vibhāvayatā] īṣatspaṣṭo jñānāloko bhavati tadā uṣmagatanāmakaṃ nirvedhabhāgīyaṃ bhavati /",
  "SA11bsa047_u:656": "sa cātra mahāyāna ālokalabdhasamādhirucyate /",
  "SA11bsa047_u:657": "yadā tu sa eva jñānaloko madhyamaspaṣṭo bhavati,",
  "SA11bsa047_u:658": "tadā mūrdhanāmakanirvedhabhāgīyaṃ bhavati,",
  "SA11bsa047_u:659": "vṛddhālokaśca samādhirucyate /",
  "SA11bsa047_u:660": "yadā tu spaṣṭataro bāhyārthānābhāsajñānāloko jāyate,",
  "SA11bsa047_u:661": "tadā vijñaptimātrāvasthānāt kṣāntināmakaṃ nirvedhabhāgīyaṃ bhavati /",
  "SA11bsa047_u:662": "ekadeśapraviṣṭaśca samādhirucyate /",
  "SA11bsa047_u:663": "grāhyakārānupalambhapraveśāt /",
  "SA11bsa047_u:664": "yadā tu grāhyagrāhakākārarahitam advayaṃ jñānaṃ vibhāvayet tadāgradharmākhyaṃ nirvedhabhāgīyaṃ bhavati /",
  "SA11bsa047_u:665": "ānantaryaśca sa samādhirucyate, tadanantarameva tattvapraveśāt /",
  "SA11bsa047_u:666": "atra tāvad adhimukticaryābhūmi /",
  "SA11bsa047_u:667": "itarāstu bhūmayaḥ saṃkṣepata ekādaśāṅgaparipūritā vyavasthāpyante /",
  "SA11bsa047_u:668": "tatra prathamā bhūmiḥ prathamaṃ pudgaladharmanairātmyatattvādhigamāṅgaparipūritā vyavasthāpyate /",
  "SA11bsa047_u:669": "tathā hi yadāgradharmānantaraṃ prathamataraṃ lokottaraṃ sarvaprapañcarahitaṃ sarvadharmaniḥsvabhāvatāsākṣātkāri sphuṭataraṃ jñānam utpadyate,",
  "SA11bsa047_u:670": "tadā bodhisattvaḥ samyaktvanyayābhāvakrāntito darśanamārgotpādāt prathamāṃ bhūmiṃ praviṣṭo bhavati /",
  "SA11bsa047_u:671": "ata evāsyāṃ bhūmau prathamato 'nadhigatatattvādhigamād bodhisattvaḥ pramudito bhavati /",
  "SA11bsa047_u:672": "tata eṣā bhūmiḥ pramuditetyucyate /",
  "SA11bsa047_u:673": "atra ca dvādaśottaraṃ darśanaheyaṃ kleśaśataṃ prahīyate /",
  "SA11bsa047_u:674": "[Bhk_197]",
  "SA11bsa047_u:675": "śeṣāstu bhūmayo bhāvanāmārgasvabhāvāḥ /",
  "SA11bsa047_u:676": "tāsu bhāvanāheyāstraidhātukāḥ ṣoḍaśa kleśāḥ prahīyante /",
  "SA11bsa047_u:677": "asyāṃ ca bhūmau bodhisattvasya dharmadhātusamudāgamatāprabodhāt svārtha iva parāthe pravartanād dānapāramitātiriktatarā bhavati /",
  "SA11bsa047_u:678": "sa ca bodhisattvaḥ samadhigatatattvo 'pi vā yāvann śaknoti sūkṣmāpattiskhaliteṣu samprajanyavihāri bhavituṃ tāvat prathamā bhūmiḥ /",
  "SA11bsa047_u:679": "yadā tu śaknoti, tadāsyāṅgasya paripūrito dvitīyā bhūmirvyavasthāpyate /",
  "SA11bsa047_u:680": "ata evāsyāṃ bhūmau sūkṣmāpattiskhalitasamudācārāt śīlapāramitātiriktatarā bhavati /",
  "SA11bsa047_u:681": "sarvadauśśīlyamalāpagamād iyaṃ bhūmirvimaletyucyate /",
  "SA11bsa047_u:682": "sa sūkṣmāpattiskhaliteṣu samprajanyavihārī bhavati /",
  "SA11bsa047_u:683": "yāvanna śaknoti sakalalaukikaṃ samādhiṃ samāpattuṃ yathāśrutaṃ cārtham ādharttuṃ tāvad dvitīyaiva bhūmiḥ /",
  "SA11bsa047_u:684": "yadā śaknoti, tadā tasyāṅgasya paripūritastṛtīyā bhūmirvyavasthāpyate /",
  "SA11bsa047_u:685": "asyāṃ ca bhūmau bodhisattvasya śrutadhāraṇyā sarvalaukikasamādhyābhinirhārārthaṃ sarvaduḥkhasahanāt,",
  "SA11bsa047_u:686": "kṣāntipāramitātiriktatarā bhavati /",
  "SA11bsa047_u:687": "teṣāṃ samādhīnāṃ lābhād iya bhūmirapramāṇaṃ lokottaraṃ jñānāvabhāsaṃ karotīti prabhākarītyucyate /",
  "SA11bsa047_u:688": "sa pratilabdhalaukikasakalasamādhirapi yāvann śaknoti yathāpratilabdhairbodhipakṣairdharmairbahulaṃ vihartuṃ sarvasamāpattīnāṃ ca cittam upekṣituṃ tāvat tṛtīyā bhūmiḥ /",
  "SA11bsa047_u:689": "yadā tu śaknoti tadā tasyāṅgasya paripūritaścaturthī bhūmirvyavasthāpyate /",
  "SA11bsa047_u:690": "asyāṃ bhūmau bodhisattvasyābhīkṣṇaṃ kāyavāṅmanojalpasamatikramaṇāaya bodhipakṣairdharmairviharaṇāt,",
  "SA11bsa047_u:691": "viryaparamitātiriktatarābhavati /",
  "SA11bsa047_u:692": "iyaṃ ca sakalakleśendhanadāhasamarthasya bodhipakṣadharmārciṣa udgatatvād arciṣmatītyucyate /",
  "SA11bsa047_u:693": "so 'bhīkṣṇaṃ bodhipakṣadharmavihārī bhavati /",
  "SA11bsa047_u:694": "yāvanna śaknoti satyāni bhāvayan saṃsārānabhimukhaṃ nirvāṇābhimukhaṃ ca ceto vyāvartayitum upāyasaṃgṛhītān [Bhk_198] bodhipakṣān dharmān bhāvayitum,",
  "SA11bsa047_u:695": "tāvaccaturthī bhūmiḥ /",
  "SA11bsa047_u:696": "yadā tu śaknoti tadāsyāṅgasya paripūritaḥ pañcamī bhūmirvyavasthāpyate /",
  "SA11bsa047_u:697": "ata evāsyām iyam upāyasaṃgṛhītā bodhipakṣabhāvanā [paripūritena] suṣṭhu duḥkhena jīyate abhyasyatā iti sudurjayetyujyate /",
  "SA11bsa047_u:698": "asyāṃ cāryasatyākārabhāvanābahulīkārād dhyānapāramitā atiriktatarā bhavati /",
  "SA11bsa047_u:699": "upayasaṃgṛhītabodhipakṣabahulavihārī ca bhavati /",
  "SA11bsa047_u:700": "yāvad na śaknoti saṃsārapravṛttipratyavekṣaṇān nirvitsahayā cittasantatyānimittavihāraṃ samāpattuṃ tāvat pañcamī bhūmiḥ /",
  "SA11bsa047_u:701": "yadā śaknoti tadāsyāṅgasya paripūritaḥ ṣaṣṭhī bhūmirvyavasthāpyate /",
  "SA11bsa047_u:702": "asyāṃ ca bodhisattvasya pratītyasamutpādabhāvanāvihārāt prajñāpāramitātiriktatarā bhavati /",
  "SA11bsa047_u:703": "ata eva prajñāpāramitāyā atiriktataratvāt sarvabuddhadharmeṣu abhimukho 'syāṃ bhūmau vartata iti kṛtvā abhimukhītyucyate /",
  "SA11bsa047_u:704": "so 'nimittavihāralābhī bhavati /",
  "SA11bsa047_u:705": "yāvanna śaknoti niśchidram animittavihāraṃ samāpattum, tāvat ṣaṣṭhī bhūmiḥ /",
  "SA11bsa047_u:706": "yadā śaknoti tadāsyāṅgasya paripūritaḥ saptamī bhūmirvyavasthāpyate /",
  "SA11bsa047_u:707": "asyāmapi bhūmau bodhisattvaḥ sarvanimittaṃ nirnimittena pratividhyati nimittakṛtavyavahāraṃ ca na virodhayati /",
  "SA11bsa047_u:708": "ato 'syām upāyapāramitātiriktatarā bhavati /",
  "SA11bsa047_u:709": "iyaṃ ca bhūmiranābhogamārgopaśleṣāt suṣṭhu dūraṅgamād dūraṅgamā /",
  "SA11bsa047_u:710": "sa niśchidrānimittāvihāri bhavati /",
  "SA11bsa047_u:711": "yāvanna śaknotyanābhogavāhinam animittavihāraṃ samāpattuṃ tāvat saptamī bhūmiḥ /",
  "SA11bsa047_u:712": "yadā śaknoti tadāsyāṅgasya paripūrito 'ṣṭamī bhūmirvyavasthāpyate /",
  "SA11bsa047_u:713": "asyāṃ ca bhūmau anābhogena kuśalapakṣayogāt praṇidhānapāramitātiriktatarā bhavati /",
  "SA11bsa047_u:714": "animittābhogāprakampyatvād iyam acaletyucyate /",
  "SA11bsa047_u:715": "[Bhk_199]",
  "SA11bsa047_u:716": "so 'nābhogānimittavihārī ca bhavati /",
  "SA11bsa047_u:717": "yāvanna śaknoti paryāyaniruktyādiprabhedaiḥ sarvākārasarvadharmadeśanāyāṃ vaśībhavituṃ tāvad aṣṭamī bhūmiḥ /",
  "SA11bsa047_u:718": "yadā śaknoti tadāsyāṅgasya paripūrito navamī bhūmirvyavasthāpyate /",
  "SA11bsa047_u:719": "asyāṃ ca bhūmau bodhisattvasya pratisaṃvid- viśeṣalābhāt prajñābalaviśeṣayogād balapāramitātiriktatarā bhavati /",
  "SA11bsa047_u:720": "sarvākāradharmadeśanākauśalato 'navadyamativiśeṣalābhāt sādhumatī bhūmirucyate /",
  "SA11bsa047_u:721": "asyāṃ ca pratisaṃviccatuṣṭayalabhī bhavati /",
  "SA11bsa047_u:722": "yāvanna śaknoti buddhakṣetraparṣannirmāṇādi darśayituṃ paripūrṇadharmasambhogaṃ sattvaparipākaṃ ca kartum,",
  "SA11bsa047_u:723": "tāvad navamī bhūmiḥ /",
  "SA11bsa047_u:724": "yadā tu śaknoti tadāsyāṅgasya paripūrito daśamī bhūmirvyavasthāpyate /",
  "SA11bsa047_u:725": "asyāṃ ca nirmāṇādinā sattvaparipācanāya jñānaviśeṣayogād bodhisattvasya jñānapāramitātiriktatarā bhavati /",
  "SA11bsa047_u:726": "iyaṃ ca dharmadeśanāmeghaiḥ ananteṣu lokadhātuṣu dharmapravarṣaṇād dharmameghetyucyate /",
  "SA11bsa047_u:727": "aparairapi skandhapariśuddhayādivyavasthāpanaiḥ bhūmīnāṃ vyavasthāpanamasti,",
  "SA11bsa047_u:728": "granthavistarabhayān na likhitam /",
  "SA11bsa047_u:729": "sa pratilabdha- nirmāṇādivaśito 'pi yāvan na śaknoti sarvasmin jñeye sarvākāram asaktam /",
  "SA11bsa047_u:730": "apratihataṃ jñānam utpādayituṃ tāvad daśamī bhūmi /",
  "SA11bsa047_u:731": "yadā śaknoti tadāsyāṅgasya paripūrito buddhabhūmirvyavasthāpyate /",
  "SA11bsa047_u:732": "etacca bhūmivyavasthāpanam āryasaṃdhinirmocane nirdiṣṭam /",
  "SA11bsa047_u:733": "asyāśca buddhabhūmeḥ sarvākārasakalasaṃpatprakarṣḍaparyantagamanānnāparam utkṛṣṭaṃ sthānāntaramasti [tasmāt tataḥ paraṃ nāsti bhūmivyavasthā] iti /",
  "SA11bsa047_u:734": "asyāśca buddhamūmerguṇapakṣaprabhedo buddhairapi na śakyate sarvākāraṃ vaktum /",
  "SA11bsa047_u:735": "tasyā aprameyatvāt, kathaṃ punaḥ asmatsadṛśaiḥ /",
  "SA11bsa047_u:736": "yathoktam āryagaṇḍavyūhe-",
  "SA11bsa047_u:737": "[Bhk_200]",
  "SA11bsa047_u:738": "guṇaikadeśa-paryanta nādhigacchet svayaṃbhuvaḥ /",
  "SA11bsa047_u:739": "nirīkṣyamāṇo buddho 'pi buddhadharmā hyacintiyāḥ // iti /",
  "SA11bsa047_u:740": "etāvattu saṃkṣepeṇa vaktuṃ śakyate /",
  "SA11bsa047_u:741": "[svaparārthasampattiprakarṣaparyantagataḥ,",
  "SA11bsa047_u:742": "aśeṣadoṣāpagamaniṣṭhāṃ prāpya bhagavān buddho dharmakāye sthitvā sambhoganirmāṇakāyābhyām anābhogarūpeṇa aśeṣajagadartha kurvan yāvat saṃsāraṃ viharati /",
  "SA11bsa047_u:743": "tasmāt prekṣavadbhiḥ sarvaguṇākareṣu bhagavatsu śraddhā utpadanīyā,",
  "SA11bsa047_u:744": "tadguṇaparisādhanārthaṃ sarvaprakāreṇa prayatitavyam /",
  "SA11bsa047_u:745": "trikāyadivibhāgastu granthavistarabhayānna likhyate /",
  "SA11bsa047_u:746": "nayasyānusāreṇa sūtrasya cāṭha saduktyāsya mārgasya jinaputrakāṇām /",
  "SA11bsa047_u:747": "mayānalpapuṇyaṃ yadāptaṃ ca tena parāmetu buddhiṃ jaganmandamāśu //",
  "SA11bsa047_u:748": "bhūpatiśrīdevarājavacanena] kamalaśīlena bhāvanākramasya ayaṃ saṃkṣepaḥ kṛtaḥ /",
  "SA11bsa047_u:749": "bhāvanākramaḥ prathamaḥ samāptaḥ /",
  "SA11bsa047_u:750": "[Bhk_201]",
  "SA11bsa047_u:751": "2. bhāvanākramo dvitīyaḥ",
  "SA11bsa047_u:752": "namo mañjuśriye kumārabhūtāya /",
  "SA11bsa047_u:753": "mahāyānasūtranayānupraviśyamānānāṃ bhāvanākramaḥ saṃkṣepataḥ kathyate /",
  "SA11bsa047_u:754": "iha atīśighraṃ sarvajñatāprāptukāmena prekṣāvatā tatprāpaka-hetu-pratyayebhyo 'bhiyogaḥ karaṇīyaḥ /",
  "SA11bsa047_u:755": "itthamiyaṃ sarvajñatā tu hetuṃ vinā bhavituṃ na yujyate,",
  "SA11bsa047_u:756": "sarvasyāpi sarvadā sarvajñatābhāvaprasaṅgatvāt /",
  "SA11bsa047_u:757": "nirapekṣabhāve tu kutrāpi pratigho na syād, yato hi sarve 'pi sarvajñā eva na bhavanti /",
  "SA11bsa047_u:758": "kiṃ tarhi kasyacit kadācit kiñcinmātraṃmūtatvāt sarvaṃ hi vastu hetusāpekṣameva /",
  "SA11bsa047_u:759": "sarvajñatāpi kutracit kadācit kiñcit saṃbhāvyate /",
  "SA11bsa047_u:760": "sarvasminnapi kāle nāsti,",
  "SA11bsa047_u:761": "sarvasmin sthāne nāsti,",
  "SA11bsa047_u:762": "sarvamapi nāsti,",
  "SA11bsa047_u:763": "tasmāt sā tu niyatameva hetupratyayasāpekṣā /",
  "SA11bsa047_u:764": "taddhetupratyayeṣvapi abhrāntā avikalāśca sevitavyāḥ /",
  "SA11bsa047_u:765": "bhrantahetvanuṣṭhāne tu atidīrghakālenāpi na iṣṭaphala-prāptiḥ /",
  "SA11bsa047_u:766": "yathā-śṛṅgāt payodohavat /",
  "SA11bsa047_u:767": "sakalahetusevanaṃ vināpi na phalotpādaḥ /",
  "SA11bsa047_u:768": "bījādiṣu kasyacidapi abhāve aṅkurādiphalānutpādāt /",
  "SA11bsa047_u:769": "tasmāt tatphalakāmenābhrāntasakalaṃ hetupratyayaṃ sevanīyam /",
  "SA11bsa047_u:770": "ke hetupratyayāḥ sarvajñatāphalasya iti?",
  "SA11bsa047_u:771": "ucyate,",
  "SA11bsa047_u:772": "mādṛśo jātyandhasadṛśastān darśayituṃ na śaknoti,",
  "SA11bsa047_u:773": "tathāpi bhagavataivābhisaṃbuddhaya vineyajanebhyo yathoktaṃ tathaiva mayā bhagavadvacanenaiva kathyate /",
  "SA11bsa047_u:774": "bhagavāṃstan avocat- \"guhyādhipate! tat sarvajñajñānaṃ karuṇāmūlaṃ bodhicittahetukam upāyaparyavasānam\" iti /",
  "SA11bsa047_u:775": "tasmāt sarvajñatāmadhigantukāmaiḥ karuṇā-bodhicittopāyeṣu eteṣu triṣu śikṣitavyam /",
  "SA11bsa047_u:776": "karuṇayā preryamāṇā bodhisattvāḥ sarvasattvābhyuddhāraṇartham avaśyaṃ pratijñāsyanti /",
  "SA11bsa047_u:777": "ataḥ svātmadṛṣṭiṃ nirākṛtya atiduṣkarāvichinna-dīrghakāla-sādhītapuṇyajñānasambhāreṣu [Bhk_202] ādareṇa pravṛttiḥ /",
  "SA11bsa047_u:778": "tatra praviśya paripūrṇa puṇyajñānasambhāram avaśyaṃ sādhayati /",
  "SA11bsa047_u:779": "sambhārāpariniṣpattau sarvajñatā karatalagatavad bhaviṣyati /",
  "SA11bsa047_u:780": "tarhi sarvajñatāmūlaṃ tu karuṇāyā eva bhūtatvāt sā tu prathamatarameva bhavanīyā /",
  "SA11bsa047_u:781": "āryadharmasaṃgītisūtre- \"na bhagavan bodhisattvena atibahuṣu dharmeṣu śikṣitavyam /",
  "SA11bsa047_u:782": "eko dharmo bhagavan bodhisattvena svārādhitaḥ supratibiddhaḥ kartavyaḥ /",
  "SA11bsa047_u:783": "tasya sarvabuddhadharmāḥ karatalagatā bhavanti /",
  "SA11bsa047_u:784": "katama ekadharmaḥ? yaduta mahākaruṇā /\" iti /",
  "SA11bsa047_u:785": "mahākaruṇāparigṛhītatvād bhagavanto buddhāḥ sakalasvārthasampattilābhe 'pi sattvadhātuparyavasānaparyantaṃ tiṣṭhanti /",
  "SA11bsa047_u:786": "śrāvakavad atiśānte 'pi nirvāṇanagare na praviśantiṃ /",
  "SA11bsa047_u:787": "sattvān avalokya tacchāntanirvāṇanagaraṃ prajvaladayogṛhavad dūraṃ tyaktatvād bhagavatām apratiṣṭhitanirvāṇahetustu sā mahākaruṇā eva /",
  "SA11bsa047_u:788": "atra sa karuṇābhāvanākramaḥ prathamapraveśādārabhya abhidhātavyaḥ /",
  "SA11bsa047_u:789": "saṃprati upekṣābhāvanayā sarvasattveṣu anurāgaṃ dveṣaṃ ca nirasya samācittatā prathamaṃ niṣpādayitavyā /",
  "SA11bsa047_u:790": "sarve sattvāḥ sukhaṃ kāmayante, duḥkhaṃ tu na kāmayante /",
  "SA11bsa047_u:791": "anādimati ca saṃsāre na kaścit sattvo yo nābhūt śataśo me bandhuriti paricintaya- taścātra ko viśeṣaḥ syāt?",
  "SA11bsa047_u:792": "tarhi kasmiṃścid anurāgaḥ kasmiṃścicca dveṣo bhavet,",
  "SA11bsa047_u:793": "tasmān mayā sarveṣu sattveṣu cittasamataiva kāryā iti /",
  "SA11bsa047_u:794": "evaṃ manasikāreṇa madhyasthapakṣata ārabhya mitre śatrau cacittasamatāmeva bhāvayet /",
  "SA11bsa047_u:795": "tataḥ sarvasattveṣu cittasamatāṃ sādhayitvā maitrīṃ bhāvayet /",
  "SA11bsa047_u:796": "maitrījalena cittasaṃtānaṃ siṃcayitvā vidyamānasuvarṇabhūmivat kṛtvā karuṇābījavapane sukhena atisuvistāro bhaviṣyati /",
  "SA11bsa047_u:797": "tataścittasaṃtānaṃ maitryā vāsayitvā karuṇāṃ bhāvayet /",
  "SA11bsa047_u:798": "[Bhk_203]",
  "SA11bsa047_u:799": "sā ca karuṇā sarvapīḍitasattvaduḥkhāvagamecchākārāsti /",
  "SA11bsa047_u:800": "lokatrayasya sarvasattvānāṃ trividhaduḥkhatayā yathāyogam atyantaduḥkhitatvāt tadartha sarvasattveṣu sā bhāvanīyā /",
  "SA11bsa047_u:801": "tathā ca ye tāvannākārakāste vividhacirantanadīrghakālikadāhādi-dukheḥṣu nimagnā eva bhāvato varṇitāḥ /",
  "SA11bsa047_u:802": "tathā pretā api prāyo duḥsahatīvrakṣuttṛṣuduḥkhāgnyabhisaṃśoṣitamūrtayo bahuduḥkhamanubhavanti iti varṇitāḥ /",
  "SA11bsa047_u:803": "tiryañco 'pi parasparabhakṣaṇakrodhavadhahiṃsādibhiranekavidhaṃ duḥkhamanubhavanto dṛśyanta eva /",
  "SA11bsa047_u:804": "manuṣyā api kāmaparyeṣaṇākārpaṇyād anyo 'nyadrohopadhātakṛtaṃ priyaviprayogāpriyasaṃyogaṃ dāridrayādyutpannam aprameyaṃ duḥkhamanubhavanto dṛśyanto /",
  "SA11bsa047_u:805": "ye rāgādinānā-saṃkleśaparyaveṣṭitacittāḥ,",
  "SA11bsa047_u:806": "ye ca vividhakudṛṣṭigahananimagnāste sarve 'pi duḥkhahetutvāt prapatasthā iva atiduḥkhitā eva /",
  "SA11bsa047_u:807": "devā api sarvavipariṇāmaduḥkhaduḥkhitā eva /",
  "SA11bsa047_u:808": "devā api ye kāmavacarāste 'pi nityacyavanapatanādibhayaśkopahatāḥ kathaṃ sukhitā nāma?",
  "SA11bsa047_u:809": "saṃskāradu khaṃ tu karmakleśalakṣaṇaṃ hetuparatantrasvabhāvaṃ pratikṣaṇabhaṅgurasvabhāvalakṣaṇaṃ ca sakalajagati vyāptam /",
  "SA11bsa047_u:810": "tasmāt sakalameva jagad duḥkhāgnijvālāntarapraviṣṭam avetya yathā mama duḥkham apriyam anyeṣāmapi tādṛśam iti cintayatā /",
  "SA11bsa047_u:811_0": "aho bata! duḥkhitā mamaite priyasattvāstu kathaṃ tadduḥkhamuktāḥ syuriti svātmaduḥkhavat",
  "SA11bsa047_u:811_1": "kṛtvā tannivāraṇecchākārayā karuṇayā samādhyavasthāyāṃ sarvacaryāsu vāpi sarvadā",
  "SA11bsa047_u:811_2": "sarvasattvān bhāvayet /",
  "SA11bsa047_u:812": "prathamaṃ tāvad mitrapakṣeṣu anubhūtapūrvoktavividhaduḥkheṣu anupaśyatā bhāvanīyā /",
  "SA11bsa047_u:813": "tataḥ sattvasamatayāviśeṣamapaśyatā 'sarve sattvāstu me bandhubhūtā eva' iti paricintayatā madhyamapakṣeṣu bhavanīyā /",
  "SA11bsa047_u:814": "yadā tatra mitrapakṣeṣviva sā karuṇā tulyā pravṛttā bhavati tadā daśasu dikṣu sarvasattveṣu bhāvayet /",
  "SA11bsa047_u:815": "yadā duḥkhitapriyaśiśoḥ mātṛvat svātmano 'tipriyaṃ duḥkhata uddaraṇecchākārā svarasavāhinīṃ sarvasattveṣu samapravṛttā kṛpā bhavati tadā sā niṣpannā bhavati,",
  "SA11bsa047_u:816": "mahākaruṇāvyapadeśaṃ ca labhate /",
  "SA11bsa047_u:817": "[Bhk_204]",
  "SA11bsa047_u:818": "prathamaṃ tāvad mitrapakṣe kṛtā maitrībhāvanā sukhasaṃyogecchākārā bhavati,",
  "SA11bsa047_u:819": "kramaśaḥ vyasteṣu śatruṣu cāpi bhāvanīyā /",
  "SA11bsa047_u:820": "tathābhyastā ca sā karuṇā kramaśaḥ sakalasattvābhyuddharaṇecchāṃ svarasena eva utpādayati /",
  "SA11bsa047_u:821": "ato mūlakaruṇāṃ bhāvayitvā bodhicittaṃ bhāvayet /",
  "SA11bsa047_u:822": "tad bodhicittaṃ tu dvividham- saṃvṛtaṃ paramārtha ca /",
  "SA11bsa047_u:823": "tatra saṃvṛtaṃ tu karuṇayā sakalasattvābhyuddharaṇaṃ pratijñāya 'jagaddhitāya buddho bhaveyam' iti,",
  "SA11bsa047_u:824": "anuttarasamyaksambodhicchākāraḥ prathamaścittotpādaḥ /",
  "SA11bsa047_u:825": "tathāpi śīlaparivartapradarśita-vidhivad bodhisattvaḥ saṃvarasthitānyavidvatsu cittamutpādayet /",
  "SA11bsa047_u:826": "tathā saṃvṛtabodhicittamutpādya paramārthabodhicittotpādārthaṃ prayatitavyam /",
  "SA11bsa047_u:827": "tacca paramārthagocaram, vimalam, acalam, nirvātapradīpapravāhavanniṣkampam /",
  "SA11bsa047_u:828": "tatsiddhistu satataṃ satkṛtya dīrghakālaṃ śamathavipaśyanāyogabhāvanākaraṇād bhaviṣyati /",
  "SA11bsa047_u:829": "āryasaṃdhinirmocane yathā \"maitreya! śrāvakāṇāṃ bodhisattvānāṃ tathāgatānāṃ vā ye 'pi sarve 'pi laukikalokottarakuśaladharmāḥ śamathavipaśyanāphalā veditavyā iti /",
  "SA11bsa047_u:830": "\" taddvayoḥ sarvasamādhisaṃgṛhītatvāt sarvayogibhiḥ sadā avaśyaṃ śamathavipaśyane sevanīye /",
  "SA11bsa047_u:831": "tatraiva āryasaṃdhinirmocane bhagavatā uktam,",
  "SA11bsa047_u:832": "tadyathā- \"mayā śrāvakāṇāṃ bodhisattvānāṃ tathāgatānāṃ vividhasamādhayo darśitāḥ,",
  "SA11bsa047_u:833": "te sarve śamathavipaśyanāsaṃgṛhītā veditavyāḥ\" iti /",
  "SA11bsa047_u:834": "kevalaṃ śamathamātrabhāvanayā na yoginām āvaraṇaprahāṇam, kleśavikrāntimātrameva tāvat /",
  "SA11bsa047_u:835": "prajñālokābhāve 'nuśayahānyasaṃbhavād anuśayasaṃhāro na bhaviṣyati /",
  "SA11bsa047_u:836": "tasmāt tatraiva āryasaṃdhinirmocane uktam \"dhyānena hi kleśānāṃ vikrāntiḥ /",
  "SA11bsa047_u:837": "prajñayā tu anuśayaṃ saṃpratihanti iti\" /",
  "SA11bsa047_u:838": "[Bhk_205]",
  "SA11bsa047_u:839": "āryasamādhirājasūtre 'pi-",
  "SA11bsa047_u:840": "kiṃ cāpi bhāveyya samādhiloke na co vibhāveyya sa ātmasaṃjñām /",
  "SA11bsa047_u:841": "punaḥ prakupyanti kileśu tasya yathodrakasyeha samādhibhāvanā /",
  "SA11bsa047_u:842": "nairātmyadharmān yadi pratyavekṣate tān pratyavekṣya yadi bhāvayet /",
  "SA11bsa047_u:843": "sa hetu nirvāṇaphalasya prāptaye yo anyaheturna sa bhoti śāntaye // iti uktam /",
  "SA11bsa047_u:844": "bodhisattvapiṭake 'pi- \"ye bodhisattvapiṭakasya etaddharmaparyāyāśravaṇe,",
  "SA11bsa047_u:845": "āryavinayadharmaśravaṇaṃ ca vinā samādhimātreṇa saṃtoṣagrahaṇe tu ahaṃkāravaśād abhimāne patitāḥ janmajarārogamaraṇaśokaparidevanāduḥkhadaurmanasyakopāparimuktāḥ /",
  "SA11bsa047_u:846": "ṣaḍgatisaṃsārāparimuktāḥ duḥkhaskandhato 'pi aparimuktāḥ /",
  "SA11bsa047_u:847": "tān saṃdhāya tathāgatena evam uktam- parasmād anukūlaśrotā tu jarāmaraṇamukto bhaviṣyati\" iti /",
  "SA11bsa047_u:848": "tasmāt sakalāvaraṇaṃ vihāya viśuddhajñānodbhavakāmena śamathe sthitvā prajñā bhāvanīyā /",
  "SA11bsa047_u:849": "evam āryaratnakūṭe 'pi bhāṣitam-",
  "SA11bsa047_u:850": "śīlaṃ pratiṣṭhāya samādhilābhaḥ samādhilābhācca hi prajñābhāvanā /",
  "SA11bsa047_u:851": "prajñāyā jñānaṃ bhavati viśuddhaṃ viśuddhajñānasya hi śīlasampat // iti /",
  "SA11bsa047_u:852": "āryamahāyānaśraddhābhāvanāsūtre 'pi uktam- \"kulaputra! prajñāyām anupasthitau bodhisattvānāṃ mahāyānaśraddhā mahāyāne kathamapi utpatsyate (iti) ahaṃ na vakṣyāmi /",
  "SA11bsa047_u:853": "kulaputra! anena paryāyeṇāpi evaṃ bodhisattvānāṃ [Bhk_206] yā kācid mahāyānaśraddhā mahāyāne utpatsyate sā sarvā tu avikṣiptacittena dharmārthasaṃcintanāt samutpannā veditavyā / \"",
  "SA11bsa047_u:854": "śamathaṃ vinā vipaśyanāmātreṇa yogicittaṃ viṣayeṣu vikṣipyate,",
  "SA11bsa047_u:855": "vāyumadhyasthitapradīpavacca sthiraṃ na bhavati /",
  "SA11bsa047_u:856": "ato jñānāloko 'tisphuṭo na bhavati /",
  "SA11bsa047_u:857": "tasmād ubhayaṃ samaṃ sevitavyam /",
  "SA11bsa047_u:858": "ataḥ āryamahāparinirvāṇasūtre 'pi uktam- \"śrāvakaistu tathāgatagotraṃ na dṛśyate /",
  "SA11bsa047_u:859": "samādheradhikatvāt prajñāyāśca alpatvāt bodhisattvāstu paśyanti,",
  "SA11bsa047_u:860": "kintu asphuṭam,",
  "SA11bsa047_u:861": "prajñātirekāt samādheścālpatvāt /",
  "SA11bsa047_u:862": "tathāgatastu sarvam avalokayati śamathavipaśyanāsamānayuktatvād\" iti /",
  "SA11bsa047_u:863": "śamathabalena ca vāyunā akṣobhyapradīpavad vikalpavāyubhiścittaṃ na kampate /",
  "SA11bsa047_u:864": "vipaśyanayā tu sakalakudṛṣṭimalaprahāṇatvād anyairabhedyā /",
  "SA11bsa047_u:865": "candrapradīpasutre yathā-",
  "SA11bsa047_u:866": "akampiyaḥ śamathabalena bhoti śailopamo bhoti vipaśyanāya /",
  "SA11bsa047_u:867": "ityuktam / ataḥ ubhayena yogakaraṇaṃ sthitam /",
  "SA11bsa047_u:868": "tatra ādau saṃprati tena yoginā sukhaṃ śīghraṃ ca śamatha-vipaśyanāsiddhaye śamathavipaśyanāsambhāraḥ sevanīyaḥ /",
  "SA11bsa047_u:869": "tatra śamathasaṃbhāraḥ katamaḥ?",
  "SA11bsa047_u:870": "anukūladeśavāsaḥ,",
  "SA11bsa047_u:871": "alpecchatā,",
  "SA11bsa047_u:872": "santuṣṭiḥ,",
  "SA11bsa047_u:873": "kriyābāhulyaparihāraḥ,",
  "SA11bsa047_u:874": "śīlaviśuddhiḥ icchādivikalpaparityāgaśca /",
  "SA11bsa047_u:875": "tatra pañcaguṇayukto hi deśo 'nukūlo jñātavyaḥ /",
  "SA11bsa047_u:876": "vastrabhojanādeḥ akṛcchreṇa prāptitvāt sulabdhaḥ,",
  "SA11bsa047_u:877": "durjanaśatrvādyanavasthitatvāt susthānam,",
  "SA11bsa047_u:878": "nīrogabhūmitvāt subhūmiḥ,",
  "SA11bsa047_u:879": "mitraśīlavatsamadṛṣṭitvāt sanmitram,",
  "SA11bsa047_u:880": "divā bahujanāpūritatvād rātrau alpaśabdatvācca syuyuktam /",
  "SA11bsa047_u:881": "alpecchatā katamā? cībarāderautkṛṣṭamasya ādhikyasya vā anadhyavasanam /",
  "SA11bsa047_u:882": "saṃtuṣṭiḥ katamā? [Bhk_207] abaramātracivarāḍilābhena yaḥ sadā santoṣaḥ /",
  "SA11bsa047_u:883": "kriyābāhulyaparihāraḥ katamaḥ?",
  "SA11bsa047_u:884": "krayavikrayādiduṣkarmaparihāraḥ,",
  "SA11bsa047_u:885": "gṛhastha-pravrajitānyatamātisaṃstutipariharaḥ,",
  "SA11bsa047_u:886": "oṣadhinirmāṇanakṣatragaṇānādiparihāraśca /",
  "SA11bsa047_u:887": "śīlaviśuddhiḥ katamā?",
  "SA11bsa047_u:888": "saṃvaradvaye 'pi prakṛti-pratikṣepasāvadyaśikṣāpadābhaṅgatā,",
  "SA11bsa047_u:889": "pramādabhaṅge 'pi śīghrātiśīghraṃ paścāttāpena yathādharmācaraṇam /",
  "SA11bsa047_u:890": "śrāvakasaṃvare pārājikapratividhāne 'yogyaṃ kathanaṃ yadasti tasminnapi paścāttāpaḥ,",
  "SA11bsa047_u:891": "paścācca akaraṇa-manasikāraḥ /",
  "SA11bsa047_u:892": "yaccittena yatkarmaṃ kṛtam,",
  "SA11bsa047_u:893": "taccitte niḥsvabhāvatāpratisaṃkhyānad sarvadharmaniḥsvabhāvatābhāvanātvāt tatchīlaviśuddhireva vaktavyā /",
  "SA11bsa047_u:894": "tattu āryājātaśatrukaukṛtyavinodanād avaboddhavyam /",
  "SA11bsa047_u:895": "tasmāt kaukṛtyābhāvaṃ kṛtvā bhāvanāyām abhiyogaḥ karttavyaḥ /",
  "SA11bsa047_u:896": "kāmeṣvapi iha janmāntare ca bhāvino vividhadoṣān manasikṛtya teṣu vikalpaḥ pariharttavyaḥ /",
  "SA11bsa047_u:897": "etāvatā saṃsārabhāvaḥ priyo 'priyo vāpi tatsarvaṃ tu vināśadharmi asthiraṃ ca /",
  "SA11bsa047_u:898": "niścayena tatsarvasmin mayi ca aciraṃ viyoge bhāve sati mama tasmin katham adhyavasitādirbhaved iti bhāvanayā sarve vikalpāḥ pariharttavyāḥ /",
  "SA11bsa047_u:899": "vipaśyanā-sambhāraḥ katamaḥ? satpuruṣāśrayaḥ, bahuśrutaparyeṣaṇā, yoniśomanasikāraśca /",
  "SA11bsa047_u:900": "tatra kīdṛśaṃ satpuruṣam āśrayed iti cet- yo bahuśrutaḥ prasannavāk, kāruṇiko nirvitsahaśca /",
  "SA11bsa047_u:901": "tatra bahuśrutaparyeṣṭiḥ katamā?",
  "SA11bsa047_u:902": "yat sādaraṃ bhagavaddvādaśāṅgadharmapravacananeyārthanītārthātiśravaṇam /",
  "SA11bsa047_u:903": "ittham āryasaṃdhinirmocane- \"yatheccham āryākhyānāśravaṇaṃ hi vipaśyanāvighnaḥ\" iti uktam /",
  "SA11bsa047_u:904": "tatraiva \"vipaśyanā ca śravaṇamananābhyāmutpannaviśuddhadṛṣṭihetorūtpadyate /",
  "SA11bsa047_u:905": "āryānārāyaṇaparipṛcchāyām api- \"śrutimati prajñāpradurbhavati /",
  "SA11bsa047_u:906": "prajñāvataḥ kleśāḥ praśāmyanti /\" ityuktam /\" ityuktam /",
  "SA11bsa047_u:907": "[Bhk_208]",
  "SA11bsa047_u:908": "yoniśomanasikāraḥ katamaḥ?",
  "SA11bsa047_u:909": "yasya nītārthasūtraneyārthasūtrādisunirṇayastādṛśe bodhisattve niḥśaṅke sati bhāvanāyām aikāntikaniścayo bhaviṣyati /",
  "SA11bsa047_u:910": "anyathā saṃśayāndolitayānasthitastu śṛṅgāṭakamadhyagatamanuṣyavat kutrāpi aikāntikaniścayo na bhaviṣyati /",
  "SA11bsa047_u:911": "yoginā tu sadā matsyamāṃsādi parihṛtya apratikūlaṃ bhojanaṃ niyatamātrakaṃ bhoktavyam /",
  "SA11bsa047_u:912": "tathā tena sāñcitasakalaśamathavipaśyanāsambhāreṇabodhisattvena bhāvanāyāṃ praveṣṭavyam /",
  "SA11bsa047_u:913_0": "tatra prathamaṃ tāvad yogī bhāvanākāle sarvam itikaraṇīyaṃ parisamāpyaṃ kṛtamūtrapurīṣaḥ",
  "SA11bsa047_u:913_1": "kaṇṭakasvarādirahite mano 'nūkūle pradeśe sthitvā mayā sarvasattvā bodhimaṇḍe niṣpādayitavyā iti viniścayan,",
  "SA11bsa047_u:914_0": "sakalajagadabhyuddharaṇāśayo mahākaruṇām āmukhīkṛtya daśadigavasthitān sarvabuddhabhodhisattvān",
  "SA11bsa047_u:914_1": "pañcāṅgena praṇipatyāgrato buddhabodhisattvan paṭādau sthāpayitvā anyatra vā yathāvat",
  "SA11bsa047_u:914_2": "tebhyaśca yathāruci pūjāstavanaṃ kṛtvā svapāpaṃ pradeśya,",
  "SA11bsa047_u:915": "sakalasya jagataḥ puṇyam anumodya,",
  "SA11bsa047_u:916": "mṛdutarasukhāsane vairocanabhaṭṭārakabaddhaparyaṅkena ardhaparyaṅkena vā niṣpādya nātyunmūīlite nātinimīlite nāsikāgravinyaste cakṣuṣī kṛtvā,",
  "SA11bsa047_u:917": "nātinamraṃ nātistabdham ṛjukāyaṃ praṇidhāyāntarmukhāvarjitasmṛtirupaviśet /",
  "SA11bsa047_u:918": "tataḥ skandhau samau sthāpayet /",
  "SA11bsa047_u:919": "śiro nonnatam nāvanataṃ eka-pārśve niścalaṃ sthāpayitavyam /",
  "SA11bsa047_u:920": "kiṃ tarhi nābhipraguṇā nāsikā sthāpayitavyā /",
  "SA11bsa047_u:921": "dantoṣṭhaṃ mṛdu sthāpanīyam /",
  "SA11bsa047_u:922": "jivhā coparidantamūle sthāpanīyā /",
  "SA11bsa047_u:923": "āśvāspraśvāsāstu na saśabdā nāpi sthūlā nāpi tvaritāḥ karaṇīyāḥ /",
  "SA11bsa047_u:924": "kiṃ tvasaṃlakṣyamāṇā mandaṃ mandamanābhogena yathā praviśeyurnirgaccheyurvā tathā karaṇiyam /",
  "SA11bsa047_u:925": "tatra prathamaṃ tāvat śamatho nispādayitavyaḥ,",
  "SA11bsa047_u:926": "bāhyaviṣayavikṣepaśānteḥ āntarālambane satataṃ svarasavāhi prītiprasrabdhivaccitta eva sthitistu śamatha iti ucyate /",
  "SA11bsa047_u:927": "tasyaiva śamathasyālambanakāle yastattva-vicāraḥ sā vipaśyanā /",
  "SA11bsa047_u:928": "āryaratnameghe yathā- \"śamathaścittaikāgratā /",
  "SA11bsa047_u:929": "vipaśyanā bhūtapratyavekṣeti\" uktam /",
  "SA11bsa047_u:930": "[Bhk_209]",
  "SA11bsa047_u:931": "āryasaṃdhinirmocane 'pi- \"bhagavan kathaṃ śamathaparigaveṣaṇaṃ vipaśyanākauśalaṃ cāsti? ucyate /",
  "SA11bsa047_u:932": "maitreya! mayā dharmopacāro vyavasthāpitaḥ /",
  "SA11bsa047_u:933": "tadyathā- ye sūtrageyavyākaraṇa-gāthā-udāna-nidāna-avadāna-itivṛttaka-jātaka-vaipulya-adbhūtadharma-upadeśa-vargāḥ bodhisattvebhya ākhyātāste bodhisattvaiḥ saṃśrutya saṃdhārya,",
  "SA11bsa047_u:934": "pāṭhamabhyasya,",
  "SA11bsa047_u:935": "manasā samparīkṣya,",
  "SA11bsa047_u:936": "dṛṣṭyā supratividdhaya sa ekākī viviktasthaḥ,",
  "SA11bsa047_u:937": "antaḥ pratisaṃlīnaḥ,",
  "SA11bsa047_u:938": "yathāsucintitān tāneva dharmān manasikṛtya,",
  "SA11bsa047_u:939": "yena cittena manasikārastaccitābhyantaraṃ satataṃ manasikāreṇa manasikāraḥ /",
  "SA11bsa047_u:940": "tathā praviśya tatra bahuśaḥ sthitaḥ tasyāṃ kāyaprasrabdhicittaprasrabdhisambhavaśca yo 'sti sa tu śamatha iti /",
  "SA11bsa047_u:941": "tarhi bodhisattvaḥ śamathaparigaveṣaṇaṃ karoti /",
  "SA11bsa047_u:942": "tena kāyaprasrabdhiḥ, cittaprasrabdhiśca /",
  "SA11bsa047_u:943": "te prāpya tatraiva sthitaḥ,",
  "SA11bsa047_u:944": "cittavikṣepaṃ vihāya yathā cintitadharmaḥ teṣāmeva abhyantare samādhigocarapratibimbaṃ pratyavekṣate,",
  "SA11bsa047_u:945": "adhimucyate,",
  "SA11bsa047_u:946": "tādṛk samādhigocarapratibimbam,",
  "SA11bsa047_u:947": "tajjñeyarthe vivicyate pravivecanaṃ parikalpanaṃ paryavekṣaṇaṃ kṣāntiḥ,",
  "SA11bsa047_u:948": "kāmo viśiṣṭaivbhāgo darśanam,",
  "SA11bsa047_u:949": "adhigamaśca yo 'sti,",
  "SA11bsa047_u:950": "sā tu vipaśyanā iti,",
  "SA11bsa047_u:951": "tathā ca bodhisattvavipaśyanā kauśalam ityuktam / \"",
  "SA11bsa047_u:952": "tatra śamathābhinirhārakāmo yogī prathamaṃ tāvat sūtrageyādisakalapravacanaṃ tu tathatāparāyaṇam,",
  "SA11bsa047_u:953": "tathatāpragbhāram,",
  "SA11bsa047_u:954": "tathatāpravaṇama iti sarvaṃ saṃgrāhya tatra cittam upasthāpayet /",
  "SA11bsa047_u:955": "etāvatā kiyadākāreṇa sarvadharmasaṃgrahabhute skandhādau tatra cittam upasthāpayet /",
  "SA11bsa047_u:956": "etāvatā yathādṛṣṭa-yathāśrutabuddhapratimāyāṃ cittaṃ sthāpitavyam /",
  "SA11bsa047_u:957": "āryasamādhirāje yathā-",
  "SA11bsa047_u:958": "suvarṇavarṇena samucchrayeṇa samantaprāsādiku lokanāthaḥ /",
  "SA11bsa047_u:959": "yasyātra ālambani cittu vartate samāhitaḥ socyati bodhisattva // iti uktam /",
  "SA11bsa047_u:960": "[Bhk_210]",
  "SA11bsa047_u:961": "tathā yatra icchālambanaṃ tasmin cittaṃ sthāpayitvā tatraiva uparyupari satataṃ cittaṃ sthāpayet /",
  "SA11bsa047_u:962": "tatra upasthāpya cittam īdṛśamevaṃ parīkṣeta /",
  "SA11bsa047_u:963": "'kim ālambanaṃ sugṛṇhāti līyate vā athavā bāhyaviṣayavyasekād vikṣipyate iti parīkṣitavyam /",
  "SA11bsa047_u:964": "tatra yadi styānamiddhābhibhavād cittaṃ līnaṃ vā layābhiśaṅkā darśane tatkāle pramodya vastuni buddhapratimādau vā alokasaṃjñāmanasikaraḥ kartavyaḥ /",
  "SA11bsa047_u:965": "atha layam upaśāmya yathāpi tatraiva ālambane cittālambanam atisphuṭadarśanaṃ bhavati tathā karaṇiyam /",
  "SA11bsa047_u:966": "yadā tu jātyandhavad andhakārapraviṣṭapuruṣavad vā vinimīlitākṣavad vā cittam ālambanaṃ atisphuṭaraṃ na paśyati tadā līnaṃ veditavyam /",
  "SA11bsa047_u:967": "yadā bāhyarūpādau teṣāṃ guṇakalpanayā dhāvanena,",
  "SA11bsa047_u:968": "anyamanasikāreṇa vā pūrvānubhūtaviṣayecchayā cittauddhatyaṃ vā auddhatyaśaṅkādarśanaṃ vā tadā sarve saṃskārā anityā duḥkhādimanosaṃvegavastu manasi karttavyam /",
  "SA11bsa047_u:969": "tataḥ vikṣepaśāntiṃ kṛtvā smṛtisamprajanyarajjunā manonāgaḥ tadālambanastambhe eva bandhitavyaḥ /",
  "SA11bsa047_u:970": "yadā layauddhatye na bhavataḥ tadālambena cittapraśamavahitāṃ paśyet,",
  "SA11bsa047_u:971": "tadā ābhogaśithilikaraṇād upekṣayā tatkāle yāvadicchaṃ tiṣṭhet /",
  "SA11bsa047_u:972": "itthaṃ bhāvitaśamathasya taccharīrasya cittasya ca praśrabdhirbhaviṣyati /",
  "SA11bsa047_u:973": "yathecchālambane cittaṃ svavaśe bhaviṣyati /",
  "SA11bsa047_u:974": "tadā śamatho niṣpanno veditavyaḥ /",
  "SA11bsa047_u:975": "tataḥ śamathaṃ niṣpādya vipaśyanāṃ bhāvayet /",
  "SA11bsa047_u:976": "īdṛśaṃ ca mantavyam bhagavataḥ sarvavacanaṃ tu subhaṣitam,",
  "SA11bsa047_u:977": "sākṣāt paramparayā vā tattvapratyakṣavyañajanaṃ tattvaparāyaṇameva ca /",
  "SA11bsa047_u:978": "tattvajñāne ālokobhdavāt tamonirāsavat sarvadṛṣṭijālaviyogo bhaviṣyati /",
  "SA11bsa047_u:979": "śamathamātreṇa jñānaśuddhirna bhaviṣyati, āvaraṇa-tamonirāsaścāpi na bhaviṣyati /",
  "SA11bsa047_u:980": "prajñayā ca tattvasamyagbhāvanāyāṃ jñānaviśuddhirbhaviṣyati /",
  "SA11bsa047_u:981": "prajñayā eva tattvamavagamyate prajñayaiva āvaraṇaṃ samyak prahīyate /",
  "SA11bsa047_u:982": "[Bhk_211] tasmānmayā śamathe sthitvā prajñayā tattvaṃ paryeṣitavyam /",
  "SA11bsa047_u:983": "śamathamātreṇa saṃtoṣo na karaṇīya iti vicāraṇīyam /",
  "SA11bsa047_u:984": "kīdṛśaṃ ca tattvam iti cet?",
  "SA11bsa047_u:985": "yat paramārthataḥ sarvavastupudgala dharmātmaśūnyam, tatprajñāparimitayā adhigamyate na cānyathā /",
  "SA11bsa047_u:986": "āryasaṃdhinirmocane yathoktam \"bhagavan! kayā pāramitayā bodhisattvaḥ dharmaniḥsvabhāvatāṃ gṛṇhīyāt?",
  "SA11bsa047_u:987": "avalokiteśvara! prajñāpāramitayā gṛhyate /",
  "SA11bsa047_u:988": "\" iti /",
  "SA11bsa047_u:989": "tasmāt śamathe sthitvā prajñāṃ bhāvayet /",
  "SA11bsa047_u:990": "tatraivaṃ yogī vicārayet, 'pudgalaḥ na skandhadhātvāyatanavyatirikta upalabhyate /",
  "SA11bsa047_u:991": "na cāpi pudgalaḥ skandhādisvabhavaḥ /",
  "SA11bsa047_u:992": "te skandhādayastu anityāḥ, anekasvabhāvatvāt pudgalasya ca nityaikarūpeṇa parairupakalpitatvāt /",
  "SA11bsa047_u:993": "nāpi tattvānyatvābhyām anabhilāpyapudgalasya vastutvaṃ yuktam /",
  "SA11bsa047_u:994": "vastusataḥ prakārāntarābhāvāt /",
  "SA11bsa047_u:995": "tasmāt tadyathā bhrama eva ayaṃ lokasya yadutāhaṃ memeti vicāritavyam /",
  "SA11bsa047_u:996": "dharmanairātmyamapi evaṃ bhavanīyam /",
  "SA11bsa047_u:997": "dharma iti saṃkṣepataḥ pañcaskandho dvādaśāyatanam, aṣṭādaśadhātavaśca /",
  "SA11bsa047_u:998": "tatra ye ca skandhāyatanadhāturūpiṇaḥ, na te paramārthataḥ cittākāravyatiriktāḥ /",
  "SA11bsa047_u:999": "tatparamāṇuśo vibhāge paramāṇavo 'pi bhāgaśaḥ svabhāvatāpratyavekṣamāṇāḥ svabhāvaniścayagrahaṇābhāvāt /",
  "SA11bsa047_u:1000": "tasmād anādikālikavitatharūpādyabhiniveśavaśāt svapnopalabhyamānarūpādipratibhāsavad bālānāṃ cittameva bahiḥ vicchinnamiva rūpādipratibhāsaṃ khyāti /",
  "SA11bsa047_u:1001": "paramārthatastatra rūpādistu na cittākāravyatirikta iti vicārayet /",
  "SA11bsa047_u:1002": "tad evaṃ traidhātukamidaṃ tu cittamātramiti cintayet /",
  "SA11bsa047_u:1003": "sa evaṃ cittameva sakaladharmaprajñaptiṃ niścitya tatra pratyavekṣya ca sarvadharmāṇāṃ svabhāvaḥ pratyavekṣito bhavatīti cittasvabhāvamapi pratyavekṣate /",
  "SA11bsa047_u:1004": "sa evaṃ vicārayati /",
  "SA11bsa047_u:1005": "cittamapi paramārthaḥ satyaṃ bhavitum na yujyate /",
  "SA11bsa047_u:1006": "yadā hi alīkasvabhāvarūpādyākaropagrahaṇe cittameva citrākāraṃ pratibhāsate,",
  "SA11bsa047_u:1007": "tadā satyatvaṃ kutra bhavet /",
  "SA11bsa047_u:1008": "yathā rūpādī [Bhk_212] alīkaṃ tathā cittamapi tadavyatiriktatvād alīkameva /",
  "SA11bsa047_u:1009": "yathā citrākāratayā rūpādayo naikānekasvabhāvāḥ tathā cittamapi tadavyatirekeṇa anikānekasvabhāvam /",
  "SA11bsa047_u:1010": "tasmāt māyādisvabhāvopamameva cittam /",
  "SA11bsa047_u:1011": "yathā cittamevaṃ sarvadharmā api māyāsvabhāvasadṛśā eva iti vicārayet /",
  "SA11bsa047_u:1012": "tena tathā prajñayā cittasvabhāve pratyevekṣamāṇe paramārthataḥ cittam abhyantare 'pi nopalabhate,",
  "SA11bsa047_u:1013": "bāhye 'pi nopalabhate,",
  "SA11bsa047_u:1014": "anubhayo 'pi nopalabhate,",
  "SA11bsa047_u:1015": "atītacittamapi nopalabhate,",
  "SA11bsa047_u:1016": "anāgatamapi nopalabhate,",
  "SA11bsa047_u:1017": "pratyutpannamapi nopalabhate /",
  "SA11bsa047_u:1018": "nāpi cittamutpādyamānaṃ kuto 'pyāgacchati, nāpi nirudhyamānaṃ kvacidapi gacchati /",
  "SA11bsa047_u:1019": "cittaṃ tu agrāhyam anirdeśyam, arūpam ca /",
  "SA11bsa047_u:1020": "anirdeśyam agrahyam arūpam ca yadasti tasya svabhāvaḥ kīdṛśaḥ?",
  "SA11bsa047_u:1021": "tathā āryaratnakūṭe yathoktam- \"kāśyapa! cittaṃ tu parigaveṣyamāṇaṃ na labhyate /",
  "SA11bsa047_u:1022": "yanna labdhaṃ tanna ālambyate yacca nālambyate /",
  "SA11bsa047_u:1023": "tannātītam, nānāgatam, na ca pratyutpannam /",
  "SA11bsa047_u:1024": "\" iti vistaraḥ /",
  "SA11bsa047_u:1025": "tad evaṃ parīkṣyamāṇe cittasya ādiṃ na samanupasyati,",
  "SA11bsa047_u:1026": "antaṃ na samanupaśyati madhyaṃ na samanupaśyati /",
  "SA11bsa047_u:1027": "yathā ca cittam anantamadhyaṃ tathā sarvadharmānapi anantamadhyam avagacchet /",
  "SA11bsa047_u:1028": "tena tadevaṃ cittam anantamadhyam avagamya kimapi cittasvabhāvaṃ nopalabhate /",
  "SA11bsa047_u:1029": "yadapi cittaṃ parīkṣyate tadapi śūnyaṃ pratividhyati /",
  "SA11bsa047_u:1030": "tatpratividhyamāne cittaviṭhapanāsvabhāvaṃ rūpādisvabhāvamapi na samanupaśyati /",
  "SA11bsa047_u:1031": "tena tathā prajñayā sarvadharmasvabhāvasya asamanudarśanatvād rūpaṃ nityam anityaṃ vā,",
  "SA11bsa047_u:1032": "śūnyam aśūnyaṃ vā,",
  "SA11bsa047_u:1033": "sāsravam anāsravaṃ vā,",
  "SA11bsa047_u:1034": "utpannam anutpannaṃ vā,",
  "SA11bsa047_u:1035": "bhāvo 'bhāvo vetī na vikalpayati /",
  "SA11bsa047_u:1036": "yathā rūpaṃ na vikalpayati tathā vedanāsaṃjñāsaṃskāravijñāneṣvapi na vikalpayati /",
  "SA11bsa047_u:1037": "asiddhe dharmiṇi tasya viśeṣaṇānāmapi asiddhatvāt, tatra kathaṃ vikalpayet /",
  "SA11bsa047_u:1038": "tad evaṃ prajñayā parīkṣyamāṇo [Bhk_213] yadā yoginā kasyacid vastunaḥ svabhāvaparamārthaniścayo na gṛhyate,",
  "SA11bsa047_u:1039": "tadā nirvikalpasamādhau praviśati /",
  "SA11bsa047_u:1040": "sarvadharmaniḥsvabhāvatā api avagamyate /",
  "SA11bsa047_u:1041": "yaḥ prajñayā vastusvabhāvaṃ pratyavekṣya na bhāvayan,",
  "SA11bsa047_u:1042": "manasikāraparihāramātraṃ bhāvayati,",
  "SA11bsa047_u:1043": "tasya vikalpaḥ kadāpi na nivartate,",
  "SA11bsa047_u:1044": "na ca niḥsvabhāvatāvabodho 'pi bhaviṣyati, prajñālokābhāvāt /",
  "SA11bsa047_u:1045": "evaṃ samyakpratyavekṣaṇāt samyagyathāvajjñānāgnibhāve 'raṇimanthanāgnivat kalpanāvṛkṣo dahyate iti bhagavatā uktam /",
  "SA11bsa047_u:1046": "tathā uktam āryaratnameghe- \"sa evam apakṣālakuśalaḥ sarvaprapañcavigamāya śūnyatābhāvanāya yogamāpadyate /",
  "SA11bsa047_u:1047": "sa śūnyatābhāvanabahulo yeṣu yeṣu sthāneṣu cittaṃ prasarati,",
  "SA11bsa047_u:1048": "cittamabhiramate,",
  "SA11bsa047_u:1049": "tāni tāni sthānāni svabhāvataḥ parigaveṣamāṇaḥ śūnyaṃ pratividhyati /",
  "SA11bsa047_u:1050": "yat cittaṃ tadapi parīkṣamāṇaḥ śūnyaṃ pratividhyati,",
  "SA11bsa047_u:1051": "yenāpi cittena parīkṣate tad api svabhāvataḥ śūnyaṃ parigaveṣyamāṇaṃ pratividhyati /",
  "SA11bsa047_u:1052": "sa evam upaparīkṣamāṇo nirnimittatāyāṃ yogamāpadyate /",
  "SA11bsa047_u:1053": "\" iti bhavati /",
  "SA11bsa047_u:1054": "anena tu paryavekṣaṇapūrvagāmitāyāḥ nirnimittatāpraveśaṃ darśayati /",
  "SA11bsa047_u:1055": "manasikāraparihāramātram,",
  "SA11bsa047_u:1056": "prajñayā vastusvabhāvatāṃ ca avicārya,",
  "SA11bsa047_u:1057": "avikalpatāpraveśam asaṃbhāvya,",
  "SA11bsa047_u:1058": "atisphuṭataraṃ darśayati /",
  "SA11bsa047_u:1059": "tathā tayā prajñayā rūpādivastusvabhāvaṃ samyag yathāvat parīkṣya dhyāyati,",
  "SA11bsa047_u:1060": "rūpādau sthitvā dhyānaṃ na karoti /",
  "SA11bsa047_u:1061": "ihalokaparalokayormadhye sthitvā dhyānaṃ na karoti, tadrūpādyanupalambhāt /",
  "SA11bsa047_u:1062": "tasmād apratiṣṭhitadhyāna iti ucyate /",
  "SA11bsa047_u:1063": "prajñayā skalavastusvabhāvatāṃ prativīkṣya yasmād anupalambhaṃ dhyāyati- tasmāt prajñottaradhyāyī iti ucyate /",
  "SA11bsa047_u:1064": "āryagaganagañja-āryaratnacūḍādiṣu yathā nirdiṣṭam /",
  "SA11bsa047_u:1065": "sa evaṃ pudgaladharmanairātmyamayaṃ tattvamavatīrṇaḥ,",
  "SA11bsa047_u:1066": "aparasya parīkṣaṇīyasya darśanīyasya ca abhāvād uparatam,",
  "SA11bsa047_u:1067": "vitarka-vicāra-anabhilāpyaikarasena manasā svarasavāhinā anabhisaṃskāratastattvameva [Bhk_214] sphuṭataraṃ bhāvayan tiṣṭhet /",
  "SA11bsa047_u:1068": "tatra ca sthitaścittasaṃtānaṃ na vikṣipet /",
  "SA11bsa047_u:1069": "yadāntarā rāgādīnāṃ cittaṃ bahirdhā vikṣapet tadā vikṣepaṃ viditvā śighram aśubhabhāvanādivikṣepam upaśamya śīghraṃ tathatāyāṃ cittam uparyupari praveśayet /",
  "SA11bsa047_u:1070": "yadā tu tatrānabhirataṃ cittaṃ paśyet, tadā samādherguṇadarśanād abhiratiṃ tatra bhāvayet /",
  "SA11bsa047_u:1071": "vikṣepe ca doṣadarśanād aratiṃ praśamayet /",
  "SA11bsa047_u:1072": "atha styānamiddhābhibhavād yadā sphuṭapracāratayā līnaṃ cittaṃ paśyet,",
  "SA11bsa047_u:1073": "layābhiśaṅkitaṃ vā tadā pūrvavat pramodyavastu manasikāreṇa śīghraṃ layamupaśamayet /",
  "SA11bsa047_u:1074": "punaḥ tad eva tattvālambanam atidṛḍhataraṃ gṛṇhīyāt /",
  "SA11bsa047_u:1075": "yadi tadā pūrvahasitaramitānyanusmṛtya cittamantarā samṛddhataṃ paśyed auddhatyābhiśaṅkitaṃ vā tadā anityatādisaṃvegavastumanasikārād vikṣepaṃ śamayet /",
  "SA11bsa047_u:1076": "tataḥ punastatraiva tattve cittānabhisaṃskāravāhitāyāṃ yatnaṃ kurvīta /",
  "SA11bsa047_u:1077": "atha yadā layauddhatyābhyāṃ viviktatayā samapravṛttaṃ svarasavāhisphuṭataraṃ tatraiva tattve cittaṃ utpādayate,",
  "SA11bsa047_u:1078": "tadā bhogaśithilīkaraṇād upekṣaṇiyam /",
  "SA11bsa047_u:1079": "yadi samapravṛtte citte sati ābhogaḥ kriyate, tadā cittaṃ vikṣepyate /",
  "SA11bsa047_u:1080": "līne 'pi citte sati,",
  "SA11bsa047_u:1081": "yadyābhogo na kriyate,",
  "SA11bsa047_u:1082": "tadā atilīnatvād vipaśyanārahitaṃ,",
  "SA11bsa047_u:1083": "cittaṃ ca jātyandhavad bhaviṣyati /",
  "SA11bsa047_u:1084": "tasmāccitte līne sati bhogaṃ kuvīta /",
  "SA11bsa047_u:1085": "samapravṛtte sati bhogaṃ na kurvīta /",
  "SA11bsa047_u:1086": "yadā ca vipaśyanāṃ bhāveyat prajñātiriktatarā bhavet,",
  "SA11bsa047_u:1087": "tadā śamathasyālpatvāt pravātasthita-pradīpavat pracalatvāccittasya na sphuṭaraṃ tattvadarśanaṃ bhavet /",
  "SA11bsa047_u:1088": "atastadā śamathau bhāvayitavyaḥ /",
  "SA11bsa047_u:1089": "śamathasyābhyadhikye 'pi prajñā bhāvayitavyā /",
  "SA11bsa047_u:1090": "yadā ubhayaṃ samapravṛttaṃ tadā anabhisaṃskāreṇaiva tāvat sthātavyaṃ yāvat kāyacittapīḍā na bhavet /",
  "SA11bsa047_u:1091": "satyāṃ kāyādipīḍāyāṃ tadantarā sakalameva lokaṃ māyāmarīcisvapnajalacandropamapratibhāsavad dṛṣṭvā īdṛśaṃ cintanīyam /",
  "SA11bsa047_u:1092": "amī sattvāstu evaṃ vidhadharmagāmbhiryānavabodhatayā saṃsāre saṃkliṣṭāḥ /",
  "SA11bsa047_u:1093": "tato 'haṃ kariṣyāmi tāṃstāṃ dharmatām avabodhayeyuḥ,",
  "SA11bsa047_u:1094": "tathā kariṣyāmi' iti cintayan mahākaruṇāṃ bodhicittābhimukhīṃ kurvita /",
  "SA11bsa047_u:1095": "tato viśramya punarapi tathaiva sarvadharmanirābhāsaṃ samādhimavataret /",
  "SA11bsa047_u:1096": "citte 'tikhede sati, tathaiva viśramet /",
  "SA11bsa047_u:1097": "ayaṃ tu śamathavipaśyanāyuganaddhapravṛttimārgaḥ savikalpanirvikalpapratibimbam ālambate /",
  "SA11bsa047_u:1098": "evaṃ yogī anena krameṇa ghaṭikām ardhapraharam ekapraharaṃ vā yāvatkālecchāparyantaṃ tattvaṃ bhāvayan tiṣṭhet /",
  "SA11bsa047_u:1099": "idaṃ tvarthapravicayadhyānam āryalaṅkāvatāre [Bhk_215] nirdiṣṭam /",
  "SA11bsa047_u:1100": "tata icchayā samādherutthātuṃ paryaṅkam abhittvaivam anuvicintayet,",
  "SA11bsa047_u:1101": "amī dharmāḥ sarve paramārthataḥ niḥsvabhāvāḥ santo 'pi saṃvṛtau vyavasthitā eva /",
  "SA11bsa047_u:1102": "tathāsati karmaphalasambandhādayaḥ kathaṃ vyavasthitāḥ syuḥ? bhagavatā coktam-",
  "SA11bsa047_u:1103": "\"bhāvā vidyanti saṃvṛtyā paramārthe na bhāvakāḥ /\" ityuktam /",
  "SA11bsa047_u:1104": "amī bālabuddhayo niḥsvabhāvavastuṣu bhāvādisamāropeṇa viparyastabuddhayo bhavanti /",
  "SA11bsa047_u:1105": "cirakālaṃ saṃsāracakre paribhramanti,",
  "SA11bsa047_u:1106": "tato 'haṃ kariṣyāmi anuttarapuṇyajñānasambhāraṃ paripūrya,",
  "SA11bsa047_u:1107": "tataḥ sarvajñapadaṃ prāpya tān dharmatām avabodhayeyam /",
  "SA11bsa047_u:1108": "evaṃ vicintayet /",
  "SA11bsa047_u:1109": "atha śanaiḥ paryaṅkaṃ bhittvā daśadigvyavasthitān sarvabuddhobodhisattvān praṇipatya tebhyaśca pūjāstotropahāraṃ kṛtvāryabhadracaryādimahāpraṇidhānaṃ praṇidadhīta /",
  "SA11bsa047_u:1110": "tataḥ śūnyatākaruṇāgarbhasakaladānādipuṇyasaṃbhāropārjane 'bhiyogaḥ karaṇīyaḥ /",
  "SA11bsa047_u:1111": "tathā ca sati taddhyānasarvākāravaropetaśunyatābhinirhāraḥ syāt /",
  "SA11bsa047_u:1112": "āryaratnacūḍe yathoktam- \"sa maitrīvarmasaṃnaddho mahākaruṇāsthāne sthitvā sarvākāravaropetaśūnyatābhinirhāradhyānaṃ karoti /",
  "SA11bsa047_u:1113": "tatra sarvākāravaropetaśūnyatā katamā?",
  "SA11bsa047_u:1114": "yā dānapagati-śīlānapagati-kṣāntyanapagati-vīryānapagati-dhyānānapagati-prajñanāpagati-upāyānapagatītyādivistaroktiriti /",
  "SA11bsa047_u:1115": "\" bodhisattvastu sarvasattvaparipākaṃ kurvīta /",
  "SA11bsa047_u:1116": "kṣetrakāyabahuparivārādisaṃpattiprādurbhāvopāyadānādikuśalaṃ cāvaśyaṃ seveta /",
  "SA11bsa047_u:1117": "asati ca tathā buddhānām kṣetrādisaṃpattiryoktā sā kasya phalaṃ syāt /",
  "SA11bsa047_u:1118": "tasmāt sarvākāravaropetaṃ tatsarvajñajñānaṃ tu dānādyupāyena paripūryamāṇatvād bhagavān tat sarvajñajñānam upāyena paryantagatam ityavocat /",
  "SA11bsa047_u:1119": "tasmād bodhisattvena dānādyupāyo 'pi sevitavyo na tu śūnyatā eva /",
  "SA11bsa047_u:1120": "āryasarvadharmavaipulye [Bhk_216] \"yo 'yaṃ maitreya! ṣaṭpāramitāsamudāgamo bidhisattvānāṃ sambodhāya taṃ te mohapuruṣā evaṃ vakṣyanti,",
  "SA11bsa047_u:1121": "prajñāpāramitāyām evaṃ bodhisattvena śikṣitavyam,",
  "SA11bsa047_u:1122": "kiṃ śeṣābhiḥ pāramitābhiriti ucyante /",
  "SA11bsa047_u:1123": "te 'nyāḥ pāramitā dūṣayitavyā maṃsyante /",
  "SA11bsa047_u:1124": "tat kiṃ manyase ajita! duṣprajñaḥ sa kāśirājo 'bhūd yena kapotārthena śyenāya svamāṃsāni dattāni?",
  "SA11bsa047_u:1125": "maitreya āha, no hīdaṃ bhagavan /",
  "SA11bsa047_u:1126": "bhagavān āha- yāni mayā maitreya! bodhisattvacaryāṃ caratā ṣaṭpāramitā-pratisaṃyuktāni kuśalamūlānyupacitāni,",
  "SA11bsa047_u:1127": "apakṛtaṃ nu taiḥ kuśalamūlaiḥ?",
  "SA11bsa047_u:1128": "maitreya āha no hīdaṃ bhagavan /",
  "SA11bsa047_u:1129": "bhagavān āha- tvaṃ tāvad ajita! ṣaṣṭikalpāna dānāpāramitāyāṃ samudāgataḥ,",
  "SA11bsa047_u:1130": "ṣaṣṭikalpān śīlapāramitāyaṃ ṣaṣṭikalpān kṣāntipāramitāyāṃ ṣaṣṭikalpān viryapāramitāyāṃ ṣaṣṭikalpān dhyānapāramitāyāṃ ṣaṣṭikalpān prajñāpāramitāyāṃ samudāgataḥ /",
  "SA11bsa047_u:1131": "tat te mohapuruṣā evaṃ vakṣyanti /",
  "SA11bsa047_u:1132": "ekanayenaiva bodhiryaduta śūnyatānayeneti te caryāpariśuddhā bhavantītyādi / \"",
  "SA11bsa047_u:1133": "upāyarahite sati bodhisattvaḥ prajñayā eva tu śrāvakavat buddhakāryāṇi kartuṃ na śaknoti /",
  "SA11bsa047_u:1134": "upāyasanāthaśca samartho bhavati /",
  "SA11bsa047_u:1135": "āryaratnakūṭe yathoktam- \"tadyathā kāśyapa! amātyasaṃgṛhītā rājānaḥ sarvakāryāṇi kurvanti,",
  "SA11bsa047_u:1136": "evameva upāyakauśalyasaṃgṛhītā bodhisattvasya prajñā sarvabuddhakāryāṇi karoti /",
  "SA11bsa047_u:1137": "\" iti /",
  "SA11bsa047_u:1138": "bodhisattvānāṃ mārgadṛṣṭerapyanyā tīrthikānāṃ śrāvakāṇāṃ ca mārgadṛṣṭirapyanyā /",
  "SA11bsa047_u:1139": "evaṃ tīrthikamārgadṛṣṭistu ātmādau viparyāsayuktatvāt sarveṇa sarvaḥ prajñārahito mārgaḥ /",
  "SA11bsa047_u:1140": "tasmāt te muktiṃ na prāpnuvanti /",
  "SA11bsa047_u:1141": "śrāvakāṇāṃ tu mahākaruṇārahitatvād upāyāyukatā /",
  "SA11bsa047_u:1142": "tasmāt te ekāntanirvāṇaparāyaṇāḥ bhavanti /",
  "SA11bsa047_u:1143": "bodhisattvamārgastu prajñopāyayukto manyate /",
  "SA11bsa047_u:1144": "tasmāt te apratiṣṭhitanirvāṇaparāyaṇā bhavanti /",
  "SA11bsa047_u:1145": "bodhisattvānāṃ mārgastu prajñopāyayukto manyate /",
  "SA11bsa047_u:1146": "tasmāt te apratisṭhitanirvāṇaṃ prāpnuvanti /",
  "SA11bsa047_u:1147": "prajñābalena tu saṃsāre na patati, upāyabalena ca nirvāṇe na patati /",
  "SA11bsa047_u:1148": "tasmād āryagayāśīrṣe- \"dvāvimau bodhisattvānāṃ saṃkṣiptau mārgau /",
  "SA11bsa047_u:1149": "katamau dvau- yaduta prajñā copāyaśca /",
  "SA11bsa047_u:1150": "\" ityākhyātam /",
  "SA11bsa047_u:1151": "āryaśrīparamādye 'pi uktam- [Bhk_217] \"prajñāpāramitā tu 'mātā' asti,",
  "SA11bsa047_u:1152": "upāyakauśalyaṃ ca 'pitā' asti /",
  "SA11bsa047_u:1153": "\"āryavimalakīrtinirdeśasūtre 'pi- \"bodhisattvānāṃ kiṃ bandhanam?",
  "SA11bsa047_u:1154": "kā ca muktiḥ?",
  "SA11bsa047_u:1155": "anupāyena bhavagatiparigraho hi bodhisattvasya bandhanam /",
  "SA11bsa047_u:1156": "upāyena bhavagatigamanaṃ muktiḥ /",
  "SA11bsa047_u:1157": "prajñārahitabhāvagatiparigraho bodhisattvasya bandhanam /",
  "SA11bsa047_u:1158": "prajñayā bhavagatigamanaṃ tu muktiḥ /",
  "SA11bsa047_u:1159": "upāyena aparigṛhītā prajñā hi bandhanam /",
  "SA11bsa047_u:1160": "upāyena parigṛhitā prajñā muktiḥ /",
  "SA11bsa047_u:1161": "prajñayāparigṛhītopāyo bandhanam /",
  "SA11bsa047_u:1162": "prajñayā gṛhītopāyaḥ muktiḥ iti\" vistarena uktam /",
  "SA11bsa047_u:1163": "bodhisattvasya prajñāmātrasevanaṃ tu śrāvakeṣṭanirvāṇapatitatvād bandhanavad bhaviṣyati /",
  "SA11bsa047_u:1164": "apratiṣṭhitanirvāṇena muktirna bhaviṣyati /",
  "SA11bsa047_u:1165": "tasmādupāyarahitā prajñā tu bodhisattvānāṃ bandhanamityucyate /",
  "SA11bsa047_u:1166": "tasmād vāyupīḍitena agnisevanavad bodhisattvena viparyāsavāyumātraprahāṇatvāt sopyāprajñayā śūnyatā sevitavyā,",
  "SA11bsa047_u:1167": "na tu śrāvakavat sākṣātkaraṇīyā /",
  "SA11bsa047_u:1168": "yathā āryadaśadharmasūtre coktam- \"kulaputra! tadyathā yathā kaścinmanuṣyaḥ agniparicaryāṃ karoti,",
  "SA11bsa047_u:1169": "sa tadagnisatkāraṃ karoti,",
  "SA11bsa047_u:1170": "guruṃ karoti,",
  "SA11bsa047_u:1171": "kintu so 'yamiti mayā so 'gniḥ satkṛtya,",
  "SA11bsa047_u:1172": "gurūkṛtya mānitaśca iti kṛte 'pi eṣa dvābhyāṃ hastābhyāṃ parigṛhītavya iti na cintayati /",
  "SA11bsa047_u:1173": "tat kasmāditi cet tannidhānne mayi kāyikaduḥkhaṃ cittadaurmanasyaṃ vā sambhāvyate iti cintanāt /",
  "SA11bsa047_u:1174": "tathaiva ca bodhisattve 'pi nirvāṇāśayo 'pyasti, nirvāṇa-pratyakṣaṃ na karoti /",
  "SA11bsa047_u:1175": "tat kasya hetoriti cet? tannidhānād ahaṃ bodhiṃ nirvarteyam iti cintanād\" iti /",
  "SA11bsa047_u:1176": "kevalam upāyamātrasevane 'pi bodhisattvaḥ pṛthagjanabhūmeranuttīrṇatvād atyavabaddha eva bhaviṣyati /",
  "SA11bsa047_u:1177": "tasmāt prajñāsahitamupāyaṃ seveta /",
  "SA11bsa047_u:1178": "evaṃ mantraparigṛhītaviṣavad bodhisattvakleśe 'pi prajñāparigrahabalena bhāvite sati amṛtikatā /",
  "SA11bsa047_u:1179": "punaḥ svabhāvena abhyudayaphalaṃ dānādi yadasti tatra kimuta [Bhk_218] vaktavyam /",
  "SA11bsa047_u:1180_0": "āryaratnakuṭe coktaṃ yathā- \"tadyathāpi nāma kāśyapa! mantrauṣadhaparigṛhītaṃ viṣaṃ",
  "SA11bsa047_u:1180_1": "na vinipātayati evameva bodhisattvānām kleśaḥ prajñāparigṛhitatvād api na śaknoti",
  "SA11bsa047_u:1180_2": "vinipātayitum iti / \"",
  "SA11bsa047_u:1181": "tasmād yena kāraṇena bodhisattva upāyabalena saṃsāramanutsṛjati tasmād nirvāṇe na patati /",
  "SA11bsa047_u:1182": "yasmāt prajñābalena sakalālambanaṃ prahīyate tasmāt saṃsāre na patati,",
  "SA11bsa047_u:1183": "tasmād apratiṣṭhitanirvāṇabuddhatvaṃ prāpyate /",
  "SA11bsa047_u:1184": "tasmād āryagaganagañje 'pi uktam- \"tatprajñānena hi sarvakleśāḥ parivarjyante /",
  "SA11bsa047_u:1185": "upāyajñānena hi sarvasattvā na parityajyante /",
  "SA11bsa047_u:1186": "\" iti /",
  "SA11bsa047_u:1187": "āryasaṃdhinirmocane 'pi- \"ekāntasattvārthavimukhasya ekāntasaṃskārābhisaṃskāravimukhasya nānuttarā samyaksaṃbodhiruktā mayeti /",
  "SA11bsa047_u:1188": "\" tasmād buddhatvaprātukāmena prajñopāyau ubhau sevitavyau /",
  "SA11bsa047_u:1189": "tatra lokottaraprajñābhāvanāvasare,",
  "SA11bsa047_u:1190": "atisamāhitāvasare vā dānādyupāyasevanāsambhāvanāyāmapi tatra prayogatatpṛṣṭhalabdhaprajñayoḥ yo 'pi bhavati,",
  "SA11bsa047_u:1191": "tadā upāyasevanaṃ bhavatyeva /",
  "SA11bsa047_u:1192": "tasmāt prajñāpāyau yugapat pravartete /",
  "SA11bsa047_u:1193": "punaraparaṃ bodhisattvānām ayaṃ hi prajñopāyayuganaddhavāhi mārgaḥ sarvasattvāvalokitamahākaruṇayā parigṛhītatvāt lokottaramārgaḥ sevyate,",
  "SA11bsa047_u:1194": "utthānopāyakāle 'pi māyākāravad aviparyastameva dānādi sevyate /",
  "SA11bsa047_u:1195": "āryākṣayamatinirdeśe 'pi yathoktam- \"tatra ko hi bodhisattvopāyaḥ?",
  "SA11bsa047_u:1196": "kaśca prajñābhinirhāra iti?",
  "SA11bsa047_u:1197": "yataḥ samādhāne sattvāvalokitamahākaruṇāvalambane cittopasthāpanā sa eva upāyaḥ /",
  "SA11bsa047_u:1198": "yataḥ śāntipraśāntisamāpattiḥ sā tu tatprajñā\"iti vistaraḥ /",
  "SA11bsa047_u:1199": "māradamanaparicchede 'pi uktam- \"punaraparaṃ bodhisattvānāṃ samutkarṣikaprayogastu prajñājñānena abhiyogaṃ karoti /",
  "SA11bsa047_u:1200": "upayajñānena sarvakuśaladharmasaṃgraho [Bhk_219] 'pi prayujyate /",
  "SA11bsa047_u:1201": "prajñājñānena nairātmya-asattva-ajīva-apoṣa-apudgaleṣu ca prayujyate /",
  "SA11bsa047_u:1202": "upāyajñānena yaḥ sarvasattvaparipāko 'pi prayojyaḥ\" iti vistaraḥ /",
  "SA11bsa047_u:1203": "āryadharmasaṃgītisūtre 'pi-",
  "SA11bsa047_u:1204": "māyākāro yathā kaścinnirmitaṃ mokṣamudyataḥ /",
  "SA11bsa047_u:1205": "na cāsya nirmite saṅgo jñātapūrvo yato 'sya saḥ //",
  "SA11bsa047_u:1206": "tribhavaṃ nirmitaprakhyaṃ jñātvā sambodhipāragaḥ /",
  "SA11bsa047_u:1207": "saṃnahyate jagaddhetorjñātapūrva jagat tathā // iti /",
  "SA11bsa047_u:1208": "bodhisattvanām prajñopāyavidhireva sādhyamadhikṛtya tatprayogasaṃsāre sthito 'pi asti,",
  "SA11bsa047_u:1209": "āśayanirvāṇe sthito 'pi syād ityuktam /",
  "SA11bsa047_u:1210": "tādṛśyāṃ śūnyatāmahākaruṇāgarbhānuttarasamyaksaṃbuddhau pariṇatadānādyupāyabhāvanāṃ kṛtvā,",
  "SA11bsa047_u:1211": "paramārthabodhicittotpādārtha pūrvavat nityaṃ kāle kāle śamathavipaśyanāprayogo yathāśakti bhāvanīyaḥ /",
  "SA11bsa047_u:1212": "āryagocarapariśuddhisūtre- sarvāvasthāsu sattvārthakāribodhisattvānāmanuśaṃsā yathā nirdiṣṭā tathā saṃnihitasmṛtyā sarvadā upāayakauśalaṃ bhāvitavyam /",
  "SA11bsa047_u:1213": "tādṛkkaruṇopāyabodhicittabhāvakaḥ sa iha janmani avaśyaṃ viśiṣṭo bhavati /",
  "SA11bsa047_u:1214": "tasmāt svapne nityaṃ buddhabodhisattvadarśanaṃ bhaviṣyati /",
  "SA11bsa047_u:1215": "susvapnāntarāṇyapi dṛśyante /",
  "SA11bsa047_u:1216": "devā api anumodanād rakṣāṃ kariṣyanti /",
  "SA11bsa047_u:1217": "pratikṣaṇamapi vipulapuṇyajñānasambhārasaṃcayo bhaviṣyati /",
  "SA11bsa047_u:1218": "kleśāvaraṇadauṣṭhulyamapi kṣīṇaṃ bhaviṣyati /",
  "SA11bsa047_u:1219": "sarvadaiva sukhasaumanasyamadhikaṃ bhaviṣyati /",
  "SA11bsa047_u:1220": "bahujanapriyo bhaviṣyati /",
  "SA11bsa047_u:1221": "śarīre 'pi rogagrasto na bhaviṣyati /",
  "SA11bsa047_u:1222": "paramacittakarmaṇyatāpi prāptā bhaviṣyati /",
  "SA11bsa047_u:1223": "tasmād abhijñatādiviśiṣṭaguṇaprāptiḥ /",
  "SA11bsa047_u:1224": "[Bhk_220]",
  "SA11bsa047_u:1225": "atha ṛddhibalena anantalokadhātūn gatvā bhagavato buddhān pūjayati /",
  "SA11bsa047_u:1226": "tebhyaḥ dharmo 'pi śrūyate /",
  "SA11bsa047_u:1227": "maraṇasamaye 'pi avaśyameva buddhabodhisattvadarśanaṃ bhaviṣyati /",
  "SA11bsa047_u:1228": "janmāntare 'pi buddhabodhisattvānapagatadeśaviśiṣṭagṛhe cāpi janma bhaviṣyati /",
  "SA11bsa047_u:1229": "tasmād anāyāsapuṇyajñānasambhāraḥ paripūrayiṣyate /",
  "SA11bsa047_u:1230": "mahābhogo bahuparivāraśca bhaviṣyati /",
  "SA11bsa047_u:1231": "tīkṣṇaprajñayā bahujanaparipākamapi kariṣyanti /",
  "SA11bsa047_u:1232": "sarvajātiṣu jātismaraṇaṃ bhaviṣyati /",
  "SA11bsa047_u:1233": "tādṛśī aparimitānuśaṃsā sūtrāntareṣu saṃbhūtā avagantavyā /",
  "SA11bsa047_u:1234_0": "tena tādṛkkaruṇopāyabodhicittāni ca nityam ādareṇa ciraṃbhavitāni kramaśaḥ cittasaṃtāne",
  "SA11bsa047_u:1234_1": "atipariśuddhakṣaṇotpādena paripākabhūtatvād araṇimanthanāgnivat samyagarthabhāvanāprakarṣaparyantaṃ",
  "SA11bsa047_u:1234_2": "gamanaṃ bhūtvā lokottarajñānasakalavikalpajālāpagamanaṃ niṣprapañcadharmadhātuprasphuṭāvagati,",
  "SA11bsa047_u:1235": "nirmalaniścalanirvātasthitapradīpavat niścalapramāṇabhūtaḥ,",
  "SA11bsa047_u:1236": "sarvadharmanairātmyasvabhāvaḥ tattvasākṣātkārī,",
  "SA11bsa047_u:1237": "darśanamārgasaṃgṛhītaḥ paramārthabodhicittasvabhāva utpadyate /",
  "SA11bsa047_u:1238": "tadutpādād vastuparyantatālambane praviṣṭaḥ /",
  "SA11bsa047_u:1239": "tathāgatagotre utpadyate,",
  "SA11bsa047_u:1240": "bodhisattvānapakṣālapravṛttiḥ,",
  "SA11bsa047_u:1241": "lokasarvagatinivṛttiḥ,",
  "SA11bsa047_u:1242": "bodhisattvadharmatādharmadhātvavabodhasthitiḥ,",
  "SA11bsa047_u:1243": "prāptabodhisattvaprathamabhūmiḥ ityanuśaṃsā tadvistaraḥ daśabhūmyādiṣu avagantavyaḥ /",
  "SA11bsa047_u:1244": "idaṃ tathatālambanadhyānam āryalaṅkāvatāre nirdiṣṭam /",
  "SA11bsa047_u:1245": "idaṃ tu bodhisattvānām niṣprapañcanirvikalpatāyāmeva praviśati /",
  "SA11bsa047_u:1246": "adhimuktibhūmau tu adhimuktivaśāt pravṛttirvyavasthāpitā na tu abhisaṃskāreṇa /",
  "SA11bsa047_u:1247": "tajjñānaprādurbhāve tu sākṣāt praveśaḥ /",
  "SA11bsa047_u:1248_0": "tathā prathamabhūmipraveśaḥ tadanantaraṃ bhāvanāmārge lokottareṇa tatpṛṣṭhalabdhajñānena",
  "SA11bsa047_u:1248_1": "dvābhyāṃ ca prajñopāyabhāvanākrameṇa bhāvanāpraheyasaṃcitāvaraṇasya sūkṣmasūkṣmataravyavadānād",
  "SA11bsa047_u:1248_2": "uttarottaraviśiṣṭaguṇaprāptaye adhobhūmipariśodhanena tathāgatajñānaparyantaṃ praviśya,",
  "SA11bsa047_u:1249": "sarvajñatāsāgaram avatīrya,",
  "SA11bsa047_u:1250": "kāryapariniṣpattyālambanamapi prāpnoti /",
  "SA11bsa047_u:1251": "evaṃ krameṇa eva cittasaṃtānapariśuddhiḥ āryalaṅkāvatāre 'pi uktā /",
  "SA11bsa047_u:1252": "āryasaṃdhinirvocane [Bhk_221] 'pi yathoktam- \"krameṇottarottarabhūmisu suvarṇavat cittaṃ vyavadāya,",
  "SA11bsa047_u:1253": "anuttarasaṃyaksaṃbodhiparyantam abhisaṃbudhyati\" iti /",
  "SA11bsa047_u:1254": "sarvajñatāsāgarapraveśe sati cintamaṇivat sakalasattvopajīviguṇaskandhayuktaḥ pūrvapraṇīdhānaphalasatkṛtaḥ,",
  "SA11bsa047_u:1255": "mahākaruṇāsvabhāvabhūtaḥ,",
  "SA11bsa047_u:1256": "anābhoganānopayayuktaḥ,",
  "SA11bsa047_u:1257": "aparimitanirmāṇairaśeṣajagatsarvārthākaraḥ kṛtaḥ /",
  "SA11bsa047_u:1258": "aśeṣaguṇasaṃpattiprakarṣaparyantabhutaḥ,",
  "SA11bsa047_u:1259": "savāsanādoṣaṃ sakalamalaṃ nirākṛtya,",
  "SA11bsa047_u:1260": "sattvadhātvantaparyantavihārī,",
  "SA11bsa047_u:1261": "iti prekṣāvān bhagavati buddhe sakalaguṇākare śraddhām utpādya tadguṇapariniṣpattyarthaṃ svayaṃ sarvān prayatnān kuryāt /",
  "SA11bsa047_u:1262": "tasmād bhagavatā evamuktam- \"tadetat sarvajñajñānaṃ karuṇāmūlaṃ bodhicittahetukam upāyaparyavasānam\" iti /",
  "SA11bsa047_u:1263": "dūrīkṛterṣyādimalā hi santo guṇairatṛptāḥ salilairivābdhiḥ /",
  "SA11bsa047_u:1264": "vivecya gṛṇhanti subhāṣitāni haṃsāḥ payo yatpayāṃsi prahṛṣṭāḥ //",
  "SA11bsa047_u:1265": "pakṣapātākulaṃ tasmād dūrīkṛtaṃ mano budhaiḥ /",
  "SA11bsa047_u:1266": "sarvameva grahītavyaṃ bālādapi subhāṣitam //",
  "SA11bsa047_u:1267": "prakāśya yat prāpi mayā śubham asamapaddhitam /",
  "SA11bsa047_u:1268": "puṇyamastu janastena prāpto madhyamapaddhitam //",
  "SA11bsa047_u:1269": "ācāryakamalaśīlena madhye nibaddho bhāvanākramaḥ samāptaḥ /",
  "SA11bsa047_u:1270": "bharatīyopādhyāyena prajñāvarmaṇā mahālokacakṣuṣā vandyajñānasenena cānūdya sunirṇitaḥ /",
  "SA11bsa047_u:1271": "bhāvanākramaḥ dvītīyaḥ samāptaḥ //",
  "SA11bsa047_u:1272": "[Bhk_222]: blank",
  "SA11bsa047_u:1273": "[Bhk_223]",
  "SA11bsa047_u:1274": "3. bhāvanākramastṛtīyaḥ",
  "SA11bsa047_u:1275": "mahāyānasūtrāntanayapravṛttānāṃ saṃkṣepato bhāvanākramaḥ kathyate /",
  "SA11bsa047_u:1276": "tatra yadyapi bodhisattvānāmaparimito 'pramāṇādibhedene bhagavatā samadhirupadiṣṭaḥ,",
  "SA11bsa047_u:1277": "tathāpi śamathavipaśyanābhyāṃ sarve samādhayo vyāptā iti /",
  "SA11bsa047_u:1278": "sa eva śamathavipaśyanāyuganaddhavāhī mārgastāvat kathyate /",
  "SA11bsa047_u:1279": "uktaṃ ca bhagavatā-",
  "SA11bsa047_u:1280": "nimittabandhanāj janturatho doṣṭhulabandhanāt /",
  "SA11bsa047_u:1281": "vipaśyanāṃ bhāvayitvā śamathaṃ ca vimucyate // iti /",
  "SA11bsa047_u:1282": "tasmāt sakalāvaraṇa-prahāṇārthina śamathavipaśyane sevanīye /",
  "SA11bsa047_u:1283": "śamathabalena svālambane cittam aprakampyaṃ bhavati nivātasthitapradīpavat /",
  "SA11bsa047_u:1284": "vipaśyanayā yathāvad dharmatattvāvagamāt samyagjñānālokaḥ samutpadyate,",
  "SA11bsa047_u:1285": "tataḥ sakalam āvaraṇaṃ prahīyate,",
  "SA11bsa047_u:1286": "andhakāravad ālokodayāt /",
  "SA11bsa047_u:1287": "ata eva bhagavatā catvāryālambanavastūni yogināṃ nirdiṣṭāni /",
  "SA11bsa047_u:1288": "nirvikalpapratibimbakam, savikalpapratibimbakam, vastuparyantatā, kāryapariniṣpattiśca /",
  "SA11bsa047_u:1289": "tatra śamathena yat sarvadharmapratibimbakaṃ buddhādirūpaṃ cādhimucyālambyate tena nirvikalpapratibimbakam ucyate /",
  "SA11bsa047_u:1290": "tatra bhūtārthanirūpaṇāvikalpābhāvān nirvikalpakam ucyate /",
  "SA11bsa047_u:1291": "yathāśrutodgṛhītānāñca dharmāṇāṃ pratibimbakam adhimucyālambyata iti kṛtvā pratibimbakam ucyate /",
  "SA11bsa047_u:1292": "tad eva pratibimbakaṃ yadā vipaśyanayā vicārayati yogī tattvādhigamārthaṃ tadā savikalpapratibimbakam ucyate,",
  "SA11bsa047_u:1293": "tattvanirūpaṇavikalpasya vipaśyanālakṣaṇasya tatra samudbhavāt /",
  "SA11bsa047_u:1294": "tasyaiva ca pratibimbasya svabhāvaṃ nirūpayan [Bhk_224] yogī darpaṇāntargatasvamukha-pratibimbapratyavekṣaṇena svamukhagatavairūpyāṇāṃ viniścayavat,",
  "SA11bsa047_u:1295": "sarvadharmāṇāṃ yathāvat svabhāvāvagamāt /",
  "SA11bsa047_u:1296": "yadā vastu paryantatālakṣaṇāṃ tathatāṃ pratibidhyati,",
  "SA11bsa047_u:1297": "tadā vastuparyantatāvagamāt prathamāyāṃ bhūmau vastuparyantatālambanam ucyate /",
  "SA11bsa047_u:1298": "tato bhāvanāmārgeṇa pariśiṣṭāsu bhūmiṣvoṣadhirasāyanopayogād iva krameṇa viśuddhataratamakṣaṇodayād āśrayaparāvṛttau satyām,",
  "SA11bsa047_u:1299": "āvaraṇa-prahāṇalakṣaṇa-kāryaparisamāptiryadā bhavati tadā buddhabhūmau tad eva jñānaṃ kāryapariniṣpattyālambanam ucyate /",
  "SA11bsa047_u:1300": "tad evam anena kiṃ darśitaṃ bhavati? śamathavipaśyanābhyāṃ samastavastuparyantatādhigamo bhavati /",
  "SA11bsa047_u:1301": "tena cāvaraṇaprahāṇalakṣaṇā kāryapariniṣpattiravāpyate /",
  "SA11bsa047_u:1302": "tad eva ca buddhatvam /",
  "SA11bsa047_u:1303": "ato buddhatvādhigamārthinā śamathavipaśyane sevanīye /",
  "SA11bsa047_u:1304": "yastu te na sevate tasya naiva vastuparyantatādhigamo nāpi kāryapariniṣpattiriti /",
  "SA11bsa047_u:1305": "tatra śamathaścittaikāgratā /",
  "SA11bsa047_u:1306": "vipaśyanā bhūtapratyavekṣeti saṃkṣepād āryaratnameghādau bhagavatā śamathavipaśyanayorlakṣaṇam uktam /",
  "SA11bsa047_u:1307": "tatra yoginā śīlaviśuddhayādau śamathavipaśyanāsaṃbhāre sthitena sarvasattveṣu mahākaruṇām utpādya,",
  "SA11bsa047_u:1308": "samutpādita-bodhicittena śrutacintābhāvanāyāṃ prayoktavyam /",
  "SA11bsa047_u:1309_0": "tatra prathamaṃ tāvad yogī bhāvanā-kāle sarvam itikaraṇiyaṃ parisamāpya kṛtamūtrapurīṣaḥ",
  "SA11bsa047_u:1309_1": "kaṇṭaka-svarādirahite mano 'nukūle pradeśe sthitvā mayā sarvasattvā bodhimaṇḍe niṣpādayitavyā iti viniścayan,",
  "SA11bsa047_u:1310": "sakalajagadabhyuddharaṇāśayo mahākaruṇām āmukhīkṛtya,",
  "SA11bsa047_u:1311_0": "daśadigavasthitān sarvabuddhabodhisattvān pañcāṅgena praṇipatyāgrato buddhabodhisattvān",
  "SA11bsa047_u:1311_1": "pīṭhādau sthāpayitvā anyatra vā yathāvat tebhyaśca yathāruci pūjāstavanaṃ kṛtvā svapāpaṃ pradeśya,",
  "SA11bsa047_u:1312": "sakalasdya jagataḥ puṇyam anumodya,",
  "SA11bsa047_u:1313": "mṛdutarasukhāsane vairocanabhaṭṭārakabaddhaparyaṅkeṇa [Bhk_225] ardhaparyeṅkeṇa vā niṣadya nātyunmīlite nātinimīlite nāsikāgravinyaste cakṣuṣī kṛtvā,",
  "SA11bsa047_u:1314": "nātinamraṃ nātistabdham ṛjukāyaṃ praṇidhāyāntarmukhāvarjitasmṛtirupaviśet /",
  "SA11bsa047_u:1315": "tataḥ skandhau samau sthāpayet /",
  "SA11bsa047_u:1316": "śiro nonnataṃ nāvanatam ekapārśve niścalaṃ sthāpayitavyam /",
  "SA11bsa047_u:1317": "kiṃ tarhi nābhipraguṇā nāsikā sthāpayitavyā /",
  "SA11bsa047_u:1318": "dantoṣṭhaṃ mṛdu sthāpanīyam /",
  "SA11bsa047_u:1319": "jivhā copari dantamūle sthāpanīyā /",
  "SA11bsa047_u:1320": "āśvāsapraśvāsāstu na saśabdā nāpi śthūlā nāpi tvaritāḥ karaṇīyāḥ /",
  "SA11bsa047_u:1321": "kiṃ tvasaṃlakṣayamāṇāṃ mandaṃ mandamanābhogena yathā praviśeyurnirgaccheyurvā tathā karaṇiyam /",
  "SA11bsa047_u:1322": "tatra prathamaṃ tāvad yogī yathādṛṣṭaśrute tathāgatavigrahe cittaṃ sthāpayitvā śamathaṃ niṣpādayet /",
  "SA11bsa047_u:1323_0": "tañca tathāgatavigraham uttaptakanakāvadātaṃ lakṣaṇānuvyañjanālaṃkṛtaṃ parṣanmaṇḍalamadhyagataṃ",
  "SA11bsa047_u:1323_1": "nānāvidhairupāyaiḥ sattvārthaṃ kurvantaṃ prābandhikena manasikāreṇa tadguṇābhilāṣaṃ",
  "SA11bsa047_u:1323_2": "samupādāya layauddhatyādīn vyupaśamayya tāvad dhyāyed yāvat sphuṭataraṃ puro 'vasthitamiva taṃ paśyet /",
  "SA11bsa047_u:1324": "tataḥ tasya tathāgatavigrahapratibimbakasyāgatigatiṃ nirūpayato vipaśyanāṃ bhāvayati /",
  "SA11bsa047_u:1325": "tataścaivaṃvidhaṃ vicintayet /",
  "SA11bsa047_u:1326_0": "yathedaṃ tathāgatavigrahapratibimbakaṃ na kutaścid āgataṃ nāpi kvacid gamiṣyati tiṣṭhadapi",
  "SA11bsa047_u:1326_1": "svabhāvaśūnyam ātmātmīyarahitaṃ tathā eva sarvadharmāḥ svabhāvaśūnyā āgatigatirahitāḥ pratibimbopamāḥ,",
  "SA11bsa047_u:1327": "bhāvādirūparahitā iti vicāryoparatavicāreṇa nirjalpaikarase manasā tattvaṃ bhāvayan yāvadicchaṃ tiṣṭhet /",
  "SA11bsa047_u:1328": "ayaṃ ca samādhiḥ pratyutpannabuddhasaṃmukhāvasthitasamādhirnirdiṣṭaḥ /",
  "SA11bsa047_u:1329": "asya cānuśaṃsā vistaratastatraiva sutre bodhayitavyā /",
  "SA11bsa047_u:1330": "etāvatā prakāreṇa sarvadharmasaṃgraho bhavati,",
  "SA11bsa047_u:1331": "tatra cittam upanibadhya layauddhatyādipraśamena śamathaṃ niṣpādayet /",
  "SA11bsa047_u:1332": "rūpyarūpibhedena ca [Bhk_226] saṃkṣepāt sarvadharmasaṃgrahaḥ /",
  "SA11bsa047_u:1333": "tatra rūpaskandhasaṃgṛhītā rūpiṇaḥ /",
  "SA11bsa047_u:1334": "vedanādiskandhasvabhāvā arūpiṇaḥ /",
  "SA11bsa047_u:1335": "tatra bālā bhāvādigrahābhiniveśād viparyastadhiyaḥ saṃsāre paribhramanti /",
  "SA11bsa047_u:1336": "teṣāṃ viparyāsāpanayanāya,",
  "SA11bsa047_u:1337": "teṣu ca mahākaruṇām āmukhīkṛtya,",
  "SA11bsa047_u:1338": "niṣpannaśamatho yogī tattvādhigamāya tato vipaśyanāṃ bhāvayet /",
  "SA11bsa047_u:1339": "bhūtapratyavekṣaṇā ca vipaśyanocyate /",
  "SA11bsa047_u:1340": "bhutaṃ punaḥ pudgaladharmanairātmyam /",
  "SA11bsa047_u:1341": "tatra pudgalanairātmyaṃ yā skandhānāmātmātmīyarahitatā /",
  "SA11bsa047_u:1342": "dharmanairātmyaṃ yā teṣāmeva māyopamatā /",
  "SA11bsa047_u:1343": "tatraivaṃ yogī nirūpayet /",
  "SA11bsa047_u:1344": "na tāvad rūpādivyatiriktaḥ pudgalo 'sti /",
  "SA11bsa047_u:1345": "tasyā pratibhāsanāt /",
  "SA11bsa047_u:1346": "rūpādiṣvevāhamiti pratyayotpattiśca /",
  "SA11bsa047_u:1347": "na cāpi rūpādiskandhasvabhāvaḥ pudgalaḥ /",
  "SA11bsa047_u:1348": "teṣāṃ rūpādīnāmanityānekasvabhāvatvāt /",
  "SA11bsa047_u:1349": "pudgalasya ca nityaikarūpeṇa parairupakalpitatvāt /",
  "SA11bsa047_u:1350": "nāpi tattvānyatvābhyām anabhilāpyapudgalasya vastutvaṃ yuktam /",
  "SA11bsa047_u:1351": "vastusataḥ prakārāntarābhāvāt /",
  "SA11bsa047_u:1352": "tasmād alīkavibhrama evāyaṃ lokasya yadutāhaṃ mameti niścayaṃ pratipannasya /",
  "SA11bsa047_u:1353_0": "tato rūpiṇo 'pi dharmān dharmanairātmyādhigamāya vicārayet- kim ete cittavyatirekeṇa",
  "SA11bsa047_u:1353_1": "paramārthasantaḥ sthitāḥ āhosviccittameva rūpādinirbhāsaṃ svapnāvasthāyāṃ pratibhāsavat pratibhāsata iti /",
  "SA11bsa047_u:1354": "sa tān paramāṇuśo nirūpayan, paramāṇūṃśca bhāgaśaḥ pratyavekṣamāṇo nopalabhate /",
  "SA11bsa047_u:1355": "tathā cānupalabhamānasteṣu astināstitvavikalpān nivartayati /",
  "SA11bsa047_u:1356": "cittamātrañca traidhātukam avatarati nānyathā / atha coktaṃ laṅkāvatāre-",
  "SA11bsa047_u:1357": "aṇuśo vibhajati dravyaṃ na caiva rūpaṃ vikalpayet /",
  "SA11bsa047_u:1358": "cittamātravyavasthānaṃ kudṛṣṭyā na prasīdati // iti /",
  "SA11bsa047_u:1359": "[Bhk_227]",
  "SA11bsa047_u:1360": "tasyaivaṃ bhavati cittamevānādikālikavitatharūpādyabhiniveśavaśāt svapnopalabhyamānarūpādipratibhāsavad bālānāṃ bahiḥ vicchinnamiva rūpādipratibhāsaṃ khyāti /",
  "SA11bsa047_u:1361": "tasmāccittamātrameva traidhātukam /",
  "SA11bsa047_u:1362": "sa evaṃ cittameva sakaladharmaprajñaptiṃ niścitya tatra pratyavekṣya ca sarvadharmāṇāṃ svabhāvaḥ pratyavekṣito bhavatīti cittasvabhāvamapi pratyavekṣate /",
  "SA11bsa047_u:1363": "sa evaṃ vicārayati, cittamapi paramārthato māyāvad anutpannam /",
  "SA11bsa047_u:1364": "yada hi alīkasvabhāvarūpādyākāropagraheṇa cittameva citrākāraṃ pratibhāsate,",
  "SA11bsa047_u:1365": "tadāsyāpi rūpādivat tadavyatirekāt satyatvaṃ kutra bhavet?",
  "SA11bsa047_u:1366": "yathā citrākāratayā rūpādayo naikānekasvabhāvāstathā cittamapi tadavyatirekeṇa naikānekasvabhāvam /",
  "SA11bsa047_u:1367": "nāpi cittamutpādyamānaṃ kutaścid āgacchati /",
  "SA11bsa047_u:1368": "nāpi nirudhyayānaṃ kvacid gacchati /",
  "SA11bsa047_u:1369": "nāpi svaparobhayataḥ paramārthenāsyotpādo yuktaḥ /",
  "SA11bsa047_u:1370": "tasmān māyopamameva cittam /",
  "SA11bsa047_u:1371": "yathā cittamevaṃ sarvadharmā māyāvat paramārthato 'nutpannāḥ /",
  "SA11bsa047_u:1372": "yenāpi cittena pratyavekṣate yogī tasyāpi svabhāvaṃ parīkṣamāṇo nopalabhate /",
  "SA11bsa047_u:1373_0": "tad evaṃ yatra yatrālambane yoginaścittaṃ prasaret tasya tasya svabhāvaṃ parīkṣamāṇo",
  "SA11bsa047_u:1373_1": "[tat svabhāvamapi nopalabhate] 'sau yada nopalabhate tadā sarvameva vastu vicārya",
  "SA11bsa047_u:1373_2": "kadalīskandhavad asāramavagamya,",
  "SA11bsa047_u:1374": "tataścittaṃ vivartayati /",
  "SA11bsa047_u:1375": "tato bhāvādivikalpoparatau sarvaprapañcavigatam ānimittaṃ yogaṃ pratilabhate /",
  "SA11bsa047_u:1376": "tathā coktam āryaratnameghe- \"sa evam apakṣālakuśalaḥ sarvaprapañcavigamāya śūnyatābhāvanāyā yogamāpadyate /",
  "SA11bsa047_u:1377_0": "sa śūnyatābhāvanābahulo yeṣu yeṣu sthāneṣu cittaṃ prasarati cittamabhiramate tāni",
  "SA11bsa047_u:1377_1": "tāni sthānāni svabhāvataḥ [Bhk_228] parigaveṣamāṇaḥ śūnyaṃ pratividhyati [yat cittaṃ",
  "SA11bsa047_u:1377_2": "tadapi parīkṣamāṇaṃ śūnyaṃ pratividhyati] yenāpi cittena parīkṣate tad api svabhāvataḥ",
  "SA11bsa047_u:1377_3": "parigaveṣyamāṇaṃ śūnyaṃ pratividhyati /",
  "SA11bsa047_u:1378": "sa evam upaparīkṣamāṇo nirnimittatāyāṃ yogamāpadyate /",
  "SA11bsa047_u:1379": "\" tad eva anenaivaṃ darśitaṃ bhavati /",
  "SA11bsa047_u:1380": "yastu nopaparīkṣate tasya nāsti nirnimittatāyāṃ praveśa iti /",
  "SA11bsa047_u:1381": "sa evaṃ dharmāṇāṃ svabhāvamupaparīkṣamāṇo yada nopalabhate,",
  "SA11bsa047_u:1382": "tadāstīti na vikalpayati nāstīti na vikalpayati /",
  "SA11bsa047_u:1383": "yo 'sau nāstīti kalpyate tasya buddhau sarvadaivāpratibhāsanāt /",
  "SA11bsa047_u:1384": "yadi hi bhāvaḥ kadācid dṛṣṭo bhavet, tadā tasya pratiṣedhān nāstīti kalpayet /",
  "SA11bsa047_u:1385": "yadā kālatraye 'pi yoginā prajñayā nirūpayatā bhāvo nopalabdhaḥ tadā kasya pratiṣedhān nāstīti kalpayet /",
  "SA11bsa047_u:1386": "evamanye vikalpāstasya tadānīṃ na santi eva, bhāvābhāvavikalpābhyāṃ sarvasya vikalpasya vyāptatvāt /",
  "SA11bsa047_u:1387": "evaṃ vyāpakābhāvād byāpyasyāpyabhāvaḥ /",
  "SA11bsa047_u:1388": "evaṃ sati niṣprapañcanirvikalpatāmavatīrṇo bhavati, rūpādiṣu cāniśrito bhavati /",
  "SA11bsa047_u:1389": "prajñayā ca nirūpayataḥ sakalavastusvabhāvānupalambhāt prajñottaradhyāyī bhavati /",
  "SA11bsa047_u:1390": "sa evaṃ pudgaladharmanairātmyamayaṃ tattvamavatīrṇaḥ,",
  "SA11bsa047_u:1391": "aparasya parīkṣaṇīyasya cābhāvād,",
  "SA11bsa047_u:1392": "uparatavicāreṇa nirvikalpaikarasena manasā svarasavāhinā,",
  "SA11bsa047_u:1393": "anabhisaṃskārataḥ tad eva tattvaṃ sphuṭataram avadhārayan yogī tiṣṭheta /",
  "SA11bsa047_u:1394": "tatra ca sthitaścittabandhaṃ na vikṣipet /",
  "SA11bsa047_u:1395": "yadāntarā cittaṃ bahirdhā vikṣiptaṃ paśyet tadā tatsvabhāvapratyevekṣaṇena vikṣepaṃ praśamayya,",
  "SA11bsa047_u:1396": "punastatraiva cittamuparyupari prerayet /",
  "SA11bsa047_u:1397": "yadā tu tatrānabhirataṃ cittaṃ paśyet, tadā samādherguṇadarśanād abhiratiṃ tatra thāvayet /",
  "SA11bsa047_u:1398": "vikṣepe ca doṣadarśanād aratiṃ praśamayet /",
  "SA11bsa047_u:1399": "atha styānamiddhābhibhavād yada pracāratayā līnaṃ cittaṃ paśyet,",
  "SA11bsa047_u:1400": "layābhiśaṅkitaṃ vā tadā pramodyavastu buddharūpādikamālokasaṃjñāṃ vā manasikṛtya layamupaśamayet,",
  "SA11bsa047_u:1401": "tatastad eva tattvaṃ dṛḍhataraṃ [Bhk_229] gṛṇhīyāt /",
  "SA11bsa047_u:1402": "yadā tu jātyandhavad andhakārapraviṣṭapuruṣavad vinimīlitākṣavat sphuṭataraṃ tattvaṃ nāvadhārayed yogī,",
  "SA11bsa047_u:1403": "tadā tasya līnaṃ cittaṃ veditavyaṃ vipaśyanārahitaṃ ca /",
  "SA11bsa047_u:1404": "atha yathā pūrvānubhūtaviṣayaspṛhayā cittamantarā samuddhataṃ paśyed,",
  "SA11bsa047_u:1405": "auddhatyābhiśaṅkitaṃ vā,",
  "SA11bsa047_u:1406": "tadānityatādi saṃvegavastumanasikārād auddhatyaṃ śamayet /",
  "SA11bsa047_u:1407": "tataḥ punaḥ tatraiva tattve cittānabhisaṃskāravāhitāyāṃ yatnaṃ kurvīta /",
  "SA11bsa047_u:1408": "yadā ca vikṣiptapuruṣavad vānaravad vānavasthitavṛtti cittaṃ bhavet,",
  "SA11bsa047_u:1409": "tad auddhatyaṃ boddhavyaṃ śamatharahitaṃ ca /",
  "SA11bsa047_u:1410": "atha yadā layauddhatyābhyāṃ viviktatayā samapravṛttaṃ svarasavāhi sphuṭataraṃ tatraiva tattve cittam utpādyate tadābhogaśithilīkaraṇād upekṣaṇiyam /",
  "SA11bsa047_u:1411": "tadā ca śamathavipaśyanāyuganaddhavāhī mārgoniṣpanno veditavyaḥ /",
  "SA11bsa047_u:1412": "yadā ca vipaśyanā bhāvayet prajñātiriktatarā bhāvayet,",
  "SA11bsa047_u:1413": "tadā śamathasyālpatvāt pravātasthitapradipavat pracalatvāccittasya na sphuṭataraṃ tattvadarśanaṃ bhavet /",
  "SA11bsa047_u:1414": "atastadā śamatho bhāvayitavyaḥ /",
  "SA11bsa047_u:1415": "śamathasyābhyādhikye middhāvaṣṭabadhapuruṣasyeva sphuṭataraṃ tattvadarśanaṃ na syāt /",
  "SA11bsa047_u:1416": "tasmāt tadā prajñā bhāvayitavyā /",
  "SA11bsa047_u:1417": "yadā samapravṛtte dve api bhavato yuganaddhavāhibalīvardadvayavat tadānabhisaṃskāreṇaiva tāvat sthātavyaṃ yāvat kāyacittapīḍā na bhavet /",
  "SA11bsa047_u:1418": "saṃkṣepataḥ sarvasyaiva samādheḥ ṣaḍ doṣā bhavanti /",
  "SA11bsa047_u:1419": "kausīdyam, ālambanasaṃpramoṣaḥ, layaḥ, auddhatyam, anābhogaḥ, ābhogaśceti /",
  "SA11bsa047_u:1420": "eṣāṃ pratipakṣeṇāṣṭau prahāṇasaṃskārā bhāvanīyāḥ /",
  "SA11bsa047_u:1421": "śraddhā, chandaḥ, vyāyāmaḥ, prasrabdhiḥ, smṛtiḥ, saṃprajanyam, cetanā, upekṣā ceti /",
  "SA11bsa047_u:1422": "tatrādyāścatvāraḥ kausīdyapratipakṣāḥ /",
  "SA11bsa047_u:1423": "tathā hi- samādhiguṇeṣvabhisaṃpratyayalakṣaṇayā śraddhayā yogino 'bhilāṣaḥ samutpadyate /",
  "SA11bsa047_u:1424": "tato 'bhilāṣavān vīryamārabhate /",
  "SA11bsa047_u:1425": "tato vīryārambhaṇāt kāyacittayoḥ karmaṇyatāṃ bhāvayati /",
  "SA11bsa047_u:1426": "tataḥ prasrabdhakāyacetasaḥ [Bhk_230] kausīdyaṃ vyāvartate /",
  "SA11bsa047_u:1427": "tataḥ [śraddhādayaḥ kausīdyaprahāṇāya bhavanti] tadartha te bhāvanīyāḥ /",
  "SA11bsa047_u:1428": "smṛtirālambana-saṃpramoṣasya pratipakṣaḥ /",
  "SA11bsa047_u:1429": "saṃprajanyaṃ layauddhatyayoḥ pratipakṣaḥ /",
  "SA11bsa047_u:1430": "tayostena samupekṣya parivarjanāt /",
  "SA11bsa047_u:1431": "layauddhatyāpraśamanakāle tu anābhogadoṣaḥ tatastatpratipakṣeṇa cetanā bhāvanīyā /",
  "SA11bsa047_u:1432": "layauddhatyapraśame sati, yadā praśamabāhi cittaṃ bhavet, tadābhogadoṣaḥ /",
  "SA11bsa047_u:1433": "tasya pratipakṣastadānīm upekṣā bhāvanīyā /",
  "SA11bsa047_u:1434": "yadi samapravṛtte citte ābhogaḥ kriyate, tadā cittaṃ vikṣipyate /",
  "SA11bsa047_u:1435": "līne 'pi citte sati yadyābhogo na kriyate,",
  "SA11bsa047_u:1436": "tadā vipaśyanārahitatvād,",
  "SA11bsa047_u:1437": "andhapuruṣavaccittaṃ līnaṃ syāt /",
  "SA11bsa047_u:1438": "tasmāt līnacittaṃ nigṛṇhīyād, uddhataṃ praśamayet, punaḥ samāprāptam upekṣeta /",
  "SA11bsa047_u:1439": "tato yāvadiccha yogī tāvad anabhisaṃskāreṇaiva tattvaṃ bhāvayaṃstiṣṭhet /",
  "SA11bsa047_u:1440": "satyāṃ tu kāyādipīḍāyāṃ punaḥ punarantarā sakalameva lokaṃ vyavalokyamāyājala candropamapratibhāsaṃ [vata] avataret /",
  "SA11bsa047_u:1441": "tatha coktam avikalpapraveśe- lokottareṇa jñānenākāśasamatalān sarvadharmānpaśyati /",
  "SA11bsa047_u:1442": "pṛṣṭhalabdhena punarmāyāmarīcisvapno dakacandropamān paśyatīti /",
  "SA11bsa047_u:1443": "tad evaṃ māyopamaṃ jagad avagamya, sattveṣu mahākaruṇām āmukhīkṛtyaivam anuvicintayet /",
  "SA11bsa047_u:1444": "evaṃvidhaṃ dharmagāmbhoryam anavagacchanto 'mī bālabuddhaya ādiśānteṣveva dharmeṣu bhāvādisamāropaviparyastā vividhakarmakleśān upacinvanti /",
  "SA11bsa047_u:1445": "tataḥ saṃsāre paribhramanti,",
  "SA11bsa047_u:1446": "tato 'haṃ kariṣyāmi yathaitān evaṃvidhaṃ dharmāgāmbhīryam avabodhayeyam iti,",
  "SA11bsa047_u:1447": "tato viśramya punarapi tathaiva sarvadharmanirābhāsaṃ samādhimavataret /",
  "SA11bsa047_u:1448": "cittakhede sati, tathaiva viśramya punaravataret /",
  "SA11bsa047_u:1449": "evam anena krameṇa ghaṭikām [arthapraharam] ekapraharaṃ vā yāvantaṃ kālaṃ śaknoti tāvantaṃ kālaṃ tiṣṭhet /",
  "SA11bsa047_u:1450": "[Bhk_231]",
  "SA11bsa047_u:1451": "tata icchayā samādheḥ utthātuṃ paryaṅkam abhittvaivam anuvicintayet /",
  "SA11bsa047_u:1452": "yadi nāmāmī dharmāḥ sarva eva paramārthato 'nutpannāstathāpi māyavat pratiniyatavividhahetupratyayasāmagrīvaśena vicitrā evāvicāraramaṇīyāḥ pravartante,",
  "SA11bsa047_u:1453": "tena nocchedadṛṣṭiprasaṅgaḥ /",
  "SA11bsa047_u:1454": "nāpyapavādāntasya,",
  "SA11bsa047_u:1455": "yataśca prajñayā vicāryamāṇā nopalabhyante,",
  "SA11bsa047_u:1456": "tena na śāśvatadṛṣṭiprasaṅgo nāpi samāropāntasya /",
  "SA11bsa047_u:1457": "tatra ye prajñācakṣurvikalatayā viparyastamatayā ātmābhiniviṣṭā vividhāni karmāṇi kurvanti te saṃsāre paribhramanti /",
  "SA11bsa047_u:1458_0": "ye punarekāntena saṃsāravimukhā mahākāruṇyavikalatayā ca na [sattvārthaṃ] dānādipāramitāḥ",
  "SA11bsa047_u:1458_1": "paripūrayanti ātmānaṃ damayanti te sattvā upāyavikalatayā śrāvakapratyekabuddhabodhau patanti /",
  "SA11bsa047_u:1459_0": "ye tu asvabhāvaṃ jagad avagamya mahākāruṇyabalena sakalajagadabhyuddharaṇakṛtaniścayā",
  "SA11bsa047_u:1459_1": "māyākāravad aviparyastadhiyo vipulapuṇyajñānasaṃbhāraṃ samupāyanti te tathāgataṃ",
  "SA11bsa047_u:1459_2": "padaṃ prāpyāsaṃsāramaśeṣasya jagataḥ sarvākāraṃ hitasukhāni saṃpādayantaḥ tiṣṭhanti /",
  "SA11bsa047_u:1460": "te ca jñāna[sambhāra]balena [samasta]kleśaprahāṇān na saṃsāre patanti sarvasattvāpekṣayā ca samupārjitavipulāprameyapuṇyasaṃbhāravaśena na nirvāṇe patanti,",
  "SA11bsa047_u:1461": "sarvasattvopajīvyāśca bhavanti /",
  "SA11bsa047_u:1462": "tasmān mayā sakalasattvahitasukhādhānārthināpratiṣṭhitanirvāṇam adhigantukāmena vipulapuṇyajñāna-saṃbhāropārjane 'bhiyogaḥ [sadā] karaṇiyaḥ /",
  "SA11bsa047_u:1463": "tathā coktam āryatathāgataguhyasutre- \"jñānasambhāraḥ sarvakleśaprahāṇāya saṃvartate /",
  "SA11bsa047_u:1464": "puṇyasambhāraḥ sarvasattvopajīvitāyai saṃvartate /",
  "SA11bsa047_u:1465": "tasmāt tarhi bhagavan bodhisattvena mahāsattvena puṇyasambhāre jñānasaṃbhāre ca sarvadābhiyogaḥ karaṇīyaḥ\" iti /",
  "SA11bsa047_u:1466": "āryatathāgatotpattisaṃbhasūtre coktam- \"sa khalu punareṣa tathāgatānāṃ [Bhk_232] saṃbhavo naikena kāraṇena bhavati /",
  "SA11bsa047_u:1467": "tat kasya hetoḥ?",
  "SA11bsa047_u:1468": "samudāgataistāvad bho jinaputrāprameyaśatasahasradaśakāraṇaistathāgatāḥ samudāgacchanti /",
  "SA11bsa047_u:1469": "katamairdaśabhiryadutāprameyapuṇyajñānasambhārātṛptisamudāgamakāraṇeneti\" vistara /",
  "SA11bsa047_u:1470": "āryavimalakīrtinirdeśe coktam- \"śatapuṇyanirjātāḥ sarvakuśaladharmanirjātā apramāṇakuśalamūlakarmanirjātāḥ kāyāstathāgatasyeti\" vistaraḥ /",
  "SA11bsa047_u:1471": "tad evaṃ kṛtvā śanaiḥ paryaṅkaṃ bhittvā daśadigvyavasthitān sarvabuddhabodhisattvān praṇipatya tebhyaśca pūjāstotropahāraṃ kṛtvāryabhadracaryādipraṇidhānaṃ pranidadhīta /",
  "SA11bsa047_u:1472": "tataḥ śūnyatākaruṇāgarbhānuttarasaṃbodhipariṇāmitasakaladānādipuṇyasaṃbhāropārjanābhiyukto bhavet /",
  "SA11bsa047_u:1473": "yastu manyate,",
  "SA11bsa047_u:1474": "cittavikalpasamutthāpitaśubhāśubhakarmavaśena sattvāḥ svargādikarma phalamanubhavantaḥ saṃsāre saṃsaranti /",
  "SA11bsa047_u:1475": "ye punarna kiñciccintayanti nāpi kiñcit karma kurvanti te parimucyante saṃsārāt /",
  "SA11bsa047_u:1476": "tasmānna kiñciccintayitavyam /",
  "SA11bsa047_u:1477": "nāpi dānādikuśalacaryā kartavyā /",
  "SA11bsa047_u:1478": "kevalaṃ mūrkhajanamadhikṛtya dānādikuśalacaryā nirdiṣṭeti /",
  "SA11bsa047_u:1479": "tena sakalamahāyānaṃ pratikṣiptaṃ bhavet /",
  "SA11bsa047_u:1480": "mahāyānamūlatvācca sarvayānānāṃ tatpratikṣepeṇa sarvam eva yānaṃ pratikṣiptaṃ syāt /",
  "SA11bsa047_u:1481": "tathā hi 'na kiñciccintayitavyamiti' bruvata bhutapratyavekṣālakṣaṇā prajñā pratikṣiptā bhavet /",
  "SA11bsa047_u:1482": "bhūtapratyavekṣā-mūlatvāt samyagjñānasya tatpratikṣepā llokottarāpi prajñā pratikṣiptā bhavet /",
  "SA11bsa047_u:1483": "tatpratikṣepāt sarvākārajñatā pratikṣiptā bhavet /",
  "SA11bsa047_u:1484": "nāpi dānādicaryā kartavyeti vadatā copāyo dānādiḥ sphuṭatarameva pratikṣiptaḥ /",
  "SA11bsa047_u:1485": "etāvad eva ca saṃkṣiptaṃ mahāyānaṃ yaduta prajñopāyaśca /",
  "SA11bsa047_u:1486": "yathoktam āryagayāśīrṣe- \"dvāvimau bodhisattvānāṃ saṃkṣiptau mārgau /",
  "SA11bsa047_u:1487": "katamau dvau? yaduta [Bhk_233] prajñā copāyaśca /",
  "SA11bsa047_u:1488": "\" āryatathāgataguhyasūtre coktam- \"imau ca prajñopāyau bodhisattvānāṃ sarvapāramitāsaṃgrahāya saṃvartete\" iti /",
  "SA11bsa047_u:1489": "tataśca mahāyānaṃ pratikṣipatā mahat karmāvaraṇaṃ kṛtaṃ syāt /",
  "SA11bsa047_u:1490": "tasmād [mahāyānaṃ pratikṣipataḥ,",
  "SA11bsa047_u:1491": "alpaśrutasya,",
  "SA11bsa047_u:1492": "ātmadṛṣṭiṃ parāmṛśataḥ,",
  "SA11bsa047_u:1493": "] asyānupāsitavidvajjanasyānavadhārita-tathāgata-pravacananīteḥ svayaṃ vinaṣṭasya parān api nāśayato yuktyāgamadūṣitatvāt,",
  "SA11bsa047_u:1494": "viṣasaṃsṛṣṭavacanaṃ saviṣabhojanamiva ātmakāmena dhīmatā dūrata eva parihartavyam /",
  "SA11bsa047_u:1495": "tathā hyanena bhūtapratyavekṣāṃ pratikṣipatā dharmapravicayākhyaṃ pradhānam eva bodhyaṅgaṃ pratikṣiptaṃ syāt /",
  "SA11bsa047_u:1496": "vinā ca mūtapratyavekṣayā yoginaḥ katham anādikālābhyastarūpādibhāvābhiniveśasya cittaṃ nirvikalpatāṃ praviśet?",
  "SA11bsa047_u:1497": "sarvadharmeṣvasmṛtyamanasikāreṇa praviśatīti cet, tad ayuktam /",
  "SA11bsa047_u:1498": "na hi vinā bhūtapratyavekṣayānubhūyamāneṣvapi sarvadharmeṣvasmṛtiramanasikāro vā śakyate kartum /",
  "SA11bsa047_u:1499": "yadi ca nāmāmī dharmā mayāsmartavyā nāpi manasikartavyā ityevaṃ bhāvayannasmṛtimanasikārau teṣu bhāvayet tadā sutarām eva tena te smṛtā manasikṛtāśca syuḥ /",
  "SA11bsa047_u:1500": "atha smṛtimanasikārābhāvamātram asmṛtyamanasikārāvabhipretau,",
  "SA11bsa047_u:1501": "tadā tayorabhāvaḥ kena prakāreṇa bhavatīti etad eva vicāryate /",
  "SA11bsa047_u:1502": "na cābhāvaḥ kāraṇaṃ yuktam, yena tato [nirnimittāmanasikārāt] nirvikalpatā bhavet /",
  "SA11bsa047_u:1503": "[tanmātrato 'vikalpatāyāṃ] saṃmurcchitasyāpi smṛtimanasikārābhāvān nirvikalpatāpraveśaprasaṅgaḥ /",
  "SA11bsa047_u:1504": "na ca bhūtapratyavekṣāṃ vinānya upāyo 'sti yena prakāreṇāsmṛtyamanasikārau kuryāt /",
  "SA11bsa047_u:1505": "satyapi cāsmṛtyamanasikārasambhave,",
  "SA11bsa047_u:1506": "vinā bhūtapratyavekṣayā niḥsvabhāvatā dharmāṇāṃ katham avagatā bhavet?",
  "SA11bsa047_u:1507": "na hi svabhāvata evaṃ dharmāḥ [Bhk_234] śūnyāḥ sthitā ityevaṃ vinā tatpratyavekṣayā tacchūnyatāprativedho bhavet /",
  "SA11bsa047_u:1508": "nāpi vinā śūnyatāprativedhena āvaraṇaprahāṇaṃ saṃbhavati sarvatra sarveṣāṃ muktiprasaṅgāt /",
  "SA11bsa047_u:1509": "kiṃ ca tasya yogino yadi sarvadharmeṣu muṣitasmṛtitayā mūḍhatayā vā smṛtimanasikārau na pravartete,",
  "SA11bsa047_u:1510": "tadātyantamūḍhaḥ katham asau yogī bhavet /",
  "SA11bsa047_u:1511": "vinā ca bhūtapratyavekṣayā tatrāsmṛtim amanasikāraṃ cābhyastatā moha evābhyasto bhavet /",
  "SA11bsa047_u:1512": "tata eva samyagjñānāloko dūrīkṛtaḥ syāt /",
  "SA11bsa047_u:1513": "athāsau na muṣitasmṛtirnāpi mūḍhaḥ,",
  "SA11bsa047_u:1514": "tadā kathaṃ tatrāsmaraṇam amanasikāraṃ kartu śaknuyād vinā bhūtapratyavekṣayā /",
  "SA11bsa047_u:1515": "na hi smaranneva na smarati, paśyan eva na paśyatīti yuktam abhidhātum /",
  "SA11bsa047_u:1516": "asmṛtyamanasikārābhyāsācca kathaṃ pūrvanivāsānusmṛtyādi-buddhadharmodayo bhavet,",
  "SA11bsa047_u:1517": "virodhāt,",
  "SA11bsa047_u:1518": "na hyuṣṇaviruddhaṃ śītam āsevamānasya uṣṇasparśasaṃvedanaṃ bhavet /",
  "SA11bsa047_u:1519": "kiṃ ca samādhisamāpannasya yogino yadi manovijñānam asti, tadāvaśyaṃ tena kiṃcid ālambayitavyam /",
  "SA11bsa047_u:1520": "na hi pṛthagjanānāṃ sahasā nirālambanaṃ jñānaṃ bhavet /",
  "SA11bsa047_u:1521": "atha nāsti, tadā kathaṃ niḥsvabhāvatā dharmāṇāmavagatā bhavet?",
  "SA11bsa047_u:1522": "kena ca pratipakṣeṇa kleśāvaraṇaṃ prahīyate?",
  "SA11bsa047_u:1523": "na ca caturthadhyānālābhinaḥ pṛthagjanasya cittanirodhaḥ saṃbhavati /",
  "SA11bsa047_u:1524": "tasmāt saddharme yāvasmṛtyamanasikārau paṭhitau tau bhūtapratyavekṣāpūrvākau draṣṭavyau /",
  "SA11bsa047_u:1525": "asmād bhūtapratyavekṣayāsmṛtirmanasikāraśca śakyate kartum, nānyathā /",
  "SA11bsa047_u:1526": "tathā hi yadā nirūpayan samyakprajñayā yogī kālatraye paramārthataḥ samutpannaṃ na kaṃcid dharma paśyati,",
  "SA11bsa047_u:1527": "tadā tatra kathaṃ smṛtimanasikārau kuryāt /",
  "SA11bsa047_u:1528": "yo hi kālatraye 'pyasattvān nānubhūtaḥ paramārthataḥ sa kathaṃ smaryeta, manasi vā kriyeta /",
  "SA11bsa047_u:1529": "tato 'sau sarvaprapañcopaśamaṃ nirvikalpaṃ jñānaṃ praviṣṭo bhavet /",
  "SA11bsa047_u:1530": "tatpraveśācca śūnyatāṃ pratividhyati tatprativedhācca prahīṇasakalakudṛṣṭijālo bhavati /",
  "SA11bsa047_u:1531": "[Bhk_235]",
  "SA11bsa047_u:1532": "upāyayuktaḥ prajñāsevanataśca samyak saṃvṛtiparamārthasatyakuśalo bhavati /",
  "SA11bsa047_u:1533": "ato 'nāvaraṇajñānalābhāt sarvān eva buddhadharmān adhigacchati /",
  "SA11bsa047_u:1534": "tasmānna vinā bhūtapratyavekṣayā samyagjñānodayo nāpi kleśāvaraṇaprahāṇām /",
  "SA11bsa047_u:1535": "tathā coktaṃ mañjuśrīvikurvitasūtre- \"kathaṃ dārike bodhisattvo vijitasaṃgrāmo bhavati?",
  "SA11bsa047_u:1536": "āha, yo mañjuśrīḥ vicāya vicāya sarvadharmān nopalabhate\" iti /",
  "SA11bsa047_u:1537": "tasmād visphāritajñānacakṣuḥ prajñāśastreṇa kleśārīn nirjitya,",
  "SA11bsa047_u:1538": "nirbhayo viharan yogī,",
  "SA11bsa047_u:1539": "na tu kātarapuruṣa iva vinimīlitākṣaḥ /",
  "SA11bsa047_u:1540": "āryasamādhirāje 'pyuktam-",
  "SA11bsa047_u:1541": "nairātmyadharmān yadi pratyevekṣate tān pratyavekṣya yadi bhāvayet /",
  "SA11bsa047_u:1542": "sa hetu nirvāṇapahalasya prāptaye yo 'nyaheturna sa bhoti śāntaye // iti /",
  "SA11bsa047_u:1543": "sutrasamuccaye coktam- \"ātmanā vipaśyanāyogam anuyukto viharati parāṃśca vipaśyanāyāṃ nābhiyojayatīti mārakarmeti /",
  "SA11bsa047_u:1544": "\" vipaśyanā ca bhūtapratyavekṣāsvabhāvā āryaratnamegha-sandhinirmocanādau,",
  "SA11bsa047_u:1545": "āryaratnameghe ca- \"vipaśyanāṃ nirūpayato niḥsvabhāvatāprativedhad animittapraveśa uktaḥ /",
  "SA11bsa047_u:1546": "\" āryalaṅkāvatāre coktam- \"yasmāt,",
  "SA11bsa047_u:1547": "mahāmate,",
  "SA11bsa047_u:1548": "buddhayā vicāryamāṇānāṃ svasāmānyalakṣaṇaṃ bhāvānāṃ nāvadhāryate /",
  "SA11bsa047_u:1549": "tenocyante niḥsvabhāvāḥ sarvadharmāḥ\" iti /",
  "SA11bsa047_u:1550": "tatra tatra sūtre yā bhagavatā nānāprakārā pratyavekṣā nirdiṣṭā sā virudhyate,",
  "SA11bsa047_u:1551": "yadi bhūtapratyavekṣā na kartavyā /",
  "SA11bsa047_u:1552": "tasmād evaṃ yuktaṃ vaktuṃ vayam alpaprajñā alpavīryāścana śaknumo bāhuśrutyaṃ paryeṣitumiti /",
  "SA11bsa047_u:1553": "na hi tatpratikṣepo yukto bhagavatā [Bhk_236] bahudhā bāhuśrutyasya varṇitatvāt /",
  "SA11bsa047_u:1554": "tat punarbrahmaparipṛcchāyām uktam- \"ye tvacintyeṣu dharmeṣu [cintana]viprayuktāḥ teṣām ayoniśa iti /",
  "SA11bsa047_u:1555": "tatrāpi ye paramārthato 'nutpannānāṃ dharmāṇām utpādaṃ parikalpyānityaduḥkhadirūpeṇa śrāvakādivaccintāṃ prakurvanti,",
  "SA11bsa047_u:1556": "teṣāṃ samāropāpavādāntena cintāṃ pravartayatām ayoniśaḥ tad bhavatīti tatpratiṣedhāya yad uktaṃ na bhūtapratyavekṣāyāḥ sa pratiṣedhaḥ tasyāḥ sarvasūtreṣvanujñānāt /",
  "SA11bsa047_u:1557": "tathā ca tatraiva brahmaparipṛcchāyām uktam- \"cittaśūro bodhisattva āha-yaścittena sarvadharmāścintayati tatra cākṣato 'nupahataḥ sa tenocyate bodhisattvaḥ\" iti /",
  "SA11bsa047_u:1558": "tatraivoktam- \"kathaṃ vīryavanto bhavanti, yada sarvajñatācittaṃ vicīyamānānopalabhante\" iti /",
  "SA11bsa047_u:1559": "punaḥ tatraivoktam- \"matimantaśca te bhaviṣyanti yoniśo dharmān pratyavekṣaṇatayeti\" /",
  "SA11bsa047_u:1560": "punaḥ tatraivoktam- \"pravicinvanti te dharmān yathā māyāmarīciketi\" /",
  "SA11bsa047_u:1561": "tad evaṃ yatra yatrācintyādiprapañcaḥ śrūyate,",
  "SA11bsa047_u:1562": "tatra tatra śrutacintāmātreṇaiva tattvādhigamaṃ ye manyante,",
  "SA11bsa047_u:1563": "teṣām abhimānapratiṣedhena pratyātmavedanīyatvaṃ dharmāṇāṃ pratipādayate /",
  "SA11bsa047_u:1564": "ayoniśaśca cittapratiṣedhaḥ kriyata iti boddhavyam, na bhūtapratyavekṣāyāḥ pratiṣedhaḥ /",
  "SA11bsa047_u:1565": "anyathā bahutaraṃ yuktyāgamaviruddhaṃ syāt /",
  "SA11bsa047_u:1566": "yathoktaṃ prāk /",
  "SA11bsa047_u:1567": "kiñca yad eva śrutacintāmayyā prajñayā viditaṃ tad eva bhāvanāmayyā prajñayā bhāvanīyaṃ nānyat /",
  "SA11bsa047_u:1568": "saṃdiṣṭa-dhāvanabhūmyaśvadhāvanavat /",
  "SA11bsa047_u:1569": "tasmāt bhūtapratyavekṣā kartavyā /",
  "SA11bsa047_u:1570": "yadi nāmāsau vikalpasvabhāvātathāpi yoniśo manasikārasvabhāvatvāt tato bhūta nirvikalpajñānodaya iti kṛtvā tajjñānārthinā sā sevanīyā /",
  "SA11bsa047_u:1571": "nirvikalpe ca bhutajñānāgnau [Bhk_237] samutpanne,",
  "SA11bsa047_u:1572": "sati,",
  "SA11bsa047_u:1573": "kāṣṭhadvayanigharṣasaṃjātavanhinā tatkāṣṭhadvayadāhavat sāpi paścāt tenaiva dahyata evetyuktam āryaratnakūṭe /",
  "SA11bsa047_u:1574": "yaccāpyucyate- na kiṃcit kuśalādikarma kartavyam iti /",
  "SA11bsa047_u:1575": "tatraivaivaṃ vadatā karmakṣayān muktirityājīvaka vādābhyupagamo bhavet /",
  "SA11bsa047_u:1576": "na hi bhagavatpravacane karmakṣayān muktiriṣyate /",
  "SA11bsa047_u:1577": "kiṃ tarhi, kleśakṣayāt /",
  "SA11bsa047_u:1578": "anādikālopacittasya hi karmaṇo na śakyate kṣayaḥ kartu tasyānantatvāt /",
  "SA11bsa047_u:1579": "apāyādiṣu ca tatphalaṃ bhuñjānasyāparasyāpi karmaṇaḥ prasūteḥ kleśeṣu cāvikaleṣu tatkaraṇatayā sthiteṣu karmaṇo niroddhum aśakyatvāt /",
  "SA11bsa047_u:1580": "pradīpānirodhe tatprabhāyā anirodhavat /",
  "SA11bsa047_u:1581": "na cāpi tasya vipaśyanāpavādinaḥ kleśakṣayaḥ saṃbhavatītyukta prāk /",
  "SA11bsa047_u:1582": "atha kleśakṣayārtha vipaśyanā sevanīyeti manyate,",
  "SA11bsa047_u:1583": "tadā kleśakṣayād eva muktiḥ sidhyatīti karmakṣaye tarhi vyarthaḥ śramaḥ /",
  "SA11bsa047_u:1584": "akuśalakarma na kartavyam iti yuktametat, kuśalaṃ tu kimiti pratiṣidhyate /",
  "SA11bsa047_u:1585": "saṃsārāvāhakatvāt pratiṣidhyata iti cet, tadayuktam /",
  "SA11bsa047_u:1586": "yad eva ātmādiviparyāsasamutthāpitam kuśalaṃ tad eva saṃsārāvāhakaṃ bhavati /",
  "SA11bsa047_u:1587": "na tu bodhisattvānāṃ mahākaruṇāsamutthāpitam anuttarasaṃbodhipariṇāmitamapi /",
  "SA11bsa047_u:1588": "tathā āryadaśabhūmake eta eva daśakuśalakarmapathāḥ pariṇāmanādipariśuddhiviśeṣeṇa śrāvakapratyekabuddhabodhisattvabuddhatvavāhakā bhavantīti nirdiṣṭam /",
  "SA11bsa047_u:1589": "āryaratnakūṭe ca,",
  "SA11bsa047_u:1590": "sarvamahānadīnāṃ mahāsamudre praviṣṭānāṃ payaḥ skandhavad bodhisattvānāṃ nānāmukhopacitaṃ kuśalamūlaṃ sarvajñatāpariṇāmitaṃ sarvajñataikarasaṃ bhavati iti varṇitam /",
  "SA11bsa047_u:1591": "[Bhk_238]",
  "SA11bsa047_u:1592": "yā ca buddhabodhisattvānāṃ rūpakāyakṣetrapariśuddhiḥ prabhāparivāramahābhogatādisaṃpattiḥ dānādipuṇyasambhāraphalasattvena tatra tatra sūtre varṇitā bhagavatā sāpi virudhyate /",
  "SA11bsa047_u:1593": "kuśalacaryāpratiṣedhe ca prātimokṣasaṃvarādirapi pratikṣiptaḥ syāt /",
  "SA11bsa047_u:1594": "tato vyarthameva tasya śiromuṇḍitakāṣāyadhāraṇādi prasajyeta /",
  "SA11bsa047_u:1595": "kuśalakarmābhisaṃskāravaimukhye ca sati saṃsāravaimukhyaṃ sattvārthakriyāvaimukhyaṃ ca sevitaṃ bhavet /",
  "SA11bsa047_u:1596": "tato bodhiḥ tasya dūre bhavet /",
  "SA11bsa047_u:1597": "uktaṃ hyāryaṃsaṃdhinirmocane- \"ekāntasattvārthavimukhasya ekāntasaṃskārā bhisaṃskāravimukhasya nānuttarāsamyaksaṃbodhiruktā mayeti /",
  "SA11bsa047_u:1598": "\"āryopāliparipṛcchādau ca- \"saṃsāre vaimukhyaṃ bodhisattvānāṃ paradauḥśīlyamiti varṇitam /",
  "SA11bsa047_u:1599": "saṃsāraparigrahaḥ tu paramaṃ śīlam /",
  "SA11bsa047_u:1600": "\" uktam āryavimalakīrtinirdeśe ca- \"upāyād bhavati saṃsāragamanaṃ bodhisattvānāṃ mokṣaḥ /",
  "SA11bsa047_u:1601": "upāyarahitā ca prajñā bandhaḥ, prajñārahitaścopāyo bandhaḥ /",
  "SA11bsa047_u:1602": "prajñāsahita upāyo mokṣaḥ, upāyasahitā prajñā mokṣaḥ\" iti varṇitam /",
  "SA11bsa047_u:1603": "āryagaganagañje uktam- \"saṃsāraparikhedo bodhisattvānāṃ mārakarma iti /",
  "SA11bsa047_u:1604": "\" sūtrasamuccaye ca- \"asaṃskṛtaṃ ca pratyavekṣate saṃskṛtaiśca kuśalaiḥ parikhidyata iti mārakarma iti /",
  "SA11bsa047_u:1605": "bodhimārga prajānāti pāramitāmārga ca na paryeṣata iti mārakarmeti /",
  "SA11bsa047_u:1606_0": "\" yat punaḥ tatraivoktam- \"dānacittābhiniveśād yāvat prajñācittābhiniveśāṃ mārakarmeti",
  "SA11bsa047_u:1606_1": "tatra na dānādināṃ sevāpratiṣedhaḥ kiṃ tvahaṃkāramamakāracittābhiniviṣṭasya grāhyagrāhakacittābhiniviṣṭasya",
  "SA11bsa047_u:1606_2": "caupalambhikasya yo viparītābhiniveśo dānādau tasya pratiṣedhaḥ /",
  "SA11bsa047_u:1607": "viparītābhiniveśasamuttthāpitā hi dānādayo 'pariśuddhā bhavantīti kṛtvā mārakarmetyuktam /",
  "SA11bsa047_u:1608": "anyathā dhyānam api na sevanīyaṃ syāt /",
  "SA11bsa047_u:1609": "tathā ca kathaṃ muktiḥ bhavet?",
  "SA11bsa047_u:1610": "[Bhk_239]",
  "SA11bsa047_u:1611": "ata evaupalambhikasya sattvanānātvasaṃjñāyā yad dānādi tad apariśuddham iti pratipādanāya āryagaganagañje 'pi- \"sattvanānātva [viparītakarma]saṃjñino dānādi mārakarmetyuktam\" /",
  "SA11bsa047_u:1612": "yaccāpi [tri]skandhapariṇāmanāyām uktam- \"sarvam eva dāna-śīla-kṣānti-vīrya-dhyāna-prajñāsamatām ajānatopalambhayati,",
  "SA11bsa047_u:1613": "tena paryeṣṭitadānena parāmṛṣṭaśīlena śīlaṃ rakṣitam /",
  "SA11bsa047_u:1614": "ātmaparasaṃjñinā kṣāntirbhāvitetyādi tat pratideśayāmīti /",
  "SA11bsa047_u:1615": "\" tatrāpyaupalambhikasya nānatvasaṃjñino viparītābhiniveśasamutthāpitā dānādayo 'pi śuddhā bhavantīti etāvanmātraṃ pratipāditam /",
  "SA11bsa047_u:1616": "na tu sarvathā dānādīnāṃ sevanapratiṣedhaḥ /",
  "SA11bsa047_u:1617": "anyathā sarvasyaiva dānāderaviśeṣeṇa pratideśanā kṛtā syāt, nopalambhaviparyāsapatitasyaiva /",
  "SA11bsa047_u:1618": "yaccāpi brahmaparipṛcchāyām uktam- \"yāvatī caryā sarvā parikalpyā /",
  "SA11bsa047_u:1619": "niṣparikalpyā ca bodhirityādi /",
  "SA11bsa047_u:1620": "\" tatrāpyutpādādivikalpacaryāyāḥ prakṛtatvāt tasyāḥ parikalpatvamuktam /",
  "SA11bsa047_u:1621": "animittavihāre cānabhisaṃskāravāhinaḥ sthitasya bodhisattvasya vyākaraṇaṃ bhavati,",
  "SA11bsa047_u:1622": "nānyasyetyetāvanmātraṃ pratipāditam /",
  "SA11bsa047_u:1623": "sarveṣāṃ ca dānādīnāṃ paramārthato 'nutpannatvaṃ ca paridīpitam,",
  "SA11bsa047_u:1624": "na tu caryā na kartavyetyabhihitam /",
  "SA11bsa047_u:1625_0": "anyathā hi dīpaṅkarāvadāne ye buddhā bhagavatā paryupāsitā yeṣāṃ tu kalpamapi bhagavatā",
  "SA11bsa047_u:1625_1": "bhāṣamāṇena na śakyaṃ nāmaparikīrtnaṃ kathaṃ teṣāṃ bhagavatā bodhisattvāvasthāyāṃ",
  "SA11bsa047_u:1625_2": "caryāpratiṣedho na kṛtaḥ /",
  "SA11bsa047_u:1626": "dīpaṅkareṇāpi tadānīṃ bhagavataścaryāpratiṣedho na kṛta eva /",
  "SA11bsa047_u:1627": "kiṃ tu yadā śāntānimittavihāre 'ṣṭamyāṃ bhūmau sthito 'sau dṛṣṭastadāsau vyākṛto bhagavatā,",
  "SA11bsa047_u:1628": "tatra tasya caryā [Bhk_240] apratiṣiddhā /",
  "SA11bsa047_u:1629_0": "sā cānimittavihāraparamatā bodhisattvānām aṣṭāmyāṃ bhūmau daśabhūmikairbuddhaiḥ pratiṣiddhā",
  "SA11bsa047_u:1629_1": "'mā bhūd etad eva teṣāṃ parinirvāṇam' iti kṛtvā yadi tu sarvathā caryā na kartavyā",
  "SA11bsa047_u:1629_2": "bhavet pūrvoktaṃ sarva virudhyeta /",
  "SA11bsa047_u:1630": "yacca tatraiva brahmaparipṛcchāyām uktam- \"dānaṃ ca dadāti taccāvipākābhikāṅkṣī,",
  "SA11bsa047_u:1631": "śīlaṃ ca rakṣati taccāsamāropitaḥ\" ityādi /",
  "SA11bsa047_u:1632": "caturbhiḥ brahma! dharmaiḥ samanvāgatā bodhisattvā avaivarttikā bhavanti buddhadharmeṣu /",
  "SA11bsa047_u:1633": "katamaiścaturbhiḥ aparimitasaṃsāraparigraheṇa aparimitabuddhopasthānapūjayetyādi sarvaṃ virudhyeta /",
  "SA11bsa047_u:1634": "nāpi mṛdvindriyeṇaiva caryā kartavyā na tu tīkṣṇendriyeṇeti yuktaṃ vaktum /",
  "SA11bsa047_u:1635": "yataḥ prathamāṃ bhūmimupādāya yāvaddaśamībhūmipratiṣṭhitānāṃ bodhisattvānāṃ dānādicaryā utpadyate,",
  "SA11bsa047_u:1636": "na ca pariśiṣṭāsu na samudācaratīti vacanāt /",
  "SA11bsa047_u:1637": "nahi bhūmipraviṣṭā api mṛdvindriyāyuktāḥ /",
  "SA11bsa047_u:1638": "āryopaliparipṛcchāyām- \"anutpattikadharmakṣāntipratiṣṭhitenaiva tyāgamahātyāgātityāgāḥ kartavyāḥ\" iti varṇitam /",
  "SA11bsa047_u:1639": "sūtrasamuccaye ca- \"ṣaṭpāramitādipratipattimān bodhisattvastathāgatarddhigatikaḥ\" iti varṇitam /",
  "SA11bsa047_u:1640": "na ca tathāgatarddhigateranyā śīghratarā gatirasti /",
  "SA11bsa047_u:1641": "nāpi ṣaṭpāramitādaśabhūmivyatirekeṇānyo bodhisattvānāṃ mārgo 'sti yaḥ śīghrataravāhīsyāt /",
  "SA11bsa047_u:1642": "krameṇaiva ca cittasaṃtateḥ kanakaśuddhivat śuddhirbhavatīti sūtre varṇitam [āryalaṅkāvatāradaśabhūmikādau coktaṃ]- tathatāyāṃ yadā sthito bodhisattvo bhavati,",
  "SA11bsa047_u:1643": "tadā prathamāyāṃ bhūmau praviṣṭo bhavati /",
  "SA11bsa047_u:1644": "tataḥ krameṇaiva pūrvabhūmīḥ pariśodhya tathāgatabhūmiṃ praviśatīti /",
  "SA11bsa047_u:1645": "ato nāsti bhūmipāramitāvyatirekeṇa [yugapat] buddhatvapurapraveśe anyanmukhaṃ nāpi bhagavatā kvacit sūtrādau deśitam /",
  "SA11bsa047_u:1646": "[Bhk_241]",
  "SA11bsa047_u:1647": "dhyāna eva ṣaṭpāramitāntargamāt tatsevanād eva sarvapāramitāḥ sevitā bhavantyato na dānādayaḥ [anyapāramitāḥ] pṛthak sevitavyā iti cet tad ayuktam /",
  "SA11bsa047_u:1648": "evaṃ hi buddhe gomayamaṇḍale 'pi ṣaṭpāramitāntargamān maṇḍalakam eva kartavyaṃ syānna dhyānādyāḥ /",
  "SA11bsa047_u:1649": "śrāvakasyāpi nirodhasamādhisamāpannasya nimittād eva asamudācārāt tadā ṣaṭpāramitāparipūriprasaṅgaḥ /",
  "SA11bsa047_u:1650": "tataśca na śrāvakebhyo bodhisattvānāṃ bhedaḥ pratipādito bhavet /",
  "SA11bsa047_u:1651": "sarvāvasthāyām eva tu bodhisattvena ṣaṭpāramitāḥ paripūrayitavyā iti saṃdarśanārthe ekaikapāramitāntarbhāvaḥ sarvapāramitānāṃ bhagavatā sandarśitaḥ /",
  "SA11bsa047_u:1652": "na punarekaiva pāramitā sevanīyeti /",
  "SA11bsa047_u:1653": "tathā coktaṃ sarvadharmavaipulye- \"yo 'pyayaṃ maitreya! ṣaṭpāramitāsamudāgamo bodhisattvānāṃ saṃbodhāya taṃ te mohapuruṣā evaṃ vakṣyanti,",
  "SA11bsa047_u:1654": "prajñāpāramitāyām evaṃ bodhisattvena śikṣitavyam,",
  "SA11bsa047_u:1655": "kiṃ śeṣābhiḥ pāramitābhiriti /",
  "SA11bsa047_u:1656": "te 'nyāḥ pāramitā dūṣayitavyā maṃsyante /",
  "SA11bsa047_u:1657": "tat kiṃ manyase, ajita! duṣprajñaḥ sa kāśirājo 'bhūt, yena kapotārthena śyenāya svamāṃsāni dattāni?",
  "SA11bsa047_u:1658": "maitreya āha- no hīdaṃ bhagavan! bhagavān āha- yāni mayā maitreya! bodhisattvacaryāṃ caratā ṣaṭpāramitāpratisaṃyuktāni kuśalamūlānyupacitāni /",
  "SA11bsa047_u:1659": "apakṛtaṃ nu taiḥ kuśalamūlaiḥ?",
  "SA11bsa047_u:1660": "maitreya āha,",
  "SA11bsa047_u:1661": "no hīdaṃ bhagavan,",
  "SA11bsa047_u:1662": "bhagavān āha- tvaṃ tāvad ajita! ṣaṣṭikalpān dānāpāramitāyāṃ samudāgataḥ /",
  "SA11bsa047_u:1663": "evaṃ yāvat ṣaṣṭikalpān prajñāpāramitāyāṃ samudāgataḥ /",
  "SA11bsa047_u:1664": "tat te mohapuruṣā evaṃ vakṣyanti /",
  "SA11bsa047_u:1665": "ekanayenaiva bodhiryaduta śūnyatānayeneti te caryāpariśuddhā bhavanti\" ityādi /",
  "SA11bsa047_u:1666": "kevalaṃ śūnyātām eva sevamānāḥ śrāvakavannirvāṇe patanti /",
  "SA11bsa047_u:1667": "ataḥ upāyasahitā prajñā sevanīyā /",
  "SA11bsa047_u:1668": "ata evācāryanāgārjunapādaiḥ sūtrasamuccaye 'bhihitam- \"na copāyakauśalarahitena bodhisattvena gambhīradharmatāyāmabhiyoktavyam\" iti /",
  "SA11bsa047_u:1669": "atra [Bhk_242] āryavimalakīrtinirdeśādijñāpakastairūpanyastaḥ, na cācāryanāgārjunapādīyaṃ vacanam /",
  "SA11bsa047_u:1670": "yuktayāgamopetaṃ tyaktvā bhagavadvacanaṃ ca parityajya anyasya mūrkhajanasya vacanaṃ prekṣāvatā grahītum ayuktam /",
  "SA11bsa047_u:1671": "āryaratnakūṭe ca- \"sakaladānādikuśalopetatayā sarvākāravaropetaśūnyatā sevanīyetyuktaṃ na tu kevalā /",
  "SA11bsa047_u:1672": "\" āryaratnakūṭe coktam- tadyathā kāśyapāmātyasaṃgṛhītā rājānaḥ sarvakāryāṇi kurvanti evam eva upāyakauśalyasaṃgṛhītā bodhisattvasya prajñā sarvabuddhakāryāṇi karoti /",
  "SA11bsa047_u:1673": "ata eva kevalāṃ śūnyatāṃ sevamānasya mā bhūnnirvāṇapraveśa iti /",
  "SA11bsa047_u:1674": "bhagavatā āryatathāgataguhyasūtre\" coktam- \"naikāntanirālambanaṃ cittamātrasevanaṃ kartavyam api tu upāyakauśalyam api sevanīyam iti pradarśanārtham uktam- tadyathāpi nāma,",
  "SA11bsa047_u:1675": "kulaputra! agnirupādānād jvalati /",
  "SA11bsa047_u:1676": "anupādānaḥ śāmyati /",
  "SA11bsa047_u:1677": "evam evārambaṇataścittaṃ jvalati, anārambaṇaṃ śāmyati /",
  "SA11bsa047_u:1678": "tatropāyakuśalo bodhisattvaḥ prajñāpāramitāpariśuddhārambaṇopaśamam api jānāti /",
  "SA11bsa047_u:1679": "kuśalamūlārambaṇaṃ ca na śāmyati /",
  "SA11bsa047_u:1680": "kleśārambaṇaṃ ca notthāpayati /",
  "SA11bsa047_u:1681": "pāramitārambaṇaṃ cotthāpayati /",
  "SA11bsa047_u:1682_0": "śūnyatārambaṇaṃ ca pratyavekṣate sarvasattvamahākaruṇārambaṇaṃ ca prekṣate iti hi",
  "SA11bsa047_u:1682_1": "kulaputra! upāyakuśalaḥ prajñāpāramitāpariśuddho bodhisattvo 'nārambane vaśitāṃ pratilabhate\"",
  "SA11bsa047_u:1682_2": "iti vistaram uktvā punaśca vadatyevaṃ hi- \"nāsti tat kiṃcid ārambaṇaṃ bodhisattvasya",
  "SA11bsa047_u:1682_3": "yat sarvajñajñānābhinirhārāya na saṃtiṣṭhate /",
  "SA11bsa047_u:1683": "yasya bodhisattvasya sarvārambāṇāni bodhipariṇāmitāni,",
  "SA11bsa047_u:1684": "ayaṃ bodhisattva upāyakuśala sarvadharmān bodhyanugatān paśyati /",
  "SA11bsa047_u:1685": "tadyathāpi nāma kulaputra,",
  "SA11bsa047_u:1686": "nāsti tat trisāhasramahāsāhasre lokadhātau yat sattvānām upabhogāya na syāt /",
  "SA11bsa047_u:1687": "[Bhk_243] evam eva,",
  "SA11bsa047_u:1688": "kulaputra nāsti tat kiṃcid ārambaṇaṃ yad upāyakuśalo bodhisattvo bodhāya copakārībhūtaṃ na paśyati\" iti vistaraḥ /",
  "SA11bsa047_u:1689": "evam anantasūtrānteṣu bodhisattvānāṃ prajñopāyapratipattirnirdiṣṭā /",
  "SA11bsa047_u:1690": "tatra yadi nāma svayaṃ na śakyate dānādidpuṇyasaṃbhāravīryam ārabdhuṃ tathāpi anyeṣām evam upadeśo dātuṃ na yuktaśceti svaparadrohaḥ kṛtaḥ syāt /",
  "SA11bsa047_u:1691": "tad evaṃ yuktyāgamābhyāṃ pratipāditaṃ yathā bodhisattvenāvaśyaṃ bhūtapratyavekṣā kartavyā sakaladānādipuṇyasambhāraścopārjayitavyaḥ /",
  "SA11bsa047_u:1692_0": "tataḥ prekṣāvatālpaśrutānām ābhimānikānāṃ vacanaṃ viṣam ivāvadhūyāryanāgārjunādividvajjanavacanāmṛtanugatena",
  "SA11bsa047_u:1692_1": "sakalasattveṣu mahakāruṇām upajanayya māyākāravad aviparyastenānuttarasaṃbodhipariṇāmitasakaladānādikuśalacaryāyām",
  "SA11bsa047_u:1692_2": "aśeṣajagaduddharaṇe cābhiyuktne abhāvitavyam /",
  "SA11bsa047_u:1693": "yathoktam āryadharmasaṃgītau-",
  "SA11bsa047_u:1694": "māyākāro yathā kaścin nirmitaṃ moktumudyataḥ /",
  "SA11bsa047_u:1695": "na cāsya nirmite saṅgo jñātapūrvo yato 'sya saḥ //",
  "SA11bsa047_u:1696": "tribhavaṃ nirmitaprakhyaṃ jñātvā saṃbodhipāragaḥ /",
  "SA11bsa047_u:1697": "sannahyanti jagaddhetoḥ jñātapūrve jage tathā // iti tasyaivaṃ /",
  "SA11bsa047_u:1698_0": "prajñām upāyaṃ ca satataṃ satkṛtyābhyasyataḥ krameṇa [cittaṃ] saṃtatiparipākād uttarottaraviśuddhataratamakṣaṇodayād",
  "SA11bsa047_u:1698_1": "bhūtārthabhāvanāprakarṣaparyantagamena sakalakalpanājālarahitaṃ sphuṭataraṃ dharmadhātvadhigamaṃ",
  "SA11bsa047_u:1698_2": "vimalaṃ niścalanivātadīpavallokottarajñānam utpadyate /",
  "SA11bsa047_u:1699": "tadā ca vastuparyantatālambanam pratilabdhaṃ bhavati /",
  "SA11bsa047_u:1700": "darśanamārgaṃ ca praviṣṭo bhavati /",
  "SA11bsa047_u:1701": "prathamā ca bhūmiḥ prāptā bhavati /",
  "SA11bsa047_u:1702": "tatastaduttarā bhūmīḥ pariśodhayan krameṇa kanakavad aśeṣāvaraṇāpagame sati asaktam apratihataṃ jñānaṃ pratilabhya buddhabhūmim aśeṣaguṇādhārāṃ prāpto bhavati /",
  "SA11bsa047_u:1703": "kāryapariniṣpattiṃ cālambanaṃ pratilabhate /",
  "SA11bsa047_u:1704": "tasmād buddhatvādhigamārthinā madhyamapaddhatau tāvad abhiyogaḥ karaṇīya iti /",
  "SA11bsa047_u:1705": "[Bhk_244]",
  "SA11bsa047_u:1706": "prakāśya yat prāpi mayā śubham asamapaddhitam /",
  "SA11bsa047_u:1707": "puṇyamastu janastena prāpto madhyamapaddhitam //",
  "SA11bsa047_u:1708": "dūrīkṛterṣyādimalā hi santo guṇairatṛptāḥ salilairivābdhiḥ /",
  "SA11bsa047_u:1709": "vivecya gṛṇhanti subhāṣitāni haṃsāḥ payo yatpayasi prahṛṣṭāḥ //",
  "SA11bsa047_u:1710": "pakṣapātākulaṃ tasmād dūrīkṛtaṃ mano budhaiḥ /",
  "SA11bsa047_u:1711": "sarvameva grahītavyaṃ bālādapi subhāṣitam //",
  "SA11bsa047_u:1712": "ācāryakamalaśīlena ante nibaddho bhāvanākramaḥ samāptaḥ /",
  "SA11bsa047_u:1713": "tṛtīyaḥ bhāvanākramaḥ samāptaḥ /"
}