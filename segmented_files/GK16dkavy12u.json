{
    "GK16dkavy12u:0": "ācāryadaṇḍinaḥ kāvyādarśaḥ",
    "GK16dkavy12u:dkd_1.1ab": "caturmukhamukhāmbhoja- vanahaṃsavadhūr mama &",
    "GK16dkavy12u:dkd_1.1cd": "manase ramatāṃ nityaṃ sarvaśuklā sarasvatī // //",
    "GK16dkavy12u:dkd_1.2ab": "pūrvaśāstrāṇi saṃhṛtya prayogān upalakṣya ca &",
    "GK16dkavy12u:dkd_1.2cd": "yathāsāmarthyam asmābhiḥ kriyate kāvyalakṣaṇam // //",
    "GK16dkavy12u:dkd_1.3ab": "iha śiṣṭānuśiṣṭānāṃ śiṣṭānām api sarvathā &",
    "GK16dkavy12u:dkd_1.3cd": "vācām eva prasādena lokayātrā pravartate // //",
    "GK16dkavy12u:dkd_1.4ab": "idam andhatamaḥ kṛtsnaṃ jāyeta bhuvanatrayam &",
    "GK16dkavy12u:dkd_1.4cd": "yadi śabdāhavayaṃ jyotir āsaṃsārān na dīpyate // //",
    "GK16dkavy12u:dkd_1.5ab": "ādirājayaśobimbam ādarśaṃ prāpya vāṅmayam &",
    "GK16dkavy12u:dkd_1.5cd": "teṣām asaṃnidhāne 'pi na svayaṃ paśya naśyati // //",
    "GK16dkavy12u:dkd_1.6ab": "gaur gauḥ kāmadughā samyak prayuktā smaryate budhaiḥ &",
    "GK16dkavy12u:dkd_1.6cd": "duṣprayuktā punār gotvaṃ prayoktuḥ saiva śaṃsati // //",
    "GK16dkavy12u:dkd_1.7ab": "tad alpam api nopekṣyaṃ kāvye duṣṭaṃ kathaṃ cana &",
    "GK16dkavy12u:dkd_1.7cd": "syād vapuḥ sundaram api śvitreṇaikena durbhagam // //",
    "GK16dkavy12u:dkd_1.8ab": "guṇadoṣān aśāstrajñaḥ kathaṃ vibhajate janaḥ &",
    "GK16dkavy12u:dkd_1.8cd": "kim andhasyādhikāro 'sti rūpabhedopalabdhiṣu // //",
    "GK16dkavy12u:dkd_1.9ab": "ataḥ prajānāṃ (vl. padānāṃ) vyutpattim abhisaṃdhāya sūrayaḥ &",
    "GK16dkavy12u:dkd_1.9cd": "vācāṃ vicitramārgāṇāṃ nibabandhuḥ kriyāvidhiṃ // //",
    "GK16dkavy12u:dkd_1.10ab": "taiḥ śarīraṃ ca kāvyānām alaṃkārāś ca darśitāḥ &",
    "GK16dkavy12u:dkd_1.10cd": "śarīraṃ tāvad iṣṭārthavyavacchinnā padāvalī // //",
    "GK16dkavy12u:dkd_1.11ab": "padyaṃ gadyaṃ ca miśraṃ ca tat tridhaiva vyavasthitam &",
    "GK16dkavy12u:dkd_1.11cd": "padyaṃ catuṣpadī tac ca vṛttaṃ jātir iti dvidhā // //",
    "GK16dkavy12u:dkd_1.12ab": "chandovicityāṃ sakalas taprapañco nidarśitaḥ &",
    "GK16dkavy12u:dkd_1.12cd": "sā vidyā naur vivikṣūṇāṃ gambhīraṃ kāvyasāgaram // //",
    "GK16dkavy12u:dkd_1.13ab": "muktakaṃ kulakaṃ koṣaḥ saṃghāta iti tādṛśaḥ &",
    "GK16dkavy12u:dkd_1.13cd": "sargabandhāṃśarūpatvād anuktaḥ padyavistaraḥ // //",
    "GK16dkavy12u:dkd_1.14ab": "sargabandho mahākavyam ucyate tasya lakṣaṇam &",
    "GK16dkavy12u:dkd_1.14cd": "āśīrnamaskriyā vastunirdeśo vāpi tanmukham // //",
    "GK16dkavy12u:dkd_1.15ab": "itihāsakathodbhūtam itarad vā sadāśrayam &",
    "GK16dkavy12u:dkd_1.15cd": "caturvargaphalāyattaṃ caturudāttanāyakam // //",
    "GK16dkavy12u:dkd_1.16ab": "nagarārṇavaśailārtucandrārkodayavarṇanaiḥ &",
    "GK16dkavy12u:dkd_1.16cd": "udyānasalilakṛīḍāmadhupānaratotsavaiḥ // //",
    "GK16dkavy12u:dkd_1.17ab": "vipralambhair vivāhaiś ca kumārodayavarṇanaiḥ &",
    "GK16dkavy12u:dkd_1.17cd": "mantradūtaprayāṇājināyakābhyudayair api // //",
    "GK16dkavy12u:dkd_1.18ab": "alaṃkṛtam asaṃkṣiptaṃ rasabhāvanirantaram &",
    "GK16dkavy12u:dkd_1.18cd": "sargair anativistīrṇaiḥ śravyavṛttaiḥ susaṃdhibhiḥ // //",
    "GK16dkavy12u:dkd_1.19ab": "sarvatra bhinnavṛttāntair upetaṃ lokarañjanam &",
    "GK16dkavy12u:dkd_1.19cd": "kāvyaṃ kalpāntarasthāyi jāyate sad alaṃkṛti // //",
    "GK16dkavy12u:dkd_1.20ab": "nyūnam apy atra yaiḥ kaiś cid aṅgaiḥ kāvyaṃ na duṣyati &",
    "GK16dkavy12u:dkd_1.20cd": "yady upātteṣu saṃpattir ārādhayati tadvidhaḥ // //",
    "GK16dkavy12u:dkd_1.21ab": "guṇataḥ prāg upanyasya nāyakaṃ tena vidviṣām &",
    "GK16dkavy12u:dkd_1.21cd": "nirākaraṇam ity eṣa mārgaḥ prakṛtisundaraḥ // //",
    "GK16dkavy12u:dkd_1.22ab": "vaṃśavīryaśrutādīni varṇayitvā ripor api &",
    "GK16dkavy12u:dkd_1.22cd": "tajjayān nāyakotkarṣakathanaṃ ca dhinoti naḥ // //",
    "GK16dkavy12u:dkd_1.23ab": "apādaḥ padasaṃtāno gadyam ākhyāyikā kathā &",
    "GK16dkavy12u:dkd_1.23cd": "iti tasya prabhedau dvau tayor ākhyāyikā kila // //",
    "GK16dkavy12u:dkd_1.24ab": "nāyakenaiva vācyānyā nāyakenetareṇa vā &",
    "GK16dkavy12u:dkd_1.24cd": "svaguṇāviṣkriyādoṣo nātrā bhūrtārthaśaṃsinaḥ // //",
    "GK16dkavy12u:dkd_1.25ab": "api tv aniyamo dṛṣṭas tatrāpy anyair udīraṇāt &",
    "GK16dkavy12u:dkd_1.25cd": "anyo vaktā svayaṃ veti kīdṛg vā bhedakāraṇam (vl. lakṣaṇam) // //",
    "GK16dkavy12u:dkd_1.26ab": "vaktraṃ cāparavaktraṃ ca socchvāsatvaṃ ca bhedakam &",
    "GK16dkavy12u:dkd_1.26cd": "cihnam ākhyāyikāyāś cet prasaṅgena kathāsv api // //",
    "GK16dkavy12u:dkd_1.27ab": "āryādivat praveśaḥ kiṃ na vaktrāparavaktrayoḥ &",
    "GK16dkavy12u:dkd_1.27cd": "bhedaś ca dṛṣṭo lambhādir ucchvāso vastu kiṃ tataḥ // //",
    "GK16dkavy12u:dkd_1.28ab": "tat kathākhyāyiketyuktā jātiḥ saṃjñādvayāṅkitā &",
    "GK16dkavy12u:dkd_1.28cd": "atraivāntarbhaviṣyanti śeṣāś cākhyānajātayaḥ // //",
    "GK16dkavy12u:dkd_1.29ab": "kanyāharaṇasaṃgrāmavipralambhodayādayaḥ &",
    "GK16dkavy12u:dkd_1.29cd": "sargabandhasamā eva naite vaiśeṣikā guṇāḥ // //",
    "GK16dkavy12u:dkd_1.30ab": "kavibhāvakṛtaṃ cihnam anyatrāpi na duṣyati &",
    "GK16dkavy12u:dkd_1.30cd": "mukham iṣṭāsrthasaṃsiddhau kiṃ hi na syāt kṛtātmanām // //",
    "GK16dkavy12u:dkd_1.31ab": "miśrāṇi nāṭakādīni teṣām anyatra vistaraḥ &",
    "GK16dkavy12u:dkd_1.31cd": "gadyapadyamayī kā cic campūr ity abhidhīyate // //",
    "GK16dkavy12u:dkd_1.32ab": "tad etad vāṅmayaṃ bhūyaḥ saṃskṛtaṃ prākṛtaṃ tathā &",
    "GK16dkavy12u:dkd_1.32cd": "apabhraṃśāś ca miśraṃ cety āhur āryāś caturvidhaṃ // //",
    "GK16dkavy12u:dkd_1.33ab": "saṃskṛtaṃ nāma daivī vāg anvākhyātā maharṣibhiḥ &",
    "GK16dkavy12u:dkd_1.33cd": "tadbhavas tatsamo deśīty anekaḥ prākṛtakramaḥ // //",
    "GK16dkavy12u:dkd_1.34ab": "mahārāṣṭrāśrayāṃ bhāṣāṃ prakṛṣṭaṃ prākṛtaṃ viduḥ &",
    "GK16dkavy12u:dkd_1.34cd": "sāgaraḥ sūktiratnānāṃ setubandhādi yanmayaṃ // //",
    "GK16dkavy12u:dkd_1.35ab": "śaurasenī ca gauḍī ca lāṭī cānyā ca tādṛśī &",
    "GK16dkavy12u:dkd_1.35cd": "yāti prākṛtam ity evaṃ vyavahāreṣu saṃnidhim // //",
    "GK16dkavy12u:dkd_1.36ab": "ābhīrādigiraḥ kāvyeṣv apabhraṃśa iti smṛtāḥ &",
    "GK16dkavy12u:dkd_1.36cd": "śāstreṣu saṃskṛtād anyad apabhraṃśatayoditam // //",
    "GK16dkavy12u:dkd_1.37ab": "saṃskṛtaṃ sargabandhādi prākṛtaṃ skandhakādi yat &",
    "GK16dkavy12u:dkd_1.37cd": "osarādir apabhraṃśo nāṭakādi tu miśrakam // //",
    "GK16dkavy12u:dkd_1.38ab": "kathā hi sarvabhāṣābhiḥ saṃskṛtena ca badhyate &",
    "GK16dkavy12u:dkd_1.38cd": "bhūtabhāṣāmayīṃ prāhur adbhutārthāṃ bṛhatkathām // //",
    "GK16dkavy12u:dkd_1.39ab": "lāsyacchalitaśampādi prekṣārtham itarat punaḥ &",
    "GK16dkavy12u:dkd_1.39cd": "śravyam eveti saiṣāpi dvayī gatir udāhṛtā // //",
    "GK16dkavy12u:dkd_1.40ab": "asty aneko girāṃ mārgaḥ sūkṣmabhedaḥ parasparam &",
    "GK16dkavy12u:dkd_1.40cd": "tatra vaidarbhagauḍīyau varṇyete prasphuṭāntarau // //",
    "GK16dkavy12u:dkd_1.41ab": "śleṣaḥ prasādaḥ samatā mādhuryaṃ sukumāratā &",
    "GK16dkavy12u:dkd_1.41cd": "arthavyaktir udāratvam ojaḥkāntisamādhayaḥ // //",
    "GK16dkavy12u:dkd_1.42ab": "iti vaidarbhamārgasya prāṇā daśa guṇāḥ smṛtāḥ &",
    "GK16dkavy12u:dkd_1.42cd": "eṣāṃ viparyayaḥ prāyo dṛśyate gauḍavartmani // //",
    "GK16dkavy12u:dkd_1.43ab": "śliṣṭam aspṛṣṭaśaithilyam alpaprāṇākṣarottaram &",
    "GK16dkavy12u:dkd_1.43cd": "śithilaṃ mālatīmālā lolālikalilā yathā // //",
    "GK16dkavy12u:dkd_1.44ab": "anuprāsadhiyā gauḍais tad iṣṭaṃ bandhagauravāt &",
    "GK16dkavy12u:dkd_1.44cd": "vaidarbhamālatīdāma laṅghitaṃ bhramarair iti // //",
    "GK16dkavy12u:dkd_1.45ab": "prasādavat prasiddhārtham indor indīvaradyuti &",
    "GK16dkavy12u:dkd_1.45cd": "lakṣma lakṣmīṃ tanotīti pratītisubhagaṃ vacaḥ // //",
    "GK16dkavy12u:dkd_1.46ab": "vyutpannam iti gauḍīyair nātirūḍham apīṣyate &",
    "GK16dkavy12u:dkd_1.46cd": "yathānatyarjunābjanmasadṛkṣāṅko valakṣaguḥ // //",
    "GK16dkavy12u:dkd_1.47ab": "samaṃ bandheṣv aviṣamaṃ te mṛdusphuṭamadhyamāḥ &",
    "GK16dkavy12u:dkd_1.47cd": "bandhā mṛdusphuṭonmiśravarṇavinyāsayonayaḥ // //",
    "GK16dkavy12u:dkd_1.48ab": "kokilālāpavācālo mamaiti malayānilaḥ &",
    "GK16dkavy12u:dkd_1.48cd": "ucchalacchīkarācchācchanirjharāmbhaḥkaṇokṣitaḥ // //",
    "GK16dkavy12u:dkd_1.49ab": "candanapraṇayodgandhir mando malayamārutaḥ &",
    "GK16dkavy12u:dkd_1.49cd": "spardhate ruddhamaddhairyo vararāmāmukhānilaiḥ // //",
    "GK16dkavy12u:dkd_1.50ab": "ity anālocya vaiṣamyam arthālaṃkāraḍamabarau &",
    "GK16dkavy12u:dkd_1.50cd": "avekṣamāṇā vavṛdhe paurastyā kāvyapaddhatiḥ // //",
    "GK16dkavy12u:dkd_1.51ab": "madhuraṃ rasavad vāci vastuny api rasasthitiḥ &",
    "GK16dkavy12u:dkd_1.51cd": "yena mādyanti dhīmanto madhuneva madhuvratāḥ // //",
    "GK16dkavy12u:dkd_1.52ab": "yayā kayā cic chrutyā yat samānam anubhūyate &",
    "GK16dkavy12u:dkd_1.52cd": "tadrūpā hi padāsattiḥ sānuprāsā rasāvahā // //",
    "GK16dkavy12u:dkd_1.53ab": "eṣa rājā yadā lakṣmīṃ prāptavān brāhmaṇapriyaḥ &",
    "GK16dkavy12u:dkd_1.53cd": "tadā prabhṛti dharmasya loke 'sminn utsavo 'bhavat // //",
    "GK16dkavy12u:dkd_1.54ab": "itīdaṃ nādṛtaṃ gauḍair anuprāsas tu tatpriyaḥ &",
    "GK16dkavy12u:dkd_1.54cd": "anuprāsād api prāyo vaidarbhair idam īpsitam // //",
    "GK16dkavy12u:dkd_1.55ab": "varṇāvṛttir anuprāsaḥ pādeṣu ca padeṣu ca &",
    "GK16dkavy12u:dkd_1.55cd": "pūrvānubhavasaṃskārabodhinī yady adūratā // //",
    "GK16dkavy12u:dkd_1.56ab": "candre śaranniśottaṃse kundastabakavibhrame &",
    "GK16dkavy12u:dkd_1.56cd": "indranīlanibhaṃ lakṣma saṃdadhāty alinaḥ śriyam // //",
    "GK16dkavy12u:dkd_1.57ab": "cāru cāndramasaṃ bhīru bimbaṃ paśyaitad ambare &",
    "GK16dkavy12u:dkd_1.57cd": "manmano manmathākrāntaṃ nirdayaṃ hantum udyataṃ // //",
    "GK16dkavy12u:dkd_1.58ab": "ity anuprāsam icchanti nātidūrāntaraśrutim &",
    "GK16dkavy12u:dkd_1.58cd": "na tu rāmāmukhāmbhojasadṛśaś candramā iti // //",
    "GK16dkavy12u:dkd_1.59ab": "smaraḥ kharaḥ khalaḥ kāntaḥ kāyaḥ kopaś ca naḥ kṛśaḥ &",
    "GK16dkavy12u:dkd_1.59cd": "cyuto mānodhiko rāgo moho jātosavo gatāḥ // //",
    "GK16dkavy12u:dkd_1.60ab": "ityādi bandhapāruṣyaṃ śaithilyaṃ ca niyacchati &",
    "GK16dkavy12u:dkd_1.60cd": "ato naivam anuprāsaṃ dākṣiṇātyāḥ prayuñjate // //",
    "GK16dkavy12u:dkd_1.61ab": "āvṛttiṃ varṇasaṃghātagocarāṃ yamakaṃ viduḥ &",
    "GK16dkavy12u:dkd_1.61cd": "tat tu naikāntamadhuramataḥ paścād vidhāsyate // //",
    "GK16dkavy12u:dkd_1.62ab": "kāmaṃ sarvo 'py alaṃkāro rasam arthe niṣiñcati &",
    "GK16dkavy12u:dkd_1.62cd": "tathāpy agrāmyataivainaṃ bhāraṃ vahati bhūyasā // //",
    "GK16dkavy12u:dkd_1.63ab": "kanye kāmayamānaṃ māṃ na tvaṃ kāmayase katham &",
    "GK16dkavy12u:dkd_1.63cd": "iti grāmyo 'yam arthātmā vairasyāya prakalpate // //",
    "GK16dkavy12u:dkd_1.64ab": "kāmaṃ kandarpacāṇḍālo mayi vāmākṣi nirdayaḥ &",
    "GK16dkavy12u:dkd_1.64cd": "tvayi nirmatsaro diṣṭyety agrāmo 'rtho rasāvahaḥ // //",
    "GK16dkavy12u:dkd_1.65ab": "śabde 'pi grāmyatāsty eva sā sabhyetarakīrtanāt &",
    "GK16dkavy12u:dkd_1.65cd": "yathā yakārādipadaṃ ratyutsavanirūpaṇe // //",
    "GK16dkavy12u:dkd_1.66ab": "padasaṃdhānavṛttyā vā vākyārthatvena vā punaḥ &",
    "GK16dkavy12u:dkd_1.66cd": "duṣpratītikaraṃ grāmyaṃ yathā yā bhavataḥ priyā // //",
    "GK16dkavy12u:dkd_1.67ab": "kharaṃ prahatya viśrāntaḥ puruṣo vīryavān iti &",
    "GK16dkavy12u:dkd_1.67cd": "evamādi na śaṃsanti mārgayor ubhayor api // //",
    "GK16dkavy12u:dkd_1.68ab": "bhaginībhagavatyādi sarvatraivānumanyate &",
    "GK16dkavy12u:dkd_1.68cd": "vibhaktam iti mādhuryam ucyate sukumāratā // //",
    "GK16dkavy12u:dkd_1.69ab": "aniṣṭhurākṣaraprāyaṃ sukumāram iheṣyate &",
    "GK16dkavy12u:dkd_1.69cd": "bandhaśaithilyadoṣo 'pi darśitaḥ sarvakomale // //",
    "GK16dkavy12u:dkd_1.70ab": "maṇḍalīkṛtya barhāṇi kaṇṭhair madhuragītibhiḥ &",
    "GK16dkavy12u:dkd_1.70cd": "kalāpinaḥ pranṛtyanti kāle jīmūtamālini // //",
    "GK16dkavy12u:dkd_1.71ab": "ity anūrjita evārtho nālaṃkāro 'pi tādṛśaḥ &",
    "GK16dkavy12u:dkd_1.71cd": "sukumāratayaivaitad ārohati satāṃ manaḥ // //",
    "GK16dkavy12u:dkd_1.72ab": "dīptam ity aparair bhūmnā kṛcchrodyam api badhyate &",
    "GK16dkavy12u:dkd_1.72cd": "nyakṣeṇa kṣapitaḥ pakṣaḥ kṣatriyāṇāṃ kṣaṇād iti // //",
    "GK16dkavy12u:dkd_1.73ab": "arthavyaktir aneyatvam arthasya hariṇoddhṛtā &",
    "GK16dkavy12u:dkd_1.73cd": "bhūḥ khurakṣuṇṇanāgāsṛglohitād udadher iti // //",
    "GK16dkavy12u:dkd_1.74ab": "mahī mahāvarāheṇa lohitād uddhṛtodadheḥ &",
    "GK16dkavy12u:dkd_1.74cd": "itīyaty eva nirdiṣṭe neyatvam uragāsṛjaḥ // //",
    "GK16dkavy12u:dkd_1.75ab": "nedṛśaṃ bahu manyatne mārgayor ubhayor api &",
    "GK16dkavy12u:dkd_1.75cd": "na hi pratītiḥ subhagā śabdanyāyavilaṅghinī // //",
    "GK16dkavy12u:dkd_1.76ab": "utkarṣavān guṇaḥ kaś cid yasminn ukte pratīyate &",
    "GK16dkavy12u:dkd_1.76cd": "tadudārāhvayaṃ tena sanāthā kāvyapaddhatiḥ // //",
    "GK16dkavy12u:dkd_1.77ab": "arthiṇāṃ kṛpaṇā dṛṣṭis tvanmukhe patitā sakṛt &",
    "GK16dkavy12u:dkd_1.77cd": "tadavasthā punar deva nānyasya mukham īkṣate // //",
    "GK16dkavy12u:dkd_1.78ab": "iti tyāgasya vākye 'sminn utkarṣaḥ sādhu lakṣyate &",
    "GK16dkavy12u:dkd_1.78cd": "anenaiva pathānyac ca samānanyāyam ūhyatām // //",
    "GK16dkavy12u:dkd_1.79ab": "ślāghyair viśeṣaṇair yuktam udāraṃ kaiś cid iṣyate &",
    "GK16dkavy12u:dkd_1.79cd": "yathā līlāmbujakrīḍāsarohemāṅgadādayaḥ // //",
    "GK16dkavy12u:dkd_1.80ab": "ojaḥ samāsabhūyastvam etad gadyasya jīvitam &",
    "GK16dkavy12u:dkd_1.80cd": "padye 'py adakṣiṇātyānām idam ekaṃ parāyaṇam // //",
    "GK16dkavy12u:dkd_1.81ab": "tadgurūṇāṃ laghūnāṃ ca bāhulyālpatvamiśraṇaiḥ &",
    "GK16dkavy12u:dkd_1.81cd": "uccāvacaprakāraṃ tad dṛśyam ākhyāyikādiṣu // //",
    "GK16dkavy12u:dkd_1.82ab": "astamastakaparyastasamastārkāṃśusaṃstarā &",
    "GK16dkavy12u:dkd_1.82cd": "pīnastanasthitātāṃrakamravastreva vāruṇī // //",
    "GK16dkavy12u:dkd_1.83ab": "iti padye 'pi paurastyā badhnanty ojasvinīgiraḥ &",
    "GK16dkavy12u:dkd_1.83cd": "anye tv anākulaṃ hṛdyam icchanty ojo girāṃ yathā // //",
    "GK16dkavy12u:dkd_1.84ab": "payodharataṭotsaṅgalagnasaṃdhyātapāṃśukā &",
    "GK16dkavy12u:dkd_1.84cd": "kasya kāmāturaṃ ceto vāruṇī na kariṣyati // //",
    "GK16dkavy12u:dkd_1.85ab": "kāntaṃ sarvajagatkāntaṃ laukikārthān atikramāt &",
    "GK16dkavy12u:dkd_1.85cd": "tac ca vārtābhidhāneṣu varṇanāsv api dṛśyate // //",
    "GK16dkavy12u:dkd_1.86ab": "gṛhāṇi nāma tāny eva taporāśir bhavādṛśaḥ &",
    "GK16dkavy12u:dkd_1.86cd": "saṃbhāvayati yāny eva pāvanaiḥ pādapāṃsubhiḥ // //",
    "GK16dkavy12u:dkd_1.87ab": "anayor anavadyāṅgi stanayor jṛmbhamāṇayoḥ &",
    "GK16dkavy12u:dkd_1.87cd": "avakāśo na paryāptas tava bāhulatāntare // //",
    "GK16dkavy12u:dkd_1.88ab": "iti sambhāvyam evaitad viśeṣākhyānasaṃskṛtam &",
    "GK16dkavy12u:dkd_1.88cd": "kāntaṃ bhavati sarvasya lokayātrānuvartinaḥ // //",
    "GK16dkavy12u:dkd_1.89ab": "lokātīta ivātyartham adhyāropya vivakṣitaḥ &",
    "GK16dkavy12u:dkd_1.89cd": "yo 'rthas tenātituṣyanti vidagdhā netare janāḥ // //",
    "GK16dkavy12u:dkd_1.90ab": "devādhiṣṇyam ivārādhyam adyaprabhṛti no gṛham &",
    "GK16dkavy12u:dkd_1.90cd": "yuṣmatpādarajaḥpātadhautaniḥśeṣakilbiṣam // //",
    "GK16dkavy12u:dkd_1.91ab": "alpaṃ nirmitam ākāśam anālocyaiva vedhasā &",
    "GK16dkavy12u:dkd_1.91cd": "idam evaṃvidhiṃ bhāvi bhavatyāḥ stanajṛmbhaṇam // //",
    "GK16dkavy12u:dkd_1.92ab": "idam atyuktir ity uktam etad gauḍopalālitam &",
    "GK16dkavy12u:dkd_1.92cd": "prasthānaṃ prākpraṇītaṃ tu sāram anyasya vartmanaḥ // //",
    "GK16dkavy12u:dkd_1.93ab": "anyadharmas tato 'nyatra lokasīmānurodhinā &",
    "GK16dkavy12u:dkd_1.93cd": "samyag ādhīyate yatra sa samādhiḥ smṛto yathā // //",
    "GK16dkavy12u:dkd_1.94ab": "kumudāni nimīlanti kamalāny unmiṣanti ca &",
    "GK16dkavy12u:dkd_1.94cd": "iti netrakriyādhyāsāl labdhā tadvācinī śrutiḥ // //",
    "GK16dkavy12u:dkd_1.95ab": "niṣṭḥyūtodgīrṇavāntādi gauṇavṛttivyapāśrayam &",
    "GK16dkavy12u:dkd_1.95cd": "atisundaram anyatra grāmyakakṣāṃ vigāhate // //",
    "GK16dkavy12u:dkd_1.96ab": "padmāny arkāṃśuniṣṭhyūtāḥ pītvā pāvakavipruṣaḥ &",
    "GK16dkavy12u:dkd_1.96cd": "bhūyo vamantīva mukhair udgīrṇāruṇareṇubhiḥ // //",
    "GK16dkavy12u:dkd_1.97ab": "iti hṛdamahṛdyaṃ tu niṣṭhīvati vadhūr iti &",
    "GK16dkavy12u:dkd_1.97cd": "yugapan naikadharmāṇām adhyāsaś ca smṛto yathā // //",
    "GK16dkavy12u:dkd_1.98ab": "gurugarbhabharaklāntāḥ stanantyo meghapaṅktayaḥ &",
    "GK16dkavy12u:dkd_1.98cd": "acalādhityakotsaṅgam imāḥ samadhiśerate // //",
    "GK16dkavy12u:dkd_1.99ab": "utsaṅgaśayanaṃ sakhyāḥ stananaṃ gauravaṃ klamaḥ &",
    "GK16dkavy12u:dkd_1.99cd": "itīme garbhiṇīdharmā bahavo 'py atra darśitāḥ // //",
    "GK16dkavy12u:dkd_1.100ab": "tad etat kāvyasarvasvaṃ samādhir nāma yo guṇaḥ &",
    "GK16dkavy12u:dkd_1.100cd": "kavisārthaḥ samagro 'pi tam enam anugacchati // //",
    "GK16dkavy12u:dkd_1.101ab": "iti mārgadvayaṃ bhinnaṃ tatsvarūpanirūpaṇāt &",
    "GK16dkavy12u:dkd_1.101cd": "tadbhedās tu na śakyante vaktuṃ pratikavisthitāḥ // //",
    "GK16dkavy12u:dkd_1.102ab": "ikṣukṣīraguḍādīnāṃ mādhuryasyāntaraṃ mahat &",
    "GK16dkavy12u:dkd_1.102cd": "tathāpi na tad ākhyātuṃ sarasvatyāpi śakyate // //",
    "GK16dkavy12u:dkd_1.103ab": "naisargikī ca pratibhā śrutaṃ ca bahunirmalam &",
    "GK16dkavy12u:dkd_1.103cd": "amandaś cābhiyogo 'syāḥ kāraṇaṃ kāvyasaṃpadaḥ // //",
    "GK16dkavy12u:207": "na vidyate yady api pūrvavāsanāguṇānubandhi pratibhānam adbhutam &",
    "GK16dkavy12u:208": "śrutena yatnena ca vāgupāsitā dhruvaṃ karoty eva kam apy anugraham //",
    "GK16dkavy12u:209": "tadastatandrair aniśaṃ sarasvatī śramād upāsyā khalu kīrtim īpsubhiḥ &",
    "GK16dkavy12u:210": "kṛśe kavitve 'pi janāḥ kṛtaśramā vidagdhagoṣṭhīṣu vihartum īśate //",
    "GK16dkavy12u:dkd_2.1ab": "ity ācāryadaṇḍinaḥ kṛtau kāvyādarśe mārgavibhāgo nāma prathamaḥ paricchedaḥ kāvyaśobhākārān dharmān alaṃkārān pracakṣate &",
    "GK16dkavy12u:dkd_2.1cd": "te cādyāpi vikalpyante kas tān kārtsnyena vakṣyati // //",
    "GK16dkavy12u:dkd_2.2ab": "kiṃ tu bījaṃ vikalpānāṃ pūrvācāryaiḥ pradarśitam &",
    "GK16dkavy12u:dkd_2.2cd": "tad eva parisaṃskartum ayam asmatpariśramaḥ // //",
    "GK16dkavy12u:dkd_2.3ab": "kāś cin mārgavibhāgārtham uktāḥ prāg apy alaṃkriyāḥ &",
    "GK16dkavy12u:dkd_2.3cd": "sādhāraṇam alaṃkārajātam anyat pradarśyate // //",
    "GK16dkavy12u:dkd_2.4ab": "svabhāvākhyānam upamā rūpakaṃ dīpakāvṛttī &",
    "GK16dkavy12u:dkd_2.4cd": "ākṣepo 'rthāntanyāso vyatireko vibhāvanā // //",
    "GK16dkavy12u:dkd_2.5ab": "samāsātiśayotprekṣā hetuḥ sūkṣmo lavaḥ kramaḥ &",
    "GK16dkavy12u:dkd_2.5cd": "preyo rasavad ūrjasvi paryāyoktaṃ samāhitam // //",
    "GK16dkavy12u:dkd_2.6ab": "udāttāpahnutiśleṣaviśeṣās tulyayogitā &",
    "GK16dkavy12u:dkd_2.6cd": "virodhāprastutastotre vyājastutinidarśane // //",
    "GK16dkavy12u:dkd_2.7ab": "sahoktiḥ parivṛttyāśīḥ saṃkīrṇam atha bhāvikam &",
    "GK16dkavy12u:dkd_2.7cd": "iti vācām alaṃkārā darśitāḥ pūrvasūribhiḥ // //",
    "GK16dkavy12u:dkd_2.8ab": "nānāvasthaṃ padārthānāṃ rūpaṃ sākṣād vivṛṇvatī &",
    "GK16dkavy12u:dkd_2.8cd": "svabhāvoktiś ca jātiś cetyādyā sālaṃkṛtir yathā // //",
    "GK16dkavy12u:dkd_2.9ab": "tuṇḍair ātāmrakuṭilaiḥ pakṣair haritakomalaiḥ &",
    "GK16dkavy12u:dkd_2.9cd": "trivarṇarājibhiḥ kaṇṭhair ete mañjugiraḥ śukāḥ // //",
    "GK16dkavy12u:dkd_2.10ab": "kalakvaṇitagarbheṇa kaṇṭhenāghūrṇitekṣaṇaḥ &",
    "GK16dkavy12u:dkd_2.10cd": "pārāvataḥ paribhramya riraṃsuś cumbati priyām // //",
    "GK16dkavy12u:dkd_2.11ab": "badhnann aṅgeṣu romāñcaṃ kurvan manasi nirvṛtim &",
    "GK16dkavy12u:dkd_2.11cd": "netre cāmīlayann eṣa priyāsparśaḥ pravartate // //",
    "GK16dkavy12u:dkd_2.12ab": "kaṇṭhekālaḥ karasthena kapālenenduśekharaḥ &",
    "GK16dkavy12u:dkd_2.12cd": "jaṭābhiḥ snigdhatāmrābhir āvir āsīd vṛṣadhvajaḥ // //",
    "GK16dkavy12u:dkd_2.13ab": "jātikriyāguṇadravyasvabhāvākhyānam īdṛśam &",
    "GK16dkavy12u:dkd_2.13cd": "śāstreṣv asyaiva sāmrājyaṃ kāvyeṣv apy etad īpsitam // //",
    "GK16dkavy12u:dkd_2.14ab": "yathākathaṃcit sādṛśyaṃ yatrodbhūtaṃ pratīyate &",
    "GK16dkavy12u:dkd_2.14cd": "upamā nāma tasyāḥ prapañcodayaṃ pradarśyate // //",
    "GK16dkavy12u:dkd_2.15ab": "ambhoruham ivātāmraṃ mugdhe karatalaṃ tava &",
    "GK16dkavy12u:dkd_2.15cd": "iti dharmopamā sākṣāt tulyadharmapradarśanāt // //",
    "GK16dkavy12u:dkd_2.16ab": "rājīvam iva te vaktraṃ netre nīlotpale iva &",
    "GK16dkavy12u:dkd_2.16cd": "iyaṃ pratīyamānaikadharmā vastūpamaiva sā // //",
    "GK16dkavy12u:dkd_2.17ab": "tvadānanam ivonnidram aravindam abhūd iti &",
    "GK16dkavy12u:dkd_2.17cd": "sā prasiddhiviparyāsād viparyāsopameṣyate // //",
    "GK16dkavy12u:dkd_2.18ab": "tavānanam ivāmbhojam ambhojam iva te mukham &",
    "GK16dkavy12u:dkd_2.18cd": "ity anyonyopamā seyam anyonyotkarṣaśaṃsinī // //",
    "GK16dkavy12u:dkd_2.19ab": "tvanmukhaṃ kamalenaiva tulyaṃ nānyena kena cit &",
    "GK16dkavy12u:dkd_2.19cd": "ity anyasāmyavyāvṛtter iyaṃ sā niyamopamā // //",
    "GK16dkavy12u:dkd_2.20ab": "padmaṃ tāvat tavānveti mukham anyac ca tādṛśam &",
    "GK16dkavy12u:dkd_2.20cd": "asti ced astu tatkārīty asāv aniyamopamā // //",
    "GK16dkavy12u:dkd_2.21ab": "samuccayopamāpy asti na kāntyaiva mukhaṃ tava &",
    "GK16dkavy12u:dkd_2.21cd": "hlādanākhyena cānveti karmaṇendum itīdṛśī // //",
    "GK16dkavy12u:dkd_2.22ab": "tvayy eva tvanmukhaṃ dṛṣṭaṃ dṛśyate divi candramāḥ &",
    "GK16dkavy12u:dkd_2.22cd": "iyaty eva bhidā nānyety asāv atiśayopamā // //",
    "GK16dkavy12u:dkd_2.23ab": "mayy evāsyā mukahśrīr ity alam indor vikatthanaiḥ &",
    "GK16dkavy12u:dkd_2.23cd": "padme 'pi sā yad asty evety asāv utprekṣitopamā // //",
    "GK16dkavy12u:dkd_2.24ab": "yadi kiṃ cid bhavet padmaṃ subhru vibhrāntalocanam &",
    "GK16dkavy12u:dkd_2.24cd": "tat te mukhaśriyaṃ dhattām ity asāv adbhutopamā // //",
    "GK16dkavy12u:dkd_2.25ab": "śaśīty utprekṣya tanvaṅgi tvanmukhaṃ tvanmukhāśayā &",
    "GK16dkavy12u:dkd_2.25cd": "indum apy anudhāvāmīty eṣā mohopamā smṛtā // //",
    "GK16dkavy12u:dkd_2.26ab": "kiṃ padmam antarbhrāntāli kiṃ te lolekṣaṇaṃ mukham &",
    "GK16dkavy12u:dkd_2.26cd": "mama dolāyate cittam itīyaṃ saṃśayopamā // //",
    "GK16dkavy12u:dkd_2.27ab": "na padmasyendunigrāhyasyendulajjākarī dyutiḥ &",
    "GK16dkavy12u:dkd_2.27cd": "atas tvanmukham evedam ity asau nirṇayopamā // //",
    "GK16dkavy12u:dkd_2.28ab": "śiśirāṃśupratspardhi śrīmat surabhigandhi ca &",
    "GK16dkavy12u:dkd_2.28cd": "ambhojam iva te vaktram iti śleṣopamā smṛtā // //",
    "GK16dkavy12u:dkd_2.29ab": "sarūpaśabdavācyatvāt sā samānopamā yathā &",
    "GK16dkavy12u:dkd_2.29cd": "bālevodyānamāleyaṃ sālakānanaśobhinī // //",
    "GK16dkavy12u:dkd_2.30ab": "padmaṃ bahurajaś candraḥ kṣayī tābhyāṃ tavānanam &",
    "GK16dkavy12u:dkd_2.30cd": "samānam api sotsekam iti nindopamā smṛtā // //",
    "GK16dkavy12u:dkd_2.31ab": "brahmaṇo 'py udbhavaḥ padmaś candraḥ śaṃbhuśirodhṛtaḥ &",
    "GK16dkavy12u:dkd_2.31cd": "tau tulyau tvanmukheneti sā praśaṃsopamocyate // //",
    "GK16dkavy12u:dkd_2.32ab": "candreṇa tvanmukhaṃ tulyam ity ācikhyāsu me manaḥ &",
    "GK16dkavy12u:dkd_2.32cd": "sa guṇo vāstu doṣo vety ācikhyāsopamāṃ viduḥ // //",
    "GK16dkavy12u:dkd_2.33ab": "śatapatraṃ śaraccandras tvadānanam iti trayam &",
    "GK16dkavy12u:dkd_2.33cd": "parasparavirodhīti sā virodhopamā matā // //",
    "GK16dkavy12u:dkd_2.34ab": "na jātu śaktir indos te mukhena pratigarjitum &",
    "GK16dkavy12u:dkd_2.34cd": "kalaṅkino jaḍasyeti pratiṣedhopamaiva sā // //",
    "GK16dkavy12u:dkd_2.35ab": "mṛgekṣaṇāṅkaṃ te vaktraṃ mṛgeṇaivāṅkitaḥ śaśī &",
    "GK16dkavy12u:dkd_2.35cd": "tathāpi sama evāsau notkarṣīti caṭūpamā // //",
    "GK16dkavy12u:dkd_2.36ab": "na padmaṃ mukham evedaṃ na bhṛṅgau cakṣuṣī ime &",
    "GK16dkavy12u:dkd_2.36cd": "iti vispaṣṭasādṛśyāt tattvākhyānopamaiva sā // //",
    "GK16dkavy12u:dkd_2.37ab": "candrāravindayoḥ kāntim atikramya mukhaṃ tava &",
    "GK16dkavy12u:dkd_2.37cd": "ātmanaivābhavat tulyam ity asādhāraṇopamā // //",
    "GK16dkavy12u:dkd_2.38ab": "sarvapadmaprabhāsāraḥ samāhṛta iva kvacit &",
    "GK16dkavy12u:dkd_2.38cd": "tvadānanaṃ vibhātīti tām abhūtopamāṃ viduḥ // //",
    "GK16dkavy12u:dkd_2.39ab": "candrabimbād iva viṣaṃ candanād iva pāvakaḥ &",
    "GK16dkavy12u:dkd_2.39cd": "paruṣā vāg ito vaktrād ity asaṃbhāvitopamā // //",
    "GK16dkavy12u:dkd_2.40ab": "candanodakacandrāṃśucandrakāntādiśītalaḥ &",
    "GK16dkavy12u:dkd_2.40cd": "sparśas tavety atiśayaṃ bodhayanti bahūpamā // //",
    "GK16dkavy12u:dkd_2.41ab": "candrabimbād ivotkīrṇaṃ padmagarbhādivoddhṛtam &",
    "GK16dkavy12u:dkd_2.41cd": "tava tanvaṅgi vadanam ity asau vikriyopamā // //",
    "GK16dkavy12u:dkd_2.42ab": "pūṣṇyātapa ivāhṇīva pūṣā vyomnīva vāsaraḥ &",
    "GK16dkavy12u:dkd_2.42cd": "vikramas tvayy adhāl lakṣmīm iti mālopamā matā // //",
    "GK16dkavy12u:dkd_2.43ab": "vākyarthenaiva vākyārthaḥ ko 'pi yady upamīyate &",
    "GK16dkavy12u:dkd_2.43cd": "ekānekevaśabdatvāt sā vākyārthopamā dvidhā // //",
    "GK16dkavy12u:dkd_2.44ab": "tvadānanam adhīrākṣam āvir daśanadīdhitiḥ &",
    "GK16dkavy12u:dkd_2.44cd": "bhramadbhṛṅgam ivālakṣyakesaraṃ bhāti paṅkajam // //",
    "GK16dkavy12u:dkd_2.45ab": "nalinyā iva tanvaṅgyās tasyāḥ padmam ivānanam &",
    "GK16dkavy12u:dkd_2.45cd": "mayā madhuvrateneva pāyaṃ pāyam aramyata // //",
    "GK16dkavy12u:dkd_2.46ab": "vastu kiṃcid upanyasya nyasanāt tatsadharmaṇaḥ &",
    "GK16dkavy12u:dkd_2.46cd": "sāmyapratītir astīti prativastūpamā yathā // //",
    "GK16dkavy12u:dkd_2.47ab": "naiko 'pi tvādṛśo 'dyāpi jāyamāneṣu rājasu &",
    "GK16dkavy12u:dkd_2.47cd": "nanu dvitīyo nāsty eva pārijātasya pādapaḥ // //",
    "GK16dkavy12u:dkd_2.48ab": "adhikena samīkṛtya hīnam ekakriyāvidhau &",
    "GK16dkavy12u:dkd_2.48cd": "yad bruvanti smṛtā seyaṃ tulyayogopamā yathā // //",
    "GK16dkavy12u:dkd_2.49ab": "divo jagarti rakṣāyai pulomārir bhuvo bhavān &",
    "GK16dkavy12u:dkd_2.49cd": "asurās tena hanyante sāvalepās tvayā nṛpāḥ // //",
    "GK16dkavy12u:dkd_2.50ab": "kāntyā candramasaṃ dhāmnā sūryaṃ dhairyeṇa cārṇavam &",
    "GK16dkavy12u:dkd_2.50cd": "rājann anukaroṣīti saiṣā hetūpamā matā // //",
    "GK16dkavy12u:dkd_2.51ab": "na liṅgavacane bhinne na hīnādhikatāpi vā &",
    "GK16dkavy12u:dkd_2.51cd": "upamādūṣaṇāyālaṃ yatrodvego na dhīmatām // //",
    "GK16dkavy12u:dkd_2.52ab": "strīva gacchati ṣaṇḍho 'yaṃ vakty eṣā strī pumān iva &",
    "GK16dkavy12u:dkd_2.52cd": "prāṇā iva priyo 'yaṃ me vidyā dhanam ivārjitā // //",
    "GK16dkavy12u:dkd_2.53ab": "bhavān iva mahīpāla devarājo virājate &",
    "GK16dkavy12u:dkd_2.53cd": "alam aṃśumataḥ kakṣām āroḍhuṃ tejasā nṛpah // //",
    "GK16dkavy12u:dkd_2.54ab": "ityevamādau saubhāgyaṃ na jahāty eva jātu cit &",
    "GK16dkavy12u:dkd_2.54cd": "asty eva kva cid udvegaḥ prayoge vāgvidāṃ yathā // //",
    "GK16dkavy12u:dkd_2.55ab": "haṃsīva dhavalaś candraḥ sarāṃsīvāmalaṃ nabhaḥ &",
    "GK16dkavy12u:dkd_2.55cd": "bhartṛbhakto bhaṭaḥ śveva khadyoto bhāti bhānuvat // //",
    "GK16dkavy12u:dkd_2.56ab": "īdṛśaṃ varjyate sadbhiḥ kāraṇaṃ tatra cintyatāṃ &",
    "GK16dkavy12u:dkd_2.56cd": "guṇadoṣavicārāya svayam eva manīṣibhiḥ // //",
    "GK16dkavy12u:dkd_2.57ab": "ivavadvāyathāśabdāḥ samānanibhasaṃnibhāḥ &",
    "GK16dkavy12u:dkd_2.57cd": "tulyasaṃkāśanīkāśaprakāśapratirūpakāḥ // //",
    "GK16dkavy12u:dkd_2.58ab": "pratipakṣapratidvandvipratyanīkavirodhinaḥ &",
    "GK16dkavy12u:dkd_2.58cd": "sadṛksadṛśasaṃvādisajātīyānuvādinaḥ // //",
    "GK16dkavy12u:dkd_2.59ab": "pratibimbapraticchandasarūpasamasaṃmitāḥ &",
    "GK16dkavy12u:dkd_2.59cd": "salakṣaṇasadṛkṣābhasapakṣopamitopamāḥ // //",
    "GK16dkavy12u:dkd_2.60ab": "kalpadeśīyadeśyādiḥ prakhyapratinidhī api &",
    "GK16dkavy12u:dkd_2.60cd": "savarṇatulitau śabdau ye cānyūnārthavādinaḥ // //",
    "GK16dkavy12u:dkd_2.61ab": "samāsaś ca bahuvrīhiḥ śaśāṅkavadanādiṣu &",
    "GK16dkavy12u:dkd_2.61cd": "spardhate jayati dveṣṭi druhyati pratigarjati // //",
    "GK16dkavy12u:dkd_2.62ab": "ākrośaty avajānāti kadarthayati nindati &",
    "GK16dkavy12u:dkd_2.62cd": "viḍambayati saṃdhatte hasatīrṣyaty asūyati // //",
    "GK16dkavy12u:dkd_2.63ab": "tasya muṣṇāti saubhāgyaṃ tasya kāntiṃ vilumpati &",
    "GK16dkavy12u:dkd_2.63cd": "tena sārdhaṃ vigṛhṇāti tulāṃ tenādhirohati // //",
    "GK16dkavy12u:dkd_2.64ab": "tatpadavyāṃ padaṃ dhatte tasya kakṣāṃ vigāhate &",
    "GK16dkavy12u:dkd_2.64cd": "tam anvety anubadhnāti tacchīlaṃ tan niṣedhati // //",
    "GK16dkavy12u:339": "tasya cānukarotīti śabdāḥ sādṛśyasūcakāḥ &",
    "GK16dkavy12u:340": "upamāyām ime proktāḥ kavīnāṃ buddhisaukhyadāḥ //ity upamācakram// //",
    "GK16dkavy12u:dkd_2.66ab": "upamaiva tirobhūtabhedā rūpakam ucyate &",
    "GK16dkavy12u:dkd_2.66cd": "yathā bāhulatā pāṇipadmaṃ caraṇapallavaḥ // //",
    "GK16dkavy12u:dkd_2.67ab": "aṅgulyaḥ pallavāny āsan kusumāni nakhārciṣaḥ &",
    "GK16dkavy12u:dkd_2.67cd": "bāhū late vasantaśrīs tvaṃ naḥ pratyakṣacāriṇī // //",
    "GK16dkavy12u:dkd_2.68ab": "ity etad asamastākhyaṃ samastaṃ pūrvarūpakam &",
    "GK16dkavy12u:dkd_2.68cd": "smitaṃ mukhendor jyotsneti samastavyastarūpakam // //",
    "GK16dkavy12u:dkd_2.69ab": "tāmrāṅgulidalaśreṇi nakhadīdhitikesaram &",
    "GK16dkavy12u:dkd_2.69cd": "dhriyate mūrdhni bhūpālair bhavaccaraṇapaṅkajam // //",
    "GK16dkavy12u:dkd_2.70ab": "aṅgulyādau dalāditvaṃ pāde cāropya padmatām &",
    "GK16dkavy12u:dkd_2.70cd": "tadyogyasthānavinyāsād etat sakalarūpakam // //",
    "GK16dkavy12u:dkd_2.71ab": "akasmād eva te caṇḍi sphuritādharapallavam &",
    "GK16dkavy12u:dkd_2.71cd": "mukhaṃ muktāruco dhatte dharmāmbhaḥkaṇamañjarīḥ // //",
    "GK16dkavy12u:dkd_2.72ab": "mañjarīkṛtyadharmāmbhaḥ pallavīkṛtya cādharam &",
    "GK16dkavy12u:dkd_2.72cd": "nānyathā kṛtam atrāsyam ato 'vayavarūpakam // //",
    "GK16dkavy12u:dkd_2.73ab": "valgitabhru galaddharmajalam ālohitekṣaṇam &",
    "GK16dkavy12u:dkd_2.73cd": "vivṛṇoti madāvasthām idaṃ vadanapaṅkajam // //",
    "GK16dkavy12u:dkd_2.74ab": "avikṛtya mukhāṅgāni mukham evāravindatām &",
    "GK16dkavy12u:dkd_2.74cd": "āsīd gamitam atredam ato 'vayavirūpakam // //",
    "GK16dkavy12u:dkd_2.75ab": "madapāṭalagaṇḍena raktanetrotpalena te &",
    "GK16dkavy12u:dkd_2.75cd": "mukhena mugdhaḥ so 'py eṣa jano rāgamayaḥ krtaḥ // //",
    "GK16dkavy12u:dkd_2.76ab": "ekāṅgarūpakaṃ caitad evaṃ dviprabhṛtīny api &",
    "GK16dkavy12u:dkd_2.76cd": "aṅgāni rūpayanty atra yogāyogau bhidākarau // //",
    "GK16dkavy12u:dkd_2.77ab": "smitapuṣpojjvalaṃ lolanetrabhṛṅgam idaṃ mukham &",
    "GK16dkavy12u:dkd_2.77cd": "iti puṣpadvirephāṇāṃ saṃgatyā yuktarūpakam // //",
    "GK16dkavy12u:dkd_2.78ab": "idam ārdrasmitajyotsnaṃ snigdhanetrotpalaṃ mukham &",
    "GK16dkavy12u:dkd_2.78cd": "iti jyotsnotpalāyogād ayuktaṃ nāma rūpakam // //",
    "GK16dkavy12u:dkd_2.79ab": "rūpaṇād aṅgino 'ṅgānāṃ rūpaṇārūpaṇāśrayāt &",
    "GK16dkavy12u:dkd_2.79cd": "rūpakaṃ viṣamaṃ nāma lalitaṃ jāyate yathā // //",
    "GK16dkavy12u:dkd_2.80ab": "madaraktakapolena manmathas tvan mukhendunā &",
    "GK16dkavy12u:dkd_2.80cd": "nartitabhrūlatenālaṃ mardituṃ bhuvanatrayam // //",
    "GK16dkavy12u:dkd_2.81ab": "haripādaḥ śirolagnajahnukanyājalāṃśukaḥ &",
    "GK16dkavy12u:dkd_2.81cd": "jayaty asuraniḥśaṅkasurānandotsavadhvajaḥ // //",
    "GK16dkavy12u:dkd_2.82ab": "viśeṣaṇasamagrasya rūpaṃ ketor yadīdṛśam &",
    "GK16dkavy12u:dkd_2.82cd": "pāde tadarpaṇād etat saviśeṣaṇarūpakam // //",
    "GK16dkavy12u:dkd_2.83ab": "na mīlayati padmāni na nabho 'py avagāhate &",
    "GK16dkavy12u:dkd_2.83cd": "tvanmukhendur mamāsūnāṃ haraṇāyaiva kalpate // //",
    "GK16dkavy12u:dkd_2.84ab": "akriyā candrakāryāṇām anyakāryasya ca kriyā &",
    "GK16dkavy12u:dkd_2.84cd": "atra saṃdarśyate yasmād viruddhaṃ nāma rūpakam // //",
    "GK16dkavy12u:dkd_2.85ab": "gāmbhīryeṇa samudro 'si gauraveṇāsi parvataḥ &",
    "GK16dkavy12u:dkd_2.85cd": "kāmadatvāc ca lokānām asi tvaṃ kalpapādapaḥ // //",
    "GK16dkavy12u:dkd_2.86ab": "gāmbhīryapramukhair atra hetubhiḥ sāgaro giriḥ &",
    "GK16dkavy12u:dkd_2.86cd": "kalpadrumaś ca kriyate tad idaṃ heturūpakam // //",
    "GK16dkavy12u:dkd_2.87ab": "rājahaṃsopabhogārhaṃ bhramaraprārthyasaurabham &",
    "GK16dkavy12u:dkd_2.87cd": "sakhi vaktrāmbujam idaṃ taveti śliṣṭarūpakam // //",
    "GK16dkavy12u:dkd_2.88ab": "iṣṭaṃ sādharmyavaidharmyadarśanād gauṇamukhyayoḥ &",
    "GK16dkavy12u:dkd_2.88cd": "upamāvyatirekākhyaṃ rūpakādvitayaṃ yathā // //",
    "GK16dkavy12u:dkd_2.89ab": "ayam ālohitacchāyo madena mukhacandramāḥ &",
    "GK16dkavy12u:dkd_2.89cd": "saṃnaddhodayarāgasya candrasya pratigarjati // //",
    "GK16dkavy12u:dkd_2.90ab": "candramāḥ pīyate devair mayā tvanmukhacandramāḥ &",
    "GK16dkavy12u:dkd_2.90cd": "asamagro 'py asau śaśvadāpūrṇamaṇḍalaḥ // //",
    "GK16dkavy12u:dkd_2.91ab": "mukhacandrasya candratvam ittham anyopatāpinaḥ &",
    "GK16dkavy12u:dkd_2.91cd": "na te sundari saṃvādīty etad ākṣeparūpakam // //",
    "GK16dkavy12u:dkd_2.92ab": "mukhendur api te caṇḍi māṃ nirdahati nirdayam &",
    "GK16dkavy12u:dkd_2.92cd": "bhāgyadoṣān mamaiveti tat samādhānarūpakam // //",
    "GK16dkavy12u:dkd_2.93ab": "mukhapaṅkajaraṅge 'smin bhrūlatānartakī tava &",
    "GK16dkavy12u:dkd_2.93cd": "līlānṛtyaṃ karotīti ramyaṃ rūpakarūpakam // //",
    "GK16dkavy12u:dkd_2.94ab": "naitan mukham idaṃ padmaṃ ta netre bhramarāv imau &",
    "GK16dkavy12u:dkd_2.94cd": "etāni kesarāṇy eva naitā dantārciṣas tava // //",
    "GK16dkavy12u:dkd_2.95ab": "mukhāditvaṃ nivartyaiva padmāditvena rūpaṇāt &",
    "GK16dkavy12u:dkd_2.95cd": "udbhāvitaguṇotkarṣaṃ tattvāpahnavarūpakam // //",
    "GK16dkavy12u:401": "na paryanto vikalpānāṃ rūpakopamayor ataḥ &",
    "GK16dkavy12u:402": "diṅmātraṃ darśitaṃ dhīrair anuktam anumīyatām //iti rūpakacakram// //",
    "GK16dkavy12u:dkd_2.97ab": "jātikriyāguṇadravyavācinaikatra vartinā &",
    "GK16dkavy12u:dkd_2.97cd": "sarvavākyopakāraś cet tam āhur dīpakaṃ yathā // //",
    "GK16dkavy12u:dkd_2.98ab": "pavano dakṣiṇaḥ pārṇaṃ jīrṇaṃ harati vīrudhām &",
    "GK16dkavy12u:dkd_2.98cd": "sa evāvanatāṅgīnāṃ mānabhaṅgāya kalpate // //",
    "GK16dkavy12u:dkd_2.99ab": "caranti caturambhodhivelodyāneṣu dantinaḥ &",
    "GK16dkavy12u:dkd_2.99cd": "cakravālādrikuñjeṣu kundabhāso guṇāś ca te // //",
    "GK16dkavy12u:dkd_2.100ab": "śyāmalāḥ prāvṛṣeṇyābhir diśo jīmūtapaṅktibhiḥ &",
    "GK16dkavy12u:dkd_2.100cd": "bhuvaś ca sukumārābhir navaśādvalarājibhiḥ // //",
    "GK16dkavy12u:dkd_2.101ab": "viṣṇunā vikramasthena dānavānāṃ vibhūtayaḥ &",
    "GK16dkavy12u:dkd_2.101cd": "kvāpi nītāḥ kuto 'py āsann ānītā devetarddhayaḥ // //",
    "GK16dkavy12u:dkd_2.102ab": "ityādidīpakāny uktāny evaṃ madhyāntayor api &",
    "GK16dkavy12u:dkd_2.102cd": "vākyayor darśayiṣyāmaḥ kāni cit tāni tad yathā // //",
    "GK16dkavy12u:dkd_2.103ab": "nṛtyanti niculotsaṅge gāyanti ca kalāpinaḥ &",
    "GK16dkavy12u:dkd_2.103cd": "badhnanti ca payodeṣu dṛśo harṣāśrugarbhiṇīḥ // //",
    "GK16dkavy12u:dkd_2.104ab": "mando gandhavahaḥ kṣāro vahnir induś ca jāyate &",
    "GK16dkavy12u:dkd_2.104cd": "carcācandanapātaś ca śastrapātaḥ pravāsinām // //",
    "GK16dkavy12u:dkd_2.105ab": "jalaṃ jaladharodgīrṇaṃ kulaṃ gṛhaśikhaṇḍinām &",
    "GK16dkavy12u:dkd_2.105cd": "calaṃ ca taḍitāṃ dāma balaṃ kusumadhanvanaḥ // //",
    "GK16dkavy12u:dkd_2.106ab": "tvayā nīlotpalaṃ karṇe smareṇāstraṃ śarāsane &",
    "GK16dkavy12u:dkd_2.106cd": "mayāpi maraṇe cetas trayam etat samaṃ kṛtam // //",
    "GK16dkavy12u:dkd_2.107ab": "śuklaḥ śvetārciṣo vṛddhyai pakṣaḥ pañcaśarasya saḥ &",
    "GK16dkavy12u:dkd_2.107cd": "sa ca rāgasya rāgo 'pi yūnāṃ ratyutsavaśriyaḥ // //",
    "GK16dkavy12u:dkd_2.108ab": "ityādidīpakatve 'pi pūrvapūrvavyapekṣiṇī &",
    "GK16dkavy12u:dkd_2.108cd": "vākyamālā prayukteti tan mālādīpakaṃ matam // //",
    "GK16dkavy12u:dkd_2.109ab": "avalepam anaṅgasya vardhayanti balāhakāḥ &",
    "GK16dkavy12u:dkd_2.109cd": "karśayanti tu dharmasya mārutoddhūtaśīkarāḥ // //",
    "GK16dkavy12u:dkd_2.110ab": "avalepapadenātra balāhakapadena ca &",
    "GK16dkavy12u:dkd_2.110cd": "kriye viruddhe saṃyukte tadviruddhārthadīpakam // //",
    "GK16dkavy12u:dkd_2.111ab": "haraty ābhogam āśānāṃ gṛhṇāti jyotiṣāṃ gaṇam &",
    "GK16dkavy12u:dkd_2.111cd": "ādatte cādya me prāṇān asau jaladharāvalī // //",
    "GK16dkavy12u:dkd_2.112ab": "anekaśābdopādānāt kriyaikavātra dīpyate &",
    "GK16dkavy12u:dkd_2.112cd": "yato jaladharāvalyā tasmād ekārthadīpakam // //",
    "GK16dkavy12u:dkd_2.113ab": "hṛdyagandhavahās tuṅgās tamālaśyāmalatviṣaḥ &",
    "GK16dkavy12u:dkd_2.113cd": "divi bhramanti jīmūtā bhuvi caite mataṅgajāḥ // //",
    "GK16dkavy12u:dkd_2.114ab": "atra dharmair abhinnānām abhrāṇāṃ dantināṃ tathā &",
    "GK16dkavy12u:dkd_2.114cd": "bhramaṇenaiva saṃbandha iti śliṣṭārthadīpakam // //",
    "GK16dkavy12u:439": "anenaiva prakāreṇa śeṣāṇām api dīpake &",
    "GK16dkavy12u:440": "vikalpānām avagatir vidhātavyā vicakṣaṇaiḥ //iti dīpakacakram// //",
    "GK16dkavy12u:dkd_2.116ab": "arthāvṛttiḥ padāvṛttir ubhayāvṛttir eva ca &",
    "GK16dkavy12u:dkd_2.116cd": "dīpakasthāna eveṣṭam alaṃkāratrayaṃ yathā // //",
    "GK16dkavy12u:dkd_2.117ab": "vikasanti kadambāni sphuṭanti kuṭajadrumāḥ &",
    "GK16dkavy12u:dkd_2.117cd": "unmīlanti ca kandalyo dalanti kakubhāni ca // //",
    "GK16dkavy12u:dkd_2.118ab": "utkaṇṭhayati meghānāṃ mālā vṛndaṃ kalāpinām &",
    "GK16dkavy12u:dkd_2.118cd": "yūnāṃ cotkaṇṭhayaty eṣa mānasaṃ makaradhvajaḥ // //",
    "GK16dkavy12u:447": "jitvā viśvaṃ bhavān atra viharaty avarodhanaiḥ &",
    "GK16dkavy12u:448": "viharatv apsarobhis te ripuvargo divaṃ gataḥ //ity āvṛtticakram// //",
    "GK16dkavy12u:dkd_2.120ab": "pratiṣedhoktir ākṣepas traikālyāpekṣayā tridhā &",
    "GK16dkavy12u:dkd_2.120cd": "athāsya punar ākṣepyabhedānantyād anantatā // //",
    "GK16dkavy12u:dkd_2.121ab": "anaṅgaḥ pañcabhiḥ puṣpair viśvaṃ vyajayateṣubhiḥ &",
    "GK16dkavy12u:dkd_2.121cd": "ityasaṃbhāvyam athavā vicitrā vastuśaktayaḥ // //",
    "GK16dkavy12u:dkd_2.122ab": "ityanaṅgajayāyogabuddhir hetubalād iha &",
    "GK16dkavy12u:dkd_2.122cd": "pravṛttaiva yad ākṣiptā vṛttākṣepaḥ sa īdṛśaḥ // //",
    "GK16dkavy12u:dkd_2.123ab": "kutaḥ kuvalayaṃ karṇe karoṣi kalabhāṣiṇi &",
    "GK16dkavy12u:dkd_2.123cd": "kim apāṅgam aparyāptam asmin karmaṇi manyase // //",
    "GK16dkavy12u:dkd_2.124ab": "sa vartamānākṣepo 'yaṃ kurvaty evāsitotpalam &",
    "GK16dkavy12u:dkd_2.124cd": "karṇe kā cit priyeṇaivaṃ cāṭukāreṇa rudhyate // //",
    "GK16dkavy12u:dkd_2.125ab": "satyaṃ bravīmi na tvaṃ māṃ draṣṭuṃ vallabha lapsyase &",
    "GK16dkavy12u:dkd_2.125cd": "anyacumbanasaṃkrāntalākṣāraktena cakṣuṣa // //",
    "GK16dkavy12u:dkd_2.126ab": "so 'yaṃ bhaviṣyad ākṣepaḥ prāg evātimanasvinī &",
    "GK16dkavy12u:dkd_2.126cd": "kadācid aparādho 'sya bhāvīty evam arunddha yat // //",
    "GK16dkavy12u:dkd_2.127ab": "tava tanvaṅgi mithyaiva rūḍham aṅgeṣu mārdavam &",
    "GK16dkavy12u:dkd_2.127cd": "yadi satyaṃ mṛdūny eva kim akāṇḍe rujanti mām // //",
    "GK16dkavy12u:dkd_2.128ab": "dharmākṣepo 'yam ākṣiptam aṅganāgātramārdavam &",
    "GK16dkavy12u:dkd_2.128cd": "kāmukena yad atraivaṃ karmaṇā tadvirodhinā // //",
    "GK16dkavy12u:dkd_2.129ab": "sundarī sā na vety eṣa vivekaḥ kena jāyate &",
    "GK16dkavy12u:dkd_2.129cd": "prabhāmātraṃ hi taralaṃ dṛśyate na tadāśrayaḥ // //",
    "GK16dkavy12u:dkd_2.130ab": "dharmyākṣepo 'yam ākṣipto dharmī dharmaṃ prabhāhvayam &",
    "GK16dkavy12u:dkd_2.130cd": "anujñāyaiva yadrūpam atyāścaryaṃ vivakṣatā // //",
    "GK16dkavy12u:dkd_2.131ab": "cakṣuṣī tava rajyete sphuraty adharapallavaḥ &",
    "GK16dkavy12u:dkd_2.131cd": "bhruvau ca bhugne na tathāpy aduṣṭasyāsti me bhayam // //",
    "GK16dkavy12u:dkd_2.132ab": "sa eṣa kāraṇākṣepaḥ pradhānaṃ kāraṇaṃ bhiyaḥ &",
    "GK16dkavy12u:dkd_2.132cd": "svāparādho niṣiddho 'tra yat priyeṇa paṭīyasā // //",
    "GK16dkavy12u:dkd_2.133ab": "dūre priyatamaḥ so 'yam āgato jaladāgamaḥ &",
    "GK16dkavy12u:dkd_2.133cd": "dṛṣṭaś ca phullā niculā na mṛtā cāsmi kiṃ nv idam // //",
    "GK16dkavy12u:dkd_2.134ab": "kāryākṣepaḥ sa kāryasya maraṇasya nivartanāt &",
    "GK16dkavy12u:dkd_2.134cd": "tatkāraṇam upanyasya dāruṇaṃ jaladāgamam // //",
    "GK16dkavy12u:dkd_2.135ab": "na ciraṃ mama tāpāya tava yātrā bhaviṣyati &",
    "GK16dkavy12u:dkd_2.135cd": "yadi yāsyasi yātavyam alam āśaṅkayātra te // //",
    "GK16dkavy12u:dkd_2.136ab": "ity anujñāmukhenaiva kantasyākṣipyate gatiḥ &",
    "GK16dkavy12u:dkd_2.136cd": "maraṇaṃ sūcayantyaiva so 'nujñākṣepa ucyate // //",
    "GK16dkavy12u:dkd_2.137ab": "dhanaṃ ca bahu labhyaṃ te sukhaṃ kṣemaṃ ca vartmani &",
    "GK16dkavy12u:dkd_2.137cd": "na ca me prāṇasaṃdehas tathāpi priya mā sma gāḥ // //",
    "GK16dkavy12u:dkd_2.138ab": "ity ācakṣāṇayā hetūn priyayātrānubandhinaḥ &",
    "GK16dkavy12u:dkd_2.138cd": "prabhutvenaiva ruddhas tat prabhutvākṣepa ucyate // //",
    "GK16dkavy12u:dkd_2.139ab": "jīvitāśā balavatī dhanāśā durbalā mama &",
    "GK16dkavy12u:dkd_2.139cd": "gaccha tiṣṭha vā kānta svāvasthā tu niveditā // //",
    "GK16dkavy12u:dkd_2.140ab": "asāv anādarākṣepo yad anādaravad vacaḥ &",
    "GK16dkavy12u:dkd_2.140cd": "priyaprayāṇaṃ rundhatyā prayuktam iha raktayā // //",
    "GK16dkavy12u:dkd_2.141ab": "gaccha gacchasi cet kānta panthānaḥ santu te śivāḥ &",
    "GK16dkavy12u:dkd_2.141cd": "mamāpi janma tatraiva bhūyād yatra gato bhavān // //",
    "GK16dkavy12u:dkd_2.142ab": "ity āśīrvacanākṣepo yad āśīrvādavartmanā &",
    "GK16dkavy12u:dkd_2.142cd": "svāvasthāṃ sūcayantyaiva kāntayātrā niṣidhyate // //",
    "GK16dkavy12u:dkd_2.143ab": "yadi satyaiva yātrā te kāpy anyā mṛgyatāṃ tvayā &",
    "GK16dkavy12u:dkd_2.143cd": "aham adyaiva ruddhāsmi randhrāpekṣeṇa mṛtyunā // //",
    "GK16dkavy12u:dkd_2.144ab": "ity eṣa paruṣākṣepaḥ paruṣākṣarapūrvakam &",
    "GK16dkavy12u:dkd_2.144cd": "kāntasyākṣipyate yasmāt prasthānaṃ premanighnayā // //",
    "GK16dkavy12u:dkd_2.145ab": "gantā ced gaccha tūrṇaṃ te karṇau yānti purā ravāḥ &",
    "GK16dkavy12u:dkd_2.145cd": "ārtabandhumukhodgīrṇāḥ prayāṇaparipanthinaḥ // //",
    "GK16dkavy12u:dkd_2.146ab": "sācivyvākṣepa evaiṣa yad atra pratiṣidhyate &",
    "GK16dkavy12u:dkd_2.146cd": "priyaprayāṇaṃ sācivyaṃ kurvaty evātiraktayā // //",
    "GK16dkavy12u:dkd_2.147ab": "gaccheti vaktum icchāmi matpriya tvatpriyaiṣiṇī &",
    "GK16dkavy12u:dkd_2.147cd": "nirgacchati mukhād vāṇī mā gā iti karomi kim // //",
    "GK16dkavy12u:dkd_2.148ab": "yatnākṣepaḥ sa yatnasya kṛtasyāniṣṭavastuni &",
    "GK16dkavy12u:dkd_2.148cd": "viparītaphalotpatter ānarthakyopadarśanāt // //",
    "GK16dkavy12u:dkd_2.149ab": "kṣaṇaṃ darśanavighnāya pakṣmaspandāya kupyataḥ &",
    "GK16dkavy12u:dkd_2.149cd": "premṇaḥ prayāṇaṃ tvaṃ brūhi mayā tasyeṣṭam iṣyate // //",
    "GK16dkavy12u:dkd_2.150ab": "so 'yaṃ paravaśākṣepo yat premaparatantrayā &",
    "GK16dkavy12u:dkd_2.150cd": "tayā niṣidhyate yātrānyasyārthasopasūcanat // //",
    "GK16dkavy12u:dkd_2.151ab": "sahiṣye virahaṃ nātha dehy adṛśyāñjanaṃ mama &",
    "GK16dkavy12u:dkd_2.151cd": "yad aktanetrāṃ kandarpaḥ prahartā māṃ na paśyati // //",
    "GK16dkavy12u:dkd_2.152ab": "duṣkaraṃ jīvanopāyam upanyasyoparudhyate &",
    "GK16dkavy12u:dkd_2.152cd": "patyuḥ prasthānam ity āhur upāyākṣepam īdṛśam // //",
    "GK16dkavy12u:dkd_2.153ab": "pravṛttaiva prayāmīti vāṇī vallabha te mukhāt &",
    "GK16dkavy12u:dkd_2.153cd": "ayatāpi tvayedānīṃ mandapremṇā mamāsti kim // //",
    "GK16dkavy12u:dkd_2.154ab": "roṣākṣepo 'yam udriktasnehaniryantritātmanā &",
    "GK16dkavy12u:dkd_2.154cd": "saṃrabdhayā priyārabdhaṃ prayāṇaṃ yan niṣidhyate // //",
    "GK16dkavy12u:dkd_2.155ab": "mugdhā kāntasya yātroktiśravaṇād eva mūrchitā &",
    "GK16dkavy12u:dkd_2.155cd": "buddhvā vakti priyaṃ dṛṣṭvā kiṃ cireṇāgato bhavān // //",
    "GK16dkavy12u:dkd_2.156ab": "iti tatkālasaṃbhūtamūrchayākṣipyate gatiḥ &",
    "GK16dkavy12u:dkd_2.156cd": "kāntasya kātarākṣyā yan mūrchākṣepa sa īdṛśaḥ // //",
    "GK16dkavy12u:dkd_2.157ab": "nāghrātaṃ na kṛtaṃ karṇe strībhir madhuni nārpitam &",
    "GK16dkavy12u:dkd_2.157cd": "tvaddviṣāṃ dīrghikāsyeva viśīrṇaṃ nīlam utpalam // //",
    "GK16dkavy12u:dkd_2.158ab": "asāv anukrośākṣepaḥ sānukrośam ivotpale &",
    "GK16dkavy12u:dkd_2.158cd": "vyāvartya karma tadyogyaṃ śocyāvasthopadarśanāt // //",
    "GK16dkavy12u:dkd_2.159ab": "amṛtātmani padmānāṃ dveṣṭari snigdhatārake &",
    "GK16dkavy12u:dkd_2.159cd": "mukhendau tava satyasminn apareṇa kim indunā // //",
    "GK16dkavy12u:dkd_2.160ab": "iti mukhyendur ākṣipto guṇān gauṇenduvartinaḥ &",
    "GK16dkavy12u:dkd_2.160cd": "tatsamān darśayitveha śliṣṭākṣepas tathāvidhaḥ // //",
    "GK16dkavy12u:dkd_2.161ab": "artho na saṃbhṛtaḥ kaś cin na vidyā kā cid arcitā &",
    "GK16dkavy12u:dkd_2.161cd": "na tapaḥ saṃcintaṃ kiṃ cid gataṃ ca sakalaṃ vayaḥ // //",
    "GK16dkavy12u:dkd_2.162ab": "asāv anuśayākṣepo yasmād anuśayottaram &",
    "GK16dkavy12u:dkd_2.162cd": "arthārjanāder vyāvṛttir darśiteha gatāyuṣā // //",
    "GK16dkavy12u:dkd_2.163ab": "kim ayaṃ śaradambhodaḥ kiṃ vā haṃsakadambakam &",
    "GK16dkavy12u:dkd_2.163cd": "rutaṃ nūpurasaṃvādi śrūyate tan na toyadaḥ // //",
    "GK16dkavy12u:dkd_2.164ab": "ity ayaṃ saṃśayākṣepaḥ saṃśayo yan nivartyate &",
    "GK16dkavy12u:dkd_2.164cd": "dharmeṇa haṃsasulabhenāspṛṣṭaghanajānitā // //",
    "GK16dkavy12u:dkd_2.165ab": "citram ākrāntaviśvo 'pi vikramas te na tṛpyati &",
    "GK16dkavy12u:dkd_2.165cd": "kadā vā dṛśyate tṛptir udīrṇasya havir bhujaḥ // //",
    "GK16dkavy12u:dkd_2.166ab": "ayam arthāntarākṣepaḥ prakrānto yan nivāryate &",
    "GK16dkavy12u:dkd_2.166cd": "vismayo 'rthantarasyeha darśanāt tatsadharmaṇaḥ // //",
    "GK16dkavy12u:dkd_2.167ab": "na stūyase narendra tvaṃ dadāsīti kadā cana &",
    "GK16dkavy12u:dkd_2.167cd": "svam eva matvā gṛhṇanti yatas tvad dhanam arthinaḥ // //",
    "GK16dkavy12u:545": "ityevamādir ākṣepo hetvākṣepa iti smṛtaḥ &",
    "GK16dkavy12u:546": "anenaiva diśānye 'pi vikalpāḥ śakyam ūhitum // ity ākṣepacakram// //",
    "GK16dkavy12u:dkd_2.169ab": "jñeyah so 'rthāntaranyāso vastu prastutya kiṃ cana &",
    "GK16dkavy12u:dkd_2.169cd": "tatsādhanasamarthasya nyāso yo 'nyasya vastunaḥ // //",
    "GK16dkavy12u:dkd_2.170ab": "viśvavyāpī viśeṣasthaḥ śleṣāviddho virodhavān &",
    "GK16dkavy12u:dkd_2.170cd": "ayuktakārī yuktātmā yuktāyukto viparyayaḥ // //",
    "GK16dkavy12u:dkd_2.171ab": "ityevamādayo bhedāḥ prayogeṣv asya lakṣitāḥ &",
    "GK16dkavy12u:dkd_2.171cd": "udāharaṇamālaiṣāṃ rūpavyaktyai nidarśyate // //",
    "GK16dkavy12u:dkd_2.172ab": "bhagavantau jagannetre sūryācandramasāv api &",
    "GK16dkavy12u:dkd_2.172cd": "paśya gacchata evāstaṃ niyatiḥ kena laṅghyate // //",
    "GK16dkavy12u:dkd_2.173ab": "payomucaḥ parītāpaṃ haranty eva śarīriṇām &",
    "GK16dkavy12u:dkd_2.173cd": "nav ātmalābho mahatāṃ paraduḥkhopaśāntaye // //",
    "GK16dkavy12u:dkd_2.174ab": "utpādayati lokasya prītiṃ malayamārutaḥ &",
    "GK16dkavy12u:dkd_2.174cd": "nanu dākṣiṇyasaṃpannaḥ sarvasya bhavati priyaḥ // //",
    "GK16dkavy12u:dkd_2.175ab": "jagad ānandayaty eṣa malino 'pi niśākaraḥ &",
    "GK16dkavy12u:dkd_2.175cd": "anugṛhṇāti hi parān sadoṣo 'pi dvijeśvaraḥ // //",
    "GK16dkavy12u:dkd_2.176ab": "madhupānakalāt kaṇṭhān nirgato 'py alināṃ dhvaniḥ &",
    "GK16dkavy12u:dkd_2.176cd": "kaṭur bhavati karṇasya kāmināṃ pāpam īdṛśam // //",
    "GK16dkavy12u:dkd_2.177ab": "ayaṃ mama dahaty aṅgam ambhojadalasaṃstaraḥ &",
    "GK16dkavy12u:dkd_2.177cd": "hutāśanapratinidhir dāhātmā nanu yujyate // //",
    "GK16dkavy12u:dkd_2.178ab": "kṣiṇotu kāmaṃ śītāṃśuḥ kiṃ vasanto dunoti mām &",
    "GK16dkavy12u:dkd_2.178cd": "malinācaritaṃ karma surabher nanv asāṃpratam // //",
    "GK16dkavy12u:567": "kumudāny api dāhāya kim ayaṃ kamalākaraḥ &",
    "GK16dkavy12u:dkd_2.179ab": "na hīndugṛhyeṣūgreṣu sūryagṛhyo madhur bhavet //ity",
    "GK16dkavy12u:dkd_2.179cd": "arthāntaranyāsacakram// // //",
    "GK16dkavy12u:dkd_2.180ab": "śabdopātte prātīte vā sādṛśye vastunor dvayoḥ &",
    "GK16dkavy12u:dkd_2.180cd": "tatra yad bhedakathanaṃ vyatirekaḥ sa kathyate // //",
    "GK16dkavy12u:dkd_2.181ab": "dhairyalāvaṇyagāmbhīryapramukhais tvam udanvataḥ &",
    "GK16dkavy12u:dkd_2.181cd": "guṇais tulyo 'si bhedas tu vapuṣaivedṛśena te // //",
    "GK16dkavy12u:dkd_2.182ab": "ity ekavyatireko 'yaṃ dharmeṇaikatravartinā &",
    "GK16dkavy12u:dkd_2.182cd": "pratītiviṣayaprāpter bhedasyobhayavartinaḥ // //",
    "GK16dkavy12u:dkd_2.183ab": "abhinnavelau gambhīrāv amburāśir bhavān api &",
    "GK16dkavy12u:dkd_2.183cd": "asāv añjanasaṃkāśas tvaṃ tu cāmīkaradyutiḥ // //",
    "GK16dkavy12u:dkd_2.184ab": "ubhayavyatireko 'yam ubhayor bhedakau guṇau &",
    "GK16dkavy12u:dkd_2.184cd": "kārṣṇyaṃ piśaṅgatā cobhau yat pṛthag darśitāv iha // //",
    "GK16dkavy12u:dkd_2.185ab": "tvaṃ samudraś ca durvārau mahāsattvau satejasau &",
    "GK16dkavy12u:dkd_2.185cd": "ayaṃ tu yuvayor bhedaḥ sa jaḍātmā paṭur bhavān // //",
    "GK16dkavy12u:dkd_2.186ab": "sa eṣa śleṣarūpatvāt saśleṣa iti gṛhyatām &",
    "GK16dkavy12u:dkd_2.186cd": "sākṣepaś ca sahetuś ca darśyate tad api dvayam // //",
    "GK16dkavy12u:dkd_2.187ab": "sthitimān api dhīro 'pi ratnānām ākaro 'pi san &",
    "GK16dkavy12u:dkd_2.187cd": "tava kakṣāṃ na yāty eva malino makarālayaḥ // //",
    "GK16dkavy12u:dkd_2.188ab": "vahann api mahīṃ kṛtsnāṃ saśailadvīpasāgarām &",
    "GK16dkavy12u:dkd_2.188cd": "bhartṛbhāvād bhujaṅgānāṃ śeṣas tvatto nikṛṣyate // //",
    "GK16dkavy12u:dkd_2.189ab": "śabdopādānasādṛśyavyatireko 'yam īdṛśaḥ &",
    "GK16dkavy12u:dkd_2.189cd": "pratīyamānasādṛśyo 'py asti so 'py abhidhīyate // //",
    "GK16dkavy12u:dkd_2.190ab": "tvanmukhaṃ kamalaṃ ceti dvayor apy anayor bhidā &",
    "GK16dkavy12u:dkd_2.190cd": "kamalaṃ jalasaṃrohi tvanmukhaṃ tvadupāśrayam // //",
    "GK16dkavy12u:dkd_2.191ab": "abhrūvilāsam aspṛṣtamadarāgaṃ mṛgekṣaṇam &",
    "GK16dkavy12u:dkd_2.191cd": "idaṃ tu nayanadvandvaṃ tava taguṇabhūṣitam // //",
    "GK16dkavy12u:dkd_2.192ab": "pūrvasmin bhedamātroktir asminn ādhikyadarśanam &",
    "GK16dkavy12u:dkd_2.192cd": "sadṛśavyatirekaś ca punar anyaḥ pradarśyate // //",
    "GK16dkavy12u:dkd_2.193ab": "tvanmukhaṃ puṇḍarīkaṃ ca phulle surabhigandhinī &",
    "GK16dkavy12u:dkd_2.193cd": "bhramadbhramaram ambhojaṃ lolanetraṃ mukhaṃ tu te // //",
    "GK16dkavy12u:dkd_2.194ab": "candro 'yam ambarottaṃso haṃso 'yaṃ toyabhūṣaṇam &",
    "GK16dkavy12u:dkd_2.194cd": "nabho nakṣatramālīdam utphullakumudaṃ payaḥ // //",
    "GK16dkavy12u:dkd_2.195ab": "pratīymānaśauklyādisāmyayor viyadambhasoḥ &",
    "GK16dkavy12u:dkd_2.195cd": "kṛtaḥ pratītaśuddhyoś ca bhedo 'smiṃś candrahaṃsayoḥ // //",
    "GK16dkavy12u:dkd_2.196ab": "pūrvatra śābdavat sāmyam ubhayatrāpi bhedakam &",
    "GK16dkavy12u:dkd_2.196cd": "bhṛṅganetrādi tulyaṃ tat sadṛśavyatirekatā // //",
    "GK16dkavy12u:dkd_2.197ab": "aratnālokasaṃhāryam ahāryaṃ sūryaraśmibhiḥ &",
    "GK16dkavy12u:dkd_2.197cd": "dṛṣṭirodhakaraṃ yūnāṃ yauvanaprabhavaṃ tamaḥ // //",
    "GK16dkavy12u:606": "sajātīvyatireko 'yaṃ tamojāter idaṃ tamaḥ &",
    "GK16dkavy12u:607": "dṛṣṭirodhitayā tulyaṃ bhinnam anyair adarśi tat //iti vyatirekacakram// //",
    "GK16dkavy12u:dkd_2.199ab": "prasiddhahetuvyāvṛttyā yat kiṃciṭ kāraṇāntaram &",
    "GK16dkavy12u:dkd_2.199cd": "yatra svābhāvikatvaṃ vā vibhāvyaṃ sā vibhāvanā // //",
    "GK16dkavy12u:dkd_2.200ab": "apītakṣībakādambam asaṃmṛṣṭābhalāmbaram &",
    "GK16dkavy12u:dkd_2.200cd": "aprasāditaśuddhāmbu jagad āsīn manoharam // //",
    "GK16dkavy12u:dkd_2.201ab": "anañjitāsitā dṛṣṭir bhrūr anāvarjitā natā &",
    "GK16dkavy12u:dkd_2.201cd": "arañjito 'ruṇaś cāyam adharas tava sundari // //",
    "GK16dkavy12u:dkd_2.202ab": "yad apītādijanyaṃ syāt kṣībatvādyanyahetujam &",
    "GK16dkavy12u:dkd_2.202cd": "ahetukaṃ ca tasyeha vivakṣety aviruddhatā // //",
    "GK16dkavy12u:dkd_2.203ab": "vaktraṃ nisargasurabhi vapur avyājasundaram &",
    "GK16dkavy12u:dkd_2.203cd": "akāraṇaripuś candro nirnimittāsuhṛt smaraḥ // //",
    "GK16dkavy12u:618": "nisargādipadair atra hetuḥ sākṣān nivartitaḥ &",
    "GK16dkavy12u:619": "uktaṃ ca surabhitvādi phalaṃ tat sā vibhāvanā //iti vibhāvanācakram// //",
    "GK16dkavy12u:dkd_2.205ab": "vastu kiṃcid abhipretya tattulyasyānyavastunaḥ &",
    "GK16dkavy12u:dkd_2.205cd": "uktiḥ saṃkṣeparūpatvāt sā samāsoktir iṣyate // //",
    "GK16dkavy12u:dkd_2.206ab": "piban madhu yathākāmaṃ bhramaraḥ phullapaṅkaje &",
    "GK16dkavy12u:dkd_2.206cd": "apy asaṃnaddhasaurabhyaṃ paśya cumbati kuḍmalam // //",
    "GK16dkavy12u:dkd_2.207ab": "iti prauḍhāṅganābaddharatilīlasya rāgiṇaḥ &",
    "GK16dkavy12u:dkd_2.207cd": "kasyāṃ cid iha bālāyām icchāvṛttir vibhāvyate // //",
    "GK16dkavy12u:dkd_2.208ab": "viśeṣyamātrabhinnāpi tulyākāraviśeṣaṇā &",
    "GK16dkavy12u:dkd_2.208cd": "asty asāv aparāpy asti bhinnābhinnaviśeṣaṇā // //",
    "GK16dkavy12u:dkd_2.209ab": "rūḍhamūlaḥ phalabharaiḥ puṣṇann aniśam arthinaḥ &",
    "GK16dkavy12u:dkd_2.209cd": "sāndracchāyo mahāvṛkṣaḥ so 'yam āsādito mayā // //",
    "GK16dkavy12u:dkd_2.210ab": "analpaviṭapābhogaḥ phalapuṣpasamṛddhimān &",
    "GK16dkavy12u:dkd_2.210cd": "socchrayaḥ sthairyavān daivād eṣa labdho mayā drumaḥ // //",
    "GK16dkavy12u:dkd_2.211ab": "ubhayatra pumān kaś cid vṛkṣatvenovarṇitaḥ &",
    "GK16dkavy12u:dkd_2.211cd": "sarve sādhāraṇā dharmāḥ pūrvatrānyatra tu dvayam // //",
    "GK16dkavy12u:dkd_2.212ab": "nivṛttavyālasaṃsargo nisargamadhurāśayaḥ &",
    "GK16dkavy12u:dkd_2.212cd": "ayam ambhonidhiḥ kaṣṭaṃ kālena pariśuṣyati // //",
    "GK16dkavy12u:636": "ity āpūrvasamāsoktiḥ pūrvadharmanivartanāt &",
    "GK16dkavy12u:637": "samudreṇa samānasya puṃso vyāpattisūcanāt //iti samāsokticakram// //",
    "GK16dkavy12u:dkd_2.214ab": "vivakṣā yā viśeṣasya lokasīmātivartinī &",
    "GK16dkavy12u:dkd_2.214cd": "asāv atiśayoktiḥ syād alaṃkārottamā yathā // //",
    "GK16dkavy12u:dkd_2.215ab": "mallikāmālabhāriṇyaḥ sarvāṅgīṇārdracandanāḥ [[com: sarvāṅgaṃ vyāpnotīti sarvāṅgīṇam]] &",
    "GK16dkavy12u:dkd_2.215cd": "kṣaumavatyo na lakṣyante jyotsnāyām abhisārikāḥ // //",
    "GK16dkavy12u:dkd_2.216ab": "candrātapasya bāhulyam uktam utkarṣavattayā &",
    "GK16dkavy12u:dkd_2.216cd": "saṃśayātiśayādīnāṃ vyaktyai kiṃ cin nidarśyate // //",
    "GK16dkavy12u:dkd_2.217ab": "stanayor jaghanasyāpi madhye madhyaṃ priye tava &",
    "GK16dkavy12u:dkd_2.217cd": "asti nāstīti saṃdeho na me 'dyāpi nivartate // //",
    "GK16dkavy12u:dkd_2.218ab": "nirṇetuṃ śakyam astīti madhyaṃ tava nitambini &",
    "GK16dkavy12u:dkd_2.218cd": "anyathānupapattyaiva payodharabharasthiteḥ // //",
    "GK16dkavy12u:dkd_2.219ab": "aho viśālaṃ bhūpāla bhuvanatritayodaram &",
    "GK16dkavy12u:dkd_2.219cd": "māti mātum aśakyo 'pi yaśorāśir yad atra te // //",
    "GK16dkavy12u:650": "alaṃkārāntarāṇām apy ekam āhuḥ parāyaṇam &",
    "GK16dkavy12u:651": "vāgīśamahitām uktim imām atiśayāhvayam //ity atiśayokticakram// //",
    "GK16dkavy12u:dkd_2.221ab": "anyathaiva sthitā vṛttiś cetanasyetarasya vā &",
    "GK16dkavy12u:dkd_2.221cd": "anyathotprekṣyate yatra tām utprekṣāṃ vidur yathā // //",
    "GK16dkavy12u:dkd_2.222ab": "mādhyaṃdinārkasaṃtaptaḥ sarasīṃ gāhate gajaḥ &",
    "GK16dkavy12u:dkd_2.222cd": "manye mārtaṇḍagṛhyāṇi padmāny uddhartum udyataḥ // //",
    "GK16dkavy12u:dkd_2.223ab": "snātuṃ pātuṃ bisāny attuṃ kariṇo jalagāhanam &",
    "GK16dkavy12u:dkd_2.223cd": "tadvairaniṣkrayāyeti kavinotprekṣya varṇyate // //",
    "GK16dkavy12u:dkd_2.224ab": "karṇasya bhūṣaṇam idaṃ mamāyātivirodhinaḥ &",
    "GK16dkavy12u:dkd_2.224cd": "iti karṇotpalaṃ prāyas tava dṛṣṭyā vilaṅghyate // //",
    "GK16dkavy12u:dkd_2.225ab": "apāṅgabhāgapātinyā dṛṣṭer aṃśubhir utpalam &",
    "GK16dkavy12u:dkd_2.225cd": "spṛśyate vā na vety evaṃ kavinotprekṣya varṇyate // //",
    "GK16dkavy12u:dkd_2.226ab": "limpatīva tamo 'ṅgāni varṣatīvāñjanaṃ nabhaḥ &",
    "GK16dkavy12u:dkd_2.226cd": "itīdam api bhūyiṣṭham utprekṣālakṣaṇānanvitam // //",
    "GK16dkavy12u:dkd_2.227ab": "keṣāṃ cid upamābhrāntir ivaśrutyeha jāyate &",
    "GK16dkavy12u:dkd_2.227cd": "nopamānaṃ tiṅantenety atikramyāptabhāṣitam // //",
    "GK16dkavy12u:dkd_2.228ab": "upamānopameyatvaṃ tulyadharmavyapekṣayā &",
    "GK16dkavy12u:dkd_2.228cd": "limpates tamasaś cāsau dharmaḥ ko 'tra samīkṣyate // //",
    "GK16dkavy12u:dkd_2.229ab": "yadi lepanam eveṣṭaṃ limpatir nāma ko 'paraḥ &",
    "GK16dkavy12u:dkd_2.229cd": "sa eva dharmo dharmī cety anunmatto na bhāṣate // //",
    "GK16dkavy12u:dkd_2.230ab": "kartā yady upamānaṃ syān nyagbhūto 'sau kriyāpade &",
    "GK16dkavy12u:dkd_2.230cd": "svakriyāsādhanavyagro nālam anyad apekṣitum // //",
    "GK16dkavy12u:dkd_2.231ab": "yo limpaty amunā tulyaṃ tama ity api śaṃsataḥ &",
    "GK16dkavy12u:dkd_2.231cd": "aṅgānīti na saṃbaddhaṃ so 'pi mṛgyaḥ samo guṇaḥ // //",
    "GK16dkavy12u:dkd_2.232ab": "yathendur iva te vaktram iti kāntiḥ pratīyate &",
    "GK16dkavy12u:dkd_2.232cd": "na tathā limpater lepād anyad atra pratīyate // //",
    "GK16dkavy12u:dkd_2.233ab": "tad upaśleṣaṇārtho 'yaṃ limpatir dhvāntakartṛkaḥ &",
    "GK16dkavy12u:dkd_2.233cd": "aṅgakarmā ca puṃsaivam utprekṣyata itīṣyatām // //",
    "GK16dkavy12u:678": "manye śaṅke dhruvaṃ prāyo nūnam ityevamādibhiḥ &",
    "GK16dkavy12u:679": "utprekṣā vyajyate śabdair ivaśabdo 'pi tādṛśaḥ // ity utprekṣācakram// //",
    "GK16dkavy12u:dkd_2.235ab": "hetuś ca sūkṣmaleśau ca vācām uttamabhūṣaṇam &",
    "GK16dkavy12u:dkd_2.235cd": "kārakajñāpakau hetū tau cānekavidhau yathā // //",
    "GK16dkavy12u:dkd_2.236ab": "ayam āndolitaprauḍhacandanadrumapallavaḥ &",
    "GK16dkavy12u:dkd_2.236cd": "utpādayati sarvasya prītiṃ malayamārutaḥ // //",
    "GK16dkavy12u:dkd_2.237ab": "prītyutpādanayogyasya rūpasyātropabṛṃhaṇam &",
    "GK16dkavy12u:dkd_2.237cd": "alaṃkāratayoddiṣṭaṃ nivṛttāv api tat samam // //",
    "GK16dkavy12u:dkd_2.238ab": "candanāraṇyam ādhūya spṛṣṭvā malayanirjharān &",
    "GK16dkavy12u:dkd_2.238cd": "pathikānām abhāvāya pavano 'yam upasthitaḥ // //",
    "GK16dkavy12u:dkd_2.239ab": "abhāvasādhanāyālam evaṃbhūto hi mārutaḥ &",
    "GK16dkavy12u:dkd_2.239cd": "virahajvarasaṃbhūtamanojñārocake jane // //",
    "GK16dkavy12u:dkd_2.240ab": "nivartye ca vikārye ca hetutvaṃ tadapekṣayā &",
    "GK16dkavy12u:dkd_2.240cd": "prāpye tu karmaṇi prāyaḥ kriyāpekṣaiva hetutā // //",
    "GK16dkavy12u:dkd_2.241ab": "hetur nirvartanīyasya darśitaḥ śeṣayor dvayoḥ &",
    "GK16dkavy12u:dkd_2.241cd": "dattvodāharaṇadvandvaṃ jñāpako varṇayiṣyate // //",
    "GK16dkavy12u:dkd_2.242ab": "utpravālāṇy araṇyāni vāpyaḥ saṃphullapaṅkajāḥ &",
    "GK16dkavy12u:dkd_2.242cd": "candraḥ pūrṇaś ca kāmena pānthadṛṣṭer viṣaṃ kṛtam // //",
    "GK16dkavy12u:dkd_2.243ab": "mānayogyāṃ karomīti priyasthānasthitāṃ sakhīm &",
    "GK16dkavy12u:dkd_2.243cd": "bālā bhrūbhaṅgajihmākṣī paśyati sphuritādharā // //",
    "GK16dkavy12u:dkd_2.244ab": "gato 'stam arko bhātīndur yānti vāsāya pakṣiṇaḥ &",
    "GK16dkavy12u:dkd_2.244cd": "itīdam api sādhv eva kālāvasthānivedane // //",
    "GK16dkavy12u:dkd_2.245ab": "avadhyair indupādānām asādhyaiś candanāmbhasām &",
    "GK16dkavy12u:dkd_2.245cd": "dehoṣmabhiḥ subodhaṃ te sakhi kāmāturaṃ manaḥ // //",
    "GK16dkavy12u:dkd_2.246ab": "iti lakṣyāḥ prayogeṣu ramyā jñāpakahetavaḥ &",
    "GK16dkavy12u:dkd_2.246cd": "abhāvahetavaḥ ke cid vyāhriyante manoharāḥ // //",
    "GK16dkavy12u:dkd_2.247ab": "anabhyāsena vidyānām asaṃsargeṇa dhīmatām &",
    "GK16dkavy12u:dkd_2.247cd": "anigraheṇa cākṣāṇāṃjāyate vyasanaṃ nṛṇām // //",
    "GK16dkavy12u:dkd_2.248ab": "gataḥ kāmakathonmādo galito yauvanajvaraḥ &",
    "GK16dkavy12u:dkd_2.248cd": "kṣato mohaś cyutā tṛṣṇā kṛtaṃ puṇyāśrame manaḥ // //",
    "GK16dkavy12u:dkd_2.249ab": "vanāny amūni na gṛhāṇy etā nadyo na yoṣitaḥ &",
    "GK16dkavy12u:dkd_2.249cd": "mṛgā ime na dāyādās tan me nandati mānasam // //",
    "GK16dkavy12u:dkd_2.250ab": "atyantam asad āryāṇāṃ analocitaceṣṭitam &",
    "GK16dkavy12u:dkd_2.250cd": "atas teṣāṃ vivardhante satataṃ sarvasaṃpadaḥ // //",
    "GK16dkavy12u:dkd_2.251ab": "udyānasahakārāṇām anudbhinnā na mañjarī &",
    "GK16dkavy12u:dkd_2.251cd": "deyaḥ pathikanārīṇāṃ satilaḥ salilāñjaliḥ // //",
    "GK16dkavy12u:dkd_2.252ab": "prāgabhāvādirūpasya hetutvam iha vastunaḥ &",
    "GK16dkavy12u:dkd_2.252cd": "bhāvābhāvasvarūpasya kāryasyotpādanaṃ prati // //",
    "GK16dkavy12u:dkd_2.253ab": "dūrakāryas tatsahajaḥ kāryānantarajas tathā &",
    "GK16dkavy12u:dkd_2.253cd": "ayuktayuktakāryau cety asaṃkhyāś citrahetavaḥ // //",
    "GK16dkavy12u:dkd_2.254ab": "te 'mī prayogamārgeṣu gauṇavṛttivyapāśrayāḥ &",
    "GK16dkavy12u:dkd_2.254cd": "atyantasundarā dṛṣṭās tadudāhṛtayo yathā // //",
    "GK16dkavy12u:dkd_2.255ab": "tvadapāṅgāhvayaṃ jaitram anaṅgāstraṃ yad aṅgane &",
    "GK16dkavy12u:dkd_2.255cd": "muktaṃ tad anyatas tena so 'py ahaṃ manasi kṣataḥ // //",
    "GK16dkavy12u:dkd_2.256ab": "āvirbhavati nārīṇāṃ vayaḥ paryastaśaiśavaṃ &",
    "GK16dkavy12u:dkd_2.256cd": "sahaiva vividhaiḥ puṃsām aṅgajonmādavibhramaiḥ // //",
    "GK16dkavy12u:dkd_2.257ab": "paścāt paryasya kiraṇānudīrṇaṃ candramaṇḍalam &",
    "GK16dkavy12u:dkd_2.257cd": "prāg eva hariṇākṣīṇām udīrṇo rāgasāgaraḥ // //",
    "GK16dkavy12u:dkd_2.258ab": "rājñāṃ hastāravindāni kuḍmalīkurute kutaḥ &",
    "GK16dkavy12u:dkd_2.258cd": "deva tvaccaraṇadvandvarāgabālātapaḥ spṛśan // //",
    "GK16dkavy12u:dkd_2.259ab": "pāṇipadmāni bhūpānāṃ saṃkocayitum īśate &",
    "GK16dkavy12u:dkd_2.259cd": "tvatpādanakhacandrāṇām arciṣaḥ kundanirmalāḥ // //",
    "GK16dkavy12u:dkd_2.260ab": "iti hetuvikalpānāṃ darśitā gatir īdṛśī // iti hetucakram// &",
    "GK16dkavy12u:dkd_2.260cd": "iṅgitākāralakṣyo 'rthaḥ saukṣmyāt sūkṣma iti smṛtaḥ // //",
    "GK16dkavy12u:dkd_2.261ab": "kadā nau saṃgamo bhāvīty ākīrṇe vaktum akṣamam &",
    "GK16dkavy12u:dkd_2.261cd": "avetya kāntam abalā līlāpadmaṃ nyamīlayat // //",
    "GK16dkavy12u:dkd_2.262ab": "padmasaṃmīlanād atra sūcito niśi saṃgamaḥ &",
    "GK16dkavy12u:dkd_2.262cd": "āśvāsayitum icchantyā priyam aṅgajapīḍitam // //",
    "GK16dkavy12u:dkd_2.263ab": "madarpitadṛśas tasyā gītagoṣṭhyām avardhata &",
    "GK16dkavy12u:dkd_2.263cd": "uddāmarāgataralā chāyā kāpi mukhāmbuje // //",
    "GK16dkavy12u:738": "ity anudbhinnarūpatvād ratyutsavamanorathah &",
    "GK16dkavy12u:739": "anullaṅhgyaiva sūkṣmatvam abhūd atra vyavasthitaḥ //iti sūkṣmacakram// //",
    "GK16dkavy12u:dkd_2.265ab": "leśo leśena nirbhinnavasturūpanigūhanam &",
    "GK16dkavy12u:dkd_2.265cd": "udāharaṇa evāsya rūpam āvirbhaviṣyati // //",
    "GK16dkavy12u:dkd_2.266ab": "rājakanyānuraktaṃ māṃ romodbhedena rakṣakaḥ &",
    "GK16dkavy12u:dkd_2.266cd": "avagaccheyur ā jñātam aho śītānilaṃ vanam // //",
    "GK16dkavy12u:dkd_2.267ab": "ānandāśru pravṛttaṃ me kathaṃ dṛṣṭvaiva kanyakām &",
    "GK16dkavy12u:dkd_2.267cd": "akṣi me puṣparajasā vātoddhūtena dūṣitam // //",
    "GK16dkavy12u:dkd_2.268ab": "ity evam ādisthāne 'yam alaṃkāro 'tiśobhate &",
    "GK16dkavy12u:dkd_2.268cd": "leśam eke vidur nindāṃ stutiṃ vā leśataḥ kṛtām // //",
    "GK16dkavy12u:dkd_2.269ab": "yuvaiṣa guṇavān rājā yogyas te patir ūrjitaḥ &",
    "GK16dkavy12u:dkd_2.269cd": "raṇotsave manaḥ saktaṃ yasya kāmotsavād api // //",
    "GK16dkavy12u:dkd_2.270ab": "vīryotkarṣastutir nindaivāsmin bhāvanivṛttaye &",
    "GK16dkavy12u:dkd_2.270cd": "kanyāyāḥ kalpate bhogān nirvivikṣor nirantaram // //",
    "GK16dkavy12u:dkd_2.271ab": "capalo nirdayaś cāsau janaḥ kiṃ tena me sakhi &",
    "GK16dkavy12u:dkd_2.271cd": "āgaḥpramārjanāyaiva cāṭavo yena śikṣitāḥ // //",
    "GK16dkavy12u:754": "doṣābhāso guṇaḥ ko 'pi darśitaś cāṭukāritā &",
    "GK16dkavy12u:755": "mānaṃ sakhijanoddiṣṭaṃ kartuṃ rāgād aśaktayā // iti leśacakram// //",
    "GK16dkavy12u:dkd_2.273ab": "uddiṣṭānāṃ padārthānām anūddeśo yathākramam &",
    "GK16dkavy12u:dkd_2.273cd": "yathāsaṃkhyam iti proktaṃ saṃkhyānaṃ krama ity api // //",
    "GK16dkavy12u:dkd_2.274ab": "dhruvaṃ te coritā tanvi smitekṣaṇamukhadyutiḥ &",
    "GK16dkavy12u:dkd_2.274cd": "snātum ambhaḥpraviṣṭāyāḥ kumudotpalapaṅkajaiḥ // iti kramaḥ// // //",
    "GK16dkavy12u:dkd_2.275ab": "preyaḥ priyatarākhyānaṃ rasavad rasapeśalam &",
    "GK16dkavy12u:dkd_2.275cd": "ūrjasvi rūḍhāhaṃkāraṃ yuktotkarṣaṃ ca tat trayam // //",
    "GK16dkavy12u:dkd_2.276ab": "adya yā mama govinda jātā tvayi gṛhāgate &",
    "GK16dkavy12u:dkd_2.276cd": "kālenaiṣā bhavet prītis tavaivāgamanāt punaḥ // //",
    "GK16dkavy12u:dkd_2.277ab": "ity āha yuktaṃ viduro nānyatas tādṛśī dhṛtiḥ &",
    "GK16dkavy12u:dkd_2.277cd": "bhaktimātrasamārādhyaḥ suprītaś ca tato hariḥ // //",
    "GK16dkavy12u:dkd_2.278ab": "somaḥ sūryo marudbhūmir vyoma hotānalo jalam &",
    "GK16dkavy12u:dkd_2.278cd": "iti rūpāṇy atikramya tvāṃ draṣṭuṃ deva ke vayam // //",
    "GK16dkavy12u:dkd_2.279ab": "iti sākṣātkṛte deve rājño yad rātavarmaṇaḥ &",
    "GK16dkavy12u:dkd_2.279cd": "prītiprakāśanaṃ tac ca preya ity avagamyatām // //",
    "GK16dkavy12u:dkd_2.280ab": "mṛte 'ti pretya saṃgantuṃ yayā me maraṇaṃ matam &",
    "GK16dkavy12u:dkd_2.280cd": "saivāvantī mayā labdhā katham atraiva janmani // //",
    "GK16dkavy12u:dkd_2.281ab": "prāk prītir darśitā seyaṃ ratiḥ śṛṅgāratāṃ gatā &",
    "GK16dkavy12u:dkd_2.281cd": "rūpabāhulyayogena tad idaṃ rasavadvacaḥ // //",
    "GK16dkavy12u:dkd_2.282ab": "nigṛhya keśeṣv ākṛṣṭā kṛṣṇā yenāgrato mama &",
    "GK16dkavy12u:dkd_2.282cd": "so 'yaṃ duḥśāsanaḥ pāpo labdhaḥ kiṃ jīvati kṣaṇam // //",
    "GK16dkavy12u:dkd_2.283ab": "ity āruhya parāṃ koṭiṃ krodho raudrātmatāṃ gataḥ &",
    "GK16dkavy12u:dkd_2.283cd": "bhīmasya paśyataḥ śatrum ity etad rasavadvacaḥ // //",
    "GK16dkavy12u:dkd_2.284ab": "ajitvā sārṇavām urvīm aniṣṭvā vividhair makhaiḥ &",
    "GK16dkavy12u:dkd_2.284cd": "adatvā cārtham arthibhyo bhaveyaḥ pārthivaḥ katham // //",
    "GK16dkavy12u:dkd_2.285ab": "ity utsāhaḥ prakṛṣṭātmā tiṣṭhan vīrarasātmanā &",
    "GK16dkavy12u:dkd_2.285cd": "rasavattvaṃ girām āsāṃ samarthayitum īśvaraḥ // //",
    "GK16dkavy12u:dkd_2.286ab": "yasyāḥ kusumaśayyāpi komalāṅgyā rujākarī &",
    "GK16dkavy12u:dkd_2.286cd": "sādhiśete kathaṃ tanvī hutāśanavatīṃ citām // //",
    "GK16dkavy12u:dkd_2.287ab": "iti kāruṇyam udriktam alaṃkāratayā smṛtam &",
    "GK16dkavy12u:dkd_2.287cd": "tathāpare 'pi bībhatsahāsyādbhutabhayānakāḥ // //",
    "GK16dkavy12u:dkd_2.288ab": "pāyaṃ pāyaṃ tavārīṇāṃ śoṇitaṃ pāṇisaṃpuṭaiḥ &",
    "GK16dkavy12u:dkd_2.288cd": "kauṇapāḥ saha nṛtyanti kabandhair antrabhūṣaṇāḥ // //",
    "GK16dkavy12u:dkd_2.289ab": "idam amlānamānāyā lagnaṃ stanataṭe tava &",
    "GK16dkavy12u:dkd_2.289cd": "chādyatām uttarīyeṇa navaṃ nakhapadaṃ sakhi // //",
    "GK16dkavy12u:dkd_2.290ab": "aṃśukāni pravālāni puṣpaṃ hārādibhūṣaṇam &",
    "GK16dkavy12u:dkd_2.290cd": "śākhāś ca mandirāṇy eṣāṃ citraṃ nandanaśākhinām // //",
    "GK16dkavy12u:dkd_2.291ab": "idaṃ maghonaḥ kuliśaṃ dhārāsaṃnihitānalam &",
    "GK16dkavy12u:dkd_2.291cd": "smaraṇaṃ yasya daityastrīgarbhapātāya kalpate // //",
    "GK16dkavy12u:794": "vākyasyāgrāmyatāyonir mādhurye darśito rasaḥ &",
    "GK16dkavy12u:795": "iha tv aṣṭarasāyattā rasavattā smṛtā girām //iti rasavaccakram// //",
    "GK16dkavy12u:dkd_2.293ab": "apakartāham asmīti hṛdi te mā sma bhūd bhayam &",
    "GK16dkavy12u:dkd_2.293cd": "vimukheṣu na me khaḍgaḥ prahartuṃ jātu vāñchati // //",
    "GK16dkavy12u:dkd_2.294ab": "iti muktaḥ paro yuddhe niruddho darpaśalinā &",
    "GK16dkavy12u:dkd_2.294cd": "puṃsā kenāpi taj jñeyam ūrjasvītyevamādikam //ity ūrjasvi// // //",
    "GK16dkavy12u:dkd_2.295ab": "artham iṣṭam anākhyāya sākṣāt tasyaiva siddhaye &",
    "GK16dkavy12u:dkd_2.295cd": "yat prakārāntarākhyānaṃ paryāyoktaṃ tad iṣyate // //",
    "GK16dkavy12u:dkd_2.296ab": "daśaty asau parabhṛtah sahakārasya mañjarīm &",
    "GK16dkavy12u:dkd_2.296cd": "tam ahaṃ vārayiṣyāmi yuvābhyāṃ svairam āsyatām // //",
    "GK16dkavy12u:804": "saṃgamayya sakhīṃ yūnā saṃkete tadratotsavaṃ &",
    "GK16dkavy12u:805": "nirvartayitum icchantyā kayāpy apasṛtaṃ tataḥ //iti paryāyoktam// //",
    "GK16dkavy12u:dkd_2.298ab": "kiṃcidārabhamāṇasya kāryaṃ daivavaśāt punaḥ &",
    "GK16dkavy12u:dkd_2.298cd": "tatsādhanasamāpattir yā tad āhuḥ samāhitam // //",
    "GK16dkavy12u:dkd_2.299ab": "mānam asyā nirākartuṃ pādayor me patiṣyataḥ &",
    "GK16dkavy12u:dkd_2.299cd": "upakārāya diṣṭyaitad udīrṇaṃ ghanagarjitam // iti samāhitam// // //",
    "GK16dkavy12u:dkd_2.300ab": "āśayasya vibhūter vā yan mahatvam anuttamam &",
    "GK16dkavy12u:dkd_2.300cd": "udāttaṃ nāma taṃ prāhur alaṃkāraṃ manīṣibhiḥ // //",
    "GK16dkavy12u:dkd_2.301ab": "guroḥ śasanam atyetuṃ na śaśāka sa rāghavaḥ &",
    "GK16dkavy12u:dkd_2.301cd": "yo rāvaṇaśiraśchedakāryabhāre 'py aviklavaḥ // //",
    "GK16dkavy12u:dkd_2.302ab": "ratnabhittiṣu saṃkrāntaiḥ pratibimbaśatair vṛtaḥ &",
    "GK16dkavy12u:dkd_2.302cd": "jñāto laṅkeśvaraḥ kṛcchrād āñjaneyena tattvataḥ // //",
    "GK16dkavy12u:816": "pūrvatrāśayamāhātmyam atrābhyudayagauravam &",
    "GK16dkavy12u:817": "suvyañjitam iti proktaṃ udāttadvayam apy adaḥ // ity udāttam// //",
    "GK16dkavy12u:dkd_2.304ab": "apahnutir apahnutya kiṃcid anyārthadarśanam &",
    "GK16dkavy12u:dkd_2.304cd": "na pañceṣu smaras tasya sahasraṃ patriṇām iti // //",
    "GK16dkavy12u:dkd_2.305ab": "candanaṃ candrikā mando gandhavāhaś ca dakṣiṇaḥ &",
    "GK16dkavy12u:dkd_2.305cd": "seyam agnimayī sṛṣṭir mayi śītā parān prati // //",
    "GK16dkavy12u:dkd_2.306ab": "śaiśiryam abhyupetyaiva pareṣvātmani kāminā &",
    "GK16dkavy12u:dkd_2.306cd": "auṣṇyaprakāśanāt tasya seyaṃ viṣayaniḥnutiḥ // //",
    "GK16dkavy12u:dkd_2.307ab": "amṛtasyandikiraṇaś candramā nāmato mataḥ &",
    "GK16dkavy12u:dkd_2.307cd": "anya evāyam arthātmā viṣaniṣyandidīdhitiḥ // //",
    "GK16dkavy12u:dkd_2.308ab": "iti candratvam evendau nivartyārthāntarātmatā &",
    "GK16dkavy12u:dkd_2.308cd": "uktā smarārtenety eṣā svarūpāpahnutir matā // //",
    "GK16dkavy12u:828": "upamāpahnutiḥ pūrvam upamāsv eva darśitā &",
    "GK16dkavy12u:829": "ity apahnutibhedānāṃ lakṣyo lakṣyeṣu vistaraḥ //ity apahanutiḥ// //",
    "GK16dkavy12u:dkd_2.310ab": "śliṣṭam iṣṭam anekārtham ekarūpānvitaṃ vacaḥ &",
    "GK16dkavy12u:dkd_2.310cd": "tad abhinnapadaṃ bhinnapadaprāyam iti dvidhā // //",
    "GK16dkavy12u:dkd_2.311ab": "asāv udayam ārūḍhaḥ kāntimān raktamaṇḍalaḥ &",
    "GK16dkavy12u:dkd_2.311cd": "rājā harati lokasya hṛdayaṃ mṛdubhiḥ karaiḥ // //",
    "GK16dkavy12u:dkd_2.312ab": "doṣākareṇa saṃbadhnannakṣatrapathavartinā &",
    "GK16dkavy12u:dkd_2.312cd": "rājñā pradoṣo mām ittham apriyaṃ kiṃ na bādhate // //",
    "GK16dkavy12u:dkd_2.313ab": "upamārūpakākṣepavyatirekādigocarāḥ &",
    "GK16dkavy12u:dkd_2.313cd": "prāg eva darśitāḥ śleṣā darśyante ke canāpare // //",
    "GK16dkavy12u:dkd_2.314ab": "asty abhinnakriyaḥ kaś cid aviruddhakriyo 'paraḥ &",
    "GK16dkavy12u:dkd_2.314cd": "viruddhakarmā cāsty anyaḥ śleṣo niyamavān api // //",
    "GK16dkavy12u:dkd_2.315ab": "niyamākṣeparūpoktir avirodhī virodhy api &",
    "GK16dkavy12u:dkd_2.315cd": "teṣāṃ nidarśaneṣv eva rūpam āvirbhaviṣyati // //",
    "GK16dkavy12u:dkd_2.316ab": "vakrāḥ svabhāvamadhurāḥ śaṃsantyo rāgam ulbaṇam &",
    "GK16dkavy12u:dkd_2.316cd": "dṛśo dūtyaś ca karṣanti kāntābhiḥ preṣitāḥ priyān // //",
    "GK16dkavy12u:dkd_2.317ab": "madhurā rāgavardhinyaḥ komalāḥ kokilāgiraḥ &",
    "GK16dkavy12u:dkd_2.317cd": "ākarṇyante madakalāh śliṣyante cāsitekṣanāḥ // //",
    "GK16dkavy12u:dkd_2.318ab": "rāgam ādarśayann eṣa vāruṇīyogavardhitam &",
    "GK16dkavy12u:dkd_2.318cd": "tirobhavati dharmāṃśur aṅgajas tu vijṛṃbhate // //",
    "GK16dkavy12u:dkd_2.319ab": "nistriṃśatvam asāv eva dhanuṣy evāsya vakratā &",
    "GK16dkavy12u:dkd_2.319cd": "śareṣv eva narendrasya mārgaṇatvaṃ ca vartate // //",
    "GK16dkavy12u:dkd_2.320ab": "padmānām eva daṇḍeṣu kaṇṭakas tvayi rakṣati &",
    "GK16dkavy12u:dkd_2.320cd": "athavā dṛśyate rāgimithunāliṅganeṣv api // //",
    "GK16dkavy12u:dkd_2.321ab": "mahībhṛdbhūrikaṭakas tejasvī niyatodayaḥ &",
    "GK16dkavy12u:dkd_2.321cd": "dakṣaḥ prajāpatiś cāsīt svāmī śaktidharaś ca saḥ // //",
    "GK16dkavy12u:854": "acyuto 'py avṛṣacchedī rājāpy aviditakṣayaḥ &",
    "GK16dkavy12u:855": "devo 'py avibudho jajñe śaṃkaro 'py abhujaṅgavān //iti śleṣacakram// //",
    "GK16dkavy12u:dkd_2.323ab": "guṇajātikriyādīnāṃ yat tu vaikalyadarśanam &",
    "GK16dkavy12u:dkd_2.323cd": "viśeṣadarśanāyaiva sā viśeṣoktir iṣyate // //",
    "GK16dkavy12u:dkd_2.324ab": "na kaṭhoraṃ na vā tīkṣṇam āyudhaṃ puṣpadhanvanaḥ &",
    "GK16dkavy12u:dkd_2.324cd": "tathāpi jitam evāsīd amunā bhuvanatrayam // //",
    "GK16dkavy12u:dkd_2.325ab": "na devakanyakā nāpi gandharvakulasaṃbhavā &",
    "GK16dkavy12u:dkd_2.325cd": "tathāpy eṣā tapobhaṅgaṃ vidhātuṃ vedhaso 'py alam // //",
    "GK16dkavy12u:dkd_2.326ab": "na baddhā bhrūkuṭir nāpi sphurito daśanacchadaḥ &",
    "GK16dkavy12u:dkd_2.326cd": "na ca raktābhavad dṛṣṭir jitaṃ ca dviṣatāṃ kulam // //",
    "GK16dkavy12u:dkd_2.327ab": "na rathā na ca mātaṅgā na hayā na ca pattayaḥ &",
    "GK16dkavy12u:dkd_2.327cd": "strīṇām apāṅgadṛṣṭyaiva jīyate jagatāṃ trayam // //",
    "GK16dkavy12u:dkd_2.328ab": "ekacakro ratho yantā vikalo viṣamā hayāḥ &",
    "GK16dkavy12u:dkd_2.328cd": "ākrāmaty eva tejasvī tathāpy arko nabhastalam // //",
    "GK16dkavy12u:868": "saiṣā hetuviśeṣoktis tejasvīti viśeṣaṇāt &",
    "GK16dkavy12u:869": "ayam eva kramo 'nyeṣāṃ bhedānām api kalpane//iti viśeṣokticakram// //",
    "GK16dkavy12u:dkd_2.330ab": "vivakṣitaguṇotkṛṣtair yat samīkṛtya kasya cit &",
    "GK16dkavy12u:dkd_2.330cd": "kīrtanaṃ stutinindārthaṃ sā matā tulyayogitā // //",
    "GK16dkavy12u:dkd_2.331ab": "yamaḥ kubero varuṇaḥ sahasrākṣo bhavān api &",
    "GK16dkavy12u:dkd_2.331cd": "bibhranty ananyaviṣayāṃ lokapāla iti śrutim // //",
    "GK16dkavy12u:874": "saṃgatāni mṛgākṣīṇāṃ taḍidvilasitāni ca &",
    "GK16dkavy12u:875": "kṣaṇadvayaṃ na tiṣṭhanti ghanārabdhāny api svayam //iti tulyayogitā// //",
    "GK16dkavy12u:dkd_2.333ab": "viruddhānāṃ padārthānāṃ yatra saṃsargadarśanam &",
    "GK16dkavy12u:dkd_2.333cd": "viśeṣadarśanāyaiva sa virodhaḥ smṛto yathā // //",
    "GK16dkavy12u:dkd_2.334ab": "kūjitaṃ rājahaṃsānāṃ vardhate madamañjulam &",
    "GK16dkavy12u:dkd_2.334cd": "kṣīyate ca mayūrāṇāṃ rutam utkrāntasauṣṭhavam // //",
    "GK16dkavy12u:dkd_2.335ab": "prāvṛṣeṇyair jaladharair ambaraṃ durdināyate &",
    "GK16dkavy12u:dkd_2.335cd": "rāgeṇa punar ākrāntaṃ jāyate jagatāṃ manaḥ // //",
    "GK16dkavy12u:dkd_2.336ab": "tanumadhyaṃ pṛthuśroṇi raktauṣṭham asitekṣaṇam &",
    "GK16dkavy12u:dkd_2.336cd": "natanābhi vapuḥ strīṇāṃ kaṃ na haraty unnatastanam // //",
    "GK16dkavy12u:dkd_2.337ab": "mṛṇālabāhu rambhoru padmotpalamukhekṣaṇam &",
    "GK16dkavy12u:dkd_2.337cd": "api te rūpam asmākaṃ tanvi tāpāya kalpate // //",
    "GK16dkavy12u:dkd_2.338ab": "udyānamārutoddhūtāś cūtacampakareṇavaḥ &",
    "GK16dkavy12u:dkd_2.338cd": "udaśrayanti pānthānām aspṛśanto 'pi locane // //",
    "GK16dkavy12u:dkd_2.339ab": "kṛṣṇārjunānuraktāpi dṛṣṭiḥ karṇāvalambinī &",
    "GK16dkavy12u:dkd_2.339cd": "yāti viśvasanīyatvaṃ kasya te kalabhāṣini // //",
    "GK16dkavy12u:dkd_2.340ab": "ity anekaprakāro 'yam alaṃkāraḥ pratīyate //iti virodhacakram// &",
    "GK16dkavy12u:dkd_2.340cd": "aprastutapraśaṃsā syād aprakrānteṣu yā stutiḥ // //",
    "GK16dkavy12u:dkd_2.341ab": "sukhaṃ jīvanti hariṇā vaneṣv aparasevinaḥ &",
    "GK16dkavy12u:dkd_2.341cd": "annair ayatnasulabhais tṛṇadarbhāṅkurādibhiḥ // //",
    "GK16dkavy12u:894": "seyam aprastutaivātra mṛgavṛttiḥ praśasyate &",
    "GK16dkavy12u:895": "rājānuvartanakleśanirviṇṇena manasvinā //ity aprastutapraśaṃsā// //",
    "GK16dkavy12u:dkd_2.343ab": "yadi nindann iva stauti vyājastutir asau smrtā &",
    "GK16dkavy12u:dkd_2.343cd": "doṣābhāsā guṇā eva labhante hy atra saṃnidhim // //",
    "GK16dkavy12u:dkd_2.344ab": "tāpasenāpi rāmeṇa jiteyaṃ bhūtadhāriṇī &",
    "GK16dkavy12u:dkd_2.344cd": "tvayā rājñāpi saiveyaṃ jitā mā bhūn madas tava // //",
    "GK16dkavy12u:dkd_2.345ab": "puṃsaḥ purāṇād ācchidya śrīs tvayā paribhujyate &",
    "GK16dkavy12u:dkd_2.345cd": "rājann ikṣākuvaṃśasya kim idaṃ tava yujyate // //",
    "GK16dkavy12u:dkd_2.346ab": "bhujaṅgabhogasaṃsaktā kalatraṃ tava medinī &",
    "GK16dkavy12u:dkd_2.346cd": "ahaṅkāraḥ parāṃ koṭim ārohati kutas tava // //",
    "GK16dkavy12u:904": "iti śleṣānuviddhānām anyeṣāṃ copalakṣyatām &",
    "GK16dkavy12u:905": "vyājastutiprakārāṇām aparyantas tu vistaraḥ //iti vyājastutiḥ// //",
    "GK16dkavy12u:dkd_2.348ab": "arthāntarapravṛttena kiṃ cit tatsadṛśaṃ phalam &",
    "GK16dkavy12u:dkd_2.348cd": "sad asad vā nidarśyeta yadi tat syān nidarśanam // //",
    "GK16dkavy12u:dkd_2.349ab": "udayann eṣa savitā padmeṣv arpayati śriyam &",
    "GK16dkavy12u:dkd_2.349cd": "vibhāvayitum ṛddhīnāṃ phalaṃ suhṛdanugraham // //",
    "GK16dkavy12u:dkd_2.350ab": "yāti candrāṃśubhiḥ spṛṣṭā dhvāntarājī parābhavam &",
    "GK16dkavy12u:dkd_2.350cd": "sadyo rājaviruddhānāṃ sūcayantī durantatām //iti nidarśanam// // //",
    "GK16dkavy12u:dkd_2.351ab": "sahoktiḥ sahabhāvena kathanaṃ guṇakarmaṇām &",
    "GK16dkavy12u:dkd_2.351cd": "arthānāṃ yo vinimayaḥ parivṛttis tu sā smṛtā // //",
    "GK16dkavy12u:dkd_2.352ab": "saha dīrghā mama śvāsair imāḥ samprati rātrayaḥ &",
    "GK16dkavy12u:dkd_2.352cd": "pāṇḍurāś ca mamaivāṅgeḥ saha tāś candrabhūṣaṇāh // //",
    "GK16dkavy12u:dkd_2.353ab": "vardhate saha pānthānāṃ mūrcchayā cūtamañjarī &",
    "GK16dkavy12u:dkd_2.353cd": "patanti ca samaṃ teṣām asubhir malayānilāḥ // //",
    "GK16dkavy12u:dkd_2.354ab": "kokilālāpasubhagā sugandhivanavāyavaḥ &",
    "GK16dkavy12u:dkd_2.354cd": "yānti sārdhaṃ janānandair vṛddhiṃ surabhivāsarāḥ // //",
    "GK16dkavy12u:dkd_2.355ab": "ity udāhṛtayo dattāḥ sahokter atra kāś cana //iti sahoktiḥ// &",
    "GK16dkavy12u:dkd_2.355cd": "kriyate parivṛtteś ca kiṃ cid rūpanidarśanam // //",
    "GK16dkavy12u:922": "śastraprahāraṃ dadatā bhujena tava bhūbhujām &",
    "GK16dkavy12u:923": "cirārjitaṃ hṛtaṃ teṣāṃ yaśaḥ kumudapāṇḍuram //iti parivṛttiḥ// //",
    "GK16dkavy12u:dkd_2.357ab": "āśīrnāmābhilaṣite vastuny āśaṃsanaṃ yathā &",
    "GK16dkavy12u:dkd_2.357cd": "pātu vaḥ paramaṃ jyotir avāṅmanasagocaram //ity āśīḥ// // //",
    "GK16dkavy12u:dkd_2.358ab": "ananvayasasaṃdehāv upamāsv eva darśitau &",
    "GK16dkavy12u:dkd_2.358cd": "upamārūpakaṃ cāpi rūpakeṣv eva darśitam // //",
    "GK16dkavy12u:dkd_2.359ab": "utprekṣābheda evāsāv utprekṣāvayavo 'pi ca &",
    "GK16dkavy12u:dkd_2.359cd": "nānālaṃkārasaṃsṛṣṭiḥ saṃsṛṣṭis tu nigadyate // //",
    "GK16dkavy12u:dkd_2.360ab": "aṅgāṅgibhāvāvasthānaṃ sarveṣāṃ samakakṣatā &",
    "GK16dkavy12u:dkd_2.360cd": "ity alaṃkārasaṃsṛṣṭer lakṣaṇīyā dvayī gatiḥ // //",
    "GK16dkavy12u:dkd_2.361ab": "ākṣipanty aravindāni mugdhe tava mukhaśriyam &",
    "GK16dkavy12u:dkd_2.361cd": "kośadaṇḍasamagrāṇāṃ kim eṣām asti duṣkaram // //",
    "GK16dkavy12u:dkd_2.362ab": "limpatīva tamo 'ṅgāni varṣatīvāñjanaṃ nabhaḥ &",
    "GK16dkavy12u:dkd_2.362cd": "asatpuruṣaseveva dṛṣṭir niṣphalatāṃ gatā // //",
    "GK16dkavy12u:936": "śleṣaḥ sarvāsu puṣṇāti prāyo vakroktiṣu śriyam &",
    "GK16dkavy12u:937": "bhinnaṃ dvidhā svabhāvoktir vakroktiś ceti vāṅmayam //iti saṃsṛṣtiḥ// //",
    "GK16dkavy12u:dkd_2.364ab": "tad bhāvikam iti prāhuḥ prabandhaviṣayaṃ guṇam &",
    "GK16dkavy12u:dkd_2.364cd": "bhāvaḥ kaver abhiprāyaḥ kāvyeṣv āsiddhi saṃsthitaḥ // //",
    "GK16dkavy12u:dkd_2.365ab": "parasparopakāritvaṃ sarveṣāṃ vastuparvaṇām &",
    "GK16dkavy12u:dkd_2.365cd": "viśeṣāṇāṃ vyarthānām akriyā sthānavarṇanā // //",
    "GK16dkavy12u:942": "vyaktir uktikramabalād gambhīrasyāpi vastunaḥ &",
    "GK16dkavy12u:943": "bhāvāyattām idaṃ sarvam iti tad bhāvikaṃ viduḥ //iti bhāvikam// //",
    "GK16dkavy12u:dkd_2.367ab": "yac ca saṃdhyaṅgavṛttyaṅgalakṣaṇādy āgamāntare &",
    "GK16dkavy12u:dkd_2.367cd": "vyāvarṇitam idaṃ ceṣṭam alaṅkāratayāiva naḥ // //",
    "GK16dkavy12u:946": "panthāḥ sa eṣa vivṛtaḥ parimāṇavṛttyā saṃhṛtya vistaram anantam alaṅkriyāṇām &",
    "GK16dkavy12u:947": "vācām atītya viṣayaṃ parivartamānān abhyāsa eva vivarītum alaṃ viśeṣān //",
    "GK16dkavy12u:948": "ity ācāryadaṇḍinaḥ kṛtau kāvyādarśe 'rthālaṅkāravibhāgo nāma dvitīyo paricchedaḥ //"
}