{
    "SA11santbcpu:0_0": "Pariccheda 1",
    "SA11santbcpu:1_0": "aum namo buddhāya /",
    "SA11santbcpu:bca_1.1_0": "sugatān sasutān sadharmakāyān praṇipatyādarato 'khilāṃśca vandyān /",
    "SA11santbcpu:bca_1.1_1": "sugatātmajasaṃvarāvatāraṃ kathayiṣyāmi yathāgamaṃ samāsāt //",
    "SA11santbcpu:bca_1.2_0": "na hi kiṃcidapūrvamatra vācyaṃ na ca saṃgrathanakauśalaṃ mamāsti /",
    "SA11santbcpu:bca_1.2_1": "ataeva na me parārthacintā svamano vāsayituṃ kṛtaṃ mamedaṃ //",
    "SA11santbcpu:bca_1.3_0": "mama tāvadanena yāti vṛddhiṃ kuśalaṃ bhāvayituṃ prasādavegaḥ /",
    "SA11santbcpu:bca_1.3_1": "atha matsamadhātureva paśyed aparo 'pyenamato 'pi sārthako 'yaṃ //",
    "SA11santbcpu:bca_1.4_0": "kṣaṇasaṃpadiyaṃ sudurlabhā pratilabdhā puruṣārthasādhanī /",
    "SA11santbcpu:bca_1.4_1": "yadi nātra vicintyate hitaṃ punarapyeṣa samāgamaḥ kutaḥ //",
    "SA11santbcpu:bca_1.5_0": "rātrau yathā meghaghanāndhakāre vidyutkṣaṇaṃ darśayati prakāśaṃ /",
    "SA11santbcpu:bca_1.5_1": "buddhānubhāvena tathā kadācil-lokasya puṇyeṣu matiḥ kṣaṇaṃ syāt //",
    "SA11santbcpu:bca_1.6_0": "tasmācchubhaṃ durbalameva nityaṃ balaṃ tu pāpasya mahatsughoraṃ /",
    "SA11santbcpu:bca_1.6_1": "tajjīyate 'nyena śubhena kena saṃbodhicittaṃ yadi nāma na syāt //",
    "SA11santbcpu:bca_1.7_0": "kalpānanalpān pravicintayadbhir dṛṣṭaṃ munīndrairhitametadeva /",
    "SA11santbcpu:bca_1.7_1": "yataḥ sukhenaiva sukhaṃ pravṛddham utplāvayatyapramitāñjanaughān //",
    "SA11santbcpu:bca_1.8_0": "bhavaduḥkhaśatāni tartukāmair api sattvavyasanāni hartukāmaiḥ /",
    "SA11santbcpu:bca_1.8_1": "bahusaukhyaśatāni bhoktukāmair na vimocyaṃ hi sadaiva bodhicittaṃ //",
    "SA11santbcpu:bca_1.9_0": "bhavacārakabandhano varākaḥ sugatānāṃ suta ucyate kṣaṇen /",
    "SA11santbcpu:bca_1.9_1": "na narāmaralokavandanīyo bhavati smodita eva bodhicitte //",
    "SA11santbcpu:bca_1.10_0": "aśucipratimāmimāṃ gṛhītvā jinaratnapratimāṃ karotyanarghāṃ /",
    "SA11santbcpu:bca_1.10_1": "rasajātamatīva vedhanīyaṃ sudṛḍhaṃ gṛhṇata bodhicittasaṃjñaṃ //",
    "SA11santbcpu:bca_1.11_0": "suparīkṣitamaprameyadhībhir bahumūlyaṃ jagadekasārthavāhaiḥ /",
    "SA11santbcpu:bca_1.11_1": "gatipattanavipravāsaśīlāḥ sudṛḍhaṃ gṛhṇata bodhicittaratnaṃ //",
    "SA11santbcpu:bca_1.12_0": "kadalīva phalaṃ vihāya yāti kṣayamanyatkuśalaṃ hi sarvameva /",
    "SA11santbcpu:bca_1.12_1": "satataṃ phalati kṣayaṃ na yāti prasavatyeva tu bodhicittavṛkṣaḥ //",
    "SA11santbcpu:bca_1.13_0": "kṛtvāpi pāpāni sudāruṇāni yadāśrayāduttarati kṣaṇena /",
    "SA11santbcpu:bca_1.13_1": "śūrāśrayeṇeva mahābhayāni nāśrīyate tatkathamajñasattvaiḥ //",
    "SA11santbcpu:bca_1.14_0": "yugāntakālānalavanmahānti pāpāni yannirdahati kṣaṇena /",
    "SA11santbcpu:bca_1.14_1": "yasyānuśaṃsānamitānuvāca maitreyanāthaḥ sudhanāya dhīmān //",
    "SA11santbcpu:bca_1.15_0": "tadbodhicittaṃ dvividhaṃ vijñātavyaṃ samāsataḥ /",
    "SA11santbcpu:bca_1.15_1": "bodhipraṇidhicittaṃ ca bodhiprasthānameva ca //",
    "SA11santbcpu:bca_1.16_0": "gantukāmasya gantuśca yathā bhedaḥ pratīyate /",
    "SA11santbcpu:bca_1.16_1": "tathā bhedo 'nayorjñeyo yathāsaṃkhyena paṇḍitaiḥ //",
    "SA11santbcpu:bca_1.17_0": "bodhipraṇidhicittasya saṃsāre 'pi phalaṃ mahat /",
    "SA11santbcpu:bca_1.17_1": "na tvavicchinnapuṇyatvaṃ yathā prasthānacetasaḥ //",
    "SA11santbcpu:bca_1.18_0": "yataḥ prabhṛtyaparyanta-sattvadhātupramokṣaṇe /",
    "SA11santbcpu:bca_1.18_1": "samādadāti taccittam anivartyena cetasā //",
    "SA11santbcpu:bca_1.19_0": "tataḥ prabhṛti suptasya pramattasyāpyanekaśaḥ /",
    "SA11santbcpu:bca_1.19_1": "avicchinnāḥ puṇyadhārāḥ pravartante nabhaḥsamāḥ //",
    "SA11santbcpu:bca_1.20_0": "idaṃ subāhupṛcchāyāṃ sopapattikamuktavān /",
    "SA11santbcpu:bca_1.20_1": "hīnādhimuktisattvārthaṃ svayameva tathāgataḥ //",
    "SA11santbcpu:bca_1.21_0": "śiraḥśūlāni sattvānāṃ nāśayāmīti cintayan /",
    "SA11santbcpu:bca_1.21_1": "aprameyeṇa puṇyena gṛhyate sma hitāśayaḥ //",
    "SA11santbcpu:bca_1.22_0": "kimutāpramitaṃ śūlam ekaikasya jihīrṣataḥ /",
    "SA11santbcpu:bca_1.22_1": "aprameyaguṇaṃ sattvam ekaikaṃ ca cikīrṣataḥ //",
    "SA11santbcpu:bca_1.23_0": "kasya mātuḥ piturvāpi hitāśaṃseyamīdṛśī /",
    "SA11santbcpu:bca_1.23_1": "devatānāmṛṣīṇāṃ vā brahmaṇāṃ vā bhaviṣyati //",
    "SA11santbcpu:bca_1.24_0": "teṣāmeva ca sattvānāṃ svārthe 'pyeṣa manorathaḥ /",
    "SA11santbcpu:bca_1.24_1": "notpannapūrvaḥ svapne 'pi parārthe saṃbhavaḥ kutaḥ //",
    "SA11santbcpu:bca_1.25_0": "sattvaratnaviśeṣo 'yam apūrvo jāyate kathaṃ /",
    "SA11santbcpu:bca_1.25_1": "yatparārthāśayo 'nyeṣāṃ na svārthe 'pyupajāyate //",
    "SA11santbcpu:bca_1.26_0": "jagadānandabījasya jagadduḥkhauṣadhasya ca /",
    "SA11santbcpu:bca_1.26_1": "cittaratnasya yatpuṇyaṃ tatkathaṃ hi pramīyatāṃ //",
    "SA11santbcpu:bca_1.27_0": "hitāśaṃsanamātreṇa buddhapūjā viśiṣyate /",
    "SA11santbcpu:bca_1.27_1": "kiṃ punaḥ sarvasattvānāṃ sarvasaukhyārthamudyamāt //",
    "SA11santbcpu:bca_1.28_0": "duḥkhamevābhidhāvanti duḥkhaniḥsaraṇāśayā /",
    "SA11santbcpu:bca_1.28_1": "sukhecchayaiva saṃmohāt svasukhaṃ ghnanti śatruvat //",
    "SA11santbcpu:bca_1.29_0": "yasteṣāṃ sukharaṅkāṇāṃ pīḍitānāmanekaśaḥ /",
    "SA11santbcpu:bca_1.29_1": "tṛptiṃ pūrvasukhaiḥ kuryāt sarvāḥ pīḍāśchinatti ca //",
    "SA11santbcpu:bca_1.30_0": "nāśayatyapi saṃmohaṃ sādhustena samaḥ kutaḥ /",
    "SA11santbcpu:bca_1.30_1": "kuto vā tādṛśaṃ mitraṃ puṇyaṃ vā tādṛśaṃ kutaḥ //",
    "SA11santbcpu:bca_1.31_0": "kṛte yaḥ pratikurvīta so 'pi tāvatpraśasyate /",
    "SA11santbcpu:bca_1.31_1": "avyāpāritasādhustu bodhisattvaḥ kimucyatāṃ //",
    "SA11santbcpu:bca_1.32_0": "katipayajanasatradāyakaḥ kuśalakṛdityabhipūjyate janaiḥ /",
    "SA11santbcpu:bca_1.32_1": "kṣaṇamaśanakamātradānataḥ saparibhavaṃ divasārdhayāpanāt //",
    "SA11santbcpu:bca_1.33_0": "kimu niravadhisattvasaṃkhyayā niravadhikālamanuprayacchataḥ /",
    "SA11santbcpu:bca_1.33_1": "gaganajanaparikṣayākṣayaṃ sakalamanorathasaṃprapūraṇaṃ //",
    "SA11santbcpu:bca_1.34_0": "iti sattrapatau jinasya puttre kaluṣaṃ sve hṛdaye karoti yaśca /",
    "SA11santbcpu:bca_1.34_1": "kaluṣodayasaṃkhyayā sa kalpān narakeṣvāvasatīti nātha āha //",
    "SA11santbcpu:bca_1.35_0": "atha yasya manaḥ prasādameti prasavettasya tato 'dhikaṃ phalaṃ /",
    "SA11santbcpu:bca_1.35_1": "mahatā hi balena pāpakarma jinaputtreṣu śubhaṃ tvayatnataḥ //",
    "SA11santbcpu:bca_1.36_0": "teṣāṃ śarīrāṇi namaskaromi yatroditaṃ tadvaracittaratnaṃ /",
    "SA11santbcpu:bca_1.36_1": "yatrāpakāro 'pi sukhānubandhī sukhākarāṃstān śaraṇaṃ prayāmi //",
    "SA11santbcpu:2_0": "bodhicaryāvatāre bodhicittānuśaṃsā nāma prathamaḥ paricchedaḥ //",
    "SA11santbcpu:3_0": "****************************************************************",
    "SA11santbcpu:4_0": "Pariccheda 2",
    "SA11santbcpu:bca_2.1_0": "taccittaratnagrahaṇāya samyak pūjāṃ karomyeṣa tathāgatānāṃ /",
    "SA11santbcpu:bca_2.1_1": "saddharmaratnasya ca nirmalasya buddhātmajānāṃ ca guṇodadhīnāṃ //",
    "SA11santbcpu:bca_2.2_0": "yāvanti puṣpāṇi phalāni caiva bhaiṣajyajātāni ca yāni santi /",
    "SA11santbcpu:bca_2.2_1": "ratnāni yāvanti ca santi loke jalāni ca svacchamanoramāṇi //",
    "SA11santbcpu:bca_2.3_0": "mahīdharā ratnamayāstathānye vanapradeśāśca vivekaramyāḥ /",
    "SA11santbcpu:bca_2.3_1": "latāḥ sapuṣpābharaṇojjvalāśca drumāśca ye satphalanamraśākhāḥ //",
    "SA11santbcpu:bca_2.4_0": "devādilokeṣu ca gandhadhūpāḥ kalpadrumā ratnamayāśca vṛkṣāḥ /",
    "SA11santbcpu:bca_2.4_1": "sarāṃsi cāmbhoruhabhūṣaṇāni haṃsasvanātyantamanoharāṇi //",
    "SA11santbcpu:bca_2.5_0": "akṛṣṭajātāni ca śasyajātāny anyāni vā pūjyavibhūṣaṇāni /",
    "SA11santbcpu:bca_2.5_1": "ākāśadhātuprasarāvidhīni sarvāṇyapīmānyaparigrahāṇi //",
    "SA11santbcpu:bca_2.6_0": "ādāya buddhyā munipuṅgavebhyo niryātayāmyeṣa saputrakebhyaḥ /",
    "SA11santbcpu:bca_2.6_1": "gṛhṇantu tanme varadakṣiṇīyā mahākṛpā māmanukampamānāḥ //",
    "SA11santbcpu:bca_2.7_0": "apuṇyavānasmi mahādaridraḥ pūjārthamanyanmama nāsti kiṃcit /",
    "SA11santbcpu:bca_2.7_1": "ato mamārthāya parārthacintā gṛhṇantu nāthā idamātmaśaktyā //",
    "SA11santbcpu:bca_2.8_0": "dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ /",
    "SA11santbcpu:bca_2.8_1": "parigrahaṃ me kurutāgrasattvāḥ yuṣmāsu dāsatvamupaimi bhaktyā //",
    "SA11santbcpu:bca_2.9_0": "parigraheṇāsmi bhavatkṛtena nirbhīrbhave sattvahitaṃ karomi /",
    "SA11santbcpu:bca_2.9_1": "pūrvaṃ ca pāpaṃ samatikramāmi nānyacca pāpaṃ prakaromi bhūyaḥ //",
    "SA11santbcpu:bca_2.10_0": "ratnojjvalastambhamanorameṣu muktāmayodbhāsivitānakeṣu /",
    "SA11santbcpu:bca_2.10_1": "svacchojjvalasphāṭikakuṭṭimeṣu sugandhiṣu snānagṛheṣu teṣu //",
    "SA11santbcpu:bca_2.11_0": "manojñagandhodakapuṣpapūrṇaiḥ kumbhairmahāratnamayairanekaiḥ /",
    "SA11santbcpu:bca_2.11_1": "snānaṃ karomyeṣa tathāgatānāṃ tadātmajānāṃ ca sagītavādyaṃ //",
    "SA11santbcpu:bca_2.12_0": "pradhūpitairdhautamalairatulyair varstraiśca teṣāṃ tanumunmṛśāmi /",
    "SA11santbcpu:bca_2.12_1": "tataḥ suraktāni sudhūpitāni dadāmi tebhyo varacīvarāṇi //",
    "SA11santbcpu:bca_2.13_0": "divyairmṛduślakṣṇavicitraśobhair vastrairalaṅkāravaraiśca taistaiḥ /",
    "SA11santbcpu:bca_2.13_1": "samantabhadrājitamañjughoṣa-lokeśvarādīnapi maṇḍayāmi //",
    "SA11santbcpu:bca_2.14_0": "sarvatrisāhasravisārigandhair gandhottamaistānanulepayāmi /",
    "SA11santbcpu:bca_2.14_1": "sūttaptasūnmṛṣṭasudhautahema-prabhojjvalānsarvamunīndrakāyān //",
    "SA11santbcpu:bca_2.15_0": "mandāravendīvaramallikādyaiḥ sarvaiḥ sugandhaiḥ kusumairmanojñaiḥ /",
    "SA11santbcpu:bca_2.15_1": "abhyarcayāmyarcyatamānmunīndrān sragbhiśca saṃsthānamanoramābhiḥ //",
    "SA11santbcpu:bca_2.16_0": "sphītasphuradgandhamanoramaiśca tāndhūpameghairupadhūpayāmi /",
    "SA11santbcpu:bca_2.16_1": "bhaujyaiśca svādyairvividhaiśca peyais tebhyo nividyaṃ ca nivedayāmi //",
    "SA11santbcpu:bca_2.17_0": "ratnapradīpāṃśca nivedayāmi suvarṇapadmeṣu niviṣṭapaṅkvīn /",
    "SA11santbcpu:bca_2.17_1": "gandhopalipteṣu ca kuṭṭimeṣu kirāmi puṣpaprakarānmanojñān //",
    "SA11santbcpu:bca_2.18_0": "pralambamuktāmaṇihāraśobhān ābhāsvarāndigmukhamaṇḍanāṃstān /",
    "SA11santbcpu:bca_2.18_1": "vimānameghān stutigītaramyān maitrīmayebhyo 'pi nivedayāmi //",
    "SA11santbcpu:bca_2.19_0": "suvarṇadaṇḍaiḥ kamanīyarūpaiḥ saṃsaktamuktāni samucchritāni /",
    "SA11santbcpu:bca_2.19_1": "pradhārayāmyeṣa mahāmunīnāṃ ratnātapatrāṇyatiśobhanāni //",
    "SA11santbcpu:bca_2.20_0": "ataḥ paraṃ pritaṣṭhantāṃ pūjāmeghā manoramāḥ /",
    "SA11santbcpu:bca_2.20_1": "tūryasaṅgītimeghāśca sarvasattvapraharṣaṇāḥ //",
    "SA11santbcpu:bca_2.21_0": "sarvasaddharmaratneṣu caityeṣu pratimāsu ca /",
    "SA11santbcpu:bca_2.21_1": "puṣparatnādivarṣāśca pravarttantāṃ nirantaram //",
    "SA11santbcpu:bca_2.22_0": "mañjughoṣaprabhṛtayaḥ pūjayanti yathā jinān /",
    "SA11santbcpu:bca_2.22_1": "tathā tathāgatānnāthān saputrānpūjayāmyaham //",
    "SA11santbcpu:bca_2.23_0": "svarāṅgasāgaraiḥ stotraiḥ staumi cāhaṃ guṇodadhīn /",
    "SA11santbcpu:bca_2.23_1": "stutisaṅgītimeghāśca saṃbhavantveṣvananyathā //",
    "SA11santbcpu:bca_2.24_0": "sarvakṣetrāṇusaṃkhyaiśca praṇāmaiḥ praṇamāmyahaṃ /",
    "SA11santbcpu:bca_2.24_1": "sarvatrādhvagatānbuddhān sahadharmagaṇottamān //",
    "SA11santbcpu:bca_2.25_0": "sarcacaityāni vande 'haṃ bodhisattvāśrayāṃstathā /",
    "SA11santbcpu:bca_2.25_1": "namaḥ karomyupādhyāyān abhivandyānyatīṃstathā //",
    "SA11santbcpu:bca_2.26_0": "buddhaṃ gacchāmi śaraṇaṃ yāvadābodhimaṇḍataḥ /",
    "SA11santbcpu:bca_2.26_1": "dharmaṃ gacchāmi śaraṇaṃ bodhisattvagaṇaṃ tathā //",
    "SA11santbcpu:bca_2.27_0": "vijñāpayāmi saṃbuddhān sarvadikṣu vyavasthitān /",
    "SA11santbcpu:bca_2.27_1": "mahākāruṇikāṃścāpi bodhisattvānkṛtāñjaliḥ //",
    "SA11santbcpu:bca_2.28_0": "anādimati saṃsāre janmanyatraiva vā punaḥ /",
    "SA11santbcpu:bca_2.28_1": "yanmayā paśunā pāpaṃ kṛtaṃ kāritameva vā //",
    "SA11santbcpu:bca_2.29_0": "yaccānumoditaṃ kiṃcid ātmaghātāya mohataḥ /",
    "SA11santbcpu:bca_2.29_1": "tadatyayaṃ deśayāmi paścāttāpena tāpitaḥ //",
    "SA11santbcpu:bca_2.30_0": "ratnatraye 'pakāro yo mātāpitṛṣu vā mayā /",
    "SA11santbcpu:bca_2.30_1": "guruṣvanyeṣu vā kṣepāt kāyavāgbuddhibhiḥ kṛtaḥ //",
    "SA11santbcpu:bca_2.31_0": "anekadoṣaduṣṭena mayā pāpena nāyakāḥ /",
    "SA11santbcpu:bca_2.31_1": "yatkṛtaṃ dāruṇaṃ pāpaṃ tatsarvaṃ deśayāmyaham //",
    "SA11santbcpu:bca_2.32_0": "kathaṃ ca niḥsarāmyasmān nityodvego 'smi nāyakāḥ /",
    "SA11santbcpu:bca_2.32_1": "mā bhūnme mṛtyuracirād akṣīṇe pāpasaṃcaye //",
    "SA11santbcpu:bca_2.33_0": "kathaṃ ca niḥsarāmyasmāt paritrāyata satvaraṃ /",
    "SA11santbcpu:bca_2.33_1": "mā mamākṣīṇapāpasya maraṇaṃ śīghrameṣyati //",
    "SA11santbcpu:bca_2.34_0": "kṛtākṛtāparīkṣo 'yaṃ mṛtyurviśrambhaghātakaḥ /",
    "SA11santbcpu:bca_2.34_1": "svasthāsvasthairaviśvāsya ākasmikamahāśaniḥ //",
    "SA11santbcpu:bca_2.35_0": "priyāpriyanimittena pāpaṃ kṛtamanekadhā /",
    "SA11santbcpu:bca_2.35_1": "sarvamutsṛjya gantavyam iti na jñātamīdṛśam //",
    "SA11santbcpu:bca_2.36_0": "tattatsmaraṇatāṃ yāti yadyadvastvanubhūyate /",
    "SA11santbcpu:bca_2.36_1": "svapnānubhūtavatsarvaṃ gataṃ na punarīkṣyate //",
    "SA11santbcpu:bca_2.37_0": "apriyā na bhaviṣyanti priyo me na bhaviṣyati /",
    "SA11santbcpu:bca_2.37_1": "ahaṃ ca na bhaviṣyāmi sarvaṃ ca na bhaviṣyati //",
    "SA11santbcpu:bca_2.38_0": "ihaiva tiṣṭhatastāvad gatā naike priyāpriyāḥ /",
    "SA11santbcpu:bca_2.38_1": "tannimittaṃ tu yatpāpaṃ tatsthitaṃ ghoramagrataḥ //",
    "SA11santbcpu:bca_2.39_0": "evamāgantuko 'smīti na mayā pratyavekṣitaṃ /",
    "SA11santbcpu:bca_2.39_1": "mohānunayavidvaiṣaiḥ kṛtaṃ pāpamanekadhā //",
    "SA11santbcpu:bca_2.40_0": "rātrindivamaviśrāmam āyuṣo vardhate vyayaḥ /",
    "SA11santbcpu:bca_2.40_1": "āyasya cāgamo nāsti na mariṣyāmi kiṃ nvaham //",
    "SA11santbcpu:bca_2.41_0": "iha śayyāgatenāpi bandhumadhye 'pi tiṣṭhatā /",
    "SA11santbcpu:bca_2.41_1": "mayaivaikena soḍhavyā marmacchedādivedanā //",
    "SA11santbcpu:bca_2.42_0": "yamadūtairgṛhītasya kuto bandhuḥ kutaḥ suhṛt /",
    "SA11santbcpu:bca_2.42_1": "puṇyamekaṃ tadā trāṇaṃ mayā tacca na sevitam //",
    "SA11santbcpu:bca_2.43_0": "anityajīvitāsaṅgād idaṃ bhayamajānatā /",
    "SA11santbcpu:bca_2.43_1": "pramattena mayā nāthā bahu pāpamupārjitam //",
    "SA11santbcpu:bca_2.44_0": "aṅgacchedārthamapyadya nīyamāno viśuṣyati /",
    "SA11santbcpu:bca_2.44_1": "pipāsito dīnadṛṣṭir anyadevekṣate jagat //",
    "SA11santbcpu:bca_2.45_0": "kiṃ punarbhairavākārair yamadūtairadhiṣṭhitaḥ /",
    "SA11santbcpu:bca_2.45_1": "mahātrāsajvaragrastaḥ purīṣotsargaveṣṭitaḥ //",
    "SA11santbcpu:bca_2.46_0": "kātarairdṛṣṭipātaiśca trāṇānveṣī caturdiśaṃ /",
    "SA11santbcpu:bca_2.46_1": "ko me mahābhayādasmāt sādhustrāṇaṃ bhaviṣyati //",
    "SA11santbcpu:bca_2.47_0": "trāṇaśūnyā diśo dṛṣṭvā punaḥ saṃmohamāgataḥ /",
    "SA11santbcpu:bca_2.47_1": "tadāhaṃ kiṃ kariṣyāmi tasminsthāne mahābhaye //",
    "SA11santbcpu:bca_2.48_0": "adyaiva śaraṇaṃ yāmi jagannāthānmahābalān /",
    "SA11santbcpu:bca_2.48_1": "jagadrakṣārthamudyuktān sarvatrāsaharāṃjinān //",
    "SA11santbcpu:bca_2.49_0": "taiścāpyadhigataṃ dharmaṃ saṃsārabhayanāśanaṃ /",
    "SA11santbcpu:bca_2.49_1": "śaraṇaṃ yāmi bhāvena bodhisattvagaṇaṃ tathā //",
    "SA11santbcpu:bca_2.50_0": "samastabhadrāyātmānaṃ dadāmi bhayavihvalaḥ /",
    "SA11santbcpu:bca_2.50_1": "punaśca mañjughoṣāya dadāmyātmānamātmanā //",
    "SA11santbcpu:bca_2.51_0": "taṃ cāvalokitaṃ nāthaṃ kṛpāvyākulacāriṇaṃ /",
    "SA11santbcpu:bca_2.51_1": "viraumyārtaravaṃ bhītaḥ sa māṃ rakṣatu pāpinam //",
    "SA11santbcpu:bca_2.52_0": "āryamākāśagarbhaṃ ca kṣitigarbhaṃ ca bhāvataḥ /",
    "SA11santbcpu:bca_2.52_1": "sarvānmahākṛpāṃścāpi trāṇānveṣī viraumyaham //",
    "SA11santbcpu:bca_2.53_0": "yaṃ dṛṣṭvaiva ca saṃtrastāḥ palāyante caturdiśaṃ /",
    "SA11santbcpu:bca_2.53_1": "yamadūtādayo duṣṭās taṃ namasyāmi vajriṇam //",
    "SA11santbcpu:bca_2.54_0": "atītya yuṣmadvacanaṃ sāmprataṃ bhayadarśanāt /",
    "SA11santbcpu:bca_2.54_1": "śaraṇaṃ yāmi vo bhīto bhayaṃ nāśayata drutam //",
    "SA11santbcpu:bca_2.55_0": "itvaravyādhibhīto 'pi vaidyavākyaṃ na laṅghayet /",
    "SA11santbcpu:bca_2.55_1": "kimu vyādhiśatairgrastaś caturbhiścaturuttaraiḥ //",
    "SA11santbcpu:bca_2.56_0": "ekenāpi yataḥ sarve jambudvīpagatā narāḥ /",
    "SA11santbcpu:bca_2.56_1": "naśyanti yeṣāṃ bhaiṣajyaṃ sarvadikṣu na labhyate //",
    "SA11santbcpu:bca_2.57_0": "tatra sarvajñavaidyasya sarvaśalyāpahāriṇaḥ /",
    "SA11santbcpu:bca_2.57_1": "vākyamullaṅghayāmīti dhiṅmāmatyantamohitam //",
    "SA11santbcpu:bca_2.58_0": "atyapramattastiṣṭhāmi prapāteṣvitareṣvapi /",
    "SA11santbcpu:bca_2.58_1": "kimu yojanasāhastre prapāte dīrghakālike //",
    "SA11santbcpu:bca_2.59_0": "adyaiva maraṇaṃ neti na yuktā me sukhāsikā /",
    "SA11santbcpu:bca_2.59_1": "avaśyameti sā velā na bhaviṣyāmyahaṃ yadā //",
    "SA11santbcpu:bca_2.60_0": "abhayaṃ kena me dattaṃ niḥsariṣyāmi vā kathaṃ /",
    "SA11santbcpu:bca_2.60_1": "avaśyaṃ na bhaviṣyāmi kasmānme susthitaṃ manaḥ //",
    "SA11santbcpu:bca_2.61_0": "pūrvānubhūtanaṣṭebhyaḥ kiṃ me sāramavasthitaṃ /",
    "SA11santbcpu:bca_2.61_1": "yeṣu me 'bhiniviṣṭena gurūṇāṃ laṅghitaṃ vacaḥ //",
    "SA11santbcpu:bca_2.62_0": "jīvalokamimaṃ tyaktvā bandhūnparicitāṃstathā /",
    "SA11santbcpu:bca_2.62_1": "ekākī kvāpi yāsyāmi kiṃ me sarvaiḥ priyāpriyaiḥ //",
    "SA11santbcpu:bca_2.63_0": "iyameva tu me cintā yuktā rātrindivaṃ sadā /",
    "SA11santbcpu:bca_2.63_1": "aśubhānniyataṃ duḥkhaṃ niḥsareyaṃ tataḥ katham //",
    "SA11santbcpu:bca_2.64_0": "mayā bālena mūḍhena yatkiṃcitpāpamācitaṃ /",
    "SA11santbcpu:bca_2.64_1": "prakṛtyā yacca sāvadyaṃ prajñaptyāvadyameva ca //",
    "SA11santbcpu:bca_2.65_0": "tatsarvaṃ deśayāmyeṣa nāthānāmagrataḥ sthitaḥ /",
    "SA11santbcpu:bca_2.65_1": "kṛtāñjalirduḥkhabhītaḥ praṇipatya punaḥ punaḥ //",
    "SA11santbcpu:bca_2.66_0": "atyayamatyayatvena pratigṛhṇantu nāyakāḥ /",
    "SA11santbcpu:bca_2.66_1": "na bhadrakamidaṃ nāthā na karttavyaṃ punarmayā //",
    "SA11santbcpu:5_0": "iti dvitīyaḥ paricchedaḥ //",
    "SA11santbcpu:6_0": "****************************************************************",
    "SA11santbcpu:7_0": "Pariccheda 3",
    "SA11santbcpu:bca_3.1_0": "apāyaduḥkhaviśrāmaṃ sarvasattvaiḥ kṛtaṃśubhaṃ /",
    "SA11santbcpu:bca_3.1_1": "anumode pramodena sukhaṃ tiṣṭhantu duḥkhitāḥ //",
    "SA11santbcpu:bca_3.2_0": "saṃsāraduḥkhanirmokṣam anumode śarīriṇāṃ /",
    "SA11santbcpu:bca_3.2_1": "bodhisattvatvabuddhatvam anumode ca tāyinām //",
    "SA11santbcpu:bca_3.3_0": "cittotpādasamudrāṃśca sarvasattvasukhāvahān /",
    "SA11santbcpu:bca_3.3_1": "sarvasattvahitādhānān anumode ca śāsinām //",
    "SA11santbcpu:bca_3.4_0": "sarvāsu dikṣu saṃbuddhān prārthayāmi kṛtāñjaliḥ /",
    "SA11santbcpu:bca_3.4_1": "dharmapradīpaṃ kurvantu mohādduḥkhaprapātinām //",
    "SA11santbcpu:bca_3.5_0": "nirvātukāmāṃśca jinān yācayāmi kṛtāñjaliḥ /",
    "SA11santbcpu:bca_3.5_1": "kalpānanantāṃstiṣṭhantu mā bhūdandhamidaṃ jagat //",
    "SA11santbcpu:bca_3.6_0": "evaṃ sarvamidaṃ kṛtvā yanmayāsāditaṃ śubhaṃ /",
    "SA11santbcpu:bca_3.6_1": "tena syāṃ sarvasattvānāṃ sarvaduḥkhapraśāntikṛt //",
    "SA11santbcpu:bca_3.7_0": "glānānāmasmi bhaiṣajyaṃ bhaveyaṃ vaidya eva ca /",
    "SA11santbcpu:bca_3.7_1": "tadupasthāyakaścaiva yāvadrogāpunarbhavaḥ //",
    "SA11santbcpu:bca_3.8_0": "kṣutpipāsāvyathāṃ hanyām annapānapravarṣaṇaiḥ /",
    "SA11santbcpu:bca_3.8_1": "durbhikṣāntarakalpeṣu bhaveyaṃ pānabhojanam //",
    "SA11santbcpu:bca_3.9_0": "daridrāṇāṃ ca sattvānāṃ nidhiḥ syāmahamakṣayaḥ /",
    "SA11santbcpu:bca_3.9_1": "nānopakaraṇākārair upatiṣṭheyamagrataḥ //",
    "SA11santbcpu:bca_3.10_0": "ātmabhāvāṃstathā bhogān sarvatrādhvagataṃ śubhaṃ /",
    "SA11santbcpu:bca_3.10_1": "nirapekṣastyajāmyeṣa sarvasattvārthasiddhaye //",
    "SA11santbcpu:bca_3.11_0": "sarvatyāgaśca nirvāṇaṃ nirvāṇārthi ca me manaḥ /",
    "SA11santbcpu:bca_3.11_1": "tyaktavyaṃ cenmayā sarvaṃ varaṃ sattveṣu dīyatāṃ //",
    "SA11santbcpu:bca_3.12_0": "yathāsukhīkṛtaścātmā mayāyaṃ sarvadehināṃ /",
    "SA11santbcpu:bca_3.12_1": "ghnantu nindantu vā nityam ākirantu ca pāṃsubhiḥ //",
    "SA11santbcpu:bca_3.13_0": "krīḍantu mama kāyena hasantu vilasantu ca /",
    "SA11santbcpu:bca_3.13_1": "dattastebhyo mayā kāyaś cintayā kiṃ mayānayā //",
    "SA11santbcpu:bca_3.14_0": "kārayantu ca karmāṇi yāni teṣāṃ sukhāvahaṃ /",
    "SA11santbcpu:bca_3.14_1": "anarthaḥ kasyacinmā bhūn māmālambya kadācana //",
    "SA11santbcpu:bca_3.15_0": "yeṣāṃ kruddhāprasannā vā māmālambya matirbhavet /",
    "SA11santbcpu:bca_3.15_1": "teṣāṃ sa eva hetuḥ syān nityaṃ sarvārthasiddhaye //",
    "SA11santbcpu:bca_3.16_0": "abhyākhyāsyanti māṃ ye ca ye cānye 'pyapakāriṇaḥ /",
    "SA11santbcpu:bca_3.16_1": "utprāsakāstathānye 'pi sarve syurbodhibhāginaḥ //",
    "SA11santbcpu:bca_3.17_0": "anāthānāmahaṃ nāthaḥ sārthavāhaśca yāyināṃ /",
    "SA11santbcpu:bca_3.17_1": "pārepsūnāṃ ca naubhūtaḥ setuḥ saṅkrama eva ca //",
    "SA11santbcpu:bca_3.18_0": "dīpārthināmahaṃ dīpaḥ śayyā śayyārthināmahaṃ /",
    "SA11santbcpu:bca_3.18_1": "dāsārthināmahaṃ dāso bhaveyaṃ sarvadehināṃ //",
    "SA11santbcpu:bca_3.19_0": "cintāmaṇirbhadraghaṭaḥ siddhavidyā mahauṣadhiḥ /",
    "SA11santbcpu:bca_3.19_1": "bhaveyaṃ kalpavṛkṣaśca kāmadhenuśca dehināṃ //",
    "SA11santbcpu:bca_3.20_0": "pṛthivyādīni bhūtāni niḥśeṣākāśavāsināṃ /",
    "SA11santbcpu:bca_3.20_1": "sattvānāmaprameyāṇāṃ yathābhogānyanekadhā //",
    "SA11santbcpu:bca_3.21_0": "evamākāśaniṣṭhasya sattvadhātoranekadhā /",
    "SA11santbcpu:bca_3.21_1": "bhaveyamupajīvyo 'haṃ yāvatsarve na nirvṛtāḥ //",
    "SA11santbcpu:bca_3.22_0": "yathā gṛhītaṃ sugatair bodhicittaṃ purātanaiḥ /",
    "SA11santbcpu:bca_3.22_1": "te bodhisattvaśikṣāyām ānupūrvyā yathā sthitāḥ //",
    "SA11santbcpu:bca_3.23_0": "tadvadutpādayāmyeṣa bodhicittaṃ jagaddhite /",
    "SA11santbcpu:bca_3.23_1": "tadvadeva ca tāḥ śikṣāḥ śikṣiṣyāmi yathākramaṃ //",
    "SA11santbcpu:bca_3.24_0": "evaṃ gṛhītvā matimān bodhicittaṃ prasādataḥ /",
    "SA11santbcpu:bca_3.24_1": "punaḥ pṛṣṭhasya puṣṭyarthaṃ cittamevaṃ praharṣayet //",
    "SA11santbcpu:bca_3.25_0": "adya me saphalaṃ janma sulabdho mānuṣo bhavaḥ /",
    "SA11santbcpu:bca_3.25_1": "adya buddhakule jāto buddhaputro 'smi sāmprataṃ //",
    "SA11santbcpu:bca_3.26_0": "tathādhunā mayā kāryaṃ svakulocitakāriṇāṃ /",
    "SA11santbcpu:bca_3.26_1": "nirmalasya kulasyāsya kalaṅko na bhavedyathā //",
    "SA11santbcpu:bca_3.27_0": "andhaḥ saṅkarakūṭebhyo yathā ratnamavāpnuyāt /",
    "SA11santbcpu:bca_3.27_1": "tathā kathaṃcidapyetad bodhicittaṃ mamoditaṃ //",
    "SA11santbcpu:bca_3.28_0": "jaganmṛtyuvināśāya jātametadrasāyanaṃ /",
    "SA11santbcpu:bca_3.28_1": "jagaddāridryaśamanaṃ nidhānamidamakṣayaṃ //",
    "SA11santbcpu:bca_3.29_0": "jagadvyādhipraśamanaṃ bhaiṣajyamidamuttamaṃ /",
    "SA11santbcpu:bca_3.29_1": "bhavādhvabhramaṇaśrānto jagadviśrāmapādapaḥ //",
    "SA11santbcpu:bca_3.30_0": "durgatyuttaraṇe setuḥ sāmānyaḥ sarvayāyināṃ /",
    "SA11santbcpu:bca_3.30_1": "jagatkleśoṣmaśamana uditaścittacandramāḥ //",
    "SA11santbcpu:bca_3.31_0": "jagadajñānatimira-protsāraṇamahāraviḥ /",
    "SA11santbcpu:bca_3.31_1": "saddharmakṣīramathanān navanītaṃ samutthitaṃ //",
    "SA11santbcpu:bca_3.32_0": "sukhabhogabubhukṣitasya vā janasārthasya bhavādhvacāriṇaḥ /",
    "SA11santbcpu:bca_3.32_1": "sukhasatramidaṃ hyupasthitaṃ sakalābhyāgatasattvatarpaṇaṃ //",
    "SA11santbcpu:bca_3.33_0": "jagadadya nimantritaṃ mayā sugatatvena sukhena cāntarā /",
    "SA11santbcpu:bca_3.33_1": "purataḥ khalu sarvatāyinām abhinandantu surāsurādayaḥ //",
    "SA11santbcpu:8_0": "bodhicaryāvatāre bodhicittaparigraho nāma tṛtīyaḥ paricchedaḥ //",
    "SA11santbcpu:9_0": "****************************************************************",
    "SA11santbcpu:10_0": "Pariccheda 4",
    "SA11santbcpu:bca_4.1_0": "evaṃ gṛhītvā sudṛḍhaṃ bodhicittaṃ jinātmajaḥ /",
    "SA11santbcpu:bca_4.1_1": "śikṣānatikrame yatnaṃ kuryānnityamatandritaḥ //",
    "SA11santbcpu:bca_4.2_0": "sahasā yatsamārabdhaṃ samyag yadavicāritaṃ /",
    "SA11santbcpu:bca_4.2_1": "tatra kuryānnavetyevaṃ pratijñāyāpi yujyate //",
    "SA11santbcpu:bca_4.3_0": "vicāritaṃ tu yadbuddhair mahāprājñaiśca tatsutaiḥ /",
    "SA11santbcpu:bca_4.3_1": "mayāpi ca yathāśakti tatra kiṃ parilambyate //",
    "SA11santbcpu:bca_4.4_0": "yadicaivaṃ pratijñāya sādhayeyaṃ na karmaṇā /",
    "SA11santbcpu:bca_4.4_1": "etāṃ sarvāṃ visaṃvādya kā gatirme bhaviṣyati //",
    "SA11santbcpu:bca_4.5_0": "manasā cintayitvāpi yo na dadyātpunarnaraḥ /",
    "SA11santbcpu:bca_4.5_1": "sa preto bhavatītyuktam alpamātre 'pi vastuni //",
    "SA11santbcpu:bca_4.6_0": "kimutānuttaraṃ saukhyam uccairuddhuṣya bhāvataḥ /",
    "SA11santbcpu:bca_4.6_1": "jagatsarvaṃ visaṃvādya kā gatirme bhaviṣyati //",
    "SA11santbcpu:bca_4.7_0": "vetti sarvajña evaitām acintyāṃ karmaṇo gatiṃ /",
    "SA11santbcpu:bca_4.7_1": "yadbodhicittatyāge 'pi mocayatyeva tānnarān //",
    "SA11santbcpu:bca_4.8_0": "bodhisattvasya tenaivaṃ sarvāpattirgarīyasī /",
    "SA11santbcpu:bca_4.8_1": "yasmādāpadyamāno 'sau sarva sattvārthahānikṛt //",
    "SA11santbcpu:bca_4.9_0": "yo 'pyanyaḥ kṣaṇamapyasya puṇyavighnaṃ kariṣyati /",
    "SA11santbcpu:bca_4.9_1": "tasya durgatiparyanto nāsti sattvārthadhātinaḥ //",
    "SA11santbcpu:bca_4.10_0": "ekasyāpi hi sattvasya hitaṃ hatvā hato bhavet /",
    "SA11santbcpu:bca_4.10_1": "aśeṣākāśaparyanta-vāsināṃ kimu dehināṃ //",
    "SA11santbcpu:bca_4.11_0": "evamāpattibalato bodhicittabalena ca /",
    "SA11santbcpu:bca_4.11_1": "dolāyamānaḥ saṃsāre bhūmiprāptaścirāyate //",
    "SA11santbcpu:bca_4.12_0": "tasmādyathā pratijñātaṃ sādhanīyaṃ mayādarāt /",
    "SA11santbcpu:bca_4.12_1": "nādya cetkriyate yatnas talenāsmi talaṃ gataḥ //",
    "SA11santbcpu:bca_4.13_0": "aprameyā gatā buddhāḥ sarvasattvagaveṣakāḥ /",
    "SA11santbcpu:bca_4.13_1": "naiṣāmahaṃ svadoṣeṇa cikitsāgocaraṃ gataḥ //",
    "SA11santbcpu:bca_4.14_0": "adyāpi cettathaiva syāṃ yathaivāhaṃ punaḥ punaḥ /",
    "SA11santbcpu:bca_4.14_1": "durgativyādhimaraṇa-cchedabhedādyavāpnuyāṃ //",
    "SA11santbcpu:bca_4.15_0": "kadā tathāgatotpādaṃ śraddhāṃ mānuṣyameva vā /",
    "SA11santbcpu:bca_4.15_1": "kuśalābhyāsayogyatvam evaṃ lapsye 'ti durlabhaṃ //",
    "SA11santbcpu:bca_4.16_0": "ārogyadivasaṃ cedaṃ sabhaktaṃ nirupadravaṃ /",
    "SA11santbcpu:bca_4.16_1": "āyuḥ kṣaṇaṃ visaṃvādi kāyo yācitakopamaḥ //",
    "SA11santbcpu:bca_4.17_0": "nahīdṛśairmaccaritair mānuṣyaṃ labhyate punaḥ /",
    "SA11santbcpu:bca_4.17_1": "alabhyamāne mānuṣye pāpameva kutaḥ śubhaṃ //",
    "SA11santbcpu:bca_4.18_0": "yadā kuśalayogyo 'pi kuśalaṃ na karomyahaṃ /",
    "SA11santbcpu:bca_4.18_1": "apāyaduḥkhaiḥ saṃmūḍhaḥ kiṃ kariṣyāmyahaṃ tadā //",
    "SA11santbcpu:bca_4.19_0": "akurvataśca kuśalaṃ pāpaṃ cāpyupacinvataḥ /",
    "SA11santbcpu:bca_4.19_1": "hataḥ sugataśabdo 'pi kalpakoṭiśatairapi //",
    "SA11santbcpu:bca_4.20_0": "ata evāha bhagavān mānuṣamatidurlabhaṃ /",
    "SA11santbcpu:bca_4.20_1": "mahārṇavayugacchidra-kūrmagrīvārpaṇopamaṃ //",
    "SA11santbcpu:bca_4.21_0": "ekakṣaṇātkṛtātpāpād avīcau kalpamāpsyate /",
    "SA11santbcpu:bca_4.21_1": "anādikālopacitāt pāpātkā sugatau kathā //",
    "SA11santbcpu:bca_4.22_0": "na ca tanmātramevāsau vedayitvā vimucyate /",
    "SA11santbcpu:bca_4.22_1": "yasyāttadvedayanneva pāpamanyatprasūyate //",
    "SA11santbcpu:bca_4.23_0": "nātaḥparā vañcanāsti na ca moho 'styataḥparaḥ /",
    "SA11santbcpu:bca_4.23_1": "yadīdṛśaṃ kṣaṇaṃ prāpya nābhyastaṃ kuśalaṃ mayā //",
    "SA11santbcpu:bca_4.24_0": "yadi caivaṃ vimṛṣyāmi punaḥ sīdāmi mohitaḥ /",
    "SA11santbcpu:bca_4.24_1": "śociṣyāmi ciraṃ bhūyo yamadūtaiḥ pracoditaḥ //",
    "SA11santbcpu:bca_4.25_0": "ciraṃ dhakṣyati me kāyaṃ nārakāgniḥ suduḥsahaḥ /",
    "SA11santbcpu:bca_4.25_1": "paścāttāpānalaścittaṃ ciraṃ dhakṣyatiniścitaṃ //",
    "SA11santbcpu:bca_4.26_0": "kathaṃcidapi saṃprāpto hitabhūmiṃ sudurlabhāṃ /",
    "SA11santbcpu:bca_4.26_1": "jānannapi ca nīyo 'haṃ tāneva narakānpunaḥ //",
    "SA11santbcpu:bca_4.27_0": "atra me cetanā nāsti mantrairiva vimohitaḥ /",
    "SA11santbcpu:bca_4.27_1": "na jāne kena muhyāmi ko 'trāntarmama tiṣṭhati //",
    "SA11santbcpu:bca_4.28_0": "hastapādādirahitās tṛṣṇādveṣādiśatravaḥ /",
    "SA11santbcpu:bca_4.28_1": "na śurā na ca te prājñāḥ kathaṃ dāsīkṛto 'smi taiḥ //",
    "SA11santbcpu:bca_4.29_0": "maccittāvasthitā eva dhnanti māmeva susthitāḥ /",
    "SA11santbcpu:bca_4.29_1": "tatrāpyahaṃ na kupyāmi dhigasthānasahiṣṇutāṃ //",
    "SA11santbcpu:bca_4.30_0": "sarve devā manuṣyāśca yadi syurmama śatravaḥ /",
    "SA11santbcpu:bca_4.30_1": "te 'pi nāvīcikaṃ vahniṃ samudānayituṃ kṣamāḥ //",
    "SA11santbcpu:bca_4.31_0": "merorapi yadāsaṅgān na bhasmāpyupalabhyate /",
    "SA11santbcpu:bca_4.31_1": "kṣaṇātkṣipanti māṃ tatra balinaḥ kleśaśatravaḥ //",
    "SA11santbcpu:bca_4.32_0": "nahi sarvānyaśatrūṇāṃ dīrghamāyurapīdṛśaṃ /",
    "SA11santbcpu:bca_4.32_1": "anādyantaṃ mahādīrghaṃ yanmama kleśavairiṇāṃ //",
    "SA11santbcpu:bca_4.33_0": "sarve hitāya kalpante ānukūlyena sevitāḥ /",
    "SA11santbcpu:bca_4.33_1": "sevyamānāstvamī kleśāḥ sutarāṃ duḥkhakārakāḥ //",
    "SA11santbcpu:bca_4.34_0": "itisatatadīrghavairiṣu vyasanaughaprasavaikahetuṣu /",
    "SA11santbcpu:bca_4.34_1": "hṛdaye nivasatsu nirbhayaṃ mama saṃsāraratiḥ kathaṃ bhavet //",
    "SA11santbcpu:bca_4.35_0": "bhavacārakapālakā ime narakādiṣvapi vadhyaghātakāḥ /",
    "SA11santbcpu:bca_4.35_1": "mativeśmani lobhapañjare yadi tiṣṭhati kutaḥ sukhaṃ mama //",
    "SA11santbcpu:bca_4.36_0": "tasmānna tāvadahamatra dhuraṃ kṣipāmi yāvanna śatrava ime nihatāḥ samakṣaṃ /",
    "SA11santbcpu:bca_4.36_1": "khalpe 'pi tāvadapakāriṇi baddharoṣā mānonnatāstamanihatya na yānti nidrāṃ //",
    "SA11santbcpu:bca_4.37_0": "prakṛtimaraṇaduḥkhitāndhakārān raṇaśirasi prasamaṃ nihantumugrāḥ /",
    "SA11santbcpu:bca_4.37_1": "agaṇitaśaraśaktighātaduḥkhā na vimukhatāmupayāntyasādhayitvā //",
    "SA11santbcpu:bca_4.38_0": "kimuta satatasarvaduḥkhahetūn prakṛtiripūnupahantumudyatasya /",
    "SA11santbcpu:bca_4.38_1": "bhavati mama viṣādadainyamadya vyasanaśatairapi kena hetunā vai //",
    "SA11santbcpu:bca_4.39_0": "akāraṇenaiva ripukṣatāni gātreṣvalaṇkāravadudvahanti /",
    "SA11santbcpu:bca_4.39_1": "mahārhasiddhyai tu samudyatasya duḥkhāni kasmānmama bādhakāni //",
    "SA11santbcpu:bca_4.40_0": "svajīvikāmātranibaddhacittāḥ kaivartacaṇḍālakṛṣīvalādyāḥ /",
    "SA11santbcpu:bca_4.40_1": "śītātapādivyasanaṃ sahante jagaddhitārthaṃ na kathaṃ sahe 'ham //",
    "SA11santbcpu:bca_4.41_0": "daśadigvyomaparyanta-jagatkleśavimokṣaṇe /",
    "SA11santbcpu:bca_4.41_1": "pratijñāya mahātmāpi na kleśebhyo vimocitaḥ //",
    "SA11santbcpu:bca_4.42_0": "ātmapramāṇamajñātvā bruvannunmattakastadā /",
    "SA11santbcpu:bca_4.42_1": "anivarttī bhaviṣyāmi tasmātkleśavadhe sadā //",
    "SA11santbcpu:bca_4.43_0": "atra grahī bhaviṣyāmi baddhavairaśca vigrahī /",
    "SA11santbcpu:bca_4.43_1": "anyatra tadvidhātkleśāt kleśaghātānubandhinaḥ //",
    "SA11santbcpu:bca_4.44_0": "galantvantrāṇi me kāmaṃ śiraḥ patatu nāma me /",
    "SA11santbcpu:bca_4.44_1": "na tvevāvanatiṃ yāmi sarvathā kleśavairiṇām //",
    "SA11santbcpu:bca_4.45_0": "nirvāsitasyāpi tu nāma śatror deśāntare sthānaparigrahaḥ syāt /",
    "SA11santbcpu:bca_4.45_1": "yataḥ punaḥ saṃbhṛtaśaktireti na kleśaśatrorgatirīdṛśī tu //",
    "SA11santbcpu:bca_4.46_0": "kvāsau yāyānmanaḥstho nirastaḥ sthitvā yasminmadvadhārthaṃ yateta /",
    "SA11santbcpu:bca_4.46_1": "nodyogo me kevalaṃ mandabuddheḥ kleśāḥ prajñādṛṣṭisādhyā varākāḥ //",
    "SA11santbcpu:bca_4.47_0": "na kleśā viṣayeṣu nendriyagaṇe nāpyantarāle sthitā nāto 'nyatra kuhasthitāḥ punarime mathnanti kṛtsnaṃ jagat /",
    "SA11santbcpu:bca_4.47_1": "māyaiveyamato vimuñca hṛdayatrāsaṃ bhajasvodyamaṃ prajñārthaṃ kimakāṇḍa eva narakeṣvātmānamābādhase /",
    "SA11santbcpu:bca_4.48_0": "evaṃ viniścitya karomi yatnaṃ yathoktaśikṣāpratipattihetoḥ /",
    "SA11santbcpu:bca_4.48_1": "vaidyopadeśāccalataḥ kuto 'sti bhaiṣajyasādhyasya nirāmayatvam //",
    "SA11santbcpu:11_0": "bodhicaryāvatāre bodhisattvaśikṣā caturthaḥ paricchedaḥ //",
    "SA11santbcpu:12_0": "****************************************************************",
    "SA11santbcpu:13_0": "Pariccheda 5",
    "SA11santbcpu:bca_5.1_0": "śikṣāṃ rakṣitukāmena cittaṃ rakṣyaṃ prayatnataḥ /",
    "SA11santbcpu:bca_5.1_1": "na śikṣā rakṣituṃ śakyā calaṃ cittamarakṣatā //",
    "SA11santbcpu:bca_5.2_0": "adāntā mattamātaṅgā na kurvantīha tāṃ vyathām /",
    "SA11santbcpu:bca_5.2_1": "karoti yāmavīcyādau muktaścittamataṅgajaḥ //",
    "SA11santbcpu:bca_5.3_0": "baddhaśceccitamātaṅgaḥ smṛtirajjvā samantataḥ /",
    "SA11santbcpu:bca_5.3_1": "bhayamastaṃ gataṃ sarvaṃ kṛtsnaṃ kalyāṇamāgatam //",
    "SA11santbcpu:bca_5.4_0": "byāghrāḥ siṃhā gajā ṛkṣāḥ sarpāḥ sarve ca śatravaḥ /",
    "SA11santbcpu:bca_5.4_1": "sarve narakapālāśca ḍākinyo rākṣasāstathā //",
    "SA11santbcpu:bca_5.5_0": "sarve baddhā bhavantyete cittasyaikasya bandhanāt /",
    "SA11santbcpu:bca_5.5_1": "cittasyaikasya damanāt sarve dāntā bhavanti ca //",
    "SA11santbcpu:bca_5.6_0": "yasmādbhayāni sarvāṇi duḥkhānyapramitāni ca /",
    "SA11santbcpu:bca_5.6_1": "cittādeva bhavantīti kathitaṃ tattvavādinā //",
    "SA11santbcpu:bca_5.7_0": "śastrāṇi kena narake ghaṭitāni prayatnataḥ /",
    "SA11santbcpu:bca_5.7_1": "taptāyaḥkuṭṭimaṃ kena kuto jātāśca tāḥ striyaḥ //",
    "SA11santbcpu:bca_5.8_0": "pāpacittasamudbhūtaṃ tattatsarvaṃ jagau muniḥ /",
    "SA11santbcpu:bca_5.8_1": "tasmānna kaścitrailokye cittādanyo bhayānakaḥ //",
    "SA11santbcpu:bca_5.9_0": "adaridraṃ jagatkṛtvā dānapāramitā yadi /",
    "SA11santbcpu:bca_5.9_1": "jagaddaridramadyāpi sā kathaṃ pūrvatāyinām //",
    "SA11santbcpu:bca_5.10_0": "phalena saha sarvasva-tyāgacittājjane 'khile /",
    "SA11santbcpu:bca_5.10_1": "dānapāramitā proktā tasmāt sā cittameva tu //",
    "SA11santbcpu:bca_5.11_0": "matsyādayaḥ kva nīyantāṃ mārayeyaṃ yato na tān /",
    "SA11santbcpu:bca_5.11_1": "labdhe viraticitte tu śīlapāramitā matā //",
    "SA11santbcpu:bca_5.12_0": "kiyato mārayiṣyāmi durjanān gaganopamān /",
    "SA11santbcpu:bca_5.12_1": "mārite krodhacitte tu māritāḥ sarvaśatravaḥ //",
    "SA11santbcpu:bca_5.13_0": "bhūmiṃ chādayituṃ sarvāṃ kutaścarma bhaviṣyati /",
    "SA11santbcpu:bca_5.13_1": "upānaccarmamātreṇa channā bhavati medinī //",
    "SA11santbcpu:bca_5.14_0": "bāhyā bhāvā mayā tadvac chakyā vārayituṃ na hi /",
    "SA11santbcpu:bca_5.14_1": "svacittaṃ vārayiṣyāmi kiṃ mamānyairnivāritaiḥ //",
    "SA11santbcpu:bca_5.15_0": "sahāpi vākcharīrābhyāṃ mandavṛtterna tatphalam /",
    "SA11santbcpu:bca_5.15_1": "yatpaṭorekakasyāpi cittasya brahmatādikam //",
    "SA11santbcpu:bca_5.16_0": "japāstapāṃsi sarvāṇi dīrghakālakṛtānyapi /",
    "SA11santbcpu:bca_5.16_1": "anyacittena mandena vṛthaivetyāha sarvavit //",
    "SA11santbcpu:bca_5.17_0": "duḥkhaṃ hantuṃ sukhaṃ prāptuṃ te bhramanti mudhāmbare /",
    "SA11santbcpu:bca_5.17_1": "yairetaddharmasarvasvaṃ cittaṃ guhyaṃ na bhāvitam //",
    "SA11santbcpu:bca_5.18_0": "tasmātsvadhiṣṭhitaṃ cittaṃ mayā kāryaṃ surakṣitam /",
    "SA11santbcpu:bca_5.18_1": "cittarakṣāvrataṃ muktvā bahubhiḥ kiṃ mama vrataiḥ //",
    "SA11santbcpu:bca_5.19_0": "yathā capalamadhyastho rakṣati vraṇamādarāt /",
    "SA11santbcpu:bca_5.19_1": "evaṃ durjanamadhyastho rakṣeccittavraṇaṃ sadā //",
    "SA11santbcpu:bca_5.20_0": "vraṇaduḥkhalavādbhīto rakṣati vraṇamādarāt /",
    "SA11santbcpu:bca_5.20_1": "saṃghātaparvatāghātād bhītaścittavraṇaṃ na kim //",
    "SA11santbcpu:bca_5.21_0": "anena hi vihāreṇa viharan durjaneṣvapi /",
    "SA11santbcpu:bca_5.21_1": "pramadājanamadhye 'pi yatirdhīro na khaṇḍyate //",
    "SA11santbcpu:bca_5.22_0": "lābhā naśyantu me kāmaṃ satkāraḥ kāyajīvitam /",
    "SA11santbcpu:bca_5.22_1": "naśyatvanyacca kuśalaṃ mā tu cittaṃ kadācana //",
    "SA11santbcpu:bca_5.23_0": "cittaṃ rakṣitukāmānāṃ mayaiṣa kriyate 'ñjaliḥ /",
    "SA11santbcpu:bca_5.23_1": "smṛtiṃ ca saṃprajanyaṃ ca sarvayatnena rakṣata //",
    "SA11santbcpu:bca_5.24_0": "vyādhyākulo naro yadvan na kṣamaḥ sarvakarmasu /",
    "SA11santbcpu:bca_5.24_1": "tathābhyāṃ vyākulaṃ cittaṃ na kṣamaṃ sarvakarmasu //",
    "SA11santbcpu:bca_5.25_0": "asaṃprajanyacittasya śrutacintitabhāvitam /",
    "SA11santbcpu:bca_5.25_1": "sacchidrakumbhajalavan na smṛtāvavatiṣṭhate //",
    "SA11santbcpu:bca_5.26_0": "aneke śrutavanto 'pi śrāddhā yatnaparā api /",
    "SA11santbcpu:bca_5.26_1": "asaṃprajanyadoṣeṇa bhavantyāpattikaśmalāḥ //",
    "SA11santbcpu:bca_5.27_0": "asaṃprajanyacaureṇa smṛtimoṣānusāriṇā /",
    "SA11santbcpu:bca_5.27_1": "upacityāpi puṇyāni muṣitā yānti durgatim //",
    "SA11santbcpu:bca_5.28_0": "kleśataskarasaṅgho 'yam avatāragaveṣakaḥ /",
    "SA11santbcpu:bca_5.28_1": "prāpyāvatāraṃ muṣṇāti hanti sadgatijībitam //",
    "SA11santbcpu:bca_5.29_0": "tasmātsmṛtirmanodvārān nāpaneyā kadācana /",
    "SA11santbcpu:bca_5.29_1": "gatāpi pratyupasthāpyā saṃsmṛtyāpāyikīṃ vyathām //",
    "SA11santbcpu:bca_5.30_0": "upādhyāyānuśāsinyā bhītyāpyādarakāriṇām /",
    "SA11santbcpu:bca_5.30_1": "dhanyānāṃ gurusaṃvāsāt sukaraṃ jāyate smṛtiḥ //",
    "SA11santbcpu:bca_5.31_0": "buddhāśca bodhisattvāśca sarvatrāvyāhatekṣaṇāḥ /",
    "SA11santbcpu:bca_5.31_1": "sarvamevāgratasteṣāṃ teṣāmasmi puraḥ sthitaḥ //",
    "SA11santbcpu:bca_5.32_0": "iti dhyātvā tathā tiṣṭhet trapādarabhayānvitaḥ /",
    "SA11santbcpu:bca_5.32_1": "buddhānusmṛtirapyevaṃ bhavettasya muhurmuhuḥ //",
    "SA11santbcpu:bca_5.33_0": "saṃprajanyaṃ tadāyāti na ca yātyāgataṃ punaḥ /",
    "SA11santbcpu:bca_5.33_1": "smṛtiryadā manodvāre rakṣārthamavatiṣṭhate //",
    "SA11santbcpu:bca_5.34_0": "pūrvaṃ tāvadidaṃ cittaṃ sadopasthāpyamīdṛśam /",
    "SA11santbcpu:bca_5.34_1": "nirindriyeṇeva mayā sthātavyaṃ kāṣṭhavatsadā //",
    "SA11santbcpu:bca_5.35_0": "niṣphalā netravikṣepā na karttavyāḥ kadācana /",
    "SA11santbcpu:bca_5.35_1": "nidhyāyantīva satataṃ kāryā dṛṣṭiradhogatā //",
    "SA11santbcpu:bca_5.36_0": "dṛṣṭiviśrāmahetostu diśaḥ paśyetkadācana /",
    "SA11santbcpu:bca_5.36_1": "ābhāsamātraṃ dṛṣṭvā ca svāgatārthaṃ vilokayet //",
    "SA11santbcpu:bca_5.37_0": "mārgādau bhayabodhārthaṃ muhuḥ paśyeccaturdiśam /",
    "SA11santbcpu:bca_5.37_1": "diśo viśramya vīkṣeta parāvṛtyeva pṛṣṭhataḥ //",
    "SA11santbcpu:bca_5.38_0": "saredapasaredvāpi puraḥ paścānnirūpya ca /",
    "SA11santbcpu:bca_5.38_1": "evaṃ sarvāsvavasthāsu kāryaṃ buddhvā samācaret //",
    "SA11santbcpu:bca_5.39_0": "kāyenaivamavastheyam ityākṣipya kriyāṃ punaḥ /",
    "SA11santbcpu:bca_5.39_1": "kathaṃ kāyaḥ sthita iti draṣṭavyaṃ punarantarā //",
    "SA11santbcpu:bca_5.40_0": "nirūpyaḥ sarvayatnena cittamattadvipastathā /",
    "SA11santbcpu:bca_5.40_1": "dharmacintāmahāstambhe yathā baddho na mucyate //",
    "SA11santbcpu:bca_5.41_0": "kutra me vartata iti pratyavekṣyaṃ tathā manaḥ /",
    "SA11santbcpu:bca_5.41_1": "samādhānadhuraṃ naiva kṣaṇamapyutsṛjedyathā //",
    "SA11santbcpu:bca_5.42_0": "bhayotsavādisaṃbandhe yadyaśakto yathāsukham /",
    "SA11santbcpu:bca_5.42_1": "dānakāle tu śīlasya yasmāduktamupekṣaṇam //",
    "SA11santbcpu:bca_5.43_0": "yadbuddhvā kartumārabdhaṃ tato 'nyanna vicintayet /",
    "SA11santbcpu:bca_5.43_1": "tadeva tāvanniṣpādyaṃ tadgatenāntarātmanā //",
    "SA11santbcpu:bca_5.44_0": "evaṃ hi sukṛtaṃ sarvam anyathā nobhayaṃ bhavet /",
    "SA11santbcpu:bca_5.44_1": "asaṃprajanyakleśo 'pi vṛddhiṃ caivaṃ gamiṣyati //",
    "SA11santbcpu:bca_5.45_0": "nānāvidhapralāpeṣu vartamāneṣvanekadhā /",
    "SA11santbcpu:bca_5.45_1": "kautūhaleṣu sarveṣu hanyādautsukyamāgatam //",
    "SA11santbcpu:bca_5.46_0": "mṛnmardanatṛṇaccheda-rekhādyaphalamāgatam /",
    "SA11santbcpu:bca_5.46_1": "smṛtvā tāthāgatīṃ śikṣāṃ bhītastatkṣaṇamutsṛjet //",
    "SA11santbcpu:bca_5.47_0": "yadā calitukāmaḥ syād vaktukāmo 'pi vā bhavet /",
    "SA11santbcpu:bca_5.47_1": "svacittaṃ pratyavekṣyādau kuryāddhairyeṇa yuktimat //",
    "SA11santbcpu:bca_5.48_0": "anunītaṃ pratihataṃ yadā paśyetsvakaṃ manaḥ /",
    "SA11santbcpu:bca_5.48_1": "na kartavyaṃ na vaktavyaṃ sthātavyaṃ kāṣṭhavattadā //",
    "SA11santbcpu:bca_5.49_0": "uddhataṃ sopahāsaṃ vā yadā mānamadānvitam /",
    "SA11santbcpu:bca_5.49_1": "sotprāsātiśayaṃ vakraṃ vañcakaṃ ca mano bhavet //",
    "SA11santbcpu:bca_5.50_0": "yadātmotkarṣaṇābhāsaṃ parapaṃsanameva ca /",
    "SA11santbcpu:bca_5.50_1": "sādhikṣepaṃ sasaṃrambhaṃ sthātavyaṃ kāṣṭhavattadā //",
    "SA11santbcpu:bca_5.51_0": "lābhasatkārakīrtyarthi parivārārthi vā punaḥ /",
    "SA11santbcpu:bca_5.51_1": "upasthānārthi me cittaṃ tasmāttiṣṭhāmi kāṣṭhavat //",
    "SA11santbcpu:bca_5.52_0": "parārtharūkṣaṃ svārthārthi pariṣatkāmameva vā /",
    "SA11santbcpu:bca_5.52_1": "vaktumicchati me cittaṃ tasmāttiṣṭhāmi kāṣṭhavat //",
    "SA11santbcpu:bca_5.53_0": "asahiṣṇvalasaṃ bhītaṃ pragalbhaṃ mukharaṃ tathā /",
    "SA11santbcpu:bca_5.53_1": "svapakṣābhiniviṣṭaṃ vā tasmāttiṣṭhāmi kāṣṭhavat //",
    "SA11santbcpu:bca_5.54_0": "evaṃ saṃkliṣṭamālokya niṣphalārambhi vā manaḥ /",
    "SA11santbcpu:bca_5.54_1": "nigṛhṇīyād dṛḍhaṃ śūraḥ pratipakṣeṇa tatsadā //",
    "SA11santbcpu:bca_5.55_0": "suniścitaṃ suprasannaṃ dhīraṃ sādaragauravam /",
    "SA11santbcpu:bca_5.55_1": "salajjaṃ sabhayaṃ śāntaṃ parārādhanatatparam //",
    "SA11santbcpu:bca_5.56_0": "parasparaviruddhābhir bālecchābhirakheditam /",
    "SA11santbcpu:bca_5.56_1": "kleśotpādādidaṃ hyetad eṣāmiti dayānvitam //",
    "SA11santbcpu:bca_5.57_0": "ātmasattvavaśaṃ nityam anavadyeṣu vastuṣu /",
    "SA11santbcpu:bca_5.57_1": "nirmāṇamiva nirmānaṃ dhārayāmyeṣa mānasam //",
    "SA11santbcpu:bca_5.58_0": "cirātprāptaṃ kṣaṇavaraṃ smṛtvā smṛtvā muhurmuhuḥ /",
    "SA11santbcpu:bca_5.58_1": "dhārayāmīdṛśaṃ cittam aprakampyaṃ sumeruvat //",
    "SA11santbcpu:bca_5.59_0": "gṛdhrairāmiṣasaṃgṛddhaiḥ kṛṣyamāṇa itastataḥ /",
    "SA11santbcpu:bca_5.59_1": "na karotyanyathā kāyaḥ kasmādatra pratikriyām //",
    "SA11santbcpu:bca_5.60_0": "rakṣasīmaṃ manaḥ kasmād ātmīkṛtya samucchrayam /",
    "SA11santbcpu:bca_5.60_1": "tvattaścetpṛthagevāyaṃ tenātra tava ko vyayaḥ //",
    "SA11santbcpu:bca_5.61_0": "na svīkaroṣi he mūḍha kāṣṭhaputtalakaṃ śucim /",
    "SA11santbcpu:bca_5.61_1": "amedhyaghaṭitaṃ yantraṃ kasmādrakṣasi pūtikam //",
    "SA11santbcpu:bca_5.62_0": "imaṃ carmapuṭaṃ tāvat svabuddhyaiva pṛthak kuru /",
    "SA11santbcpu:bca_5.62_1": "asthipañjarato māṃsaṃ prajñāśastreṇa mocaya //",
    "SA11santbcpu:bca_5.63_0": "asthīnyapi pṛthak kṛtvā paśya majjānamantataḥ /",
    "SA11santbcpu:bca_5.63_1": "kimatra sāramastīti svayameva vicāraya //",
    "SA11santbcpu:bca_5.64_0": "evamanviṣya yatnena na dṛṣṭaṃ sāramatra te /",
    "SA11santbcpu:bca_5.64_1": "adhunā vada kasmāttvaṃ kāyamadyāpi rakṣasi //",
    "SA11santbcpu:bca_5.65_0": "na khāditavyamaśuci tvayā peyaṃ na śoṇitam /",
    "SA11santbcpu:bca_5.65_1": "nāntrāṇi cūṣitavyāni kiṃ kāyena kariṣyasi //",
    "SA11santbcpu:bca_5.66_0": "yuktaṃ gṛdhraśṛgālāder āhārārthaṃ tu rakṣitum /",
    "SA11santbcpu:bca_5.66_1": "karmopakaraṇaṃ tvetan manuṣyāṇāṃ śarīrakam //",
    "SA11santbcpu:bca_5.67_0": "evaṃ te rakṣataścāpi mṛtyurācchidya nirdayaḥ /",
    "SA11santbcpu:bca_5.67_1": "kāyaṃ dāsyati gṛdhrebhyas tadā tvaṃ kiṃ kariṣyasi //",
    "SA11santbcpu:bca_5.68_0": "na sthāsyatīti bhṛtyāya na vastrādi pradīyate /",
    "SA11santbcpu:bca_5.68_1": "kāyo yāsyati khāditvā kasmāttvaṃ kuruṣe vyayam //",
    "SA11santbcpu:bca_5.69_0": "dattvāsmai vetanaṃ tasmāt svārthaṃ kuru mano 'dhunā /",
    "SA11santbcpu:bca_5.69_1": "nahi vaitanikopāttaṃ sarvaṃ tasmai pradīyate //",
    "SA11santbcpu:bca_5.70_0": "kāye naubuddhimādhāya gatyāgamananiścayāt /",
    "SA11santbcpu:bca_5.70_1": "yathākāmaṅgamaṃ kāyaṃ kuru sattvārthasiddhaye //",
    "SA11santbcpu:bca_5.71_0": "evaṃ vaśīkṛtasvātmā nityaṃ smitamukho bhavet /",
    "SA11santbcpu:bca_5.71_1": "tyajed bhṛkuṭisaṅkocaṃ pūrvābhāṣī jagatsuhṛt //",
    "SA11santbcpu:bca_5.72_0": "saśabdapātaṃ sahasā na pīṭhādīn vinikṣipet /",
    "SA11santbcpu:bca_5.72_1": "nāsphālayetkapāṭaṃ ca syānniḥśabdaruciḥ sadā //",
    "SA11santbcpu:bca_5.73_0": "bako biḍālaścauraśca niḥśabdo nibhṛtaścaran /",
    "SA11santbcpu:bca_5.73_1": "prāpnotyabhimataṃ kāryam evaṃ nityaṃ yatiścaret //",
    "SA11santbcpu:bca_5.74_0": "paracodanadakṣāṇām anadhīṣṭopakāriṇām /",
    "SA11santbcpu:bca_5.74_1": "pratīcchecchirasā vākyaṃ sarvaśiṣyaḥ sadā bhavet //",
    "SA11santbcpu:bca_5.75_0": "subhāṣiteṣu sarveṣu sādhukāramudīrayet /",
    "SA11santbcpu:bca_5.75_1": "puṇyakāriṇamālokya stutibhiḥ saṃpraharṣayet //",
    "SA11santbcpu:bca_5.76_0": "parokṣaṃ ca guṇān brūyād anubrūyācca toṣataḥ /",
    "SA11santbcpu:bca_5.76_1": "svavarṇe bhāṣyamāṇe ca bhāvayettadguṇajñatām //",
    "SA11santbcpu:bca_5.77_0": "sarvārambhā hi tuṣṭyarthāḥ sā vittairapi durlabhā /",
    "SA11santbcpu:bca_5.77_1": "bhokṣye tuṣṭisukhaṃ tasmāt paraśramakṛtairguṇaiḥ //",
    "SA11santbcpu:bca_5.78_0": "na cātra me vyayaḥ kaścit paratra ca mahatsukham /",
    "SA11santbcpu:bca_5.78_1": "aprītiduḥkhaṃ dveṣaistu mahadduḥkhaṃ paratra ca //",
    "SA11santbcpu:bca_5.79_0": "viśvastavinyastapadaṃ vispaṣṭārthaṃ manoramam /",
    "SA11santbcpu:bca_5.79_1": "śrutisaukhyaṃ kṛpāmūlaṃ mṛdumandasvaraṃ vadet //",
    "SA11santbcpu:bca_5.80_0": "ṛju paśyetsadā sattvāṃś cakṣuṣā saṃpibanniva /",
    "SA11santbcpu:bca_5.80_1": "etāneva samāśritya buddhatvaṃ me bhaviṣyati //",
    "SA11santbcpu:bca_5.81_0": "sātatyābhiniveśotthaṃ pratipakṣotthameva ca /",
    "SA11santbcpu:bca_5.81_1": "guṇopakārikṣetre ca duḥkhite ca mahacchubham //",
    "SA11santbcpu:bca_5.82_0": "dakṣa utthānasaṃpannaḥ svayaṅkārī sadā bhavet /",
    "SA11santbcpu:bca_5.82_1": "nāvakāśaḥ pradātavyaḥ kasyacitsarvakarmasu //",
    "SA11santbcpu:bca_5.83_0": "uttarottarataḥ śreṣṭhā dānapāramitādayaḥ /",
    "SA11santbcpu:bca_5.83_1": "netarārthaṃ tyajecchreṣṭhām anyatrācārasetutaḥ //",
    "SA11santbcpu:bca_5.84_0": "evaṃ buddhvā parārtheṣu bhavetsatatamutthitaḥ /",
    "SA11santbcpu:bca_5.84_1": "niṣiddhamapyanujñātaṃ kṛpālorarthadarśinaḥ //",
    "SA11santbcpu:bca_5.85_0": "vinipātagatānātha-bratasthān saṃvibhajya ca /",
    "SA11santbcpu:bca_5.85_1": "bhuñjīta madhyamāṃ mātrāṃ tricīvarabahistyajet //",
    "SA11santbcpu:bca_5.86_0": "saddharmasebakaṃ kāyam itarārthe na pīḍayet /",
    "SA11santbcpu:bca_5.86_1": "evameva hi sattvānām āśāmāśu prapūrayet //",
    "SA11santbcpu:bca_5.87_0": "tyajenna jīvitaṃ tasmād aśuddhe karuṇāśaye /",
    "SA11santbcpu:bca_5.87_1": "tulyāśaye tu tattyājyam itthaṃ na parihīyate //",
    "SA11santbcpu:bca_5.88_0": "dharmaṃ nirgaurave svasthe na śiroveṣṭhite vadet /",
    "SA11santbcpu:bca_5.88_1": "sacchatradaṇḍaśastre ca nāvaguṇṭhitamastake //",
    "SA11santbcpu:bca_5.89_0": "gambhīrodāramalpeṣu na strīṣu puruṣaṃ vinā /",
    "SA11santbcpu:bca_5.89_1": "hīnotkṛṣṭeṣu dharmeṣu samaṃ gauravamācaret //",
    "SA11santbcpu:bca_5.90_0": "nodāradharmapātraṃ ca hīne dharme niyojayet /",
    "SA11santbcpu:bca_5.90_1": "na cācāraṃ parityajya sūtramantraiḥ pralobhayet //",
    "SA11santbcpu:bca_5.91_0": "dantakāṣṭhasya kheṭasya visarjanamapāvṛtam /",
    "SA11santbcpu:bca_5.91_1": "neṣṭaṃ jale sthale bhogye mūtrādeścāpi garhitam //",
    "SA11santbcpu:bca_5.92_0": "mukhapūraṃ na bhuñjīta saśabdaṃ prasṛtānanam /",
    "SA11santbcpu:bca_5.92_1": "pralambapādaṃ nāsīta na bāhū mardayetsamam //",
    "SA11santbcpu:bca_5.93_0": "naikayā'nyastriyā kuryād yānaṃ śayanamāsanam /",
    "SA11santbcpu:bca_5.93_1": "lokāprasādakaṃ sarvaṃ dṛṣṭvā pṛṣṭvā ca varjayet //",
    "SA11santbcpu:bca_5.94_0": "nāṅgulyā kārayetkiṃcid dakṣiṇena tu sādaram /",
    "SA11santbcpu:bca_5.94_1": "samastenaiva hastena mārgamapyevamādiśet //",
    "SA11santbcpu:bca_5.95_0": "na bāhūtkṣepakaṃ kaṃcic chabdayedalpasaṃbhrame /",
    "SA11santbcpu:bca_5.95_1": "acchaṭādi tu kartavyam anyathā syādasaṃvṛtaḥ //",
    "SA11santbcpu:bca_5.96_0": "nāthanirvāṇaśayyāvac chayītepsitayā diśā /",
    "SA11santbcpu:bca_5.96_1": "saṃprajāna/llaghūtthānaḥ prāgavaśyaṃ niyogataḥ //",
    "SA11santbcpu:bca_5.97_0": "ācāro bodhisattvānām aprameya udāhṛtaḥ /",
    "SA11santbcpu:bca_5.97_1": "cittaśodhanamācāraṃ niyataṃ tāvadācaret //",
    "SA11santbcpu:bca_5.98_0": "rātrindivaṃ ca triskandhaṃ trikālaṃ ca pravartayet /",
    "SA11santbcpu:bca_5.98_1": "śeṣāpattiśamastena bodhicittajināśrayāt //",
    "SA11santbcpu:bca_5.99_0": "yā avasthāḥ prapadyeta svayaṃ paravaśo 'pi vā /",
    "SA11santbcpu:bca_5.99_1": "tāsvavasthāsu yāḥ śikṣāḥ śikṣettā eva yatnataḥ //",
    "SA11santbcpu:bca_5.100_0": "na hi tadvidyate kiṃcid yanna śikṣyaṃ jinātmajaiḥ /",
    "SA11santbcpu:bca_5.100_1": "na tadasti na yatpuṇyam evaṃ viharataḥ sataḥ //",
    "SA11santbcpu:bca_5.101_0": "pāramparyeṇa sākṣādvā sattvārthaṃ nānyadācaret /",
    "SA11santbcpu:bca_5.101_1": "sattvānāmeva cārthāya sarvaṃ bodhāya nāmayet //",
    "SA11santbcpu:bca_5.102_0": "sadā kalyāṇamitraṃ ca jīvitārthe 'pi na tyajet /",
    "SA11santbcpu:bca_5.102_1": "bodhisattvavratadharaṃ mahāyānārthakovidam //",
    "SA11santbcpu:bca_5.103_0": "śrīsaṃbhavavimokṣācca śikṣedyadguruvartanam /",
    "SA11santbcpu:bca_5.103_1": "etaccānyacca buddhoktaṃ jñeyaṃ sūtrāntavācanāt //",
    "SA11santbcpu:bca_5.104_0": "śikṣāḥ sūtreṣu dṛśyante tasmātsūtrāṇi vācayet /",
    "SA11santbcpu:bca_5.104_1": "ākāśagarbhe sūtre ca mūlāpattīrnirūpayet //",
    "SA11santbcpu:bca_5.105_0": "śikṣāsamuccayo 'vaśyaṃ draṣṭavyaśca punaḥ punaḥ /",
    "SA11santbcpu:bca_5.105_1": "vistareṇa sadācāro yasmāttatra pradarśitaḥ //",
    "SA11santbcpu:bca_5.106_0": "saṅkṣepeṇāthavā tāvat paśyetsūtrasamuccayam /",
    "SA11santbcpu:bca_5.106_1": "āryanāgārjunābaddhaṃ dvitīyaṃ ca prayatnataḥ //",
    "SA11santbcpu:bca_5.107_0": "yato nivāryate yatra yadeva ca niyujyate /",
    "SA11santbcpu:bca_5.107_1": "tallokacittarakṣārthaṃ śikṣāṃ dṛṣṭvā samācaret //",
    "SA11santbcpu:bca_5.108_0": "etadeva samāsena saṃprajanyasya lakṣaṇam /",
    "SA11santbcpu:bca_5.108_1": "yatkāyacittāvasthāyāḥ pratyavekṣā muhurmuhuḥ //",
    "SA11santbcpu:bca_5.109_0": "kāyenaiva paṭhiṣyāmi vākpāṭhena tu kiṃ bhavet /",
    "SA11santbcpu:bca_5.109_1": "cikitsāpāṭhamātreṇa rogiṇaḥ kiṃ bhaviṣyati //",
    "SA11santbcpu:14_0": "iti bodhicaryāvatāre saṃprajanyarakṣaṇaṃ nāma pañcamaḥ paricchedaḥ //",
    "SA11santbcpu:15_0": "****************************************************************",
    "SA11santbcpu:16_0": "Pariccheda 6",
    "SA11santbcpu:bca_6.1_0": "sarvametatsucaritaṃ dānaṃ sugatapūjanam /",
    "SA11santbcpu:bca_6.1_1": "kṛtaṃ kalpasahasrairyat pratighaḥ pratihanti tat //",
    "SA11santbcpu:bca_6.2_0": "na ca dveṣasamaṃ pāpaṃ na ca kṣāntisamaṃ tapaḥ /",
    "SA11santbcpu:bca_6.2_1": "tasmāt kṣāntiṃ prayatnena bhāvayedvividhairnayaiḥ //",
    "SA11santbcpu:bca_6.3_0": "manaḥ śamaṃ na gṛhṇāti na prītisukhamaśnute /",
    "SA11santbcpu:bca_6.3_1": "na nidrāṃ na dhṛtiṃ yāti dveṣaśalye hṛdi sthite //",
    "SA11santbcpu:bca_6.4_0": "pūjayatyarthamānairyān ye 'pi cainaṃ samāśritāḥ /",
    "SA11santbcpu:bca_6.4_1": "te 'pyenaṃ hantumicchanti svāminaṃ dveṣadurbhagam //",
    "SA11santbcpu:bca_6.5_0": "suhṛdo 'pyudvijante 'smād dadāti na ca sevyate /",
    "SA11santbcpu:bca_6.5_1": "saṅkṣepānnāsti tatkiṃcit krodhano yena susthitaḥ //",
    "SA11santbcpu:bca_6.6_0": "evamādīni duḥkhāni karotītyarisaṃjñayā /",
    "SA11santbcpu:bca_6.6_1": "yaḥ krodhaṃ hanti nirbandhāt sa sukhīha paratra ca //",
    "SA11santbcpu:bca_6.7_0": "aniṣṭakaraṇājjātam iṣṭasya ca vighātanāt /",
    "SA11santbcpu:bca_6.7_1": "daurmanasyāśanaṃ prāpya dveṣo dṛpto nihanti mām //",
    "SA11santbcpu:bca_6.8_0": "tasmādvighātayiṣyāmi tasyāśanamahaṃ ripoḥ /",
    "SA11santbcpu:bca_6.8_1": "yasmānna madvadhādanyat kṛtyamasyāsti vairiṇaḥ //",
    "SA11santbcpu:bca_6.9_0": "atyaniṣṭāgamenāpi na kṣobhyā muditā mayā /",
    "SA11santbcpu:bca_6.9_1": "daurmanasye 'pi nāstīṣṭaṃ kuśalaṃ tvavahīyate //",
    "SA11santbcpu:bca_6.10_0": "yadyastyeva pratīkāro daurmanasyena tatra kim /",
    "SA11santbcpu:bca_6.10_1": "atha nāsti pratīkāro daurmanasyena tatra kim //",
    "SA11santbcpu:bca_6.11_0": "duḥkhaṃ nyakkārapāruṣyam ayaśaścetyanīpsitam /",
    "SA11santbcpu:bca_6.11_1": "priyāṇāmātmano vāpi śatroścaitadviparyayāt //",
    "SA11santbcpu:bca_6.12_0": "kathaṃcillabhyate saukhyaṃ duḥkhaṃ sthitamayantataḥ /",
    "SA11santbcpu:bca_6.12_1": "duḥkhenaiva ca niḥsāraś cetastasmāddṛḍhībhava //",
    "SA11santbcpu:bca_6.13_0": "durgāputrakakarṇāṭā dāhacchedādivedanām /",
    "SA11santbcpu:bca_6.13_1": "vṛthā sahante muktyartham ahaṃ kasmāttu kātaraḥ //",
    "SA11santbcpu:bca_6.14_0": "na kiṃcidasti tadvastu yadabhyāsasya duṣkaram /",
    "SA11santbcpu:bca_6.14_1": "tasmānmṛduvyathābhyāsāt soḍhavyāpi mahāvyathā //",
    "SA11santbcpu:bca_6.15_0": "uddaṃśadaṃśamaśaka-kṣutpipāsādivedanām /",
    "SA11santbcpu:bca_6.15_1": "mahatkaṇḍvādiduḥkhaṃ ca kimanarthaṃ na paśyasi //",
    "SA11santbcpu:bca_6.16_0": "śītoṣṇavṛṣṭivātādhi-vyādhibandhanatāḍanaiḥ /",
    "SA11santbcpu:bca_6.16_1": "saukumāryaṃ na kartavyam anyathā vardhate vyathā //",
    "SA11santbcpu:bca_6.17_0": "kecitsvaśoṇitaṃ dṛṣṭvā vikramante viśeṣataḥ /",
    "SA11santbcpu:bca_6.17_1": "paraśoṇitamapyeke dṛṣṭvā mūrcchāṃ vrajanti yat //",
    "SA11santbcpu:bca_6.18_0": "taccittasya dṛḍhatvena kātaratvena cāgatam /",
    "SA11santbcpu:bca_6.18_1": "duḥkhaduryodhanastasmād bhavedabhibhavedvyathām //",
    "SA11santbcpu:bca_6.19_0": "duḥkhe 'pi naiva cittasya prasādaṃ kṣobhayedbudhaḥ /",
    "SA11santbcpu:bca_6.19_1": "saṅgrāmo hi saha kleśair yuddhe ca sulabhā vyathā //",
    "SA11santbcpu:bca_6.20_0": "urasārātighātān ye pratīcchanto jayantyarīn /",
    "SA11santbcpu:bca_6.20_1": "te te vijayinaḥ śūrāḥ śeṣāstu mṛtamārakāḥ //",
    "SA11santbcpu:bca_6.21_0": "guṇo 'paraśca duḥkhasya yatsaṃvegānmadacyutiḥ /",
    "SA11santbcpu:bca_6.21_1": "saṃsāriṣu ca kāruṇyaṃ pāpādbhītirjine spṛhā //",
    "SA11santbcpu:bca_6.22_0": "pittādiṣu na me kopo mahāduḥkhakareṣvapi /",
    "SA11santbcpu:bca_6.22_1": "sacetaneṣu kiṃ kopaḥ te 'pi pratyayakopitāḥ //",
    "SA11santbcpu:bca_6.23_0": "aniṣyamāṇamapyetac chūlamutpadyate yathā /",
    "SA11santbcpu:bca_6.23_1": "aniṣyamāṇo 'pi balāt krodha utpadyate tathā //",
    "SA11santbcpu:bca_6.24_0": "kupyāmīti na saṃcintya kupyati svecchayā janaḥ /",
    "SA11santbcpu:bca_6.24_1": "utpatsya ityabhipretya krodha utpadyate na ca //",
    "SA11santbcpu:bca_6.25_0": "ye kecidaparādhāstu pāpāni vividhāni ca /",
    "SA11santbcpu:bca_6.25_1": "sarvaṃ yatpratyayabalāt svatantraṃ tu na vidyate //",
    "SA11santbcpu:bca_6.26_0": "na ca pratyayasāmagryā janayāmīti cetanā /",
    "SA11santbcpu:bca_6.26_1": "na cāpi janitasyāsti janito 'smīti cetanā //",
    "SA11santbcpu:bca_6.27_0": "yatpradhānaṃ kilābhīṣṭaṃ yattadātmeti kalpitam /",
    "SA11santbcpu:bca_6.27_1": "tadeva hi bhavāmīti na saṃcintyopajāyate //",
    "SA11santbcpu:bca_6.28_0": "anutpannaṃ hi tannāsti ka icchedbhavituṃ tadā /",
    "SA11santbcpu:bca_6.28_1": "viṣayavyāpṛtatvācca niroddhumapi nehate //",
    "SA11santbcpu:bca_6.29_0": "nityo hyacetanaścātmā vyomavat sphuṭamakriyaḥ /",
    "SA11santbcpu:bca_6.29_1": "pratyayāntarasaṅge 'pi nirvikārasya kā kriyā //",
    "SA11santbcpu:bca_6.30_0": "yaḥ pūrvavatkriyākāle kriyāyāstena kiṃ kṛtam /",
    "SA11santbcpu:bca_6.30_1": "tasya kriyeti saṃbandhe katarattannibandhanam //",
    "SA11santbcpu:bca_6.31_0": "evaṃ paravaśaṃ sarvaṃ yadvaśaṃ so 'pi cāvaśaḥ /",
    "SA11santbcpu:bca_6.31_1": "nirmāṇavadaceṣṭeṣu bhāveṣvevaṃ kva kupyate //",
    "SA11santbcpu:bca_6.32_0": "vāraṇāpi na yuktaivaṃ kaḥ kiṃ vārayatīti cet /",
    "SA11santbcpu:bca_6.32_1": "yuktā pratītyatā yasmād duḥkhasyoparatirmatā //",
    "SA11santbcpu:bca_6.33_0": "tasmādamitraṃ mitraṃ vā dṛṣṭvāpyanyāyakāriṇam /",
    "SA11santbcpu:bca_6.33_1": "īdṛśāḥ pratyayā asyety evaṃ matvā sukhī bhavet //",
    "SA11santbcpu:bca_6.34_0": "yadi tu khecchayā siddhiḥ sarveṣāmeva dehinām /",
    "SA11santbcpu:bca_6.34_1": "na bhavetkasyacidduḥkhaṃ na duḥkhaṃ kaścidicchati //",
    "SA11santbcpu:bca_6.35_0": "pramādādātmanātmānaṃ bādhante kaṇṭakādibhiḥ /",
    "SA11santbcpu:bca_6.35_1": "bhaktacchedādibhiḥ kopād durāpastryādilipsayā //",
    "SA11santbcpu:bca_6.36_0": "udvandhanaprapātaiśca viṣāpathyādibhakṣaṇaiḥ /",
    "SA11santbcpu:bca_6.36_1": "nighnanti kecidātmānam apuṇyācaraṇena ca //",
    "SA11santbcpu:bca_6.37_0": "yadaivaṃ kleśavaśyatvād ghnantyātmānamapi priyam /",
    "SA11santbcpu:bca_6.37_1": "tadaiṣāṃ parakāyeṣu parihāraḥ kathaṃ bhavet //",
    "SA11santbcpu:bca_6.38_0": "kleśonmattīkṛteṣveṣu pravṛtteṣvātmaghātane /",
    "SA11santbcpu:bca_6.38_1": "na kevalaṃ dayā nāsti krodha utpadyate katham //",
    "SA11santbcpu:bca_6.39_0": "yadi svabhāvo bālānāṃ paropadravakāritā /",
    "SA11santbcpu:bca_6.39_1": "teṣu kopo na yukto me yathāgnau dahanātmake //",
    "SA11santbcpu:bca_6.40_0": "atha doṣo 'yamāgantuḥ sattvāḥ prakṛtipeśalāḥ /",
    "SA11santbcpu:bca_6.40_1": "yathāpyayuktastatkopaḥ kaṭudhūme yathāmbare //",
    "SA11santbcpu:bca_6.41_0": "mukhyaṃ daṇḍādikaṃ hitvā prerake yadi kupyate /",
    "SA11santbcpu:bca_6.41_1": "dveṣeṇa preritaḥ so 'pi dveṣe dveṣo 'stu me varam //",
    "SA11santbcpu:bca_6.42_0": "mayāpi pūrvaṃ sattvānām īdṛśyeva vyathā kṛtā /",
    "SA11santbcpu:bca_6.42_1": "tasmānme yuktamevaitat sattvopadravakāriṇaḥ //",
    "SA11santbcpu:bca_6.43_0": "tacchastraṃ mama kāyaśca dvayaṃ duḥkhasya kāraṇam /",
    "SA11santbcpu:bca_6.43_1": "tena śastraṃ mayā kāyo gṛhītaḥ kutra kupyate //",
    "SA11santbcpu:bca_6.44_0": "gaṇḍo 'yaṃ pratimākāro gṛhīto ghaṭṭanāsahaḥ /",
    "SA11santbcpu:bca_6.44_1": "tṛṣṇāndhena mayā tatra vyathāyāṃ kutra kupyate //",
    "SA11santbcpu:bca_6.45_0": "duḥkhaṃ necchāmi duḥkhasya hetumicchāmi bāliśaḥ /",
    "SA11santbcpu:bca_6.45_1": "svāparādhāgate duḥkhe kasmādanyatra kupyate //",
    "SA11santbcpu:bca_6.46_0": "asipatravanaṃ yadvad yathā nārakapakṣiṇaḥ /",
    "SA11santbcpu:bca_6.46_1": "matkarmajanitā eva tathedaṃ kutra kupyate //",
    "SA11santbcpu:bca_6.47_0": "matkarmacoditā eva jātā mayyapakāriṇaḥ /",
    "SA11santbcpu:bca_6.47_1": "yena yāsyanti narakān mayaivāmī hatā nanu //",
    "SA11santbcpu:bca_6.48_0": "etānāśritya me pāpaṃ kṣīyate kṣamato bahu /",
    "SA11santbcpu:bca_6.48_1": "māmāśritya tu yāntyete narakān dīrghavedanān //",
    "SA11santbcpu:bca_6.49_0": "ahamevāpakāryeṣāṃ mamaite copakāriṇaḥ /",
    "SA11santbcpu:bca_6.49_1": "kasmādviparyayaṃ kṛtvā khalacetaḥ prakupyasi //",
    "SA11santbcpu:bca_6.50_0": "bhavenmamāśayaguṇo na yāmi narakānyadi /",
    "SA11santbcpu:bca_6.50_1": "eṣāmatra kimāyātaṃ yadyātmā rakṣito mayā //",
    "SA11santbcpu:bca_6.51_0": "atha pratyapakārī syāṃ tathāpyete na rakṣitāḥ /",
    "SA11santbcpu:bca_6.51_1": "hīyate cāpi me caryā tasmānnaṣṭāstapasvinaḥ //",
    "SA11santbcpu:bca_6.52_0": "mano hantumamūrtatvān na śakyaṃ kenacit kvacit /",
    "SA11santbcpu:bca_6.52_1": "śarīrābhiniveśāttu kāyaduḥkhena bādhyate //",
    "SA11santbcpu:bca_6.53_0": "nyakvāraḥ paruṣaṃ vākyam ayaśaścetyayaṃ gaṇaḥ /",
    "SA11santbcpu:bca_6.53_1": "kāyaṃ na bādhate tena cetaḥ kasmātprakupyasi //",
    "SA11santbcpu:bca_6.54_0": "mayyaprasādo yo 'nyeṣāṃ sa kiṃ māṃ bhakṣayiṣyati /",
    "SA11santbcpu:bca_6.54_1": "iha janmāntare vāpi yenāsau me 'nabhīpsitaḥ //",
    "SA11santbcpu:bca_6.55_0": "lābhāntarāyakāritvād yadyasau me 'nabhīpsitaḥ /",
    "SA11santbcpu:bca_6.55_1": "naṅkṣyatīhaiva me lābhaḥ pāpaṃ tu sthāsyati dhruvam //",
    "SA11santbcpu:bca_6.56_0": "varamadyaiva me mṛtyur na mithyājīvitaṃ ciram /",
    "SA11santbcpu:bca_6.56_1": "yasmācciramapi sthitvā mṛtyuduḥkhaṃ tadaiva me //",
    "SA11santbcpu:bca_6.57_0": "svapne varṣaśataṃ saukhyaṃ bhuktvā yaśca vibudhyate /",
    "SA11santbcpu:bca_6.57_1": "muhūrtamaparo yaśca sukhī bhūtvā vibudhyate //",
    "SA11santbcpu:bca_6.58_0": "nanu nivartate saukhyaṃ dvayorapi bibuddhayoḥ /",
    "SA11santbcpu:bca_6.58_1": "saivopamā mṛtyukāle cirajībyalpajīvinoḥ //",
    "SA11santbcpu:bca_6.59_0": "labdhvāpi ca bahū/llābhān ciraṃ bhuktvā sukhānyapi /",
    "SA11santbcpu:bca_6.59_1": "riktahastaśca nagnaśca yāsyāmi muṣito yathā //",
    "SA11santbcpu:bca_6.60_0": "pāpakṣayaṃ ca puṇyaṃ ca lābhājjīvan karomi cet /",
    "SA11santbcpu:bca_6.60_1": "puṇyakṣayaśca pāpaṃ ca lābhārthaṃ krudhyato nanu //",
    "SA11santbcpu:bca_6.61_0": "yadarthameva jīvāmi tadeva yadi naśyati /",
    "SA11santbcpu:bca_6.61_1": "kiṃ tena jīvitenāpi kevalāśubhakāriṇā //",
    "SA11santbcpu:bca_6.62_0": "avarṇavādini dveṣaḥ sattvānnāśayatīti cet /",
    "SA11santbcpu:bca_6.62_1": "parāyaśaskare 'pyevaṃ kopaste kiṃ na jāyate //",
    "SA11santbcpu:bca_6.63_0": "parāyattāprasādatvād aprasādiṣu te kṣamā /",
    "SA11santbcpu:bca_6.63_1": "kleśotpādaparāyatte kṣamā nāvarṇavādini //",
    "SA11santbcpu:bca_6.64_0": "pratimāstūpasaddharma-nāśakākrośakeṣu ca /",
    "SA11santbcpu:bca_6.64_1": "na yujyate mama dveṣo buddhādīnāṃ na hi byathā //",
    "SA11santbcpu:bca_6.65_0": "gurusālohitādīnāṃ priyāṇāṃ cāpakāriṣu /",
    "SA11santbcpu:bca_6.65_1": "pūrvavatpratyayotpādaṃ dṛṣṭvā kopaṃ nivārayet //",
    "SA11santbcpu:bca_6.66_0": "cetanācetanakṛtā dehināṃ niyatā vyathā /",
    "SA11santbcpu:bca_6.66_1": "sā vyathā cetane dṛṣṭā kṣamasvaināṃ vyathāmataḥ //",
    "SA11santbcpu:bca_6.67_0": "mohādeke 'parādhyanti kupyantyanye 'pi mohitāḥ /",
    "SA11santbcpu:bca_6.67_1": "brūmaḥ kameṣu nirdoṣaṃ kaṃ vā brūmo 'parādhinam //",
    "SA11santbcpu:bca_6.68_0": "kasmādevaṃ kṛtaṃ pūrvaṃ yenaivaṃ bādhyase paraiḥ /",
    "SA11santbcpu:bca_6.68_1": "sarve karmaparāyattaḥ ko 'hamatrānyathākṛtau //",
    "SA11santbcpu:bca_6.69_0": "evaṃ buddhvā tu puṇyeṣu tathā yatnaṃ karomyaham /",
    "SA11santbcpu:bca_6.69_1": "yena sarve bhaviṣyanti maitracittāḥ parasparam //",
    "SA11santbcpu:bca_6.70_0": "dahyamāne gṛhe yadvad agnirgatvā gṛhāntaram /",
    "SA11santbcpu:bca_6.70_1": "tṛṇādau yatra sajyeta tadākṛṣyāpanīyate //",
    "SA11santbcpu:bca_6.71_0": "evaṃ cittaṃ yadāsaṅgād dahyate dveṣavahninā /",
    "SA11santbcpu:bca_6.71_1": "tatkṣaṇaṃ tatparityājyaṃ puṇyātmoddāhaśaṅkayā //",
    "SA11santbcpu:bca_6.72_0": "māraṇīyaḥ kathaṃ chittvā muktaścetkimabhadrakam /",
    "SA11santbcpu:bca_6.72_1": "manuṣyaduḥkhairnarakān muktaścetkimabhadrakam //",
    "SA11santbcpu:bca_6.73_0": "yadyetanmātramevādya duḥkhaṃ soḍhuṃ na pāryate /",
    "SA11santbcpu:bca_6.73_1": "tannārakavyathāhetuḥ krodhaḥ kasmānna vāryate //",
    "SA11santbcpu:bca_6.74_0": "kopārthamevamevāhaṃ narakeṣu sahasraśaḥ /",
    "SA11santbcpu:bca_6.74_1": "kārito 'smi na cātmārthaḥ parārtho vā kṛto mayā //",
    "SA11santbcpu:bca_6.75_0": "na cedaṃ tādṛśaṃ duḥkhaṃ mahārthaṃ ca kariṣyati /",
    "SA11santbcpu:bca_6.75_1": "jagadduḥkhahare duḥkhe prītirevātra yujyate //",
    "SA11santbcpu:bca_6.76_0": "yadi prītisukhaṃ prāptam anyaiḥ stutvā guṇorjitam /",
    "SA11santbcpu:bca_6.76_1": "manastvamapi taṃ stutvā kasmādevaṃ na hṛṣyasi //",
    "SA11santbcpu:bca_6.77_0": "idaṃ ca te hṛṣṭisukhaṃ niravadyaṃ sukhodayam /",
    "SA11santbcpu:bca_6.77_1": "na vāritaṃ ca guṇibhiḥ parāvarjanamuttamam //",
    "SA11santbcpu:bca_6.78_0": "tasyaiva sukhamityevaṃ tavedaṃ yadi na priyam /",
    "SA11santbcpu:bca_6.78_1": "bhṛtidānādivirater dṛṣṭādṛṣṭaṃ hataṃ bhavet //",
    "SA11santbcpu:bca_6.79_0": "svaguṇe kīrtyamāne ca parasaukhyamapīcchasi /",
    "SA11santbcpu:bca_6.79_1": "kīrtyamāne paraguṇe svasaukhyamapi necchasi //",
    "SA11santbcpu:bca_6.80_0": "bodhicittaṃ samutpādya sarvasattvasukhecchayā /",
    "SA11santbcpu:bca_6.80_1": "svayaṃ labdhasukheṣvadya kasmātsattveṣu kupyasi //",
    "SA11santbcpu:bca_6.81_0": "trailokyapūjyaṃ buddhatvaṃ sattvānāṃ kinna vāñchasi /",
    "SA11santbcpu:bca_6.81_1": "satkāramitvaraṃ dṛṣṭvā teṣāṃ kiṃ paridahyase //",
    "SA11santbcpu:bca_6.82_0": "puṣṇāti yastvayā poṣyaṃ tubhyameva dadāti saḥ /",
    "SA11santbcpu:bca_6.82_1": "kuṭumbajīvinaṃ lavdhvā na hṛṣyasi prakupyasi //",
    "SA11santbcpu:bca_6.83_0": "sa kiṃ necchati sattvānāṃ yasteṣāṃ bodhimicchati /",
    "SA11santbcpu:bca_6.83_1": "bodhicittaṃ kutastasya yo 'nyasaṃpadi kupyati //",
    "SA11santbcpu:bca_6.84_0": "yadi tena na tallabdhaṃ sthitaṃ dānapatergṛhe /",
    "SA11santbcpu:bca_6.84_1": "sarvathāpi na tatte 'sti dattādattena tena kim //",
    "SA11santbcpu:bca_6.85_0": "kiṃ vārayatu puṇyāni prasannān svaguṇānatha /",
    "SA11santbcpu:bca_6.85_1": "labhamāno na gṛhṇātu vada kena na kupyasi //",
    "SA11santbcpu:bca_6.86_0": "na kevalaṃ tvamātmānaṃ kṛtapāpaṃ na śocasi /",
    "SA11santbcpu:bca_6.86_1": "kṛtapuṇyaiḥ saha spardhām aparaiḥ kartumicchasi //",
    "SA11santbcpu:bca_6.87_0": "jātaṃ cedapriyaṃ śatros tvattuṣṭhyā kiṃ punarbhavet /",
    "SA11santbcpu:bca_6.87_1": "tvadāśaṃsanamātreṇa na cāheturbhaviṣyati //",
    "SA11santbcpu:bca_6.88_0": "ata tvadicchayā siddhaṃ tadduḥkhe kiṃ sukhaṃ tava /",
    "SA11santbcpu:bca_6.88_1": "athāpyartho bhavedevam anarthaḥ konvataḥ paraḥ //",
    "SA11santbcpu:bca_6.89_0": "etaddhi baḍiśaṃ ghoraṃ kleśabāḍiśikārpitam /",
    "SA11santbcpu:bca_6.89_1": "yato narakapālāstvāṃ krītvā pakṣyanti kumbhiṣu //",
    "SA11santbcpu:bca_6.90_0": "stutiryaśo 'tha satkāro na puṇyāya na cāyuṣe /",
    "SA11santbcpu:bca_6.90_1": "na balārthaṃ na cārogye na ca kāyasukhāya me //",
    "SA11santbcpu:bca_6.91_0": "etāvāṃśca bhavetsvārtho dhīmataḥ svārthavedinaḥ /",
    "SA11santbcpu:bca_6.91_1": "madyadyūtādi sevyaṃ syān mānasaṃ sukhamicchatā //",
    "SA11santbcpu:bca_6.92_0": "yaśo 'rthaṃ hārayantyartham ātmānaṃ mārayantyapi /",
    "SA11santbcpu:bca_6.92_1": "kimakṣarāṇi bhakṣyāṇi mṛte kasya ca tatsukham //",
    "SA11santbcpu:bca_6.93_0": "yathā pāṃśugṛhe bhinne rodityārtaravaṃ śiśuḥ /",
    "SA11santbcpu:bca_6.93_1": "tathā stutiyaśohānau svacittaṃ pratibhāti me //",
    "SA11santbcpu:bca_6.94_0": "śabdastāvadacittatvāt sa māṃ stautītyasaṃbhavaḥ /",
    "SA11santbcpu:bca_6.94_1": "paraḥ kila mayi prīta ityetatprītikāraṇam //",
    "SA11santbcpu:bca_6.95_0": "anyatra mayi vā prītyā kiṃ hi me parakīyayā /",
    "SA11santbcpu:bca_6.95_1": "tasyaiva tatprītisukhaṃ bhāgo nālpo 'pi me tataḥ //",
    "SA11santbcpu:bca_6.96_0": "tatsukhena sukhitvaṃ cet sarvatraiva mamāstu tat /",
    "SA11santbcpu:bca_6.96_1": "kasmādanyaprasādena sukhiteṣu na me sukham //",
    "SA11santbcpu:bca_6.97_0": "tasmādahaṃ stuto 'smīti prītirātmani jāyate /",
    "SA11santbcpu:bca_6.97_1": "tatrāpyevamasaṃbandhāt kevalaṃ śiśuceṣṭitam //",
    "SA11santbcpu:bca_6.98_0": "stutyādayaśca me kṣobhaṃ saṃvegaṃ nāśayantyamī /",
    "SA11santbcpu:bca_6.98_1": "guṇavatsu ca mātsaryaṃ saṃpatkopaṃ ca kurvate //",
    "SA11santbcpu:bca_6.99_0": "tasmātstutyādighātāya mama ye pratyupasthitāḥ /",
    "SA11santbcpu:bca_6.99_1": "apāyapātarakṣārthaṃ pravṛttā nanu te mama //",
    "SA11santbcpu:bca_6.100_0": "muktyarthinaścāyuktaṃ me lābhasatkārabandhanam /",
    "SA11santbcpu:bca_6.100_1": "ye mocayanti māṃ bandhād dveṣasteṣu kathaṃ mama //",
    "SA11santbcpu:bca_6.101_0": "duḥkhaṃ praveṣṭukāmasya ye kapāṭatvamāgatāḥ /",
    "SA11santbcpu:bca_6.101_1": "buddhādhiṣṭhānata iva dveṣasteṣu kathaṃ mama //",
    "SA11santbcpu:bca_6.102_0": "puṇyavighnaḥ kṛto 'nenety atra kopo na yujyate /",
    "SA11santbcpu:bca_6.102_1": "kṣāntyā samaṃ tapo nāsti nanvetattadupasthitam //",
    "SA11santbcpu:bca_6.103_0": "athāhamātmadoṣeṇa na karomi kṣamāmiha /",
    "SA11santbcpu:bca_6.103_1": "mayaivātra kṛto vighnaḥ puṇyahetāvupasthite //",
    "SA11santbcpu:bca_6.104_0": "yo hi yena vinā nāsti yasmiṃśca sati vidyate /",
    "SA11santbcpu:bca_6.104_1": "sa eva kāraṇaṃ tasya sa kathaṃ vighna ucyate //",
    "SA11santbcpu:bca_6.105_0": "na hi kālopapannena dānavighnaḥ kṛto 'rthinā /",
    "SA11santbcpu:bca_6.105_1": "na ca pravrājake prāpte pravrajyāvighna ucyate //",
    "SA11santbcpu:bca_6.106_0": "sulabhā yācakā loke durlabhāstvapakāriṇaḥ /",
    "SA11santbcpu:bca_6.106_1": "yato me 'naparādhasya na kaścidaparādhyati //",
    "SA11santbcpu:bca_6.107_0": "aśramopārjitastasmād nṛhe nidhirivotthitaḥ /",
    "SA11santbcpu:bca_6.107_1": "bodhicaryāsahāyatvāt spṛhaṇīyo ripurmama //",
    "SA11santbcpu:bca_6.108_0": "mayā cānena copāttaṃ tasmādetatkṣamāphalam /",
    "SA11santbcpu:bca_6.108_1": "etasmai prathamaṃ deyam etatpūrvā kṣamā yataḥ //",
    "SA11santbcpu:bca_6.109_0": "kṣamāsiddhyāśayo nāsya tena pūjyo na cedariḥ /",
    "SA11santbcpu:bca_6.109_1": "siddhiheturucito 'pi saddharmaḥ pūjyate katham //",
    "SA11santbcpu:bca_6.110_0": "apakārāśayo 'syeti śatruryadi na pūjyate /",
    "SA11santbcpu:bca_6.110_1": "anyathā me kathaṃ kṣāntir bhiṣajīva hitodyate //",
    "SA11santbcpu:bca_6.111_0": "tadduṣṭāśayamevātaḥ pratītyotpadyate kṣamā /",
    "SA11santbcpu:bca_6.111_1": "sa evātaḥ kṣamāhetuḥ pūjyaḥ saddharmavanmayā //",
    "SA11santbcpu:bca_6.112_0": "sattvakṣetraṃ jinakṣetram ityato muninoditam /",
    "SA11santbcpu:bca_6.112_1": "etānārādhya bahavaḥ saṃpatpāraṃ yato gatāḥ //",
    "SA11santbcpu:bca_6.113_0": "sattvebhyaśca jinebhyaśca buddhadharmāgame same /",
    "SA11santbcpu:bca_6.113_1": "jineṣu gauravaṃ yadvan na sattveṣviti kaḥ kramaḥ //",
    "SA11santbcpu:bca_6.114_0": "āśayasya ca māhātmyaṃ na svataḥ kiṃ tu kāryataḥ /",
    "SA11santbcpu:bca_6.114_1": "samaṃ ca tena māhātmyaṃ sattvānāṃ tena te samāḥ //",
    "SA11santbcpu:bca_6.115_0": "maitryāśayaśca yatpūjyaḥ sattvamāhātmyameva tat /",
    "SA11santbcpu:bca_6.115_1": "buddhaprasādādyatpuṇyaṃ buddhamāhātmyameva tat //",
    "SA11santbcpu:bca_6.116_0": "buddhadharmāgamāṃśena tasmātsattvā jinaiḥ samāḥ /",
    "SA11santbcpu:bca_6.116_1": "na tu buddhaiḥ samāḥ kecid anantāṃśairguṇārṇavaiḥ //",
    "SA11santbcpu:bca_6.117_0": "guṇasāraikarāśīnāṃ guṇo 'ṇurapi cetkvacit /",
    "SA11santbcpu:bca_6.117_1": "dṛśyate tasya pūjārthaṃ trailokyamapi na kṣamam //",
    "SA11santbcpu:bca_6.118_0": "buddhadharmodayāṃśastu śreṣṭhaḥ sattveṣu vidyate /",
    "SA11santbcpu:bca_6.118_1": "etadaṃśānurūpyeṇa sattvapūjā kṛtā bhavet //",
    "SA11santbcpu:bca_6.119_0": "kiṃ ca niśchadmabandhūnām aprameyopakāriṇām /",
    "SA11santbcpu:bca_6.119_1": "sattvārādhanamutsṛjya niṣkṛtiḥ kā parā bhavet //",
    "SA11santbcpu:bca_6.120_0": "bhindanti dehaṃ praviśantyavīcīṃ yeṣāṃ kṛte tatra kṛte kṛtaṃ syāt /",
    "SA11santbcpu:bca_6.120_1": "mahāpakāriṣvapi tena sarva-kalyāṇamevācaraṇīyameṣu //",
    "SA11santbcpu:bca_6.121_0": "svayaṃ mama svāmina eva tāvat tadarthamātmanyapi nirvyapekṣāḥ /",
    "SA11santbcpu:bca_6.121_1": "ahaṃ kathaṃ svāmiṣu teṣu teṣu karomi mānaṃ na tu dāsabhāvam //",
    "SA11santbcpu:bca_6.122_0": "yeṣāṃ sukhe yānti mudaṃ munīndrā yeṣāṃ vyathāyāṃ praviśanti manyum /",
    "SA11santbcpu:bca_6.122_1": "tattoṣaṇātsarvamunīndratuṣṭis tatrāpakāre 'pakṛtaṃ munīnām //",
    "SA11santbcpu:bca_6.123_0": "ādīptakāyasya yathā samantān na sarvakāmairapi saumanasyam /",
    "SA11santbcpu:bca_6.123_1": "sattvavyathāyāmapi tadvadeva na prītyupāyo 'sti dayāmayānām //",
    "SA11santbcpu:bca_6.124_0": "tasmānmayā yajjanaduḥkhadena duḥkhaṃ kṛtaṃ sarvamahākṛpāṇām /",
    "SA11santbcpu:bca_6.124_1": "tadadya pāpaṃ pratideśayāmi yatkheditāstanmunayaḥ kṣamantām //",
    "SA11santbcpu:bca_6.125_0": "ārādhanāyādya tathāgatānāṃ sarvātmanā dāsyamupaimi loke /",
    "SA11santbcpu:bca_6.125_1": "kurvantu me mūrdhni padaṃ janaughā vighnantu vā tuṣyatu lokanāthaḥ //",
    "SA11santbcpu:bca_6.126_0": "ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti /",
    "SA11santbcpu:bca_6.126_1": "dṛśyanta ete nanu sattvarūpās ta eva nāthāḥ kimanādaro 'tra //",
    "SA11santbcpu:bca_6.127_0": "tathāgatārādhanametadeva svārthasya saṃsādhanametadeva /",
    "SA11santbcpu:bca_6.127_1": "kokasya duḥkhāpahametadeva tasmānmamāstu vratametadeva //",
    "SA11santbcpu:bca_6.128_0": "yathaiko rājapuruṣaḥ pramathnāti mahājanam /",
    "SA11santbcpu:bca_6.128_1": "vikartuṃ naiva śaknoti dīrghadarśī mahājanaḥ //",
    "SA11santbcpu:bca_6.129_0": "yasmānnaiva sa ekākī tasya rājabalaṃ balam /",
    "SA11santbcpu:bca_6.129_1": "tathā na durbalaṃ kaṃcid aparāddhaṃ vimānayet //",
    "SA11santbcpu:bca_6.130_0": "yasmānnarakapālāśca kṛpāvantaśca tadbalam /",
    "SA11santbcpu:bca_6.130_1": "tasmādārādhayetsattvān bhṛtyaścaṇḍanṛpaṃ yathā //",
    "SA11santbcpu:bca_6.131_0": "kupitaḥ kiṃ nṛpaḥ kuryād yena syānnarakavyathā /",
    "SA11santbcpu:bca_6.131_1": "yatsattvadaurmanasyena kṛtena hyanubhūyate //",
    "SA11santbcpu:bca_6.132_0": "tuṣṭaḥ kiṃ nṛpatirdadyād yadbuddhatvasamaṃ bhavet /",
    "SA11santbcpu:bca_6.132_1": "yatsattvasaumanasyena kṛtena hyanubhūyate //",
    "SA11santbcpu:bca_6.133_0": "āstāṃ bhaviṣyadbuddhatvaṃ sattvārādhanasaṃbhavam /",
    "SA11santbcpu:bca_6.133_1": "ihaiva saubhāgyayaśaḥ sausthityaṃ kiṃ na paśyasi //",
    "SA11santbcpu:bca_6.134_0": "prāsādikatvamārogyaṃ prāmodyaṃ cirajīvitam /",
    "SA11santbcpu:bca_6.134_1": "cakravartisukhaṃ sphītaṃ kṣamī prāpnoti saṃsaran //",
    "SA11santbcpu:17_0": "bodhicaryāvatāre kṣāntipāramitā ṣaṣṭhaḥ paricchedaḥ //",
    "SA11santbcpu:18_0": "****************************************************************",
    "SA11santbcpu:19_0": "Pariccheda 7",
    "SA11santbcpu:bca_7.1_0": "evaṃ kṣamo bhajedvīryaṃ vīrye bodhiryataḥ sthitā /",
    "SA11santbcpu:bca_7.1_1": "na hi vīryaṃ vinā puṇyaṃ yathā vāyuṃ vināgatiḥ //",
    "SA11santbcpu:bca_7.2_0": "kiṃ vīryaṃ kuśalotsāhas tadvipakṣaḥ ka ucyate /",
    "SA11santbcpu:bca_7.2_1": "ālasyaṃ kutsitāsaktir viṣādātmāvamanyanā //",
    "SA11santbcpu:bca_7.3_0": "avyāpārasukhāsvāda-nidrāpāśrayatṛṣṇayā /",
    "SA11santbcpu:bca_7.3_1": "saṃsāraduḥkhānudvegād ālasyamupajāyate //",
    "SA11santbcpu:bca_7.4_0": "kleśavāgurikāghrātaḥ praviṣṭo janmavāgurām /",
    "SA11santbcpu:bca_7.4_1": "kimadyāpi na jānāsi mṛtyorvadanamāgataḥ //",
    "SA11santbcpu:bca_7.5_0": "svayūthyānmāryamāṇāṃstvaṃ krameṇaiva na paśyasi /",
    "SA11santbcpu:bca_7.5_1": "tathāpi nidrāṃ yāsyeva caṇḍālamahiṣo yathā //",
    "SA11santbcpu:bca_7.6_0": "yamenodvīkṣyamāṇasya baddhamārgasya sarvataḥ /",
    "SA11santbcpu:bca_7.6_1": "kathaṃ te rocate bhoktuṃ kathaṃ nidrā kathaṃ ratiḥ //",
    "SA11santbcpu:bca_7.7_0": "yāvatsaṃbhṛtasaṃbhāraṃ maraṇaṃ śīghrameṣyati /",
    "SA11santbcpu:bca_7.7_1": "saṃtyajyāpi tadālasyam akāle kiṃ kariṣyasi //",
    "SA11santbcpu:bca_7.8_0": "idaṃ na prāptamārabdham idamardhakṛtaṃ sthitam /",
    "SA11santbcpu:bca_7.8_1": "akasmānmṛtyurāyāto hā hato 'smīti cintayan //",
    "SA11santbcpu:bca_7.9_0": "śokavegasamucchūna-sāśruraktekṣaṇānanān /",
    "SA11santbcpu:bca_7.9_1": "bandhūn nirāśān saṃpaśyan yamadūtamukhāni ca //",
    "SA11santbcpu:bca_7.10_0": "svapāpasmṛtisaṃtaptaḥ śṛṇvannādāṃśca nārakān /",
    "SA11santbcpu:bca_7.10_1": "trāsoccāraviliptāṅgo vihvalaḥ kiṃ kariṣyasi //",
    "SA11santbcpu:bca_7.11_0": "jīvamatsya ivāsmīti yuktaṃ bhayamihaiva te /",
    "SA11santbcpu:bca_7.11_1": "kiṃ punaḥ kṛtapāpasya tīvrānnarakaduḥkhataḥ //",
    "SA11santbcpu:bca_7.12_0": "spṛṣṭa uṣṇodakenāpi sukumāra pratapyase /",
    "SA11santbcpu:bca_7.12_1": "kṛtvā ca nārakaṃ karma kimevaṃ svasthamāsyate //",
    "SA11santbcpu:bca_7.13_0": "nirudyamaphalākāṅkṣin sukumāra bahuvyatha /",
    "SA11santbcpu:bca_7.13_1": "mṛtyugrasto 'marākāra hā duḥkhita vihanyase //",
    "SA11santbcpu:bca_7.14_0": "mānuṣyaṃ nāvamāsādya tara duḥkhamahānadīm /",
    "SA11santbcpu:bca_7.14_1": "mūḍha kālo na nidrāyā iyaṃ naurdurlabhā punaḥ //",
    "SA11santbcpu:bca_7.15_0": "muktvā dharmaratiṃ śreṣṭhām anantaratisaṃtatim /",
    "SA11santbcpu:bca_7.15_1": "ratirauddhatyahāsādau duḥkhahetau kathaṃ tava //",
    "SA11santbcpu:bca_7.16_0": "aviṣādabalavyūha-tātparyātmavidheyatā /",
    "SA11santbcpu:bca_7.16_1": "parātmasamatā caiva parātmaparivartanam //",
    "SA11santbcpu:bca_7.17_0": "naivāvasādaḥ kartavyaḥ kuto me bodhirityataḥ /",
    "SA11santbcpu:bca_7.17_1": "yasmāttathāgataḥ satyaṃ satyavādīdamuktavān //",
    "SA11santbcpu:bca_7.18_0": "te 'pyāsan daṃśamaśakā makṣikāḥ kṛmayastathā /",
    "SA11santbcpu:bca_7.18_1": "yairutsāhavaśāt prāptā durāpā bodhiruttamā //",
    "SA11santbcpu:bca_7.19_0": "kimutāhaṃ naro jātyā śakto jñātuṃ hitāhitam /",
    "SA11santbcpu:bca_7.19_1": "sarvajñanītyanutsargād bodhiṃ kiṃ nāpnuyāmaham //",
    "SA11santbcpu:bca_7.20_0": "athāpi hastapādādi dātavyamiti me bhayam /",
    "SA11santbcpu:bca_7.20_1": "gurulāghavamūḍhatvaṃ tanme syādavicārataḥ //",
    "SA11santbcpu:bca_7.21_0": "chettavyaścāsmi bhettavyo dāhyaḥ pāṭyo 'pyanekaśaḥ /",
    "SA11santbcpu:bca_7.21_1": "kalpakoṭīrasaṃkhyeyā na ca bodhirbhaviṣyati //",
    "SA11santbcpu:bca_7.22_0": "idaṃ tu me parimitaṃ duḥkhaṃ saṃbodhisādhanam /",
    "SA11santbcpu:bca_7.22_1": "naṣṭaśalyavyathāpohe tadutpādanaduḥkhavat //",
    "SA11santbcpu:bca_7.23_0": "sarve 'pi vaidyāḥ kurvanti kriyāduḥkhairarogatām /",
    "SA11santbcpu:bca_7.23_1": "tasmādbahūni duḥkhāni hantuṃ soḍhavyamalpakam //",
    "SA11santbcpu:bca_7.24_0": "kriyāmimāmapyucitāṃ varavaidyo na dattavān /",
    "SA11santbcpu:bca_7.24_1": "madhureṇopacāreṇa cikitsati mahāturān //",
    "SA11santbcpu:bca_7.25_0": "ādau śākādidāne 'pi niyojayati nāyakaḥ /",
    "SA11santbcpu:bca_7.25_1": "tatkaroti kramātpaścād yatsvamāṃsānyapi tyajet //",
    "SA11santbcpu:bca_7.26_0": "yadā śākeṣviva prajñā svamāṃse 'pyupajāyate /",
    "SA11santbcpu:bca_7.26_1": "māṃsāsthi tyajatastasya tadā kiṃ nāma duṣkaram //",
    "SA11santbcpu:bca_7.27_0": "na duḥkhī tyaktapāpatvāt paṇḍitatvānna durmanāḥ /",
    "SA11santbcpu:bca_7.27_1": "mithyākalpanayā citte pāpātkāye yato vyathā //",
    "SA11santbcpu:bca_7.28_0": "puṇyena kāyaḥ sukhitaḥ pāṇḍityena manaḥ sukhi /",
    "SA11santbcpu:bca_7.28_1": "tiṣṭhan parārthaṃ saṃsāre kṛpāluḥ kena khidyate //",
    "SA11santbcpu:bca_7.29_0": "kṣapayan pūrvapāpāni pratīcchan puṇyasāgarān /",
    "SA11santbcpu:bca_7.29_1": "bodhicittabalādeva śrāvakebhyo 'pi śīghragaḥ //",
    "SA11santbcpu:bca_7.30_0": "evaṃ sukhātsukhaṃ gacchan ko viṣīdetsacetanaḥ /",
    "SA11santbcpu:bca_7.30_1": "bodhicittarathaṃ prāpya sarvakhedaśramāpaham //",
    "SA11santbcpu:bca_7.31_0": "chandasthāmaratimukti-balaṃ sattvārthasiddhaye /",
    "SA11santbcpu:bca_7.31_1": "chandaṃ duḥkhabhayātkuryād anuśaṃsāṃśca bhāvayan //",
    "SA11santbcpu:bca_7.32_0": "evaṃ vipakṣamunmūlya yatetotsāhavṛddhaye /",
    "SA11santbcpu:bca_7.32_1": "chandamānaratityāga-tātparyavaśitābalaiḥ //",
    "SA11santbcpu:bca_7.33_0": "aprameyā mayā doṣā hantavyāḥ svaparātmanoḥ /",
    "SA11santbcpu:bca_7.33_1": "ekaikasyāpi doṣasya yatra kalpārṇavaiḥ kṣayaḥ //",
    "SA11santbcpu:bca_7.34_0": "tatra doṣakṣayārambhe leśo 'pi mama nekṣyate /",
    "SA11santbcpu:bca_7.34_1": "aprameyavyathābhājye noraḥ sphuṭati me katham //",
    "SA11santbcpu:bca_7.35_0": "guṇā mayārjanīyāśca bahavaḥ svaparātmanoḥ /",
    "SA11santbcpu:bca_7.35_1": "tatraikaikaguṇābhyāso bhavetkalpārṇavairna vā //",
    "SA11santbcpu:bca_7.36_0": "guṇaleśe 'pi nābhyāso mama jātaḥ kadācana /",
    "SA11santbcpu:bca_7.36_1": "vṛthā nītaṃ mayā janma kathaṃcillabdhamadbhutam //",
    "SA11santbcpu:bca_7.37_0": "na prāptaṃ bhagavatpūjā-mahotsavasukhaṃ mayā /",
    "SA11santbcpu:bca_7.37_1": "na kṛtā śāsane kārā daridrāśā na pūritā //",
    "SA11santbcpu:bca_7.38_0": "bhītebhyo nābhayaṃ dattam ārtā na sukhinaḥ kṛtāḥ /",
    "SA11santbcpu:bca_7.38_1": "duḥkhāya kevalaṃ mātur gato 'smi garbhaśalyatām //",
    "SA11santbcpu:bca_7.39_0": "dharmacchandaviyogena paurvikeṇa mamādhunā /",
    "SA11santbcpu:bca_7.39_1": "vipattirīdṛśī jātā ko dharme chandamutsṛjet //",
    "SA11santbcpu:bca_7.40_0": "kuśalānāṃ ca sarveṣāṃ chandaṃ mūlaṃ munirjagau /",
    "SA11santbcpu:bca_7.40_1": "tasyāpi mūlaṃ satataṃ vipākaphalabhāvanā //",
    "SA11santbcpu:bca_7.41_0": "duḥkhāni daurmanasyāni bhayāni vividhāni ca /",
    "SA11santbcpu:bca_7.41_1": "abhilāṣavighātāśca jāyante pāpakāriṇām //",
    "SA11santbcpu:bca_7.42_0": "manorathaḥ śubhakṛtāṃ yatra yatraiva gacchati /",
    "SA11santbcpu:bca_7.42_1": "tatra tatraiva tatpuṇyaiḥ phalārgheṇābhipūjyate //",
    "SA11santbcpu:bca_7.43_0": "pāpakārisukhecchā tu yatra yatraiva gacchati /",
    "SA11santbcpu:bca_7.43_1": "tatra tatraiva tatpāpair duḥkhaśastrairvihanyate //",
    "SA11santbcpu:bca_7.44_0": "vipulasugandhiśītalasaroruhagarbhagatā madhurajinasvarāśanakṛtopacitadyutayaḥ /",
    "SA11santbcpu:bca_7.44_1": "munikarabodhitāmbujavinirgatasadvapuṣaḥ sugatasutā bhavanti sugatasya puraḥ kuśalaiḥ //",
    "SA11santbcpu:bca_7.45_0": "yamapuruṣāpanītasakalacchavirārtaravo hutavahatāpavidrutakatāmraniṣiktatanuḥ /",
    "SA11santbcpu:bca_7.45_1": "jvaladasiśaktighātaśataśātitamāṃsadalaḥ patati sutaptalohadharaṇīṣvaśubhairbahuśaḥ //",
    "SA11santbcpu:bca_7.46_0": "tasmātkāryaḥ śubhacchando bhāvayitvaivamādarāt /",
    "SA11santbcpu:bca_7.46_1": "vajradhvajasya vidhinā mānaṃ tvārabhya bhāvayet //",
    "SA11santbcpu:bca_7.47_0": "pūrvaṃ nirūpya sāmagrīm ārabhennārabheta vā /",
    "SA11santbcpu:bca_7.47_1": "anārambho varaṃ nāma na tvārabhya nivartanam //",
    "SA11santbcpu:bca_7.48_0": "janmāntare 'pi so 'bhyāsaḥ pāpādduḥkhaṃ ca vardhate /",
    "SA11santbcpu:bca_7.48_1": "anyacca kāryakālaṃ ca hīnaṃ tacca na sādhitam //",
    "SA11santbcpu:bca_7.49_0": "triṣu māno vidhātavyaḥ karmopakleśaśaktiṣu /",
    "SA11santbcpu:bca_7.49_1": "mayaivaikena kartavyam ityeṣā karmamānitā //",
    "SA11santbcpu:bca_7.50_0": "kleśasvatantro loko 'yaṃ na kṣamaḥ svārthasādhane /",
    "SA11santbcpu:bca_7.50_1": "tasmānmayaiṣāṃ kartavyaṃ nāśakto 'haṃ yathā janaḥ //",
    "SA11santbcpu:bca_7.51_0": "nīcaṃ karma karotyanyaḥ kathaṃ mayyapi tiṣṭhati /",
    "SA11santbcpu:bca_7.51_1": "mānāccenna karomyetan māno naśyatu me varam //",
    "SA11santbcpu:bca_7.52_0": "mṛtaṃ duṇḍubhamāsādya kāko 'pi garuḍāyate /",
    "SA11santbcpu:bca_7.52_1": "āpadābādhate 'lpāpi mano me yadi durbalam //",
    "SA11santbcpu:bca_7.53_0": "viṣādakṛtaniśceṣṭa āpadaḥ sukarā nanu /",
    "SA11santbcpu:bca_7.53_1": "vyutthitaśceṣṭamānastu mahatāmapi durjayaḥ //",
    "SA11santbcpu:bca_7.54_0": "tasmāddṛḍhena cittena karomyāpadamāpadaḥ /",
    "SA11santbcpu:bca_7.54_1": "trailokyavijigīṣutvaṃ hāsyamāpajjitasya me //",
    "SA11santbcpu:bca_7.55_0": "mayā hi sarvaṃ jetavyam ahaṃ jeyo na kenacit /",
    "SA11santbcpu:bca_7.55_1": "mayaiṣa māno voḍhavyo jinasiṃhasuto hyaham //",
    "SA11santbcpu:bca_7.56_0": "ye sattvā mānavijitā varākāste na māninaḥ /",
    "SA11santbcpu:bca_7.56_1": "mānī śatruvaśaṃ naiti mānaśatruvaśāśca te //",
    "SA11santbcpu:bca_7.57_0": "mānena durgatiṃ nītā mānuṣye 'pi hatotsavāḥ /",
    "SA11santbcpu:bca_7.57_1": "parapiṇḍāśino dāsā mūrkhā durdarśanāḥ kṛśāḥ //",
    "SA11santbcpu:bca_7.58_0": "sarvataḥ paribhūtāśca mānastabdhāstapasvinaḥ /",
    "SA11santbcpu:bca_7.58_1": "te 'pi cenmānināṃ madhye dīnāstu vada kīdṛśāḥ //",
    "SA11santbcpu:bca_7.59_0": "te mānino vijayinaśca ta eva śūrā ye mānaśatruvijayāya vahanti mānam /",
    "SA11santbcpu:bca_7.59_1": "ye taṃ sphurantamapi mānaripuṃ nihatya kāmaṃ jane jayaphalaṃ pratipādayanti //",
    "SA11santbcpu:bca_7.60_0": "saṃkleśapakṣamadhyastho bhaveddṛptaḥ sahasraśaḥ /",
    "SA11santbcpu:bca_7.60_1": "duryodhanaḥ kleśagaṇaiḥ siṃho mṛgagaṇairiva //",
    "SA11santbcpu:bca_7.61_0": "mahatsvapi hi kṛcchreṣu na rasaṃ cakṣurīkṣate /",
    "SA11santbcpu:bca_7.61_1": "evaṃ kṛcchramapi prāpya na kleśavaśago bhavet //",
    "SA11santbcpu:bca_7.62_0": "yadevāpadyate karma tatkarmavyasanī bhavet /",
    "SA11santbcpu:bca_7.62_1": "tatkarmaśauṇḍo 'tṛptātmā krīḍāphalasukhepsuvat //",
    "SA11santbcpu:bca_7.63_0": "sukhārthaṃ kriyate karma tathāpi syānna vā sukham /",
    "SA11santbcpu:bca_7.63_1": "karmaiva tu sukhaṃ yasya niṣkarmā sa sukhī katham //",
    "SA11santbcpu:bca_7.64_0": "kāmairna tṛptiḥ saṃsāre kṣuradhārāmadhūpamaiḥ /",
    "SA11santbcpu:bca_7.64_1": "puṇyāmṛtaiḥ kathaṃ tṛptir vipākamadhuraiḥ śivaiḥ //",
    "SA11santbcpu:bca_7.65_0": "tasmātkarmāvasāne 'pi nimajjettatra karmaṇi /",
    "SA11santbcpu:bca_7.65_1": "yathā madhyāhnasaṃtapta ādau prāptasarāḥ karī //",
    "SA11santbcpu:bca_7.66_0": "balanāśānubandhe tu punaḥ kartuṃ parityajet /",
    "SA11santbcpu:bca_7.66_1": "susamāptaṃ ca tanmuñced uttarottaratṛṣṇayā //",
    "SA11santbcpu:bca_7.67_0": "kleśaprahārān saṃrakṣet kleśāṃśca prahareddṛḍham /",
    "SA11santbcpu:bca_7.67_1": "khaḍgayuddhamivāpannaḥ śikṣitenāriṇā saha //",
    "SA11santbcpu:bca_7.68_0": "tatra khaḍgaṃ yathā bhraṣṭaṃ gṛhṇīyātsabhayastvaram /",
    "SA11santbcpu:bca_7.68_1": "smṛtikhaḍgaṃ tathā bhraṣṭaṃ gṛhṇīyānnarakān smaran //",
    "SA11santbcpu:bca_7.69_0": "viṣaṃ rudhiramāsādya prasarpati yathā tanau /",
    "SA11santbcpu:bca_7.69_1": "tathaiva cchidramāsādya doṣaścitte prasarpati //",
    "SA11santbcpu:bca_7.70_0": "tailapātradharo yadvad asihastairadhiṣṭhitaḥ /",
    "SA11santbcpu:bca_7.70_1": "skhalite maraṇatrāsāt tatparaḥ syāttathā vratī //",
    "SA11santbcpu:bca_7.71_0": "tasmādutsaṅgage sarpe yathottiṣṭhati satvaram /",
    "SA11santbcpu:bca_7.71_1": "nidrālasyāgame tadvat pratikurvīta satvaram //",
    "SA11santbcpu:bca_7.72_0": "ekaikasmiṃśchale suṣṭhu paritapya vicintayet /",
    "SA11santbcpu:bca_7.72_1": "kathaṃ karomi yenedaṃ punarme na bhavediti //",
    "SA11santbcpu:bca_7.73_0": "saṃsargaṃ karma vā prāptam icchedetena hetunā /",
    "SA11santbcpu:bca_7.73_1": "kathaṃ nāmāsvavasthāsu smṛtyabhyāso bhavediti //",
    "SA11santbcpu:bca_7.74_0": "laghuṃ kuryāttathātmānam apramādakathāṃ smaran /",
    "SA11santbcpu:bca_7.74_1": "karmāgamādyathā pūrvaṃ sajjaḥ sarvatra vartate //",
    "SA11santbcpu:bca_7.75_0": "yathaiva tūlakaṃ vāyor gamanāgamane vaśam /",
    "SA11santbcpu:bca_7.75_1": "tathotsāhavaśaṃ yāyād ṛddhiścaivaṃ samṛdhyati //",
    "SA11santbcpu:20_0": "bodhicaryāvatāre vīryapāramitā nāma saptamaḥ paricchedaḥ //",
    "SA11santbcpu:21_0": "****************************************************************",
    "SA11santbcpu:22_0": "Pariccheda 8",
    "SA11santbcpu:bca_8.1_0": "vardhayitvaivamutsāhaṃ samādhau sthāpayenmanaḥ /",
    "SA11santbcpu:bca_8.1_1": "vikṣiptacittastu naraḥ kleśadaṃṣṭrāntare sthitaḥ //",
    "SA11santbcpu:bca_8.2_0": "kāyacittavivekena vikṣepasya na saṃbhavaḥ /",
    "SA11santbcpu:bca_8.2_1": "tasmāllokaṃ parityajya vitarkān parivarjayet //",
    "SA11santbcpu:bca_8.3_0": "snehānna tyajyate loko lābhādiṣu ca tṛṣṇayā /",
    "SA11santbcpu:bca_8.3_1": "tasmādetatparityāge vidvānevaṃ vibhāvayet //",
    "SA11santbcpu:bca_8.4_0": "śamathena vipaśyanāsuyuktaḥ kurute kleśavināśamityavetya /",
    "SA11santbcpu:bca_8.4_1": "śamathaḥ prathamaṃ gaveṣaṇīyaḥ sa ca loke nirapekṣayābhiratyā //",
    "SA11santbcpu:bca_8.5_0": "kasyānityeṣvanityasya sneho bhavitumarhati /",
    "SA11santbcpu:bca_8.5_1": "yena janmasahasrāṇi draṣṭavyo na punaḥ priyaḥ //",
    "SA11santbcpu:bca_8.6_0": "apaśyannaratiṃ yāti samādhau na ca tiṣṭhati /",
    "SA11santbcpu:bca_8.6_1": "na ca tṛpyati dṛṣṭvāpi pūrvavad bādhyate tṛṣā //",
    "SA11santbcpu:bca_8.7_0": "na paśyati yathābhūtaṃ saṃvegādavahīyate /",
    "SA11santbcpu:bca_8.7_1": "dahyate tena śokena priyasaṃgamakāṅkṣayā //",
    "SA11santbcpu:bca_8.8_0": "taccintayā mudhā yāti hrasvamāyurmuhurmuhuḥ /",
    "SA11santbcpu:bca_8.8_1": "aśāśvatena mitrena dharmo bhraśyati śāśvataḥ //",
    "SA11santbcpu:bca_8.9_0": "bālaiḥ sabhāgacarito niyataṃ yāti durgatim /",
    "SA11santbcpu:bca_8.9_1": "neṣyate viṣabhāgaśca kiṃ prāptaṃ bālasaṃgamāt //",
    "SA11santbcpu:bca_8.10_0": "kṣaṇād bhavanti suhṛdo bhavanti ripavaḥ kṣaṇāt /",
    "SA11santbcpu:bca_8.10_1": "toṣasthāne prakupyanti durārādhāḥ pṛthagjanāḥ //",
    "SA11santbcpu:bca_8.11_0": "hitamuktāḥ prakupyanti vārayanti ca māṃ hitāt /",
    "SA11santbcpu:bca_8.11_1": "atha na śrūyate teṣāṃ kupitā yānti durgatim //",
    "SA11santbcpu:bca_8.12_0": "īrṣyotkṛṣṭāt samādvandvo hīnānmānaḥ stutermadaḥ /",
    "SA11santbcpu:bca_8.12_1": "avarṇāt pratighaśceti kadā bālāddhitaṃ bhavet //",
    "SA11santbcpu:bca_8.13_0": "ātmotkarṣaḥ parāvarṇaḥ saṃsāraratisaṃkathā /",
    "SA11santbcpu:bca_8.13_1": "ityādyavaśyamaśubhaṃ kiṃcidbālasya bālataḥ //",
    "SA11santbcpu:bca_8.14_0": "evaṃ tasyāpi tatsaṅgāt tenānarthasamāgamaḥ /",
    "SA11santbcpu:bca_8.14_1": "ekākī vihariṣyāmi sukhamakliṣṭamānasaḥ //",
    "SA11santbcpu:bca_8.15_0": "bālāddūraṃ palāyeta prāptamārādhayet priyaiḥ /",
    "SA11santbcpu:bca_8.15_1": "na saṃstavānubandhena kiṃtūdāsīnasādhuvat //",
    "SA11santbcpu:bca_8.16_0": "dharmārthamātramādāya bhṛṅgavat kusumānmadhu /",
    "SA11santbcpu:bca_8.16_1": "apūrva iva sarvatra vihariṣyāmyasaṃstutaḥ //",
    "SA11santbcpu:bca_8.17_0": "lābhī ca satkṛtaścāham icchanti bahavaśca mām /",
    "SA11santbcpu:bca_8.17_1": "iti martyasya saṃprāptān maraṇājjāyate bhayam //",
    "SA11santbcpu:bca_8.18_0": "yatra tatra ratiṃ yāti manaḥ sukhābhimohitam /",
    "SA11santbcpu:bca_8.18_1": "tattatsahasraguṇitaṃ duḥkhaṃ bhūtvopatiṣṭhati //",
    "SA11santbcpu:bca_8.19_0": "tasmāt prājño na tamicched icchāto jāyate bhayam /",
    "SA11santbcpu:bca_8.19_1": "svayameva ca yātyetad dhairyaṃ kṛtvā pratīkṣatām //",
    "SA11santbcpu:bca_8.20_0": "bahavo lābhino 'bhūvan bahavaśca yaśasvinaḥ /",
    "SA11santbcpu:bca_8.20_1": "saha lābhayaśobhiste na jñātāḥ kva gatā iti //",
    "SA11santbcpu:bca_8.21_0": "māmevānye jugupsanti kiṃ prahṛṣyāmyahaṃ stutaḥ /",
    "SA11santbcpu:bca_8.21_1": "māmevānye praśaṃsanti kiṃ viṣīdāmi ninditaḥ //",
    "SA11santbcpu:bca_8.22_0": "nānādhimuktikāḥ sattvā jinairapi na toṣitāḥ /",
    "SA11santbcpu:bca_8.22_1": "kiṃ punarmādṛśairajñais tasmāt kiṃ kokacintayā //",
    "SA11santbcpu:bca_8.23_0": "nindantyalābhinaṃ sattvam avadhyāyanti lābhinam /",
    "SA11santbcpu:bca_8.23_1": "prakṛtyā duḥkhasaṃvāsaiḥ kathaṃ tairjāyate ratiḥ //",
    "SA11santbcpu:bca_8.24_0": "na bālaḥ kasyacinmitram iti coktaṃ tathāgataiḥ /",
    "SA11santbcpu:bca_8.24_1": "na svārthena vinā prītir yasmādbālasya jāyate //",
    "SA11santbcpu:bca_8.25_0": "svārthadvāreṇa yā prītir ātmārthaṃ prītireva sā /",
    "SA11santbcpu:bca_8.25_1": "dravyanāśe yathodvegaḥ sukhahānikṛto hi saḥ //",
    "SA11santbcpu:bca_8.26_0": "nāvadhyāyanti taravo na cārādhyāḥ prayatnataḥ /",
    "SA11santbcpu:bca_8.26_1": "kadā taiḥ sukhasaṃvāsaiḥ saha vāso bhavenmama //",
    "SA11santbcpu:bca_8.27_0": "śūnyadevakule sthitvā vṛkṣamūle guhāsu vā /",
    "SA11santbcpu:bca_8.27_1": "kadānapekṣo yāsyāmi pṛṣṭhato 'navalokayan //",
    "SA11santbcpu:bca_8.28_0": "amameṣu pradeśeṣu vistīrṇeṣu svabhāvataḥ /",
    "SA11santbcpu:bca_8.28_1": "svacchandacāryanilayo vihariṣyāmyahaṃ kadā //",
    "SA11santbcpu:bca_8.29_0": "mṛtpātramātravibhavaś caurāsaṃbhogacīvaraḥ /",
    "SA11santbcpu:bca_8.29_1": "nirbhayo vihariṣyāmi kadā kāyamagopayan //",
    "SA11santbcpu:bca_8.30_0": "kāyabhūmiṃ nijāṃ gatvā kaṅkālairaparaiḥ saha /",
    "SA11santbcpu:bca_8.30_1": "svakāyaṃ tulayiṣyāmi kadā śatanadharmiṇam //",
    "SA11santbcpu:bca_8.31_0": "ayameva hi kāyo me evaṃ pūtirbhaviṣyati /",
    "SA11santbcpu:bca_8.31_1": "śṛgālā api yadgandhān nopasarpeyurantikam //",
    "SA11santbcpu:bca_8.32_0": "asyaikasyāpi kāyasya sahajā asthikhaṇḍakāḥ /",
    "SA11santbcpu:bca_8.32_1": "pṛthak pṛthaggamiṣyanti kimutānyaḥ priyo janaḥ //",
    "SA11santbcpu:bca_8.33_0": "eka utpadyate jantur mriyate caika eva hi /",
    "SA11santbcpu:bca_8.33_1": "nānyasya tadvyathābhāgaḥ kiṃ priyairvighnakārakaiḥ //",
    "SA11santbcpu:bca_8.34_0": "adhvānaṃ pratipannasya yathāvāsaparigrahaḥ /",
    "SA11santbcpu:bca_8.34_1": "tathā bhavādhvagasyāpi janmāvāsaparigrahaḥ //",
    "SA11santbcpu:bca_8.35_0": "caturbhiḥ puruṣairyāvat sa na nirdhāryate tataḥ /",
    "SA11santbcpu:bca_8.35_1": "āśocyamāno lokena tāvadeva vanaṃ vrajet //",
    "SA11santbcpu:bca_8.36_0": "asaṃstavāvirodhābhyām eka eva śarīrakaḥ /",
    "SA11santbcpu:bca_8.36_1": "pūrvameva mṛto loke mriyamāṇo na śocati //",
    "SA11santbcpu:bca_8.37_0": "na cāntikacarāḥ kecic chocantaḥ kurvate vyathām /",
    "SA11santbcpu:bca_8.37_1": "buddhādyanusmṛtiṃ cāsya vikṣipanti na kecana //",
    "SA11santbcpu:bca_8.38_0": "tasmādekākitā ramyā nirāyāsā śivodayā /",
    "SA11santbcpu:bca_8.38_1": "sarvavikṣepaśamanī sevitavyā mayā sadā //",
    "SA11santbcpu:bca_8.39_0": "sarvānyacintānirmuktaḥ svacittaikāgramānasaḥ /",
    "SA11santbcpu:bca_8.39_1": "samādhānāya cittasya prayatiṣye damāya ca //",
    "SA11santbcpu:bca_8.40_0": "kāmā hyanarthajanakā iha loke paratra ca /",
    "SA11santbcpu:bca_8.40_1": "iha bandhavadhacchedair narakādau paratra ca //",
    "SA11santbcpu:bca_8.41_0": "yadarthaṃ dūtadūtīnāṃ kṛtāñjaliranekadhā /",
    "SA11santbcpu:bca_8.41_1": "na ca pāpamakīrttirvā yadarthaṃ gaṇitā purā //",
    "SA11santbcpu:bca_8.42_0": "prakṣiptaśca bhaye 'pyātmā draviṇaṃ ca vyayīkṛtam /",
    "SA11santbcpu:bca_8.42_1": "yānyeva ca pariṣvajya vabhūvottamanirvṛtāḥ //",
    "SA11santbcpu:bca_8.43_0": "tānyevāsthīni nānyāni svādhīnānyamamāni ca /",
    "SA11santbcpu:bca_8.43_1": "prakāmaṃ saṃpariṣvajya kiṃ na gacchasi nirvṛtim //",
    "SA11santbcpu:bca_8.44_0": "unnāmyamānaṃ yatnād yan nīyamānamadho hriyā /",
    "SA11santbcpu:bca_8.44_1": "purā dṛṣṭamadṛṣṭaṃ vā mukhaṃ jālikayāvṛtam //",
    "SA11santbcpu:bca_8.45_0": "tanmukhaṃ tūtparikleśam asahadbhirivādhunā /",
    "SA11santbcpu:bca_8.45_1": "gṛdhrairvyaktīkṛtaṃ paśya kimidānīṃ palāyase //",
    "SA11santbcpu:bca_8.46_0": "paracakṣurnipātebhyo 'pyāsīdyatparirakṣitam /",
    "SA11santbcpu:bca_8.46_1": "tadadya bhakṣitaṃ yāvat kimīrṣyālo na rakṣasi //",
    "SA11santbcpu:bca_8.47_0": "māṃsocchrayamimaṃ dṛṣṭvā gṛdhrairanyaiśca bhakṣitam /",
    "SA11santbcpu:bca_8.47_1": "āhāraḥ pūjyate 'nyeṣāṃ srakcandanavibhūṣaṇaiḥ //",
    "SA11santbcpu:bca_8.48_0": "niścalādapi te trāsaḥ kaṅkālādevamīkṣitāt /",
    "SA11santbcpu:bca_8.48_1": "vetāḍeneva kenāpi cālyamānād bhayaṃ na kim //",
    "SA11santbcpu:bca_8.49_0": "ekasmādaśanādeṣāṃ lālāmedhyaṃ ca jāyate /",
    "SA11santbcpu:bca_8.49_1": "tatrāmedhyamaniṣṭaṃ te lālāpānaṃ kathaṃ priyam //",
    "SA11santbcpu:bca_8.50_0": "tūlagarbhairmṛdusparśai ramante nopadhānakaiḥ /",
    "SA11santbcpu:bca_8.50_1": "durgandhaṃ na sravantīti kāmino 'medhyamohitāḥ //",
    "SA11santbcpu:bca_8.51_0": "yatra cchanne 'pyayaṃ rāgas tadacchannaṃ kimapriyam /",
    "SA11santbcpu:bca_8.51_1": "na cetprayojanaṃ tena kasmācchannaṃ vimṛdyate //",
    "SA11santbcpu:bca_8.52_0": "yadi te nāśucau rāgaḥ kasmādāliṅgase 'param /",
    "SA11santbcpu:bca_8.52_1": "māṃsakardamasaṃliptaṃ snāyubaddhāsthipañjaram //",
    "SA11santbcpu:bca_8.53_0": "svameva bahvamedhyaṃ te tenaiva dhṛtimācara /",
    "SA11santbcpu:bca_8.53_1": "amedhyabhastrāmaparāṃ gūthaghasmara vismara //",
    "SA11santbcpu:bca_8.54_0": "māṃsapriyo 'hamasyeti draṣṭuṃ spraṣṭuṃ ca vāñchasi /",
    "SA11santbcpu:bca_8.54_1": "acetanaṃ svabhāvena māṃsaṃ tvaṃ kathamicchasi //",
    "SA11santbcpu:bca_8.55_0": "yadicchasi na taccittaṃ draṣṭuṃ spraṣṭuṃ ca śakyate /",
    "SA11santbcpu:bca_8.55_1": "yacca śakyaṃ na tadvetti kiṃ tadāliṅgase mudhā //",
    "SA11santbcpu:bca_8.56_0": "nāmedhyamayamanyasya kāyaṃ vetsītyanadbhutam /",
    "SA11santbcpu:bca_8.56_1": "svāmedhyamayameva tvaṃ taṃ nāvaiṣīti vismayaḥ //",
    "SA11santbcpu:bca_8.57_0": "vighanārkāṃśuvikacaṃ muktvā taruṇapaṅkajam /",
    "SA11santbcpu:bca_8.57_1": "amedhyaśauṇḍacittasya kā ratirgūthapañjare //",
    "SA11santbcpu:bca_8.58_0": "mṛdādyamedhyaliptatvād yadi na spraṣṭumicchasi /",
    "SA11santbcpu:bca_8.58_1": "yatastannirgataṃ kāyāt taṃ spraṣṭuṃ kathamicchasi //",
    "SA11santbcpu:bca_8.59_0": "yadi te nāśucau rāgaḥ kasmādāliṅgase param /",
    "SA11santbcpu:bca_8.59_1": "amedhyakṣetrasaṃbhūtaṃ tadbījaṃ tena vardhitam //",
    "SA11santbcpu:bca_8.60_0": "amedhyabhavamalpatvān na vāñchasyaśuciṃ kṛmim /",
    "SA11santbcpu:bca_8.60_1": "bahvamedhyamayaṃ kāyam amedhyajamapīcchasi //",
    "SA11santbcpu:bca_8.61_0": "na kevalamamedhyatvam ātmīyaṃ na jugupsasi /",
    "SA11santbcpu:bca_8.61_1": "amedhyabhāṇḍānaparān gūthaghasmara vāñchasi //",
    "SA11santbcpu:bca_8.62_0": "karpūrādiṣu hṛdyeṣu śālyannavyañjaneṣu vā /",
    "SA11santbcpu:bca_8.62_1": "mukhakṣiptavisṛṣṭeṣu bhūmirapyaśucirmatā //",
    "SA11santbcpu:bca_8.63_0": "yadi pratyakṣamapyetad amedhyaṃ nādhimucyase /",
    "SA11santbcpu:bca_8.63_1": "śmaśāne patitān ghorān kāyān paśyāparānapi //",
    "SA11santbcpu:bca_8.64_0": "carmaṇyutpāṭite yasmād bhayamutpadyate mahat /",
    "SA11santbcpu:bca_8.64_1": "kathaṃ jñātvāpi tatraiva punarutpadyate ratiḥ //",
    "SA11santbcpu:bca_8.65_0": "kāye nyasto 'pyasau gandhaś candanādeva nānyataḥ /",
    "SA11santbcpu:bca_8.65_1": "anyadīyena gandhena kasmādanyatra rajyate //",
    "SA11santbcpu:bca_8.66_0": "yadi svabhāvadaurgandhyād rāgo nātra śivaṃ nanu /",
    "SA11santbcpu:bca_8.66_1": "kimanartharucirlokas taṃ gandhenānulimpati //",
    "SA11santbcpu:bca_8.67_0": "kāyasyātra kimāyātaṃ sugandhi yadi candanam /",
    "SA11santbcpu:bca_8.67_1": "anyadīyena gandhena kasmādanyatra rajyate //",
    "SA11santbcpu:bca_8.68_0": "yadi keśanakhairdīrghair dantaiḥ samalapāṇḍuraiḥ /",
    "SA11santbcpu:bca_8.68_1": "malapaṅkadharo nagnaḥ kāyaḥ prakṛtibhīṣaṇaḥ //",
    "SA11santbcpu:bca_8.69_0": "sa kiṃ saṃskriyate yatnād ātmaghātāya śastravat /",
    "SA11santbcpu:bca_8.69_1": "ātmavyāmohanodyuktair unmattairākulā mahī //",
    "SA11santbcpu:bca_8.70_0": "kaṅkālān katiciddṛṣṭvā śmaśāne kila te ghṛṇā /",
    "SA11santbcpu:bca_8.70_1": "grāmaśmaśāne ramase calatkaṅkālasaṃkule //",
    "SA11santbcpu:bca_8.71_0": "evaṃ cāmedhyamapyetad vinā mūlyaṃ na labhyate /",
    "SA11santbcpu:bca_8.71_1": "tadarthamarjanāyāso narakādiṣu ca vyathā //",
    "SA11santbcpu:bca_8.72_0": "śiśornārjanasāmarthyaṃ kenāsau yauvane sukhī /",
    "SA11santbcpu:bca_8.72_1": "yātyarjanena tāruṇyaṃ vṛddhaḥ kāmaiḥ karoti kim //",
    "SA11santbcpu:bca_8.73_0": "keciddināntavyāpāraiḥ pariśrāntāḥ kukāminaḥ /",
    "SA11santbcpu:bca_8.73_1": "gṛhamāgatya sāyāhne śerate sma mṛtā iva //",
    "SA11santbcpu:bca_8.74_0": "daṇḍayātrābhirapare pravāsakleśaduḥkhitāḥ /",
    "SA11santbcpu:bca_8.74_1": "vatsarairapi nekṣante putradārāṃstadarthinaḥ //",
    "SA11santbcpu:bca_8.75_0": "yadarthamiva vikrīta ātmā kāmavimohitaiḥ /",
    "SA11santbcpu:bca_8.75_1": "tanna prāptaṃ mudhaivāyur nītaṃ tu parakarmaṇā //",
    "SA11santbcpu:bca_8.76_0": "vikrītasvātmabhāvānāṃ sadā preṣaṇakāriṇām /",
    "SA11santbcpu:bca_8.76_1": "prasūyante striyo 'nyeṣām aṭavīviṭapādiṣu //",
    "SA11santbcpu:bca_8.77_0": "raṇaṃ jīvitasaṃdehaṃ viśanti kila jīvitam /",
    "SA11santbcpu:bca_8.77_1": "mānārthaṃ dāsatāṃ yānti mūḍhāḥ kāmaviḍambitāḥ //",
    "SA11santbcpu:bca_8.78_0": "chidyante kāminaḥ kecid anye śūlasamarpitāḥ /",
    "SA11santbcpu:bca_8.78_1": "dṛśyante dahyamānāśca hanyamānāśca śaktibhiḥ //",
    "SA11santbcpu:bca_8.79_0": "arjanarakṣaṇanāśaviṣādair arthamanarthamanantamavaihi /",
    "SA11santbcpu:bca_8.79_1": "vyagratayā dhanasaktamatīnāṃ nāvasaro bhavaduḥkhavimukteḥ //",
    "SA11santbcpu:bca_8.80_0": "evamādīnavo bhūyān alpāsvādastu kāminām /",
    "SA11santbcpu:bca_8.80_1": "śakaṭaṃ vahato yadvat paśorghāsalavagrahaḥ //",
    "SA11santbcpu:bca_8.81_0": "tasyāsvādalavasyārthe yaḥ paśorapyadurlabhaḥ /",
    "SA11santbcpu:bca_8.81_1": "hatā daivahateneyaṃ kṣaṇasaṃpatsudurlabhā //",
    "SA11santbcpu:bca_8.82_0": "avaśyaṃ ganturalpasya narakādiprapātinaḥ /",
    "SA11santbcpu:bca_8.82_1": "kāyasyārthe kṛto yo 'yaṃ sarvakālaṃ pariśramaḥ //",
    "SA11santbcpu:bca_8.83_0": "tataḥ koṭiśatenāpi śramabhāgena buddhatā /",
    "SA11santbcpu:bca_8.83_1": "caryāduḥkhānmahadduḥkhaṃ sā ca bodhirna kāminām //",
    "SA11santbcpu:bca_8.84_0": "na śastraṃ na viṣaṃ nāgnir na prapāto na vairiṇaḥ /",
    "SA11santbcpu:bca_8.84_1": "kāmānāmupamāṃ yānti narakādivyathāsmṛteḥ //",
    "SA11santbcpu:bca_8.85_0": "evamudvijya kāmebhyo viveke janayedratim /",
    "SA11santbcpu:bca_8.85_1": "kalahāyāsaśūnyāsu śāntāsu vanabhūmiṣu //",
    "SA11santbcpu:bca_8.86_0": "dhanyaiḥ śaśāṅkakaracandanaśītaleṣu ramyeṣu harmyavipuleṣu śilātaleṣu /",
    "SA11santbcpu:bca_8.86_1": "niḥśabdasaumyavanamārutavījyamānaiḥ caṃkramyate parahitāya vicintyate ca //",
    "SA11santbcpu:bca_8.87_0": "vihṛtya yatra kvacidiṣṭakālaṃ śūnyālaye vṛkṣatale guhāsu /",
    "SA11santbcpu:bca_8.87_1": "parigraharakṣaṇakhedamuktaḥ caratyapekṣāvirato yatheṣṭam //",
    "SA11santbcpu:bca_8.88_0": "svacchandacāryanilayaḥ pratibaddho na kasyacit /",
    "SA11santbcpu:bca_8.88_1": "yatsaṃtoṣasukhaṃ bhuṅkte tadindrasyāpi durlabham //",
    "SA11santbcpu:bca_8.89_0": "evamādibhirākārair vivekaguṇabhāvanāt /",
    "SA11santbcpu:bca_8.89_1": "upaśāntavitarkaḥ san bodhicittaṃ tu bhāvayet //",
    "SA11santbcpu:bca_8.90_0": "parātmasamatāmādau bhāvayedevamādarāt /",
    "SA11santbcpu:bca_8.90_1": "samaduḥkhasukhāḥ sarve pālanīyā mayātmavat //",
    "SA11santbcpu:bca_8.91_0": "hastādibhedena bahuprakāraḥ kāyo yathaikaḥ paripālanīyaḥ /",
    "SA11santbcpu:bca_8.91_1": "tathā jagadbhinnamabhinnaduḥkha-sukhātmakaṃ sarvamidaṃ tathaiva //",
    "SA11santbcpu:bca_8.92_0": "yadyapyanyeṣu deheṣu madduḥkhaṃ na prabādhate /",
    "SA11santbcpu:bca_8.92_1": "tathāpi tadduḥkhameva mamātmasnehaduḥsaham //",
    "SA11santbcpu:bca_8.93_0": "tathā yadyapyasaṃvedyam anyadduḥkhaṃ mayātmanā /",
    "SA11santbcpu:bca_8.93_1": "tathāpi tasya tadduḥkham ātmasnehena duḥsaham //",
    "SA11santbcpu:bca_8.94_0": "mayānyaduḥkhaṃ hantavyaṃ duḥkhatvādātmaduḥkhavat /",
    "SA11santbcpu:bca_8.94_1": "anugrāhyā mayānye 'pi sattvatvādātmasattvavat //",
    "SA11santbcpu:bca_8.95_0": "yadā mama pareṣāṃ ca tulyameva sukhaṃ priyam /",
    "SA11santbcpu:bca_8.95_1": "tadātmanaḥ ko viśeṣo yenātraiva sukhodyamaḥ //",
    "SA11santbcpu:bca_8.96_0": "yadā mama pareṣāṃ ca bhayaṃ duḥkhaṃ ca na priyam /",
    "SA11santbcpu:bca_8.96_1": "tadātmanaḥ ko viśeṣo yattaṃ rakṣāmi netaram //",
    "SA11santbcpu:bca_8.97_0": "tadduḥkhena na me bādhety ato yadi na rakṣyate /",
    "SA11santbcpu:bca_8.97_1": "nāgāmikāyaduḥkhānme bādhā tatkena rakṣyate //",
    "SA11santbcpu:bca_8.98_0": "ahameva tadāpīti mithyeyaṃ pratikalpanā /",
    "SA11santbcpu:bca_8.98_1": "anya eva mṛto yasmād anya eva prajāyate //",
    "SA11santbcpu:bca_8.99_0": "yadi yasyaiva yadduḥkhaṃ rakṣyaṃ tasyaiva tanmatam /",
    "SA11santbcpu:bca_8.99_1": "pādaduḥkhaṃ na hastasya kasmāt tattena rakṣyate //",
    "SA11santbcpu:bca_8.100_0": "ayuktamapi cedetad ahaṃkārātpravartate /",
    "SA11santbcpu:bca_8.100_1": "yadayuktaṃ nivartyaṃ tat svamanyacca yathābalam //",
    "SA11santbcpu:bca_8.101_0": "saṃtānaḥ samudāyaśca paṅktisenādivanmṛṣā /",
    "SA11santbcpu:bca_8.101_1": "yasya duḥkhaṃ sa nāstyasmāt kasya tat svaṃ bhaviṣyati //",
    "SA11santbcpu:bca_8.102_0": "asvāmikāni duḥkhāni sarvāṇyevāviśeṣataḥ /",
    "SA11santbcpu:bca_8.102_1": "duḥkhatvādeva vāryāṇi niyamastatra kiṃkṛtaḥ //",
    "SA11santbcpu:bca_8.103_0": "duḥkhaṃ kasmānnivāryaṃ cet sarveṣāmavivādataḥ /",
    "SA11santbcpu:bca_8.103_1": "vāryaṃ cetsarvamapyevaṃ na cedātmani sarvavat //",
    "SA11santbcpu:bca_8.104_0": "kṛpayā bahu duḥkhaṃ cet kasmādutpadyate balāt /",
    "SA11santbcpu:bca_8.104_1": "jagadduḥkhaṃ nirūpyedaṃ kṛpāduḥkhaṃ kathaṃ bahu //",
    "SA11santbcpu:bca_8.105_0": "bahūnāmekaduḥkhena yadi duḥkhaṃ vigacchati /",
    "SA11santbcpu:bca_8.105_1": "utpādyameva tadduḥkhaṃ sadayena parātmanoḥ //",
    "SA11santbcpu:bca_8.106_0": "ataḥ supuṣpacandreṇa jānatāpi nṛpāpadam /",
    "SA11santbcpu:bca_8.106_1": "ātmaduḥkhaṃ na nihataṃ bahūnāṃ duḥkhināṃ vyayāt //",
    "SA11santbcpu:bca_8.107_0": "evaṃ bhāvitasaṃtānāḥ paraduḥkhasamapriyāḥ /",
    "SA11santbcpu:bca_8.107_1": "avīcimavagāhante haṃsāḥ padmavanaṃ yathā //",
    "SA11santbcpu:bca_8.108_0": "mucyamāneṣu sattveṣu ye te prāmodyasāgarāḥ /",
    "SA11santbcpu:bca_8.108_1": "taireva nanu paryāptaṃ mokṣeṇārasikena kim //",
    "SA11santbcpu:bca_8.109_0": "ataḥ parārthaṃ kṛtvāpi na mado na ca vismayaḥ /",
    "SA11santbcpu:bca_8.109_1": "na vipākaphalākāṅkṣā parārthaikāntatṛṣṇayā //",
    "SA11santbcpu:bca_8.110_0": "tasmādyathāntaśo 'varṇād ātmānaṃ gopayāmyaham /",
    "SA11santbcpu:bca_8.110_1": "rakṣācittaṃ dayācittaṃ karomyevaṃ pareṣvapi //",
    "SA11santbcpu:bca_8.111_0": "abhyāsādanyadīyeṣu śukraśoṇitabinduṣu /",
    "SA11santbcpu:bca_8.111_1": "bhavatyahamiti jñānam asatyapi hi vastuni //",
    "SA11santbcpu:bca_8.112_0": "tathākāyo 'nyadīyo 'pi kimātmeti na gṛhyate /",
    "SA11santbcpu:bca_8.112_1": "paratvaṃ tu svakāyasya sthitameva na duṣkaram //",
    "SA11santbcpu:bca_8.113_0": "jñātvā sadoṣamātmānaṃ parānapi guṇodadhīn /",
    "SA11santbcpu:bca_8.113_1": "ātmabhāvaparityāgaṃ parādānaṃ ca bhāvayet //",
    "SA11santbcpu:bca_8.114_0": "kāyasyāvayavatvena yathābhīṣṭāḥ karādayaḥ /",
    "SA11santbcpu:bca_8.114_1": "jagato 'vayavatvena tathā kasmānna dehinaḥ //",
    "SA11santbcpu:bca_8.115_0": "yathātmabuddhirabhyāsāt svakāye 'smin nirātmake /",
    "SA11santbcpu:bca_8.115_1": "pareṣvapi tathātmatvaṃ kimabhyāsānna jāyate //",
    "SA11santbcpu:bca_8.116_0": "evaṃ parārthaṃ kṛtvāpi na mado na ca vismayaḥ /",
    "SA11santbcpu:bca_8.116_1": "ātmānaṃ bhojayitvaiva phalāśā na ca jāyate //",
    "SA11santbcpu:bca_8.117_0": "tasmādyathārtiśokāder ātmānaṃ goptumicchasi /",
    "SA11santbcpu:bca_8.117_1": "rakṣācittaṃ dayācittaṃ jagatyabhyasyatāṃ tathā //",
    "SA11santbcpu:bca_8.118_0": "adhyatiṣṭhadatho nāthaḥ scanāmāpyavalokitaḥ /",
    "SA11santbcpu:bca_8.118_1": "parṣacchāradyabhayamapy apanetuṃ janasya hi //",
    "SA11santbcpu:bca_8.119_0": "duṣkarānna nivarteta yasmādabhyāsaśaktitaḥ /",
    "SA11santbcpu:bca_8.119_1": "yasyaiva śravaṇāttrāsas tenaiva na vinā ratiḥ //",
    "SA11santbcpu:bca_8.120_0": "ātmānaṃ ca parāṃścaiva yaḥ śīghraṃ trātumicchati /",
    "SA11santbcpu:bca_8.120_1": "sa caretparamaṃ guhyaṃ parātmaparivartanam //",
    "SA11santbcpu:bca_8.121_0": "yasminnātmanyatisnehād alpādapi bhayādbhayam /",
    "SA11santbcpu:bca_8.121_1": "na dviṣetkastamātmānaṃ śatruvadyo bhayāvahaḥ //",
    "SA11santbcpu:bca_8.122_0": "yo mandya kṣutpipāsādi-pratīkāracikīrṣayā /",
    "SA11santbcpu:bca_8.122_1": "pakṣimatsyamṛgān hanti paripanthaṃ ca tiṣṭhati //",
    "SA11santbcpu:bca_8.123_0": "yo lābhasatkriyāhetoḥ pitarāvapi mārayet /",
    "SA11santbcpu:bca_8.123_1": "ratnatrayasvamādadyād yenāvīcīndhano bhavet //",
    "SA11santbcpu:bca_8.124_0": "kaḥ paṇḍitastamātmānam icchedrakṣet prapūjayet /",
    "SA11santbcpu:bca_8.124_1": "na paśyecchatruvaccainaṃ kaścainaṃ pratimānayet //",
    "SA11santbcpu:bca_8.125_0": "yadi dāsyāmi kiṃ bhokṣya ityātmārthe piśācatā /",
    "SA11santbcpu:bca_8.125_1": "yadi bhokṣye kiṃ dadāmīti parārthe devarājatā //",
    "SA11santbcpu:bca_8.126_0": "ātmārthaṃ pīḍayitvānyaṃ narakādiṣu pacyate /",
    "SA11santbcpu:bca_8.126_1": "ātmānaṃ pīḍayitvā tu parārthaṃ sarvasaṃpadaḥ //",
    "SA11santbcpu:bca_8.127_0": "durgatirnīcatā maurkhyaṃ yayaivātmonnatīcchayā /",
    "SA11santbcpu:bca_8.127_1": "tāmevānyatra saṃkrāmya sugatiḥ satkṛtirmatiḥ //",
    "SA11santbcpu:bca_8.128_0": "ātmārthaṃ paramājñapya dāsatvādyanubhūyate /",
    "SA11santbcpu:bca_8.128_1": "parārthaṃ tvenamājñapya svāmitvādyanubhūyate //",
    "SA11santbcpu:bca_8.129_0": "ye kecid duḥkhitā loke sarve te svasukhecchayā /",
    "SA11santbcpu:bca_8.129_1": "ye kecit sukhitā loke sarve te 'nyasukhecchayā //",
    "SA11santbcpu:bca_8.130_0": "bahunā vā kimuktena dṛśyatāmidamantaram /",
    "SA11santbcpu:bca_8.130_1": "svārthārthinaśca bālasya muneścānyārthakāriṇaḥ //",
    "SA11santbcpu:bca_8.131_0": "na nāma sādhyaṃ buddhatvaṃ saṃsāre 'pi kutaḥ sukham /",
    "SA11santbcpu:bca_8.131_1": "svasukhasyānyaduḥkhena parivartamakurvataḥ //",
    "SA11santbcpu:bca_8.132_0": "āstāṃ tāvatparo loko dṛṣṭo 'pyartho na sidhyati /",
    "SA11santbcpu:bca_8.132_1": "bhṛtyasyākurvataḥ karma svāmino 'dadato bhṛtim //",
    "SA11santbcpu:bca_8.133_0": "tyaktvānyo 'nyasukhotpādaṃ dṛṣṭādṛṣṭasukhotsavam /",
    "SA11santbcpu:bca_8.133_1": "anyo 'nyaduḥkhanādghoraṃ duḥkhaṃ gṛhṇanti mohitāḥ //",
    "SA11santbcpu:bca_8.134_0": "upadravā ye ca bhavanti koke yāvanti duḥkhāni bhayāni caiva /",
    "SA11santbcpu:bca_8.134_1": "sarvāṇi tānyātmaparigraheṇa tatkiṃ mamānena parigraheṇa //",
    "SA11santbcpu:bca_8.135_0": "ātmānamaparityajya duḥkhaṃ tyaktuṃ na śakyate /",
    "SA11santbcpu:bca_8.135_1": "yathāgnimaparityajya dāhaṃ tyaktuṃ na śakyate //",
    "SA11santbcpu:bca_8.136_0": "tasmātsvaduḥkhaśāntyarthaṃ paraduḥkhaśamāya ca /",
    "SA11santbcpu:bca_8.136_1": "dadāmyanyebhya ātmānaṃ parān gṛhṇāmi cātmavat //",
    "SA11santbcpu:bca_8.137_0": "anyasaṃbaddhamasmīti niścayaṃ kuru me manaḥ /",
    "SA11santbcpu:bca_8.137_1": "sarvasattvārthamutsṛjya nānyaccintyaṃ tvayādhunā //",
    "SA11santbcpu:bca_8.138_0": "na yuktaṃ svārthadṛṣṭyādi tadīyaiścakṣurādibhiḥ /",
    "SA11santbcpu:bca_8.138_1": "na yuktaṃ syandituṃ svārtham anyadīyaiḥ karādibhiḥ //",
    "SA11santbcpu:bca_8.139_0": "tena sattvaparo bhūtvā kāye 'sminyadyadīkṣase /",
    "SA11santbcpu:bca_8.139_1": "tattadevāpahṛtyāsmāt parebhyo hitamācara //",
    "SA11santbcpu:bca_8.140_0": "hīnādiṣvātmatāṃ kṛtvā paratvamapi cātmani /",
    "SA11santbcpu:bca_8.140_1": "bhāvayerṣyāṃ ca mānaṃ ca nirvikalpyena cetasā //",
    "SA11santbcpu:bca_8.141_0": "eṣa satkriyate nāhaṃ lābhī nāhamayaṃ yathā /",
    "SA11santbcpu:bca_8.141_1": "stūyate 'yamahaṃ nindyo duḥkhito 'hamayaṃ sukhī //",
    "SA11santbcpu:bca_8.142_0": "ahaṃ karomi karmāṇi tiṣṭhatyeṣa tu susthitaḥ /",
    "SA11santbcpu:bca_8.142_1": "ayaṃ kila mahā/lloke nīco 'haṃ kila nirguṇaḥ //",
    "SA11santbcpu:bca_8.143_0": "kiṃ nirguṇena kartavyaṃ sarvasyātmā guṇānvitaḥ /",
    "SA11santbcpu:bca_8.143_1": "santi te yeṣvahaṃ nīcaḥ santi te yeṣvahaṃ varaḥ //",
    "SA11santbcpu:bca_8.144_0": "śīladṛṣṭivipattyādi-kleśaśaktyā na madvaśāt /",
    "SA11santbcpu:bca_8.144_1": "cikitsyo 'haṃ yathāśakti pīḍāpyaṅgīkṛtā mayā //",
    "SA11santbcpu:bca_8.145_0": "athāhamacikitsyo 'sya kasmānmāmavamanyate /",
    "SA11santbcpu:bca_8.145_1": "kiṃ mamaitadguṇaiḥ kṛtyam ātmā tu guṇavānayam //",
    "SA11santbcpu:bca_8.146_0": "durgativyāḍavaktrasthe- -naivāsya karuṇā jane /",
    "SA11santbcpu:bca_8.146_1": "aparān guṇamānena paṇḍitān vijigīṣate //",
    "SA11santbcpu:bca_8.147_0": "samamātmānamālokya yataḥ svādhikyavṛddhaye /",
    "SA11santbcpu:bca_8.147_1": "kalahenāpi saṃsādhyaṃ lābhasatkāramātmanaḥ //",
    "SA11santbcpu:bca_8.148_0": "api sarvatra me loke bhaveyuḥ prakaṭāḥ guṇāḥ /",
    "SA11santbcpu:bca_8.148_1": "api nāma guṇā ye 'sya na śroṣyantyapi kecana //",
    "SA11santbcpu:bca_8.149_0": "chādyerannapi me doṣāḥ syānme pūjāsya no bhavet /",
    "SA11santbcpu:bca_8.149_1": "sulabdhā adya me lābhāḥ pūjito 'hamayaṃ na tu //",
    "SA11santbcpu:bca_8.150_0": "paśyāmo muditāstāvac cirādenaṃ khalīkṛtam /",
    "SA11santbcpu:bca_8.150_1": "hāsyaṃ janasya sarvasya nindyamānamitastataḥ //",
    "SA11santbcpu:bca_8.151_0": "asyāpi hi varākasya spardhā kila mayā saha /",
    "SA11santbcpu:bca_8.151_1": "kimasya śrutametāvat prajñārūpaṃ kulaṃ dhanam //",
    "SA11santbcpu:bca_8.152_0": "evamātmaguṇāñśrutvā kīrtyamānānitastataḥ /",
    "SA11santbcpu:bca_8.152_1": "saṃjātapulako hṛṣṭaḥ paribhokṣye sukhotsavam //",
    "SA11santbcpu:bca_8.153_0": "yadyapyasya bhavellābho grāhyo 'smābhirasau balāt /",
    "SA11santbcpu:bca_8.153_1": "datvāsmai yāpanāmātram asmatkarma karoti cet //",
    "SA11santbcpu:bca_8.154_0": "sukhācca cyāvanīyo 'yaṃ yojyo 'smadvyathayā sadā /",
    "SA11santbcpu:bca_8.154_1": "anena śataśaḥ sarve saṃsāravyathitā vayam //",
    "SA11santbcpu:bca_8.155_0": "aprameyā gatāḥ kalpāḥ svārthaṃ jijñāsatastava /",
    "SA11santbcpu:bca_8.155_1": "śrameṇa mahatānena duḥkhameva tvayārjitam //",
    "SA11santbcpu:bca_8.156_0": "madvijñaptyā tathātrāpi pravartasvāvicārataḥ /",
    "SA11santbcpu:bca_8.156_1": "drakṣyasyetadguṇān paścād bhūtaṃ hi vacanaṃ muneḥ //",
    "SA11santbcpu:bca_8.157_0": "abhaviṣyadidaṃ karma kṛtaṃ pūrvaṃ yadi tvayā /",
    "SA11santbcpu:bca_8.157_1": "bauddhaṃ saṃpatsukhaṃ muktvā nābhaviṣyadiyaṃ daśā //",
    "SA11santbcpu:bca_8.158_0": "tasmādyathānyadīyeṣu śukraśoṇitabinduṣu /",
    "SA11santbcpu:bca_8.158_1": "cakartha tvamahaṃkāraṃ tathānyeṣvapi bhāvaya //",
    "SA11santbcpu:bca_8.159_0": "anyadīyaścaro bhūtvā kāye 'smin yadyadīkṣase /",
    "SA11santbcpu:bca_8.159_1": "tattadevāpahṛtyarthaṃ parebhyo hitamācara //",
    "SA11santbcpu:bca_8.160_0": "ayaṃ susthaḥ paro duḥstho nīcairanyo 'yamuccakaiḥ /",
    "SA11santbcpu:bca_8.160_1": "paraḥ karotyayaṃ neti kuruṣverṣyāṃ tvamātmani //",
    "SA11santbcpu:bca_8.161_0": "sukhācca cyāvayātmānaṃ paraduḥkhe niyojaya /",
    "SA11santbcpu:bca_8.161_1": "kadāyaṃ kiṃ karotīti chalamasya nirūpaya //",
    "SA11santbcpu:bca_8.162_0": "anyenāpi kṛtaṃ doṣaṃ pātayāsyaiva mastake /",
    "SA11santbcpu:bca_8.162_1": "alpamapyasya doṣaṃ ca prakāśaya mahāmuneḥ //",
    "SA11santbcpu:bca_8.163_0": "anyādhikayaśovādair yaśo 'sya malinīkuru /",
    "SA11santbcpu:bca_8.163_1": "nikṛṣṭadāsavaccainaṃ sattvakāryeṣu vāhaya //",
    "SA11santbcpu:bca_8.164_0": "nāgantukaguṇāṃśena stutyo doṣamayo hyayam /",
    "SA11santbcpu:bca_8.164_1": "yathā kaścinna jānīyād guṇamasya tathā kuru //",
    "SA11santbcpu:bca_8.165_0": "saṃkṣepād yadyadātmārthe pareṣvapakṛtaṃ tvayā /",
    "SA11santbcpu:bca_8.165_1": "tattadātmani sattvārthe vyasanaṃ vinipātaya //",
    "SA11santbcpu:bca_8.166_0": "naivotsāho 'sya dātavyo yenāyaṃ mukharo bhavet /",
    "SA11santbcpu:bca_8.166_1": "sthāpyo navabadhūvṛttau hrīto bhīto 'tha saṃvṛtaḥ //",
    "SA11santbcpu:bca_8.167_0": "evaṃ kuruṣva tiṣṭhaivaṃ na kartavyamidaṃ tvayā /",
    "SA11santbcpu:bca_8.167_1": "evameṣaḥ vaśaḥ kāryo nigrāhyastadatikrame //",
    "SA11santbcpu:bca_8.168_0": "athaivamucyamāne 'pi cittaṃ nedaṃ kariṣyasi /",
    "SA11santbcpu:bca_8.168_1": "tvāmeva nigrahīṣyāmi sarvadoṣāstadāśritāḥ //",
    "SA11santbcpu:bca_8.169_0": "kva yāsyasi mayā dṛṣṭaḥ sarvadarpānnihanmi te /",
    "SA11santbcpu:bca_8.169_1": "anyo 'sau pūrvakaḥ kālas tvayā yatrāsmi nāśitaḥ //",
    "SA11santbcpu:bca_8.170_0": "adyāpyasti mama svārtha ityāśāṃ tyaja sāṃpratam /",
    "SA11santbcpu:bca_8.170_1": "tvaṃ vikrīto mayānyeṣu bahukhedamacintayan //",
    "SA11santbcpu:bca_8.171_0": "tvāṃ sattveṣu na dāsyāmi yadi nāma pramādataḥ /",
    "SA11santbcpu:bca_8.171_1": "tvaṃ māṃ narakapāleṣu pradāsyasi na saṃśayaḥ //",
    "SA11santbcpu:bca_8.172_0": "evaṃ cānekadhā datvā tvayāhaṃ vyathitaściram /",
    "SA11santbcpu:bca_8.172_1": "nihanmi svārthaceṭaṃ tvāṃ tāni vairāṇyanusmaran //",
    "SA11santbcpu:bca_8.173_0": "na kartavyātmani prītir yadyātmaprītirasti te /",
    "SA11santbcpu:bca_8.173_1": "yadyātmā rakṣitavyo 'yaṃ rakṣitavyo na yujyate //",
    "SA11santbcpu:bca_8.174_0": "yathā yathāsya kāyasya kriyate paripālanam /",
    "SA11santbcpu:bca_8.174_1": "sukumārataro bhūtvā patatyeva tathā tathā //",
    "SA11santbcpu:bca_8.175_0": "asyaivaṃ patitasyāpi sarvāpīyaṃ vasundharā /",
    "SA11santbcpu:bca_8.175_1": "nālaṃ pūrayituṃ vāñchāṃ tatko 'syecchāṃ kariṣyati //",
    "SA11santbcpu:bca_8.176_0": "aśakyamicchataḥ kleśa āśābhaṅgaśca jāyate /",
    "SA11santbcpu:bca_8.176_1": "nirāśo yastu sarvatra tasya saṃpadajīrṇikā //",
    "SA11santbcpu:bca_8.177_0": "tasmānna prasaro deyaḥ kāyasyecchābhivṛddhaye /",
    "SA11santbcpu:bca_8.177_1": "bhadrakaṃ nāma tadvastu yadiṣṭatvānna gṛhyate //",
    "SA11santbcpu:bca_8.178_0": "bhasmaniṣṭhāvasāno 'yaṃ niśceṣṭānyena cālyate /",
    "SA11santbcpu:bca_8.178_1": "aśucipratimā ghorā kasmādatra mamāgrahaḥ //",
    "SA11santbcpu:bca_8.179_0": "kiṃ mamānena yantreṇa jīvinā vā mṛtena vā /",
    "SA11santbcpu:bca_8.179_1": "loṣṭrādeḥ ko viśeṣo 'sya hāhaṃkāraṃ na naśyasi //",
    "SA11santbcpu:bca_8.180_0": "śarīrapakṣapātena vṛthā duḥkhamupārjyate /",
    "SA11santbcpu:bca_8.180_1": "kimasya kāṣṭhatulyasya dveṣeṇānunayena vā //",
    "SA11santbcpu:bca_8.181_0": "mayā vā pālitasyaivaṃ gṛdhrādyairbhakṣitasya vā /",
    "SA11santbcpu:bca_8.181_1": "na ca sneho na ca dveṣas tasmāt snehaṃ karomi kim //",
    "SA11santbcpu:bca_8.182_0": "roṣo yasya khalīkārāt toṣo yasya ca pūjayā /",
    "SA11santbcpu:bca_8.182_1": "sa eva cenna jānāti śramaḥ kasya kṛtena me //",
    "SA11santbcpu:bca_8.183_0": "imaṃ ye kāyamicchanti te 'pi me suhṛdaḥ kila /",
    "SA11santbcpu:bca_8.183_1": "sarve svakāyamicchanti te 'pi kasmānna me priyāḥ //",
    "SA11santbcpu:bca_8.184_0": "tasmānmayānapekṣeṇa kāyastyakto jagaddhite /",
    "SA11santbcpu:bca_8.184_1": "ato 'yaṃ bahudoṣo 'pi dhāryate karmabhāṇḍavat //",
    "SA11santbcpu:bca_8.185_0": "tenālaṃ lokacaritaiḥ paṇḍitānanuyāmyaham /",
    "SA11santbcpu:bca_8.185_1": "apramādakathāṃ smṛtvā styānamiddhaṃ nivārayan //",
    "SA11santbcpu:bca_8.186_0": "tasmādāvaraṇaṃ hantuṃ samādhānaṃ karomyaham /",
    "SA11santbcpu:bca_8.186_1": "vimārgāccittamākṛṣya svālambananirantaram //",
    "SA11santbcpu:23_0": "bodhicaryāvatāre dhyānapāramitā aṣṭamaḥ paricchedaḥ //",
    "SA11santbcpu:24_0": "****************************************************************",
    "SA11santbcpu:25_0": "Pariccheda 9",
    "SA11santbcpu:bca_9.1_0": "imaṃ parikaraṃ sarvaṃ prajñārthaṃ hi munirjagau /",
    "SA11santbcpu:bca_9.1_1": "tasmādutpādayet prajñāṃ duḥkhanivṛttikāṅkṣayā //",
    "SA11santbcpu:bca_9.2_0": "saṃvṛtiḥ paramārthaśca satyadvayamidaṃ mataṃ /",
    "SA11santbcpu:bca_9.2_1": "buddheragocarastattvaṃ buddhiḥ saṃvṛtirucyate //",
    "SA11santbcpu:bca_9.3_0": "tatra loko dvidhā dṛṣṭo yogī prākṛtakastathā /",
    "SA11santbcpu:bca_9.3_1": "tatra prākṛtako loko yogilokena bādhyate //",
    "SA11santbcpu:bca_9.4_0": "bādhyante dhīviśeṣeṇa yogino 'pyuttarottaraiḥ /",
    "SA11santbcpu:bca_9.4_1": "dṛṣṭāntenobhayeṣṭena kāryārthamavicārataḥ //",
    "SA11santbcpu:bca_9.5_0": "lokena bhāvā dṛśyante kalpyante cāpi tattvataḥ /",
    "SA11santbcpu:bca_9.5_1": "na tu māyāvadityatra vivādo yogilokayoḥ //",
    "SA11santbcpu:bca_9.6_0": "pratyakṣamapi rūpādi prasiddhyā na pramāṇataḥ /",
    "SA11santbcpu:bca_9.6_1": "aśucyādiṣu śucyādi-prasiddhiriva sā mṛṣā //",
    "SA11santbcpu:bca_9.7_0": "lokāvatāraṇārthaṃ ca bhāvā nāthena deśitāḥ /",
    "SA11santbcpu:bca_9.7_1": "tattvataḥ kṣaṇikā naite saṃvṛtyā cedvirudhyate //",
    "SA11santbcpu:bca_9.8_0": "na doṣo yogisaṃvṛtyā lokātte tattvadarśinaḥ /",
    "SA11santbcpu:bca_9.8_1": "anyathā lokabādhā syād aśucistrīnirūpaṇe //",
    "SA11santbcpu:bca_9.9_0": "māyopamājjināt puṇyaṃ sadbhāve 'pi kathaṃ yathā /",
    "SA11santbcpu:bca_9.9_1": "yadi māyopamaḥ sattvaḥ kiṃ punarjāyate mṛtaḥ //",
    "SA11santbcpu:bca_9.10_0": "yāvatpratyayasāmagrī tāvanmāyāpi vartate /",
    "SA11santbcpu:bca_9.10_1": "dīrghasaṃtānamātreṇa kathaṃ sattvo 'sti satyataḥ //",
    "SA11santbcpu:bca_9.11_0": "māyāpuruṣaghātādau cittābhāvānna pāpakaṃ /",
    "SA11santbcpu:bca_9.11_1": "cittamāyāsamete tu pāpapuṇyasamudbhavaḥ //",
    "SA11santbcpu:bca_9.12_0": "mantrādīnāmasāmarthyān na māyācittasaṃbhavaḥ /",
    "SA11santbcpu:bca_9.12_1": "sāpi nānāvidhā māyā nānāpratyayasaṃbhavā //",
    "SA11santbcpu:bca_9.13_0": "naikasya sarvasāmarthyaṃ pratyayasyāsti kutracit /",
    "SA11santbcpu:bca_9.13_1": "nirvṛtaḥ paramārthena saṃvṛtyā yadi saṃsaret //",
    "SA11santbcpu:bca_9.14_0": "buddho 'pi saṃsaredevaṃ tataḥ kiṃ bodhicaryayā /",
    "SA11santbcpu:bca_9.14_1": "pratyayānāmanucchede māyāpyucchidyate na hi //",
    "SA11santbcpu:bca_9.15_0": "pratyayānāṃ tu vicchedāt saṃvṛtyāpi na saṃbhavaḥ /",
    "SA11santbcpu:bca_9.15_1": "yadā na bhrāntirapyasti māyā kenopalabhyate //",
    "SA11santbcpu:bca_9.16_0": "yadā māyaiva te nāsti tadā kimupalabhyate /",
    "SA11santbcpu:bca_9.16_1": "cittasyaiva sa ākāro yadyapyanyo 'sti tattvataḥ //",
    "SA11santbcpu:bca_9.17_0": "cittameva yadā māyā tadā kiṃ kena dṛśyate /",
    "SA11santbcpu:bca_9.17_1": "uktaṃ ca lokanāthena cittaṃ cittaṃ na paśyati //",
    "SA11santbcpu:bca_9.18_0": "na cchinatti yathātmānam asidhārā tathā manaḥ /",
    "SA11santbcpu:bca_9.18_1": "ātmabhāvaṃ yathā dīpaḥ saṃprakāśayatīti cet //",
    "SA11santbcpu:bca_9.19_0": "naiva prakāśyate dīpo yasmānna tamasāvṛtaḥ /",
    "SA11santbcpu:bca_9.19_1": "na hi sphaṭikavannīlaṃ nīlatve 'nyamapekṣate //",
    "SA11santbcpu:bca_9.20_0": "tathā kiṃcit parāpekṣam anapekṣaṃ ca dṛśyate /",
    "SA11santbcpu:bca_9.20_1": "anīlatve na tannīlaṃ kuryādātmānamātmanā //",
    "SA11santbcpu:bca_9.21_0": "nīlameva hi ko nīlaṃ kuryādātmānamātmanā /",
    "SA11santbcpu:bca_9.21_1": "anīlatve na tannīlaṃ kuryādātmānamātmanā //",
    "SA11santbcpu:bca_9.22_0": "dīpaḥ prakāśata iti jñātvā jñānena kathyate /",
    "SA11santbcpu:bca_9.22_1": "buddhiḥ prakāśata iti jñātvedaṃ kena kathyate //",
    "SA11santbcpu:bca_9.23_0": "prakāśā vāprakāśā vā yadā dṛṣṭā na kenacit /",
    "SA11santbcpu:bca_9.23_1": "vandhyāduhitṛlīleva kathyamānāpi sā mudhā //",
    "SA11santbcpu:bca_9.24_0": "yadi nāsti svasaṃvittir vijñānaṃ smaryate katham /",
    "SA11santbcpu:bca_9.24_1": "anyānubhūte saṃbandhāt smṛtirākhuviṣaṃ yathā //",
    "SA11santbcpu:bca_9.25_0": "pratyayāntarayuktasya darśanāt svaṃ prakāśate /",
    "SA11santbcpu:bca_9.25_1": "siddhāñjanavidherdṛṣṭo ghaṭo naivāñjanaṃ bhavet //",
    "SA11santbcpu:bca_9.26_0": "yathā dṛṣṭaṃ śrutaṃ jñātaṃ naiveha pratiṣidhyate /",
    "SA11santbcpu:bca_9.26_1": "satyataḥ kalpanā tvatra duḥkhaheturnivāryate //",
    "SA11santbcpu:bca_9.27_0": "cittādanyā na māyā cen nāpyananyeti kalpyate /",
    "SA11santbcpu:bca_9.27_1": "vastu cet sā kathaṃ nānyān anyā cennāsti vastutaḥ //",
    "SA11santbcpu:bca_9.28_0": "asatyapi yathā māyā dṛśyā draṣṭṛ tathā manaḥ /",
    "SA11santbcpu:bca_9.28_1": "vastvāśrayaścet saṃsāraḥ so 'nyathākāśavadbhavet //",
    "SA11santbcpu:bca_9.29_0": "vastvāśrayeṇābhāvasya kriyāvattvaṃ kathaṃ bhavet /",
    "SA11santbcpu:bca_9.29_1": "asatsahāyamekaṃ hi cittamāpadyate tava //",
    "SA11santbcpu:bca_9.30_0": "grāhyamuktaṃ yadā cittaṃ tadā sarve tathāgatāḥ /",
    "SA11santbcpu:bca_9.30_1": "evaṃ ca ko guṇo labdhaś cittamātre 'pi kalpite //",
    "SA11santbcpu:bca_9.31_0": "māyopamatve 'pi jñāte kathaṃ kleśo nivartate /",
    "SA11santbcpu:bca_9.31_1": "yadā māyāstriyāṃ rāgas tatkarturapi jāyate //",
    "SA11santbcpu:bca_9.32_0": "aprahīṇā hi tatkartur jñeyasaṃkleśavāsanā /",
    "SA11santbcpu:bca_9.32_1": "taddṛṣṭikāle tasyāto durbalā śūnyavāsanā //",
    "SA11santbcpu:bca_9.33_0": "śūnyatāvāsanādhānād dhīyate bhāvavāsanā /",
    "SA11santbcpu:bca_9.33_1": "kiṃcinnāstīti cābhyāsāt sāpi paścāt prahīyate //",
    "SA11santbcpu:bca_9.34_0": "yadā na labhyate bhāvo yo nāstīti prakalpyate /",
    "SA11santbcpu:bca_9.34_1": "tadā nirāśrayo 'bhāvaḥ kathaṃ tiṣṭhenmateḥ puraḥ //",
    "SA11santbcpu:bca_9.35_0": "yadā na bhāvo nābhāvo mateḥ saṃtiṣṭhate puraḥ /",
    "SA11santbcpu:bca_9.35_1": "tadānyagatyabhāvena nirālambā praśāmyate //",
    "SA11santbcpu:bca_9.36_0": "cintāmaṇiḥ kalpatarur yathecchāparipūraṇaḥ /",
    "SA11santbcpu:bca_9.36_1": "vineyapraṇidhānābhyāṃ jinabimbaṃ tathekṣyate //",
    "SA11santbcpu:bca_9.37_0": "yathā gāruḍikaḥ stambhaṃ sādhayitvā vinaśyati /",
    "SA11santbcpu:bca_9.37_1": "sa tasmiṃściranaṣṭe 'pi viṣādīnupaśāmayet //",
    "SA11santbcpu:bca_9.38_0": "bodhicaryānurūpyeṇa jinastambho 'pi sādhitaḥ /",
    "SA11santbcpu:bca_9.38_1": "karoti sarvakāryāṇi bodhisattve 'pi nirvṛte //",
    "SA11santbcpu:bca_9.39_0": "acittake kṛtā pūjā kathaṃ phalavatī bhavet /",
    "SA11santbcpu:bca_9.39_1": "tulyaiva paṭhyate yasmāt tiṣṭhato nirvṛtasya ca //",
    "SA11santbcpu:bca_9.40_0": "āgamācca phalaṃ tatra saṃvṛtyā tattvato 'pi vā /",
    "SA11santbcpu:bca_9.40_1": "satyabuddhe kṛtā pūjā saphaleti kathaṃ yathā //",
    "SA11santbcpu:bca_9.41_0": "satyadarśanato muktiḥ śūnyatādarśanena kim /",
    "SA11santbcpu:bca_9.41_1": "na vinānena mārgeṇa bodhirityāgamo yataḥ //",
    "SA11santbcpu:bca_9.42_0": "nanvasiddhaṃ mahāyānaṃ kathaṃ siddhastvadāgamaḥ /",
    "SA11santbcpu:bca_9.42_1": "yasmādubhayasiddho 'sau na siddho 'sau tavāditaḥ //",
    "SA11santbcpu:bca_9.43_0": "yatpratyayā ca tatrāsthā mahāyāne 'pi tāṃ kuru /",
    "SA11santbcpu:bca_9.43_1": "anyobhayeṣṭasatyatve vedāderapi satyatā //",
    "SA11santbcpu:bca_9.44_0": "savivādaṃ mahāyānam iti cedāgamaṃ tyaja /",
    "SA11santbcpu:bca_9.44_1": "tīrthikaiḥ savivādatvāt svaiḥ paraiścāgamāntaram //",
    "SA11santbcpu:bca_9.45_0": "śāsanaṃ bhikṣutāmūlaṃ bhikṣutaiva ca duḥkhitā /",
    "SA11santbcpu:bca_9.45_1": "sāvalambanacittānāṃ nirvāṇamapi duḥsthitam //",
    "SA11santbcpu:bca_9.46_0": "kleśaprahāṇānmuktiścet tadanantaramastu sā /",
    "SA11santbcpu:bca_9.46_1": "dṛṣṭaṃ ca teṣu sāmarthyaṃ niḥkleśasyāpi karmaṇaḥ //",
    "SA11santbcpu:bca_9.47_0": "tṛṣṇā tāvadupādānaṃ nāsti cet saṃpradhāryate /",
    "SA11santbcpu:bca_9.47_1": "kimakliṣṭāpi tṛṣṇaiṣāṃ nāsti saṃmohavat satī //",
    "SA11santbcpu:bca_9.48_0": "vedanāpratyayā tṛṣṇā vedanaiṣāṃ ca vidyate /",
    "SA11santbcpu:bca_9.48_1": "sālambanena cittena sthātavyaṃ yatra tatra vā //",
    "SA11santbcpu:bca_9.49_0": "vinā śūnyatayā cittaṃ baddhamutpadyate punaḥ /",
    "SA11santbcpu:bca_9.49_1": "yathāsaṃjñisamāpattau bhāvayettena śūnyatām //",
    "SA11santbcpu:bca_9.50_0": "yatsūtre 'vataredvākyaṃ taccedbuddhoktamiṣyate /",
    "SA11santbcpu:bca_9.50_1": "mahāyānaṃ bhavatsūtraiḥ prāyastulyaṃ na kiṃ matam //",
    "SA11santbcpu:bca_9.51_0": "ekenāgamyamānena sakalaṃ yadi doṣavat /",
    "SA11santbcpu:bca_9.51_1": "ekena sūtratulyena kiṃ na sarvaṃ jinoditam //",
    "SA11santbcpu:bca_9.52_0": "mahākāśyapamukhyaiśca yadvākyaṃ nāvagāhyate /",
    "SA11santbcpu:bca_9.52_1": "tattvayānavabuddhatvād agrāhyaṃ kaḥ kariṣyati //",
    "SA11santbcpu:bca_9.53_0": "saktitrāsāttvanirmuktyā saṃsāre sidhyati sthitiḥ /",
    "SA11santbcpu:bca_9.53_1": "mohena duḥkhināmarthe śūnyatāyā idaṃ phalam //",
    "SA11santbcpu:bca_9.54_0": "tadevaṃ śūnyatāpakṣe dūṣaṇaṃ nopapadyate /",
    "SA11santbcpu:bca_9.54_1": "tasmānnirvicikitsena bhāvanīyaiva śūnyatā //",
    "SA11santbcpu:bca_9.55_0": "kleśajñeyāvṛtitamaḥ pratipakṣo hi śūnyatā /",
    "SA11santbcpu:bca_9.55_1": "śīghraṃ sarvajñatākāmo na bhāvayati tāṃ katham //",
    "SA11santbcpu:bca_9.56_0": "yadduḥkhajananaṃ vastu trāsastasmāt prajāyatām /",
    "SA11santbcpu:bca_9.56_1": "śūnyatā duḥkhaśamanī tataḥ kiṃ jāyate bhayam //",
    "SA11santbcpu:bca_9.57_0": "yatastato vāstu bhayaṃ yadyahaṃ nāma kiṃcana /",
    "SA11santbcpu:bca_9.57_1": "ahameva na kiṃcicced bhayaṃ kasya bhaviṣyati //",
    "SA11santbcpu:bca_9.58_0": "dantakeśanakhā nāhaṃ nāsthi nāpyasmi śoṇitam /",
    "SA11santbcpu:bca_9.58_1": "na śiṃghānaṃ na ca śleṣmā na pūyaṃ lasikāpi vā //",
    "SA11santbcpu:bca_9.59_0": "nāhaṃ vasā na ca svedo na medo 'ntrāṇi nāpyaham /",
    "SA11santbcpu:bca_9.59_1": "na cāhamantranirguṇḍī gūthamūtramahaṃ na ca //",
    "SA11santbcpu:bca_9.60_0": "nāhaṃ māṃsaṃ na ca snāyur noṣmā vāyurahaṃ na ca /",
    "SA11santbcpu:bca_9.60_1": "na ca chidrāṇyahaṃ nāpi ṣaḍvijñānāni sarvathā //",
    "SA11santbcpu:bca_9.61_0": "śabdajñānaṃ yadi tadā śabdo gṛhyeta sarvadā /",
    "SA11santbcpu:bca_9.61_1": "jñeyaṃ vinā tu kiṃ vetti yena jñānaṃ nirucyate //",
    "SA11santbcpu:bca_9.62_0": "ajānānaṃ yadi jñānaṃ kāṣṭhaṃ jñānaṃ prasajyate /",
    "SA11santbcpu:bca_9.62_1": "tenāsaṃnihitajñeyaṃ jñānaṃ nāstīti niścayaḥ //",
    "SA11santbcpu:bca_9.63_0": "tadeva rūpaṃ jānāti tadā kiṃ na śṛṇotyapi /",
    "SA11santbcpu:bca_9.63_1": "śabdasyāsaṃnidhānāccet tatastajjñānamapyasat //",
    "SA11santbcpu:bca_9.64_0": "śabdagrahaṇarūpaṃ yat tadrūpagrahaṇaṃ katham /",
    "SA11santbcpu:bca_9.64_1": "ekaḥ pitā ca putraśca kalpyate na tu tattvataḥ //",
    "SA11santbcpu:bca_9.65_0": "sattvaṃ rajastamo vāpi na putro na pitā yataḥ /",
    "SA11santbcpu:bca_9.65_1": "śabdagrahaṇayuktastu svabhāvastasya nekṣyate //",
    "SA11santbcpu:bca_9.66_0": "tadevānyena rūpeṇa naṭavatso 'pyaśāśvataḥ /",
    "SA11santbcpu:bca_9.66_1": "sa evānyasvabhāvaśced apūrveyaṃ tadekatā //",
    "SA11santbcpu:bca_9.67_0": "anyadrūpamasatyaṃ cen nijaṃ tadrūpamucyatām /",
    "SA11santbcpu:bca_9.67_1": "jñānatā cettataḥ sarva-puṃsāmaikyaṃ prasajyate //",
    "SA11santbcpu:bca_9.68_0": "cetanācetane caikyaṃ tayoryenāstitā samā /",
    "SA11santbcpu:bca_9.68_1": "viśeṣaśca yadā mithyā kaḥ sādṛśyāśrayastadā //",
    "SA11santbcpu:bca_9.69_0": "acetanaśca naivāham acaitanyātpaṭādivat /",
    "SA11santbcpu:bca_9.69_1": "atha jñaścetanāyogād ajño naṣṭaḥ prasajyate //",
    "SA11santbcpu:bca_9.70_0": "athāvikṛta evātmā caitanyenāsya kiṃ kṛtam /",
    "SA11santbcpu:bca_9.70_1": "ajñasya niṣkriyasyaivam ākāśasyātmatā matā //",
    "SA11santbcpu:bca_9.71_0": "na karmaphalasaṃbandho yuktaścedātmanā vinā /",
    "SA11santbcpu:bca_9.71_1": "karma kṛtvā vinaṣṭe hi phalaṃ kasya bhaviṣyati //",
    "SA11santbcpu:bca_9.72_0": "dvayorapyāvayoḥ siddhe bhinnādhāre kriyāphale /",
    "SA11santbcpu:bca_9.72_1": "nirvyāpāraśca tatrātmety atra vādo vṛthā nanu //",
    "SA11santbcpu:bca_9.73_0": "hetumān phalayogīti dṛśyate naiṣa saṃbhavaḥ /",
    "SA11santbcpu:bca_9.73_1": "saṃtānasyaikyamāśritya kartā bhokteti deśitam //",
    "SA11santbcpu:bca_9.74_0": "atītānāgataṃ cittaṃ nāhaṃ taddhi na vidyate /",
    "SA11santbcpu:bca_9.74_1": "athotpannamahaṃ cittaṃ naṣṭe 'sminnāstyahaṃ punaḥ //",
    "SA11santbcpu:bca_9.75_0": "yathaiva kadalīstambho na kaścid bhāgaśaḥ kṛtaḥ /",
    "SA11santbcpu:bca_9.75_1": "tathāhamapyasadbhūto mṛgyamāṇo vicārataḥ //",
    "SA11santbcpu:bca_9.76_0": "yadi sattvo na vidyeta kasyopari kṛpeti cet /",
    "SA11santbcpu:bca_9.76_1": "kāryārthamabhyupetena yo mohena prakalpitaḥ //",
    "SA11santbcpu:bca_9.77_0": "kāryaṃ kasya na cetsattvaḥ satyamīhā tu mohataḥ /",
    "SA11santbcpu:bca_9.77_1": "duḥkhavyupaśamārthaṃ tu kāryamoho na vāryate //",
    "SA11santbcpu:bca_9.78_0": "duḥkhaheturahaṃkāra ātmamohāttu vardhate /",
    "SA11santbcpu:bca_9.78_1": "tato 'pi na nivartyaścet varaṃ nairātmyabhāvanā //",
    "SA11santbcpu:bca_9.79_0": "kāyo na pādau na jaṅghā norū kāyaḥ kaṭirna ca /",
    "SA11santbcpu:bca_9.79_1": "nodaraṃ nāpyayaṃ pṛṣṭhaṃ noro bāhū na cāpi saḥ //",
    "SA11santbcpu:bca_9.80_0": "na hastau nāpyayaṃ pārśvau na kakṣau nāṃsalakṣaṇaḥ /",
    "SA11santbcpu:bca_9.80_1": "na grīvā na śiraḥ kāyaḥ kāyo 'tra kataraḥ punaḥ //",
    "SA11santbcpu:bca_9.81_0": "yadi sarveṣu kāyo 'tham ekadeśena vartate /",
    "SA11santbcpu:bca_9.81_1": "aṃśā aṃśeṣu vartante sa ca kutra svayaṃ sthitaḥ //",
    "SA11santbcpu:bca_9.82_0": "sarvātmanā cetsarvatra sthitaḥ kāyaḥ karādiṣu /",
    "SA11santbcpu:bca_9.82_1": "kāyāstāvanta eva syur yāvantaste karādayaḥ //",
    "SA11santbcpu:bca_9.83_0": "naivāntarna bahiḥ kāyaḥ kathaṃ kāyaḥ karādiṣu /",
    "SA11santbcpu:bca_9.83_1": "karādibhyaḥ pṛthag nāsti kathaṃ nu khalu vidyate //",
    "SA11santbcpu:bca_9.84_0": "tannāsti kāyo mohāttu kāyabuddhiḥ karādiṣu /",
    "SA11santbcpu:bca_9.84_1": "saṃniveśaviśeṣeṇa sthānau puruṣabuddhivat //",
    "SA11santbcpu:bca_9.85_0": "yāvatpratyayasāmagrī tāvatkāyaḥ pumāniva /",
    "SA11santbcpu:bca_9.85_1": "evaṃ karādau sā yāvat tāvatkāyo 'tra dṛśyate //",
    "SA11santbcpu:bca_9.86_0": "evamaṅgulipuñjatvāt pādo 'pi kataro bhavet /",
    "SA11santbcpu:bca_9.86_1": "so 'pi parvasamūhatvāt parvāpi svāṃśabhedataḥ //",
    "SA11santbcpu:bca_9.87_0": "aṃśā apyaṇubhedena so 'pyaṇurdigvibhāgataḥ /",
    "SA11santbcpu:bca_9.87_1": "digvibhāgo niraṃśatvād ākāśaṃ tena nāstyaṇuḥ //",
    "SA11santbcpu:bca_9.88_0": "evaṃ svapnopame rūpe ko rajyeta vicārakaḥ /",
    "SA11santbcpu:bca_9.88_1": "kāyaścaivaṃ yadā nāsti tadā kā strī pumāṃśca kaḥ //",
    "SA11santbcpu:bca_9.89_0": "yadyasti duḥkhaṃ tattvena prahṛṣṭān kiṃ na bādhate /",
    "SA11santbcpu:bca_9.89_1": "śokādyārtāya mṛṣṭādi sukhaṃ cetkiṃ na rocate //",
    "SA11santbcpu:bca_9.90_0": "balīyasābhibhūtatvād yadi tannānubhūyate /",
    "SA11santbcpu:bca_9.90_1": "vedanātvaṃ kathaṃ tasya yasya nānubhavātmatā //",
    "SA11santbcpu:bca_9.91_0": "asti sūkṣmatayā duḥkhaṃ sthaulyaṃ tasya hṛtaṃ nanu /",
    "SA11santbcpu:bca_9.91_1": "tuṣṭimātrā'parā cetsyāt tasmātsāpyasya sūkṣmatā //",
    "SA11santbcpu:bca_9.92_0": "viruddhapratyayotpattau duḥkhasyānudayo yadi /",
    "SA11santbcpu:bca_9.92_1": "kalpanābhiniveśo hi vedanetyāgataṃ nanu //",
    "SA11santbcpu:bca_9.93_0": "ata eva vicāro 'yaṃ pratipakṣo 'sya bhāvyate /",
    "SA11santbcpu:bca_9.93_1": "vikalpakṣetrasaṃbhūta-dhyānāhārā hi yoginaḥ //",
    "SA11santbcpu:bca_9.94_0": "sāntarāvindriyārthau cet saṃsargaḥ kuta etayoḥ /",
    "SA11santbcpu:bca_9.94_1": "nirantaratve 'pyekatvaṃ kasya kenāstu saṃgatiḥ //",
    "SA11santbcpu:bca_9.95_0": "nāṇoraṇau praveśo 'sti nirākāśaḥ samaśca saḥ /",
    "SA11santbcpu:bca_9.95_1": "apraveśe na miśratvam amiśratve na saṃgatiḥ //",
    "SA11santbcpu:bca_9.96_0": "niraṃśasya ca saṃsargaḥ kathaṃ nāmopapadyate /",
    "SA11santbcpu:bca_9.96_1": "saṃsarge ca niraṃśatvaṃ yadi dṛṣṭaṃ nidarśaya //",
    "SA11santbcpu:bca_9.97_0": "vijñānasya tvamūrtasya saṃsargo naiva yujyate /",
    "SA11santbcpu:bca_9.97_1": "samūhasyāpyavastutvād yathā pūrvaṃ vicāritam //",
    "SA11santbcpu:bca_9.98_0": "tadevaṃ sparśanābhāve vedanāsaṃbhavaḥ kutaḥ /",
    "SA11santbcpu:bca_9.98_1": "kimarthamayamāyāsaḥ bādhā kasya kuto bhavet //",
    "SA11santbcpu:bca_9.99_0": "yadā na vedakaḥ kaścid vedanā ca na vidyate /",
    "SA11santbcpu:bca_9.99_1": "tadāvasthāmimāṃ dṛṣṭvā tṛṣṇe kiṃ na vidīryase //",
    "SA11santbcpu:bca_9.100_0": "dṛśyate spṛśyate cāpi svapnamāyopamātmanā /",
    "SA11santbcpu:bca_9.100_1": "cittena sahajātatvād vedanā tena nekṣyate //",
    "SA11santbcpu:bca_9.101_0": "pūrvaṃ paścācca jātena smaryate nānubhūyate /",
    "SA11santbcpu:bca_9.101_1": "svātmānaṃ nānubhavati na cānyenānubhūyate //",
    "SA11santbcpu:bca_9.102_0": "na cāsti vedakaḥ kaścid vedanāto na tattvataḥ /",
    "SA11santbcpu:bca_9.102_1": "nirātmake kalāpe 'smin ka eva bādhyate 'nayā //",
    "SA11santbcpu:bca_9.103_0": "nendriyeṣu na rūpādau nāntarāle manaḥ sthitam /",
    "SA11santbcpu:bca_9.103_1": "nāpyantarna bahiścittam anyatrāpi na labhyate //",
    "SA11santbcpu:bca_9.104_0": "yanna kāye na cānyatra na miśraṃ na pṛthak kvacit /",
    "SA11santbcpu:bca_9.104_1": "tanna kiṃcidataḥ sattvāḥ prakṛtyā parinirvṛtāḥ //",
    "SA11santbcpu:bca_9.105_0": "jñeyātpūrvaṃ yadi jñānaṃ kimālambyāsya saṃbhavaḥ /",
    "SA11santbcpu:bca_9.105_1": "jñeyena saha cejjñānaṃ kimālambyāsya saṃbhavaḥ //",
    "SA11santbcpu:bca_9.106_0": "atha jñeyādbhavetpaścāt tadā jñānaṃ kuto bhavet /",
    "SA11santbcpu:bca_9.106_1": "evaṃ ca sarvadharmāṇām utpattirnāvasīyate //",
    "SA11santbcpu:bca_9.107_0": "yadyevaṃ saṃvṛtirnāsti tataḥ satyadvayaṃ kutaḥ /",
    "SA11santbcpu:bca_9.107_1": "atha sāpyanyasaṃvṛtyā syātsattvo nirvṛtaḥ kutaḥ //",
    "SA11santbcpu:bca_9.108_0": "paracittavikalpo 'sau svasaṃvṛtyā tu nāsti saḥ /",
    "SA11santbcpu:bca_9.108_1": "sa paścānniyataḥ so 'sti na cennāstyeva saṃvṛtiḥ //",
    "SA11santbcpu:bca_9.109_0": "kalpanā kalpitaṃ ceti dvayamanyonyaniśritam /",
    "SA11santbcpu:bca_9.109_1": "yathāprasiddhamāśritya vicāraḥ sarva ucyate //",
    "SA11santbcpu:bca_9.110_0": "vicāritena tu yadā vicāreṇa vicāryate /",
    "SA11santbcpu:bca_9.110_1": "tadānavasthā tasyāpi vicārasya vicāraṇāt //",
    "SA11santbcpu:bca_9.111_0": "vicārite vicārye tu vicārasyāsti nāśrayaḥ /",
    "SA11santbcpu:bca_9.111_1": "nirāśrayatvānnodeti tacca nirvāṇamucyate //",
    "SA11santbcpu:bca_9.112_0": "yasya tvetaddvayaṃ satyaṃ sa evātyantaduḥsthitaḥ /",
    "SA11santbcpu:bca_9.112_1": "yadi jñānavaśādartho jñānāstitve tu kā gatiḥ //",
    "SA11santbcpu:bca_9.113_0": "atha jñeyavaśājjñānaṃ jñeyāstitve tu kā gatiḥ /",
    "SA11santbcpu:bca_9.113_1": "athānyonyavaśātsattvam abhāvaḥ syāddvayorapi //",
    "SA11santbcpu:bca_9.114_0": "pitā cenna vinā putrāt kutaḥ putrasya saṃbhavaḥ /",
    "SA11santbcpu:bca_9.114_1": "putrābhāve pitā nāsti tathā sattvaṃ tayordvayoḥ //",
    "SA11santbcpu:bca_9.115_0": "aṅkuro jāyate bījād bījaṃ tenaiva sūcyate /",
    "SA11santbcpu:bca_9.115_1": "jñeyājjñānena jātena tatsattā kiṃ na gamyate //",
    "SA11santbcpu:bca_9.116_0": "aṅkurādanyato jñānād bījamastīti gamyate /",
    "SA11santbcpu:bca_9.116_1": "jñānāstitvaṃ kuto jñātaṃ jñeyaṃ yattena gamyate //",
    "SA11santbcpu:bca_9.117_0": "lokaḥ pratyakṣatastāvat sarvaṃ hetumudīkṣate /",
    "SA11santbcpu:bca_9.117_1": "padmanālādibhedo hi hetubhedena jāyate //",
    "SA11santbcpu:bca_9.118_0": "kiṃkṛto hetubhedaścet pūrvahetuprabhedataḥ /",
    "SA11santbcpu:bca_9.118_1": "kasmāccetphalado hetuḥ pūrvahetuprabhāvataḥ //",
    "SA11santbcpu:bca_9.119_0": "īśvaro jagato hetuḥ vada kastāvadīśvaraḥ /",
    "SA11santbcpu:bca_9.119_1": "bhūtāni cedbhavatvevaṃ nāmamātre 'pi kiṃ śramaḥ //",
    "SA11santbcpu:bca_9.120_0": "api tvaneke 'nityāśca niśceṣṭā na ca devatāḥ /",
    "SA11santbcpu:bca_9.120_1": "laṅghyāścāśucayaścaiva kṣmādayo na sa īśvaraḥ //",
    "SA11santbcpu:bca_9.121_0": "nākāśamīśo 'ceṣṭatvāt nātmā pūrvaniṣedhataḥ /",
    "SA11santbcpu:bca_9.121_1": "acintyasya ca kartṛtvam apyacintyaṃ kimucyate //",
    "SA11santbcpu:bca_9.122_0": "tena kiṃ sraṣṭumiṣṭaṃ ca ātmā cet nanvasau dhruvaḥ /",
    "SA11santbcpu:bca_9.122_1": "kṣmādisvabhāva īśaśca jñānaṃ jñeyādanādi ca //",
    "SA11santbcpu:bca_9.123_0": "karmaṇaḥ sukhaduḥkhe ca vada kiṃ tena virmitam /",
    "SA11santbcpu:bca_9.123_1": "hetorādirna cedasti phalasyādiḥ kuto bhavet //",
    "SA11santbcpu:bca_9.124_0": "kasmātsadā na kurute na hi so 'nyamapekṣate /",
    "SA11santbcpu:bca_9.124_1": "tenākṛto 'nyo nāstyeva tenāsau kimapekṣatām //",
    "SA11santbcpu:bca_9.125_0": "apekṣate cetsāmagrīṃ heturna punarīśvaraḥ /",
    "SA11santbcpu:bca_9.125_1": "nākartumīśaḥ sāmagryāṃ na kartuṃ tadabhāvataḥ //",
    "SA11santbcpu:bca_9.126_0": "karotyanicchannīśaścet parāyattaḥ prasajyate /",
    "SA11santbcpu:bca_9.126_1": "icchannapīcchāyattaḥ syāt kurvataḥ kuta īśatā //",
    "SA11santbcpu:bca_9.127_0": "ye 'pi nityānaṇūnāhus te 'pi pūrvaṃ nivāritāḥ /",
    "SA11santbcpu:bca_9.127_1": "sāṃkhyāḥ pradhānamicchanti nityaṃ lokasya kāraṇam //",
    "SA11santbcpu:bca_9.128_0": "sattvaṃ rajastamaśceti guṇā aviṣamasthitāḥ /",
    "SA11santbcpu:bca_9.128_1": "pradhānamiti kathyante viṣamairjagaducyate //",
    "SA11santbcpu:bca_9.129_0": "ekasya trisvabhāvatvam ayuktaṃ tena nāsti tat /",
    "SA11santbcpu:bca_9.129_1": "evaṃ guṇā na vidyante pratyekaṃ te 'pi hi tridhā //",
    "SA11santbcpu:bca_9.130_0": "guṇābhāve ca śabdāder astitvamatidūrataḥ /",
    "SA11santbcpu:bca_9.130_1": "acetane ca vastrādau sukhāderapyasaṃbhavaḥ //",
    "SA11santbcpu:bca_9.131_0": "taddheturūpā bhāvāścen nanu bhāvā vicāritāḥ /",
    "SA11santbcpu:bca_9.131_1": "sukhādyeva ca te hetuḥ na ca tasmātpaṭādayaḥ //",
    "SA11santbcpu:bca_9.132_0": "paṭādestu sukhādi syāt tadabhāvātsukhādyasat /",
    "SA11santbcpu:bca_9.132_1": "sukhādīnāṃ ca nityatvaṃ kadācinnopalabhyate //",
    "SA11santbcpu:bca_9.133_0": "satyāmeva sukhavyaktau saṃvittiḥ kiṃ na gṛhyate /",
    "SA11santbcpu:bca_9.133_1": "tadeva sūkṣmatāṃ yāti sthūlaṃ sūkṣmaṃ ca tatkatham //",
    "SA11santbcpu:bca_9.134_0": "sthaulyaṃ tyaktvā bhavetsūkṣmam anitye sthaulyasūkṣmate /",
    "SA11santbcpu:bca_9.134_1": "sarvasya vastunastadvat kiṃ nānityatvamiṣyate //",
    "SA11santbcpu:bca_9.135_0": "na sthaulyaṃ cetsukhādanyat sukhasyānityatā sphuṭam /",
    "SA11santbcpu:bca_9.135_1": "nāsadutpadyate kiṃcid asattvāditi cenmatam //",
    "SA11santbcpu:bca_9.136_0": "vyaktasyāsata utpattir akāmasyāpi te sthitā /",
    "SA11santbcpu:bca_9.136_1": "annādo 'medhyabhakṣaḥ syāt phalaṃ hetau yadi sthitam //",
    "SA11santbcpu:bca_9.137_0": "paṭārgheṇaiva karpāsa-bījaṃ krītvā nivasyatām /",
    "SA11santbcpu:bca_9.137_1": "mohāccennekṣate lokaḥ tattvajñasyāpi sā sthitiḥ //",
    "SA11santbcpu:bca_9.138_0": "lokasyāpi ca tajjñānam asti kasmānna paśyati /",
    "SA11santbcpu:bca_9.138_1": "lokāpramāṇatāyāṃ cet vyaktadarśanamapyasat //",
    "SA11santbcpu:bca_9.139_0": "pramāṇamapramāṇaṃ cen nanu tatpramitaṃ mṛṣā /",
    "SA11santbcpu:bca_9.139_1": "tattvataḥ śūnyatā tasmād bhāvānāṃ nopapadyate //",
    "SA11santbcpu:bca_9.140_0": "kalpitaṃ bhāvamaspṛṣṭvā tadabhāvo na gṛhyate /",
    "SA11santbcpu:bca_9.140_1": "tasmādbhāvo mṛṣā yo hi tasyābhāvaḥ sphuṭaṃ mṛṣā //",
    "SA11santbcpu:bca_9.141_0": "tasmātsvapne sute naṣṭe sa nāstīti vikalpanā /",
    "SA11santbcpu:bca_9.141_1": "tadbhāvakalpanotpādaṃ vibadhnāti mṛṣā ca sā //",
    "SA11santbcpu:bca_9.142_0": "tasmādevaṃ vicāreṇa nāsti kiṃcidahetutaḥ /",
    "SA11santbcpu:bca_9.142_1": "na ca vyastasamasteṣu pratyayeṣu vyavasthitam //",
    "SA11santbcpu:bca_9.143_0": "anyato nāpi cāyātaṃ na tiṣṭhati na gacchati /",
    "SA11santbcpu:bca_9.143_1": "māyātaḥ ko viśeṣo 'sya yanmūḍhaiḥ satyataḥ kṛtam //",
    "SA11santbcpu:bca_9.144_0": "māyayā nirmitaṃ yacca hetubhiryacca nirmitam /",
    "SA11santbcpu:bca_9.144_1": "āyāti tatkutaḥ kutra yāti ceti nirūpyatām //",
    "SA11santbcpu:bca_9.145_0": "yadanyasaṃnidhānena dṛṣṭaṃ na tadabhāvataḥ /",
    "SA11santbcpu:bca_9.145_1": "pratibimbasame tasmin kṛtrime satyatā katham //",
    "SA11santbcpu:bca_9.146_0": "vidyamānasya bhāvasya hetunā kiṃ prayojanam /",
    "SA11santbcpu:bca_9.146_1": "athāpyavidyamāno 'sau hetunā kiṃ prayojanam //",
    "SA11santbcpu:bca_9.147_0": "nābhāvasya vikāro 'sti hetukoṭiśatairapi /",
    "SA11santbcpu:bca_9.147_1": "tadavasthaḥ kathaṃ bhāvaḥ ko vānyo bhāvatāṃ gataḥ //",
    "SA11santbcpu:bca_9.148_0": "nābhāvakāle bhāvaścet kadā bhāvo bhaviṣyati /",
    "SA11santbcpu:bca_9.148_1": "nājātena hi bhāvena so 'bhāvo 'pagamiṣyati //",
    "SA11santbcpu:bca_9.149_0": "na cānapagate 'bhāve bhāvāvasarasaṃbhavaḥ /",
    "SA11santbcpu:bca_9.149_1": "bhāvaścābhāvatāṃ naiti dvisvabhāvaprasaṅgataḥ //",
    "SA11santbcpu:bca_9.150_0": "evaṃ ca na virodho 'sti na ca bhāvo 'sti sarvadā /",
    "SA11santbcpu:bca_9.150_1": "ajātamaniruddhaṃ ca tasmātsarvamidaṃ jagat //",
    "SA11santbcpu:bca_9.151_0": "svapnopamāstu gatayo vicāre kadalīsamāḥ /",
    "SA11santbcpu:bca_9.151_1": "nirvṛtānirvṛtānāṃ ca viśeṣo nāsti vastutaḥ //",
    "SA11santbcpu:bca_9.152_0": "evaṃ śūnyeṣu dharmeṣu kiṃ labdhaṃ kiṃ hṛtaṃ bhavet /",
    "SA11santbcpu:bca_9.152_1": "satkṛtaḥ paribhūto vā kena kaḥ saṃbhaviṣyati //",
    "SA11santbcpu:bca_9.153_0": "kutaḥ sukhaṃ vā duḥkhaṃ vā kiṃ priyaṃ vā kimapriyam /",
    "SA11santbcpu:bca_9.153_1": "kā tṛṣṇā kutra sā tṛṣṇā mṛgyamāṇā svabhāvataḥ //",
    "SA11santbcpu:bca_9.154_0": "vicāre jīvalokaḥ kaḥ ko nāmātra mariṣyati /",
    "SA11santbcpu:bca_9.154_1": "ko bhaviṣyati ko bhūtaḥ ko bandhuḥ kasya kaḥ suhṛt //",
    "SA11santbcpu:bca_9.155_0": "sarvamākāśasaṃkāśaṃ parigṛhṇantu madvidhāḥ /",
    "SA11santbcpu:bca_9.155_1": "prakupyanti prahṛṣyanti kalahotsavahetubhiḥ //",
    "SA11santbcpu:bca_9.156_0": "śokāyāsairviṣādaiśca mithaśchedanabhedanaiḥ /",
    "SA11santbcpu:bca_9.156_1": "yāpayanti sukṛcchreṇa pāpairātmasukhecchavaḥ //",
    "SA11santbcpu:bca_9.157_0": "mṛtāḥ patantyapāyeṣu dīrghatīvravyatheṣu ca /",
    "SA11santbcpu:bca_9.157_1": "āgatyāgatya sugatiṃ bhūtvā bhūtvā sukhocitāḥ //",
    "SA11santbcpu:bca_9.158_0": "bhave bahuprapātaśca tatra cāsattvamīdṛśam /",
    "SA11santbcpu:bca_9.158_1": "tatrānyonyavirodhaśca na bhavettattvamīdṛśam //",
    "SA11santbcpu:bca_9.159_0": "tatra cānupamāstīvrā anantaduḥkhasāgarāḥ /",
    "SA11santbcpu:bca_9.159_1": "tatraivamalpabalatā tatrāpyalpatvamāyuṣaḥ //",
    "SA11santbcpu:bca_9.160_0": "tatrāpi jīvitārogya-vyāpāraiḥ kṣutklamaśramaiḥ /",
    "SA11santbcpu:bca_9.160_1": "nidrayopadravairbāla-saṃsargairniṣphalaistathā //",
    "SA11santbcpu:bca_9.161_0": "vṛthaivāyurvahatyāśu vivekastu sudurlabhaḥ /",
    "SA11santbcpu:bca_9.161_1": "tatrāpyabhyastavikṣepa-nivāraṇagatiḥ kutaḥ //",
    "SA11santbcpu:bca_9.162_0": "tatrāpi māro yatate mahāpāyaprapātane /",
    "SA11santbcpu:bca_9.162_1": "tatrāsanmārgabāhulyād vicikitsā ca durjayā //",
    "SA11santbcpu:bca_9.163_0": "punaśca kṣaṇadaurlamyaṃ buddhotpādo 'tidurlabhaḥ /",
    "SA11santbcpu:bca_9.163_1": "kleśaugho durnivāraścety aho duḥkhaparamparā //",
    "SA11santbcpu:bca_9.164_0": "aho batātiśocyatvam eṣāṃ duḥkhaughavartinām /",
    "SA11santbcpu:bca_9.164_1": "ye nekṣante svadauḥsthityam evamapyatiduḥsthitāḥ //",
    "SA11santbcpu:bca_9.165_0": "snātvā snātvā yathā kaścid viśedvahniṃ muhurmuhuḥ /",
    "SA11santbcpu:bca_9.165_1": "svasausthityaṃ ca manyanta evamapyatiduḥsthitāḥ //",
    "SA11santbcpu:bca_9.166_0": "ajarāmaralīlānām evaṃ viharatāṃ satām /",
    "SA11santbcpu:bca_9.166_1": "āyāsyantyāpado ghorāḥ kṛtvā maraṇamagrataḥ //",
    "SA11santbcpu:bca_9.167_0": "evaṃ duḥkhāgnitaptānāṃ śāntiṃ kuryāmahaṃ kadā /",
    "SA11santbcpu:bca_9.167_1": "puṇyameghasamudbhūtaiḥ sukhopakaraṇaiḥ svakaiḥ //",
    "SA11santbcpu:bca_9.168_0": "kadopalambhadṛṣṭibhyo deśayiṣyāmi śūnyatām /",
    "SA11santbcpu:bca_9.168_1": "saṃvṛtyānupalambhena puṇyasaṃbhāramādarāt //",
    "SA11santbcpu:26_0": "bodhicaryāvatāre prajñāpāramitā nāma navamaḥ paricchedaḥ //",
    "SA11santbcpu:27_0": "****************************************************************",
    "SA11santbcpu:28_0": "Pariccheda 10",
    "SA11santbcpu:bca_10.1_0": "bodhicaryāvatāraṃ me yadvicintayataḥ śubham /",
    "SA11santbcpu:bca_10.1_1": "tena sarvaṃ janāḥ santu bodhicaryā vibhūṣaṇāḥ //",
    "SA11santbcpu:bca_10.2_0": "sarvāsu dikṣu yāvantaḥ kāyacittavyathāturāḥ /",
    "SA11santbcpu:bca_10.2_1": "te prāpnuvantu matpuṇyaiḥ sukhaprāmodyasāgarān //",
    "SA11santbcpu:bca_10.3_0": "āsaṃsāraṃ sukhajyānir mābhūtteṣāṃ kadācana /",
    "SA11santbcpu:bca_10.3_1": "bodhisattvasukhaṃ prāptuṃ bhavatyavirataṃ jagat //",
    "SA11santbcpu:bca_10.4_0": "yāvanto nārakāḥ kecid vidyante lokadhātuṣu /",
    "SA11santbcpu:bca_10.4_1": "sukhāvatī sukhāmodair modantāṃ teṣu dehinaḥ //",
    "SA11santbcpu:bca_10.5_0": "śītārtāḥ prāpnuvantūṣṇam uṣṇārtāḥ santu śītalāḥ /",
    "SA11santbcpu:bca_10.5_1": "bodhisattvamahāmegha-saṃbhavairjalasāgaraiḥ //",
    "SA11santbcpu:bca_10.6_0": "asipatravanaṃ teṣāṃ syānnandanavanadyutiḥ /",
    "SA11santbcpu:bca_10.6_1": "kūṭaśālmalīvṛkṣāśca jāyantāṃ kalpapādapāḥ //",
    "SA11santbcpu:bca_10.7_0": "dātyūhakāraṇḍavacakravāka-haṃsādikolāhalaramyaśobhaiḥ /",
    "SA11santbcpu:bca_10.7_1": "sarobhirudyāmasarojagandhair bhavantu hṛdyāḥ narakapradeśāḥ //",
    "SA11santbcpu:bca_10.8_0": "so 'ṅgārarāśirmaṇirāśirastu taptā ca bhūḥ sphāṭikakuṭṭimaṃ syāt /",
    "SA11santbcpu:bca_10.8_1": "bhavantu saṃghātamahīdharāśca pūjāvimānāḥ sugataprapūrṇāḥ //",
    "SA11santbcpu:bca_10.9_0": "aṅgārataptopalaśastravṛṣṭir adyaprabhṛtyastu ca puṣpavṛṣṭiḥ /",
    "SA11santbcpu:bca_10.9_1": "tacchastrayuddhaṃ ca paraspareṇa kīḍārthamadyāstu ca puṣpayuddham //",
    "SA11santbcpu:bca_10.10_0": "patitasakalamāṃsāḥ kundavarṇāsthidehā dahanasamajalāyāṃ vaitaraṇyāṃ nimagnāḥ /",
    "SA11santbcpu:bca_10.10_1": "mama kuśalabalena prāptadivyātmabhāvāḥ saha suravanitābhiḥ santu mandākinīsthāḥ //",
    "SA11santbcpu:bca_10.11_0": "trastāḥ paśyantvakasmādiha yamapuruṣāḥ kākagṛdhrāśca ghorāḥ dhvāntaṃ dhvastaṃ samantāt sukharatijananī kasya saumyā prabheyam /",
    "SA11santbcpu:bca_10.11_1": "ityūrdhvaṃ prekṣamāṇā gaganatalagataṃ vajrapāṇiṃ jvalantaṃ dṛṣṭvā prāmodyavegād vyapagataduritā yāṃtu tenaiva sārdham /",
    "SA11santbcpu:bca_10.12_0": "patatu kamalavṛṣṭirgandhapānīyamiśrāc chamiti narakavahniṃ dṛśyate nāśayantī /",
    "SA11santbcpu:bca_10.12_1": "kimidamiti sukhenāhlāditaṃ nāma kasmād bhavatu kamalapāṇerdarśanaṃ nārakāṇām //",
    "SA11santbcpu:bca_10.13_0": "āyātāyāta śīghraṃ bhayamapanayata bhrātaro jīvitāḥ smaḥ saṃprāpto 'smākameṣa jvaladabhayakaraḥ ko 'pi cīrī kumāraḥ /",
    "SA11santbcpu:bca_10.13_1": "sarvaṃ yasyānubhāvād vyasanamapagataṃ prītivegāḥ pravṛttāḥ jātaṃ saṃbodhicittaṃ sakalajanaparitrāṇamātā dayā ca /",
    "SA11santbcpu:bca_10.14_0": "paśyantvenaṃ bhavantaḥ suraśatamukuṭairarcyamānāṅghripadmaṃ kāruṇyādārdradṛṣṭiṃ śirasi nipatitānekapuṣpaughavṛṣṭim /",
    "SA11santbcpu:bca_10.14_1": "kūṭāgārairmanojñaiḥ stutimukharasurastrīsahastropagītair dṛṣṭvāgre mañjughoṣaṃ bhavatu kalakalaḥ sāṃprataṃ nārakāṇām /",
    "SA11santbcpu:bca_10.15_0": "iti matkuśalaiḥ samantabhadra-pramukhānāvṛtabodhisattvameghān /",
    "SA11santbcpu:bca_10.15_1": "sukhaśītasugandhavātavṛṣṭīn abhinandantu vilokya nārakāste //",
    "SA11santbcpu:bca_10.16_0": "śāmyantu vedanāstīvrā nārakāṇāṃ bhayāni ca /",
    "SA11santbcpu:bca_10.16_1": "durgatibhyo vimucyantāṃ sarvadurgativāsinaḥ //",
    "SA11santbcpu:bca_10.17_0": "anyonyabhakṣaṇabhayaṃ tiraścāmapagacchatu /",
    "SA11santbcpu:bca_10.17_1": "bhavantu sukhinaḥ pretā yathottarakurau narāḥ //",
    "SA11santbcpu:bca_10.18_0": "saṃtarpyantāṃ pretāḥ snāpyantāṃ śītalā bhavantu sadā /*",
    "SA11santbcpu:bca_10.18_1": "āryāvalokiteśvarakaragalitakṣīradhārābhiḥ //*",
    "SA11santbcpu:bca_10.19_0": "andhāḥ paśyantu rūpāṇi śṛṇvantu badhirāḥ sadā /",
    "SA11santbcpu:bca_10.19_1": "garbhiṇyaśca prasūyantāṃ māyādevīva nirvyathāḥ //",
    "SA11santbcpu:bca_10.20_0": "vastrabhojanapānīyaṃ srakcandanavibhūṣaṇam /",
    "SA11santbcpu:bca_10.20_1": "mano 'bhilaṣitaṃ sarvaṃ labhantāṃ hitasaṃhitam //",
    "SA11santbcpu:bca_10.21_0": "bhītāśca nirbhayāḥ santu śokārtāḥ prītilābhinaḥ /",
    "SA11santbcpu:bca_10.21_1": "udvignāśca nirudvegā dhṛtimanto bhavantu ca //",
    "SA11santbcpu:bca_10.22_0": "ārogyaṃ rogiṇāmastu mucyantāṃ sarvabandhanāt /",
    "SA11santbcpu:bca_10.22_1": "durbalā balinaḥ santu snigdhacittāḥ parasparam //",
    "SA11santbcpu:bca_10.23_0": "sarvā diśaḥ śivāḥ santu sarveṣāṃ pathivartinām /",
    "SA11santbcpu:bca_10.23_1": "yena kāryeṇa gacchanti tadupāyena sidhyatu //",
    "SA11santbcpu:bca_10.24_0": "nauyānayātrārūḍhāśca santu siddhamanorathāḥ /",
    "SA11santbcpu:bca_10.24_1": "kṣemeṇa kūlamāsādya ramantāṃ saha bandhubhiḥ //",
    "SA11santbcpu:bca_10.25_0": "kāntāronmārgapatitā labhantāṃ sārthasaṃhatim /",
    "SA11santbcpu:bca_10.25_1": "aśrameṇa ca gacchantu cauravyāghrādinirbhayāḥ //",
    "SA11santbcpu:bca_10.26_0": "suptamattapramattānāṃ vyādhyāraṇyādisaṃkaṭe /",
    "SA11santbcpu:bca_10.26_1": "anāthabālavṛddhānāṃ rakṣāṃ kurvantu devatāḥ //",
    "SA11santbcpu:bca_10.27_0": "sarvākṣaṇavinirmuktāḥ śraddhāprajñākṛpānvitāḥ /",
    "SA11santbcpu:bca_10.27_1": "ākārācārasaṃpannāḥ santu jātismarāḥ sadā //",
    "SA11santbcpu:bca_10.28_0": "bhavantvakṣayakośāśca yāvad naganagañjavat /",
    "SA11santbcpu:bca_10.28_1": "nirdvandvā nirupāyāstāḥ santu svādhīnavṛttayaḥ //",
    "SA11santbcpu:bca_10.29_0": "alpaujasaśca ye sattvās te bhavantu mahaujasaḥ /",
    "SA11santbcpu:bca_10.29_1": "bhavantu rūpasaṃpannā ye virūpāstapasvinaḥ //",
    "SA11santbcpu:bca_10.30_0": "yāḥ kāścana striyo loke puruṣatvaṃ vrajantu tāḥ /",
    "SA11santbcpu:bca_10.30_1": "prāpnuvantu ca tāṃ nīcā hatamānā bhavantu ca //",
    "SA11santbcpu:bca_10.31_0": "anena mama puṇyena sarvasattvā aśeṣataḥ /",
    "SA11santbcpu:bca_10.31_1": "viramya sarvapāpebhyaḥ kurvantu kuśalaṃ sadā //",
    "SA11santbcpu:bca_10.32_0": "bodhicittāvirahitā bodhicaryāparāyaṇāḥ /",
    "SA11santbcpu:bca_10.32_1": "buddhaiḥ parigṛhītāśca mārakarmavivarjitāḥ //",
    "SA11santbcpu:bca_10.33_0": "aprameyāyuṣaścaiva sarvasattvā bhavantu te /",
    "SA11santbcpu:bca_10.33_1": "nityaṃ jīvantu sukhitā mṛtyuśabdo 'pi naśyatu //",
    "SA11santbcpu:bca_10.34_0": "ramyāḥ kalpadrumodyānaiḥ diśaḥ sarvā bhavantu ca /",
    "SA11santbcpu:bca_10.34_1": "buddhabuddhātmajākīrṇā dharmadhvanimanoharaiḥ //",
    "SA11santbcpu:bca_10.35_0": "śarkarādivyapetā ca samā pāṇitalopamā /",
    "SA11santbcpu:bca_10.35_1": "mṛdvī ca vaidūryamayī bhūmiḥ sarvatra tiṣṭhatu //",
    "SA11santbcpu:bca_10.36_0": "bodhisattvamahāparṣan-maṇḍalāni samantataḥ /",
    "SA11santbcpu:bca_10.36_1": "niṣīdantu svaśobhāmir maṇḍayantu mahītalam //",
    "SA11santbcpu:bca_10.37_0": "pakṣibhyaḥ sarvavṛkṣebhyo raśmibhyo gaganādapi /",
    "SA11santbcpu:bca_10.37_1": "dharmadhvaniraviśrāmaṃ śrūyatāṃ sarvadehibhiḥ //",
    "SA11santbcpu:bca_10.38_0": "buddhabuddhasutairnityaṃ labhantāṃ te samāgamam /",
    "SA11santbcpu:bca_10.38_1": "pūjāmeghairanantaiśca pūjayantu jagadgurum //",
    "SA11santbcpu:bca_10.39_0": "devo varṣatu kālena śasyasaṃpattirastu ca /",
    "SA11santbcpu:bca_10.39_1": "sphīto bhavatu lokaśca rājā bhavatu dhārmikaḥ //",
    "SA11santbcpu:bca_10.40_0": "śaktā bhavantu cauṣadhyo mantrāḥ siddhantu jāpinām /",
    "SA11santbcpu:bca_10.40_1": "bhavantu karuṇāviṣṭā ḍākinīrākṣasādayaḥ //",
    "SA11santbcpu:bca_10.41_0": "mā kaścidduḥkhitaḥ sattvo mā pāpī mā ca rogitaḥ /",
    "SA11santbcpu:bca_10.41_1": "mā hīnaḥ paribhūto vā mā bhūt kaścicca durmanāḥ //",
    "SA11santbcpu:bca_10.42_0": "pāṭhasvādhyāyakalilā vihārāḥ santu susthitāḥ /",
    "SA11santbcpu:bca_10.42_1": "nityaṃ syāt saṃghasāmagrī saṃghakāryaṃ ca sidhyatu //",
    "SA11santbcpu:bca_10.43_0": "vivekalābhinaḥ santuḥ śikṣākāmāśca bhikṣavaḥ /",
    "SA11santbcpu:bca_10.43_1": "karmaṇyacittā dhyāyantu sarvavikṣepavarjitāḥ //",
    "SA11santbcpu:bca_10.44_0": "lābhinyaḥ santu bhikṣuṇyaḥ kalahāyāsavarjitāḥ /",
    "SA11santbcpu:bca_10.44_1": "bhavantvakhaṇḍaśīlāśca sarve pravrajitāstathā //",
    "SA11santbcpu:bca_10.45_0": "duḥśīlāḥ santu saṃvignāḥ pāpakṣayaratāḥ sadā /",
    "SA11santbcpu:bca_10.45_1": "sugaterlābhinaḥ santu tatra cākhaṇḍitavratāḥ //",
    "SA11santbcpu:bca_10.46_0": "paṇḍitāḥ satkṛtāḥ santu lābhinaḥ paiṇḍapātikāḥ /",
    "SA11santbcpu:bca_10.46_1": "bhavantu śuddhasaṃtānāḥ sarvadikkhyātakīrtayaḥ //",
    "SA11santbcpu:bca_10.47_0": "abhuktvāpāyikaṃ duḥkhaṃ vinā duskaracaryayā /",
    "SA11santbcpu:bca_10.47_1": "divyenaikena kāyena jagadbuddhatvamāpnuyāt //",
    "SA11santbcpu:bca_10.48_0": "pūjyantāṃ sarvasaṃbuddhāḥ sarvasattvairanekadhā /",
    "SA11santbcpu:bca_10.48_1": "acintyabauddhasaukhyena sukhinaḥ santu bhūyasā //",
    "SA11santbcpu:bca_10.49_0": "sidhyantu bodhisattvānāṃ jagadarthaṃ manorathāḥ /",
    "SA11santbcpu:bca_10.49_1": "yaccintayanti te nāthās tat sattvānāṃ samṛdhyatu //",
    "SA11santbcpu:bca_10.50_0": "pratyekabuddhāḥ sukhino bhavantu śrāvakāstathā /",
    "SA11santbcpu:bca_10.50_1": "devāsuranarairnityaṃ pūjyamānāḥ sagauravaiḥ //",
    "SA11santbcpu:bca_10.51_0": "jātismaratvaṃ pravrajyām ahaṃ ca prāpnuyāṃ sadā /",
    "SA11santbcpu:bca_10.51_1": "yāvat pramuditāṃ bhūmiṃ mañjughoṣaparigrahāt //",
    "SA11santbcpu:bca_10.52_0": "yena tenāsanenāhaṃ yāpayeyaṃ balānvitaḥ /",
    "SA11santbcpu:bca_10.52_1": "vivekavāsasāmagrīṃ prāpnuyāṃ sarvajātiṣu //",
    "SA11santbcpu:bca_10.53_0": "yadā ca draṣṭukāmaḥ syāṃ praṣṭukāmaśca kiṃcana /",
    "SA11santbcpu:bca_10.53_1": "tameva nāthaṃ paśyeyaṃ mañjunāthamavighnataḥ //",
    "SA11santbcpu:bca_10.54_0": "daśadigvyomaparyanta-sarvasattvārthasādhane /",
    "SA11santbcpu:bca_10.54_1": "yadācarati mañjuśrīḥ saiva caryā bhavenmama //",
    "SA11santbcpu:bca_10.55_0": "ākāśasya sthitiryāvad yāvacca jagataḥ sthitiḥ /",
    "SA11santbcpu:bca_10.55_1": "tāvanmama sthitirbhūyāj jagadduḥkhāni nighnataḥ //",
    "SA11santbcpu:bca_10.56_0": "yatkiṃcijjagato duḥkhaṃ tat sarvaṃ mayi pacyatām /",
    "SA11santbcpu:bca_10.56_1": "bodhisattvaśubhaiḥ sarvair jagat sukhitamastu ca //",
    "SA11santbcpu:bca_10.57_0": "jagadduḥkhaikabhaiṣajyaṃ sarvasaṃpat sukhākaram /",
    "SA11santbcpu:bca_10.57_1": "lābhasatkārasahitaṃ ciraṃ tiṣṭhatu śāsanam //",
    "SA11santbcpu:bca_10.58_0": "mañjughoṣaṃ namasyāmi yat prasādānmatiḥ śubhe /",
    "SA11santbcpu:bca_10.58_1": "kalyāṇamitraṃ vande 'haṃ yat prasādācca vardhata iti //",
    "SA11santbcpu:29_0": "bodhicaryāvatāre pariṇāmanā paricchedo daśamaḥ //"
}