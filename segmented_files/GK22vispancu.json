{
    "GK22vispancu:0": " pañcatantram",
    "GK22vispancu:1": " kathā-mukham",
    "GK22vispancu:2": " oṃ namaḥ śrī-śāradā-gaṇapati-gurubhyaḥ |",
    "GK22vispancu:3": " mahā-kavibhyo namaḥ |",
    "GK22vispancu:4": " brahmā rudraḥ kumāro hari-varuṇa-yamā vahnir indraḥ kuberaś",
    "GK22vispancu:5": " candrādityau sarasvaty-udadhi-yuga-nagā vāyur urvī-bhujaṅgāḥ |",
    "GK22vispancu:6": " siddhā nadyo 'śvinau śrīr ditir aditi-sutā mātaraś caṇḍikādyā vedās tīrthāni yakṣā gaṇa-vasu-munayaḥ pāntu nityaṃ grahāś ca ||",
    "GK22vispancu:7": " manave vācaspataye śukrāya parāśarāya sa-sutāya |",
    "GK22vispancu:8": " cāṇakyāya ca viduṣe namo 'stu naya-śāstra-kartṛbhyaḥ ||Panc_0.1||",
    "GK22vispancu:9": " sakalārtha-śāstra-sāraṃ jagati samālokya viṣṇuśarmedam |",
    "GK22vispancu:10": " tantraiḥ pañcabhir etac cakāra sumanoharaṃ śāstram ||Panc_0.2||",
    "GK22vispancu:11": " tad yathānuśrūyate |",
    "GK22vispancu:12": " asti dakṣiṇātye janapade mahilāropyaṃ nāma nagaram |",
    "GK22vispancu:13": " tatra sakalārthi-sārtha-kalpa-drumaḥ pravara-nṛpa-mukuṭa-maṇim",
    "GK22vispancu:14": " ajarīcayacarcitacaraṇa-yugalaḥ sakala-kalpa-pāraṅgato 'maraśaktir nāma rājā babhūva |",
    "GK22vispancu:15": " tasya trayaḥ putrāḥ parama-durmedhaso vasuśaktir ugraśaktir anekaśaktiś ceti nāmāno babhūvuḥ",
    "GK22vispancu:16": " atha rājā tān śāstra-vimukhān ālokya sacivān āhūya provāca-bhoḥ jñātam etad bhavadbhir yan mamaite trayo 'pi putrāḥ śāstra-vimukhā viveka-hīnāś",
    "GK22vispancu:17": " ca |",
    "GK22vispancu:18": " tad etān paśyato me mahad api rājyaṃ na saukhyam āvahati |",
    "GK22vispancu:19": " athavā sādhv idam ucyate-",
    "GK22vispancu:20": " ajāta-mṛta-mūrkhebhyo mṛtājātau sutau varam |",
    "GK22vispancu:21": " yatas tau svalpa-duḥkhāya yāvaj-jīvaṃ jaḍo dahet ||Panc_0.3||",
    "GK22vispancu:22": " varaṃ garbha-sravo varam ṛtuṣu naivābhigamanaṃ",
    "GK22vispancu:23": " varaṃ jātaḥ preto varam api ca kanyaiva janitā |",
    "GK22vispancu:24": " varaṃ bandhyā bhāryā varam api ca garbheṣu vasatir na cāvidagdhān rūpa-draviṇa-guṇa-yukto 'pi tanayaḥ ||Panc_0.4||",
    "GK22vispancu:25": " kiṃ tayā kriyate dhenvā yā na sūte na dugdhadā |",
    "GK22vispancu:26": " ko 'rthaḥ putreṇa jātena yo na vidvān na bhaktimān ||Panc_0.5||",
    "GK22vispancu:27": " tad eteṣāṃ yathā buddhi-prabodhanaṃ bhavati tathā ko 'py upāyo",
    "GK22vispancu:28": " 'nuṣṭhīyatām |",
    "GK22vispancu:29": " atra ca mad-dattāṃ vṛttiṃ bhuñjānānāṃ paṇḍitānāṃ pañcaśatī tiṣṭhati |",
    "GK22vispancu:30": " tato yathā mama manorathāḥ siddhiṃ yānti tathānuṣṭhīyatām iti |",
    "GK22vispancu:31": " tatraikaḥ provāca-deva dvādaśabhir varṣair vyākaraṇaṃ śrūyate |",
    "GK22vispancu:32": " tato",
    "GK22vispancu:33": " dharma-śāstrāṇi manv-ādīni artha-śāstrāṇi cāṇakyādīni kāma-śāstrāṇi",
    "GK22vispancu:34": " vātsyāyanādīni |",
    "GK22vispancu:35": " evaṃ ca tato darmārtha-kāma-śāstrāṇi jñāyante |",
    "GK22vispancu:36": " tataḥ pratibodhanaṃ bhavati |",
    "GK22vispancu:37": " atha tan-madhyataḥ sumatir nāma sacivaḥ prāha-aśāśvato 'yaṃ",
    "GK22vispancu:38": " jīvitavya-viṣayaḥ |",
    "GK22vispancu:39": " prabhūta-kāla-jñeyāni śabda-śāstrāṇi |",
    "GK22vispancu:40": " tat",
    "GK22vispancu:41": " saṅkṣepa-mātraṃ śāstraṃ kiñcid eteṣāṃ prabodhanārthaṃ cintyatām iti |",
    "GK22vispancu:42": " uktaṃ ca yataḥ-",
    "GK22vispancu:43": " anantapāraṃ kila śabda-śāstraṃ",
    "GK22vispancu:44": " svalpaṃ tathāyur bahavaś ca vighnāḥ |",
    "GK22vispancu:45": " sāraṃ tato grāhyam apāsya phalgu haṃsair yathā kṣīram ivāmbudhyāt ||Panc_0.6||",
    "GK22vispancu:46": " tad atrāsti viṣṇuśarmā nāma brāhmaṇaḥ sakala-śāstra-pāraṅgamaś",
    "GK22vispancu:47": " chātra-saṃsadi labdha-kīrtiḥ |",
    "GK22vispancu:48": " tasmai samarpayatu etān |",
    "GK22vispancu:49": " sa nūnaṃ drāk prabuddhān kariṣyati iti |",
    "GK22vispancu:50": " sa rājā tad ākarṇya viṣṇuśarmāṇam āhūya provāca-bho bhagavan",
    "GK22vispancu:51": " mad-anugrahārtham etān artha-śāstraṃ prati drāg yathānanya-sadṛśān",
    "GK22vispancu:52": " vidadhāsi tathā kuru |",
    "GK22vispancu:53": " tadāhaṃ tvāṃ śāsana-śatena yojayiṣyāmi |",
    "GK22vispancu:54": " atha viṣṇu-śarmā taṃ rājānam āha-deva śrūyatāṃ me tathya-vacanam |",
    "GK22vispancu:55": " nāhaṃ",
    "GK22vispancu:56": " vidyā-vikrayaṃ śāsana-śatenāpi karomi |",
    "GK22vispancu:57": " punar etāṃs tava putrān",
    "GK22vispancu:58": " māsa-ṣaṭkena yadi nīti-śāstrajñān na karomi tataḥ sva-nāma-tyāgaṃ karomi |",
    "GK22vispancu:59": " athāsau rājā tāṃ brāhmaṇasyāsambhāvyāṃ pratijñāṃ śrutvā sa-sacivaḥ",
    "GK22vispancu:60": " prahṛṣṭo vismayānvitas tasmai sādaraṃ tān kumārān samarpya parāṃ nirvṛtim ājagāma |",
    "GK22vispancu:61": " viṣṇuśarmaṇāpi tān ādāya tad-arthaṃ",
    "GK22vispancu:62": " mitra-bheda-mitra-prāpti-kākolūkīya-labdha-praṇāśa-aparīkṣita-kārakāṇi",
    "GK22vispancu:63": " ceti pañca-tantrāṇi racayitvā pāṭhitās te rājaputrāḥ |",
    "GK22vispancu:64": " te'pi tāny adhītya māsa-ṣaṭkena yathoktāḥ saṃvṛttāḥ |",
    "GK22vispancu:65": " tataḥ prabhṛty etat pañcatantrakaṃ nāma nīti-śāstraṃ bālāvabodhanārthaṃ bhūtale pravṛttam",
    "GK22vispancu:66": " kiṃ bahunā-",
    "GK22vispancu:67": " adhīte ya idaṃ nityaṃ nīti-śāstraṃ śṛṇoti ca |",
    "GK22vispancu:68": " na parābhavam āpnoti śakrād api kadācana ||Panc_0.7||",
    "GK22vispancu:69": " iti kathā-mukham |",
    "GK22vispancu:70": " mitra-bhedaḥ",
    "GK22vispancu:71": " vardhamāna-vṛttāntaḥ",
    "GK22vispancu:72": " athātaḥ prārabhyate mitra-bhedo nāma prathamaṃ tantram |",
    "GK22vispancu:73": " yasyāyam ādimaḥ ślokaḥ-",
    "GK22vispancu:74": " vardhamāno mahān snehaḥ siṃha-go-vṛṣayor vane |",
    "GK22vispancu:75": " piśunenātilubdhena jambukena vināśitaḥ ||Panc_1.1||",
    "GK22vispancu:76": " tad yathānuśrūyate |",
    "GK22vispancu:77": " asti dakṣiṇātye janapade mahilāropyaṃ nāma nagaram |",
    "GK22vispancu:78": " tatra dharmopārjita-bhūri-vibhavo vardhamānako nāma vaṇik-putro babhūva |",
    "GK22vispancu:79": " tasya kadācid rātrau śayyārūḍhasya cintā samutpannā |",
    "GK22vispancu:80": " tat prabhūte'pi",
    "GK22vispancu:81": " vitte'rthopāyāś cintanīyāḥ kartavyāś ceti |",
    "GK22vispancu:82": " yata uktaṃ ca-",
    "GK22vispancu:83": " nahi tad vidyate kiṃcid yad arthena na siddhyati |",
    "GK22vispancu:84": " yatnena matimāṃs tasmād artham ekaṃ prasādhayet ||Panc_1.2||",
    "GK22vispancu:85": " yasyāryas tasya mitrāṇi yasyārthās tasya bāndhavāḥ |",
    "GK22vispancu:86": " yasyārthāḥ sa pumāṃ loke yasyārthāḥ sa ca paṇḍitaḥ ||Panc_1.3||",
    "GK22vispancu:87": " na sā vidyā na tad dānaṃ na tac chilpaṃ na sā kalā |",
    "GK22vispancu:88": " na tat sthairyaṃ hi dhanināṃ yācakair yan na gīyate ||Panc_1.4||",
    "GK22vispancu:89": " iha loke hi dhanināṃ paro 'pi svajanāyate |",
    "GK22vispancu:90": " svajano 'pi daridrāṇāṃ sarvadā durjanāyate ||Panc_1.5||",
    "GK22vispancu:91": " arthebhyo 'pi hi vṛddhebhyaḥ saṃvṛttebhya itas tataḥ |",
    "GK22vispancu:92": " pravartante kriyāḥ sarvāḥ parvatebhya ivāpagāḥ ||Panc_1.6||",
    "GK22vispancu:93": " pūjyate yad apūjyo 'pi yad agamyo 'pi gamyate |",
    "GK22vispancu:94": " vandyate yad avandyo 'pi sa prabhāvo dhanasya ca ||Panc_1.7||",
    "GK22vispancu:95": " aśanād indriyāṇīva syuḥ kāryāṇy akhilāny api |",
    "GK22vispancu:96": " etasmāt kāraṇād vittaṃ sarva-sādhanam ucyate ||Panc_1.8||",
    "GK22vispancu:97": " arthārthī jīva-loko 'yaṃ śmaśānam api sevate |",
    "GK22vispancu:98": " tyaktvā janayitāraṃ svaṃ niḥsvaṃ yacchati dūrataḥ ||Panc_1.9||",
    "GK22vispancu:99": " gata-vayasām api puṃsāṃ yeṣām arthā bhavanti te taruṇāḥ |",
    "GK22vispancu:100": " arthe tu ye hīnā vṛddhās te yauvane'pi syuḥ ||Panc_1.10||",
    "GK22vispancu:101": " sa cārthaḥ puruṣāṇāṃ ṣaḍbhr upāyair bhavati bhikṣāyā nṛpa-sevayā",
    "GK22vispancu:102": " kṛṣi-karmaṇā vidyopārjanena vyavahāreṇa vaṇik-karmaṇā vā |",
    "GK22vispancu:103": " sarveṣām api teṣāṃ vāṇijyenātiraskṛto 'rtha-lābhaḥ syāt |",
    "GK22vispancu:104": " uktaṃ ca yataḥ-",
    "GK22vispancu:105": " kṛtā bhikṣānekair vitarati nṛpo nocitam aho kṛṣiḥ kliṣṭā vidyā guru-vinaya-vṛttyātiviṣamā",
    "GK22vispancu:106": " kusīdād dāridryaṃ parakaragata-granthi-śamanān",
    "GK22vispancu:107": " na manye vāṇijyāt kim api paramaṃ vartanam iha ||Panc_1.11||",
    "GK22vispancu:108": " upāyānāṃ ca sarveṣām upāyaḥ paṇya-saṃgrahaḥ |",
    "GK22vispancu:109": " dhanārthaṃ śasyate he ekas tad-anyaḥ saṃśayātmakaḥ ||Panc_1.12||",
    "GK22vispancu:110": " tac ca vāṇijyaṃ sapta-vidham arthāgamāya syāt |",
    "GK22vispancu:111": " tad yathā gāndhika-vyavahāraḥ, nikṣepa-praveśaḥ, goṣṭhika-karma,",
    "GK22vispancu:112": " paricita-grāhakāgamaḥ, mithyā-kraya-kathanam, kūṭa-tulā-mānam, deśāntarād bhāṇḍānayanaṃ ceti",
    "GK22vispancu:113": " uktaṃ ca-",
    "GK22vispancu:114": " paṇyānāṃ gāndhikaṃ paṇyaṃ kim anyaiḥ kāñcanādibhiḥ |",
    "GK22vispancu:115": " yatraikena ca yat krītaṃ tac chatena pradīyate ||Panc_1.13||",
    "GK22vispancu:116": " nikṣepe patite harmye śreṣṭhī stauti sva-devatām |",
    "GK22vispancu:117": " nikṣepī mriyate tubhyaṃ pradāsyāmy upayācitam ||Panc_1.14||",
    "GK22vispancu:118": " goṣṭhika-karma-niyuktaḥ śreṣṭhī cintayati cetasā hṛṣṭaḥ |",
    "GK22vispancu:119": " vasudhā vasu-sampūrṇā mayādya labdhā kim anyena ||Panc_1.15||",
    "GK22vispancu:120": " paricitam āgacchantaṃ grāhakam utkaṇṭhyā vilokayāsau |",
    "GK22vispancu:121": " hṛṣyati tad-dhana-labdho yadvat putreṇa jātena ||Panc_1.16||",
    "GK22vispancu:122": " anyac ca-",
    "GK22vispancu:123": " pūrṇāpūrṇe māne paricita-jana-vañcanaṃ tathā nityam |",
    "GK22vispancu:124": " mithyā-krayasya kathanaṃ prakṛtir iyaṃ syāt kirātānām ||Panc_1.17||",
    "GK22vispancu:125": " dviguṇaṃ triguṇaṃ vittaṃ bhāṇḍa-kraya-vicakṣaṇāḥ |",
    "GK22vispancu:126": " prāpnuvanty udyamāl lokā dūra-deśāntaraṃ gatāḥ ||Panc_1.18||",
    "GK22vispancu:127": " ity evaṃ sampradhārya mathurā-gāmīni bhāṇḍāny ādāya śubhāyāṃ tithau",
    "GK22vispancu:128": " guru-janānujñātaḥ surathādhirūḍhaḥ prasthitaḥ |",
    "GK22vispancu:129": " tasya ca maṅgala-vṛṣabha",
    "GK22vispancu:130": " saṃjīvaka-nandaka-nāmānau gṛhotpannau dhūrvoḍhārau sthitau |",
    "GK22vispancu:131": " tayor ekaḥ saṃjīvakābhidhāno yamunā-kaccham avatīrṇaḥ sampaṅka-pūram āsādya",
    "GK22vispancu:132": " kalita-caraṇo yuga-bhaṅgaṃ vidhāya viṣasāda |",
    "GK22vispancu:133": " atha taṃ tad-avastham ālokya vardhamānaḥ paraṃ viṣādam āgamat |",
    "GK22vispancu:134": " tad arthaṃ ca snehārdra-hṛdayas tri-rātraṃ prayāṇa-bhaṅgam akarot |",
    "GK22vispancu:135": " atha taṃ viṣaṇṇam ālokya sāṛthikair abhihitam- bhoḥ śreṣṭhin ! kim evaṃ vṛṣabhasya kṛte",
    "GK22vispancu:136": " siṃha-vyāghra-samākule bahv-apāye'smin vane samasta-sārthas tvayā sandehe niyojitaḥ |",
    "GK22vispancu:137": " uktaṃ ca-",
    "GK22vispancu:138": " na svalpasya kṛte bhūri nāśayen matimān naraḥ |",
    "GK22vispancu:139": " etad evātra pāṇḍityaṃ yat svalpād bhūri-rakṣaṇam ||Panc_1.19||",
    "GK22vispancu:140": " athāsau tad avadhārya saṃjīvakasya rakṣā-puruṣān nirūpyāśeṣa-sārthaṃ nītvā prasthitaḥ |",
    "GK22vispancu:141": " atha rakṣā-puruṣā api bahv-apāyaṃ tad-vanaṃ viditvā saṃjīvakaṃ parityajya pṛṣṭhato gatvā'nyedyus taṃ sārthavāhaṃ mithyāhuḥ-",
    "GK22vispancu:142": " svāmin, mṛto 'sau saṃjīvakaḥ |",
    "GK22vispancu:143": " asmābhis tu sārthavāhasyābhīṣṭa iti matvā vahninā saṃskṛtaḥ iti |",
    "GK22vispancu:144": " tac chrutvā sārthavāhaḥ kṛtajñatayā snehārdra-hṛdayas",
    "GK22vispancu:145": " tasyaurdhva-dehika-kriyā vṛṣotsargādikāḥ sarvāś cakāra |",
    "GK22vispancu:146": " saṃjīvako 'py",
    "GK22vispancu:147": " āyuḥ-śeṣatayā yamunā-salila-miśraiḥ śiśirataravātair āpyāyita-śarīraḥ",
    "GK22vispancu:148": " kathaṃcid apy utthāya yamunā-taṭam upapede |",
    "GK22vispancu:149": " tatra marakata-sadṛśāni",
    "GK22vispancu:150": " bāla-tṛṇāgrāṇi bhakṣayan katipayair ahobhir hara-vṛṣabha iva pīnaḥ kakudmān balavāṃś ca saṃvṛttaḥ |",
    "GK22vispancu:151": " pratyahaṃ valmīka-śikharāgrāṇi śṛṅgābhyāṃ vidārayan garjamāna āste |",
    "GK22vispancu:152": " sādhu cedam ucyate-",
    "GK22vispancu:153": " arakṣitaṃ tiṣṭhati deva-rakṣitaṃ",
    "GK22vispancu:154": " surakṣitaṃ deva-hataṃ vinaśyati |",
    "GK22vispancu:155": " jīvaty anātho 'pi vane visarjitaḥ kṛta-prayatno 'pi gṛhe vinaśyati ||Panc_1.20||",
    "GK22vispancu:156": " atha kadācit piṅgalako nāma siṃhaḥ sarva-mṛga-parivṛtaḥ pipāsākula",
    "GK22vispancu:157": " udaka-pānārthaṃ yamunā-taṭam avatīrṇaḥ saṃjīvakasya gambhīratara-rāvaṃ",
    "GK22vispancu:158": " dūrād evāśṛṇot |",
    "GK22vispancu:159": " tac chrutvā'tīva vyākula-hṛdayaḥ sasādhvasam ākāraṃ pracchādya baṭa-tale catur-maṇḍalāvasthānenāvasthitaḥ",
    "GK22vispancu:160": " caturmaṇḍalāvasthānaṃ tv idaṃ- siṃhaḥ siṃhānuyāyinaḥ kākaravāḥ kivṛttā iti |",
    "GK22vispancu:161": " atha tasya karaṭaka-damanaka-nāmānau dvau śṛgālau mantri-putrau",
    "GK22vispancu:162": " bhraṣṭādhikārau sadānuyāyināv āstām |",
    "GK22vispancu:163": " tau ca parasparaṃ mantrayataḥ |",
    "GK22vispancu:164": " tatra damanako 'bravīt- bhadra karaṭaka, ayaṃ tāvad asmat-svāmī piṅgalaka",
    "GK22vispancu:165": " udaka-grahaṇārthaṃ yamunā-kaccham avatīrya sthitaḥ |",
    "GK22vispancu:166": " sa kiṃ nimittaṃ pipāsākulo 'pi nivṛttya vyūha-racanāṃ vidhāya daurmanasyenābhibhūto 'tra",
    "GK22vispancu:167": " baṭa-tale sthitaḥ |",
    "GK22vispancu:168": " karaṭaka āha- bhadra kim āvayor anena vyāpāreṇa uktaṃ ca yataḥ-",
    "GK22vispancu:169": " avyāpareṣu vyāpāraṃ yo naraḥ kartum icchati |",
    "GK22vispancu:170": " sa eva nidhanaṃ yāti kīlotpāṭīva vānaraḥ ||Panc_1.21||",
    "GK22vispancu:171": " kathā 1",
    "GK22vispancu:172": " kīlotpāṭi-vānara-kathā",
    "GK22vispancu:173": " kasmiṃścin nagarābhyāśe kenāpi vaṇik-putreṇa taru-khaṇḍa-madhye",
    "GK22vispancu:174": " devatāyatanaṃ kartum ārabdham |",
    "GK22vispancu:175": " tatra ca ye karmakarāḥ sthāpanādayaḥ |",
    "GK22vispancu:176": " te",
    "GK22vispancu:177": " madhyāhna-belāyām āhārārthaṃ nagara-madhye gacchanti |",
    "GK22vispancu:178": " atha kadācit tatrānuṣaṅgikaṃ vānara-yūtham itaś cetaś ca paribhramad āgatam |",
    "GK22vispancu:179": " tatraikasya kasyacic chilpino 'rdha-sphāṭito 'ñjana-vṛkṣa-dārumayaḥ",
    "GK22vispancu:180": " stambhaḥ khadira-kīlakena madhya-nihitena tiṣṭhati |",
    "GK22vispancu:181": " etasminn antare te vānarās taru-śikhara-prasāda-śṛṅga-dāru-paryanteṣu yathecchayā krīḍitum ārabdhāḥ |",
    "GK22vispancu:182": " ekaś ca teṣāṃ pratyāsanna-mṛtyuś cāpalyāt tasminn ardha-sphoṭita-stambhe upaviśya pāṇibhyāṃ kīlakaṃ saṃgṛhya yāvad utpādayitum ārebhe tāvat tasya stambha-madhya-gata-vṛṣaṇasya sva-sthānāc",
    "GK22vispancu:183": " calita-kīlakena yad vṛttaṃ tat prāg eva niveditam |",
    "GK22vispancu:184": " ato 'haṃ bravīmi-",
    "GK22vispancu:185": " avyāpāreṣu iti |",
    "GK22vispancu:186": " āvayor bhakṣita-śeṣa āhāro 'sty eva |",
    "GK22vispancu:187": " tat kim anena vyāpāreṇa |",
    "GK22vispancu:188": " damanaka āha tat kiṃ bhavān āhārārthī kevalam eva |",
    "GK22vispancu:189": " tan na yuktam |",
    "GK22vispancu:190": " uktaṃ ca-",
    "GK22vispancu:191": " suhṛdām upakāraṇād dviṣatām apy apakāraṇāt |",
    "GK22vispancu:192": " nṛpa-saṃśraya iṣyate budhair jaṭharaṃ ko na bibharti kevalam ||Panc_1.22||",
    "GK22vispancu:193": " kiṃ ca-",
    "GK22vispancu:194": " yasmiñ jīvanti jīvanti bahavaḥ so 'tra jīvatu |",
    "GK22vispancu:195": " vayāṃsi kiṃ na kurvanti cañcvā svodara-pūraṇam ||Panc_1.23||",
    "GK22vispancu:196": " tathā ca-",
    "GK22vispancu:197": " yaj jīvyate kṣaṇam api prathitaṃ manuṣyair",
    "GK22vispancu:198": " vijñāna-śaurya-vibhavārya-guṇaiḥ sametam |",
    "GK22vispancu:199": " tan nāma jīvitam iha pravadanti taj-jñāḥ",
    "GK22vispancu:200": " kāko 'pi jīvati cirāya baliṃ ca bhuṅkte ||Panc_1.24||",
    "GK22vispancu:201": " yo nātmanā na ca pareṇa ca bandhu-varge",
    "GK22vispancu:202": " dīne dayāṃ na kurute na ca martya-varge |",
    "GK22vispancu:203": " kiṃ tasya jīvita-phalaṃ hi manuṣya-loke",
    "GK22vispancu:204": " kāko 'pi jīvati cirāya baliṃ ca bhuṅkte ||Panc_1.25||",
    "GK22vispancu:205": " supūrā syāt kunadikā supūro mūṣikāñjaliḥ |",
    "GK22vispancu:206": " susaṃtuṣṭaḥ kāpuruṣaḥ svalpakenāpi tuṣyati ||Panc_1.26||",
    "GK22vispancu:207": " kiṃ ca-",
    "GK22vispancu:208": " kiṃ tena jātu jātena māṭur yauvana-hāriṇā |",
    "GK22vispancu:209": " ārohati na yaḥ svasya vaṃśasyāgre dhvajo yathā ||Panc_1.27||",
    "GK22vispancu:210": " parivartini saṃsāre mṛtaḥ ko vā na jāyate |",
    "GK22vispancu:211": " jātas tu gaṇyate so 'tra yaḥ sphurec ca śriyādhikaḥ ||Panc_1.28||",
    "GK22vispancu:212": " kiṃ ca-",
    "GK22vispancu:213": " jātasya nadī-tīre tasyāpi tṛṇasya janma-sāphalyam |",
    "GK22vispancu:214": " yat salila-majjanākula-jana-hastālambanaṃ bhavati ||Panc_1.29||",
    "GK22vispancu:215": " tathā ca-",
    "GK22vispancu:216": " stimitonnata-sañcārā jana-santāpa-hāriṇaḥ |",
    "GK22vispancu:217": " jāyante viralā loke jaladā iva sajjanāḥ ||Panc_1.30||",
    "GK22vispancu:218": " niratiśayaṃ garimāṇaṃ tena jananyāḥ smaranti vidvāṃsaḥ |",
    "GK22vispancu:219": " yat kam api vahati garbhaṃ mahatām api yo gurur bhavati ||Panc_1.31||",
    "GK22vispancu:220": " aprakaṭīkṛta-śaktiḥ śakto 'pi janas tiraskriyāṃ labhate |",
    "GK22vispancu:221": " nivasann antar-dāruṇi laṅghyo vahnir na tu jvalitaḥ ||Panc_1.32||",
    "GK22vispancu:222": " karaṭaka āha- āvāṃ tāvad apradhānau tat kim āvayor anena vyāpareṇa |",
    "GK22vispancu:223": " uktaṃ ca-",
    "GK22vispancu:224": " apṛṣṭo 'trāpradhāno yo brūte rājñaḥ puraḥ kudhīḥ |",
    "GK22vispancu:225": " na kevalam asaṃmānaṃ labhate ca viḍambanam ||Panc_1.33||",
    "GK22vispancu:226": " tathā ca-",
    "GK22vispancu:227": " vacas tatra prayoktavyaṃ yatroktaṃ labhate phalam |",
    "GK22vispancu:228": " sthāyī bhavati cātyantaṃ rāgaḥ śukla-paṭe yathā ||Panc_1.34||",
    "GK22vispancu:229": " damaka āha- mā maivaṃ vada |",
    "GK22vispancu:230": " apradhānaḥ pradhānaḥ syāt sevate yadi pārthivam |",
    "GK22vispancu:231": " pradhāno 'py apradhānaḥ syād yadi sevā-vivarjitaḥ ||Panc_1.35||",
    "GK22vispancu:232": " yata uktaṃ ca-",
    "GK22vispancu:233": " āsannam eva nṛpatir bhajate manuṣyaṃ vidyā-vihīnam akulīnam asaṃskṛtaṃ vā |",
    "GK22vispancu:234": " prāyeṇa bhūmi-patayaḥ pramadā latāś ca",
    "GK22vispancu:235": " yat pārśvato bhavati tat pariveṣṭayanti ||Panc_1.36||",
    "GK22vispancu:236": " tathā ca-",
    "GK22vispancu:237": " kopa-prasāda-vastūni ye vicinvanti sevakāḥ |",
    "GK22vispancu:238": " ārohanti śanaiḥ paścād dhunvantam api pārthivam ||Panc_1.37||",
    "GK22vispancu:239": " vidyāvatāṃ mahecchānāṃ śilpa-vikrama-śālinām |",
    "GK22vispancu:240": " sevā-vṛtti-vidāṃ caiva nāśrayaḥ pārthivaṃ vinā ||Panc_1.38||",
    "GK22vispancu:241": " ye jāty-ādi-mahotsāhān narendrān nopayānti ca |",
    "GK22vispancu:242": " teṣām āmaraṇaṃ bhikṣā prāyaścittaṃ vinirmitam ||Panc_1.39||",
    "GK22vispancu:243": " ye ca prāhur durātmāno durārādhyā mahībhujaḥ |",
    "GK22vispancu:244": " pramādālasya-jāḍyāni khyāpitāni nijāni taiḥ ||Panc_1.40||",
    "GK22vispancu:245": " sarpān vyāghrān gajān siṃhān dṛṣṭvopāyair vaśīkṛtān |",
    "GK22vispancu:246": " rājeti kiyatī mātrā dhīmatām apramādinām ||Panc_1.41||",
    "GK22vispancu:247": " rājānam eva saṃśritya vidvān yāti parāṃ gatim |",
    "GK22vispancu:248": " vinā malayam anyatra candanaṃ na prarohati ||Panc_1.42||",
    "GK22vispancu:249": " dhavalāny ātapatrāṇi vājinaś ca manoramāḥ |",
    "GK22vispancu:250": " sadā mattāś ca mātaṅgāḥ prasanne sati bhūpatau ||Panc_1.43||",
    "GK22vispancu:251": " karaṭaka āha- atha bhavān kiṃ kartumanāḥ ?",
    "GK22vispancu:252": " so 'bravīt- adyāsmat-svāmī piṅgalako bhīto bhīta-parivāraś ca vartate |",
    "GK22vispancu:253": " tadainaṃ gatvā bhaya-kāraṇaṃ vijñāya",
    "GK22vispancu:254": " sandhi-vigraha-yāna-āsana-saṃśraya-dvaidhī-bhāvānām ekatamena saṃvidhāsye |",
    "GK22vispancu:255": " karaṭaka āha- kathaṃ vetti bhavān yad bhayāviṣṭo 'yaṃ svāmī ?",
    "GK22vispancu:256": " so 'bravīt- jñeyaṃ kim atra ? yata uktaṃ ca-",
    "GK22vispancu:257": " udīrito 'rthaḥ paśunāpi gṛhate hayāś ca nāgāś ca vahanti coditāḥ |",
    "GK22vispancu:258": " anuktam apy ūhati paṇḍito janaḥ pareṅgita-jñāna-phjalā hi buddhayaḥ ||Panc_1.44||",
    "GK22vispancu:259": " tathā ca manuḥ (8.26)-",
    "GK22vispancu:260": " ākārair iṅgitair gatyā ceṣṭayā bhāṣaṇena ca |",
    "GK22vispancu:261": " netra-vaktra-vikāraiś ca lakṣyate'ntargataṃ manaḥ ||Panc_1.45||",
    "GK22vispancu:262": " tad adyainaṃ bhayākulaṃ prāpya sva-buddhi-prabhāvena nirbhayaṃ kṛtvā vaśīkṛtya ca nijāṃ sācivya-padavīṃ samāsādayiṣyāmi |",
    "GK22vispancu:263": " karaṭaka āha- anabhijño bhavān sevā-dharmasya |",
    "GK22vispancu:264": " tat katham enaṃ vaśīkariṣyasi ?",
    "GK22vispancu:265": " so 'bravīt- katham ahaṃ sevānabhijñaḥ ? mayā hi tātotsaṅge",
    "GK22vispancu:266": " krīḍatābhyāgata-sādhūnāṃ nīti-śāstraṃ paṭhatā yac chrutaṃ sevā-dharmasya",
    "GK22vispancu:267": " sāraṃ tad hṛdi sthāpitam |",
    "GK22vispancu:268": " śrūyatāṃ tac cedam-",
    "GK22vispancu:269": " suvarṇa-puṣpitāṃ pṛthvīṃ vicinvanti narās trayaḥ |",
    "GK22vispancu:270": " śūraś ca kṛta-vidyaś ca yaś ca jānāti sevitum ||Panc_1.46||",
    "GK22vispancu:271": " sā sevā yā prabhu-hitā grāhyā vākya-viśeṣataḥ |",
    "GK22vispancu:272": " āśrayet pārthivaṃ vidvāṃs tad-dvāreṇaiva nānyathā ||Panc_1.47||",
    "GK22vispancu:273": " yo na vetti guṇān yasya na taṃ seveta paṇḍitaḥ |",
    "GK22vispancu:274": " na hi tasmāt phalaṃ kiñcit sukṛṣṭād ūṣarād iva ||Panc_1.48||",
    "GK22vispancu:275": " dravya-kṛti-hīno 'pi sevyaḥ sevya-guṇānvitaḥ |",
    "GK22vispancu:276": " bhavaty ājīvanaṃ tasmāt phalaṃ kālāntarād api ||Panc_1.49||",
    "GK22vispancu:277": " api sthāṇuvad āsīnaḥ śuṣyan parigataḥ kṣudhā |",
    "GK22vispancu:278": " na tv ajñānātma-sampannād vṛttim īhate paṇḍitaḥ ||Panc_1.50||",
    "GK22vispancu:279": " sevakaḥ svāminaṃ dveṣṭi kṛpaṇaṃ paruṣākṣaram |",
    "GK22vispancu:280": " ātmānaṃ kiṃ sa na dveṣṭi sevyāsevyaṃ na vetti yaḥ ||Panc_1.51||",
    "GK22vispancu:281": " yasyāśritya viśrāmaṃ kṣudhārtā yānti sevakāḥ |",
    "GK22vispancu:282": " so 'rkavan nṛpatis tyājyaḥ sadā puṣpa-phalo 'pi san ||Panc_1.52||",
    "GK22vispancu:283": " rāja-mātari devyāṃ ca kumāre mukhya-mantriṇi |",
    "GK22vispancu:284": " purohite pratīhāre sadā varteta rājavat ||Panc_1.53||",
    "GK22vispancu:285": " jīveti prabruvan proktaḥ kṛtyākṛtya-vicakṣaṇaḥ |",
    "GK22vispancu:286": " karoti nirvikalpaṃ yaḥ sa bhaved rāja-vallabhaḥ ||Panc_1.54||",
    "GK22vispancu:287": " prabhu-prasādajaṃ vittaṃ suprāptaṃ yo nivedayet |",
    "GK22vispancu:288": " vastrādyaṃ ca dadhāty aṅge sa bhaved rāja-vallabhaḥ ||Panc_1.55||",
    "GK22vispancu:289": " antaḥ-pura-caraiḥ sārdhaṃ yo na mantraṃ samācaret |",
    "GK22vispancu:290": " na kalatrair narendrasya sa bhaved rāja-vallabhaḥ ||Panc_1.56||",
    "GK22vispancu:291": " dyūtaṃ yo yama-dūtābhaṃ hālāṃ hālāhalopamam |",
    "GK22vispancu:292": " paśyed dārān vṛthākārān sa bhaved rāja-vallabhaḥ ||Panc_1.57||",
    "GK22vispancu:293": " yuddha-kāle'graṇīr yaḥ syāt sadā pṛṣṭhānugaḥ pure |",
    "GK22vispancu:294": " prabhor dvārāśrito harmye sa bhaved rāja-vallabhaḥ ||Panc_1.58||",
    "GK22vispancu:295": " sammato 'haṃ vibhor nityam iti matvā vyatikramet |",
    "GK22vispancu:296": " kṛcchreṣv api na maryādāṃ sa bhaved rāja-vallabhaḥ ||Panc_1.59||",
    "GK22vispancu:297": " dveṣi-dveṣa-paro nityam iṣṭānām iṣṭa-karma-kṛt |",
    "GK22vispancu:298": " yo naro nara-nāthasya sa bhaved rāja-vallabhaḥ ||Panc_1.60||",
    "GK22vispancu:299": " proktaḥ pratyuttaraṃ nāha viruddhaṃ prabhunā na yaḥ |",
    "GK22vispancu:300": " na samīpe hasaty uccaiḥ sa bhaved rāja-vallabhaḥ ||Panc_1.61||",
    "GK22vispancu:301": " up raṇaṃ śaraṇaṃ tadvan manyate bhaya-varjitaḥ |",
    "GK22vispancu:302": " pravāsaṃ sva-purāvāsaṃ sa bhaved rāja-vallabhaḥ ||Panc_1.62||",
    "GK22vispancu:303": " na kuryān naranāthasya yoṣidbhiḥ saha saṃgatim |",
    "GK22vispancu:304": " na nindāṃ na vivādaṃ ca sa bhaved rāja-vallabhaḥ ||Panc_1.63||",
    "GK22vispancu:305": " karaṭaka āha- atha bhavāṃs tatra gatvā kiṃ tāvat prathamaṃ vakṣyati tat",
    "GK22vispancu:306": " tāvad ucyatām |",
    "GK22vispancu:307": " damanaka āha-",
    "GK22vispancu:308": " uttarād uttaraṃ vākyaṃ vadatāṃ samprajāyate |",
    "GK22vispancu:309": " suvṛṣṭi-guṇa-sampannād bījād bījam ivāparam ||Panc_1.64||",
    "GK22vispancu:310": " apāya-sandarśanajāṃ vipattim",
    "GK22vispancu:311": " upāya-sandarśanajāṃ ca siddhim |",
    "GK22vispancu:312": " medhāvino nīti-guṇa-prayuktāṃ",
    "GK22vispancu:313": " puraḥ sphurantīm iva varṇayanti ||Panc_1.65||",
    "GK22vispancu:314": " ekeṣāṃ vāci śukavad anyeṣāṃ hṛdi mūkavat |",
    "GK22vispancu:315": " hṛdi vāci tathānyeṣāṃ valgu valgantiu sūktayaḥ ||Panc_1.66||",
    "GK22vispancu:316": " na ca aham aprāpta-kālaṃ vakṣye |",
    "GK22vispancu:317": " ākarṇitaṃ mayā nīti-sāraṃ pituḥ pūrvam utsaṅgaṃ hi niṣevatā |",
    "GK22vispancu:318": " aprāpta-kālaṃ vacanaṃ bṛhaspatir api bruvan |",
    "GK22vispancu:319": " labhate bahv-avajñānam apamānaṃ ca puṣkalam ||Panc_1.67||",
    "GK22vispancu:320": " karaṭaka āha-",
    "GK22vispancu:321": " durārādhyā hi rājānaḥ parvatā iva sarvadā |",
    "GK22vispancu:322": " vyālākīrṇāḥ suviṣamāḥ kaṭhinā duṣṭa-sevitāḥ ||Panc_1.68||",
    "GK22vispancu:323": " tathā ca-",
    "GK22vispancu:324": " bhoginaḥ kañcukāviṣṭāḥ kuṭilāḥ krūra-ceṣṭitāḥ |",
    "GK22vispancu:325": " suduṣṭā mantra-sādhyāś ca rājānaḥ pannagā iva ||Panc_1.69||",
    "GK22vispancu:326": " dvi-jihvāḥ krūra-karmāṇo 'niṣṭhāś chidrānusāriṇaḥ |",
    "GK22vispancu:327": " dūrato 'pi hi paśyanti rājāno bhujagā iva ||Panc_1.70||",
    "GK22vispancu:328": " svalpam apy apakurvanti ye'bhīṣṭā hi mahīpateḥ |",
    "GK22vispancu:329": " te vahnāv iva dahyante pataṅgāḥ pāpa-cetasaḥ ||Panc_1.71||",
    "GK22vispancu:330": " durārohaṃ padaṃ rājñāṃ sarva-loka-namaskṛtam |",
    "GK22vispancu:331": " svalpenāpy apakāreṇa brāhmaṇyam iva duṣyati ||Panc_1.72||",
    "GK22vispancu:332": " durārādhyāḥ śriyo rājñāṃ durāpā duṣparigrahāḥ |",
    "GK22vispancu:333": " tiṣṭhanty āpa ivādhāre ciram ātmani saṃsthitāḥ ||Panc_1.73||",
    "GK22vispancu:334": " damanaka āha- satyam etat param |",
    "GK22vispancu:335": " kintu-",
    "GK22vispancu:336": " yasya yasya hi yo bhāvas tena tena samācaret |",
    "GK22vispancu:337": " anupraviśya medhāvī kṣipram ātma-vaśaṃ nayet ||Panc_1.74||",
    "GK22vispancu:338": " bhartuś cittānuvartitvaṃ suvṛttaṃ cānujīvinām |",
    "GK22vispancu:339": " rākṣasāś cāpi gṛhyante nityaṃ chandānuvartibhiḥ ||Panc_1.75||",
    "GK22vispancu:340": " saruṣi nṛpe stuti-vacanaṃ tad-abhimate prema tad-dviṣi dveṣaḥ |",
    "GK22vispancu:341": " tad-dānasya ca śaṃsā amantra-tantraṃ vaśīkaraṇam ||Panc_1.76||",
    "GK22vispancu:342": " karaṭaka āha- yady evam abhimataṃ tarhi śivās te panthānaḥ santu |",
    "GK22vispancu:343": " yathābhilaṣitam anuṣṭhīyatām |",
    "GK22vispancu:344": " so 'pi praṇamya piṅgalakābhimukhaṃ pratasthe |",
    "GK22vispancu:345": " athāgacchantaṃ damanakam ālokya piṅgalako dvāstham abravīt- apasāryatāṃ",
    "GK22vispancu:346": " vetra-latā |",
    "GK22vispancu:347": " ayam asmākaṃ cirantano mantriputro damanako 'vyāhata-praveśaḥ",
    "GK22vispancu:348": " | tat praveśyatāṃ dvitīya-maṇḍala-bhāgī |",
    "GK22vispancu:349": " iti |",
    "GK22vispancu:350": " sa āha- yathāvādīd bhavān iti |",
    "GK22vispancu:351": " athopasṛtya damanako nirdiṣṭa āsane piṅgalakaṃ praṇamya prāptānujña upaviṣṭaḥ |",
    "GK22vispancu:352": " sa tu tasya naka-kuliśālaṅkṛtaṃ dakṣiṇa-pāṇim upari dattvā māna-puraḥ-saram uvāca- api śivaṃ bhavataḥ |",
    "GK22vispancu:353": " kasmāc cirād dṛṣṭo 'si ?",
    "GK22vispancu:354": " damanaka āha- na kiṃcid deva-pādānām asmābhiḥ prayojanam |",
    "GK22vispancu:355": " paraṃ bhavatāṃ prāpta-kālaṃ vaktavyam yata uttama-madhyamādhamaiḥ sarvair api rājñāṃ",
    "GK22vispancu:356": " prayojanam |",
    "GK22vispancu:357": " uktaṃ ca-",
    "GK22vispancu:358": " dantasya niṣkoṣaṇakena nityaṃ karṇasya kaṇḍūyanakena vāpi |",
    "GK22vispancu:359": " tṛṇena kāryaṃ bhavatīśvarāṇāṃ kim āṅga vāggha-stavatā nareṇa ||Panc_1.77||",
    "GK22vispancu:360": " tathā vayaṃ deva-pādānām anvayāgatā bhṛtyā āpatsv api pṛṣṭha-gāmino",
    "GK22vispancu:361": " yadyapi svam adhikāraṃ na labhāmahe tathāpi deva-pādānām etad yuktaṃ na",
    "GK22vispancu:362": " bhavati |",
    "GK22vispancu:363": " uktaṃ ca-",
    "GK22vispancu:364": " sthāneṣv eva niyoktavyā bhṛtyā ābharaṇāni ca |",
    "GK22vispancu:365": " na hi cūḍāmaṇiḥ pāde prabhavāmīti badhyate ||Panc_1.78||",
    "GK22vispancu:366": " yataḥ-",
    "GK22vispancu:367": " anabhijño guṇānāṃ yo na bhṛtyair anugamyate |",
    "GK22vispancu:368": " dhanāḍhyo 'pi kulīno 'pi kramāYāto 'pi bhūpatiḥ ||Panc_1.79||",
    "GK22vispancu:369": " uktaṃ ca-",
    "GK22vispancu:370": " asamaiḥ samīyamānaḥ samaiś ca",
    "GK22vispancu:371": " parihīyamāṇa-sat-kāraḥ |",
    "GK22vispancu:372": " dhuri yo na yujyamānas tribhir artha-patiṃ tyajati bhṛtyaḥ ||Panc_1.80||",
    "GK22vispancu:373": " yac cāvivekitayā rājñā bhṛtyānuttama-pada-yogyān hīnādhama-sthāne",
    "GK22vispancu:374": " niyojayati, na te tatraiva sa bhūpater doṣo na teṣām |",
    "GK22vispancu:375": " uktaṃ ca-",
    "GK22vispancu:376": " kanaka-bhūṣaṇa-saṅgrahaṇocito",
    "GK22vispancu:377": " yadi maṇis trapuṇi pratibadhyate |",
    "GK22vispancu:378": " na sa virauti na cāpi sa śobhate bhavati yojayitur vacanīyatā ||Panc_1.81||",
    "GK22vispancu:379": " yac ca svāmy evaṃ vadati cirād dṛśyate |",
    "GK22vispancu:380": " tad api śrūyatām-",
    "GK22vispancu:381": " savya-dakṣiṇayor yatra viśeṣo nāsti hastayoḥ |",
    "GK22vispancu:382": " kas tatra kṣaṇam apyāryo vidyamāna-gatir bhavet ||Panc_1.82||",
    "GK22vispancu:383": " kāce maṇir maṇau kāco yeṣāṃ buddhir vikalpate |",
    "GK22vispancu:384": " na teṣāṃ sannidhau bhṛtyo nāma-mātro 'pi tiṣṭhati ||Panc_1.83||",
    "GK22vispancu:385": " parīkṣakā yatra na santi deśe nārghanti ratnāni samudrajāni |",
    "GK22vispancu:386": " ābhīra-deśe kila candrakāntaṃ tribhir varāṭair vipaṇanti gopāḥ ||Panc_1.84||",
    "GK22vispancu:387": " lohitākhyasya ca maṇeḥ padmarāgasya cāntaram |",
    "GK22vispancu:388": " yatra nāsti kathaṃ tatra kriyate ratna-vikrayaḥ ||Panc_1.85||",
    "GK22vispancu:389": " nirviśeṣaṃ yadā svāmī samaṃ bhṛtyeṣu vartate |",
    "GK22vispancu:390": " tatrodyama-samarthānām utsāhaḥ parihīyate ||Panc_1.86||",
    "GK22vispancu:391": " na vinā pārthivo bhṛtyair na bhṛtyāḥ pārthivaṃ vinā |",
    "GK22vispancu:392": " teṣāṃ ca vyavahāro 'yaṃ paraspara-nibandhanaḥ ||Panc_1.87||",
    "GK22vispancu:393": " bhṛtyair vinā svayaṃ rājā lokānugraha-kāribhiḥ |",
    "GK22vispancu:394": " mayūkhair iva dīptāṃśus tejasvy api na śobhate ||Panc_1.88||",
    "GK22vispancu:395": " araiḥ sandhāryate nābhir nābhau cārāḥ pratiṣṭhitāḥ |",
    "GK22vispancu:396": " svāmi-sevakayor evaṃ vṛtti-cakraṃ pravartate ||Panc_1.89||",
    "GK22vispancu:397": " śirasā vidhṛtā nityaṃ snehena paripālitāḥ |",
    "GK22vispancu:398": " keśā api virajyante niḥsnehāḥ kiṃ na sevakāḥ ||Panc_1.90||",
    "GK22vispancu:399": " rājā tuṣṭo hi bhṛtyānām artha-mātraṃ prayacchati |",
    "GK22vispancu:400": " te tu saṃmāna-mātreṇa prāṇair apy upakurvate ||Panc_1.91||",
    "GK22vispancu:401": " evaṃ jñātvā narendreṇa bhṛtyāḥ kāryā vicakṣaṇāḥ |",
    "GK22vispancu:402": " kulīnāḥ śaurya-saṃyuktāḥ śaktā bhaktāḥ kramāgatāḥ ||Panc_1.92||",
    "GK22vispancu:403": " yaḥ kṛtvā sukṛtaṃ rājño duṣkaraṃ hitam uttamam |",
    "GK22vispancu:404": " lajjayā vakti no kiñcit tena rājā sahāyavān ||Panc_1.93||",
    "GK22vispancu:405": " yasmin kṛtyaṃ samāveśya nirviśaṅkena cetasā |",
    "GK22vispancu:406": " āsyate sevakaḥ sa syāt kalatram iva cāparam ||Panc_1.94||",
    "GK22vispancu:407": " yo 'nāhūtaḥ samabhyeti dvāri tiṣṭhati sarvadā |",
    "GK22vispancu:408": " pṛṣṭhaḥ satyaṃ mitaṃ brūte sa bhṛtyo 'rho mahībhujām ||Panc_1.95||",
    "GK22vispancu:409": " anādiṣṭo 'pi bhūpasya dṛṣṭvā hānikaraṃ ca yaḥ |",
    "GK22vispancu:410": " yatate tasya nāśāya sa bhṛtyo 'rho mahībhujām ||Panc_1.96||",
    "GK22vispancu:411": " tāḍito 'pi durukto 'pi daṇḍito 'pi mahībhujā |",
    "GK22vispancu:412": " yo na cintayate pāpaṃ sa bhṛtyo 'rho mahībhujām ||Panc_1.97||",
    "GK22vispancu:413": " na garvaṃ kurute māne nāpamāne ca tapyate |",
    "GK22vispancu:414": " svākāraṃ rakṣayed yas tu sa bhṛtyo 'rho mahībhujām ||Panc_1.98||",
    "GK22vispancu:415": " na kṣudhā pīḍyate yas tu nidrayā na kadācana |",
    "GK22vispancu:416": " na ca śītātapādyaiś ca sa bhṛtyo 'rho mahībhujām ||Panc_1.99||",
    "GK22vispancu:417": " śrutvā sāṃgrāmikīṃ vārtāṃ bhaviṣyāṃ svāminaṃ prati |",
    "GK22vispancu:418": " prasannāsyo bhaved yas tu sa bhṛtyo 'rho mahībhujām ||Panc_1.100||",
    "GK22vispancu:419": " sīmā vṛddhiṃ samāyāti śukla-pakṣa ivoḍurāṭ |",
    "GK22vispancu:420": " niyoga-saṃsthite yasmin sa bhṛtyo 'rho mahībhujām ||Panc_1.101||",
    "GK22vispancu:421": " sīmā saṃkocam āyāti vahnau carma ivāhitam |",
    "GK22vispancu:422": " sthite yasmin sa tu tyājyo bhṛtyo rājyaṃ samīhatā ||Panc_1.102||",
    "GK22vispancu:423": " tathā śṛgālo 'yam iti manyamānena mamopari svāminā yady avajñā kriyate tad apy ayuktam",
    "GK22vispancu:424": " uktaṃ ca yataḥ-",
    "GK22vispancu:425": " kauśeyaṃ kṛmijaṃ suvarṇam upalād durvāpi goromataḥ paṅkāt tāmarasaṃ śaśāṅka udadher indīvaraṃ gomayāt |",
    "GK22vispancu:426": " kāṣṭhād agnir aheḥ phaṇād api maṇir go-pittato rocanā prākāśyaṃ sva-guṇodayena guṇino gacchanti kiṃ janmanā ||Panc_1.103||",
    "GK22vispancu:427": " mūṣikā gṛha-jātāpi hantavyā svāpa-kāriṇī |",
    "GK22vispancu:428": " bhakṣya-pradānair jāro hitakṛt prāpyate janaiḥ ||Panc_1.104||",
    "GK22vispancu:429": " eraṇḍa-bhiṇḍārka-nalaiḥ prabhūtair api sañcitaiḥ |",
    "GK22vispancu:430": " dāru-kṛtyaṃ yathā nāsti tathaivājñaiḥ prayojanam ||Panc_1.105||",
    "GK22vispancu:431": " kiṃ bhaktenāsamarthena kiṃ śakternāpakāriṇā |",
    "GK22vispancu:432": " bhaktaṃ śaktaṃ ca māṃ rājan nāvajñātuṃ tvam arhasi ||Panc_1.106||",
    "GK22vispancu:433": " piṅgalaka āha- bhavatv evaṃ tāvat |",
    "GK22vispancu:434": " asamarthaḥ samartho vā cirantanas tvam asmākaṃ mantri-putraḥ |",
    "GK22vispancu:435": " tad viśrabdhaṃ brūhi yat kiñcid vaktukāmaḥ |",
    "GK22vispancu:436": " damanaka āha- deva jijñāpyaṃ kiñcid asti |",
    "GK22vispancu:437": " piṅgalaka āha- tan nivedayābhipretam |",
    "GK22vispancu:438": " so 'bravīt-",
    "GK22vispancu:439": " api svalpataraṃ kāryaṃ yad bhavet pṛthivī-pateḥ |",
    "GK22vispancu:440": " tan na vācyaṃ sabhā-madhye provācedaṃ bṛhaspatiḥ ||Panc_1.107||",
    "GK22vispancu:441": " tad aikāntike mad-vijñāpyam ākarṇayantu deva-pādāḥ |",
    "GK22vispancu:442": " yataḥ-",
    "GK22vispancu:443": " ṣaṭ-karṇo bhidyate mantraś catuṣkarṇaḥ sthiro bhavet |",
    "GK22vispancu:444": " tasmāt sarva-prayatnena ṣaṭkarṇaṃ varjayet sudhīḥ ||Panc_1.108||",
    "GK22vispancu:445": " atha piṅgalakābhiprāyajñā vyāghra-dvīpi-vṛka-puraḥsarā sarve'pi tad-vacaḥ",
    "GK22vispancu:446": " samākarṇya saṃsadi tat-kṣaṇād eva dūrībhūtāḥ |",
    "GK22vispancu:447": " tataś ca damanaka āha-",
    "GK22vispancu:448": " udaka-grahaṇārthaṃ pravṛttasya svāminaḥ kim iha nivṛttyāvasthānam |",
    "GK22vispancu:449": " piṅgalaka āha savilakṣa-smitam- na kiñcid api |",
    "GK22vispancu:450": " so 'bravīt- deva yady anākhyeyaṃ tat tiṣṭhatu |",
    "GK22vispancu:451": " uktaṃ ca-",
    "GK22vispancu:452": " dariṣu kiñcit svajaneṣu kiñcid gopyaṃ vayasyeṣu suteṣu kiñcit |",
    "GK22vispancu:453": " yuktaṃ na vā yuktam idaṃ vicintya vaded vipaścin mahato 'nurodhāt ||Panc_1.[*100]",
    "GK22vispancu:454": " tac chrutvā piṅgalakaś cintayāmāsa- yogyo 'yaṃ dṛśyate |",
    "GK22vispancu:455": " tat kathayāmy etasyāgre ātmano 'bhiprāyam |",
    "GK22vispancu:456": " uktaṃ ca-",
    "GK22vispancu:457": " svāmini guṇāntarajñe guṇavati bhṛtye'nuvartini kalaye |",
    "GK22vispancu:458": " suhṛdi nirantara-citte nivedya duḥkhaṃ sukhī bhavati ||Panc_1.[*101]",
    "GK22vispancu:459": " bho damanaka śṛṇoṣi śabdaṃ dūrān mahāntam |",
    "GK22vispancu:460": " so 'bravīt- svāmin śṛṇomi |",
    "GK22vispancu:461": " tat kim |",
    "GK22vispancu:462": " piṅgalaka āha- bhadra aham asmād vanād gantum icchāmi |",
    "GK22vispancu:463": " damanaka āha- kasmāt |",
    "GK22vispancu:464": " piṅgalaka āha - yato 'dyasmad-vane kim apy apūrvaṃ sattvaṃ praviṣṭaṃ yasyāyaṃ mahā-śabdaḥ śrūyate |",
    "GK22vispancu:465": " tasya ca śabdānurūpeṇa parākrameṇa bhavitavyam iti |",
    "GK22vispancu:466": " damanaka āha- yac-chabda-mātrād api bhayam upagataḥ svāmī tad apy ayuktam",
    "GK22vispancu:467": " | uktaṃ ca-",
    "GK22vispancu:468": " ambhasā bhidyate setus tathā mantro 'py arakṣitaḥ |",
    "GK22vispancu:469": " paiśunyād bhidyate sneho bhidyate vāgbhir āturaḥ ||Panc_1.111||",
    "GK22vispancu:470": " tan na yuktaṃ svāminaḥ pūrvopārjitaṃ vanaṃ tyaktum |",
    "GK22vispancu:471": " yato",
    "GK22vispancu:472": " bherī-veṇu-vīnā-mṛdaṅga-tāla-paṭaha-śaṅkha-kāhalādi-bhedena śabdā",
    "GK22vispancu:473": " aneka-vidhā bhavanti |",
    "GK22vispancu:474": " tan na kevalāc chabda-mātrād api bhetavyam |",
    "GK22vispancu:475": " uktaṃ",
    "GK22vispancu:476": " ca-",
    "GK22vispancu:477": " atyutkaṭe ca raudre ca śatrau prāpte na hīyate |",
    "GK22vispancu:478": " dhairyaṃ yasya mahīnātho na sa yāti parābhavam ||Panc_1.112||",
    "GK22vispancu:479": " darśita-bhaye'pi dhātari dhairya-dhvaṃso bhaven na dhīrāṇām |",
    "GK22vispancu:480": " śoṣita-sarasi nidāghe nitarām evoddhataḥ sindhuḥ ||Panc_1.113||",
    "GK22vispancu:481": " tathā ca-",
    "GK22vispancu:482": " yasya na vipadi viṣādaḥ sampadi harṣo raṇe na bhīrutvam |",
    "GK22vispancu:483": " taṃ bhuvana-traya-tilakaṃ janayati jananī sutaṃ viralam ||Panc_1.114||",
    "GK22vispancu:484": " tathā ca-",
    "GK22vispancu:485": " śakti-vaikalya-namrasya niḥsāratvāl laghīyasaḥ |",
    "GK22vispancu:486": " jannimo mānahīnasya tṛṇasya ca samā gatiḥ ||Panc_1.115||",
    "GK22vispancu:487": " api ca-",
    "GK22vispancu:488": " anya-pratāpam āsādya yo dṛḍhatvaṃ na gacchati |",
    "GK22vispancu:489": " jatujābharaṇasyeva rūpeṇāpi hi tasya kim ||Panc_1.116||",
    "GK22vispancu:490": " tad evaṃ jñātvā svāminā dhairyāvaṣṭambhaḥ kāryaḥ |",
    "GK22vispancu:491": " na śabda-mātrād",
    "GK22vispancu:493": " api ca-",
    "GK22vispancu:494": " pūrvam eva mayā jñātaṃ pūrṇam etad dhi medasā |",
    "GK22vispancu:495": " anupraviśya vijñātaṃ yāvac carma ca dāru ca ||Panc_1.117||",
    "GK22vispancu:496": " piṅgalaka āha- katham etat |",
    "GK22vispancu:497": " so 'bravīt-",
    "GK22vispancu:498": " kathā 2",
    "GK22vispancu:499": " śṛgāla-dundubhi-kathā",
    "GK22vispancu:500": " kaścid gomāyur nāma śṛgālaḥ kṣutkṣāma-kaṇṭhaḥ itas tataḥ paribhraman vane",
    "GK22vispancu:501": " sainya-dvaya-saṃgrāma-bhūmim apaśyat |",
    "GK22vispancu:502": " tasyāṃ ca dundubheḥ patitasya",
    "GK22vispancu:503": " vāyu-vaśād vallī-śākhāgrair hanyamānasya śabdam aśṛṇot |",
    "GK22vispancu:504": " atha",
    "GK22vispancu:505": " kṣubhita-hṛdayaś cintayāmāsa aho vinaṣṭo 'smi |",
    "GK22vispancu:506": " tad yāvan nāsya",
    "GK22vispancu:507": " proccārita-śabdasya dṛṣṭi-gocare gacchāmi tāvad anyato vrajāmi |",
    "GK22vispancu:508": " athavā naitad yujyate sahasaiva |",
    "GK22vispancu:509": " bhaye vā yadi vā harṣe samprāpte yo vimarśayet |",
    "GK22vispancu:510": " kṛtyaṃ na kurute vegān na sa santāpam āpnuyāt ||Panc_1.118||",
    "GK22vispancu:511": " tat tāvaj jānāmi kasyāyaṃ śabdaḥ |",
    "GK22vispancu:512": " dhairyam ālambya vimarśayan yāvan mandaṃ mandaṃ gacchati tāvad dundubhim apaśyat |",
    "GK22vispancu:513": " sa ca taṃ parijñāya samīpaṃ gatvā svayam eva kautukād atāḍayat |",
    "GK22vispancu:514": " bhūyaś ca harṣād acintayat-",
    "GK22vispancu:515": " aho cirād etad asmākaṃ mahodbhojanam āpatitam |",
    "GK22vispancu:516": " tan nūnaṃ māṃsa-medo",
    "GK22vispancu:517": " 'sṛgbhiḥ paripūritaṃ bhaviṣyati |",
    "GK22vispancu:518": " tataḥ paruṣa-carmāvaguṇṭhitaṃ tat katham api vidāryaikadeśe chidraṃ kṛtvā saṃhṛṣṭa-manā madhye praviṣṭaḥ |",
    "GK22vispancu:519": " paraṃ",
    "GK22vispancu:520": " carma-vidāraṇato daṃṣṭrābhaṅgaḥ samajani |",
    "GK22vispancu:521": " atha nirāśībhūtas tad-dāru-śeṣam avalokya ślokam enam apaṭhat pūrvam eva mayā jñātam iti",
    "GK22vispancu:522": " ato na śabda-mātrād bhetavyam |",
    "GK22vispancu:523": " piṅgalaka āha- bhoḥ paśyāyaṃ mama sarvo 'pi parigraho",
    "GK22vispancu:524": " bhaya-vyākulita-manāḥ palāyitum icchati |",
    "GK22vispancu:525": " tat katham ahaṃ dhairyād avaṣṭambhaṃ karomi |",
    "GK22vispancu:526": " so 'bravīt- svāmin naiṣām eṣa doṣaḥ |",
    "GK22vispancu:527": " yataḥ svāmi-sadṛśā evaṃ bhavanti bhṛtyāḥ |",
    "GK22vispancu:528": " uktaṃ ca-",
    "GK22vispancu:529": " aśvaḥ śastraṃ śāstraṃ vīṇā vāṇī naraś ca nārī ca |",
    "GK22vispancu:530": " puruṣa-viśeṣaṃ prāptā bhavanty ayogyāś ca yogyāś ca ||Panc_1.119||",
    "GK22vispancu:531": " tat-pauruṣāvaṣṭaṃ kṛtvā tvaṃ tāvad atraiva pratipālaya yāvad aham etac chabda-svarūpaṃ jñātvāgacchāmi |",
    "GK22vispancu:532": " tataḥ paścād yathocitaṃ kāryam iti |",
    "GK22vispancu:533": " piṅgalaka āha- kiṃ tatra bhavān gantum utsahate |",
    "GK22vispancu:534": " sa āha- kiṃ svāmy-ādeśāt sad-bhṛtya kṛtyākṛtyam asti |",
    "GK22vispancu:535": " uktaṃ ca-",
    "GK22vispancu:536": " svāmy-ādeśāt subhṛtyasya na bhoḥ sañjāyate kvacit |",
    "GK22vispancu:537": " praviśen mukham āheyaṃ dustaraṃ vā mahārṇavam ||Panc_1.120||",
    "GK22vispancu:538": " tathā ca-",
    "GK22vispancu:539": " svāmy-ādiṣṭas tu yo bhṛtyaḥ samaṃ viṣamam eva ca |",
    "GK22vispancu:540": " manyate na sa sandhāryo bhūbhujā bhūtim icchatā ||Panc_1.121||",
    "GK22vispancu:541": " piṅgalaka āha- bhadraṃ, yady evaṃ tad gaccha |",
    "GK22vispancu:542": " śivās te panthānaḥ santu iti |",
    "GK22vispancu:543": " damanako 'pi tam praṇamya saṃjīvaka-śabdānuṣarī pratasthe |",
    "GK22vispancu:544": " atha damanake gate bhaya-vyākula-manāḥ piṅgalakaś cintayāmāsa- aho na śobhanaṃ kṛtaṃ mayā",
    "GK22vispancu:545": " yat tasya viśvāsaṃ gatvātmābhiprāyo niveditaḥ |",
    "GK22vispancu:546": " kadācid damanako 'yam ubhaya-vetano bhūtvā mamopari duṣṭa-buddhiḥ syād bhraṣṭādhikāratvāt",
    "GK22vispancu:547": " uktaṃ ca-",
    "GK22vispancu:548": " ye bhavanti mahīpasya sammānita-vimānitāḥ |",
    "GK22vispancu:549": " yatante tasya nāśāya kulīnā api sarvadā ||Panc_1.122||",
    "GK22vispancu:550": " tat tāvad asya cikīrṣitaṃ vettum anyat sthānāntaraṃ gatvā pratipālayāmi |",
    "GK22vispancu:551": " kadācid damanakas tam ādāya māṃ vyāpādayitum icchati |",
    "GK22vispancu:552": " uktaṃ ca-",
    "GK22vispancu:553": " na badhyante hy aviśvastā balibhir durbalā api |",
    "GK22vispancu:554": " viśvastās tv eva badhyante balavanto 'pi durbalaiḥ ||Panc_1.123||",
    "GK22vispancu:555": " bṛhaspater api prājño na viśvāse vrajen naraḥ |",
    "GK22vispancu:556": " ya icched ātmano vṛddhim āyuṣyaṃ ca sukhāni ca ||Panc_1.124||",
    "GK22vispancu:557": " śapathaiḥ sandhitasyāpi na viśvāse vrajed ripoḥ |",
    "GK22vispancu:558": " rājya-lābhodyato vṛtraḥ śakreṇa śapathair hataḥ ||Panc_1.125||",
    "GK22vispancu:559": " na viśvāsaṃ vinā śatrur devānām api siddhyati |",
    "GK22vispancu:560": " viśvāsāt tridaśendreṇa diter garbho vidāritaḥ ||Panc_1.126||",
    "GK22vispancu:561": " evaṃ sampradhārya sthānāntaraṃ gatvā damanaka-mārgam avalokayann ekākī tasthau |",
    "GK22vispancu:562": " damanako 'pi sañjīvaka-sakāśaṃ gatvā vṛṣabho 'yam iti parijñāya hṛṣṭa-manā vyacintayat- aho śobhanam āpatitam |",
    "GK22vispancu:563": " anenaitasya",
    "GK22vispancu:564": " sandhi-vigraha-dvāreṇa mama piṅgalako vaśyo bhaviṣyatīti |",
    "GK22vispancu:565": " uktaṃ ca-",
    "GK22vispancu:566": " na kaulīnyān na sauhārdān nṛpo vākye pravartate |",
    "GK22vispancu:567": " mantriṇāṃ vāvad abhyeti vyasanaṃ śokam eva ca ||Panc_1.127||",
    "GK22vispancu:568": " sadaivāpadgato rājā bhogyo bhavati mantriṇām |",
    "GK22vispancu:569": " ataeva hi vāñchanti mantriṇaḥ sāpadaṃ nṛpam ||Panc_1.128||",
    "GK22vispancu:570": " yathā necchati nīrogaḥ kadācit sucikitsakam |",
    "GK22vispancu:571": " tathāpad rahito rājā sacivaṃ nābhivāñchati ||Panc_1.129||",
    "GK22vispancu:572": " evaṃ vicintayan piṅgalakābhimukhaḥ pratasthe |",
    "GK22vispancu:573": " piṅgalako 'pi tam āyāntaṃ prekṣya svākāraṃ rakṣan yathā-pūrva-sthitaḥ damanako 'pi piṅgalaka-sakāśaṃ",
    "GK22vispancu:574": " gatvā praṇamyopaviṣṭaḥ |",
    "GK22vispancu:575": " piṅgalaka āha - kiṃ dṛṣṭaṃ bhavatā tat sattvam ?",
    "GK22vispancu:576": " damanaka āha- dṛṣṭaṃ svāmi-prasādāt |",
    "GK22vispancu:577": " piṅgalaka āha- api satyam |",
    "GK22vispancu:578": " damanaka āha- kiṃ svāmi-pādānām agre'satyaṃ vijñāpyate |",
    "GK22vispancu:579": " uktaṃ ca-",
    "GK22vispancu:580": " api svalpam asatyaṃ yaḥ puro vadati bhūbhujām |",
    "GK22vispancu:581": " devānāṃ ca vinaśyate sa drutaṃ sumahān api ||Panc_1.130||",
    "GK22vispancu:582": " tathā ca-",
    "GK22vispancu:583": " sarva-deva-mayo rājā manunā samprakīrtitaḥ |",
    "GK22vispancu:584": " tasmāt taṃ devavat paśyen na vyalīkena karhicit ||Panc_1.131||",
    "GK22vispancu:585": " sarva-devamayasyāpi viśeṣo nṛpater ayam |",
    "GK22vispancu:586": " śubhāśubha-phalaṃ sadyo nṛpād devād bhavāntare ||Panc_1.132||",
    "GK22vispancu:587": " piṅgalaka āha- satyaṃ dṛṣṭaṃ bhaviṣyati bhavatā |",
    "GK22vispancu:588": " na dīnipari mahāntaḥ kupyantīti na tvaṃ tena nipātitaḥ |",
    "GK22vispancu:589": " yataḥ-",
    "GK22vispancu:590": " tṛṇāni nonmūlayati prabhañjano mrḍūni nīcaiḥ praṇatāni sarvataḥ |",
    "GK22vispancu:591": " svabhāva evonnata-cetasām ayaṃ mahān mahatsv eva karoti vikramam ||Panc_1.133||",
    "GK22vispancu:592": " api ca-",
    "GK22vispancu:593": " gaṇḍasthaleṣu mada-vāriṣu baddha-rāga-",
    "GK22vispancu:594": " matta-bhramad-bhramara-pāda-talāhato 'pi |",
    "GK22vispancu:595": " kopaṃ na gacchati nitānta-balo 'pi nāgas tulye bale tu balavān parikopam eti ||Panc_1.134||",
    "GK22vispancu:596": " damanaka āha- astv evaṃ sa mahātmā |",
    "GK22vispancu:597": " vayaṃ kṛpaṇāḥ |",
    "GK22vispancu:598": " tathāpi svāmī yadi kathayati tato bhṛtyatve niyojayāmi |",
    "GK22vispancu:599": " piṅgalaka āha socchvāsam- kiṃ bhavān śaknoty evaṃ kartum |",
    "GK22vispancu:600": " damanaka āha- kim asādhyaṃ buddher asti |",
    "GK22vispancu:601": " uktaṃ ca-",
    "GK22vispancu:602": " na tac chastrair na nāgendrair na hayair na padātibhiḥ |",
    "GK22vispancu:603": " kāryaṃ saṃsiddhim abhyeti yathā buddhyā prasādhitam ||Panc_1.135||",
    "GK22vispancu:604": " piṅgalaka āha- yady evaṃ tarhy amātya-pade'dhyāropitas tvam |",
    "GK22vispancu:605": " adya-prabhṛti prasāda-nigrahādikaṃ tvayeva kāryam iti niścayaḥ |",
    "GK22vispancu:606": " atha damanakaḥ satvaraṃ gatvā sākṣepaṃ tam idam āha- ehy ehīto duṣṭa-vṛṣabha |",
    "GK22vispancu:607": " svāmī piṅgalakas tvām ākārayati |",
    "GK22vispancu:608": " kiṃ niḥśaṅko bhūtvā muhur muhur nadasi vṛthā iti |",
    "GK22vispancu:609": " tac chrutvā sañjīvako 'bravīt- bhadra ko 'yaṃ piṅgalakaḥ |",
    "GK22vispancu:610": " damanaka āha- kiṃ svāminaṃ piṅgalakam api na jānāsi ? tat-kṣaṇam",
    "GK22vispancu:611": " pratipālaya |",
    "GK22vispancu:612": " phalenaiva jñāsyasi |",
    "GK22vispancu:613": " nanv ayaṃ sarva-mṛga-parivṛto",
    "GK22vispancu:614": " baṭa-tale svāmī piṅgalaka-nāmā siṃhas tiṣṭhati |",
    "GK22vispancu:615": " tac chrutvā gatāyuṣam ivātmānam manyamānaḥ sañjīvakaḥ paraṃ viṣādam agamat",
    "GK22vispancu:616": " | āha ca- bhadra bhavān sādhu-samācāro vacana-paṭuś ca dṛśyate |",
    "GK22vispancu:617": " tad yadi mām avaśyaṃ tatra nayasi tad-abhaya-pradānena svāminaḥ sakāśāt prasādaḥ",
    "GK22vispancu:618": " kārayitavyaḥ |",
    "GK22vispancu:619": " damanaka āha-bhoḥ satyam abhihitaṃ bhavatā |",
    "GK22vispancu:620": " nītir eṣā yataḥ-",
    "GK22vispancu:621": " paryanto labhyate bhūmeḥ samudrasya girer api |",
    "GK22vispancu:622": " na kathañcin mahīpasya cittāntaḥ kenacit kvacit ||Panc_1.136||",
    "GK22vispancu:623": " tattvam atraiva tiṣṭha yāvad ahaṃ taṃ samaye dṛṣṭvā tataḥ paścāt tvām anayāmi iti |",
    "GK22vispancu:624": " tathānuṣṭhite damanakaḥ piṅgalaka-sakāśaṃ gatvedam",
    "GK22vispancu:625": " āha-svāmin na tat prākṛtaṃ sattvam |",
    "GK22vispancu:626": " sa hi bhagavato maheśvarasya",
    "GK22vispancu:627": " vāhana-bhūto vṛṣabha iti |",
    "GK22vispancu:628": " mayā pṛṣṭa idam ūce |",
    "GK22vispancu:629": " maheśvareṇa parituṣṭena kālindī-parisare śaṣpāgrāṇi bhakṣayituṃ samādiṣṭaḥ |",
    "GK22vispancu:630": " kiṃ bahunā mama pradattaṃ bhagavatā krīḍārthaṃ vanam idam |",
    "GK22vispancu:631": " piṅgalaka āha sabhayam-satyaṃ jñātaṃ mayādhunā |",
    "GK22vispancu:632": " na devatā-prasādaṃ vinā",
    "GK22vispancu:633": " śaṣpa-bhojino vyālākīrṇa evaṃvidhe vane niḥśaṅkā nandato bhramanti |",
    "GK22vispancu:634": " tatas tvayā kim abhihitam |",
    "GK22vispancu:635": " damanaka āha-svāmin etad abhihitaṃ mayā yad etad-vanaṃ",
    "GK22vispancu:636": " caṇḍikā-vāhana-bhūtasya piṅgalakasya viṣayībhūtam |",
    "GK22vispancu:637": " tad bhavān abhyāgataḥ priyo 'tithiḥ |",
    "GK22vispancu:638": " tat tasya sakāśaṃ gatvā bhrātṛ-snehenaikatra",
    "GK22vispancu:639": " bhakṣaṇa-pāna-viharaṇa-kriyābhir eka-sthānāśrayeṇa kālo neyaḥ iti |",
    "GK22vispancu:640": " tatas tenāpi sarvam etat pratipannam |",
    "GK22vispancu:641": " uktaṃ ca saharṣaṃ svāminaḥ sakāśād abhaya-dakṣiṇā dāpayitavyā iti |",
    "GK22vispancu:642": " tad atra svāmī pramāṇam |",
    "GK22vispancu:643": " tac chrutvā piṅgalaka āha-sādhu sumate sādhu |",
    "GK22vispancu:644": " mantri śrotriya sādhu |",
    "GK22vispancu:645": " mama hṛdayena saha saṃmantrya bhavaedam abhihitam |",
    "GK22vispancu:646": " tad dattā mayā",
    "GK22vispancu:647": " tasyābhaya-dakṣiṇā |",
    "GK22vispancu:648": " paraṃ so 'pi mad-arthe'bhaya-dakṣiṇāṃ yācayitvā drutataram ānīyatām iti |",
    "GK22vispancu:649": " atha sādhu cedam ucyate-",
    "GK22vispancu:650": " antaḥ-sārair akuṭilair acchidraiḥ suparīkṣitaiḥ |",
    "GK22vispancu:651": " mantribhir dhāryate rājyaṃ sustambhair iva mandiram ||Panc_1.137||",
    "GK22vispancu:652": " tathā ca-",
    "GK22vispancu:653": " mantriṇāṃ bhinna-sandhāne bhiṣajāṃ sānnipātike |",
    "GK22vispancu:654": " karmaṇi vyajyate prajñā svasthe ko vā na paṇḍitaḥ ||Panc_1.138||",
    "GK22vispancu:655": " damanako 'pi taṃ praṇamya saṃjīvaka-sakāśa prasthitaḥ saharṣam acintayat-",
    "GK22vispancu:656": " aho prasāda-saṃmukhī naḥ svāmī vacana-vaśagaś ca saṃvṛttaḥ |",
    "GK22vispancu:657": " tan nāsti dhanyataro mama |",
    "GK22vispancu:658": " uktaṃ ca-",
    "GK22vispancu:659": " amṛtaṃ śiśire vahnir amṛtaṃ priya-darśanam |",
    "GK22vispancu:660": " amṛtaṃ rāja-saṃmānam amṛtaṃ kṣīra-bhojanam ||Panc_1.139||",
    "GK22vispancu:661": " atha saṃjīvaka-sakāśam āsādya sa-praśrayam uvāca-bho mitra prārthito 'sau",
    "GK22vispancu:662": " mayā bhavad-arthe svāmy-abhaya-pradānam |",
    "GK22vispancu:663": " tad-viśrabdhaṃ gamyatām iti |",
    "GK22vispancu:664": " paraṃ tvayā rāja-prasādam āsādya mayā saha samaya-dharmeṇa vartitavyam |",
    "GK22vispancu:665": " na garvam āsādya sva-prabhutayā vicaraṇīyam |",
    "GK22vispancu:666": " aham api tava saṅketena sarvā rājya-dhuram amātya-padavīm āśrityoddhariṣyāmi |",
    "GK22vispancu:667": " evaṃ kṛte dvayor apy āvayo rāja-lakṣmī-bhāgyā bhaviṣyati |",
    "GK22vispancu:668": " yataḥ-",
    "GK22vispancu:669": " ākheṭakasya dharmeṇa vibhavāḥ syur vaśe nṝṇām |",
    "GK22vispancu:670": " nṛ-prajāḥ prerayaty eko hanty anyo 'tra mṛgān iva ||Panc_1.140 ||",
    "GK22vispancu:671": " tathā ca-",
    "GK22vispancu:672": " yo na pūjayate garvād uttamādhama-madhyamān |",
    "GK22vispancu:673": " nṛpāsannān sa mānyo 'pi bhraśyate dantilo yathā ||Panc_1.141||",
    "GK22vispancu:674": " saṃjīvaka āha-katham etat ? so 'bravīt-",
    "GK22vispancu:675": " kathā 3",
    "GK22vispancu:676": " dantila-gorambha-kathā",
    "GK22vispancu:677": " asty atra dharātale vardhamānaṃ nāma nagaram |",
    "GK22vispancu:678": " tatra dantilo nāma",
    "GK22vispancu:679": " nānā-bhāṇḍa-patiḥ sakala-pura-nāyakaḥ prativasati sma |",
    "GK22vispancu:680": " tena pura-kāryaṃ",
    "GK22vispancu:681": " nṛpa-kāryaṃ ca kurvatā tuṣṭiṃ nītās tat-pura-vāsino lokā nṛpatiś ca |",
    "GK22vispancu:682": " kiṃ",
    "GK22vispancu:683": " bahunā, na ko 'pi tādṛk kenāpi caturo dṛṣṭo śruto vā |",
    "GK22vispancu:684": " athavā satyam etad",
    "GK22vispancu:685": " uktam-",
    "GK22vispancu:686": " narapati-hita-kartā dveṣyatāṃ yāti loke",
    "GK22vispancu:687": " janapada-hita-kartā tyajyate pārthivendraiḥ |",
    "GK22vispancu:688": " iti mahati virodhe vartamāne samāne nṛpati-jana-padānāṃ durlabhaḥ kārya-kartā ||Panc_1.142||",
    "GK22vispancu:689": " athaivaṃ gacchati kāle danitlasya kadācid vivāhaḥ sampravṛttaḥ |",
    "GK22vispancu:690": " tatra tena sarve pura-nivāsino rāja-saṃnidhi-lokāś ca sammāna-puraḥsaram",
    "GK22vispancu:691": " āmantrya bhojitā vastrādibhiḥ sat-kṛtāś ca |",
    "GK22vispancu:692": " tato vivāhānantaraṃ rājā sāntaḥpuraḥ sva-gṛham ānīyābhyarcitaḥ |",
    "GK22vispancu:693": " atha tasya nṛpater",
    "GK22vispancu:694": " gṛha-sammārjana-kartā gorambho nāma rāja-sevako gṛhāyāto 'pi",
    "GK22vispancu:695": " tenānucita-sthāna upaviṣṭo 'vajñāyārdha-candraṃ dattvā niḥsāritaḥ |",
    "GK22vispancu:696": " so 'pi",
    "GK22vispancu:697": " tataḥ prabhṛti niśvasann apamānān na rātrāv apy adhiśete |",
    "GK22vispancu:698": " kathaṃ mayā tasya bhāṇḍapate rāja-prasāda-hāniḥ kartavyā iti cintayann āste |",
    "GK22vispancu:699": " athavā kim anena vṛthā śarīra-śoṣaṇena |",
    "GK22vispancu:700": " na kiṃcin mayā tasyāpakartuṃ śakyam iti",
    "GK22vispancu:701": " | athavā sādhv idam ucyate-",
    "GK22vispancu:702": " yo hy apakartum aśaktaḥ kupyati kim asau naro 'tra nirlajjaḥ |",
    "GK22vispancu:703": " utpatito 'pi hi caṇakaḥ śaktaḥ",
    "GK22vispancu:704": " kiṃ bhrāṣṭrakaṃ bhaṅktum ||Panc_1.143||",
    "GK22vispancu:705": " atha kadācit pratyūṣe yoga-nidrāṃ gatasya rājñaḥ śayyānte mārjanaṃ kurvann idam āha-aho dantilasya mahad dṛptatvaṃ yad rāja-mahiṣīm āliṅgati |",
    "GK22vispancu:706": " tac chrutvā rājā sa-sambhramam utthāya tam uvāca-bho bho gorambha |",
    "GK22vispancu:707": " satyam etat yat tvayā jalpitam |",
    "GK22vispancu:708": " kiṃ dantilena samāliṅgitā iti |",
    "GK22vispancu:709": " gorambhaḥ prāha-deva ! rātri-jāgaraṇena dyūtāsaktasya me balān nidrā samāyātā |",
    "GK22vispancu:710": " tan na vedmi kiṃ mayābhihitam |",
    "GK22vispancu:711": " rājā serṣyaṃ sva-gatam-eṣa",
    "GK22vispancu:712": " tāvad asmad-gṛhe'pratihata-gatis tathā dantilo 'pi |",
    "GK22vispancu:713": " tat kadācid anena devī samāliṅgyamānā dṛṣṭā bhaviṣyati |",
    "GK22vispancu:714": " tenedam abhihitam |",
    "GK22vispancu:715": " uktaṃ ca-",
    "GK22vispancu:716": " yad vāñchati divā martyo vīkṣate vā karoti vā |",
    "GK22vispancu:717": " tat svapne'pi tad-abhyāsād brūte vātha karoti vā ||Panc_1.144||",
    "GK22vispancu:718": " tathā ca-",
    "GK22vispancu:719": " śubhaṃ vā yadi pāpaṃ yan nṝṇāṃ hṛdi saṃsthitam |",
    "GK22vispancu:720": " sugūḍham api taj jñeyaṃ svapna-vākyāt tathā madāt ||Panc_1.145||",
    "GK22vispancu:721": " athavā strīṇāṃ viṣaye ko 'tra sandehaḥ |",
    "GK22vispancu:722": " jalpanti sārdham anyena paśyanty anyaṃ sa-vibhramāḥ |",
    "GK22vispancu:723": " hṛd-gataṃ cintayanty anyaṃ priyaḥ ko nāma yoṣitām ||Panc_1.146||",
    "GK22vispancu:724": " anyac ca-",
    "GK22vispancu:725": " ekena smita-pāṭalādhara-ruco jalpanty analpākṣaraṃ vīkṣante'nyam itaḥ",
    "GK22vispancu:726": " sphuṭat-kumudinī-phullollasal-locanāḥ |",
    "GK22vispancu:727": " dūrodāra-caritra-citra-vibhavaṃ dhyāyanti cānyaṃ dhiyā kenetthaṃ paramārthato 'rthavad iva premāsti vāma-bhruvām ||Panc_1.147||",
    "GK22vispancu:728": " tathā ca-",
    "GK22vispancu:729": " nāgnis tṛpyati kāṣṭhānāṃ nāpagānāṃ mahodadhiḥ |",
    "GK22vispancu:730": " nāntakaḥ sarva-bhūtānāṃ na puṃsāṃ vāma-locanā ||Panc_1.148||",
    "GK22vispancu:731": " raho nāsti kṣaṇo nāsti nāsti prārthayitā naraḥ |",
    "GK22vispancu:732": " tena nārada nārīṇāṃ satītvam upajāyate ||Panc_1.149||",
    "GK22vispancu:733": " yo mohān manyate mūḍho rakteyaṃ mama kāminī |",
    "GK22vispancu:734": " sa tasyā vaśago nityaṃ bhavet krīḍā-śakuntavat ||Panc_1.150||",
    "GK22vispancu:735": " tāsāṃ vākyāni kṛtyāni svalpāni sugurūṇy api |",
    "GK22vispancu:736": " karoti saḥ kṛtair loke laghutvaṃ yāti sarvataḥ ||Panc_1.151||",
    "GK22vispancu:737": " striyaṃ ca yaḥ prārthayate sannikarṣaṃ ca gacchati |",
    "GK22vispancu:738": " īṣac ca kurute sevāṃ tam evecchanti yoṣitaḥ ||Panc_1.152||",
    "GK22vispancu:739": " anarthitvān manuṣyāṇāṃ bhayāt parijanasya ca |",
    "GK22vispancu:740": " maryādāyām amaryādāḥ striyas tiṣṭhanti sarvadā ||Panc_1.153||",
    "GK22vispancu:741": " nāsāṃ kaścid agamyo 'sti nāsāṃ ca vayasi sthitiḥ |",
    "GK22vispancu:742": " virūpaṃ rūpavantaṃ vā pumān ity eva bhujyate ||Panc_1.154||",
    "GK22vispancu:743": " rakto hi jāyate bhogyo nārīṇāṃ śāṭikā yathā |",
    "GK22vispancu:744": " ghṛṣyante yo daśālambī nitambe viniveśitaḥ ||Panc_1.155||",
    "GK22vispancu:745": " alaktiko yathā rakto niṣpīḍya puruṣas tathā |",
    "GK22vispancu:746": " abalābhir balād raktaḥ pāda-mūle nipātyate ||Panc_1.156||",
    "GK22vispancu:747": " evaṃ sa rājā bahuvidhaṃ vilapya tat-prabhṛti dantilasya",
    "GK22vispancu:748": " prasāda-parāṅmukhaḥ saṃjātaḥ |",
    "GK22vispancu:749": " kiṃ bahunā rāja-dvāra-praveśo 'pi tasya nivāritaḥ |",
    "GK22vispancu:750": " dantilo 'py akasmād eva prasāda-parāṅmukham avanipatim avalokya cintayāmāsa-aho sādhu cedam",
    "GK22vispancu:751": " ko 'rthān prāpya na garvito viṣayiṇaḥ kasyāpado 'staṃ gatāḥ strībhiḥ kasya na khaṇḍitaṃ bhuvi manaḥ ko nāmā rājñāṃ priyaḥ |",
    "GK22vispancu:752": " kaḥ kālasya na gocarāntara-gataḥ ko 'rthī gato gauravaṃ ko vā durjana-vāgurāsu patitaḥ kṣemeṇa yātaḥ pumān ||Panc_1.157||",
    "GK22vispancu:753": " tathā ca-",
    "GK22vispancu:754": " kāke śaucaṃ dyūta-kāreṣu satyaṃ sarpe kṣāntiḥ strīṣu kāmopaśāntiḥ |",
    "GK22vispancu:755": " klībe dhairyaṃ madyape tattva-cintā rājā mitraṃ kena dṛṣṭaṃ śrutaṃ vā",
    "GK22vispancu:756": " aparaṃ mayāsya bhūpater athavānyasyāpi kasyacid rāja-sambandhinaḥ",
    "GK22vispancu:757": " svapne'pi nāniṣṭaṃ kṛtam |",
    "GK22vispancu:758": " tat kim etat-parāṅmukho māṃ prati bhūpatiḥ iti",
    "GK22vispancu:759": " evaṃ taṃ dantilaṃ kadācid rāja-dvāre viṣkambhitaṃ vilokya saṃmārjana-kartā",
    "GK22vispancu:760": " gorambho vihasya dvārapālān idam ūce-bho bho dvārapālāḥ !",
    "GK22vispancu:761": " rāja-prasādādhiṣṭhito 'yaṃ dantilaḥ svayaṃ nigrahānugraha-kartā ca |",
    "GK22vispancu:762": " tad anena nivāritena yathāhaṃ tathā yūyam apy ardha-candra-bhājino bhaviṣyatha",
    "GK22vispancu:763": " | tac chrutvā dantilaś cintayāmāsa-nūnam idam asya gorambhasya ceṣṭitam |",
    "GK22vispancu:764": " athavā sādhv idam ucyate-",
    "GK22vispancu:765": " akulīno 'pi mūrkho 'pi bhūpālaṃ yo 'tra sevate |",
    "GK22vispancu:766": " api saṃmānahīno 'pi sa sarvatra prapūjyate ||Panc_1.159||",
    "GK22vispancu:767": " api kāpuruṣo bhīruḥ syāc cen nṛpati-sevakaḥ |",
    "GK22vispancu:768": " tathāpi na parābhūtiṃ janād āpnoti mānavaḥ ||Panc_1.160||",
    "GK22vispancu:769": " evaṃ sa bahu-vidhaṃ vilapya vilakṣa-manāḥ sodvego gata-prabhāvaḥ sva-gṛhaṃ",
    "GK22vispancu:770": " niśāmukhe gorambham āhūya vastra-yugalena saṃmānyedam uvāca-bhadra ! mayā na tadā tvaṃ rāga-vaśān niḥsāritaḥ |",
    "GK22vispancu:771": " yatas tvaṃ brāhmaṇānām agrato",
    "GK22vispancu:772": " 'nucita-sthāne samupaviṣṭo dṛṣṭa ity apamānitaḥ |",
    "GK22vispancu:773": " tat kṣamyatām |",
    "GK22vispancu:774": " so 'pi svarga-rājyopamaṃ tad-vastra-yugalam āsādya paraṃ paritoṣaṃ gatvā tam uvāca-bhoḥ śreṣṭhin ! kṣāntaṃ mayā te tat |",
    "GK22vispancu:775": " tad asya saṃmānasya kṛte paśya me buddhi-prabhāvaṃ rāja-prasādaṃ ca |",
    "GK22vispancu:776": " evam uktvā saparitoṣaṃ niṣkrāntaḥ |",
    "GK22vispancu:777": " sādhu cedam ucyate-",
    "GK22vispancu:778": " stokenonnatim āyāti stokenāyāty adho-gatim |",
    "GK22vispancu:779": " aho sasadṛśo ceṣṭā tulāyaṣṭeḥ khalasya ca ||Panc_1.161||",
    "GK22vispancu:780": " tataś cānye-dyuḥ sa gorambho rāja-kule gatvā yoga-nidrāṃ gatasya bhūpateḥ saṃmārjana-kriyāṃ kurvann idam āha-aho aviveko 'smad-bhūpateḥ |",
    "GK22vispancu:781": " yat purīṣotsargam ācaraṃś carbhaṭī-bhakṣaṇaṃ karoti |",
    "GK22vispancu:782": " tac chrutvā rājā sa-vismayaṃ tam uvāca-re re gorambha ! kim aprastutaṃ lapasi |",
    "GK22vispancu:783": " gṛha-karmakaraṃ matvā tvāṃ na vyāpādayāmi |",
    "GK22vispancu:784": " kiṃ tvayā kadācid aham evaṃvidhaṃ karma samācaran dṛṣṭaḥ ?",
    "GK22vispancu:785": " so 'bravīt-dyūtāsaktasya rātri-jāgaraṇena saṃmārjanaṃ kurvāṇasya mama",
    "GK22vispancu:786": " balān nidrā samāyātā |",
    "GK22vispancu:787": " tayādhiṣṭhitena mayā kiṃcij jalpitam |",
    "GK22vispancu:788": " tan na vedmi",
    "GK22vispancu:789": " | tat prasādaṃ karotu svāmī nidrā-paravaśasya iti |",
    "GK22vispancu:790": " evaṃ śrutvā rājā cintitavān-yan mayā janmāntare purīṣotsargaṃ kurvatā kadāpi cirbhaṭikā na bhakṣitā |",
    "GK22vispancu:791": " tad yathāyaṃ vyatikaro 'sambhāvyo mamānena mūḍhena vyāhṛtaḥ |",
    "GK22vispancu:792": " tathā dantilasyāpīti niścayaḥ |",
    "GK22vispancu:793": " tan mayā na yuktaṃ kṛtaṃ yat sa varākaḥ saṃmānena viyojitaḥ |",
    "GK22vispancu:794": " na tādṛk-puruṣāṇām evaṃvidhaṃ ceṣṭitaṃ sambhāvyate |",
    "GK22vispancu:795": " tad-abhāvena rāja-kṛtyāni paura-kṛtyāni na sarvāṇi śithilatāṃ vrajanti |",
    "GK22vispancu:796": " evam anekadhā vimṛśya dantilaṃ samāhūya nijāṅga-vastrābharaṇādibhiḥ",
    "GK22vispancu:797": " saṃyojya svādhikāre niyojayāmāsa |",
    "GK22vispancu:798": " ato 'haṃ bravīmi yo na pūjayate garvāt iti |",
    "GK22vispancu:799": " saṃjīvaka āha-bhadra evam evaitat |",
    "GK22vispancu:800": " yad bhavatābhihitaṃ tad eva mayā kartavyam iti |",
    "GK22vispancu:801": " evam abhihite damanakas tam ādāya piṅgalaka-sakāśam agamat",
    "GK22vispancu:802": " | āha ca-deva eṣa mayānītaḥ sa saṃjīvakaḥ |",
    "GK22vispancu:803": " adhunā devaḥ pramāṇam |",
    "GK22vispancu:804": " saṃjīvako 'pi taṃ sādaraṃ praṇamyāgrataḥ sa-vinayaṃ sthitaḥ |",
    "GK22vispancu:805": " piṅgalako",
    "GK22vispancu:806": " 'pi tasya pīnāyata-kakudmato nakha-kuliśālaṃkṛtaṃ dakṣiṇa-pāṇim upari dattvā māna-puraḥsaram uvāca-api śivaṃ bhavataḥ |",
    "GK22vispancu:807": " kutas tvam asmin vane vijane samāyāto 'si ?",
    "GK22vispancu:808": " tenāpy ātmaka-vṛttāntaḥ kathitaḥ |",
    "GK22vispancu:809": " yathā vardhamānena saha viyogaḥ saṃjātas tathā sarvaṃ niveditam |",
    "GK22vispancu:810": " tac chrutvā piṅgalakaḥ sādarataraṃ tam uvāca-vayasya na bhetavyam |",
    "GK22vispancu:811": " mad-bhuja-pañjara-parirakṣitena yathecchaṃ tvayādhunā vartitavyam |",
    "GK22vispancu:812": " anyac ca nityaṃ mat-samīpa-vartinā bhāvyam |",
    "GK22vispancu:813": " yataḥ kāraṇād bahv-apāyaṃ raudra-sattva-niṣevitaṃ vanaṃ gurūṇām api",
    "GK22vispancu:814": " sattvānām asevyam |",
    "GK22vispancu:815": " kutaḥ śaṣpa-bhojinām |",
    "GK22vispancu:816": " evam uktvā sakala-mṛga-parivṛto yamunā-kaccham avatīryodaka-grahaṇaṃ kṛtvā svecchayā tad eva vanaṃ praviṣṭaḥ |",
    "GK22vispancu:817": " tataś ca karakaṭa-damanaka-nikṣipta-rājya-bhāraḥ saṃjīvikena saha subhāṣita-goṣṭhīm",
    "GK22vispancu:818": " anubhavann āste |",
    "GK22vispancu:819": " athavā sādhv idam ucyate-",
    "GK22vispancu:820": " yadṛcchayāpy upanataṃ sakṛt sajjana-saṅgatam |",
    "GK22vispancu:821": " bhavaty ajaram atyantaṃ nābhyāsa-kramam īkṣate ||Panc_1.162||",
    "GK22vispancu:822": " saṃjīvakenāpy aneka-śāstrāvagāhanād utpanna-buddhi-prāgalbhyena stokair evāhobhir mūḍha-matiḥ piṅgalako dhīmāṃs tathā kṛto yathāraṇya-dharmād",
    "GK22vispancu:823": " viyojya grāmya-dharmeṣu niyojitaḥ |",
    "GK22vispancu:824": " kiṃ bahunā pratyahaṃ",
    "GK22vispancu:825": " piṅgalaka-saṃjīvakāv eva kevalaṃ rahasi mantrayataḥ |",
    "GK22vispancu:826": " śeṣaḥ sarvo 'pi",
    "GK22vispancu:827": " mṛga-jano dūrībhūtas tiṣṭhati |",
    "GK22vispancu:828": " karaṭaka-damanakāv api praveśaṃ na labhete",
    "GK22vispancu:829": " | anyac ca siṃha-parākramābhāvāt sarvo 'pi mṛga-janas tau ca śṛgālau",
    "GK22vispancu:830": " kṣudhā-vyādhi-bādhitā ekāṃ diśam āśritya sthitāḥ |",
    "GK22vispancu:831": " uktaṃ ca-",
    "GK22vispancu:832": " phala-hīnaṃ nṛpaṃ bhṛtyāḥ kulīnam api connatam |",
    "GK22vispancu:833": " santy ajyāny atra gacchanti śuṣkaṃ vṛkṣam ivāṇḍajāḥ ||Panc_1.163||",
    "GK22vispancu:834": " tathā ca-",
    "GK22vispancu:835": " api saṃmāna-saṃyuktāḥ kulīnā bhakti-tat-parāḥ |",
    "GK22vispancu:836": " vṛtti-bhaṅgān mahīpālaṃ tyajanty eva hi sevakāḥ ||Panc_1.164||",
    "GK22vispancu:837": " anyac ca-",
    "GK22vispancu:838": " kālātikramaṇaṃ vṛtteryo na kurvīta bhūpatiḥ |",
    "GK22vispancu:839": " kadācit taṃ na muñcanti bhartsitā api sevakāḥ ||Panc_1.165||",
    "GK22vispancu:840": " tathā ca kevalaṃ sevakā itthambhūtā yāvat samastam apy etaj jagat parasparaṃ bhakṣaṇārthaṃ sāmādibhir upāyais tiṣṭhati |",
    "GK22vispancu:841": " tad yathā-",
    "GK22vispancu:842": " deśānām upari kṣmābhṛd āturāṇāṃ cikitsakāḥ |",
    "GK22vispancu:843": " vaṇijo grāhakāṇāṃ ca mūrkhāṇām api paṇḍitāḥ ||Panc_1.166||",
    "GK22vispancu:844": " pramādināṃ tathā caurā bhikṣukā gṛha-medhinām |",
    "GK22vispancu:845": " gaṇikāḥ kāmināṃ caiva sarva-lokasya śilpinaḥ ||Panc_1.167||",
    "GK22vispancu:846": " sāmādi-sajjitaiḥ pāśaiḥ pratīkṣante divā-niśam |",
    "GK22vispancu:847": " upajīvanti śaktyā hi jalajā jaladān iva ||Panc_1.168||",
    "GK22vispancu:848": " athavā sādhv idam ucyate-",
    "GK22vispancu:849": " sarpāṇāṃ ca khalānāṃ ca para-dravyāpahāriṇām |",
    "GK22vispancu:850": " abhiprāyā na sidhyanti tenedaṃ vartate jagat ||Panc_1.169||",
    "GK22vispancu:851": " attuṃ vāñchati śāmbhavo gaṇapater ākhuṃ kṣudhārtaḥ phaṇī taṃ ca krauñca-ripoḥ śikhī giri-sutā-siṃho 'pi nāgāśanam |",
    "GK22vispancu:852": " itthaṃ yatra parigrahasya ghaṭanā śambhor api syād gṛhe tatrāpy asya kathaṃ na bhāvi jagato yasmāt svarūpaṃ hi tat ||Panc_1.170||",
    "GK22vispancu:853": " tataḥ svāmi-prasāda-rahitau kṣut-kṣāma-kaṇṭhau parasparaṃ",
    "GK22vispancu:854": " karaṭaka-damanakau mantrayete |",
    "GK22vispancu:855": " tatra damanako brūte-ārya karaṭaka |",
    "GK22vispancu:856": " āvāṃ tāvad apradhānatāṃ gatau |",
    "GK22vispancu:857": " eṣa piṅgalakaḥ saṃjīvakānuraktaḥ",
    "GK22vispancu:858": " sva-vyāpāra-parāṅmukhaḥ saṃjātaḥ |",
    "GK22vispancu:859": " sarvo 'pi parijano gataḥ |",
    "GK22vispancu:860": " tat kiṃ kriyate |",
    "GK22vispancu:861": " karaṭaka āha-yadyapi tvadīya-vacanaṃ na karoti tathāpi svāmī",
    "GK22vispancu:862": " sva-doṣa-nāśāya vācyaḥ |",
    "GK22vispancu:863": " uktaṃ ca-",
    "GK22vispancu:864": " aśṛnvann api boddhavyo mantribhiḥ pṛthivī-patiḥ |",
    "GK22vispancu:865": " yathā sva-doṣa-nāśāya vidureṇāmbikāsutaḥ ||Panc_1.171||",
    "GK22vispancu:866": " tathā ca-",
    "GK22vispancu:867": " madonmattasya bhūpasya kuñjarasya ca gacchataḥ |",
    "GK22vispancu:868": " unmārgaṃ vācyatāṃ yānti mahāmātrāḥ samīpagāḥ ||Panc_1.172||",
    "GK22vispancu:869": " tat tvayaiṣa śaṣpa-bhojī svāminaḥ sakāśam ānītaḥ |",
    "GK22vispancu:870": " tat svahastenāṅgārāḥ karṣitāḥ |",
    "GK22vispancu:871": " damanaka āha-satyam etat |",
    "GK22vispancu:872": " mamāyaṃ doṣaḥ |",
    "GK22vispancu:873": " na svāminaḥ |",
    "GK22vispancu:874": " uktaṃ ca-",
    "GK22vispancu:875": " jambūko huḍu-yuddhena vayaṃ cāṣāḍha-bhūtinā |",
    "GK22vispancu:876": " dūtikā para-kāryeṇa trayo doṣāḥ svayaṃ kṛtāḥ ||Panc_1.173||",
    "GK22vispancu:877": " karaṭaka āha-katham etat ?",
    "GK22vispancu:878": " so 'bravīt-",
    "GK22vispancu:879": " kathā 4",
    "GK22vispancu:880": " devaśarma-parivrājaka-kathā",
    "GK22vispancu:881": " asti kasmiṃścid vivikta-pradeśe maṭhāyatanam |",
    "GK22vispancu:882": " tatra deva-śarmā nāma parivrājakaḥ partivasati sma |",
    "GK22vispancu:883": " tasyāneka-sādhu-jana-datta-sūkṣma-vastra-vikraya-vaśāt kālena mahatī vitta-mātrā sañjātā",
    "GK22vispancu:884": " tataḥ sa na kasyacid viśvasiti |",
    "GK22vispancu:885": " naktaṃ dinaṃ kakṣāntarāt tāṃ mātrāṃ na muñcati |",
    "GK22vispancu:886": " athavā sādhu cedam ucyate-",
    "GK22vispancu:887": " arthānām arjane duḥkham arjitānāṃ ca rakṣaṇe |",
    "GK22vispancu:888": " nāśe duḥkhaṃ vyaye duḥkhaṃ dhig arthāḥ kaṣṭa-saṃśrayāḥ ||Panc_1.174||",
    "GK22vispancu:889": " athāṣāḍha-bhūtir nāma para-vittāpahārī dhūrtas tām artha-mātrāṃ tasya",
    "GK22vispancu:890": " kakṣāntara-gatāṃ lakṣayitvā vyacintayat-kathaṃ mayāsyeyam artha-mātrā",
    "GK22vispancu:891": " hartavyā iti |",
    "GK22vispancu:892": " tad atra maṭhe tāvad dṛḍha-śilā-sañcaya-vaśād bhitti-bhedo na bhavati |",
    "GK22vispancu:893": " uccaistaratvāc ca dvāre praveśo na syāt |",
    "GK22vispancu:894": " tad enaṃ māyā-vacanair",
    "GK22vispancu:895": " viśvāsyāhaṃ chātratāṃ vrajāmi yena sa viśvastaḥ kadācid viśvāsam eti |",
    "GK22vispancu:896": " uktaṃ ca-",
    "GK22vispancu:897": " nispṛho nādhikārī syān nākāmī maṇḍana-priyaḥ |",
    "GK22vispancu:898": " nāvidagdhaḥ priyaṃ brūyāt sphuṭa-vaktā na vañcakaḥ ||Panc_1.175||",
    "GK22vispancu:899": " evaṃ niścitya tasyāntikam upagamya-oṃ namaḥ śivāya-iti proccārya sāṣṭāṅgaṃ praṇamya ca sa-praśrayam uvāca-bhagavan asāraḥ saṃsāro 'yam |",
    "GK22vispancu:900": " giri-nadī-vegopamaṃ yauvanam |",
    "GK22vispancu:901": " tṛṇāgni-samaṃ jīvitam |",
    "GK22vispancu:902": " śarad-abhra-cchāyā-sadṛśā bhogāḥ svapna-sadṛśo",
    "GK22vispancu:903": " mitra-putra-kalatra-bhṛtya-varga-sambandhaḥ |",
    "GK22vispancu:904": " evaṃ mayā samyak parijñātam",
    "GK22vispancu:905": " | tat kiṃ kurvato me saṃsāra-samudrottaraṇaṃ bhaviṣyati |",
    "GK22vispancu:906": " tac chrutvā deva-śarmā sādaram āha-vatsa ! dhanyo 'si yat prathame vayasy",
    "GK22vispancu:907": " evaṃ viraktī-bhāvaḥ |",
    "GK22vispancu:908": " uktaṃ ca-",
    "GK22vispancu:909": " pūrvaṃ vayasi yaḥ śāntaḥ sa śānta iti me matiḥ |",
    "GK22vispancu:910": " dhātuṣu kṣīyamāṇeṣu śamaḥ kasya na jāyate ||Panc_1.176||",
    "GK22vispancu:911": " ādau citte tataḥ kāye satāṃ saṃjāyate jarā |",
    "GK22vispancu:912": " asatāṃ ca punaḥ kāye naiva citte kadācana ||Panc_1.177||",
    "GK22vispancu:913": " yac ca māṃ saṃsāra-sāgarottaraṇopāyaṃ pṛcchasi |",
    "GK22vispancu:914": " tac chrūyatām-",
    "GK22vispancu:915": " śūdro vā yadi vānyo 'pi caṇḍālo 'pi jaṭādharaḥ |",
    "GK22vispancu:916": " dīkṣitaḥ śiva-mantreṇa sa bhasmāṅgī śivo bhavet ||Panc_1.178||",
    "GK22vispancu:917": " ṣaḍ-akṣareṇa mantreṇa puṣpam ekam api svayam |",
    "GK22vispancu:918": " liṅgasya mūrdhni yo dadyān na sa bhūyo 'bhijāyate ||Panc_1.179||",
    "GK22vispancu:919": " tac chrutvāṣāḍha-bhūtis tat-pādau gṛhītvā sa-praśrayam idam āha-bhagavan,",
    "GK22vispancu:920": " tarhi dīkṣayā me'nugrahaṃ kuru |",
    "GK22vispancu:921": " devaśarmā āha-vatsa anugrahaṃ te kariṣyāmi |",
    "GK22vispancu:922": " parantu rātrau tvayā",
    "GK22vispancu:923": " maṭha-madhye na praveṣṭavyam |",
    "GK22vispancu:924": " yat-kāraṇaṃ niḥsaṅgatā yatīnāṃ praśasyate",
    "GK22vispancu:925": " tava ca mamāpi ca |",
    "GK22vispancu:926": " uktaṃ ca-",
    "GK22vispancu:927": " durmantrān nṛpatir vinaśyati yatiḥ saṅgāt suto lālasād vipro 'nadhyayanāt kulaṃ kutanayāc chīlaṃ khalopāsanāt |",
    "GK22vispancu:928": " maitrī cāpraṇayāt samṛddhir anayāt snehaḥ pravāsāśrayāt strī garvād anavekṣaṇād api kṛṣis tyāgāt pramādād dhanam ||Panc_1.180||",
    "GK22vispancu:929": " tat tvayā vrata-grahaṇānantaraṃ maṭha-dvāre tṛṇa-kuṭīrake śayitavyam iti |",
    "GK22vispancu:930": " sa āha-bhagavan ! bhavad-ādeśaḥ pramāṇam |",
    "GK22vispancu:931": " paratra hi tena me prayojanam |",
    "GK22vispancu:932": " atha kṛta-śayana-samayaṃ devaśarma-nigrahaṃ kṛtvā śāstrokta-vidhinā",
    "GK22vispancu:933": " śiṣyatām anayat |",
    "GK22vispancu:934": " so 'pi hasta-pādāvamardanādi-paricaryayā taṃ paritoṣam anayat |",
    "GK22vispancu:935": " punas tathāpi muniḥ kakṣāntarān mātrāṃ na muñcati |",
    "GK22vispancu:936": " athaivaṃ gacchati kāle āṣāḍha-bhūtiś cintayāmāsa-aho, na kathañcid eṣa me viśvāsam āgacchati",
    "GK22vispancu:937": " tat kiṃ divāpi śastreṇa mārayāmi, kiṃ vā viṣaṃ prayacchāmi ?",
    "GK22vispancu:938": " kiṃ vā paśu-dharmeṇa vyāpādayāmi ? iti |",
    "GK22vispancu:939": " evaṃ cintayatas tasya devaśarmaṇo 'pi śiṣya-putraḥ kaścid grāmād āmantraṇārthaṃ samāyātaḥ",
    "GK22vispancu:940": " prāha ca-bhagavan, pavitrāropaṇa-kṛte mama gṛham āgamyatām iti |",
    "GK22vispancu:941": " tac chrutvā devaśarmāṣāḍhabhūtinā saha prahṛṣṭa-manāḥ prasthitaḥ |",
    "GK22vispancu:942": " athaivaṃ tasya gacchato 'gre kācin nadī samāyātā |",
    "GK22vispancu:943": " tāṃ dṛṣṭvā mātrāṃ kakṣāntarād avatārya kanthā-madhye suguptāṃ nidhāya snātvā devārcanaṃ vidhāya tad-anantaram āṣāḍhabhūtim idam āha-bho āṣāḍhabhūte ! yāvad ahaṃ purīṣotsargaṃ kṛtvā samāgacchāmi, tāvad eṣā kanthā yogeśvarasya svāvadhānatayā rakṣaṇīyā |",
    "GK22vispancu:944": " ity uktvā gataḥ |",
    "GK22vispancu:945": " āṣāḍhabhūtir api tasminn adarśanī-bhūte mātrām ādāya satvaraṃ prasthitaḥ |",
    "GK22vispancu:946": " devaśarmāpi chātra-guṇānurañjita-manāḥ suviśvasto yāvad upaviṣṭas tiṣṭhati tāvat suvarṇa-roma-deha-yūtha-madhye huḍu-yuddham apaśyat |",
    "GK22vispancu:947": " atha",
    "GK22vispancu:948": " roṣa-vaśād dhuḍu-yugalasya dūram apasaraṇaṃ kṛtvā bhūyo 'pi samupetya",
    "GK22vispancu:949": " lālaṭa-paṭṭābhyāṃ praharato bhūri rudhiraṃ patati |",
    "GK22vispancu:950": " tac ca jambūko",
    "GK22vispancu:951": " jihvā-laulyena raṅga-bhūmiṃ prāveśyāsvādayati |",
    "GK22vispancu:952": " devaśarmāpi tad ālokya",
    "GK22vispancu:953": " vyacintayat-aho manda-matir ayaṃ jambūkaḥ |",
    "GK22vispancu:954": " yadi katham apy anayoḥ saṅghaṭṭe patiṣyati tan nūnaṃ mṛtyum avāpsyatīti vitarkayāmi |",
    "GK22vispancu:955": " kṣaṇāntare ca tathaiva raktāsvādana-laulyān madhye praviśaṃs tayoḥ",
    "GK22vispancu:956": " śiraḥ-sampāte patiot mṛtaś ca śṛgālaḥ |",
    "GK22vispancu:957": " devaśarmāpi taṃ śocamāno mātrām uddiśya śanaiḥ śanaiḥ prasthito yāvad āṣāḍhabhūtiṃ na paśyati tataś cautsukyena śaucaṃ vidhāya yāvat kanthām ālokayati tāvan mātrāṃ na paśyati |",
    "GK22vispancu:958": " tataś ca-hā hā muṣito 'smi iti jalpan pṛthivī-tale mūrcchayā nipapāta |",
    "GK22vispancu:959": " tataḥ kṣaṇāc cetanāṃ labdhvā bhūyo 'pi samutthāya phūtkartum ārabdhaḥ-bho",
    "GK22vispancu:960": " āṣāḍhabhūte ! kva māṃ vañcayitvā gato 'si ? tad dehi me prativacanam |",
    "GK22vispancu:961": " evaṃ bahu vilapya tasya pada-paddhatim anveṣayan śanaiḥ śanaiḥ prasthitaḥ",
    "GK22vispancu:962": " | athaiva gacchan sāyantana-samaye kañcid grāmam āsasāda |",
    "GK22vispancu:963": " atha tasmād grāmāt kaścit kaulikaḥ sabhārhyo madya-pāna-kṛte samīpa-vartini nagare prasthitaḥ",
    "GK22vispancu:964": " devaśarmāpi tam ālokya provāca-bho bhadra vayaṃ sūryoḍhā",
    "GK22vispancu:965": " atithayas tavāntikaṃ prāptāḥ |",
    "GK22vispancu:966": " na kam apy atra grāme jānīmaḥ |",
    "GK22vispancu:967": " tad gṛhyatām atithi-dharmaḥ |",
    "GK22vispancu:968": " uktaṃ ca-",
    "GK22vispancu:969": " samprāpto yo 'tithiḥ sāyaṃ sūryoḍhe gṛha-medhinām |",
    "GK22vispancu:970": " pūjayā tasya devatvaṃ prayānti gṛha-medhinaḥ ||Panc_1.181||",
    "GK22vispancu:971": " tathā ca-",
    "GK22vispancu:972": " tṛṇāni bhūmir udakaṃ vāk-caturthī ca sūnṛtā |",
    "GK22vispancu:973": " satām etāni harmyeṣu nocchidyante kadācana ||Panc_1.182||",
    "GK22vispancu:974": " svāgatenāgnayas tṛptā āsanena śatakratuḥ |",
    "GK22vispancu:975": " pāda-śaucena pitaraḥ arghāc chambhus tathātitheḥ ||Panc_1.183||",
    "GK22vispancu:976": " kauliko 'pi tac chrutvā bhāryām āha-priye, gaccha tv atithim ādāya gṛhaṃ prati pāda-śauca-bhojana-śayanādibhiḥ satkṛtya tvaṃ tatraiva tiṣṭha |",
    "GK22vispancu:977": " ahaṃ tava kṛte prabhūta-madyam āneṣyāmi |",
    "GK22vispancu:978": " evam uktvā prasthitaḥ |",
    "GK22vispancu:979": " sāpi bhāryā puṃścalī tam ādāya prahasita-vadanā devadattaṃ manasi dhyāyantī gṛhaṃ prati pratasthe",
    "GK22vispancu:980": " athavā sādhu cedam ucyate-",
    "GK22vispancu:981": " durdivase ghana-timire duḥsañcārāsu nagara-vīthīṣu |",
    "GK22vispancu:982": " patyur videśa-gamane parama-sukhaṃ jaghana-capalāyāḥ ||Panc_1.184||",
    "GK22vispancu:983": " tathā ca-",
    "GK22vispancu:984": " paryaṅkeṣv āstaraṇaṃ patim anukūlaṃ manoharaṃ śayanam |",
    "GK22vispancu:985": " tṛṇam iva laghu manyante kāminyaś caurya-rata-lubdhāḥ ||Panc_1.185||",
    "GK22vispancu:986": " tathā ca-",
    "GK22vispancu:987": " keliṃ pradahati lajjā śṛṅgāro 'sthīni cāṭavaḥ kaṭavaḥ |",
    "GK22vispancu:988": " vandha-trayāḥ paritoṣo na kiṃcid iṣṭaṃ bhavet patyau ||Panc_1.186||",
    "GK22vispancu:989": " kula-patanaṃ jana-garhāṃ bandhanam api jīvitavya-sandeham |",
    "GK22vispancu:990": " aṅgīkaroti kulaṭā satataṃ para-puruṣa-saṃsaktā ||Panc_1.187||",
    "GK22vispancu:991": " atha kaulika-bhāryā gṛhaṃ gatvā deva-śarmaṇe gatāstaraṇaṃ bhagnāṃ ca",
    "GK22vispancu:992": " khaṭvāṃ samarpyedam āha-bho bhagavan ! yāvad ahaṃ sva-sakhīṃ grāmād abhyāgatāṃ sambhāvya drutam āgacchāmi tāvat tvayā mad-gṛhe'pramattena",
    "GK22vispancu:993": " bhāvyam |",
    "GK22vispancu:994": " evam abhidhāya śṛṅgāra-vidhiṃ vidhāya yāvad-devadattam uddiśya vrajati tāvat tad-bhartā saṃmukho mada-vihvalāṅgo mukta-keśaḥ pade pade praskhalan",
    "GK22vispancu:995": " gṛhīta-madya-bhāṇḍaḥ samabhyeti |",
    "GK22vispancu:996": " taṃ ca dṛṣṭvā sā drutataraṃ vyāghuṭya",
    "GK22vispancu:997": " sva-gṛhaṃ praviśya nukta-śṛṅgāra-veśā yathā-pūrvam abhavat |",
    "GK22vispancu:998": " kauliko 'pi",
    "GK22vispancu:999": " tāṃ palāyamānāṃ kṛtādbhuta-śṛṅgārāṃ vilokya prāg eva karṇa-paramparayā",
    "GK22vispancu:1000": " tasyāḥ śrutāvapavāda-kṣubhita-hṛdayaḥ svākāraṃ nigūhamānaḥ sadaivāste |",
    "GK22vispancu:1001": " tataś ca tathāvidhaṃ ceṣṭitam avalokya dṛṣṭa-pratyayaḥ krodha-vaśago gṛhaṃ praviśya tām uvāca-āḥ pāpe puṃścali ! kva prasthitāsi ?",
    "GK22vispancu:1002": " sā provāca-ahaṃ tvat-sakāśād āgatā na kutracid api nirgatā |",
    "GK22vispancu:1003": " tat kathaṃ madya-pāna-vaśād aprastutaṃ vadasi ? athavā sādhv idam ucyate-",
    "GK22vispancu:1004": " vaikalyaṃ dharaṇī-pātam ayathocita-jalpanam |",
    "GK22vispancu:1005": " saṃnipātasya cihnāni madyaṃ sarvāṇi darśayet ||Panc_1.188||",
    "GK22vispancu:1006": " kara-spando 'mbara-tyāgas tejo-hāniḥ sarāgatā |",
    "GK22vispancu:1007": " vāruṇī-saṅgajāvasthā bhānunāpy anubhūyate ||Panc_1.189||",
    "GK22vispancu:1008": " so 'pi tac chrutvā pratikūla-vacanaṃ veśa-viparyayaṃ cāvalokya tam āha-puṃścali ! cira-kālaṃ śruto mayā tavāpavādaḥ |",
    "GK22vispancu:1009": " tad adya svayaṃ",
    "GK22vispancu:1010": " sañjāta-pratyayas tava yathocitaṃ nigrahaṃ karomi |",
    "GK22vispancu:1011": " ity abhidhāya laguḍa-prahārais tāṃ jarjarita-dehāṃ vidhāya sthūṇayā saha",
    "GK22vispancu:1012": " dṛḍha-bandhanena baddhvā so 'pi mada-vihvalo vijñāya tāṃ gatvedam",
    "GK22vispancu:1013": " āha-sakhi ! sa devadattas tasmin sthāne tvāṃ pratīkṣate |",
    "GK22vispancu:1014": " tac chīghram āgamyatām iti |",
    "GK22vispancu:1015": " sā cāha-paśya mamāvasthām |",
    "GK22vispancu:1016": " tat kathaṃ gacchāmi ? tad gatvā brūhi taṃ kāminaṃ yad asyāṃ rātrau na tvayā saha samāgamaḥ",
    "GK22vispancu:1017": " nāpitī prāha-sakhi, mā maivaṃ vada |",
    "GK22vispancu:1018": " nāyaṃ kulaṭā-dharmaḥ |",
    "GK22vispancu:1019": " uktaṃ ca-",
    "GK22vispancu:1020": " viṣama-stha-svādu-phala-grahaṇa-vyavasāya-niścayo yeṣām |",
    "GK22vispancu:1021": " uṣṭrāṇām iva teṣāṃ manye'haṃ śaṃsitaṃ janma ||Panc_1.190||",
    "GK22vispancu:1022": " tathā ca-",
    "GK22vispancu:1023": " sandigdhe para-loke janāpavāde ca jagati bahu-citre |",
    "GK22vispancu:1024": " svādhīne para-ramaṇe dhanyās tāruṇya-phala-bhājaḥ ||Panc_1.191||",
    "GK22vispancu:1025": " anyac ca-",
    "GK22vispancu:1026": " yadi bhavati deva-yogāt pumān virūpo 'pi bandhako rahasi |",
    "GK22vispancu:1027": " na tu kṛcchrād api bhadraṃ nija-kāntaṃ sā bhajaty eva ||Panc_1.192||",
    "GK22vispancu:1028": " sābravīt-yady evaṃ tarhi kathaya kathaṃ dṛḍha-bandhana-baddhā satī tatra gacchāmi |",
    "GK22vispancu:1029": " sannihitaś cāyaṃ pāpātmā mat-patiḥ |",
    "GK22vispancu:1030": " nāpity āha-sakhi, mada-vihvalo 'yaṃ sūrya-kara-spṛṣṭaḥ prabodhaṃ yāsyati |",
    "GK22vispancu:1031": " tad ahaṃ tvam unmocayāmi |",
    "GK22vispancu:1032": " mām ātma-sthāne baddhvā drutataraṃ deva-dattaṃ",
    "GK22vispancu:1033": " sambhāvyāgaccha |",
    "GK22vispancu:1034": " sābravīt-evam astu iti |",
    "GK22vispancu:1035": " tad anu sā nāpitī tāṃ sva-sakhīṃ bandhanād vimocya tasyāḥ sthāne",
    "GK22vispancu:1036": " yathā-pūrvam ātmānaṃ baddhvā tāṃ devadatta-sakāśe saṅketa-sthānaṃ",
    "GK22vispancu:1037": " preṣitavatī |",
    "GK22vispancu:1038": " tathānuṣṭhite kaulikaḥ kasmiṃścit kṣaṇe samutthāya kiṃcid",
    "GK22vispancu:1039": " gata-kopo vimadas tām āha-he paruṣa-vādini ! yad adya-prabhṛti gṛhān niṣkramaṇaṃ na karoṣi, na ca paruṣaṃ vadasi, tatas tvām unmocayāmi |",
    "GK22vispancu:1040": " nāpity api svara-bheda-bhayād yāvan na kiṃcid ūce, tāvat so 'pi bhūyo bhūyas tāṃ tad evāha",
    "GK22vispancu:1041": " atha sā yāvat pratyuttaraṃ kim api na dadau, tāvat sa prakupitas tīkṣṇa-śastram ādāya nāsikām acchinat |",
    "GK22vispancu:1042": " āha ca-re puṃścali !",
    "GK22vispancu:1043": " tiṣṭhedānīm |",
    "GK22vispancu:1044": " tvāṃ bhūyas toṣayiṣyāmi |",
    "GK22vispancu:1045": " iti jalpan punar api nidrā-vaśam",
    "GK22vispancu:1046": " agāt |",
    "GK22vispancu:1047": " devaśarmāpi vitta-nāśāt kṣutkṣāma-kaṇṭho naṣṭa-nidras tat sarvaṃ strī-caritram apaśyat",
    "GK22vispancu:1048": " sāpi kaulika-bhāryā yathecchayā devadattena saha",
    "GK22vispancu:1049": " surata-sukham anubhūya kasmiṃścit kṣaṇe sva-gṛham āgataya tāṃ nāpitīm idam",
    "GK22vispancu:1050": " āha-ayi ! śivaṃ bhavatyāḥ |",
    "GK22vispancu:1051": " nāyaṃ pāpātmā mama gatāyā utthitaḥ |",
    "GK22vispancu:1052": " nāpity āha-śivaṃ nāsikayā vinā śeṣasya śarīrasya |",
    "GK22vispancu:1053": " tad drutaṃ tāṃ mocaya bandhanād yāvan nāyaṃ māṃ paśyati, yena sva-gṛhaṃ gacchāmi |",
    "GK22vispancu:1054": " tathānuṣṭhite bhūyo 'pi kaulika utthāya tām āha-puṃścali ! kim adyāpi na",
    "GK22vispancu:1055": " vadasi ? kiṃ bhūyo 'py ato duṣṭataraṃ nigrahaṃ karṇa-cchedena karomi ?",
    "GK22vispancu:1056": " atha sā sa-kopaṃ sādhikṣepam idam āha-dhiṅ mahā-mūḍha ! ko māṃ mahā-satīṃ",
    "GK22vispancu:1057": " dharṣayituṃ vyaṅgayituṃ vā samarthaḥ ? tac chṛṇvantu sarve'pi loka-pālāḥ |",
    "GK22vispancu:1058": " āditya-candra-hari-śaṃkara-vāsavādyāḥ",
    "GK22vispancu:1059": " śaktā na jetum atiduḥkha-karāṇi yāni |",
    "GK22vispancu:1060": " tānīndriyāṇi balavanti sudurjayāni ye nirjayanti bhuvane balinas ta eke ||Panc_1.193||",
    "GK22vispancu:1061": " tad yadi mama satītvam asti, manasāpi para-puruṣo nābhilaṣitaḥ, tato devā bhūyo 'pi me nāsikāṃ tādṛg-rūpākṣatāṃ kurvantu |",
    "GK22vispancu:1062": " athavā yadi mama citte",
    "GK22vispancu:1063": " para-puruṣasya bhrāntir api bhavati, māṃ bhasmasān nayantu |",
    "GK22vispancu:1064": " evam uktvā bhūyo 'pi tam āha-bho durātman ! paśya me satītva-prabhāveṇa tādṛśy eva nāsikā saṃvṛttā |",
    "GK22vispancu:1065": " athāsāv ulmukam ādāya yāvat paśyati, tāvat tad-rūpāṃ nāsikāṃ ca bhūtale",
    "GK22vispancu:1066": " rakta-pravāhaṃ ca mahāntam apaśyat |",
    "GK22vispancu:1067": " atha sa vismita-manās tāṃ bandhanād vimucya śayyāyām āropya ca cāṭu-śataiḥ paryatoṣayat",
    "GK22vispancu:1068": " devaśarmāpi taṃ sarva-vṛttāntam ālokya vismita-manā idam āha-",
    "GK22vispancu:1069": " śambarasya ca yā māyā yā māyā namucer api |",
    "GK22vispancu:1070": " baleḥ kumbhīnasaś caiva sarvās tā yoṣito viduḥ ||Panc_1.194||",
    "GK22vispancu:1071": " hasantaṃ prahasanty etā rudantaṃ prarudanty api |",
    "GK22vispancu:1072": " apriyaṃ priya-vākyaiś ca gṛhṇanti kāla-yogataḥ ||Panc_1.195||",
    "GK22vispancu:1073": " uśanā veda yac chāstraṃ yac ca veda bṛhaspatiḥ |",
    "GK22vispancu:1074": " strī-buddhyā na viśiṣyete tāḥ sma rakṣyāḥ kathaṃ naraiḥ ||Panc_1.196||",
    "GK22vispancu:1075": " anṛtaṃ satyam ity āhuḥ satyaṃ cāpi tathānṛtam |",
    "GK22vispancu:1076": " iti yās tāḥ kathaṃ vīra saṃrakṣyāḥ puruṣair iha ||Panc_1.197||",
    "GK22vispancu:1077": " anyatrāpy uktam-",
    "GK22vispancu:1078": " nātiprasaṅgaḥ pramadāsu kāryo necched balaṃ strīṣu vivardhamānam |",
    "GK22vispancu:1079": " atiprasaktaiḥ puruṣair yatas tāḥ krīḍanti kākair iva lūna-pakṣaiḥ ||Panc_1.198||",
    "GK22vispancu:1080": " sumukhena vadanti vagunā praharanty eva śitena cetasā |",
    "GK22vispancu:1081": " madhu tiṣṭhati vāci yoṣitāṃ hṛdaye hālāhalaṃ mahad-viṣam ||Panc_1.199||",
    "GK22vispancu:1082": " ata eva nipīyate'dharo hṛdayaṃ muṣṭibhir eva tāḍyate |",
    "GK22vispancu:1083": " puruṣaiḥ sukha-leśa-vañcitair madhu-lubdhaiḥ kamalaṃ yathālibhiḥ ||Panc_1.200||",
    "GK22vispancu:1084": " api ca-",
    "GK22vispancu:1085": " āvartaḥ saṃśayānām avinaya-bhavanaṃ pattanaṃ sāhasānāṃ doṣāṇāṃ saṃnidhānaṃ",
    "GK22vispancu:1086": " kapaṭa-śata-mayaṃ kṣetram apratyayānām |",
    "GK22vispancu:1087": " svarga-dvārasya vighnaṃ naraka-pura-mukhaṃ sarva-māyā-karaṇḍaṃ",
    "GK22vispancu:1088": " strī-yantraṃ kena sṛṣṭaṃ viṣam amṛta-mayaṃ prāṇi-lokasya pāśaḥ",
    "GK22vispancu:1089": " kārkaśyaṃ stanayor dṛśos taralatālīkaṃ mukhe ślāghyate kauṭilyaṃ",
    "GK22vispancu:1090": " kaca-saṃcaye ca vacane māndyaṃ trike sthūlatā |",
    "GK22vispancu:1091": " bhīrutvaṃ hṛdaye sadaiva kathitaṃ māyā-prayogaḥ priye yāsāṃ doṣa-gaṇo guṇo",
    "GK22vispancu:1092": " mṛga-dṛśāṃ tāḥ syur narāṇāṃ priyāḥ ||Panc_1.202||",
    "GK22vispancu:1093": " etā hasanti ca rudanti ca kārya-hetor",
    "GK22vispancu:1094": " viśvāsayanti ca paraṃ na ca viśvasanti |",
    "GK22vispancu:1095": " tasmān nareṇa kula-śīla-samanvitena nāryaḥ śmaśāna-ghaṭikā iva varjanīyāḥ ||Panc_1.203||",
    "GK22vispancu:1096": " tasmān nareṇa kulaśīlavatā sadaiva nāryaḥ śmaśāna-vaṭikā iva varjanīyāḥ |",
    "GK22vispancu:1097": " vyakīrṇa-kesara-karāla-mukhā mṛgendrā nāgāś ca bhūri-mada-rāja-virājamānāḥ ||Panc_1.204||",
    "GK22vispancu:1098": " kurvanti tāvat prathamaṃ priyāṇi yāvan na jānanti naraṃ prasaktam |",
    "GK22vispancu:1099": " jñātvā ca taṃ manmatha-pāśa-baddhaṃ",
    "GK22vispancu:1100": " grastāmiṣaṃ mīnam ivoddharanti ||Panc_1.205||",
    "GK22vispancu:1101": " samudra-vīcīva cala-svabhāvāḥ",
    "GK22vispancu:1102": " sandhyābhra-rekheva muhūrta-rāgāḥ |",
    "GK22vispancu:1103": " striyaḥ kṛtārthāḥ puruṣaṃ nirarthaṃ niṣpīḍotālaktakavat tyajanti ||Panc_1.206||",
    "GK22vispancu:1104": " anṛtaṃ sāhasaṃ māyā mūrkhatvam atilubdhatā |",
    "GK22vispancu:1105": " aśaucaṃ nirdayatvaṃ ca strīṇāṃ doṣāḥ svabhāvajāḥ ||Panc_1.207||",
    "GK22vispancu:1106": " sammohayantimadayanti viḍambayanti nirbharstayanti ramayanti viṣādayanti |",
    "GK22vispancu:1107": " etāḥ praviśya saralaṃ hṛdayaṃ narāṇāṃ kiṃ vā na vāma-nayanā na samācaranti ||Panc_1.208||",
    "GK22vispancu:1108": " antar-viṣa-mayā hy etā bahiś caiva manoramāḥ |",
    "GK22vispancu:1109": " guñjā-phala-samākārā yoṣitaḥ kena nirmitāḥ ||Panc_1.209||",
    "GK22vispancu:1110": " evaṃ cintayatas tasya parivrājakasya sā niśā mahatā kṛcchreṇāticakrāma |",
    "GK22vispancu:1111": " sā ca dūtikā chinna-nāsikā sva-gṛhaṃ gatvā cintayāmāsa-kim idānīṃ kartavyam ? katham etan mahac-chidraṃ sthagayitavyam ?",
    "GK22vispancu:1112": " atha tasyā evaṃ vicintayantyā bhartā kārya-vaśād rāja-kule paryuṣitaḥ pratyūṣe ca sva-gṛham abhyupetya dvāra-deśa-stho",
    "GK22vispancu:1113": " vividha-paura-kṛtyotsukatayā tām āha-bhadre śīghram ānīyatāṃ kṣura-bhāṇḍaṃ",
    "GK22vispancu:1114": " yena kṣaura-karma-karaṇāya gacchāmi |",
    "GK22vispancu:1115": " sāpi chinnanāsikā gṛha-madhya-sthitaiva kārya-karaṇāpekṣayā kṣura-bhāṇḍāt",
    "GK22vispancu:1116": " kṣuram ekaṃ samākṛṣya tasyābhimukhaṃ preṣayāmāsa |",
    "GK22vispancu:1117": " nāpito 'py utsukatayā tam ekaṃ kṣuram avalokya kopāviṣṭaḥ san tad-abhimukham eva taṃ kṣuraṃ",
    "GK22vispancu:1118": " prāhiṇot |",
    "GK22vispancu:1119": " etasminn antare sā duṣṭordhva-bāhū vidhāya phutakartu-manā",
    "GK22vispancu:1120": " gṛhān niścakrāma |",
    "GK22vispancu:1121": " aho paśyata pāpenānena mama sad-ācāra-vartinyāḥ",
    "GK22vispancu:1122": " nāsikā-cchedo vihitaḥ |",
    "GK22vispancu:1123": " tat-paritrāyatāṃ paritrāyatām |",
    "GK22vispancu:1124": " atrāntare rāja-puruṣāḥ samabhyetya taṃ nāpitaṃ laguḍa-prahārair",
    "GK22vispancu:1125": " jarjarīkṛtya dṛḍha-bandhanair baddhvā tayā chinnanāsikayā saha",
    "GK22vispancu:1126": " dharmādhikaraṇa-sthānaṃ nītvā sabhyān ūcuḥ-śṛṇvantu bhavantaḥ sabhāsadaḥ |",
    "GK22vispancu:1127": " anena nāpitenāparādhaṃ vinā strī-ratnam etad vyaṅgitam |",
    "GK22vispancu:1128": " tad asya yad yujyate tat kriyatām |",
    "GK22vispancu:1129": " ity abhihite sabhyā ūcuḥ-re nāpita ! kim-arthaṃ tvayā bhāryā vyaṅgitā |",
    "GK22vispancu:1130": " kim anayā para-puruṣo 'bhilaṣitaḥ |",
    "GK22vispancu:1131": " unta svit prāṇa-drohaḥ kṛtaḥ, kiṃ vā caurya-karmācaritam |",
    "GK22vispancu:1132": " tat kathyatām asyā aparādhaḥ ?",
    "GK22vispancu:1133": " nāpito 'pi prahāra-pīḍita-tanur vaktuṃ na śaśāka |",
    "GK22vispancu:1134": " atha taṃ tūṣṇīṃbhūtaṃ dṛṣṭvā punar ūcuḥ-aho, satyam etad rāja-puruṣāṇāṃ vacaḥ |",
    "GK22vispancu:1135": " pāpātmāyam |",
    "GK22vispancu:1136": " aneneyaṃ nirdoṣā varākī dūṣitā |",
    "GK22vispancu:1137": " uktaṃ ca-",
    "GK22vispancu:1138": " bhinna-svara-mukha-varṇaḥ śaṅkita-dṛṣṭiḥ samutpatita-tejāḥ |",
    "GK22vispancu:1139": " bhavati hi pāpaṃ kṛtvā sva-karma-santrāsitaḥ puruṣaḥ ||Panc_1.210||",
    "GK22vispancu:1140": " tathā ca-",
    "GK22vispancu:1141": " āyāti skhalitaiḥ pādair mukha-vaivarṇya-saṃyutaḥ |",
    "GK22vispancu:1142": " lalāṭa-sveda-bhāg bhūri-gadgadaṃ bhāṣate vacaḥ ||Panc_1.211||",
    "GK22vispancu:1143": " adho-dṛṣṭir vadet kṛtvā pāpaṃ prāptaḥ sabhāṃ naraḥ |",
    "GK22vispancu:1144": " tasmād yatnāt parijñeyāś cihnair etair vicakṣaṇaiḥ ||Panc_1.212||",
    "GK22vispancu:1145": " anyac ca-",
    "GK22vispancu:1146": " prasanna-vadano dṛṣṭaḥ spaṣṭa-vākyaḥ saroṣa-dṛk |",
    "GK22vispancu:1147": " sabhāyāṃ vakti sāmarṣaṃ sāvaṣṭambho naraḥ śuciḥ ||Panc_1.213||",
    "GK22vispancu:1148": " tad eṣa duṣṭa-caritra-lakṣaṇo dṛśyate |",
    "GK22vispancu:1149": " strī-dharsaṇād vadhya iti |",
    "GK22vispancu:1150": " tac chūlīyām āropyatām iti |",
    "GK22vispancu:1151": " atha vadhya-sthāne nīyamānaṃ tam avalokya deva-śarmā tān dharmādhikṛtān gatvā provāca-bho bhoḥ, anyānyenaiṣa varāko vadhyate nāpitaḥ |",
    "GK22vispancu:1152": " sādhu-samācāra eṣaḥ |",
    "GK22vispancu:1153": " tac chrūyatāṃ me vākyam-jambūko huḍu-yuddhena iti |",
    "GK22vispancu:1154": " atha te sabhyā ūcuḥ-bho bhagavan ! katham etat ?",
    "GK22vispancu:1155": " tato devaśarmā teṣāṃ trayāṇām api vṛttāntaṃ vistareṇākathayat |",
    "GK22vispancu:1156": " tad ākarṇya suvismita-manasas te nāpitaṃ vimocya mithaḥ procuḥ-aho !",
    "GK22vispancu:1157": " avadhyā brāhmaṇā gāvo striyo bālāś ca jñātayaḥ |",
    "GK22vispancu:1158": " yeṣāṃ cānnāni bhuñjīta ye ca syuḥ śaraṇāgatāḥ ||Panc_1.214||",
    "GK22vispancu:1159": " tad asyā nāsikā-cchedaḥ sva-karmaṇā hi saṃvṛttaḥ |",
    "GK22vispancu:1160": " tato rāja-nigrahas tu",
    "GK22vispancu:1161": " karṇa-cchedaḥ kāryaḥ |",
    "GK22vispancu:1162": " tathānuṣṭhite devaśarmāpi vitta-nāśa-samudbhūta-śoka-rahitaḥ punar api svakīyaṃ maṭhāyatanaṃ jagāma |",
    "GK22vispancu:1163": " ato 'haṃ bravīmi-jambūko huḍu-yuddhena (1.174) iti |",
    "GK22vispancu:1164": " karaṭaka āha-evaṃ-vidhe vyatikare kiṃ kartavyam āvayoḥ ?",
    "GK22vispancu:1165": " damanako 'bravīt-evaṃ-vidhe'pi samaye mama buddhi-sphuraṇaṃ bhaviṣyati,",
    "GK22vispancu:1166": " yena sañjīvakaṃ prabhor viśleṣayiṣyāmi |",
    "GK22vispancu:1167": " uktaṃ ca, yataḥ-",
    "GK22vispancu:1168": " ekaṃ hanyān na vā hanyād iṣuḥ kṣipto dhanuṣmatā |",
    "GK22vispancu:1169": " prājñena tu matiḥ kṣiptā hanyād garbha-gatān api ||Panc_1.215||",
    "GK22vispancu:1170": " tad ahaṃ māyā-prapañcena guptam āśritya taṃ sphoṭayiṣyāmi |",
    "GK22vispancu:1171": " karaṭaka āha-bhadra, yadi katham api tava māyā-praveśaṃ piṅgalako",
    "GK22vispancu:1172": " jñāsyati, sañjīvako vā tadā nūnaṃ vighāta eva |",
    "GK22vispancu:1173": " so 'bravīt-tāta, maivaṃ vada |",
    "GK22vispancu:1174": " gūḍha-buddhibhir āpat-kāle vidhure'pi daive buddhiḥ prayoktavyā |",
    "GK22vispancu:1175": " nodyamas tyājyaḥ |",
    "GK22vispancu:1176": " kadācid ghuṇākṣara-nyāyena",
    "GK22vispancu:1177": " buddheḥ sāmrājyaṃ bhavati |",
    "GK22vispancu:1178": " uktaṃ ca-",
    "GK22vispancu:1179": " tyājyaṃ na dhairyaṃ vidhure'pi daive dhairyāt kadācit sthitm āpnuyāt saḥ |",
    "GK22vispancu:1180": " yāte samudre'pi hi pota-bhaṅge",
    "GK22vispancu:1181": " sāṃyātriko vāñchati karma eva ||Panc_1.216||",
    "GK22vispancu:1182": " tathā ca-",
    "GK22vispancu:1183": " udyoginaṃ satatam atra sameti lakṣmīr daivaṃ hi daivam iti kāpuruṣā vadanti |",
    "GK22vispancu:1184": " daivaṃ nihatya kuru pauruṣam ātma-śaktyā yatne kṛte yadi na sidhyati ko",
    "GK22vispancu:1185": " 'tra doṣaḥ ||Panc_1.217||",
    "GK22vispancu:1186": " tad evaṃ jñātvā sugūḍha-buddhi-prabhāveṇa yathā tau dvāv api na jñāsyataḥ,",
    "GK22vispancu:1187": " tathā mitho viyojayiṣyāmi |",
    "GK22vispancu:1188": " uktaṃ ca-",
    "GK22vispancu:1189": " suprayuktasya dambhasya brahmāpy antaṃ na gacchati |",
    "GK22vispancu:1190": " kauliko viṣṇu-rūpeṇa rāja-kanyāṃ niṣevate ||Panc_1.218||",
    "GK22vispancu:1191": " karaṭaka āha-katham etat ?",
    "GK22vispancu:1192": " so 'bravīt-",
    "GK22vispancu:1193": " kathā 5",
    "GK22vispancu:1194": " kaulika-rathakāra-kathā",
    "GK22vispancu:1195": " kasmiṃścid adhiṣṭhāne kaulika-rathakārau mitre prativasataḥ sma |",
    "GK22vispancu:1196": " tatra ca bālyāt-prabhṛti sahacāriṇau parasparam atīva sneha-parau",
    "GK22vispancu:1197": " sadaika-sthāna-vihāriṇau kālaṃ nayataḥ |",
    "GK22vispancu:1198": " atha kadācit tatrādhiṣṭhāne kasmiṃścid devāyatane yātrā-mahotsavaḥ saṃvṛttaḥ |",
    "GK22vispancu:1199": " tatra ca naṭa-nartaka-cāraṇa-saṅkule nānā-deśāgata-janāvṛte tau sahacarau bhramantau kāñcid rāja-kanyāṃ kareṇukārūḍhāṃ sarva-lakṣaṇa-sanāthāṃ",
    "GK22vispancu:1200": " kañcuki-varṣa-dhara-parivāritāṃ devatā-darśanārthaṃ samāyātāṃ dṛṣṭavantau |",
    "GK22vispancu:1201": " athāsau kaulikas tāṃ dṛṣṭvā viṣārdita iva duṣṭa-graha-gṛhīta iiva",
    "GK22vispancu:1202": " kāma-śarair hanyamānaḥ sahasā bhūtale nipapāta |",
    "GK22vispancu:1203": " atha taṃ tad-avastham",
    "GK22vispancu:1204": " avalokya rathakāras tad-duḥkha-duḥkhita āpta-puruṣais taṃ samutkṣipya sva-gṛham ānāyayat",
    "GK22vispancu:1205": " tatra ca vividhaiḥ śītopacāraiś cikitsakopadiṣṭair mantra-vādibhir upacaryamāṇaiś cirāt kathaṃcit sa-cetano babhūva |",
    "GK22vispancu:1206": " tato rathakāreṇa pṛṣṭaḥ-bho mitra ! kim evaṃ tvam akasmād vicetanaḥ sañjātaḥ ? tat kathyatām ātma-svarūpam ?",
    "GK22vispancu:1207": " sa āha-vayasya ! yady evaṃ tac chṛṇu me rahasyaṃ yena sarvām ātma-vedanāṃ",
    "GK22vispancu:1208": " te vadāmi |",
    "GK22vispancu:1209": " yadi tvaṃ māṃ suhṛdaṃ manyase tataḥ kāṣṭha-pradānena prasādaḥ kriyatām |",
    "GK22vispancu:1210": " kṣamyatāṃ yad vā kiñcit praṇay>atirekād ayuktaṃ tava mayānuṣṭhitam |",
    "GK22vispancu:1211": " so 'pi tad ākarṇya bāṣpa-pihita-nayanaḥ sa-gadgadam uvāca-vayasya, yat kiñcid duḥkha-kāraṇaṃ tad vada yena pratīkāraḥ kriyate, yadi śakyate kartum |",
    "GK22vispancu:1212": " uktaṃ ca-",
    "GK22vispancu:1213": " auṣadhārtha-sumantrāṇāṃ buddheś caiva mahātmanām |",
    "GK22vispancu:1214": " asādhyaṃ nāsti loke'tra yad brahmāṇḍasya madhyagam ||Panc_1.219||",
    "GK22vispancu:1215": " tad eṣāṃ caturṇāṃ yadi sādhyaṃ bhaviṣyati tadāhaṃ sādhayiṣyāmi |",
    "GK22vispancu:1216": " kaulika āha-vayasya, eteṣām anyeṣām api sahasrāṇām upāyānām asādhyaṃ tan me duḥkham |",
    "GK22vispancu:1217": " tasmān mama maraṇe mā kāla-kṣepaṃ kuru |",
    "GK22vispancu:1218": " rathakāra āha-bho mitra ! yadyapy asādhyaṃ tathāpi nivedaya yenāham api",
    "GK22vispancu:1219": " tad asādhyaṃ matvā tvayā samaṃ vahnau praviśāmi |",
    "GK22vispancu:1220": " na kṣaṇam api",
    "GK22vispancu:1221": " tvad-viyogaṃ sahiṣye |",
    "GK22vispancu:1222": " eṣa me niścayaḥ |",
    "GK22vispancu:1223": " kaulika āha-vayasya, yāsau rāja-kanyā kareṇum ārūḍhā tatrotsave dṛṣṭā,",
    "GK22vispancu:1224": " tasyā darśanānantaraṃ makara-dhvajena mameyam avasthā vihitā |",
    "GK22vispancu:1225": " tan na śaknomi tad-vedanāṃ soḍhum |",
    "GK22vispancu:1226": " tathā coktam-",
    "GK22vispancu:1227": " mattebha-kumbha-pariṇāhini kuṅkumārdre tasyāḥ payodhara-yuge rati-kheda-khinnaḥ |",
    "GK22vispancu:1228": " vakṣo nidhāya bhuja-pañjara-madhya-vartī",
    "GK22vispancu:1229": " svapsye kadā kṣaṇam avāpya tadīya-saṅgam ||Panc_1.220||",
    "GK22vispancu:1230": " tathā ca-",
    "GK22vispancu:1231": " rāgī bimbādharo 'sau stana-kalaśa-yugaṃ yauvanārūḍha-garvaṃ",
    "GK22vispancu:1232": " nīcā nābhiḥ prakṛtyā kuṭilakam alakaṃ svalpakaṃ cāpi madhyam |",
    "GK22vispancu:1233": " kurvatv etāni nāma prasabham iha manaś cintitāny āśu khedaṃ yan māṃ tasyāḥ kapolau dahata iti muhuḥ svacchakau tan na yuktam ||Panc_1.221||",
    "GK22vispancu:1234": " rathakāro 'py evaṃ sa-kāmaṃ tad-vacanam ākarṇya sa-smitam idam āha-vayasya",
    "GK22vispancu:1235": " ! yady evaṃ tarhi diṣṭyā siddhaṃ naḥ prayojanam |",
    "GK22vispancu:1236": " tad adyaiva tayā saha samāgamaḥ kriyatām iti |",
    "GK22vispancu:1237": " kaulika āha-vayasya, yatra kanyāntaḥpure vāyuṃ muktvā nānyasya praveśo",
    "GK22vispancu:1238": " 'sti tatra rakṣā-puruṣādhiṣṭhite kathaṃ mama tasyā saha samāgamaḥ ? tat kiṃ mām asatya-vacanena viḍambayasi ?",
    "GK22vispancu:1239": " rathakāra āha-mitra, paśya me buddhi-balam |",
    "GK22vispancu:1240": " evam abhidhāya tat-kṣaṇāt kīla-sañcāriṇaṃ vainateyaṃ bāhu-yugalaṃ",
    "GK22vispancu:1241": " vāyuja-vṛkṣa-dāruṇā śaṅkha-cakra-gadā-padmānvitaṃ sa-kirīṭa-kaustubham",
    "GK22vispancu:1242": " aghaṭayan |",
    "GK22vispancu:1243": " tatas tasmin kaulikaṃ samāropya viṣṇu-cihnitaṃ kṛtvā",
    "GK22vispancu:1244": " kīla-sañcaraṇa-vijñānaṃ ca darśayitvā provāca-vayasya, anena viṣṇu-rūpeṇa",
    "GK22vispancu:1245": " gatvā kanyāntaḥpure niśīthe tāṃ rājakanyām ekākinīṃ",
    "GK22vispancu:1246": " sapta-bhūmika-prāsāda-prānta-gatāṃ mugdha-svabhāvāṃ tvāṃ vāsudevaṃ manyamānāṃ svakīya-mithyā-vakroktibhī rañjayitvā vātsyāyanokta-vidhinā",
    "GK22vispancu:1247": " bhaja |",
    "GK22vispancu:1248": " kauliko 'pi tad ākarṇya tathā-rūpas tatra gatvā tām āha-rāja-putri, suptā kiṃ vā jāgarṣi ? ahaṃ tava kṛte samudrāt sānurāgo lakṣmīṃ vihāyaivāgataḥ |",
    "GK22vispancu:1249": " tat kriyatāṃ mayā saha samāgamaḥ iti |",
    "GK22vispancu:1250": " sāpi garuḍārūḍhaṃ caturbhujaṃ sāyudhaṃ kaustubhopetam avalokya sa-vismayā",
    "GK22vispancu:1251": " śayanād utthāya provāca-bhagavan ! ahaṃ mānuṣī kīṭikāśuciḥ |",
    "GK22vispancu:1252": " bhagavāṃs",
    "GK22vispancu:1253": " trailokya-pāvano vandanīyaś ca |",
    "GK22vispancu:1254": " tat katham etad yujyate |",
    "GK22vispancu:1255": " kaulika āha-subhage, satyam abhihitaṃ bhavatyā |",
    "GK22vispancu:1256": " paraṃ kiṃ tu rādhā nāma me bhāryā gopa-kula-prasūtā prathama āsīt |",
    "GK22vispancu:1257": " sā tvam atrāvatīrṇā |",
    "GK22vispancu:1258": " tenāham atrāyātaḥ |",
    "GK22vispancu:1259": " ity uktā sā prāha-bhagavan, yady evaṃ tan me tātaṃ prārthaya |",
    "GK22vispancu:1260": " so 'py",
    "GK22vispancu:1261": " avikalpaṃ māṃ tubhyaṃ prayacchati |",
    "GK22vispancu:1262": " kaulika āha-subhage, nāhaṃ darśana-pathaṃ mānuṣāṇāṃ gacchāmi |",
    "GK22vispancu:1263": " kiṃ punar ālāpa-karaṇam |",
    "GK22vispancu:1264": " tvaṃ gāndharveṇa vivhāneātmānaṃ prayaccha |",
    "GK22vispancu:1265": " no cec chāpaṃ dattvā sānvayaṃ te pitaraṃ bhasmasāt kariṣyāmi iti |",
    "GK22vispancu:1266": " evam abhidhāya garuḍād avatīrya savye pāṇau gṛhītvā tāṃ sabhayāṃ salajjāṃ vepamānāṃ śayyāyām ānayat |",
    "GK22vispancu:1267": " tataś ca rātri-śeṣaṃ yāvad vātsyāyanokta-vidhinā niṣevya pratyūṣe sva-gṛham alakṣito jagāma",
    "GK22vispancu:1268": " evaṃ tasya tāṃ nityaṃ sevamānasya kālo yāti |",
    "GK22vispancu:1269": " atha kadācit kañcukinas tasyā adharoṣṭha-pravāla-khaṇḍanaṃ dṛṣṭvā mithaḥ procuḥ-aho ! paśyatāsyā",
    "GK22vispancu:1270": " rāja-kanyāyāḥ puruṣopabhuktāyā iva śarīrāvayavā vibhāvyante |",
    "GK22vispancu:1271": " tat katham ayaṃ surakṣite'py asmin gṛha evaṃvidho vyavahāraḥ |",
    "GK22vispancu:1272": " tad rājñe nivedayāmaḥ",
    "GK22vispancu:1273": " evaṃ niścitya sarve sametya rājānaṃ procuḥ-deva ! vayaṃ na vidmaḥ |",
    "GK22vispancu:1274": " paraṃ",
    "GK22vispancu:1275": " surakṣite'pi kanyāntaḥ-pure kaścit praviśati |",
    "GK22vispancu:1276": " tad devaḥ pramāṇam iti |",
    "GK22vispancu:1277": " tac chrutvā rājātīva vyākulita-citto vyacintayat-",
    "GK22vispancu:1278": " putrīti jātā mahatīha cintā kasmai pradeyeti mahān vitarkaḥ |",
    "GK22vispancu:1279": " dattvā sukhaṃ prāpsyati vā na veti",
    "GK22vispancu:1280": " kanyā-pitṛtvaṃ khalu nāma kaṣṭam ||Panc_1.222||",
    "GK22vispancu:1281": " nadyaś ca nāryaś ca sadṛk-prabhāvās",
    "GK22vispancu:1282": " tulyāni kūlāni kulāni tāsām |",
    "GK22vispancu:1283": " toyaiś ca doṣaiś ca nipātayanti nadyo hi kūlāni kulāni nāryaḥ ||Panc_1.223||",
    "GK22vispancu:1284": " jananī-mano harati jātavatī parivardhate saha śucā suhṛdām |",
    "GK22vispancu:1285": " para-sātkṛtāpi kurute malinaṃ durita-kramā duhitaro vipadaḥ ||Panc_1.224||",
    "GK22vispancu:1286": " evaṃ bahu-vidhaṃ vicintya devīṃ rahaḥ-sthāṃ provāca-devi, jñāyatāṃ kim ete",
    "GK22vispancu:1287": " kañcukino vadanti ? tasya kṛtāntaḥ kupito yenaitad evaṃ kriyate |",
    "GK22vispancu:1288": " devy api tad ākarṇya vyākulī-bhūtā satvaraṃ kanyāntaḥpure gatvā tāṃ khaṇḍitādharāṃ nakha-vilikhita-śarīrāvayavāṃ duhitaram apaśyat |",
    "GK22vispancu:1289": " āha ca-āḥ",
    "GK22vispancu:1290": " pāpe ! kula-kalaṅka-kāriṇi ! kim eva śīla-khaṇḍanaṃ kṛtam |",
    "GK22vispancu:1291": " ko 'yaṃ",
    "GK22vispancu:1292": " kṛtāntāvalokitas tvat-sakāśam abhyeti |",
    "GK22vispancu:1293": " tat kathyatāṃ mamāgre satyam |",
    "GK22vispancu:1294": " iti kopāṭopa-visaṅkaṭaṃ vadatyāṃ mātari rāja-putrī bhaya-lajjānatānanaṃ",
    "GK22vispancu:1295": " provāca-amba, sākṣān nārāyaṇaḥ pratyahaṃ garuḍārūḍho niśi samāyāti |",
    "GK22vispancu:1296": " ced asatyaṃ mama vākyam, tat sva-cakṣuṣā vilokayatu niguḍhatarā niśīthe",
    "GK22vispancu:1297": " bhagavantaṃ ramā-kāntam |",
    "GK22vispancu:1298": " tac chrutvā sāpi prahasita-vadanā pulakāṅkita-sarvāṅgī satvaraṃ rājānam ūce-deva, diṣṭyā vardhase |",
    "GK22vispancu:1299": " nityam eva niśīthe bhagavān nārāyaṇaḥ kanyakā-pārśve'bhyeti |",
    "GK22vispancu:1300": " tena gāndharva-vivāhena sā vivāhitā |",
    "GK22vispancu:1301": " tad adya tvayā mayā ca rātrau vātāyana-gatābhyāṃ niśīthe draṣṭavyaḥ |",
    "GK22vispancu:1302": " yato na sa mānuṣaiḥ sahālāpaṃ karoti |",
    "GK22vispancu:1303": " tac chrutvā harṣitasya rājñas tad dinaṃ varṣa-śata-prāyam iva kathañcij jagāma |",
    "GK22vispancu:1304": " tatas tu rātrau nibhṛto bhūtvā rājñī-sahito rājā vātāyanas-stho",
    "GK22vispancu:1305": " gaganāsakta-dṛṣṭir yāvat tiṣṭhati, tāvat tasmin samaye garuḍārūḍhaṃ taṃ śaṅka-cakra-gadā-padma-hastaṃ yathokta-cihnāṅkitaṃ vyomno 'vatarantaṃ",
    "GK22vispancu:1306": " nārāyaṇam apaśyat |",
    "GK22vispancu:1307": " tataḥ sudhā-pūra-plāvitam ivātmānaṃ manyamānas tām",
    "GK22vispancu:1308": " uvāca-priye ! nāsty anyo dhanyataro loke mattas tvattaś ca |",
    "GK22vispancu:1309": " tat prasūtiṃ nārāyaṇo bhajate |",
    "GK22vispancu:1310": " tat-siddhāḥ sarve'smākaṃ manorathāḥ |",
    "GK22vispancu:1311": " adhunā",
    "GK22vispancu:1312": " jāmātṛ-prabhāveṇa sakalām api vasumatīṃ vaśyāṃ kariṣyāmi |",
    "GK22vispancu:1313": " evaṃ niścitya sarvaiḥ sīmādhipaiḥ saha maryādā-vyatikramam akarot |",
    "GK22vispancu:1314": " te ca taṃ maryādā-vyatikrameṇa vartamānam ālokya sarve sametya tena saha",
    "GK22vispancu:1315": " vigrahaṃ cakruḥ |",
    "GK22vispancu:1316": " atrāntare sa rājā devī-mukhena tāṃ duhitaram uvāca-putri, tvayi duhitari vartamānāyāṃ nārāyaṇe bhagavati jāmātari sthite tat kim evaṃ yujyate yat sarve pārthivā mayā saha vigrahaṃ kurvanti tat sambodhyo 'dya tvayā",
    "GK22vispancu:1317": " nija-bhartā, yathā mama śatrūn vyāpādayati |",
    "GK22vispancu:1318": " tatas tayā sa kauliko rātrau sa-vinayam abhihitaḥ-bhagavan, tvayi jāmātari sthite mama tāto yac chatrubhiḥ paribhūyate tan na yuktam |",
    "GK22vispancu:1319": " tat prasādaṃ kṛtvā sarvāṃs tān śatrūn vyāpādaya |",
    "GK22vispancu:1320": " kaulika āha-subhage ! kiyan-mātrās tv ete tava pituḥ śatravaḥ |",
    "GK22vispancu:1321": " tad-viśvastā bhava |",
    "GK22vispancu:1322": " kṣaṇenāpi sudarśana-cakreṇa sarvāṃs tilaśaḥ khaṇḍayiṣyāmi |",
    "GK22vispancu:1323": " atha gacchatā kālena sarva-deśaṃ śatrubhir udvāsya sa rājā prākāra-śeṣaḥ",
    "GK22vispancu:1324": " kṛtaḥ |",
    "GK22vispancu:1325": " tathāpi vāsudeva-rūpa-dharaṃ kaulikam ajānan rāja nityam eva viśeṣataḥ karpūrāguru-kastūrikādi-parimala-viśeṣān",
    "GK22vispancu:1326": " nānā-prakāra-vastra-puṣpa-bhakṣya-peyāṃś ca preṣayan duhitṛ-mukhena tam",
    "GK22vispancu:1327": " ūce-bhagavan, prabhāte nūnaṃ sthāna-bhaṅgo bhaviṣyati |",
    "GK22vispancu:1328": " yato",
    "GK22vispancu:1329": " yavasendhana-kṣayaḥ sañjātas tathā sarvo 'pi janaḥ prahārair jarjarita-dehaḥ saṃvṛtto yoddhum akṣamaḥ pracuro mṛtaś ca |",
    "GK22vispancu:1330": " tad evaṃ jñātvātra kāle yad ucitaṃ bhavati tad vidheyam iti |",
    "GK22vispancu:1331": " tac chrutvā kauliko 'py acintayat-sthāna-bhaṅge jāte mamānayā saha viyogo bhaviṣyati æ tasmād garuḍam āruhya sāyudham ātmānam ākāśe darśayāmi |",
    "GK22vispancu:1332": " kadācin māṃ vāsudevaṃ manyamānās te sāśaṅkā rājño yoddhṛbhir hanyate |",
    "GK22vispancu:1333": " uktaṃ ca-",
    "GK22vispancu:1334": " nirviṣeṇāpi sarpeṇa kartavyā mahatī phaṇā |",
    "GK22vispancu:1335": " viṣaṃ bhavatu vā mābhūt phaṇāṭopo bhayaṅkaraḥ ||Panc_1.225||",
    "GK22vispancu:1336": " atha yadi mama sthānārtham udyatasya mṛtyur bhaviṣyati tad api sundarataram |",
    "GK22vispancu:1337": " uktaṃ ca-",
    "GK22vispancu:1338": " gavām arthe brāhmaṇārthe svāmy-arthe svīkṛte'thavā |",
    "GK22vispancu:1339": " sthānārthe yas tyajet prāṇāṃs tasya lokāḥ sanātanāḥ ||Panc_1.226||",
    "GK22vispancu:1340": " candre maṇḍala-saṃsthe vigṛhyate rāhuṇā dinādhīśaḥ |",
    "GK22vispancu:1341": " śaraṇāgatena sārdhaṃ vipad api tejasvinā ślāghyā ||Panc_1.227||",
    "GK22vispancu:1342": " evaṃ niścitya pratyūṣe danta-dhāvanaṃ kṛtvā tāṃ provāca-subhage !",
    "GK22vispancu:1343": " samastaiḥ śatrubhir hatair annaṃ pānaṃ cāsvādayiṣyāmi |",
    "GK22vispancu:1344": " kiṃ bahunā,",
    "GK22vispancu:1345": " tvayāpi saha saṅgamaṃ tataḥ kariṣyāmi |",
    "GK22vispancu:1346": " paraṃ vācyas tvayātma-pitā yat prabhāte prabhūtena sainyena saha nagarān niṣkramya yoddhavyam",
    "GK22vispancu:1347": " ahaṃ",
    "GK22vispancu:1348": " cākāśa-sthita eva sarvāṃs tān nistejasaḥ kariṣyāmi |",
    "GK22vispancu:1349": " paścāt sukhena bhavatā hantavyāḥ yadi punar ahaṃ tān svayam eva sūdayāmi tat teṣāṃ pāpātmanāṃ vaikuṇṭhīyā gatiḥ syāt |",
    "GK22vispancu:1350": " tasmāt te tathā kartavyā yathā palāyanto hanyamānāḥ svargaṃ na gacchanti |",
    "GK22vispancu:1351": " sāpi tad ākarṇya pituḥ samīpaṃ gatvā sarvaṃ vṛttāntaṃ nyavedayat |",
    "GK22vispancu:1352": " rājāpi tasyā vākyaṃ śraddadhānaḥ pratyūṣe samutthāya samunnaddha-sainyo",
    "GK22vispancu:1353": " yuddhārthaṃ niścakrāma |",
    "GK22vispancu:1354": " kauliko 'pi maraṇe kṛta-niścayaś cāpa-pāṇir",
    "GK22vispancu:1355": " gagana-gatir garuḍārūḍho yuddhāya prasthitaḥ |",
    "GK22vispancu:1356": " atrāntare bhagavatā nārāyaṇenātītānāgata-vartamāna-vedinā, smṛta-mātro",
    "GK22vispancu:1357": " vainateyaḥ samprāpto vihasya proktaḥ-bho garutman ! jānāsi tvaṃ yan mama rūpeṇa kauliko dāru-maya-garuḍe samārūḍho rāja-kanyāṃ kāmayate |",
    "GK22vispancu:1358": " so 'bravīt-deva, sarvaṃ jñāyate tac ceṣṭitam |",
    "GK22vispancu:1359": " tat kiṃ kurmaḥ sāmpratam ?",
    "GK22vispancu:1360": " śrī-bhagavān āha-adya kauliko maraṇe kṛta-niścayo vihita-niyamo yuddhārthe vinirgataḥ sa nūnaṃ pradhāna-kṣatriyair militvā vāsudevo garuḍaś ca nipātitaḥ |",
    "GK22vispancu:1361": " tataḥ paraṃ loko 'yam āvayoḥ pūjāṃ na kariṣyati |",
    "GK22vispancu:1362": " tatas tvaṃ drutataraṃ tatra dāru-maya-garuḍe saṅkramaṇaṃ kuru |",
    "GK22vispancu:1363": " aham api kaulika-śarīre praveśaṃ kariṣyāmi |",
    "GK22vispancu:1364": " yena sa śatrūn vyāpādayati |",
    "GK22vispancu:1365": " tataś ca śatru-vadhād āvayor māhātmya-vṛddhiḥ syāt |",
    "GK22vispancu:1366": " atha garuḍe tatheti pratipanne śrī-bhagavan-nārāyaṇas tac-charīre",
    "GK22vispancu:1367": " saṅkramaṇam akarot |",
    "GK22vispancu:1368": " tato bhagavan-māhātmyena gagana-sthaḥ sa kaulikaḥ śaṅkha-cakra-gadā-cāpa-cihnitaḥ kṣaṇād eva līlayaiva samastān api pradhāna-kṣatriyān nistejasaś cakārar |",
    "GK22vispancu:1369": " tatas tena rājñā",
    "GK22vispancu:1370": " sva-sainya-parivṛtena saṅgrāme jitā nihatāś ca te sarve'pi śatravaḥ |",
    "GK22vispancu:1371": " jātaś ca loka-madhye pravādo, yathā-anena viṣṇu-jāmātṛ-prabhāveṇa sarve śatravo nihatā iti",
    "GK22vispancu:1372": " kauliko 'pi tān hatān dṛṣṭvā pramudita-manā gaganād avatīrṇaḥ san, yāvad",
    "GK22vispancu:1373": " rājāmātya-paura-lokās taṃ nagara-vāstavyaṃ kaulikaṃ paśyanti tataḥ pṛṣṭaḥ kim etad iti |",
    "GK22vispancu:1374": " tataḥ so 'pi mūlād ārabhya sarvaṃ prāg-vṛttāntaṃ nyavedayat",
    "GK22vispancu:1375": " | tataś ca kaulika-sāhasānurañjita-manasā śatru-vadhād avāpta-tejasā rājñā sā rāja-kanyā sakala-jana-pratyakṣaṃ vivāha-vidhinā tasmai samarpitā deśaś",
    "GK22vispancu:1376": " ca pradattaḥ |",
    "GK22vispancu:1377": " kauliko 'pi tayā sārdhaṃ pañca-prakāraṃ jīva-loka-sāraṃ",
    "GK22vispancu:1378": " viṣaya-sukham anubhavan kālaṃ nināya |",
    "GK22vispancu:1379": " atas tūcyate suprayuktasya dambhasya (218) iti |",
    "GK22vispancu:1380": " tac chrutvā karaṭaka āha-bhadra, asty evam |",
    "GK22vispancu:1381": " paraṃ tathāpi mahan me bhayam |",
    "GK22vispancu:1382": " yato buddhimān sañjīvako raudraś ca siṃhaḥ |",
    "GK22vispancu:1383": " yadyapi te buddhi-prāgalbhyaṃ tathāpi tvaṃ piṅgalakāt taṃ viyojayitum asamartha eva |",
    "GK22vispancu:1384": " damanaka āha-bhrātaḥ ! asamartho 'pi samartha eva |",
    "GK22vispancu:1385": " uktaṃ ca-",
    "GK22vispancu:1386": " upāyena hi yac chakyaṃ na tac chakyaṃ parākramaiḥ |",
    "GK22vispancu:1387": " kākī kanaka-sūtreṇa kṛṣṇa-sarpam aghātayat ||Panc_1.228||",
    "GK22vispancu:1388": " karaṭaka āha-katham etat ?",
    "GK22vispancu:1389": " so 'bravīt-",
    "GK22vispancu:1390": " kathā 6",
    "GK22vispancu:1391": " vāyasa-dampati-kathā",
    "GK22vispancu:1392": " asti kasmiṃścit pradeśe mahān nyagrodha-pādapaḥ |",
    "GK22vispancu:1393": " tatra vāyasa-dampatī",
    "GK22vispancu:1394": " prativasataḥ sma |",
    "GK22vispancu:1395": " atha tayoḥ prasava-kāle vṛkṣa-vivarān niṣkramya",
    "GK22vispancu:1396": " kṛṣṇa-sarpaḥ sadaiva tad-apatyāni bhakṣayati |",
    "GK22vispancu:1397": " tatas tau nirvedād",
    "GK22vispancu:1398": " anya-vṛkṣa-mūla-nivāsinaṃ priya-suhṛdaṃ śṛgālaṃ gatvocatuḥ-bhadra ! kim evaṃvidhe sañjāta āvayoḥ kartavyaṃ bhavati |",
    "GK22vispancu:1399": " evaṃ tāvad duṣṭātmā",
    "GK22vispancu:1400": " kṛṣṇa-sarpo vṛkṣa-vivarān nirgatyāvayor bālakān bhakṣayati |",
    "GK22vispancu:1401": " tat kathyatāṃ tad-rakṣārthaṃ kaścid upāyaḥ |",
    "GK22vispancu:1402": " yasya kṣetraṃ nadī-tīre bhāryā ca para-saṅgatā |",
    "GK22vispancu:1403": " sa-sarpe ca gṛhe vāsaḥ kathaṃ syāt tasya nirvṛtiḥ ||Panc_1.229||",
    "GK22vispancu:1404": " anyac ca-",
    "GK22vispancu:1405": " sarpa-yukte gṛhe vāso mṛtyur eva na saṃśayaḥ |",
    "GK22vispancu:1406": " yad grāmānte vaset sarpas tasya syāt prāṇa-saṃśayaḥ ||Panc_1.230||",
    "GK22vispancu:1407": " asmākam api tatra-sthitānāṃ pratidinaṃ prāṇa-saṃśayaḥ |",
    "GK22vispancu:1408": " sa āha-nātra viṣaye svalpo 'pi viṣādaḥ kāryaḥ |",
    "GK22vispancu:1409": " nūnaṃ sa lubdho nopāyam antareṇa vadhyaḥ syāt |",
    "GK22vispancu:1410": " upāyena jayo yādṛg ripos tādṛṅ na hetibhiḥ |",
    "GK22vispancu:1411": " upāya-jño 'lpa-kāyo 'pi na śūraiḥ paribhūyate ||Panc_1.231||",
    "GK22vispancu:1412": " tathā ca-",
    "GK22vispancu:1413": " bhakṣayitvā bahūn matsyān uttamādhama-madhyamān |",
    "GK22vispancu:1414": " atilaulyād bakaḥ kaścin mṛtaḥ karkaṭaka-grahāt ||Panc_1.232||",
    "GK22vispancu:1415": " tāv ūcatuḥ-katham etat ?",
    "GK22vispancu:1416": " so 'bravīt-",
    "GK22vispancu:1417": " kathā 7",
    "GK22vispancu:1418": " baka-kulīraka-kathā",
    "GK22vispancu:1419": " asti kasmiṃścid vana-pradeśe nānā-jala-cara-sanāthaṃ mahat saraḥ |",
    "GK22vispancu:1420": " tatra ca kṛtāśrayo baka eko vṛddha-bhāvam upāgato matsyān vyāpādayitum",
    "GK22vispancu:1421": " asamarthaḥ |",
    "GK22vispancu:1422": " tataś ca kṣutkṣāma-kaṇṭhaḥ saras-tīre upaviṣṭo",
    "GK22vispancu:1423": " muktā-phala-prakara-sadṛśair aśru-pravāhair dharā-talam abhiṣiñcan ruroda |",
    "GK22vispancu:1424": " ekaḥ kulīrako nānā-jala-cara-sametaḥ sametya tasya duḥkhena duḥkhitaḥ sādaram idam ūce-māma ! kim adya tvayā nāhāra-vṛttir anuṣṭhīyate ? kevalam",
    "GK22vispancu:1425": " aśru-pūrṇa-netrābhyāṃ sa-niḥśvāsena sthīyate |",
    "GK22vispancu:1426": " sa āha-vatsa ! satyam upalakṣitaṃ bhavatā |",
    "GK22vispancu:1427": " mayā hi matsyādanaṃ prati",
    "GK22vispancu:1428": " parama-vairāgyatayā sāmprataṃ prāyopaveśanaṃ kṛtam |",
    "GK22vispancu:1429": " tenāhaṃ samīpāgatān api matsyān na bhakṣayāmi |",
    "GK22vispancu:1430": " kulīrakas tac chrutvā prāha-māma, kiṃ tad vairāgya-kāraṇam ?",
    "GK22vispancu:1431": " sa prāha-vatsa, aham asmin sarasi jāto vṛddhiṃ gataś ca |",
    "GK22vispancu:1432": " tan mayaitac chrutaṃ yad dvādaśa-varṣikyānāvṛṣṭiḥ sampadyate lagnā |",
    "GK22vispancu:1433": " kulīraka āha-kasmāt tac chrutam ?",
    "GK22vispancu:1434": " baka āha-daivajña-mukhād eṣa śanaiścaro hi rohiṇī-śakaṭaṃ bhittvā bhaumaṃ śakraṃ ca prayāsyati",
    "GK22vispancu:1435": " uktaṃ ca varāha-mihireṇa-",
    "GK22vispancu:1436": " yadi bhinte sūrya-suto rohiṇyāḥ śakaṭam iha loke |",
    "GK22vispancu:1437": " dvādaśa varṣāṇi tadā nahi varṣati vāsavau bhūmau ||Panc_1.233||",
    "GK22vispancu:1438": " tathā ca-",
    "GK22vispancu:1439": " prājāpatye śakaṭe bhinne kṛtvaiva pātakaṃ vasudhā |",
    "GK22vispancu:1440": " bhasmāsthi-śakalākīrṇā kāpālikam iva vrataṃ dhatte ||Panc_1.234||",
    "GK22vispancu:1441": " tathā ca-",
    "GK22vispancu:1442": " rohiṇī-śakaṭam arka-nandanaś ced bhinnatti rudhiro 'thavā śaśī |",
    "GK22vispancu:1443": " kiṃ vadāmi tad-aniṣṭa-sāgare",
    "GK22vispancu:1444": " sarva-lokam upayāti saṅkṣayaḥ ||Panc_1.235||",
    "GK22vispancu:1445": " rohiṇī-śakaṭa-madhya-saṃsthite",
    "GK22vispancu:1446": " candram asya śaraṇī-kṛtā janāḥ |",
    "GK22vispancu:1447": " kvāpi yānti śiśupācitāśanāḥ",
    "GK22vispancu:1448": " sūrya-tapta-bhidurāmbu-pāyinaḥ ||Panc_1.236||",
    "GK22vispancu:1449": " tad etat saraḥ svalpa-toyaṃ vartate |",
    "GK22vispancu:1450": " śīghraṃ śoṣaṃ yāsyati |",
    "GK22vispancu:1451": " asmin śuṣke yaiḥ sahāhaṃ vṛddhiṃ gataḥ, sadaiva krīḍitaś ca, te sarve toyābhāvān nāśaṃ yāsyanti",
    "GK22vispancu:1452": " tat teṣāṃ viyogaṃ draṣṭum aham asamarthaḥ |",
    "GK22vispancu:1453": " tenaitat prāyopaveśanaṃ kṛtam |",
    "GK22vispancu:1454": " sāmprataṃ sarveṣāṃ svalpa-jalāśayānāṃ jalacarā",
    "GK22vispancu:1455": " guru-jalāśayeṣu sva-svajanair nīyante |",
    "GK22vispancu:1456": " kecic ca makara-godhā-śiśumāra-jalahasti-prabhṛtayaḥ svayam eva gacchanti |",
    "GK22vispancu:1457": " atra punaḥ sarasi ye jalacarās te niścintāḥ santi, tenāhaṃ viśeṣād rodimi yad",
    "GK22vispancu:1458": " bīja-śesa-mātram apy atra noddhariṣyati |",
    "GK22vispancu:1459": " tataḥ sa tad ākarṇyānyeṣām api jalacarāṇāṃ tat tasya vacanaṃ nivedayāmāsa",
    "GK22vispancu:1460": " | atha te sarve bhaya-trasta-manaso matsya-kacchapa-prabhṛtayas tam abhyupetya papracchuḥ-māma ! asti kaścid upāyo yenāsmākaṃ rakṣā bhavati ?",
    "GK22vispancu:1461": " baka āha-asty asya jalāśayasya nātidūre prabhūta-jala-sanāthaṃ saraḥ",
    "GK22vispancu:1462": " padminī-khaṇḍa-maṇḍitaṃ yac caturviṃśaty api varṣāṇām avṛṣṭyā na śoṣam eṣyati |",
    "GK22vispancu:1463": " tad yadi mama pṛṣṭhaṃ kaścid ārohati, tad ahaṃ taṃ tatra nayāmi |",
    "GK22vispancu:1464": " atha te tatra viśvāsam āpannāḥ, tāta mātula bhrātaḥ iti bruvāṇāḥ ahaṃ",
    "GK22vispancu:1465": " pūrvam ahaṃ pūrvam iti samantāt paritasthuḥ |",
    "GK22vispancu:1466": " so 'pi duṣṭāśayaḥ krameṇa tān pṛṣṭha āropya jalāśayasya nātidūre śilāṃ samāsādya tasyām",
    "GK22vispancu:1467": " svecchayā bhakṣayitvā bhūyo 'pi jalāśayaṃ samāsādya jalacarṇāṇāṃ",
    "GK22vispancu:1468": " mithyā-vārtā-sandeśakair manāṃsi rañjayan nityam evāhāra-vṛttim akarot |",
    "GK22vispancu:1469": " anyasmin dine ca kulīrakeṇoktaḥ-māma ! mayā saha te prathamaḥ",
    "GK22vispancu:1470": " sneha-sambhāṣaḥ sañjātaḥ |",
    "GK22vispancu:1471": " tat kiṃ māṃ parityajyānyān nayasi ? tasmād adya me prāṇa-trāṇaṃ kuru |",
    "GK22vispancu:1472": " tad ākarṇya so 'pi duṣṭāśayaś cintitavān-nirviṇṇo 'haṃ matsya-māṃsādanena",
    "GK22vispancu:1473": " tad adyainaṃ kulīrakaṃ vyañjana-sthāne karomi |",
    "GK22vispancu:1474": " iti vicintya taṃ pṛṣṭe samāropya tāṃ vadhya-śilām uddiśya prasthitaḥ |",
    "GK22vispancu:1475": " kulīrako 'pi dūrād",
    "GK22vispancu:1476": " evāsthi-parvataṃ śilāśrayam avalokya mastyāsthīni parijñāya tam apṛcchat-māma, kiyad dūre sa jalāśayaḥ ? madīya-bhāreṇātiśrāntas tvam |",
    "GK22vispancu:1477": " tat kathaya |",
    "GK22vispancu:1478": " so 'pi manda-dhīr jalacaro 'yam iti matvā sthale na prabhavatīti sa-smitam",
    "GK22vispancu:1479": " idam āha-kulīraka, kuto 'nyo jalāśayaḥ ? mama prāṇa-yātreyam |",
    "GK22vispancu:1480": " tasmāt smaryatām ātmano 'bhīṣṭa-devatā |",
    "GK22vispancu:1481": " tvām apy anyāṃ śilāyāṃ nikṣipya bhakṣayiṣyāmi |",
    "GK22vispancu:1482": " ity uktavati tasmin sva-vadana-daṃśa-dvayena",
    "GK22vispancu:1483": " mṛṇāla-nāla-dhavalāyāṃ mṛdu-grīvāyāṃ gṛhīto mṛtaś ca |",
    "GK22vispancu:1484": " atha sa tāṃ baka-grīvāṃ samādāya śanaiḥ śanais taj jalāśayam āsasāda |",
    "GK22vispancu:1485": " tataḥ sarvair eva jalacaraiḥ pṛṣṭaḥ-bhoḥ kulīraka ! kiṃ nivṛttas tvam ? sa mātulo 'pi nāyātaḥ",
    "GK22vispancu:1486": " tat kiṃ cirayati ? vayaṃ sarve sotksukāḥ kṛta-kṣaṇās",
    "GK22vispancu:1487": " tiṣṭhāmaḥ |",
    "GK22vispancu:1488": " evaṃ tair abhihite kulīrako 'pi vihasyovāca-mūrkhāḥ ! sarve jalacarās tena",
    "GK22vispancu:1489": " mithyā-vādinā vañcayitvā nātidūre śilā-tale prakṣipya bhakṣitāḥ |",
    "GK22vispancu:1490": " tan",
    "GK22vispancu:1491": " mamāyuḥ-śeṣatayā tasya viśvāsa-ghātakasyābhiprāyaṃ jñātvā grīveyam ānītā |",
    "GK22vispancu:1492": " tad alaṃ sambhrameṇa |",
    "GK22vispancu:1493": " adhunā sarva-jala-carāṇāṃ kṣemaṃ bhaviṣyati |",
    "GK22vispancu:1494": " ato 'haṃ bravīmi-bhakṣayitvā bahūn matsyān iti |",
    "GK22vispancu:1495": " vāyasa āha-bhadra ! tat kathaya kathaṃ sa duṣṭa-sarpo vadham upaiṣyati |",
    "GK22vispancu:1496": " śṛgāla āha-gacchatu bhavān kañcin nagaraṃ rājādhiṣṭhānam |",
    "GK22vispancu:1497": " tatra kasyāpi dhanino rājāmātyādeḥ pramādinaḥ kanaka-sūtraṃ hāraṃ vā gṛhītvā tat-koṭare",
    "GK22vispancu:1498": " prakṣipa, yena sarpas tad-grahaṇena vadhyate |",
    "GK22vispancu:1499": " tat-kṣaṇāt kākaḥ kākī ca tad ākarṇyātmecchayotpatitau |",
    "GK22vispancu:1500": " tataś ca kākī kiñcit saraḥ prāpya yāvat paśyati, tāvat tan-madhye kasyacid rājño 'ntaḥpuraṃ jalāsannaṃ nyasta-kanaka-sūtraṃ mukta-muktāhāra-vastrābharaṇaṃ",
    "GK22vispancu:1501": " jala-krīḍāṃ kurute |",
    "GK22vispancu:1502": " atha sā vāyasī kanaka-sūtram ekam ādāya sva-gṛhābhimukhaṃ pratasthe |",
    "GK22vispancu:1503": " tataś ca kañcukino varṣa-varāś ca",
    "GK22vispancu:1504": " tan-nīyamānam upalakṣya gṛhīta-laguḍāḥ satvaram anuyayuḥ |",
    "GK22vispancu:1505": " kāky api sarpa-koṭare tat-kanaka-sūtraṃ prakṣipya sudūram avasthitā |",
    "GK22vispancu:1506": " atha yāvad rāja-puruṣās taṃ vṛkṣam āruhya tat-koṭaram avalokayanti, tāvat",
    "GK22vispancu:1507": " kṛṣṇa-sarpaḥ prasārita-bhogas tiṣṭhati |",
    "GK22vispancu:1508": " tatas taṃ laguḍa-prahāreṇa hatvā",
    "GK22vispancu:1509": " kanaka-sūtram ādāya yathābhilaṣitaṃ sthānaṃ gatāḥ |",
    "GK22vispancu:1510": " vāyasa-dampatī api tataḥ paraṃ sukhena vasataḥ |",
    "GK22vispancu:1511": " ato 'haṃ bravīmi-upāyena hi yat kuryāt iti |",
    "GK22vispancu:1512": " tan na kiṃcid iha buddhimatām asādhyam asti |",
    "GK22vispancu:1513": " uktaṃ ca-",
    "GK22vispancu:1514": " yasya buddhir balaṃ tasya nirbuddhes tu kuto balam |",
    "GK22vispancu:1515": " vane siṃho madonmattaḥ śaśakena nipātitaḥ ||Panc_1.237||",
    "GK22vispancu:1516": " karaṭaka āha-katham etat ?",
    "GK22vispancu:1517": " sa āha-",
    "GK22vispancu:1518": " kathā 8",
    "GK22vispancu:1519": " bhāsurakākhya-siṃha-kathā",
    "GK22vispancu:1520": " kasmiṃścid vane bhāsurako nāma siṃhaḥ prativasati sma |",
    "GK22vispancu:1521": " athāsau vīryātirekān nityam evānekān mṛga-śaśakādīn vyāpādayan nopararāma |",
    "GK22vispancu:1522": " athānyedyus tad-vanajāḥ sarve sāraṅga-varāha-mahiṣa-śaśakādayo militvā tam abhyupetya procuḥ-svāmin ! kim anena sakala-mṛga-vadhena nityam eva, yatas tavaikenāpi mṛgeṇa tṛptir bhavati tat kriyatām asmābhiḥ saha",
    "GK22vispancu:1523": " samaya-dharmaḥ |",
    "GK22vispancu:1524": " adya-prabhṛti tavātropaviṣṭasya jāti-krameṇa pratidinam eko mṛgo bhakṣaṇārthaṃ sameṣyati |",
    "GK22vispancu:1525": " evaṃ kṛte tava tāvat prāṇa-yātrā kleśaṃ vināpi bhaviṣyati |",
    "GK22vispancu:1526": " asmākaṃ ca punaḥ sarvocchedanaṃ na syāt |",
    "GK22vispancu:1527": " tad eṣa rāja-dharmo 'nuṣṭhīyatām |",
    "GK22vispancu:1528": " uktaṃ ca-",
    "GK22vispancu:1529": " śanaiḥ śanaiś ca yo rājyam upabhuṅkte yathā-balam |",
    "GK22vispancu:1530": " rasāyanam iva prājñaḥ sa puṣṭiṃ paramāṃ vrajet ||Panc_1.238||",
    "GK22vispancu:1531": " vidhinā mantra-yuktena rūkṣāpi mathitāpi ca |",
    "GK22vispancu:1532": " prayacchati phalaṃ bhūmir araṇīva hutāśanam ||Panc_1.239||",
    "GK22vispancu:1533": " prajānāṃ pālanaṃ śasyaṃ svarga-kośasya vardhanam |",
    "GK22vispancu:1534": " pīḍanaṃ dharma-nāśāya pāpāyāyaśase sthitam ||Panc_1.240||",
    "GK22vispancu:1535": " gopālena prajādhenor vitta-dugdhaṃ śanaiḥ śanaiḥ |",
    "GK22vispancu:1536": " pālanāt poṣaṇād grāhyaṃ nyāyyāṃ vṛttiṃ samācaret ||Panc_1.241||",
    "GK22vispancu:1537": " ajām iva prajāṃ mohād yo hanyāt pṛthivī-patim |",
    "GK22vispancu:1538": " tasyaikā jāyate tṛptir na dvitīyā kathañcana ||Panc_1.242||",
    "GK22vispancu:1539": " phalārthī nṛpatir lokān pālayed yatnam āsthitaḥ |",
    "GK22vispancu:1540": " dāna-mānādi-toyena mālākāro 'ṅkurān iva ||Panc_1.243||",
    "GK22vispancu:1541": " nṛpa-dīpo dhana-snehaṃ prajābhyaḥ saṃharann api |",
    "GK22vispancu:1542": " āntara-sthair guṇaiḥ śubhrair lakṣyate naiva kenacit ||Panc_1.244||",
    "GK22vispancu:1543": " yathā gaur duhyate kāle pālyate ca tathā prajāḥ |",
    "GK22vispancu:1544": " sicyate cīyate caiva latā puṣpa-phala-pradā ||Panc_1.245||",
    "GK22vispancu:1545": " yathā bījāṅkuraḥ sūkṣmaḥ prayatnenābhirakṣitaḥ |",
    "GK22vispancu:1546": " phala-prado bhavet kāle tadval lokaḥ surakṣitaḥ ||Panc_1.246||",
    "GK22vispancu:1547": " hiraṇya-dhānya-ratnāni yānāni vividhāni ca |",
    "GK22vispancu:1548": " tathānyad api yat kiñcit prajābhyaḥ syān mahīpateḥ ||Panc_1.247||",
    "GK22vispancu:1549": " lokānugraha-kartāraḥ pravardhante nareśvarāḥ |",
    "GK22vispancu:1550": " lokānāṃ saṅkṣayāc caiva kṣayaṃ yānti na saṃśayaḥ ||Panc_1.248||",
    "GK22vispancu:1551": " atha teṣāṃ tad-vacanam ākarṇya bhāsuraka āha-aho satyam abhihitaṃ bhavadbhiḥ |",
    "GK22vispancu:1552": " paraṃ yadi mamopaviṣṭasyātra nityam eva naikaḥ śvāpadaḥ samāgamiṣyati |",
    "GK22vispancu:1553": " tan nūnaṃ sarvān api bhakṣayiṣyāmi |",
    "GK22vispancu:1554": " atha te tathaiva pratijñāya nirvṛti-bhājas tatraiva vane nirbhayāḥ paryaṭanti |",
    "GK22vispancu:1555": " ekaś ca pratidinaṃ krameṇa yāti |",
    "GK22vispancu:1556": " vṛddho vā, vairāgya-yukto vā, śoka-grasto vā,",
    "GK22vispancu:1557": " putra-kalatra-nāśa-bhīto vā, teṣāṃ madhyāt tasya bhojanārthaṃ",
    "GK22vispancu:1558": " madhyāhna-samaya upatiṣṭhate |",
    "GK22vispancu:1559": " atha kadācij jāti-kramāc chaśakasyāvasaraḥ samāyātaḥ |",
    "GK22vispancu:1560": " sa samasta-mṛgaiḥ",
    "GK22vispancu:1561": " prerito 'nicchann api mandaṃ mandaṃ gatvā tasya vadhopāyaṃ cintayan velātikramaṃ kṛtvāvyākulita-hṛdayo yāvad gacchati tāvan-mārge gacchatā kūpaḥ sandṛṣṭaḥ |",
    "GK22vispancu:1562": " yāvat kūpopari pāti tāvat kūpa-madhya ātmanaḥ pratibimbaṃ dadarśa |",
    "GK22vispancu:1563": " dṛṣṭvā ca tena hṛdaye cintitam-yad bhāvya upāyo 'sti",
    "GK22vispancu:1564": " | ahaṃ bhāsurakaṃ prakopya sva-buddhyāsmin kūpe pātayiṣyāmi |",
    "GK22vispancu:1565": " athāsau dina-śeṣe bhāsuraka-samīpaṃ prāptaḥ |",
    "GK22vispancu:1566": " siṃho 'pi velātikrameṇa",
    "GK22vispancu:1567": " kṣutkṣāma-kaṇṭhaḥ kopāviṣṭaḥ sṛkkaṇī parilelihad vyacintayat-aho !",
    "GK22vispancu:1568": " pratār-āhārāya niḥsattvaṃ vanaṃ mayā kartavyam |",
    "GK22vispancu:1569": " evaṃ cintayatas tasya śaśako mandaṃ mandaṃ gatvā praṇamya tasyāgre sthitaḥ |",
    "GK22vispancu:1570": " atha taṃ prajvalitātmā bhāsurako bhartsayann āha-re śaśakādhama ekas tāvat tvaṃ laghuḥ prāpto 'parato velātikrameṇa |",
    "GK22vispancu:1571": " tad asmād aparādhāt tvāṃ nipātya prātaḥ sakalāny api mṛga-kulāny ucchedayiṣyāmi |",
    "GK22vispancu:1572": " atha śaśakaḥ sa-vinayaṃ provāca-svāmin ! nāparādho mama |",
    "GK22vispancu:1573": " na ca sattvānām",
    "GK22vispancu:1574": " | tac chyrūtāṃ kāraṇam |",
    "GK22vispancu:1575": " siṃha āha-satvaraṃ nivedaya yāvan mama daṃṣṭrāntargato na bhavān",
    "GK22vispancu:1576": " bhaviṣyati iti |",
    "GK22vispancu:1577": " śaśaka āha-svāmin, samasta-mṛgair adya jāti-krameṇa mama laghutarasya prastāvaṃ vijñāya tato 'haṃ pañca-śaśakaiḥ samaṃ preṣitaḥ |",
    "GK22vispancu:1578": " tataś cāham āgacchenn antarāle mahatā kenacid apareṇa siṃhena vivarān",
    "GK22vispancu:1579": " nirgatyābhihitaḥ-abhīṣṭa-devatāṃ smarata |",
    "GK22vispancu:1580": " tato mayābhihitam-vayaṃ svāminon bhāsuraka-siṃhasya sakāśam āhārārthaṃ samaya-dharmeṇa gacchāmaḥ |",
    "GK22vispancu:1581": " tatas tenābhihitam-yady evaṃ tarhi madīyam etad-vanam |",
    "GK22vispancu:1582": " mayā saha samaya-dharmeṇa samastair api śvāpadair vartitavyam |",
    "GK22vispancu:1583": " cora-rūpī sa bhāsurakaḥ |",
    "GK22vispancu:1584": " atha yadi so 'tra rājā |",
    "GK22vispancu:1585": " viśvāsa-sthāne caturaḥ śaśakān atra",
    "GK22vispancu:1586": " dhṛtvā tam āhūya drutataram āgaccha |",
    "GK22vispancu:1587": " yena yaḥ kaścid āvayor madhyāt parākrameṇa rājā bhaviṣyati sa sarvān etān bhakṣayiṣyati iti",
    "GK22vispancu:1588": " tato 'haṃ tenādiṣṭaḥ svāmi-sakāśam abhyāgataḥ |",
    "GK22vispancu:1589": " etad velā vyatikrama-kāraṇam |",
    "GK22vispancu:1590": " tad atra svāmī pramāṇam |",
    "GK22vispancu:1591": " tac chrutvā bhāsuraka āha-bhadra, yady evaṃ tat satvaraṃ darśaya me taṃ",
    "GK22vispancu:1592": " caura-siṃhaḥ yenāhaṃ mṛga-kopaṃ tasyopari kṣiptvā svastho bhavāmi |",
    "GK22vispancu:1593": " uktaṃ",
    "GK22vispancu:1594": " ca-",
    "GK22vispancu:1595": " bhūmir mitraṃ hiraṇyaṃ ca vigrahasya phala-trayam |",
    "GK22vispancu:1596": " nāsty ekam api yady eṣāṃ na taṃ kuryāt kathañcana ||Panc_1.249||",
    "GK22vispancu:1597": " yatra na syāt phalaṃ bhūri yatra casyāt parābhavaḥ |",
    "GK22vispancu:1598": " na tatra matimān yuddhaṃ samutpādya samācaret ||Panc_1.250||",
    "GK22vispancu:1599": " śaśāka āha-svāmin ! satyam idam |",
    "GK22vispancu:1600": " sva-bhūmi-hetoḥ paribhavāc ca yudhyante",
    "GK22vispancu:1601": " kṣatriyāḥ |",
    "GK22vispancu:1602": " paraṃ sa durgāśrayaḥ durgān niṣkramya vayaṃ tena viṣkambhitāḥ |",
    "GK22vispancu:1603": " tato durgastho duḥsadhyo bhavati ripuḥ |",
    "GK22vispancu:1604": " uktaṃ ca-",
    "GK22vispancu:1605": " na gajānāṃ sahasreṇa na ca lakṣeṇa vājinām |",
    "GK22vispancu:1606": " yat kṛtyaṃ sidhyati rājñāṃ durgeṇaikena vigrahe ||Panc_1.251|| śatam eko 'pi saṃdhatte prākārastho dhanurdharaḥ |",
    "GK22vispancu:1607": " tasmād durgaṃ praśaṃsanti nītiśāstravicakṣaṇāḥ",
    "GK22vispancu:1608": " ||Panc_1.252|| purā guroḥ samādeśādd hiraṇyakaśipor bhayāt |",
    "GK22vispancu:1609": " śakreṇa vihitaṃ durgaṃ prabhāvād viśvakarmaṇaḥ ||Panc_1.253|| tenāpi ca varo datto yasya durgaṃ sa bhūpatiḥ |",
    "GK22vispancu:1610": " vijayī syāt tato bhūmau durgāṇi syuḥ sahasraśaḥ",
    "GK22vispancu:1611": " ||Panc_1.254|| daṃṣṭrāvirahito nāgo madahīno yathā gajaḥ |",
    "GK22vispancu:1612": " sarveṣāṃ jāyate vaśyo durgahīnas tathā nṛpaḥ ||Panc_1.255||",
    "GK22vispancu:1613": " tac chrutvā bhāsuraka āha |",
    "GK22vispancu:1614": " bhadra durgastham api darśaya taṃ caura-siṃhaṃ",
    "GK22vispancu:1615": " yena vyāpādayāmi |",
    "GK22vispancu:1616": " uktaṃ ca-",
    "GK22vispancu:1617": " jāta-mātraṃ na yaḥ śatruṃ rogaṃ ca praśamaṃ nayet |",
    "GK22vispancu:1618": " mahābalo 'pi tenaiva vṛddhiṃ prāpya sa hanyate ||Panc_1.256||",
    "GK22vispancu:1619": " tathā ca-",
    "GK22vispancu:1620": " uttiṣṭhamānas tu paro nopekṣyaḥ pathyam icchatā |",
    "GK22vispancu:1621": " samau hi śiṣṭair āmnātau vartsyantāv āmayaḥ sa ca ||Panc_1.257||",
    "GK22vispancu:1622": " api ca-",
    "GK22vispancu:1623": " upekṣitaḥ kṣīṇa-balo 'pi śatruḥ pramāda-doṣāt puruṣair madāndhaiḥ |",
    "GK22vispancu:1624": " sādhyo",
    "GK22vispancu:1625": " 'pi bhūtvā prathamaṃ tato 'sāv",
    "GK22vispancu:1626": " asādhyatāṃ vyādhir iva prayāti ||Panc_1.258||",
    "GK22vispancu:1627": " tathā ca-",
    "GK22vispancu:1628": " ātmanaḥ śaktim udvīkṣya manotsāhaṃ ca yo vrajet |",
    "GK22vispancu:1629": " bahūn hanti sa eko 'pi",
    "GK22vispancu:1630": " kṣatriyān bhārgavo yathā ||Panc_1.259||",
    "GK22vispancu:1631": " śaśaka āha-asty etat |",
    "GK22vispancu:1632": " tathāpi balavān sa mayā dṛṣṭaḥ |",
    "GK22vispancu:1633": " tan na yujyate svāminas tasya tasya sāmarthyam aviditvā gantum |",
    "GK22vispancu:1634": " uktaṃ ca-",
    "GK22vispancu:1635": " aviditvātmanaḥ śaktiṃ parasya ca samutsukaḥ |",
    "GK22vispancu:1636": " gacchann abhimukho vahnau nāśaṃ yāti pataṅgavat ||Panc_1.260|| yo balāt pronnataṃ yāti nihantuṃ sabalo 'py arim |",
    "GK22vispancu:1637": " vimadaḥ sa nivarteta śīrṇa-danto gajo yathā ||Panc_1.261||",
    "GK22vispancu:1638": " bhāsuraka āha-bhoḥ kiṃ tavānena vyāpāreṇa |",
    "GK22vispancu:1639": " darśaya me taṃ durgastham api |.",
    "GK22vispancu:1640": " atha śaśaka āha-yady evaṃ tarhy āgacchatu svāmī |",
    "GK22vispancu:1641": " evam uktvāgre vyavasthitaḥ |",
    "GK22vispancu:1642": " tataś ca tenāgacchatā yaḥ kūpo dṛṣṭo 'bhūt tam eva kūpam āsādya bhāsurakam āha-svāmin kas te pratāpaṃ soḍhuṃ samarthaḥ ? tvāṃ dṛṣṭvā dūrato 'pi",
    "GK22vispancu:1643": " caura-siṃhaḥ praviṣṭaḥ svaṃ durgam |",
    "GK22vispancu:1644": " tad āgaccha yathā darśayāmīti |",
    "GK22vispancu:1645": " bhāsuraka āha-darśaya me durgam |",
    "GK22vispancu:1646": " tad anu darśitas tena kūpaḥ |",
    "GK22vispancu:1647": " tataḥ so 'pi mūrkhaḥ siṃhaḥ kūpa-madhya ātma-pratibimbaṃ jala-madhya-gataṃ dṛṣṭvā",
    "GK22vispancu:1648": " siṃha-nādaṃ mumoca |",
    "GK22vispancu:1649": " tataḥ pratiśabdena kūpa-madhyād dvi-guṇataro nādaḥ samutthitaḥ |",
    "GK22vispancu:1650": " atha tena taṃ śatruṃ matvātmānaṃ tasyopari prakṣipya prāṇāḥ parityaktāḥ |",
    "GK22vispancu:1651": " śaśako 'pi hṛṣṭa-manāḥ sarva-mṛgān ānandya taiḥ saha praśasyamāno",
    "GK22vispancu:1652": " yathā-sukhaṃ tatra vane nivasati sma |",
    "GK22vispancu:1653": " ato 'haṃ bravīmi-yasya buddhir balaṃ tasya iti |",
    "GK22vispancu:1654": " tad yadi bhavān kathayati tat tatraiva gatvā tayoḥ sva-buddhi-prabhāveṇa",
    "GK22vispancu:1655": " maitrī-bhedaṃ karomi |",
    "GK22vispancu:1656": " karaṭaka āha-bhadra ! yady evaṃ tarhi gaccha |",
    "GK22vispancu:1657": " śivās te panthānaḥ santu |",
    "GK22vispancu:1658": " yathābhipretam anuṣṭhīyatām |",
    "GK22vispancu:1659": " atha damanakaḥ sañjīvaka-viyuktaṃ piṅgalakam avalokya tatrāntare",
    "GK22vispancu:1660": " praṇamyāgre samupaviṣṭaḥ |",
    "GK22vispancu:1661": " piṅgalako 'pi tam āha-bhadra, kiṃ cirād dṛṣṭaḥ",
    "GK22vispancu:1662": " damanaka āha-na kañcid deva-pādānām asmābhiḥ prayojanam |",
    "GK22vispancu:1663": " tenāhaṃ nāgacchāmi |",
    "GK22vispancu:1664": " tathāpi rāja-prayojana-vināśam avalokya sandahyamāna-hṛdayo",
    "GK22vispancu:1665": " vyākulatayā svayam evābhyāgato vaktum |",
    "GK22vispancu:1666": " uktaṃ ca-",
    "GK22vispancu:1667": " priyaṃ vā yadi vā dveṣyaṃ śubhaṃ vā yadi vāśubham |",
    "GK22vispancu:1668": " apṛṣṭo 'pi hitaṃ vakṣyed yasya necchet parābhavam ||Panc_1.262||",
    "GK22vispancu:1669": " atha tasya sābhiprāyaṃ vacanam ākarṇya piṅgalaka āha-kiṃ vaktu-manā bhavān",
    "GK22vispancu:1670": " ? tat kathyatāṃ yat kathanīyam asti |",
    "GK22vispancu:1671": " sa prāha-deva sañjīvako yuṣmat-pādānām upari droha-buddhir iti |",
    "GK22vispancu:1672": " viśvāsa-gatasya mama vijane idam āha-bho damanaka ! dṛṣṭā mayāsya piṅgalakasya sārāsāratā",
    "GK22vispancu:1673": " tad aham enaṃ hatvā sakala-mṛgādhipatyaṃ",
    "GK22vispancu:1674": " tvat-sācivya-padavī-samanvitaṃ kariṣyāmi |",
    "GK22vispancu:1675": " piṅgalako 'pi",
    "GK22vispancu:1676": " tad-vajra-sāra-prahāra-sadṛśaṃ dāruṇaṃ vacaḥ samākarṇya moham upagato na",
    "GK22vispancu:1677": " kiñcid apy uktavān |",
    "GK22vispancu:1678": " damanako 'pi tasya tam ākāram ālokya cintitavān-ayaṃ",
    "GK22vispancu:1679": " tāvat sañjīvaka-nibaddha-rāgaḥ |",
    "GK22vispancu:1680": " tan nūnam anena mantriṇā rājā vināśam avāpsyati iti |",
    "GK22vispancu:1681": " uktaṃ ca-",
    "GK22vispancu:1682": " ekaṃ bhūmi-patiḥ karoti sacivaṃ rājye pramāṇaṃ yadā taṃ mohāc chrayate madaḥ sa ca madād dāsyena nirvidyate |",
    "GK22vispancu:1683": " nirviṇṇasya padaṃ karoti hṛdaye tasya svatantra-spṛhā- svātantrya-spṛhayā",
    "GK22vispancu:1684": " tataḥ sa nṛpateḥ prāṇān abhidruhyati ||Panc_1.263||",
    "GK22vispancu:1685": " tat kim atra yuktam iti |",
    "GK22vispancu:1686": " piṅgalako 'pi cetanāṃ samāsādya katham api tam āha-sañjīvakas tāvat prāṇa-samo bhṛtyaḥ",
    "GK22vispancu:1687": " sa kathaṃ mamopari droha-buddhiṃ",
    "GK22vispancu:1688": " karoti |",
    "GK22vispancu:1689": " damanaka āha-deva, bhṛtyo 'bhṛtya ity anekāntikam etat |",
    "GK22vispancu:1690": " uktaṃ ca-",
    "GK22vispancu:1691": " na so 'sti puruṣo rājñāṃ yo na kāmayate śriyam |",
    "GK22vispancu:1692": " aśaktā eva sarvatra narendraṃ paryupāsate ||Panc_1.264||",
    "GK22vispancu:1693": " piṅgalaka āha-bhadra, tathāpi mama tasyopari citta-vṛttir na vikṛtiṃ yāti",
    "GK22vispancu:1694": " | athavā sādhv idam ucyate-",
    "GK22vispancu:1695": " aneka-doṣa-duṣṭasya kāyaḥ kasya na vallabhaḥ |",
    "GK22vispancu:1696": " kurvann api vyalīkāni yaḥ priyaḥ priya eva saḥ ||Panc_1.265||",
    "GK22vispancu:1697": " damanaka āha-ata evāyaṃ doṣaḥ |",
    "GK22vispancu:1698": " uktaṃ ca-",
    "GK22vispancu:1699": " yasminn evādhikaṃ cakṣur āropayati pārthivaḥ |",
    "GK22vispancu:1700": " akulīnaḥ kulīno vā sa śriyā bhājanaṃ naraḥ ||Panc_1.266||",
    "GK22vispancu:1701": " aparaṃ kena gaṇa-viśeṣeṇa svāmī sañjīvakaṃ nirguṇakam api nikaṭe dhārayati",
    "GK22vispancu:1702": " | atha deva, yady evaṃ cintayasi mahā-kāyo 'yam |",
    "GK22vispancu:1703": " anena ripūn vyāpādayiṣyāmi |",
    "GK22vispancu:1704": " tad asmān na sidhyati, yato 'yaṃ śaṣpa-bhojī |",
    "GK22vispancu:1705": " deva-pādānāṃ punaḥ śatravo māṃsāśinaḥ |",
    "GK22vispancu:1706": " tad-ripu-sādhanam asya sāhāyyena na bhavati |",
    "GK22vispancu:1707": " tasmād enaṃ dūṣayitvā hanyatām iti |",
    "GK22vispancu:1708": " piṅgalaka āha-",
    "GK22vispancu:1709": " ukto bhavati yaḥ pūrvaṃ guṇavān iti saṃsadi |",
    "GK22vispancu:1710": " tasya doṣo na vaktavyaḥ pratijñā-bhaṅga-bhīruṇā ||Panc_1.267||",
    "GK22vispancu:1711": " anyac ca |",
    "GK22vispancu:1712": " mayāsya tava vacanenābhaya-pradānaṃ dattam |",
    "GK22vispancu:1713": " tat kathaṃ svayam eva vyāpādayāmi |",
    "GK22vispancu:1714": " sarvathā sañjīvako 'yaṃ suhṛd asmākam |",
    "GK22vispancu:1715": " na taṃ prati kaścin manyur iti |",
    "GK22vispancu:1716": " uktaṃ ca-",
    "GK22vispancu:1717": " itaḥ sa daityaḥ prāpta-śrīr neta evārhati kṣayam |",
    "GK22vispancu:1718": " viṣa-vṛkṣo 'pi saṃvardhya svayaṃ chettum asāmpratam ||Panc_1.268||",
    "GK22vispancu:1719": " ādau na vā praṇayināṃ praṇayo vidheyo datto 'thavā pratidinaṃ paripoṣaṇīyaḥ |",
    "GK22vispancu:1720": " utkṣipya yat kṣipati tat prakaroti lajjāṃ bhūmau sthitasya patanād bhayam eva nāsti ||Panc_1.269||",
    "GK22vispancu:1721": " upakāriṣu yaḥ sādhuḥ sādhutve tasya ko guṇaḥ |",
    "GK22vispancu:1722": " apakāriṣu yaḥ sādhuḥ sa sādhuḥ sadbhir ucyate ||Panc_1.270||",
    "GK22vispancu:1723": " tad-droha-buddher api mayāsya na viruddham ācaraṇīyam |",
    "GK22vispancu:1724": " damanaka āha-svāmin ! naiṣa rāja-dharmo yad droha-buddhir api kṣamyate |",
    "GK22vispancu:1725": " uktaṃ ca-",
    "GK22vispancu:1726": " tulyārthaṃ tulya-sāmarthyaṃ marmajñaṃ vyavasāyinam |",
    "GK22vispancu:1727": " ardha-rājya-haraṃ bhṛtyaṃ yo na hanyāt sa hanyate ||Panc_1.271||",
    "GK22vispancu:1728": " aparaṃ tvayāsya sakhitvāt sarvo 'pi rāja-dharmaḥ parityaktaḥ",
    "GK22vispancu:1729": " rāja-dharmābhāvāt sarvo 'pi parijano viraktiṃ gataḥ |",
    "GK22vispancu:1730": " yaḥ sañjīvakaḥ śaṣpa-bhojī |",
    "GK22vispancu:1731": " bhavān māṃsādaḥ |",
    "GK22vispancu:1732": " tava prakṛtayaś ca yat",
    "GK22vispancu:1733": " tavāvadhyavyasāya-bāhyaṃ kutas tāsāṃ māṃsāśanam |",
    "GK22vispancu:1734": " yad-rahitās tvāṃ tyaktvā yāsyanti |",
    "GK22vispancu:1735": " tato 'pi tvaṃ vinaṣṭa eva |",
    "GK22vispancu:1736": " asya saṅgatyā punas te na kadācid ākheṭake matir bhaviṣyati |",
    "GK22vispancu:1737": " uktaṃ ca-",
    "GK22vispancu:1738": " yādṛśaiḥ sevyate bhṛtyair yādṛśāṃś copasevate |",
    "GK22vispancu:1739": " kadācin nātra sandehas tādṛg bhavati pūruṣaḥ ||Panc_1.272||",
    "GK22vispancu:1740": " tathā ca-",
    "GK22vispancu:1741": " santaptāyasi saṃsthitasya payaso nāmāpi na jñāyate",
    "GK22vispancu:1742": " mukta-kāratayā tad eva nalinī-patra-sthitaṃ rājate |",
    "GK22vispancu:1743": " svātau sāgara-śukti-kukṣi-patitaṃ taj jāyate mauktikaṃ",
    "GK22vispancu:1744": " prāyeṇādhama-madhyamottama-guṇaḥ saṃvāsato jāyate ||Panc_1.273||",
    "GK22vispancu:1745": " tathā ca-",
    "GK22vispancu:1746": " asatāṃ saṅga-doṣeṇa satī yāti matir bhramam |",
    "GK22vispancu:1747": " eka-rātri-pravāsena kāṣṭhaṃ muñje pralambitam ||Panc_1.274||",
    "GK22vispancu:1748": " ata eva santo nīca-saṅgaṃ varjayanti |",
    "GK22vispancu:1749": " uktaṃ ca-",
    "GK22vispancu:1750": " na hy avijñāta-śīlasya pradātavyaḥ pratiśrayaḥ |",
    "GK22vispancu:1751": " mat-kuṇasya ca doṣeṇa hatā manda-visarpiṇī ||Panc_1.275||",
    "GK22vispancu:1752": " piṅgalaka āha--katham etat ?",
    "GK22vispancu:1753": " so 'bravīt-",
    "GK22vispancu:1754": " kathā 9",
    "GK22vispancu:1755": " manda-visarpiṇī-nāma-yūkā-kathā",
    "GK22vispancu:1756": " asti kasyacin mahīpater manoramaṃ śayana-sthānam |",
    "GK22vispancu:1757": " tatra",
    "GK22vispancu:1758": " śvetatara-paṭa-yugala-madhya-saṃsthitā manda-visarpiṇī yūkā prativasati sma |",
    "GK22vispancu:1759": " sā ca tasya mahīpate raktam āsvādayantī sukhena kālaṃ nayamānā tiṣṭhati |",
    "GK22vispancu:1760": " anye-dyuś ca tatra śayane kvacid bhrāmyann agnimukho nāma matkuṇaḥ samāyātaḥ |",
    "GK22vispancu:1761": " atha taṃ dṛṣṭvā sā viṣaṇṇa-vadanā provāca |",
    "GK22vispancu:1762": " bho",
    "GK22vispancu:1763": " 'gnimukha kutas tvam atrānucita-sthāne samāyātaḥ |",
    "GK22vispancu:1764": " tad yāvan na kaścid vetti tāvac chīghraṃ gamyatām iti |",
    "GK22vispancu:1765": " sa āha-bhagavati gṛhāgatasyāsādhor api naitad yujyate vaktum |",
    "GK22vispancu:1766": " uktaṃ ca-",
    "GK22vispancu:1767": " ehy āgaccha samāviśāsanam idaṃ kasmāc cirād dṛśyase kā vārteti sudurbalo",
    "GK22vispancu:1768": " 'si kuśalaṃ prīto 'smi te darśanāt |",
    "GK22vispancu:1769": " evaṃ ye samupāgatān praṇayinaḥ pratyālapanty ādarāt teṣāṃ yuktam aśaṅkitena manasā harmyāṇi gantuṃ sadā ||Panc_1.276||",
    "GK22vispancu:1770": " aparaṃ mayāneka-mānuṣāṇām aneka-vidhāni rudhirāṇy āsvāditāny āhāra-doṣāt",
    "GK22vispancu:1771": " kaṭu-tikta-kaṣāyāmla-rasāsvādāni na ca kadācin madhura-raktaṃ samāsvāditam",
    "GK22vispancu:1772": " | tad yadi tvaṃ prasādaṃ karoṣi tad asya nṛpater vividha-vyañjanānna-pāna-coṣya-lehya-svādv-āhāra-vaśād asya śarīre yan",
    "GK22vispancu:1773": " miṣṭaṃ raktaṃ saṃjātaṃ tad-āsvādanena saukhyaṃ sampādayāmi jihvāyā iti |",
    "GK22vispancu:1774": " uktaṃ ca-",
    "GK22vispancu:1775": " raṅkasya nṛpater vāpi jihvā-saukhyaṃ samaṃ smṛtam |",
    "GK22vispancu:1776": " tan-mātraṃ ca smṛtaṃ sāraṃ tad-arthaṃ yatate janaḥ ||Panc_1.277||",
    "GK22vispancu:1777": " yady eva na bhavel loke karma jihvā-pratuṣṭidam |",
    "GK22vispancu:1778": " tan na bhṛtyo bhavet kaścit kasyacid vaśago 'tha vā ||Panc_1.278|| yad asatyaṃ vaden martyo yad vāsevyaṃ ca sevate |",
    "GK22vispancu:1779": " yad gacchati videśaṃ ca tat sarvam udarārthataḥ",
    "GK22vispancu:1780": " tan mayā gṛhāgatena bubhukṣayā pīḍyamānenāpi tvat-sakāśād bhojanam arthanīyam |",
    "GK22vispancu:1781": " tan na tvayaikākinyāsya bhūpate rakta-bhojanaṃ kartuṃ yujyate |",
    "GK22vispancu:1782": " tac chrutvā mandavisarpiṇy āha-bho matkuṇa ! asya nṛpater nidrā-vaśaṃ",
    "GK22vispancu:1783": " gatasya raktam āsvādayāmi |",
    "GK22vispancu:1784": " punas tvam agnimukhaś capalaś ca-tad yadi mayā saha rakta-pānaṃ karoṣi tat tiṣṭha |",
    "GK22vispancu:1785": " abhīṣṭatara-raktam āsvādaya |",
    "GK22vispancu:1786": " so 'bravīt-bhagavaty evaṃ kariṣyāmi |",
    "GK22vispancu:1787": " yāvat tvaṃ nāsvādayasi prathamaṃ",
    "GK22vispancu:1788": " nṛpa-raktaṃ tāvan mama deva-guru-kṛtaḥ śapathaḥ syād yadi tad āsvādayāmi |",
    "GK22vispancu:1789": " evaṃ tayoḥ parasparaṃ vadatoḥ sa rājā tac-chayanam āsādya prasuptaḥ |",
    "GK22vispancu:1790": " athāsau matkuṇo jihvā-laulyotkṛṣṭautsukyāj jāgratam api taṃ mahī-patim",
    "GK22vispancu:1791": " adaśat |",
    "GK22vispancu:1792": " atha vā sādhv idam ucyate |",
    "GK22vispancu:1793": " svabhāvo nopadeśena śakyate kartum anyathā |",
    "GK22vispancu:1794": " sutaptam api pānīyaṃ punar gacchati śītatām ||Panc_1.280|| yadi syāc chītalo vahniḥ śītāṃśur dahanātmakaḥ |",
    "GK22vispancu:1795": " na svabhāvo 'tra martyānāṃ śakyate kartum anyathā",
    "GK22vispancu:1796": " athāsau mahīpatiḥ sūcy-agra-viddha iva tac-chayanaṃ tyaktvā tat-kṣaṇād",
    "GK22vispancu:1797": " evotthitaḥ |",
    "GK22vispancu:1798": " aho jñāyatām atra pracchādana-paṭe matkuṇo yūkā vā nūnaṃ tiṣṭhati yenāhaṃ daṣṭa iti |",
    "GK22vispancu:1799": " atha ye kañcukinas tatra sthitās te satvaraṃ",
    "GK22vispancu:1800": " pracchādana-paṭaṃ gṛhītvā sūkṣma-dṛṣṭyā vīkṣāṃ cakruḥ |",
    "GK22vispancu:1801": " atrāntare sa matkuṇaś cāpalyāt khaṭvāntaṃ praviṣṭaḥ sā mandavisarpiṇy api",
    "GK22vispancu:1802": " vastra-sandhy-antar-gatā tair dṛṣṭā vyāpāditā ca |",
    "GK22vispancu:1803": " ato 'haṃ bravīmi-na hy",
    "GK22vispancu:1804": " avijñāta-śīlasya iti |",
    "GK22vispancu:1805": " evaṃ jñātvā tvayiṣa vadhyaḥ |",
    "GK22vispancu:1806": " no cet tvāṃ vyāpādayiṣyatīti |",
    "GK22vispancu:1807": " uktaṃ ca-",
    "GK22vispancu:1808": " tyaktāś cābhyantarā yena bāhyāś cābhyantarīkṛtāḥ |",
    "GK22vispancu:1809": " sa eva mṛtyum āpnoti yathā rājā kakud-drumaḥ ||Panc_1.282||",
    "GK22vispancu:1810": " piṅgalaka āha--katham etat ?",
    "GK22vispancu:1811": " so 'bravīt-",
    "GK22vispancu:1812": " kathā 10",
    "GK22vispancu:1813": " caṇḍarava-nāma-śṛgāla-kathā",
    "GK22vispancu:1814": " asti kasmiṃścid vanoddeśe caṇḍaravo nāma śṛgālaḥ prativasati sma |",
    "GK22vispancu:1815": " sa kadācit kṣudhāviṣṭo jihvā-laulyān nagara-madhye praviṣṭaḥ |",
    "GK22vispancu:1816": " atha taṃ nagara-vāsinaḥ sārameyā avalokya sarvataḥ śabdāyamānāḥ paridhāvya tīkṣṇa-daṃṣṭṛāgrair bhakṣitum ārabdhāḥ |",
    "GK22vispancu:1817": " so 'pi tair bhakṣyamāṇaḥ prāṇa-bhayāt pratyāsanna-rajaka-gṛhaṃ praviṣṭaḥ |",
    "GK22vispancu:1818": " tatra",
    "GK22vispancu:1819": " nīlī-rasa-paripūrṇaṃ mahā-bhāṇḍam sajjīkṛtam āsīt |",
    "GK22vispancu:1820": " tatra sārameyair ākrānto bhāṇḍa-madhye patitaḥ |",
    "GK22vispancu:1821": " atha yāvan niṣkrāntas tāvan nīlī-varṇaḥ",
    "GK22vispancu:1822": " sañjātaḥ |",
    "GK22vispancu:1823": " tatrāpare sārameyās taṃ śṛgālam ajānanto yathābhīṣṭa-diśaṃ",
    "GK22vispancu:1824": " jagmuḥ |",
    "GK22vispancu:1825": " caṇḍaravo 'pi dūrataraṃ pradeśam āsādya kānanābhimukhaṃ pratasthe |",
    "GK22vispancu:1826": " na ca nīla-varṇena kadācin nija-raṅgas tyajyate |",
    "GK22vispancu:1827": " uktaṃ ca-",
    "GK22vispancu:1828": " vajra-lepasya mūrkhasya nārīṇāṃ karkaṭasya ca |",
    "GK22vispancu:1829": " eko grahas tu mīnānāṃ nīlīmadyapayor yathā ||Panc_1.283||",
    "GK22vispancu:1830": " atha taṃ hara-gala-garala-tamāla-sama-prabham apūrvaṃ sattvam avalokya",
    "GK22vispancu:1831": " sarve siṃha-vyāghra-dvīpi-vṛka-prabhṛtayo 'raṇya-nivāsino",
    "GK22vispancu:1832": " bhaya-vyākulita-cittāḥ samantāt palāyana-kriyāṃ kurvanti |",
    "GK22vispancu:1833": " kathayanti",
    "GK22vispancu:1834": " ca-na jñāyate'sya kīdṛg viceṣṭitaṃ pauruṣaṃ ca |",
    "GK22vispancu:1835": " tad dūrataraṃ gacchāmaḥ |",
    "GK22vispancu:1836": " uktaṃ ca-",
    "GK22vispancu:1837": " na yasya ceṣṭitaṃ vidyān na kulaṃ na parākramam |",
    "GK22vispancu:1838": " na tasya viśvaset prājño yadīcchec chriyam ātmanaḥ ||Panc_1.284||",
    "GK22vispancu:1839": " caṇḍaravo 'pi bhaya-vyākulitān vijñāyedam āha-bho bhoḥ śvāpadāḥ ! kiṃ yūyaṃ māṃ dṛṣṭvaiva saṃtrastā vrajatha |",
    "GK22vispancu:1840": " tan na bhetavyam |",
    "GK22vispancu:1841": " ahaṃ brahmaṇādya svayam eva sṛṣṭvābhihitaḥ-yac chvāpadānāṃ kaścid rājā nāsti,",
    "GK22vispancu:1842": " tat tvaṃ mayādya sarva-śvāpada-prabhutve'bhiṣiktaḥ kakud-drumābhidhaḥ |",
    "GK22vispancu:1843": " tato gatvā kṣiti-tale tān sarvān paripālayeti |",
    "GK22vispancu:1844": " tato 'ham atrāgataḥ |",
    "GK22vispancu:1845": " tan mama cchatra-cchāyāyāṃ sarvair api śvāpadair vartitavyam |",
    "GK22vispancu:1846": " ahaṃ kakuddrumo nāma rājā trailokye'pi sañjātaḥ |",
    "GK22vispancu:1847": " tac chrutvā siṃha-vyāghra-puraḥ-sarāḥ śvāpadāḥ svāmin prabho samādiśeti vadantas taṃ parivavruḥ",
    "GK22vispancu:1848": " atha tena siṃhasyāmātya-padavī pradattā |",
    "GK22vispancu:1849": " vyāghrasya śayyā-pālakatvam |",
    "GK22vispancu:1850": " dvīpinas tāmbūlādhikāraḥ |",
    "GK22vispancu:1851": " vṛkasya",
    "GK22vispancu:1852": " dvāra-pālakatvam |",
    "GK22vispancu:1853": " ye cātmīyāḥ śṛgālās taiḥ sahālāpa-mātram api na karoti",
    "GK22vispancu:1854": " | śṛgālāḥ sarve'py adharma-candraṃ dattvā niḥsāritāḥ |",
    "GK22vispancu:1855": " evaṃ tasya rājya-kriyayāṃ vartamānasya te siṃhādayo mṛgān vyāpādya tat-purataḥ",
    "GK22vispancu:1856": " prakṣipanti |",
    "GK22vispancu:1857": " so 'pi prabhu-dharmeṇa sarveṣāṃ tān pravibhajya prayacchati",
    "GK22vispancu:1858": " evaṃ gacchati kāle kadācit tena samāgatena dūra-deśe śabdāyamānasya",
    "GK22vispancu:1859": " śṛgāla-vṛndasya kolāhalo 'śrāvi |",
    "GK22vispancu:1860": " taṃ śabdaṃ śrutvā pulakita-tanur",
    "GK22vispancu:1861": " ānandāśru-pūrṇa-nayana utthāya tāra-svareṇa virotum ārabdhavān |",
    "GK22vispancu:1862": " atha te siṃhādayas taṃ tāra-svaram ākarṇya śṛgālo 'yam iti matvā lajjāyādho-mukhāḥ",
    "GK22vispancu:1863": " kṣaṇaṃ sthitvā procuḥ-bhoḥ ! vāhitā vayam anena kṣudra-śṛgālena |",
    "GK22vispancu:1864": " tad vadhyatām iti |",
    "GK22vispancu:1865": " so 'pi tad ākarṇya palāyitum icchaṃs tatra sthāna eva siṃhādibhiḥ khaṇḍaśaḥ kṛto mṛtaś ca |",
    "GK22vispancu:1866": " ato 'haṃ bravīmi-tyaktāś cābhyantarā yena iti |",
    "GK22vispancu:1867": " tad ākarṇya piṅgalaka āha-bho damanaka ! kaḥ pratyayo 'tra viṣaye yat sa",
    "GK22vispancu:1868": " mamopari duṣṭa-buddhiḥ |",
    "GK22vispancu:1869": " sa āha-yad adya mamāgre tena niścayaḥ kṛto yat prabhāte piṅgalakaṃ vadhiṣyāmi |",
    "GK22vispancu:1870": " tad atraiva pratyayaḥ |",
    "GK22vispancu:1871": " prabhāte'vasara-velāyām",
    "GK22vispancu:1872": " ārakta-mukha-nayanaḥ sphuritādharo diśo 'valokayann anucita-sthānopaviṣṭas",
    "GK22vispancu:1873": " tvāṃ krūra-dṛṣṭyā vilokayiṣyati |",
    "GK22vispancu:1874": " evaṃ jñātvā yad ucitaṃ tat kartavyam |",
    "GK22vispancu:1875": " iti kathayitvā sañjīvaka-sakāśaṃ gatas taṃ praṇamyopaviṣṭaḥ |",
    "GK22vispancu:1876": " sañjīvako",
    "GK22vispancu:1877": " 'pi sodvegākāraṃ manda-gatyā samāyāntaṃ tam udvīkṣya sādarataram uvāca-bho",
    "GK22vispancu:1878": " mitra ! svāgatam |",
    "GK22vispancu:1879": " cirād dṛṣṭo 'si |",
    "GK22vispancu:1880": " api śivaṃ bhavataḥ |",
    "GK22vispancu:1881": " tat kathaya yenādeyam api tubhyaṃ gṛhāgatāya prayacchāmi |",
    "GK22vispancu:1882": " uktaṃ ca-",
    "GK22vispancu:1883": " te dhanyās te viveka-jñās te sabhyā iha bhūtale |",
    "GK22vispancu:1884": " āgacchanti gṛhe yeṣāṃ kāryārthaṃ suhṛdo janāḥ ||Panc_1.285||",
    "GK22vispancu:1885": " damanaka āha-bhoḥ ! kathaṃ śivaṃ sevaka-janasya |",
    "GK22vispancu:1886": " sampattayaḥ parāyattāḥ sadā cittam anirvṛtam |",
    "GK22vispancu:1887": " sva-jīvite'py aviśvāsas teṣāṃ ye rāja-sevakāḥ ||Panc_1.286||",
    "GK22vispancu:1888": " tathā ca-",
    "GK22vispancu:1889": " sevayā dhanam icchadbhiḥ sevakaiḥ paśya yat kṛtam |",
    "GK22vispancu:1890": " svātantryaṃ yac charīrasya mūḍhais tad api hāritam ||Panc_1.287||",
    "GK22vispancu:1891": " tāvaj janmāti-duḥkhāya tato durgatatā sadā |",
    "GK22vispancu:1892": " tatrāpi sevayā vṛttir aho duḥkha-paramparā ||Panc_1.288||",
    "GK22vispancu:1893": " jīvanto 'pi mṛtāḥ pañca śrūyante kila bhārate |",
    "GK22vispancu:1894": " daridro vyādhito mūrkhaḥ pravāsī nitya-sevakaḥ ||Panc_1.289||",
    "GK22vispancu:1895": " nāśnāti svacchayotsukyād vinidro na prabudhyate |",
    "GK22vispancu:1896": " na niḥśaṅkaṃ vaco brūte sevako 'py atra jīvati ||Panc_1.290||",
    "GK22vispancu:1897": " sevā śva-vṛttir ākhyātā yais tair mithyā prajalpitam |",
    "GK22vispancu:1898": " svacchandaṃ carati svātra sevakaḥ para-śāsanāt ||Panc_1.291||",
    "GK22vispancu:1899": " bhū-śayyā brahmacaryaṃ ca kṛśatvaṃ laghu-bhojanam |",
    "GK22vispancu:1900": " sevakasya yater yadvad viśeṣaḥ pāpa-dharmajaḥ ||Panc_1.292||",
    "GK22vispancu:1901": " śītātapādi-kaṣṭāni sahate yāni sevakaḥ |",
    "GK22vispancu:1902": " dhanāya tāni cālpāni yadi dharmān na mucyate ||Panc_1.293||",
    "GK22vispancu:1903": " mṛdunāpi suvṛttena suśliṣṭenāpi hāriṇā |",
    "GK22vispancu:1904": " modakenāpi kiṃ tena niṣpattir yasya sevayā ||Panc_1.294||",
    "GK22vispancu:1905": " sañjīvaka āha-atha bhavān kiṃ vaktu-manāḥ ?",
    "GK22vispancu:1906": " so 'bravīt-mitra, sacivānāṃ mantra-bhedaṃ na yujyate |",
    "GK22vispancu:1907": " uktaṃ ca-",
    "GK22vispancu:1908": " yo mantraṃ svāmino bhidyāt sācivye san-niyojitaḥ |",
    "GK22vispancu:1909": " sa hatvā nṛpa-kāryaṃ tat svayaṃ ca narakaṃ vrajet ||Panc_1.295||",
    "GK22vispancu:1910": " yena yasya kṛto bhedaḥ sacivena mahīpateḥ |",
    "GK22vispancu:1911": " tenāśastra-vadhas tasya kṛta ity āha nāradaḥ ||Panc_1.296||",
    "GK22vispancu:1912": " tathāpi mayā tava sneha-pāśa-baddhena mantra-bhedaḥ kṛtaḥ |",
    "GK22vispancu:1913": " yatas tvaṃ mama vacanenātra rāja-kule viśvastaḥ praviṣṭaś ca |",
    "GK22vispancu:1914": " uktaṃ ca-",
    "GK22vispancu:1915": " viśrambhād yasya yo mṛtyum avāpnoti kathañcana |",
    "GK22vispancu:1916": " tasya hatyā tad-utthā sā prāhedaṃ vacanaṃ manuḥ ||Panc_1.297||",
    "GK22vispancu:1917": " tat tavopari piṅgalako 'yaṃ duṣṭa-buddhiḥ kathitaṃ cādyānena mat-purataś",
    "GK22vispancu:1918": " catuṣkarṇatayā-yat prabhāte sañjīvakaṃ hatvā samasta-mṛga-parivāraṃ cirāt tṛptiṃ neṣyāmi |",
    "GK22vispancu:1919": " tataḥ sa mayoktaḥ-svāmin ! na yuktam idaṃ yan mitra-droheṇa jīvanaṃ kriyate |",
    "GK22vispancu:1920": " uktaṃ ca-",
    "GK22vispancu:1921": " api brahma-vadhaṃ kṛtvā prāyaścittena śudhyati |",
    "GK22vispancu:1922": " tad-arthena vicīrṇena na kathañcit suhṛd-druhaḥ ||Panc_1.298||",
    "GK22vispancu:1923": " tatas tenāhaṃ samarṣeṇoktaḥ-bho duṣṭa-buddhe, sañjīvakas tāvac chaṣpa-bhojī, vayaṃ māṃsāśinaḥ",
    "GK22vispancu:1924": " tad asmākaṃ svābhāvikaṃ vairam iti kathaṃ ripur upekṣyate ? tasmāt sāmādibhir upāyair hanyate",
    "GK22vispancu:1925": " na ca hate tasmin doṣaḥ syāt |",
    "GK22vispancu:1926": " uktaṃ ca-",
    "GK22vispancu:1927": " dattvāpi kanyakāṃ vairī nihantavyo vipaścitā |",
    "GK22vispancu:1928": " anyopāyair aśakyo yo hate doṣo na vidyate ||Panc_1.299||",
    "GK22vispancu:1929": " kṛtyākṛtyaṃ na manyeta kṣatriyo yudhi saṅgataḥ |",
    "GK22vispancu:1930": " prasupto droṇa-putreṇa dhṛṣṭadyumnaḥ purā hataḥ ||Panc_1.300||",
    "GK22vispancu:1931": " tad ahaṃ tasya niścayaṃ jñātvā tvat-sakāśam ihāgataḥ |",
    "GK22vispancu:1932": " sāmprataṃ me nāsti",
    "GK22vispancu:1933": " viśvāsa-ghātaka-doṣaḥ |",
    "GK22vispancu:1934": " mayā sugupta-mantras tava niveditaḥ |",
    "GK22vispancu:1935": " atha yat te pratibhāti tat kuruṣva iti |",
    "GK22vispancu:1936": " atha sañjīvakas tasya tadvajra-pāta-dāruṇaṃ",
    "GK22vispancu:1937": " vacanaṃ śrutvā moham upagataḥ |",
    "GK22vispancu:1938": " atha cetanāṃ labdhvā sa-vairāgyam idam",
    "GK22vispancu:1939": " āha-bho sādhv idam ucyate-",
    "GK22vispancu:1940": " durjana-gamyā nāryaḥ prāyeṇāsnehavān bhavati rājā |",
    "GK22vispancu:1941": " kṛpaṇānusāri ca dhanaṃ megho giri-durga-varṣī ca ||Panc_1.301||",
    "GK22vispancu:1942": " ahaṃ hi saṃmato rājño ya evaṃ manyate kudhīḥ |",
    "GK22vispancu:1943": " balīvardaḥ sa vijñeyo viṣāṇa-parivarjitaḥ ||Panc_1.302||",
    "GK22vispancu:1944": " varaṃ vanaṃ varaṃ bhaikṣaṃ varaṃ bhāropajīvanam |",
    "GK22vispancu:1945": " varaṃ vyādhir manuṣyāṇāṃ nādhikāreṇa sampadaḥ ||Panc_1.303||",
    "GK22vispancu:1946": " tad yuktaṃ mayā kṛtaṃ tad anena saha maitrī vihitā |",
    "GK22vispancu:1947": " uktaṃ ca-",
    "GK22vispancu:1948": " yayor eva samaṃ vittaṃ yayor eva samaṃ kulam |",
    "GK22vispancu:1949": " tayor maitrī vivāhaś ca na tu puṣṭa-vipuṣṭayoḥ ||Panc_1.304||",
    "GK22vispancu:1950": " tathā ca-",
    "GK22vispancu:1951": " mṛgā mṛgaiḥ saṅgam anuvrajanti gāvaś ca gobhis turagās turagaiḥ |",
    "GK22vispancu:1952": " mūrkhāś ca mūrkhaiḥ sudhiyaḥ sudhībhiḥ samāna-śīla-vyasanena sakhyam ||Panc_1.305||",
    "GK22vispancu:1953": " tad yadi gatvā taṃ prasādayāmi, tathāpi na prasādaṃ yāsyati |",
    "GK22vispancu:1954": " uktaṃ ca-",
    "GK22vispancu:1955": " nimittam uddiśya hi yaḥ prakupyati dhruvaṃ sa tasyāpagame praśāmyati |",
    "GK22vispancu:1956": " akāraṇa-dveṣa-paro hi yo bhavet",
    "GK22vispancu:1957": " kathaṃ naras taṃ paritoṣayati ||Panc_1.306||",
    "GK22vispancu:1958": " aho sādhu cedam ucyate-",
    "GK22vispancu:1959": " bhaktānām upakāriṇāṃ para-hita-vyāpāra-yuktātmanāṃ",
    "GK22vispancu:1960": " sevā-saṃvyavahāra-tattva-viduṣāṃ droha-cyutānām api |",
    "GK22vispancu:1961": " vyāpattiḥ skhalitāntareṣu niyatā siddhir bhaved vā na vā tasmād ambupater ivāvani-pateḥ sevā sadā śaṅkinī ||Panc_1.307||",
    "GK22vispancu:1962": " tathā ca-",
    "GK22vispancu:1963": " bhāva-snigdhair upakṛtam api dveṣyatāṃ yāti loke sākṣād anyair apakṛtam api prītaye copayāti",
    "GK22vispancu:1964": " durgrāhyatvān nṛpati-manasāṃ naika-bhāvāśrayāṇāṃ",
    "GK22vispancu:1965": " sevā-dharmaḥ parama-gahano yoginām apy agamyaḥ ||Panc_1.308||",
    "GK22vispancu:1966": " tat parijñātaṃ mayā mat-prasādam asahamānaiḥ samīpavartibhir eṣa",
    "GK22vispancu:1967": " piṅgalakaḥ prakopitaḥ |",
    "GK22vispancu:1968": " tenāyaṃ mamādoṣasyāpy evaṃ vadati |",
    "GK22vispancu:1969": " uktaṃ ca-",
    "GK22vispancu:1970": " prabhoḥ prasādam anyasya na sahantīha sevakāḥ |",
    "GK22vispancu:1971": " sapatnya iva saṅkruddhāḥ sapatnyāḥ sukṛtair api ||Panc_1.309||",
    "GK22vispancu:1972": " bhavati caivaṃ yad guṇavatsu samīpa-vartiṣu guṇa-hīnānāṃ na prasādo bhavati |",
    "GK22vispancu:1973": " uktaṃ ca-",
    "GK22vispancu:1974": " guṇavattara-pātreṇa chādyante guṇināṃ guṇāḥ |",
    "GK22vispancu:1975": " rātrau dīpa-śikhā-kāntir na bhānāv udite sati ||Panc_1.310||",
    "GK22vispancu:1976": " damanaka āha-bho mitra ! yady evaṃ tan nāsti te bhayam |",
    "GK22vispancu:1977": " prakopito 'pi sa durjanais tava vacana-racanayā prasādaṃ yāsyati |",
    "GK22vispancu:1978": " sa āha-bhoḥ ! na yuktam uktaṃ bhavatā |",
    "GK22vispancu:1979": " laghūnām api durjanānāṃ madhye vastuṃ na śakyate |",
    "GK22vispancu:1980": " upāyāntaraṃ vidhāya te nūnaṃ ghnanti |",
    "GK22vispancu:1981": " uktaṃ ca-",
    "GK22vispancu:1982": " bahavaḥ paṇḍitāḥ kṣudrāḥ sarve māyopajīvinaḥ |",
    "GK22vispancu:1983": " kuryuḥ kṛtyam akṛtyaṃ vā uṣṭre kākādayo yathā ||Panc_1.311||",
    "GK22vispancu:1984": " damaka āha--katham etat ?",
    "GK22vispancu:1985": " so 'bravīt-",
    "GK22vispancu:1986": " kathā 11",
    "GK22vispancu:1987": " madotkaṭa-siṃha-kathā",
    "GK22vispancu:1988": " asti kasmiṃścid vanoddeśe madotkaṭo nāma siṃhaḥ prativasa ti sma |",
    "GK22vispancu:1989": " tasya cānucarā anye dvīpi-vāyasa-gomāyavaḥ santi |",
    "GK22vispancu:1990": " atha kadācit tair itas tato bhramadbhiḥ sārthād bhraṣṭaḥ krathanako nāmoṣtro dṛṣṭaḥ |",
    "GK22vispancu:1991": " atha siṃha āha-aho apūrvam idaṃ sattvam |",
    "GK22vispancu:1992": " taj jñāyatāṃ kim etad āraṇyakaṃ grāmyaṃ veti |",
    "GK22vispancu:1993": " tac chrutvā vāyasa āha-bhoḥ svāmin ! grāmyo 'yam uṣṭra-nāmā jīva-viśeṣas",
    "GK22vispancu:1994": " tava bhojyaḥ |",
    "GK22vispancu:1995": " tad vyāpādyatām |",
    "GK22vispancu:1996": " siṃha āha-nāhaṃ gṛham āgataṃ hanmi |",
    "GK22vispancu:1997": " uktaṃ ca-",
    "GK22vispancu:1998": " gṛhaṃ śatrum api prāptaṃ viśvastam akutobhayam |",
    "GK22vispancu:1999": " yo hanyāt tasya pāpaṃ syāc chatabrāhmaṇaghātajam ||Panc_1.312||",
    "GK22vispancu:2000": " tad abhaya-pradānaṃ dattvā mat-sakāśam ānīyatāṃ yenāsyāgama-kāraṇaṃ",
    "GK22vispancu:2001": " pṛcchāmi |",
    "GK22vispancu:2002": " athāsau sarvair api viśvāsyābhaya-pradānaṃ dattvā madotkaṭa-sakāśam ānītaḥ praṇamyopaviṣṭaś ca |",
    "GK22vispancu:2003": " tatas tasya pṛcchatas tenātma-vṛttāntaḥ",
    "GK22vispancu:2004": " sārtha-bhraṃśa-samudbhavo niveditaḥ |",
    "GK22vispancu:2005": " tataḥ siṃhenoktam-bhoḥ krathanaka !",
    "GK22vispancu:2006": " mā tvaṃ grāmaṃ gatvā bhūyo 'pi bhārodvahana-kaṣṭa-bhāgī bhūyāḥ |",
    "GK22vispancu:2007": " tad atraivāraṇye nirviśaṅko marakata-sadṛśāni śaṣpāgrāṇi bhakṣayan mayā saha sadaiva vasa",
    "GK22vispancu:2008": " so 'pi tathety uktvā teṣāṃ madhye vicaran na kuto 'pi",
    "GK22vispancu:2009": " bhayam iti sukhenāste |",
    "GK22vispancu:2010": " tathānyedyur madotkaṭasya mahā-gajenāraṇya-cāriṇā saha yuddham abhavat |",
    "GK22vispancu:2011": " tatas tasya danta-musala-prahārair vyathā sañjātā |",
    "GK22vispancu:2012": " vyathitaḥ katham api prāṇair na viyuktaḥ |",
    "GK22vispancu:2013": " atha śarīrāsāmarthyān na kutracit padam api calituṃ śaknoti |",
    "GK22vispancu:2014": " te sarve kākādayo 'py aprabhutvena kṣudhāviṣṭāḥ paraṃ duḥkhaṃ bhejuḥ |",
    "GK22vispancu:2015": " atha tān siṃhaḥ prāha-bhoḥ ! anviṣyatāṃ kutracit kiṃcit sattvaṃ yenāham etām api daśāṃ prāptas tad dhatvā yuṣmad-bhojanaṃ sampādayāmi |",
    "GK22vispancu:2016": " atha te catvāro 'pi bhramitum ārabdhā yāvan na kiṃcit sattvaṃ paśyanti tāvad vāyasa-śṛgālau parasparaṃ mantrayataḥ |",
    "GK22vispancu:2017": " śṛgāla āha-bho vāyasa ! kiṃ",
    "GK22vispancu:2018": " prabhūta-bhrāntena |",
    "GK22vispancu:2019": " ayam asmākaṃ prabhoḥ krathanako viśvastas tiṣṭhati |",
    "GK22vispancu:2020": " tad enaṃ hatvā prāṇa-yātrāṃ kurmaḥ |",
    "GK22vispancu:2021": " vāyasa āha-yuktam uktaṃ bhavatā |",
    "GK22vispancu:2022": " paraṃ svāminā tasyābhaya-pradānaṃ dattam āste na vadhyo 'yam iti |",
    "GK22vispancu:2023": " śṛgāla āha-bho vāyasa ! ahaṃ svāminaṃ vijñāpya tathā kariṣye yathā svāmī vadhaṃ kariṣyati",
    "GK22vispancu:2024": " tat tiṣṭhantu bhavanto 'traiva, yāvad ahaṃ gṛhaṃ gatvā prabhor ājñāṃ gṛhītvā cāgacchāmi |",
    "GK22vispancu:2025": " evam abhidhāya satvaraṃ siṃham uddiśya prasthitaḥ |",
    "GK22vispancu:2026": " atha siṃham āsādyedam",
    "GK22vispancu:2027": " āha-svāmin ! samastaṃ vanaṃ bhrāntvā vayam āgatāḥ |",
    "GK22vispancu:2028": " na kiṃcit sattvam āsāditam |",
    "GK22vispancu:2029": " tat kiṃ kurmo vayam |",
    "GK22vispancu:2030": " samprati vayaṃ bubhukṣayā padam ekam api pracalituṃ na śaknumaḥ |",
    "GK22vispancu:2031": " devo 'pi pathyāśī vartate |",
    "GK22vispancu:2032": " tad yadi devādeśo bhavati tat krathanaka-piśitenādya pathya-kriyā kriyate |",
    "GK22vispancu:2033": " atha siṃhas tasya tad dāruṇaṃ vacanam ākarṇya sa-kopam idam āha-dhik",
    "GK22vispancu:2034": " pāpādhama ! yady evaṃ bhūyo 'pi vadasi |",
    "GK22vispancu:2035": " tatas tvāṃ tat-kṣaṇam eva vadhiṣyāmi |",
    "GK22vispancu:2036": " tato mayā tasyābhayaṃ pradattam |",
    "GK22vispancu:2037": " tat kathaṃ vyāpādayāmi |",
    "GK22vispancu:2038": " uktaṃ ca-",
    "GK22vispancu:2039": " na go-pradānaṃ na mahī-pradānaṃ",
    "GK22vispancu:2040": " na cānna-dānaṃ hi tathā pradhānam |",
    "GK22vispancu:2041": " yathā vadantīha budhāḥ pradhānaṃ",
    "GK22vispancu:2042": " sarva-pradāneṣv abhaya-pradānam ||Panc_1.313||",
    "GK22vispancu:2043": " tac chrutvā śṛgāla āha-svāmin yady abhayapradānaṃ dattvā vadhaḥ kriyate tad eṣa doṣo bhavati",
    "GK22vispancu:2044": " punar yadi devapādānāṃ bhaktyā sātmano jīvitavyaṃ prayacchati tan na doṣaḥ |",
    "GK22vispancu:2045": " tato yadi sa svayam evātmānaṃ vadhāya niyojayati tad vadhyo 'nyathāsmākaṃ",
    "GK22vispancu:2046": " madhyād ekatamo vadhya iti yato devapādāḥ pathyāśinaḥ kṣunnirodhād antyāṃ daśāṃ yāsyanti |",
    "GK22vispancu:2047": " tat kim etaiḥ prāṇair asmākaṃ ye svāmyarthe na yāsyanti |",
    "GK22vispancu:2048": " aparaṃ paścād apy asmābhir vahni-praveśaḥ kāryo yadi svāmi-pādānāṃ kiṃcid aniṣṭaṃ bhaviṣyati",
    "GK22vispancu:2049": " uktaṃ ca-",
    "GK22vispancu:2050": " yasmin kule yaḥ puruṣaḥ pradhānaḥ sa sarva-yatnaiḥ parirakṣaṇīyaḥ |",
    "GK22vispancu:2051": " tasmin vinaṣṭe sva-kulaṃ vinaṣṭaṃ na nābhi-bhaṅge hy arakā vahanti ||Panc_1.314||",
    "GK22vispancu:2052": " tad ākarṇya madotkaṭa āha-yady evaṃ tat kuruṣva yad rocate |",
    "GK22vispancu:2053": " tac chrutvā sa satvaraṃ gatvā tān āha-bhoḥ ! svāmino mahaty avasthā",
    "GK22vispancu:2054": " vartate |",
    "GK22vispancu:2055": " tat kiṃ paryaṭitena ? tena vinā ko 'trāsmān rakṣayiṣyati ? tad gatvā tasya kṣud-rogāt para-lokaṃ prasthitasyātma-śarīra-dānaṃ kurmo yena svāmi-prasādasya anṛṇatāṃ gacchāmaḥ |",
    "GK22vispancu:2056": " uktaṃ ca-",
    "GK22vispancu:2057": " āpadaṃ prāpnuyāt svāmī yasya bhṛtyasya paśyataḥ |",
    "GK22vispancu:2058": " prāṇeṣu vidyamāneṣu sa bhṛtyo narakaṃ vrajet ||Panc_1.315||",
    "GK22vispancu:2059": " tad-anantaraṃ te sarve bāṣpa-pūrita-dṛśo madotkaṭaṃ praṇamyopaviṣṭāḥ |",
    "GK22vispancu:2060": " tān dṛṣṭvā madotkaṭa āha-bhoḥ ! prāptaṃ dṛṣṭaṃ vā kiṃcit sattvam |",
    "GK22vispancu:2061": " atha teṣāṃ madhyāt kākaḥ provāca-svāmin ! vayaṃ tāvat sarvatra paryaṭitāḥ paraṃ na kiṃcit sattvam āsāditaṃ dṛṣṭaṃ vā |",
    "GK22vispancu:2062": " tad adya māṃ bhakṣayitvā prāṇān dhārayatu svāmī, yena devasyāśvāsanaṃ bhavati mama punaḥ svarga-prāptir iti |",
    "GK22vispancu:2063": " uktaṃ ca-",
    "GK22vispancu:2064": " svāmy-arthe yas tyajet prāṇān bhṛtyo bhakti-samanvitaḥ |",
    "GK22vispancu:2065": " sa paraṃ padam āpnoti jarā-maraṇa-varjitam ||Panc_1.316||",
    "GK22vispancu:2066": " tac chrutvā śṛgāla āha-bhoḥ ! svalpa-kāyo bhavān |",
    "GK22vispancu:2067": " tava bhakṣaṇāt svāminas tāvat prāṇa-yātrā na bhavati |",
    "GK22vispancu:2068": " aparo doṣaś ca tāvat samutpadyate |",
    "GK22vispancu:2069": " uktaṃ",
    "GK22vispancu:2070": " ca-",
    "GK22vispancu:2071": " kāka-māṃsaṃ tathocchiṣṭaṃ stokaṃ tad api durbalam |",
    "GK22vispancu:2072": " bhakṣitenāpi kiṃ tena yena tṛptir na jāyate ||Panc_1.317||",
    "GK22vispancu:2073": " tad darṣitā svāmi-bhaktir bhavatā gataṃ ca ānṛṇyaṃ bhartṛ-piṇḍasya prāptaś",
    "GK22vispancu:2074": " cobhaya-loke sādhu-vādaḥ |",
    "GK22vispancu:2075": " tad apasarāgrataḥ |",
    "GK22vispancu:2076": " ahaṃ svāminaṃ vijñāpayāmi |",
    "GK22vispancu:2077": " tathānuṣṭhite śṛgālaḥ sādaraṃ praṇamyopaviṣṭaḥ prāha-svāmin ! māṃ bhakṣayitvādya prāṇa-yātrāṃ vidhāya mamobhaya-loka-prāptiṃ kuru |",
    "GK22vispancu:2078": " uktaṃ",
    "GK22vispancu:2079": " ca-",
    "GK22vispancu:2080": " svāmy-āyattāḥ sadā prāṇā bhṛtyānām arjitā dhanaiḥ |",
    "GK22vispancu:2081": " yatas tato na doṣo",
    "GK22vispancu:2082": " 'sti teṣāṃ grahaṇa-sambhavaḥ ||Panc_1.318||",
    "GK22vispancu:2083": " atha tac chrutvā dvīpy āha-bhoḥ sādhūktaṃ bhavatā punar bhavān api svalpa-kāyaḥ sva-jātiś ca nakhāyudhatvād abhakṣya eva |",
    "GK22vispancu:2084": " uktaṃ ca-",
    "GK22vispancu:2085": " nābhakṣyaṃ bhakṣayet prājñaḥ prāṇaiḥ kaṇṭha-gatair api |",
    "GK22vispancu:2086": " viśeṣāt tad api stokaṃ loka-dvaya-vināśakam ||Panc_1.319||",
    "GK22vispancu:2087": " tad darśitaṃ tvayātmanaḥ kaulīnyam |",
    "GK22vispancu:2088": " atha vā sādhu cedam ucyate-",
    "GK22vispancu:2089": " etad-arthaṃ kulīnānāṃ nṛpāḥ kurvanti saṅgraham |",
    "GK22vispancu:2090": " ādi-madhyāvasāneṣu na te gacchanti vikriyām ||Panc_1.320||",
    "GK22vispancu:2091": " tad apasarāgrataḥ, yenāhaṃ svāminaṃ vijñāpayāmi |",
    "GK22vispancu:2092": " tathānuṣṭhite dvīpī praṇamya madotkaṭam āha-svāmin ! kriyatām adya mama prāṇaiḥ prāṇa-yātrā",
    "GK22vispancu:2093": " dīyatām akṣayo vāsaḥ svarge |",
    "GK22vispancu:2094": " mama vistāryatāṃ kṣiti-tale prabhūtaṃ yaśaḥ |",
    "GK22vispancu:2095": " tan nātra vismayaḥ kāryaḥ |",
    "GK22vispancu:2096": " uktaṃ ca-",
    "GK22vispancu:2097": " mṛtānāṃ svāminaḥ kārye bhṛtyānām anuvartinām |",
    "GK22vispancu:2098": " bhavet svarge akṣayo vāsaḥ kīrtiś ca dharaṇī-tale ||Panc_1.321||",
    "GK22vispancu:2099": " tac chrutvā krathanakaś cintayāmāsa-etais tāvat sarvair api śobhā-vākyāny",
    "GK22vispancu:2100": " uktāni na caiko 'pi svāminā vināśitaḥ |",
    "GK22vispancu:2101": " tad aham api prāpta-kālaṃ vakṣyāmi citrakaṃ yena mad-vacanam ete trayo 'pi samarthayanti |",
    "GK22vispancu:2102": " iti niścitya provāca-bhoḥ satyam uktaṃ bhavatā paraṃ bhavān api nakhāyudhaḥ |",
    "GK22vispancu:2103": " tat kathaṃ bhavantaṃ svāmī bhakṣayati |",
    "GK22vispancu:2104": " uktaṃ ca-",
    "GK22vispancu:2105": " manasāpi svajātyānāṃ yo 'niṣṭāni pracintayet |",
    "GK22vispancu:2106": " bhavanti tasya tāny eva iha loke paratra ca ||Panc_1.322||",
    "GK22vispancu:2107": " tad apasarāgrataḥ, yenāhaṃ svāminaṃ vijñāpayāmi |",
    "GK22vispancu:2108": " tathānuṣṭhite krathanako 'gre sthitvā praṇamyovāca-svāmin ! ete'bhakṣyās tava tan mama",
    "GK22vispancu:2109": " prāṇa-yātrā vidhīyatāṃ yena mamobhaya-loka-prāptir bhavati |",
    "GK22vispancu:2110": " uktaṃ ca-",
    "GK22vispancu:2111": " na yajvāno 'pi gacchanti tāṃ gatiṃ naiva yoginaḥ |",
    "GK22vispancu:2112": " yāṃ yānti projjhita-prāṇāḥ svāmy-arthe sevakottamāḥ ||Panc_1.323||",
    "GK22vispancu:2113": " evam abhihite tābhyāṃ śṛgāla-citrakābhyāṃ vidāritobhaya-kukṣiḥ krathanakaḥ prāṇān atyākṣīt",
    "GK22vispancu:2114": " tataś ca taiḥ kṣudra-paṇḍitaiḥ sarvair bhakṣitaḥ |",
    "GK22vispancu:2115": " ato 'haṃ bravīmi-bahavaḥ paṇḍitāḥ kṣudrāḥ iti |",
    "GK22vispancu:2116": " tad bhadra, kṣudra-parivāro 'yaṃ te rājā mayā samyag jātaḥ |",
    "GK22vispancu:2117": " satām asevyaṃ ca |",
    "GK22vispancu:2118": " uktaṃ ca-",
    "GK22vispancu:2119": " aśuddha-prakṛtau rājñi janatā nānurajyate |",
    "GK22vispancu:2120": " yathā gṛdhra-samāsannaḥ kalahaṃsaḥ samācaret ||Panc_1.324||",
    "GK22vispancu:2121": " tathā ca-",
    "GK22vispancu:2122": " gṛdhrākāro 'pi sevyaḥ syād dhaṃsākāraiḥ sabhāsadaiḥ |",
    "GK22vispancu:2123": " haṃsākāro 'pi santyājyo gṛdhrākāraiḥ sa tair nṛpaḥ ||Panc_1.325||",
    "GK22vispancu:2124": " tan nūnaṃ mamopari kenacid durjanenāyaṃ prakopitaḥ, tenaivaṃ vadati |",
    "GK22vispancu:2125": " athavā bhavaty etat |",
    "GK22vispancu:2126": " uktaṃ ca-",
    "GK22vispancu:2127": " mṛdunā salilena khanyamā nānyavad dhṛṣyanti girer api sthalāni |",
    "GK22vispancu:2128": " upajāpavidāṃ ca karṇa-jāpaiḥ",
    "GK22vispancu:2129": " kim u cetāṃsi mṛdūni mānavānām ||Panc_1.326||",
    "GK22vispancu:2130": " karṇa-viṣeṇa ca bhagnaḥ kiṃ kiṃ na karoti bāliśo lokaḥ |",
    "GK22vispancu:2131": " kṣapaṇakatām api dhatte pibati surāṃ naraka-pālena ||Panc_1.327||",
    "GK22vispancu:2132": " athavā sādhv idam ucyate-",
    "GK22vispancu:2133": " pādāhato 'pi dṛḍha-daṇḍa-samāhato 'pi",
    "GK22vispancu:2134": " yaṃ daṃṣṭrayā spṛśati taṃ kila hanti sarpaḥ |",
    "GK22vispancu:2135": " ko 'py eṣa eva piśunogra-manuṣya-dharmaḥ",
    "GK22vispancu:2136": " karṇe paraṃ spṛśati hanti paraṃ samūlam ||Panc_1.328||",
    "GK22vispancu:2137": " tathā ca-",
    "GK22vispancu:2138": " aho khala-bhujaṅgasya viparīto vadha-kramaḥ |",
    "GK22vispancu:2139": " karṇe lagati cānyasya prāṇair anyo viyujyate ||Panc_1.329||",
    "GK22vispancu:2140": " tad evaṃ gate'pi kiṃ kartavyam ity ahaṃ tvāṃ suhṛd-bhāvāt pṛcchāmi |",
    "GK22vispancu:2141": " damanaka āha-tad-deśāntara-gamanaṃ yujyate |",
    "GK22vispancu:2142": " naivaṃ-vidhasya kusvāminaḥ sevāṃ vidhātum |",
    "GK22vispancu:2143": " uktaṃ ca-",
    "GK22vispancu:2144": " guror apy avaliptasya kāryākāryam ajānataḥ |",
    "GK22vispancu:2145": " utpatha-pratipannasya parityāgo vidhīyate ||Panc_1.330||",
    "GK22vispancu:2146": " sañjīvaka āha-asmākam upari svāmini kupite gantuṃ na śakyate, na cānyatra gatānām api nirvṛtir bhavati |",
    "GK22vispancu:2147": " uktaṃ ca-",
    "GK22vispancu:2148": " mahatāṃ yo 'parādhyena dūrastho 'smīti nāśvaset |",
    "GK22vispancu:2149": " dīrghau buddhimato bāhū tābhyāṃ hiṃsati hiṃsakam ||Panc_1.331||",
    "GK22vispancu:2150": " tad yuddhaṃ muktvā me nānyad asit śreyaskaram |",
    "GK22vispancu:2151": " uktaṃ ca-",
    "GK22vispancu:2152": " na tān hi tīrthais tapasā ca lokān svargaiṣiṇo dāna-śataiḥ suvṛttaiḥ |",
    "GK22vispancu:2153": " kṣaṇena yān yānti raṇeṣu dhīrāḥ prāṇān samujjhanti hi ye suśīlāḥ ||Panc_1.332||",
    "GK22vispancu:2154": " mṛtaiḥ samprāpyate svargo jīvadbhiḥ kīrtir uttamā |",
    "GK22vispancu:2155": " tad ubhāv api śūrāṇāṃ guṇāv etau sudurlabhau ||Panc_1.333||",
    "GK22vispancu:2156": " lalāṭa-deśe rudhiraṃ sravat tu",
    "GK22vispancu:2157": " śūrasya yasya praviśec ca vaktre |",
    "GK22vispancu:2158": " tat somapānena samaṃ bhavec ca saṅgrāma-yajñe vidhivat pradiṣṭam ||Panc_1.334||",
    "GK22vispancu:2159": " tathā ca-",
    "GK22vispancu:2160": " homārthair vidhivat pradāna-vidhinā sad-vipra-vṛndārcanair",
    "GK22vispancu:2161": " yajñair bhūri-sudakṣiṇaiḥ suvihitaiḥ samprāpyate yat phalam |",
    "GK22vispancu:2162": " sat-tīrthāśrama-vāsa-homa-niyamaiś cāndrāyaṇādyaiḥ kṛtaiḥ pumbhis tat-phalam āhave vinihitaiḥ samprāpyate tat-kṣaṇāt ||Panc_1.335||",
    "GK22vispancu:2163": " tad ākarṇya damanakaś cintayāmāsa-yuddhāya kṛta-niścayo 'yaṃ dṛśyate durātmā |",
    "GK22vispancu:2164": " tad yadi kadācit tīkṣṇa-śṛgālābhyāṃ svāminaṃ prahariṣyati tan",
    "GK22vispancu:2165": " mahān anarthaḥ sampatsyate |",
    "GK22vispancu:2166": " tad enaṃ bhūyo 'pi sva-buddhyā prabodhya tathā karomi, yathā deśāntara-gamanaṃ karoti |",
    "GK22vispancu:2167": " āha ca-bho mitra ! samyag abhihitaṃ bhavatā |",
    "GK22vispancu:2168": " paraṃ kaḥ svāmi-bhṛtyayoḥ saṅgrāmaḥ |",
    "GK22vispancu:2169": " uktaṃ ca-",
    "GK22vispancu:2170": " balavantaṃ ripuṃ dṛṣṭvā kilātmānaṃ pragopayet |",
    "GK22vispancu:2171": " balavadbhiś ca kartavyā śarac-candra-prakāśatā ||Panc_1.336||",
    "GK22vispancu:2172": " anyac ca-",
    "GK22vispancu:2173": " śatror vikramam ajñātvā vairam ārabhate hi yaḥ |",
    "GK22vispancu:2174": " sa parābhavam āpnoti samudraṣ ṭiṭṭibhād yathā ||Panc_1.337||",
    "GK22vispancu:2175": " sañjīvaka āha--katham etat ?",
    "GK22vispancu:2176": " so 'bravīt-",
    "GK22vispancu:2177": " kathā 12",
    "GK22vispancu:2178": " ṭiṭṭibha-dampatī-kathā",
    "GK22vispancu:2179": " kasmiṃścit samudraika-deśe ṭiṭṭibha-dampatī vasataḥ |",
    "GK22vispancu:2180": " tato gacchati kāla",
    "GK22vispancu:2181": " ṛtu-samayam āsādya ṭiṭṭibhī garbham ādhatta |",
    "GK22vispancu:2182": " āsanna-prasavā satī sā ṭiṭṭibham ūce-bhoḥ kānta ! mama prasava-samayo vartate |",
    "GK22vispancu:2183": " tad vicintyatāṃ kim api nirupadravaṃ sthānaṃ yena tatrāham aṇḍaka-mokṣaṇaṃ karomi |",
    "GK22vispancu:2184": " ṭiṭṭibhaḥ prāha-bhadre ramyo 'yaṃ samudra-pradeśaḥ |",
    "GK22vispancu:2185": " tad atraiva prasavaḥ kāryaḥ |",
    "GK22vispancu:2186": " sā prāha-atra pūrṇimā-dine samudra-velā carati |",
    "GK22vispancu:2187": " sā matta-gajendrān api samākarṣati |",
    "GK22vispancu:2188": " tad dūram anyatra kiṃcit sthānam anviṣyatām |",
    "GK22vispancu:2189": " tac chrutvā vihasya ṭiṭṭibha āha-bhadre na yuktam uktaṃ bhavatyā |",
    "GK22vispancu:2190": " kā mātrā samudrasya yā mama dūṣayiṣyati prasūtim |",
    "GK22vispancu:2191": " kiṃ na śrutaṃ bhavatyā-",
    "GK22vispancu:2192": " baddhvāmbara-cara-mārgaṃ vyapagata-dhūmaṃ sadā mahad bhayadam |",
    "GK22vispancu:2193": " manda-matiḥ kaḥ praviśati hutāśanaṃ svecchayā manujaḥ ||Panc_1.338||",
    "GK22vispancu:2194": " mattebha-kumbha-vidalana-kṛta-śramaṃ suptam antaka-pratimam |",
    "GK22vispancu:2195": " yama-loka-darśanecchuḥ siṃhaḥ bodhayati ko nāma ||Panc_1.339||",
    "GK22vispancu:2196": " ko gatvā yama-sadanaṃ svayam antakam ādiśaty ajāta-bhayaḥ |",
    "GK22vispancu:2197": " prāṇān apahara matto yadi śaktiḥ kācid asti tava ||Panc_1.340||",
    "GK22vispancu:2198": " prāleya-leśa-miśre maruti prābhātike ca vāti jaḍe |",
    "GK22vispancu:2199": " guṇa-doṣa-jñaḥ puruṣo jalena kaḥ śītam apanayati ||Panc_1.341||",
    "GK22vispancu:2200": " tasmād viśrabdhātraiva garbhaṃ muñca |",
    "GK22vispancu:2201": " uktaṃ ca-",
    "GK22vispancu:2202": " yaḥ parābhava-santrastaḥ sva-sthānaṃ santyajen naraḥ |",
    "GK22vispancu:2203": " tena cet putriṇī mātā tad vandhyā kena kathyate ||Panc_1.342||",
    "GK22vispancu:2204": " tac chrutvā samudraś cintayām āsa-aho garvaḥ pakṣi-kīṭasyāsya |",
    "GK22vispancu:2205": " atha vā sādhv idam ucyate-",
    "GK22vispancu:2206": " utkṣipya ṭiṭṭibhaḥ pādāv āste bha gabhayād divaḥ |",
    "GK22vispancu:2207": " sva-citta-kalpito garvaḥ kasya nātrāpi vidyate ||Panc_1.343||",
    "GK22vispancu:2208": " tan mayāsya pramāṇaṃ kutūhalād api draṣṭavyam |",
    "GK22vispancu:2209": " kiṃ mamaiṣo 'ṇḍāpahāre",
    "GK22vispancu:2210": " kṛte kariṣyati |",
    "GK22vispancu:2211": " iti cintayitvā sthitaḥ |",
    "GK22vispancu:2212": " atha prasavānantaraṃ prāṇayātrārthaṃ gatāyāṣ ṭiṭṭibhyāḥ samudro velāvyājenāṇḍāny apajahāra",
    "GK22vispancu:2213": " athāyātā sā ṭiṭṭibhī prasavasthānaṃ śūnyam avalokya pralapantī ṭiṭṭibham ūce-bho mūrkha ! kathitam āsīn mayā te yat samudravelayā aṇḍānāṃ vināśo bhaviṣyati tad dūrataraṃ vrajāvaḥ paraṃ mūḍhatayāhaṃkāram āśritya mama vacanaṃ na karoṣi |",
    "GK22vispancu:2214": " athavā sādhv idam ucyate |",
    "GK22vispancu:2215": " suhṛdāṃ hitakāmānāṃ na karotīha yo vacaḥ |",
    "GK22vispancu:2216": " sa kūrma iva durbuddhiḥ kāṣṭhād bhraṣṭo vinaśyati ||Panc_1.344||",
    "GK22vispancu:2217": " ṭiṭṭibha āha-katham etat ?",
    "GK22vispancu:2218": " sābravīt-",
    "GK22vispancu:2219": " kathā 13",
    "GK22vispancu:2220": " kambugrīvākhya-kūrma-kathā",
    "GK22vispancu:2221": " asti kasmiṃścij jalāśaye kambu-grīvo nāma kacchapaḥ |",
    "GK22vispancu:2222": " tasya ca saṅkaṭa-vikaṭa-nāmnī mitre haṃsa-jātīye parama-sneha-koṭim āśrite nityam eva saras-tīram āsādya tena sahāneka-devarṣi-maharṣīṇāṃ kathāḥ",
    "GK22vispancu:2223": " kṛtvāsta-maya-velāyāṃ sva-nīḍā-saṃśrayaṃ kurutaḥ |",
    "GK22vispancu:2224": " atha gacchatā kālenāvṛṣṭi-vaśāt saraḥ śanaiḥ śanaiḥ śoṣam agamat |",
    "GK22vispancu:2225": " tatas",
    "GK22vispancu:2226": " tad-duḥkha-duḥkhitau tāv ūcatuḥ-bho mitra ! jambāla-śeṣam etat-saraḥ",
    "GK22vispancu:2227": " sañjātam |",
    "GK22vispancu:2228": " tat kathaṃ bhavān bhaviṣyatīti vyākulatvaṃ no hṛdi vartate |",
    "GK22vispancu:2229": " tac chrutvā kambugrīva āha-bhoḥ, sāmprataṃ nāsty asmākaṃ jīvitavyaṃ jalābhāvāt |",
    "GK22vispancu:2230": " tathāpy upāyaś cintyatām iti |",
    "GK22vispancu:2231": " uktaṃ ca-",
    "GK22vispancu:2232": " tyājyaṃ na dhairyaṃ vidhure'pi kāle dhairyāt kadācid gatim āpnuyāt saḥ |",
    "GK22vispancu:2233": " yathā samudre'pi ca pota-bhaṅge",
    "GK22vispancu:2234": " sāṃyātriko vāñchati tartum eva ||Panc_1.345||",
    "GK22vispancu:2235": " aparaṃ ca-",
    "GK22vispancu:2236": " mitrārthe bāndhavārthe ca buddhimān yatate sadā |",
    "GK22vispancu:2237": " jātāsv āpatsu yatnena jagādedaṃ vaco manuḥ ||Panc_1.346||",
    "GK22vispancu:2238": " tad ānīyatāṃ kācid dṛḍha-rajjur laghu-kāṣṭhaṃ vā |",
    "GK22vispancu:2239": " anviṣyatāṃ ca prabhūta-jala-sanāthaṃ saraḥ, yena mayā madhya-pradeśe dantair gṛhīte sati",
    "GK22vispancu:2240": " yuvāṃ koṭi-bhāgayos tat-kāṣṭhaṃ mayā sahitaṃ saṅgṛhya tat-saro nayathaḥ |",
    "GK22vispancu:2241": " tāv ūcatuḥ-bho mitra ! evaṃ kariṣyāvaḥ |",
    "GK22vispancu:2242": " paraṃ bhavatā mauna-vratena",
    "GK22vispancu:2243": " sthātavyam |",
    "GK22vispancu:2244": " no cet tava kāṣṭhāt pāto bhaviṣyati |",
    "GK22vispancu:2245": " tathānuṣṭhite gacchatā kambugrīveṇādhobhāga-vyavasthitaṃ kiṃcit puram ālokitam |",
    "GK22vispancu:2246": " tatra ye paurās te tathā nīyamānaṃ vilokya savismayam idam",
    "GK22vispancu:2247": " ūcuḥ-aho cakrākāraṃ kim api pakṣibhyāṃ nīyate |",
    "GK22vispancu:2248": " paśyata paśyata |",
    "GK22vispancu:2249": " atha teṣāṃ kolāhalam ākarṇya kambugrīva āha-bhoḥ ! kim eṣa kolāhalaḥ ? iti",
    "GK22vispancu:2250": " vaktu-manā ardhokte patitaḥ pauraiḥ khaṇḍaśaḥ kṛtaś ca |",
    "GK22vispancu:2251": " ato 'haṃ",
    "GK22vispancu:2252": " bravīmi-suhṛdāṃ hita-kāmānām iti |",
    "GK22vispancu:2253": " tathā ca-",
    "GK22vispancu:2254": " anāgata-vidhātā ca pratyutpanna-matis tathā |",
    "GK22vispancu:2255": " dvāv etau sukham edhete yad-bhaviṣyo vinaśyati ||Panc_1.347||",
    "GK22vispancu:2256": " ṭiṭṭibha āha-katham etat ?",
    "GK22vispancu:2257": " sābravīt-",
    "GK22vispancu:2258": " kathā 14",
    "GK22vispancu:2259": " anāgata-vidhātādi-matsya-traya-kathā",
    "GK22vispancu:2260": " kasmiṃścij jalāśaye'nāgata-vidhātā pratyutpanna-matir yad-bhaviṣyaś ceti trayo matsyāḥ santi",
    "GK22vispancu:2261": " atha kadācit taṃ jalāśayaṃ dṛṣṭvā gacchadbhir",
    "GK22vispancu:2262": " matsya-jīvibhir uktam-yad aho bahu-matsyo 'yaṃ hradaḥ |",
    "GK22vispancu:2263": " kadācid api nāsmābhir anveṣitaḥ |",
    "GK22vispancu:2264": " tad adya tāvad āhāra-vṛttiḥ sañjātā |",
    "GK22vispancu:2265": " sandhyā-samayaś ca saṃvṛttaḥ |",
    "GK22vispancu:2266": " tataḥ prabhāte'trāgantavyam iti niścayaḥ |",
    "GK22vispancu:2267": " atas teṣāṃ tat-kuliśa-pātopamaṃ vacaḥ samākarṇyānāgata-vidhātā sarvān matsyān āhūyedam ūce-aho, śrutaṃ bhavadbhir yan matsya-jīvibhir abhihitam",
    "GK22vispancu:2268": " | tad rātrāv api gamyatāṃ kiñcin nikaṭaṃ saraḥ |",
    "GK22vispancu:2269": " uktaṃ ca-",
    "GK22vispancu:2270": " aśaktair balinaḥ śatroḥ kartavyaṃ prapalāyanam |",
    "GK22vispancu:2271": " saṃśritavyo 'thavā durgo nānyā teṣāṃ gatir bhavet ||Panc_1.348||",
    "GK22vispancu:2272": " tan nūnaṃ prabhāta-samaye matsya-jīvino 'tra samāgamya matsya-saṅkṣayaṃ",
    "GK22vispancu:2273": " kariṣyanti |",
    "GK22vispancu:2274": " etan mama manasi vartate |",
    "GK22vispancu:2275": " tan na yuktaṃ sāmprataṃ kṣaṇam apy atrāvasthātum |",
    "GK22vispancu:2276": " uktaṃ ca-",
    "GK22vispancu:2277": " vidyamānā gatir yeṣām anyatrāpi sukhāvahā |",
    "GK22vispancu:2278": " te na paśyanti vidvāṃso deha-bhaṅgaṃ kula-kṣayam ||Panc_1.349||",
    "GK22vispancu:2279": " tad ākarṇya pratyutpanna-matiḥ prāha-aho satyam abhihitaṃ bhavatā |",
    "GK22vispancu:2280": " mamāpy abhīṣṭam etat |",
    "GK22vispancu:2281": " tad anyatra gamyatām iti |",
    "GK22vispancu:2282": " uktaṃ ca-",
    "GK22vispancu:2283": " para-deśa-bhayāt bhītā bahu-māyā napuṃsakāḥ |",
    "GK22vispancu:2284": " sva-deśe nidhanaṃ yānti kākāḥ kāpuruṣā mṛgāḥ ||Panc_1.350||",
    "GK22vispancu:2285": " yasyāsti sarvatra gatiḥ sa kasmāt sva-deśa-rāgeṇa hi yāti nāśam |",
    "GK22vispancu:2286": " tātasya kūpo 'yam iti bruvāṇāḥ kṣāra-jalaṃ kāpuruṣāḥ pibanti ||Panc_1.351||",
    "GK22vispancu:2287": " atha tat samākarṇya proccair vihasya yad-bhaviṣyaḥ provāca-aho, na bhavadbhyāṃ mantritaṃ samyag etad iti, yataḥ kiṃ vāṅ-mātreṇāpi teṣāṃ",
    "GK22vispancu:2288": " pitṛ-paitāmahikam etat saras tyaktuṃ yujyate |",
    "GK22vispancu:2289": " yady āyuḥ-kṣayo 'sti tad anyatra gatānām api mṛtyur bhaviṣyaty eva |",
    "GK22vispancu:2290": " uktaṃ ca-",
    "GK22vispancu:2291": " arakṣitaṃ tiṣṭhati daiva-rakṣitaṃ",
    "GK22vispancu:2292": " surakṣitaṃ daiva-hataṃ vinaśyati |",
    "GK22vispancu:2293": " jīvaty anātho 'pi vane visarjitaḥ kṛta-prayatno 'pi gṛhe na jīvati ||Panc_1.352||",
    "GK22vispancu:2294": " tad ahaṃ na yāsyāmi bhavadbhyāṃ ca yat pratibhāti tat kartavyam |",
    "GK22vispancu:2295": " atha tasya taṃ niścayaṃ jñātvānāgata-vidhātā pratyutpanna-matiś ca niṣkrānau saha parijanena",
    "GK22vispancu:2296": " atha prabhāte tair matsya-jīvibhir jālais taj jalāśayam āloḍya yad-bhaviṣyeṇa saha tat-saro nirmatsyatāṃ nītam |",
    "GK22vispancu:2297": " ato",
    "GK22vispancu:2298": " 'haṃ bravīmi-anāgata-vidhātā ceti |",
    "GK22vispancu:2299": " tac chrutvā ṭiṭṭibha āha-bhadre, kiṃ māṃ yadbhaviṣya-sadṛśaṃ sambhāvayasi",
    "GK22vispancu:2300": " | tat paśya me buddhi-prabhāvaṃ yāvad enaṃ duṣṭa-samudraṃ sva-cañcvā",
    "GK22vispancu:2301": " śoṣayāmi |",
    "GK22vispancu:2302": " ṭiṭṭibhy āha-aho kas te samudreṇa saha vigrahaḥ |",
    "GK22vispancu:2303": " tan na yuktam asyopari kopaṃ kartum |",
    "GK22vispancu:2304": " uktaṃ ca-",
    "GK22vispancu:2305": " puṃsām asamarthānām upadravāyātmano bhavet kopaḥ |",
    "GK22vispancu:2306": " piṭharaṃ jvalad-atimātraṃ nija-pārśvān eva dahatitarām ||Panc_1.353||",
    "GK22vispancu:2307": " tathā ca-",
    "GK22vispancu:2308": " aviditvātmanaḥ śaktiṃ parasya na samutsukaḥ |",
    "GK22vispancu:2309": " gacchann abhimukho vahnau nāśaṃ yāti pataṅgavat ||Panc_1.354||",
    "GK22vispancu:2310": " ṭiṭṭibha āha-priye, mā maivaṃ vada |",
    "GK22vispancu:2311": " yeṣām utsāha-śaktir bhavati te svalpā",
    "GK22vispancu:2312": " api gurūn vikramante |",
    "GK22vispancu:2313": " uktaṃ ca-",
    "GK22vispancu:2314": " viśeṣāt paripūrṇasya yāti śatror amarṣaṇaḥ |",
    "GK22vispancu:2315": " ābhimukhyaṃ śaśāṅkasya yathādyāpi vidhuntudaḥ ||Panc_1.355||",
    "GK22vispancu:2316": " tathā ca-",
    "GK22vispancu:2317": " pramāṇād adhikasyāpi gaṇḍa-śyāma-mada-cyuteḥ |",
    "GK22vispancu:2318": " padaṃ mūrdhni samādhatte kesarī matta-dantinaḥ ||Panc_1.356||",
    "GK22vispancu:2319": " tathā ca-",
    "GK22vispancu:2320": " bālasyāpi raveḥ pādāḥ patanty upari bhūbhṛtām |",
    "GK22vispancu:2321": " tejasā saha jātānāṃ vayaḥ kutropayujyate ||Panc_1.357||",
    "GK22vispancu:2322": " hastau sthūlataraḥ sa cāṅkuśa-vaśaḥ kiṃ hasti-mātro 'ṅkuśo",
    "GK22vispancu:2323": " dīpe prajvalite praṇaśyati tamaḥ kiṃ dīpa-mātraṃ tamaḥ |",
    "GK22vispancu:2324": " vajreṇāpi hatāḥ patanti girayaḥ kiṃ vajra-mātro giris tejo yasya virājate sa balavān sthūleṣu kaḥ pratyayaḥ ||Panc_1.358||",
    "GK22vispancu:2325": " tad anayā cañcvāsya sakalaṃ toyaṃ śuṣka-sthalatāṃ nayāmi |",
    "GK22vispancu:2326": " ṭiṭṭibhy āha-bhoḥ kānta ! yatra jāhnavī nava-nadī-śatāni gṛhītvā nityam eva praviśati, tathā sindhuś ca |",
    "GK22vispancu:2327": " tat kathaṃ tvam aṣṭādaśa-nadī-śataiḥ",
    "GK22vispancu:2328": " pūryamāṇaṃ taṃ vipruṣa-vāhinyā cañcvā śoṣayiṣyasi ? tat kim aśraddho",
    "GK22vispancu:2329": " yenoktena |",
    "GK22vispancu:2330": " ṭiṭṭibha āha-priye !",
    "GK22vispancu:2331": " anirvedaḥ śriyo mūlaṃ cañcur me loha-sannibhā |",
    "GK22vispancu:2332": " aho-rātrāṇi dīrghāṇi samudraḥ kiṃ na śuṣyati ||Panc_1.359||",
    "GK22vispancu:2333": " duradhigamaḥ para-bhāgo yāvat puruṣeṇa pauruṣaṃ na kṛtam |",
    "GK22vispancu:2334": " jayati tulām adhirūḍho bhāsvān api jalada-paṭalāni ||Panc_1.360||",
    "GK22vispancu:2335": " ṭiṭṭibhy āha-yadi tvayāvaśyaṃ samudreṇa saha vigrahānuṣṭhānaṃ kāryam |",
    "GK22vispancu:2336": " tad anyān api vihaṅgamān āhūya suhṛj-jana-sahita evaṃ samācara |",
    "GK22vispancu:2337": " uktaṃ ca-",
    "GK22vispancu:2338": " bahūnām apy asārāṇāṃ samvāyo hi durjayaḥ |",
    "GK22vispancu:2339": " tṛṇair āveṣṭyate rajjur yathā nāgo 'pi baddhyate ||Panc_1.361||",
    "GK22vispancu:2340": " tathā ca-",
    "GK22vispancu:2341": " caṭakākāṣṭha-kūṭena makṣikā-dardurais tathā |",
    "GK22vispancu:2342": " mahājana-virodhena kuñjaraḥ pralayaṃ gataḥ ||Panc_1.362||",
    "GK22vispancu:2343": " ṭiṭṭibha āha-katham etat ?",
    "GK22vispancu:2344": " sā prāha-",
    "GK22vispancu:2345": " kathā 15",
    "GK22vispancu:2346": " kuñjara-caṭaka-dampatī-kathā",
    "GK22vispancu:2347": " kasmiṃścid vanoddeśe caṭaka-dampatī tamāla-taru-kṛta-nilayau prativasataḥ sma |",
    "GK22vispancu:2348": " atha tayor gacchatā kālena santatir abhavat |",
    "GK22vispancu:2349": " anyasminn ahani pramatto vana-gajaḥ kaścit taṃ tamāla-vṛkṣaṃ gharmārtaś chāyārthī samāśritaḥ",
    "GK22vispancu:2350": " tato madotkaṛṣāt tāṃ tasya śākhāṃ caṭakāśritāṃ puṣkarāgreṇākṛṣya babhañja |",
    "GK22vispancu:2351": " tasyā bhaṅgena caṭakāṇḍāni sarvāṇi viśīrṇāni |",
    "GK22vispancu:2352": " āyuḥ-śeṣatayā ca caṭakau katham api prāṇair na viyuktau |",
    "GK22vispancu:2353": " atha caṭakā sāṇḍa-bhaṅgābhibhūtā pralāpān kurvāṇā na kiñcit sukham āsasāda",
    "GK22vispancu:2354": " | atrāntare tasyās tān pralāpān śrutvā kāṣṭha-kūṭo nāma pakṣī tasyāḥ",
    "GK22vispancu:2355": " parama-suhṛt-tad-duḥkha-duḥkhito 'bhyetya tām uvāca-bhagavati ! kiṃ vṛthā pralāpena |",
    "GK22vispancu:2356": " uktaṃ ca-",
    "GK22vispancu:2357": " naṣṭaṃ mṛtam atikrāntaṃ nānuśocanti paṇḍitāḥ |",
    "GK22vispancu:2358": " paṇḍitānāṃ ca mūrkhāṇāṃ viśeṣo 'yaṃ yataḥ smṛtaḥ ||Panc_1.363||",
    "GK22vispancu:2359": " tathā ca-",
    "GK22vispancu:2360": " aśocyānīha bhūtāni yo mūḍhas tāni śocati |",
    "GK22vispancu:2361": " tad-duḥkhāl labhate duḥkhaṃ dvāv anarthau niṣevate ||Panc_1.364||",
    "GK22vispancu:2362": " anyac ca-",
    "GK22vispancu:2363": " śleṣmāśru bāndhavair muktaṃ preto bhuṅkte yato 'vaśaḥ |",
    "GK22vispancu:2364": " tasmān na roditavyaṃ hi kriyāḥ kāryāś ca śaktitaḥ ||Panc_1.365||",
    "GK22vispancu:2365": " caṭakā prāha-astv etat |",
    "GK22vispancu:2366": " paraṃ duṣṭa-gajena madān mama santāna-kṣayaḥ",
    "GK22vispancu:2367": " kṛtaḥ |",
    "GK22vispancu:2368": " tad yadi mama tvaṃ suhṛt-satyas tad asya gajāpasadasya ko 'pi",
    "GK22vispancu:2369": " vadhopāyaś cintyatām |",
    "GK22vispancu:2370": " yasyānuṣṭhānena me santati-nāśa-duḥkham apasarati |",
    "GK22vispancu:2371": " uktaṃ ca-",
    "GK22vispancu:2372": " āpadi yenopakṛtaṃ yena ca hasitaṃ daśāsu viṣamāsu |",
    "GK22vispancu:2373": " upakṛtya tayor ubhayoḥ punar api jātaṃ naraṃ manye ||Panc_1.366||",
    "GK22vispancu:2374": " kāṣṭha-kūṭa āha-bhagavati, satyam abhihitaṃ bhavatyā |",
    "GK22vispancu:2375": " uktaṃ ca-",
    "GK22vispancu:2376": " sa suhṛd-vyasane yaḥ syād anya-jāty-udbhavo 'pi san |",
    "GK22vispancu:2377": " vṛddhau sarvo 'pi mitraṃ syāt sarveṣām eva dehinām ||Panc_1.367||",
    "GK22vispancu:2378": " sa suhṛd-vyasane yaḥ syāt sa putro yas tu bhaktimān |",
    "GK22vispancu:2379": " sa bhṛtyo yo vidheyajñaḥ sā bhāryā yatra nirvṛtiḥ ||Panc_1.368||",
    "GK22vispancu:2380": " tat paśya me buddhi-prabhāvam |",
    "GK22vispancu:2381": " paraṃ mamāpi suhṛd-bhūtā vīṇāravā nāma makṣikāsti |",
    "GK22vispancu:2382": " tat tām āhūyāgacchāmi, yena sa durātmā duṣṭa-gajo badhyate |",
    "GK22vispancu:2383": " athāsau caṭakayā saha makṣikām āsādya provāca-bhadre, mameṣṭeyaṃ caṭakā kenacid duṣṭa-gajena parābhūtāṇḍa-sphoṭanena |",
    "GK22vispancu:2384": " tat tasya vadhopāyam anutiṣṭhato me sāhāyyaṃ kartum arhasi |",
    "GK22vispancu:2385": " makṣikāpy āha-bhadra ! kim ucyate'tra viṣaye |",
    "GK22vispancu:2386": " uktaṃ ca-",
    "GK22vispancu:2387": " punaḥ pratyupakārāya mitrāṇāṃ kriyate priyam |",
    "GK22vispancu:2388": " yat punar mitra-mitrasya kāryaṃ mitrair na kiṃ kṛtam ||Panc_1.369||",
    "GK22vispancu:2389": " satyam etat |",
    "GK22vispancu:2390": " paraṃ mamāpi bheko meghanādo nāma mitraṃ tiṣṭhati |",
    "GK22vispancu:2391": " tam apy āhūya yathocitaṃ kurmaḥ |",
    "GK22vispancu:2392": " uktaṃ ca-",
    "GK22vispancu:2393": " hitaiḥ sādhu-samācāraiḥ śāstrajñair mati-śālibhiḥ |",
    "GK22vispancu:2394": " kathañcin na vikalpante vidvadbhiś cintitā nayāḥ ||Panc_1.370||",
    "GK22vispancu:2395": " atha te trayo 'pi gatvā meghanādasyāgre samastaṃ vṛttāntaṃ nivedya tasthuḥ",
    "GK22vispancu:2396": " | atha sa provāca-kiyan mātro 'sau varāko gajo mahājanasya kupitasyāgre |",
    "GK22vispancu:2397": " tan madīyo mantraḥ kartavyaḥ |",
    "GK22vispancu:2398": " makṣike, tvaṃ gatvā madhyāhna-samaye tasya madoddhatasya gajasya karṇe vīṇā-rava-sadṛśaṃ śabdaṃ kuru |",
    "GK22vispancu:2399": " yena",
    "GK22vispancu:2400": " śravaṇa-sukha-lālaso nimīlita-nayano bhavati |",
    "GK22vispancu:2401": " tataś ca kāṣṭha-kūṭa-cañcvā",
    "GK22vispancu:2402": " sphoṭita-nayano 'ndhībhūtas tṛṣārto mama garta-taṭāśritasya saparikarasya śabdaṃ śrutvā jalāśayaṃ matvā samabhyeti |",
    "GK22vispancu:2403": " tato gartam āsādya patiṣyati pañcatvaṃ yāsyati ceti |",
    "GK22vispancu:2404": " evaṃ samavāyaḥ kartavyo yathā vaira-sādhanaṃ",
    "GK22vispancu:2405": " bhavati |",
    "GK22vispancu:2406": " atha tathānuṣṭhite sa matta-gajo makṣikā-geya-sukhān nimīlita-netraḥ",
    "GK22vispancu:2407": " kāṣṭha-kūṭa-hṛta-cakṣur madhyāhna-samaye bhrāmyan maṇḍūka-śabdānusārī",
    "GK22vispancu:2408": " gacchan mahatīṃ gartam āsādya patito mṛtaś ca |",
    "GK22vispancu:2409": " ato 'haṃ bravīmi-caṭakā",
    "GK22vispancu:2410": " kāṣṭha-kūṭena iti |",
    "GK22vispancu:2411": " ṭiṭṭibha āha-bhadre, evaṃ bhavatu |",
    "GK22vispancu:2412": " suhṛd-varga-samudāyena saha samudraṃ śoṣayiṣyāmi |",
    "GK22vispancu:2413": " iti niścitya baka-sārasa-mayūrādīn samāhūya provāca-bhoḥ",
    "GK22vispancu:2414": " parābhūto 'haṃ samudreṇāṇḍakāpahareṇa |",
    "GK22vispancu:2415": " tac cintyatām asya śoṣaṇopāyaḥ |",
    "GK22vispancu:2416": " te sammantrya procuḥ-aśaktā vayaṃ samudra-śoṣaṇe |",
    "GK22vispancu:2417": " tat kiṃ vṛthā prayāsena",
    "GK22vispancu:2418": " | uktaṃ ca-",
    "GK22vispancu:2419": " abalaḥ pronnataṃ śatruṃ yo yāti mada-mohitaḥ |",
    "GK22vispancu:2420": " yuddhārthaṃ sa nivarteta śīrṇa-danto yathā gajaḥ ||Panc_1.371||",
    "GK22vispancu:2421": " tad asmākaṃ svāmī vainateyo 'sti |",
    "GK22vispancu:2422": " tasmai sarvam etat-paribhava-sthānaṃ",
    "GK22vispancu:2423": " nivedyatām, yena svajāti-paribhava-kupito vairānṛṇyaṃ gacchati |",
    "GK22vispancu:2424": " athavātrāvalepaṃ kariṣyati tathāpi nāsti vo duḥkham |",
    "GK22vispancu:2425": " uktaṃ ca-",
    "GK22vispancu:2426": " suhṛdi nirantara-racite guṇavati bhṛtye'nuvartini kalatre |",
    "GK22vispancu:2427": " svāmini śakti-samete nivedya duḥkhaṃ sukhī bhavati ||Panc_1.372||",
    "GK22vispancu:2428": " tad yāmo vinateya-sakāśaṃ yato 'sāv asmākaṃ svāmī |",
    "GK22vispancu:2429": " tathānuṣṭhite sarve te pakṣiṇo viṣaṇṇa-vadanā bāṣpa-pūrita-dṛśo",
    "GK22vispancu:2430": " vainateya-sakāśam āsādya karuṇa-svareṇa phūtkartum ārabdhāḥ-aho !",
    "GK22vispancu:2431": " abrahmaṇyam abrahmaṇyam ! adhunā sadācārasya ṭiṭṭibhasya bhavati nāthe sati samudreṇāṇḍāny apahṛtāni tat-pranaṣṭam adhunā pakṣi-kulam |",
    "GK22vispancu:2432": " anye'pi",
    "GK22vispancu:2433": " svecchayā samudreṇa vyāpādiṣyante |",
    "GK22vispancu:2434": " uktaṃ ca-",
    "GK22vispancu:2435": " kva kasya karma saṃvīkṣya karoty anyo 'pi garhitam |",
    "GK22vispancu:2436": " gatānugatiko loko na lokaḥ pāramārthikaḥ ||Panc_1.373||",
    "GK22vispancu:2437": " cāṭu-taskara-durvṛttais tathā sāhasikādibhiḥ |",
    "GK22vispancu:2438": " pīḍyamānāḥ prajā rakṣyāḥ kaṭūcchadmādibhis tathā ||Panc_1.374||",
    "GK22vispancu:2439": " prajānāṃ dharma-ṣaḍ-bhāgo rājño bhavati rakṣituḥ |",
    "GK22vispancu:2440": " adharmād api ṣaḍ-bhāgo jāyate yo na rakṣati ||Panc_1.375||",
    "GK22vispancu:2441": " prajā-pīḍana-santāpāt samudbhūto hutāśanaḥ |",
    "GK22vispancu:2442": " rājñaḥ śriyaṃ kulaṃ prāṇān nādagdhvā vinivartate ||Panc_1.376||",
    "GK22vispancu:2443": " rājā bandhur abandhūnāṃ rājā cakṣur acakṣuṣām |",
    "GK22vispancu:2444": " rājā pitā ca mātā ca sarveṣāṃ nyāya-vartinām ||Panc_1.377||",
    "GK22vispancu:2445": " phalārthī pārthivo lokān pālayed yatnam āsthitaḥ |",
    "GK22vispancu:2446": " dāna-mānādi-toyena mālākāro 'ṅkurān iva ||Panc_1.378||",
    "GK22vispancu:2447": " yathā bījāṅkuraḥ sūkṣmaḥ pratnenābhirakṣitaḥ |",
    "GK22vispancu:2448": " phala-prado bhavet kāle tadval lokaḥ surakṣitaḥ ||Panc_1.379||",
    "GK22vispancu:2449": " hiraṇya-dhānya-ratnāni yānāni vividhāni ca |",
    "GK22vispancu:2450": " tathānyad api yat kiñcit prajābhyaḥ syān nṛpasya tat ||Panc_1.380||",
    "GK22vispancu:2451": " athaivaṃ garuḍaḥ samākarṇya tad-duḥkha-duḥkhitaḥ kopāviṣṭaś ca vyacintayat-aho ! satyam uktam etaiḥ pakṣibhiḥ |",
    "GK22vispancu:2452": " tad adya gatvā taṃ samudraṃ śoṣayāmaḥ |",
    "GK22vispancu:2453": " evaṃ cintayatas tasya viṣṇu-dūtaḥ samāgatyāha-bho garutman ! bhagavatā nārāyaṇenāhaṃ tava pārśve preṣitaḥ |",
    "GK22vispancu:2454": " deva-kāryāya bhagavān amarāvatyāṃ yāsyatīti |",
    "GK22vispancu:2455": " tat satvaram āgamyatām |",
    "GK22vispancu:2456": " tac chrutvā garuḍaḥ sābhimānaṃ prāha-bho dūta ! kiṃ mayā kubhṛtyena",
    "GK22vispancu:2457": " bhagavān kariṣyati |",
    "GK22vispancu:2458": " tad gatvā taṃ vada yad anyo bhṛtyo",
    "GK22vispancu:2459": " vāhanāysamat-sthāne kriyatām |",
    "GK22vispancu:2460": " madīyo namaskāro vācyo bhagavataḥ |",
    "GK22vispancu:2461": " uktaṃ",
    "GK22vispancu:2462": " ca-",
    "GK22vispancu:2463": " yo na vetti guṇān yasya na taṃ seveta paṇḍitaḥ |",
    "GK22vispancu:2464": " na hi tasmāt phalaṃ kiñcit sukṛṣṭād ūṣarād iva ||Panc_1.381||",
    "GK22vispancu:2465": " dūta āha-bho vainateya ! kadācid api bhagavantaṃ prati tvayā naitad",
    "GK22vispancu:2466": " abhihitam īdṛk |",
    "GK22vispancu:2467": " tat kathaya, kiṃ te bhagavatāpamāna-sthānaṃ kṛtam ?",
    "GK22vispancu:2468": " garuḍa āha-bhagavad-āśraya-bhūtena samudreṇāsmaṭ ṭiṭṭibhāṇḍāny apahṛtāni |",
    "GK22vispancu:2469": " tad yadi nigrahaṃ na karoti tad ahaṃ bhagavato na bhṛtya ity eṣa niścayas tvayā vācyaḥ |",
    "GK22vispancu:2470": " tad drutataraṃ gatvā bhavatā bhagavataḥ samīpe vaktavyam |",
    "GK22vispancu:2471": " atha dūta-mukhena praṇaya-kupitaṃ vainateyaṃ vijñāya sammāna-puraḥsaraṃ",
    "GK22vispancu:2472": " tam ānayāmi |",
    "GK22vispancu:2473": " uktaṃ ca-",
    "GK22vispancu:2474": " bhaktaṃ śaktaṃ kulīnaṃ ca na bhṛtyam avamānayet |",
    "GK22vispancu:2475": " putraval lālayen nityaṃ ya icchec chriyam ātmanaḥ ||Panc_1.382||",
    "GK22vispancu:2476": " anyac ca-",
    "GK22vispancu:2477": " rājā tuṣṭo 'pi bhṛtyānām artha-mātraṃ prayacchati |",
    "GK22vispancu:2478": " te tu sammānitās tasya prāṇair apy upakurvate ||Panc_1.383||",
    "GK22vispancu:2479": " ity evaṃ sampradhārya rukma-pure vainateya-sakāśaṃ satvaram agamat |",
    "GK22vispancu:2480": " vainateyo 'pi gṛhāgataṃ bhagavantam avalokya trapādhomukhaḥ",
    "GK22vispancu:2481": " praṇamyovāca-bhagavan ! tvad-āśrayonmattena samudreṇa mama bhṛtyāsyāṇḍāny",
    "GK22vispancu:2482": " apahṛtya mamāpamāno vihitaḥ |",
    "GK22vispancu:2483": " paraṃ bhagaval-lajjayā mayā vilambitam |",
    "GK22vispancu:2484": " no ced enam ahaṃ sthalāntaram adyaiva nayāmi |",
    "GK22vispancu:2485": " yataḥ svāmi-bhayāc chravaṇo",
    "GK22vispancu:2486": " 'pi prahāro na dīyate |",
    "GK22vispancu:2487": " uktaṃ ca-",
    "GK22vispancu:2488": " yena syāl laghutā vātha pīḍā citte prabhoḥ kvacit |",
    "GK22vispancu:2489": " prāṇa-tyāge'pi tat karma na kuryāt kula-sevakaḥ ||Panc_1.384||",
    "GK22vispancu:2490": " tac chrutvā bhagavān āha-bho vainateya ! satyam abhihitaṃ bhavatā |",
    "GK22vispancu:2491": " uktaṃ",
    "GK22vispancu:2492": " ca-",
    "GK22vispancu:2493": " bhṛtyāparādhajo daṇḍaḥ svāmino jāyate yataḥ |",
    "GK22vispancu:2494": " tena lajjāpi tasyotthā na bhṛtyasya tathā punaḥ ||Panc_1.385||",
    "GK22vispancu:2495": " tad āgaccha yenāṇḍāni samudrād ādāya ṭiṭṭibhaṃ sambhāvayāvaḥ |",
    "GK22vispancu:2496": " amarāvatīṃ ca gacchāvaḥ |",
    "GK22vispancu:2497": " tathānuṣṭhite samudro bhagavatā nirbharsyāgneyaṃ śaraṃ sandhyāyābhihitaḥ-bho durātman ! dīyantāṃ ṭiṭṭibhāṇḍāni |",
    "GK22vispancu:2498": " no cet sthalatāṃ tvāṃ nayāmi |",
    "GK22vispancu:2499": " tataḥ samudreṇa sa-bhayena ṭiṭṭibhāṇḍāni tāni pradattāni |",
    "GK22vispancu:2500": " ṭiṭṭibhenāpi bhāryāyai samarpitāni |",
    "GK22vispancu:2501": " ato 'haṃ bravīmi-śatror balam avijñāya iti |",
    "GK22vispancu:2502": " tasmāt puruṣeṇodyamo na tyājyaḥ |",
    "GK22vispancu:2503": " tad ākarṇya sañjīvakas tam eva bhūyo 'pi papraccha-bho mitra ! kathaṃ jñeyo mayāsau duṣṭa-buddhir iti |",
    "GK22vispancu:2504": " iyantaṃ kālaṃ yāvad uttarottara-snehena",
    "GK22vispancu:2505": " prasādena cāhaṃ dṛṣṭaḥ |",
    "GK22vispancu:2506": " na kadācit tad-vikṛtir dṛṣṭā |",
    "GK22vispancu:2507": " tat kathyatāṃ yenāham ātma-rakṣārthaṃ tad-vadhāyodyamaṃ karomi |",
    "GK22vispancu:2508": " damanaka āha-bhadra, kim atra jñeyam ? eṣa te pratyayaḥ |",
    "GK22vispancu:2509": " yadi",
    "GK22vispancu:2510": " rakta-netras triśikhāṃ bhrūkuṭiṃ dadhānaḥ sṛkkaṇī parilelihan tvāṃ dṛṣṭvā",
    "GK22vispancu:2511": " bhavati, tad duṣṭa-buddhiḥ |",
    "GK22vispancu:2512": " anyathā suprasādaś ceti |",
    "GK22vispancu:2513": " tad ājñāpaya mām |",
    "GK22vispancu:2514": " svāśrayaṃ prati gacchāmi |",
    "GK22vispancu:2515": " tvayā ca yathāyaṃ mantra-bhedo na bhavati tathā",
    "GK22vispancu:2516": " kāryam |",
    "GK22vispancu:2517": " yadi niśāmukhaṃ prāpya gantuṃ śaknoṣi tad-deśa-tyāgaḥ kāryaḥ |",
    "GK22vispancu:2518": " yataḥ-",
    "GK22vispancu:2519": " tyajed ekaṃ kulasyārthe grāmasyārthe kulaṃ tyajet |",
    "GK22vispancu:2520": " grāmaṃ janapadasyārthe svātmārthe pṛthivīṃ tyajet ||Panc_1.386||",
    "GK22vispancu:2521": " āpad-arthe dhanaṃ rakṣed dārān rakṣed dhanair api |",
    "GK22vispancu:2522": " ātmānaṃ satataṃ rakṣed dārair api dhanair api ||Panc_1.387||",
    "GK22vispancu:2523": " balavatābhibhūtasya videśa-gamanaṃ tad-anupraveśo vā nītiḥ |",
    "GK22vispancu:2524": " tad-deśa-tyāgaḥ kāryaḥ |",
    "GK22vispancu:2525": " athavātmā sāmādibhir upāyair ābharakṣaṇīyaḥ |",
    "GK22vispancu:2526": " uktaṃ ca-",
    "GK22vispancu:2527": " api putra-kalatrair vā prāṇān rakṣeta paṇḍitaḥ |",
    "GK22vispancu:2528": " vidyamānair yatas taiḥ syāt sarvaṃ bhūyo 'pi dehinām ||Panc_1.388||",
    "GK22vispancu:2529": " tathā ca-",
    "GK22vispancu:2530": " yena kenāpy upāyena śubhenāpy aśubhena vā |",
    "GK22vispancu:2531": " uddhared dīnam ātmānaṃ samartho dharmam ācaret ||Panc_1.389||",
    "GK22vispancu:2532": " yo māyāṃ kurute mūḍhaḥ prāṇa-tyāge dhanādiṣu |",
    "GK22vispancu:2533": " tasya prāṇāḥ praṇaśyanti tair naṣṭair naṣṭam eva tat ||Panc_1.390||",
    "GK22vispancu:2534": " evam abhidhāya damanakaḥ karaṭaka-sakāśam agamat |",
    "GK22vispancu:2535": " karaṭako 'pi tam āyāntaṃ dṛṣṭvā provāca-bhadra ! kiṃ kṛtaṃ tatrabhavatā ?",
    "GK22vispancu:2536": " damanaka āha-mayā tāvan nīti-bīja-nirvāpaṇaṃ kṛtam |",
    "GK22vispancu:2537": " parato",
    "GK22vispancu:2538": " daiva-vihitāyattam |",
    "GK22vispancu:2539": " uktaṃ ca-",
    "GK22vispancu:2540": " parāṅmukhe'pi daive'tra kṛtyaṃ kāryaṃ vipaścitā |",
    "GK22vispancu:2541": " ātma-doṣa-vināśāya sva-citta-stambhanāya ca ||Panc_1.391||",
    "GK22vispancu:2542": " tathā ca-",
    "GK22vispancu:2543": " udyoginaṃ puruṣa-siṃham upaiti lakṣmīr daivena deyam iti kāpuruṣā vadanti |",
    "GK22vispancu:2544": " daivaṃ nihatya kuru pauruṣam ātma-śaktyā yatne kṛte yadi na sidhyati ko",
    "GK22vispancu:2545": " 'tra doṣaḥ ||Panc_1.392||",
    "GK22vispancu:2546": " karaṭaka āha-tat kathaya kīdṛk tvayā nīti-bījaṃ nirvāpitam |",
    "GK22vispancu:2547": " so 'bravīt-mayānyonyaṃ tābhyāṃ mithyā-prajalpena bhedas tathā vihito yathā bhūyo 'pi mantrayantāv eka-sthāna-sthitau na drakṣyasi |",
    "GK22vispancu:2548": " karaṭaka āha-aho, na yuktaṃ bhavatā vihitaṃ yat parasparaṃ tau",
    "GK22vispancu:2549": " snehārdra-hṛdayau sukhāśrayau kopa-sāgare prakṣiptau |",
    "GK22vispancu:2550": " uktaṃ ca-",
    "GK22vispancu:2551": " aviruddhaṃ sukha-sthaṃ yo duḥkha-mārge niyojayet |",
    "GK22vispancu:2552": " janma-janmāntare duḥkhī sa naraḥ syād asaṃśayam ||Panc_1.393||",
    "GK22vispancu:2553": " aparaṃ tvaṃ yad bheda-mātreṇāpi hṛṣṭas tad apy ayuktam, yataḥ sarvato 'pi",
    "GK22vispancu:2554": " jano virūpa-karaṇe samartho bhavati nopakartum |",
    "GK22vispancu:2555": " uktaṃ ca-",
    "GK22vispancu:2556": " ghātayitum eva nīcaḥ para-kāryaṃ vetti na prasādayitum |",
    "GK22vispancu:2557": " pātayitum asti śaktir vāyor vṛkṣaṃ na connamitum ||Panc_1.394||",
    "GK22vispancu:2558": " damanaka āha-anabhijño bhavān nīti-śāstrasya, tenaitad bravīṣi |",
    "GK22vispancu:2559": " uktaṃ ca yataḥ-",
    "GK22vispancu:2560": " jāta-mātraṃ na yaḥ śatruṃ vyādhiṃ ca praśamaṃ nayet |",
    "GK22vispancu:2561": " mahā-balo 'pi tenaiva vṛddhiṃ prāpya sa hanyate ||Panc_1.395||",
    "GK22vispancu:2562": " tac-chatru-bhūto 'yam asmākaṃ mantri-padāharaṇāt |",
    "GK22vispancu:2563": " uktaṃ ca-",
    "GK22vispancu:2564": " pitṛ-paitāmahaṃ sthānaṃ yo yasyātra jigīṣate |",
    "GK22vispancu:2565": " sa tasya sahajaḥ śatrur ucchedyo 'pi priye sthitaḥ ||Panc_1.396||",
    "GK22vispancu:2566": " tan mayā sa udāsīnatayā samānīto 'bhaya-pradānena yāvat tāvad aham api tena sācivyāt pracyāvitaḥ",
    "GK22vispancu:2567": " athavā sādhv idam ucyate-",
    "GK22vispancu:2568": " dadyāt sādhur yadi nija-pade durjanāya praveśaṃ tan-nāśāya prabhavati tato vāñchamānaḥ svayaṃ saḥ |",
    "GK22vispancu:2569": " tasmād deyo vipula-matibhir nāvakāśo 'dhamānāṃ",
    "GK22vispancu:2570": " jārāpi syād gṛha-patir iti śrūyate vākyato 'tra ||Panc_1.397||",
    "GK22vispancu:2571": " tena mayā tasyopari vadhopāya eva viracyate |",
    "GK22vispancu:2572": " deśa-tyāgāya vā bhaviṣyati |",
    "GK22vispancu:2573": " tac ca tvāṃ muktvānyo na jñāsyati |",
    "GK22vispancu:2574": " tad uktam etat te svārthāyānuṣṭhitam |",
    "GK22vispancu:2575": " uktaṃ ca-",
    "GK22vispancu:2576": " nistriṃśaṃ hṛdayaṃ kṛtvā vāṇīm ikṣu-rasopāmām |",
    "GK22vispancu:2577": " vikalpo 'tra na kartavyo hanyāt tatrāpakāriṇam ||Panc_1.398||",
    "GK22vispancu:2578": " aparaṃ mṛto 'py asmākaṃ bhojyo bhaviṣyati |",
    "GK22vispancu:2579": " tad ekaṃ tāvad vara-sādhanam |",
    "GK22vispancu:2580": " aparaṃ sācivyaṃ ca bhaviṣyati tṛptiś ceti |",
    "GK22vispancu:2581": " tad-guṇa-traye'sminn upasthite kasmān māṃ dūṣayasi tvaṃ jāḍya-bhāvāt |",
    "GK22vispancu:2582": " uktaṃ ca-",
    "GK22vispancu:2583": " parasya pīḍanaṃ kurvan svārtha-siddhiṃ ca paṇḍitaḥ |",
    "GK22vispancu:2584": " mūḍha-buddhir na bhakṣeta vane caturako yathā ||Panc_1.399||",
    "GK22vispancu:2585": " karaṭaka āha-katham etat ?",
    "GK22vispancu:2586": " sa āha-",
    "GK22vispancu:2587": " kathā 16",
    "GK22vispancu:2588": " vajra-daṃṣṭra-nāma-siṃha-kathā",
    "GK22vispancu:2589": " asti kasmiṃścid vanoddeśe vajra-daṃṣṭro nāma siṃhaḥ |",
    "GK22vispancu:2590": " tasya",
    "GK22vispancu:2591": " caturaka-kravyamukha-nāmānau śṛgāla-vṛkau bhṛtya-bhūtau sadaivānugatau tatraiva vane prativasataḥ",
    "GK22vispancu:2592": " athānya-dine siṃhena kadācid āsanna-prasavā",
    "GK22vispancu:2593": " prasava-vedanayā sva-yūthād bhraṣṭoṣṭry upaviṣṭā kasmiṃścid vana-gahane",
    "GK22vispancu:2594": " samāsāditā |",
    "GK22vispancu:2595": " atha tāṃ vyāpādya yāvad udaraṃ sphoṭayati, tāvaj jīvan laghu-dāseraka-śiśur niṣkrāntaḥ",
    "GK22vispancu:2596": " siṃho 'pi dāserakyāḥ piśitena saparivāraḥ parāṃ tṛptim upāgataḥ |",
    "GK22vispancu:2597": " paraṃ snehād bāla-dāsekaṃ tyaktaṃ gṛham ānīyedam uvāca-bhadra, na te'sti mṛtyor bhayaṃ matto nānyasmād api |",
    "GK22vispancu:2598": " tataḥ svecchayātra vane bhrāmyatām iti |",
    "GK22vispancu:2599": " yatas te śaṅku-sadṛśau karṇau |",
    "GK22vispancu:2600": " tataḥ śaṅkukarṇo nāma bhaviṣyati |",
    "GK22vispancu:2601": " evam anuṣṭhite catvāro 'pi na eka-sthāne vihāriṇaḥ parasparam aneka-prakāra-goṣṭhī-sukham anubhavantas tiṣṭhanti |",
    "GK22vispancu:2602": " śaṅkukarṇo 'pi",
    "GK22vispancu:2603": " yauvana-padavīm ārūḍhaḥ kṣaṇam api na taṃ siṃhaṃ muñcati |",
    "GK22vispancu:2604": " atha kadācid vajra-daṃṣṭrasya kenacid vanyena matta-gajena saha yuddham abhavat |",
    "GK22vispancu:2605": " tena mada-vīryāt sa danta-prahārais tathā kṣata-śarīro vihito yathā pracalituṃ na śaknoti",
    "GK22vispancu:2606": " tadā kṣut-kṣāma-kaṇṭhas tān provāca-bhoḥ !",
    "GK22vispancu:2607": " anviṣyatāṃ kiñcit sattvaṃ yenāham evaṃ sthito 'pi taṃ vyāpādyātmano yuṣmākaṃ ca kṣut-praṇāśaṃ karomi |",
    "GK22vispancu:2608": " tac chrutvā te trayo 'pi vane sandhyā-kālaṃ yāvad bhrāntāḥ, paraṃ na kiñcit sattvam āsāditam",
    "GK22vispancu:2609": " atha caturakaś cintayāmāsa-yadi śaṅkukarṇo 'yaṃ",
    "GK22vispancu:2610": " vyāpādyeta tataḥ sarveṣāṃ katicid dināni tṛptir bhavati |",
    "GK22vispancu:2611": " paraṃ nainaṃ svāmī mitratvād āśraya-samāśritatvāc ca vināśayiṣyati |",
    "GK22vispancu:2612": " athavā",
    "GK22vispancu:2613": " buddhi-prabhāveṇa svāminaṃ pratibodhya tathā kariṣye yathā vyāpādayiṣyati",
    "GK22vispancu:2614": " | uktaṃ ca-",
    "GK22vispancu:2615": " avadhyaṃ vāthavāgamyam akṛtyaṃ nāsti kiṃcana |",
    "GK22vispancu:2616": " loke buddhimatām atra tasmāt tāṃ yojayāmy aham ||Panc_1.400||",
    "GK22vispancu:2617": " evaṃ vicintya śaṅkukarṇam idam āha-bhoḥ śaṅkukarṇa ! svāmī tāvat pathyaṃ",
    "GK22vispancu:2618": " vinā kṣudhayā paripīḍyate |",
    "GK22vispancu:2619": " svāmya-bhāvād asmākam api dhruvaṃ vināśa eva |",
    "GK22vispancu:2620": " tato vākyaṃ kiñcit svāmy-arthe vadiṣyāmi |",
    "GK22vispancu:2621": " tac chrūyatām |",
    "GK22vispancu:2622": " śaṅkukarṇa āha-bhoḥ śīghraṃ nivedyatāṃ, yena te vacanaṃ śīghraṃ nirvikalpaṃ karomi |",
    "GK22vispancu:2623": " aparaṃ svāminohite kṛte mayā sukṛta-śataṃ kṛtaṃ bhaviṣyati |",
    "GK22vispancu:2624": " atha caturaka āha-bho bhadra ! ātma-śarīraṃ dviguṇa-lābhena svāmine",
    "GK22vispancu:2625": " prayaccha, yena te dviguṇaṃ śarīraṃ bhavati |",
    "GK22vispancu:2626": " svāminaḥ punaḥ prāṇa-yātrā",
    "GK22vispancu:2627": " bhavati |",
    "GK22vispancu:2628": " tad ākarṇya śaṅkukarṇaḥ prāha-bhadra ! yady evaṃ tan madīya-prayojanam",
    "GK22vispancu:2629": " etad ucyatām |",
    "GK22vispancu:2630": " svāmy-arthaḥ kriyatām iti |",
    "GK22vispancu:2631": " param atra dharmaḥ pratibhūḥ iti |",
    "GK22vispancu:2632": " te vicintya sarve siṃha-sakāśam ājagmuḥ |",
    "GK22vispancu:2633": " tataś caturaka āha-deva ! na kiñcit sattvaṃ prāptam |",
    "GK22vispancu:2634": " bhagavān ādityo 'py astaṃ gataḥ |",
    "GK22vispancu:2635": " tad yadi svāmī dviguṇaṃ śarīraṃ prayacchati |",
    "GK22vispancu:2636": " tataḥ śaṅkukarṇo 'yaṃ dviguṇa-vṛddhyā",
    "GK22vispancu:2637": " sva-śarīraṃ prayacchati dharma-pratibhuvā |",
    "GK22vispancu:2638": " siṃha āha-bhoḥ, yady evaṃ tat sundarataram |",
    "GK22vispancu:2639": " vyavahārasyāsya dharmaḥ pratibhūḥ kriyatām iti |",
    "GK22vispancu:2640": " atha siṃha-vacanānantaraṃ vṛka-śṛgālābhyāṃ vidāritobhaya-kukṣiḥ",
    "GK22vispancu:2641": " śaṅkukarṇaḥ pañcatvam upāgataḥ |",
    "GK22vispancu:2642": " atha vajra-daṃṣṭraś caturakam āha-bhoś caturaka ! yāvad ahaṃ nadīṃ gatvā snānaṃ devatārcana-vidhiṃ kṛtvāgacchāmi, tāvat tvayātrāpamattena bhāvyam",
    "GK22vispancu:2643": " ity uktvā nadyāṃ gataḥ |",
    "GK22vispancu:2644": " atha tasmin gate caturakaś cintayāmāsa-kathaṃ mamaikākino bhojyo 'yam",
    "GK22vispancu:2645": " uṣṭro bhaviṣyati iti vicintya kravyamukham āha-bhoḥ kravyamukha !",
    "GK22vispancu:2646": " kṣudhālur bhavān |",
    "GK22vispancu:2647": " tad yāvad asau svāmī nāgacchati, tāvat tvam asyoṣṭrasya",
    "GK22vispancu:2648": " māṃsaṃ bhakṣaya |",
    "GK22vispancu:2649": " ahaṃ tvāṃ svāmino nirdoṣaṃ pratipādayiṣyāmi |",
    "GK22vispancu:2650": " so 'pi tac chrutvā yāvat kiñcin māṃsam āsvādayati tāvac",
    "GK22vispancu:2651": " caturakeṇoktam-bhoḥ kravyamukha ! samāgacchati svāmī |",
    "GK22vispancu:2652": " tat tyaktvainaṃ dūre tiṣṭha, yenāsya bhakṣaṇaṃ na vikalpayati |",
    "GK22vispancu:2653": " tathānuṣṭhite siṃhaḥ samāyāto yāvad uṣṭraṃ paśyati tāvad riktīkṛta-hṛdayo",
    "GK22vispancu:2654": " dāserakaḥ |",
    "GK22vispancu:2655": " tato bhṛkuṭiṃ kṛtvā paruṣataram āha-aho kenaiṣa uṣṭra ucchiṣṭatāṃ nīto, yena tam api vyāpādayāmi",
    "GK22vispancu:2656": " evam abhihite kravyamukhaś caturaka-mukham avalokayati |",
    "GK22vispancu:2657": " atha caturako vihasyovāca-bhoḥ ! mām anādṛtya piśitaṃ bhakṣayitvādhunā man-mukham",
    "GK22vispancu:2658": " avalokayasi |",
    "GK22vispancu:2659": " tad-āsvādayāsya durṇaya-taroḥ phalam iti |",
    "GK22vispancu:2660": " tad ākarṇya kravyamukho jīva-nāśa-bhayād dūra-deśaṃ gataḥ |",
    "GK22vispancu:2661": " etasminn antare tena mārgeṇa dāseraka-sārtho bhārākrāntaḥ samāyātaḥ |",
    "GK22vispancu:2662": " tasyāgresaroṣṭrasya kaṇṭhe mahatī ghaṇṭā baddhā |",
    "GK22vispancu:2663": " tasyāḥ śabdaṃ durato 'py",
    "GK22vispancu:2664": " ākarṇya siṃho jambukam āha-bhadra, jñāyatāṃ kim eṣa raudraḥ śabdaḥ śrūyate'śruta-pūrvaḥ",
    "GK22vispancu:2665": " tac chrutvā, caturakaḥ kiñcid vanāntaraṃ gatvā satvaram abhyupetya",
    "GK22vispancu:2666": " provāca-svāmin ! gamyatāṃ gamyatāṃ yadi śaknoṣi gantum |",
    "GK22vispancu:2667": " so 'bravīt-bhadra, kim evaṃ māṃ vyākulayasi |",
    "GK22vispancu:2668": " tat kathaya kim etat ?",
    "GK22vispancu:2669": " iti caturaka āha-svāmin, eṣa dharmarājas tavopari kupitaḥ |",
    "GK22vispancu:2670": " yad anenākāle dāserako 'yaṃ madīyo vyāpāditaḥ |",
    "GK22vispancu:2671": " tat sahasra-guṇam uṣṭram asya sakāśād",
    "GK22vispancu:2672": " grahīṣyāmi |",
    "GK22vispancu:2673": " iti niścitya bṛhan-mānam ādāyāgresarasyoṣṭrasya grīvāyāṃ ghaṇṭāṃ baddhvā badhya-dāseraka-saktān api pitṛ-pitāmahān ādāya",
    "GK22vispancu:2674": " vaira-niryātanārtham āyāta eva |",
    "GK22vispancu:2675": " siṃho 'pi tac chrutvā sarvato dūrād evāvalokya mṛtam uṣṭraṃ parityajya prāṇa-bhayāt praṇaṣṭaḥ",
    "GK22vispancu:2676": " caturako 'pi śanaiḥ śanais tasyoṣṭrasya māṃsaṃ bhakṣayāmāsa |",
    "GK22vispancu:2677": " ato 'haṃ bravīmi-parasaya pīḍanaṃ kurvan (399) iti |",
    "GK22vispancu:2678": " atha damanake gate sañjīvakaś cintayāmāsa-aho kim etan mayā kṛtam ? yac chaṣpādo 'pi māṃsāśitas tasyānugaḥ saṃvṛttaḥ |",
    "GK22vispancu:2679": " athavā sādhv idam ucyate-",
    "GK22vispancu:2680": " agamyāni pumān yāti yo 'sevyāṃś ca niṣevate |",
    "GK22vispancu:2681": " sa mṛtyum upagṛhṇāti garbham aśvatarī yathā ||Panc_1.401||",
    "GK22vispancu:2682": " tat kiṃ karomi ? kva gacchāmi ? kathaṃ me śāntir bhaviṣyati ? athavā tam eva piṅgalakaṃ gacchāmi |",
    "GK22vispancu:2683": " kadācin māṃ śaraṇāgataṃ rakṣati |",
    "GK22vispancu:2684": " prāṇair na viyojayati |",
    "GK22vispancu:2685": " yata uktaṃ ca-",
    "GK22vispancu:2686": " dharmārthaṃ yatatām apīha vipado devād yadi syuḥ kvacit tat tāsām upaśāntaye sumatibhiḥ kāryo viśeṣān nayaḥ |",
    "GK22vispancu:2687": " loke khyātim upāgatātra sakale lokoktir eṣā yato dagdhānāṃ kila vahninā hita-karaḥ seko 'pi tasyodbhavaḥ ||Panc_1.402||",
    "GK22vispancu:2688": " tathā ca-",
    "GK22vispancu:2689": " loke'thavā tanu-bhṛtāṃ nija-karma-pākaṃ",
    "GK22vispancu:2690": " nityaṃ samāśritavatāṃ suhita-kriyāṇām |",
    "GK22vispancu:2691": " bhāvārjitaṃ śubham athāpy aśubhaṃ nikāmaṃ yad bhāvi tad bhavati nātra vicāra-hetuḥ ||Panc_1.403||",
    "GK22vispancu:2692": " aparaṃ cānyatra gatasyāpi me kasyacid duṣṭa-sattvasya māṃsāśinaḥ sakāśān mṛtyur bhaviṣyati",
    "GK22vispancu:2693": " tad varaṃ siṃhāt |",
    "GK22vispancu:2694": " uktaṃ ca-",
    "GK22vispancu:2695": " mahadbhiḥ spardhamānasya vipad eva garīyasī |",
    "GK22vispancu:2696": " danta-bhaṅge'pi nāgānāṃ ślāghyo giri-vidāraṇe ||Panc_1.404||",
    "GK22vispancu:2697": " tathā ca-",
    "GK22vispancu:2698": " mahato 'pi kṣayaṃ labdhvā ślāghyaṃ nīco 'pi gacchati |",
    "GK22vispancu:2699": " dānārthī madhupo yadvad gaja-karṇa-samāhataḥ ||Panc_1.405||",
    "GK22vispancu:2700": " evaṃ niścitya sa sthalita-gatiṃ mandaṃ gatvā siṃhāśrayaṃ paśyann",
    "GK22vispancu:2701": " apaṭhat-aho, sādhv idam ucyate-",
    "GK22vispancu:2702": " antar-līna-bhujaṅgamaṃ gṛham ivāntaḥsthogra-siṃhaṃ vanaṃ grāhākīrṇam ivābhirāma-kamala-cchāyā-sanāthaṃ saraḥ |",
    "GK22vispancu:2703": " kālenārya-janāpavāda-piśunaiḥ kṣudrair anāryaiḥ śritaṃ",
    "GK22vispancu:2704": " duḥkhena pravigāhyate sa-cakitaṃ rājñāṃ manaḥ sāmayam ||Panc_1.406||",
    "GK22vispancu:2705": " evaṃ paṭhan damanakoktākāraṃ piṅgalakaṃ dṛṣṭvā pracakitaḥ saṃvṛta-śarīro",
    "GK22vispancu:2706": " dūrataraṃ praṇāma-kṛtiṃ vināpy upaviṣṭaḥ |",
    "GK22vispancu:2707": " piṅgalako 'pi tathāvidhaṃ taṃ vilokya damanaka-vākyaṃ śraddadhānaḥ kopāt tasyopari papāta",
    "GK22vispancu:2708": " atha sañjīvakaḥ khara-nakha-vikartita-pṛṣṭhaḥ śṛṅgābhyāṃ tad-udaram",
    "GK22vispancu:2709": " ullikhya katham api tasmād apetaḥ śṛṅgābhyāṃ hantum icchan yuddhāyāvasthitaḥ |",
    "GK22vispancu:2710": " atha dvāv api tau puṣpita-palāśa-pratimau",
    "GK22vispancu:2711": " paraspara-vadha-kāṅkṣiṇau dṛṣṭvā karaṭako damanakam āha-bho mūḍha-mate !",
    "GK22vispancu:2712": " anayor virodhaṃ vitanvatā tvayā sādhu na kṛtam |",
    "GK22vispancu:2713": " na ca tvaṃ nīti-tattvaṃ",
    "GK22vispancu:2714": " vetsi |",
    "GK22vispancu:2715": " nītividbhir uktaṃ ca-",
    "GK22vispancu:2716": " kāryāṇy uttama-daṇḍa-sāhasa-phalāny āyāsa-sādhyāni ye prītyā saṃśamayanti",
    "GK22vispancu:2717": " nīti-kuśalāḥ sāmnaiva te mantriṇaḥ |",
    "GK22vispancu:2718": " niḥsārālpa-phalāni ye tv avidhinā vāñchanti daṇḍodyamais teṣāṃ durnaya-ceṣṭitair narapater āropyate śrīs tulām ||Panc_1.407||",
    "GK22vispancu:2719": " tad yadi svāmy-abhighāto bhaviṣyati tat kiṃ tavdīya-mantra-buddhyā kriyate",
    "GK22vispancu:2720": " | atha sañjīvako na badhyate tathāpy abhavyam |",
    "GK22vispancu:2721": " yataḥ prāṇa-sandehāt tasya ca vadhaḥ |",
    "GK22vispancu:2722": " tan mūḍha ! kathaṃ tvaṃ mantri-padam abhilaṣasi |",
    "GK22vispancu:2723": " sāma-siddhiṃ",
    "GK22vispancu:2724": " na vetsi |",
    "GK22vispancu:2725": " tad vṛthā manoratho 'yaṃ te daṇḍaruceḥ |",
    "GK22vispancu:2726": " uktaṃ ca-",
    "GK22vispancu:2727": " sāmādi-daṇḍa-paryanto nayaḥ proktaḥ svayambhuvā |",
    "GK22vispancu:2728": " teṣāṃ daṇḍas tu pāpīyāṃs taṃ paścād viniyojayet ||Panc_1.408||",
    "GK22vispancu:2729": " tathā ca-",
    "GK22vispancu:2730": " sāmnaiva yatra siddhir na tatra daṇḍo budhena viniyojyaḥ |",
    "GK22vispancu:2731": " pittaṃ yadi śarkarayā śāmyati ko 'rthaḥ paṭolena ||Panc_1.409||",
    "GK22vispancu:2732": " tathā ca-",
    "GK22vispancu:2733": " ādau sāma prayoktavyaṃ puruṣeṇa vijānatā |",
    "GK22vispancu:2734": " sāma-sādhyāni kāryāṇi vikriyāṃ yānti na kvacit ||Panc_1.410||",
    "GK22vispancu:2735": " na candreṇa na cāuṣadhyā na sūryeṇa na vahninā |",
    "GK22vispancu:2736": " sāmnaiva vilayaṃ yāti vidveṣa-prabhavaṃ tamaḥ ||Panc_1.411||",
    "GK22vispancu:2737": " tathā yat tvaṃ mantritvam abhilaṣasi, tad apy ayuktam |",
    "GK22vispancu:2738": " yatas tvaṃ mantri-gatiṃ na vetsi |",
    "GK22vispancu:2739": " yataḥ pañca-vidho mantraḥ |",
    "GK22vispancu:2740": " sa ca karmaṇām",
    "GK22vispancu:2741": " ārambhopāyaḥ, puruṣa-dravya-sampat, deśa-kāla-vibhāgaḥ,",
    "GK22vispancu:2742": " vinipāta-pratīkāraḥ, kārya-siddhiś ceti |",
    "GK22vispancu:2743": " so 'yaṃ svāmy-amātyayor",
    "GK22vispancu:2744": " ekatamasya kiṃ vā dvayor api vinipātaḥ samutpadyate lagnaḥ |",
    "GK22vispancu:2745": " tad yadi kācic chaktir asti tad vicintyatāṃ vinipāta-pratīkāraḥ |",
    "GK22vispancu:2746": " bhinna-sandhāne",
    "GK22vispancu:2747": " hi mantriṇāṃ buddhi-parīkṣā |",
    "GK22vispancu:2748": " tan mūrkha ! tat kartum asamarthatvaṃ yato",
    "GK22vispancu:2749": " viparīta-buddhir asi |",
    "GK22vispancu:2750": " uktaṃ ca-",
    "GK22vispancu:2751": " mantriṇāṃ bhinna-sandhāne bhiṣajāṃ sāṃnipātike |",
    "GK22vispancu:2752": " karmaṇi vyajyate prajñā susthe ko vā na paṇḍitaḥ ||Panc_1.412||",
    "GK22vispancu:2753": " anyac ca-",
    "GK22vispancu:2754": " ghātayitum eva nīcaḥ para-kāryaṃ vetti na prasādhayitum |",
    "GK22vispancu:2755": " pātayitum eva śaktir nākhoruddhartum anna-piṭakam ||Panc_1.413||",
    "GK22vispancu:2756": " athavā na te doṣo 'yam |",
    "GK22vispancu:2757": " svāmino doṣaḥ |",
    "GK22vispancu:2758": " yas te vākyaṃ śraddadhāti |",
    "GK22vispancu:2759": " uktaṃ",
    "GK22vispancu:2760": " ca-",
    "GK22vispancu:2761": " narādhipā nīca-janānuvartino",
    "GK22vispancu:2762": " budhopadiṣṭena pathā na yānti ye |",
    "GK22vispancu:2763": " viśanty ato durgama-mārga-nirgamaṃ",
    "GK22vispancu:2764": " samasta-sambādham anartha-pañjaram ||Panc_1.414||",
    "GK22vispancu:2765": " tad yadi tvam asya mantrī bhaviṣyasi tadānyo 'pi kaścin nāsya samīpe",
    "GK22vispancu:2766": " sādhu-janaḥ sameṣyati |",
    "GK22vispancu:2767": " uktaṃ ca-",
    "GK22vispancu:2768": " guṇālayo 'py asan mantrī nṛpatir nādhigamyate |",
    "GK22vispancu:2769": " prasanna-svādu-salilo duṣṭa-grāhyo yathā hradaḥ ||Panc_1.415||",
    "GK22vispancu:2770": " tathā ca śiṣṭa-jana-rahitasya svāmino 'pi nāśo bhaviṣyati |",
    "GK22vispancu:2771": " uktaṃ ca-",
    "GK22vispancu:2772": " citrāsvāda-kathair bhṛtyair anāyāsita-kārmukaiḥ |",
    "GK22vispancu:2773": " ye ramante nṛpās teṣāṃ ramante ripavaḥ śriyā ||Panc_1.416||",
    "GK22vispancu:2774": " tat kiṃ mūrkhopadeśena |",
    "GK22vispancu:2775": " kevalaṃ doṣo na guṇaḥ |",
    "GK22vispancu:2776": " uktaṃ ca-",
    "GK22vispancu:2777": " nānāmyaṃ namate dāru nāśmani syāt kṣura-kriyā |",
    "GK22vispancu:2778": " sūcī-mukhaṃ vijānīhi nāśiṣyāyopaśyate ||Panc_1.417||",
    "GK22vispancu:2779": " damanaka āha--katham etat ?",
    "GK22vispancu:2780": " so 'bravīt-",
    "GK22vispancu:2781": " kathā 17",
    "GK22vispancu:2782": " vānara-yūtha-kathā",
    "GK22vispancu:2783": " asti kasmiṃścit parvataika-deśe vānara-yūtham |",
    "GK22vispancu:2784": " tac ca kadācid",
    "GK22vispancu:2785": " dhemanta-samaye'tikaṭhora-vāta-saṃsparśa-vepamāna-kalevaraṃ",
    "GK22vispancu:2786": " tuṣāra-varṣoddhata-pravarṣa-ghana-dhārā-nipāta-samāhataṃ na kathañcic chāntim agamat |",
    "GK22vispancu:2787": " atha kecid vānarā vahni-kaṇa-sadṛśāni guñjā-phalāny",
    "GK22vispancu:2788": " avacitya vahni-vāñchayā phūtkurvantaḥ samantāt tasthuḥ |",
    "GK22vispancu:2789": " atha sucīmukho nāma pakṣī teṣāṃ taṃ vṛthāyāsamavalokya provāca-bhoḥ, sarve mūrkhā yūyam |",
    "GK22vispancu:2790": " naite vahni-kaṇāḥ guñjā-phalāni etāni |",
    "GK22vispancu:2791": " tat kiṃ vṛthā śrameṇa |",
    "GK22vispancu:2792": " naitasmāc chīta-rakṣā bhaviṣyati |",
    "GK22vispancu:2793": " tad anviṣyatāṃ kaścin nirvāto",
    "GK22vispancu:2794": " vana-pradeśo guhā giri-kandaraṃ vā |",
    "GK22vispancu:2795": " adyāpi sa-ṭopā medhā dṛśyante |",
    "GK22vispancu:2796": " atha teṣām ekatamo vṛddha-vānaras tam uvāca-bho mūrkha ! kiṃ tāvad anena",
    "GK22vispancu:2797": " vyāpāreṇa |",
    "GK22vispancu:2798": " tad gamyatām |",
    "GK22vispancu:2799": " uktaṃ ca-",
    "GK22vispancu:2800": " muhur vighnita-karmāṇaṃ dyūta-kāraṃ parājitam |",
    "GK22vispancu:2801": " nālāpayed viveka-jño yadīcchet siddhim ātmanaḥ ||Panc_1.418||",
    "GK22vispancu:2802": " tathā ca-",
    "GK22vispancu:2803": " ākheṭakaṃ vṛthākleśaṃ mūrkhaṃ vyasanasaṃsthitam |",
    "GK22vispancu:2804": " samālāpena yo yuṅkte sa gacchati parābhavam ||Panc_1.419||",
    "GK22vispancu:2805": " so 'pi tam anādṛtya bhūyo 'pi vānarān anavaratam āha-bhoḥ ! kiṃ vṛthā kleśena ? atha yāvad asau na kathañcit pralapan viramati tāvad ekena",
    "GK22vispancu:2806": " vānareṇa vyartha-śramatvāt kupitena pakṣābhyāṃ gṛhītvā śilāyām āsphālita uparataś ca |",
    "GK22vispancu:2807": " ato 'haṃ bravīmi-nānamyaṃ namate dāru ity ādi |",
    "GK22vispancu:2808": " tathā ca-",
    "GK22vispancu:2809": " upadeśo hi mūrkhāṇāṃ prakopāya na śāntaye |",
    "GK22vispancu:2810": " payaḥ-pānaṃ bhujaṅgānāṃ kevalaṃ viṣa-vardhanam ||Panc_1.420||",
    "GK22vispancu:2811": " anyac ca-",
    "GK22vispancu:2812": " upadeśo na dātavyo yādṛśe tādṛśe nare |",
    "GK22vispancu:2813": " paśya vānaramūrkheṇa sugṛhī nirgṛhīkṛtā ||Panc_1.421||",
    "GK22vispancu:2814": " damanaka āha-katham etat ?",
    "GK22vispancu:2815": " so 'bravīt-",
    "GK22vispancu:2816": " kathā 18",
    "GK22vispancu:2817": " kasmiṃścid vane śamī-vṛkṣa-śākhālambita-vasathaṃ kṛtvāraṇya-caṭaka-dampatī",
    "GK22vispancu:2818": " prativasataḥ sma |",
    "GK22vispancu:2819": " atha kadācit tayoḥ sukha-saṃsthayor hemanta-megho",
    "GK22vispancu:2820": " mandaṃ mandaṃ varṣitum ārabdhaḥ |",
    "GK22vispancu:2821": " atrāntare kaścic chākhā-mṛgo",
    "GK22vispancu:2822": " vātāsāra-samāhataḥ proddhūṣita-śarīro dantavīṇāṃ vādayan vepamānas tasyāḥ śamyā mūlam āsādyopaviṣṭaḥ",
    "GK22vispancu:2823": " atha taṃ tādṛṣam avalokya caṭakā prāha-bho",
    "GK22vispancu:2824": " bhadra !",
    "GK22vispancu:2825": " hasta-pāda-samopeto dṛśyase puruṣākṛtiḥ |",
    "GK22vispancu:2826": " śītena bhidyase mūḍha kathaṃ na kuruṣe gṛham ||Panc_1.422||",
    "GK22vispancu:2827": " etac chrutvā tāṃ vānaraḥ sakopam āha-adhame kasmān na tvaṃ mauna-vratā",
    "GK22vispancu:2828": " bhavasi ? aho dhārṣṭyam asyāḥ |",
    "GK22vispancu:2829": " adya mām upahasati-",
    "GK22vispancu:2830": " sūcī-mukhi durācārā raṇḍā paṇḍita-vādinī |",
    "GK22vispancu:2831": " nāśaṅkate prajalpantī tat kim enāṃ na hanmy aham ||Panc_1.423||",
    "GK22vispancu:2832": " evaṃ pralapya tām āha-mugdhe ! kiṃ mama cintayā tava prayojanam ? uktaṃ",
    "GK22vispancu:2833": " ca-",
    "GK22vispancu:2834": " vācyaṃ śraddhā-sametasya pṛcchateś ca viśeṣataḥ |",
    "GK22vispancu:2835": " proktaṃ śraddhā-vihīnasya araṇya-ruditopamam ||Panc_1.424||",
    "GK22vispancu:2836": " tat kiṃ bahunā tāvat |",
    "GK22vispancu:2837": " kulāya-sthitayā tayā punar apy abhihitaḥ |",
    "GK22vispancu:2838": " sa tāvat tāṃ śamīm āruhya tasyāḥ kulāyaṃ śatadhā khaṇḍaśo 'karot |",
    "GK22vispancu:2839": " ato 'haṃ",
    "GK22vispancu:2840": " bravīmi-upadeśo na dātavyaḥ iti |",
    "GK22vispancu:2841": " tan mūrkha ! śikṣāpito 'pi na śikṣitas tvam |",
    "GK22vispancu:2842": " athavā na te doṣo 'sti,",
    "GK22vispancu:2843": " yataḥ sādhoḥ śikṣā guṇāya sampadyate, nāsādhoḥ |",
    "GK22vispancu:2844": " uktaṃ ca-",
    "GK22vispancu:2845": " kiṃ karoty eva pāṇḍityam asthāne viniyojitam |",
    "GK22vispancu:2846": " andhakāra-praticchanne ghaṭe dīpa ivāhitaḥ ||Panc_1.425||",
    "GK22vispancu:2847": " tad-vyartha-pāṇḍityam āśritya mama vacanam aśṛṇvann ātmanaḥ śāntim api vetsi |",
    "GK22vispancu:2848": " tan nūnam apajātas tvam |",
    "GK22vispancu:2849": " uktaṃ ca-",
    "GK22vispancu:2850": " jātaḥ putro 'nujātaś ca atijātas tathaiva ca |",
    "GK22vispancu:2851": " apajātaś ca loke'smin mantavyāḥ śāstra-vedibhiḥ ||Panc_1.426||",
    "GK22vispancu:2852": " mātṛ-tulya-guṇo jātas tv anujātaḥ pituḥ samaḥ |",
    "GK22vispancu:2853": " atijāto 'dhikas tasmād apajāto 'dhamādhamaḥ ||Panc_1.427||",
    "GK22vispancu:2854": " apy ātmano vināśaṃ gaṇayati na khalaḥ para-vyasana-hṛṣṭaḥ |",
    "GK22vispancu:2855": " prāyo mastaka-nāśe samara-mukhe nṛtyati kabandhaḥ ||Panc_1.428||",
    "GK22vispancu:2856": " aho, sādhv idam ucyate-",
    "GK22vispancu:2857": " dharma-buddhiḥ kubuddhiś ca dvāv etau viditau mama |",
    "GK22vispancu:2858": " putreṇa vyartha-pāṇḍityāt pitā dhūmena ghātitaḥ ||Panc_1.429||",
    "GK22vispancu:2859": " damanaka āha--katham etat ?",
    "GK22vispancu:2860": " so 'bravīt-",
    "GK22vispancu:2861": " kathā 20",
    "GK22vispancu:2862": " kṛṣṇa-sarpa-kathā",
    "GK22vispancu:2863": " kasmiṃścid deśe dharmabuddhiḥ pāpabuddhiś ca dve mitre prativasataḥ |",
    "GK22vispancu:2864": " atha kadācit pāpabuddhinā cintitaṃ yad-ahaṃ tāvan mūrkho dāridryopetaś ca |",
    "GK22vispancu:2865": " tad enaṃ dharmabuddhim ādāya deśāntaraṃ gatvā asyāśrayeṇārthopārjanāṃ kṛtvainam api vañcayitvā sukhībhavāmi |",
    "GK22vispancu:2866": " athānyasminn ahani pāpabuddhir dharmabuddhiṃ prāha-bho mitra !",
    "GK22vispancu:2867": " vārdhaka-bhāve kiṃ tv ātma-viceṣṭitaṃ smarasi |",
    "GK22vispancu:2868": " deśāntaram adṛṣṭvā kāṃ",
    "GK22vispancu:2869": " śiṣṭa-janasya vārttāṃ kathayiṣyasi ? uktaṃ ca-",
    "GK22vispancu:2870": " deśāntareṣu bahu-vidha-bhāṣā-veṣādi yena na jñātam |",
    "GK22vispancu:2871": " bhramatā dharaṇī-pīṭhe tasya phalaṃ janmano vyartham ||Panc_1.430||",
    "GK22vispancu:2872": " tathā ca-",
    "GK22vispancu:2873": " vidyāṃ vittaṃ śilpaṃ tāvan nāpnoti mānavaḥ samyak |",
    "GK22vispancu:2874": " yāvad vrajati na bhūmau deśād deśāntaraṃ hṛṣṭaḥ ||Panc_1.431||",
    "GK22vispancu:2875": " atha tasya tad-vacanam ākarṇya prahṛṣṭa-manās tenaiva saha guru-janānujñātaḥ śubhe'hani deśāntaraṃ prasthitaḥ |",
    "GK22vispancu:2876": " tatra ca dharmabuddhi-prabhāveṇa bhramatā pāpabuddhinā prabhūtataraṃ vittam āsāditam |",
    "GK22vispancu:2877": " tataś ca tau dvāv api prabhūtopārjita-dravyau prahṛṣṭau",
    "GK22vispancu:2878": " sva-gṛhaṃ praty autsukyena prasthitau |",
    "GK22vispancu:2879": " uktaṃ ca-",
    "GK22vispancu:2880": " prāpta-vidyārtha-śilpānāṃ deśāntara-nivāsinām |",
    "GK22vispancu:2881": " krośa-mātro 'pi bhū-bhāgaḥ śata-yojanavad bhavet ||Panc_1.432||",
    "GK22vispancu:2882": " atha sva-sthāna-samīpa-vartinā pāpabuddhinā dharmabuddhir abhihitaḥ-bhadra",
    "GK22vispancu:2883": " ! na sarvam etad dhanaṃ gṛhaṃ prati netuṃ yujyate |",
    "GK22vispancu:2884": " yataḥ kuṭumbino bāndhavāś ca prārthayiṣyante |",
    "GK22vispancu:2885": " tad atraiva vana-gahane kvāpi bhūmau nikṣipya kiñcin mātram ādāya gṛhaṃ praviśāvaḥ |",
    "GK22vispancu:2886": " bhūyo 'pi prayojane sañjāte tan-mātraṃ sametyāsmāt sthānān neṣyāvaḥ |",
    "GK22vispancu:2887": " uktaṃ ca-",
    "GK22vispancu:2888": " na vittaṃ darśayet prājñaḥ kasyacit svalpam apy aho |",
    "GK22vispancu:2889": " muner api yatas tasya darśanāc calate manaḥ ||Panc_1.433||",
    "GK22vispancu:2890": " tathā ca-",
    "GK22vispancu:2891": " yathāmiṣaṃ jale matsyair bhakṣyate śvāpadair bhuvi |",
    "GK22vispancu:2892": " ākāśe pakṣibhiś caiva tathā sarvatra vittavān ||Panc_1.434||",
    "GK22vispancu:2893": " tad ākarṇya dharmabuddhir āha-bhadra evaṃ kriyatām |",
    "GK22vispancu:2894": " tathānuṣṭhite dvāv api tau sva-gṛhaṃ gatvā sukhena saṃsthitavantau |",
    "GK22vispancu:2895": " athānyasminn ahani pāpabuddhir niśīthe'ṭavyāṃ gatvā tat sarvaṃ vittaṃ samādāya gartaṃ",
    "GK22vispancu:2896": " pūrayitvā sva-bhavanaṃ jagāma |",
    "GK22vispancu:2897": " athānyedyur dharmabuddhiṃ sametya provāca-sakhe bahu-kuṭumbā vayaṃ vittābhāvāt sīdāmaḥ |",
    "GK22vispancu:2898": " tad gatvā tatra sthāne kiṃcin mātraṃ dhanam ānayāvaḥ |",
    "GK22vispancu:2899": " so 'bravīt-bhadra, evaṃ kriyatām |",
    "GK22vispancu:2900": " atha dvāv api gatvā tat sthānaṃ yāvat khanatas tāvad riktaṃ bhāṇḍaṃ dṛṣṭavantau |",
    "GK22vispancu:2901": " atrāntare pāpabuddhiḥ śiras tāḍayan provāca-bho dharmabuddhe",
    "GK22vispancu:2902": " ! tvayā hṛtam etad dhanaṃ, nānyena |",
    "GK22vispancu:2903": " yato bhūyo 'pi gartāpūraṇaṃ kṛtam |",
    "GK22vispancu:2904": " tat prayaccha me tasyārdham |",
    "GK22vispancu:2905": " anyathāhaṃ rāja-kule nivedayiṣyāmi |",
    "GK22vispancu:2906": " sa āha-bho durātman ! mā maivaṃ vada |",
    "GK22vispancu:2907": " dharmabuddhiḥ khalv aham |",
    "GK22vispancu:2908": " naitac",
    "GK22vispancu:2909": " caura-karma karomi |",
    "GK22vispancu:2910": " uktaṃ ca-",
    "GK22vispancu:2911": " mātṛvat para-dārāṇi para-dravyāṇi loṣṭavat |",
    "GK22vispancu:2912": " ātmavat sarva-bhūtāni vīkṣante dharma-buddhayaḥ. ||Panc_1.435||",
    "GK22vispancu:2913": " evaṃ dvāv api vivadamānau dharmādhikāriṇaṃ gatau ? procatuś ca parasparaṃ",
    "GK22vispancu:2914": " dūṣayantau |",
    "GK22vispancu:2915": " atha dharmādhikaraṇādhiṣṭhita-puruṣair divyārthaṃ yāvan niyojitau tāvat pāpabuddhir āha-",
    "GK22vispancu:2916": " aho na samyag-dṛṣṭo nyāyaḥ |",
    "GK22vispancu:2917": " uktaṃ ca-",
    "GK22vispancu:2918": " vivāde anviṣyate patraṃ tad-abhāve'pi sākṣiṇaḥ |",
    "GK22vispancu:2919": " sākṣy abhāvāt tato divyaṃ pravadanti manīṣiṇaḥ ||Panc_1.436||",
    "GK22vispancu:2920": " tad atra viṣaye mama vṛkṣa-devatāḥ sākṣi-bhūtās tiṣṭhanti |",
    "GK22vispancu:2921": " tā apy āvayor ekataraṃ cauraṃ sādhuṃ vā kariṣyanti |",
    "GK22vispancu:2922": " atha taiḥ sarvair abhihitam-bho",
    "GK22vispancu:2923": " yuktam uktaṃ bhavatā |",
    "GK22vispancu:2924": " uktaṃ ca-",
    "GK22vispancu:2925": " antyajo 'pi yadā sākṣī vivāde samprajāyate |",
    "GK22vispancu:2926": " na tatra yujyate divyaṃ kiṃ punar vana-devatāḥ ||Panc_1.437||",
    "GK22vispancu:2927": " tad asmākam apy atra viṣaye mahat kautūhalam vartate |",
    "GK22vispancu:2928": " pratyūṣa-samaye",
    "GK22vispancu:2929": " yuvābhyām apy asmābhiḥ saha tatra vanoddeśe gantavyam iti |",
    "GK22vispancu:2930": " etasminn antare pāpabuddhiḥ sva-gṛhaṃ gatvā sva-janakam uvāca-tāta, prabhūto 'yaṃ",
    "GK22vispancu:2931": " mayārtho dharmabuddheś coritaḥ |",
    "GK22vispancu:2932": " sa ca tava vacanena pariṇatiṃ gacchati |",
    "GK22vispancu:2933": " anyathāsmākaṃ prāṇaiḥ saha yāsyati |",
    "GK22vispancu:2934": " sa āha-vatsa, drutaṃ vada yena procya tad dravyaṃ sthiratāṃ nayāmi |",
    "GK22vispancu:2935": " pāpabuddhir āha-tāta, asti tat-pradeśe mahā-śamī |",
    "GK22vispancu:2936": " tasyāṃ mahat koṭaram asti |",
    "GK22vispancu:2937": " tatra tvaṃ sāṃpratam eva praviśa |",
    "GK22vispancu:2938": " tataḥ prabhāte yadāhaṃ",
    "GK22vispancu:2939": " satya-śrāvaṇaṃ karomi, tadā tvayā vācyaṃ yad dharmabuddhiś caura iti |",
    "GK22vispancu:2940": " tathānuṣṭhite pratyūṣe snātvā pāpabuddhiḥ dharmabuddhi-puraḥ-saro",
    "GK22vispancu:2941": " dharmādhikaraṇakaiḥ. saha tāṃ śamīm abhyetya tāra-svareṇa provāca |",
    "GK22vispancu:2942": " ādityacandrāv anilo 'nalaś ca dyaur bhūmir āpo hṛdayaṃ yamaś ca |",
    "GK22vispancu:2943": " ahaś ca rātriś ca ubhe ca sandhye dharmo hi jānāti narasya vṛttam ||Panc_1.438||",
    "GK22vispancu:2944": " bhagavati vana-devate ! āvayor madhye yaś caura tat kathayata |",
    "GK22vispancu:2945": " atha pāpabuddhi-pitā śamī-koṭara-sthaḥ provāca-bho, dharmabuddhinā hṛtam etad dhanam |",
    "GK22vispancu:2946": " tad ākarṇya sarve te rāja-puruṣā vismayotphulla-locanā yāvad dharmabuddher vitta-haraṇocitaṃ nigrahaṃ śāstra-dṛṣṭyāvalokayanti tāvad dharmabuddhinā tac chamī-koṭaraṃ vahni-bhojya-dravyaiḥ pariveṣṭya vahninā sandīpitam |",
    "GK22vispancu:2947": " atha jvalati tasmin śamī-koṭare'rdha-dagdha-śarīraḥ sphuṭitekṣaṇaḥ karuṇaṃ paridevayan pāpabuddhi-pitā niścakrāma |",
    "GK22vispancu:2948": " tataś ca taiḥ sarvaiḥ pṛṣṭaḥ-bho",
    "GK22vispancu:2949": " kim idam ?",
    "GK22vispancu:2950": " ity ukte idaṃ sarvaṃ kukṛtyaṃ pāpabuddheḥ kāraṇāj jātam ity uktvā mṛtaḥ |",
    "GK22vispancu:2951": " tatas te rāja-puruṣāḥ pāpabuddhiṃ śamī-śākhāyāṃ pratilambya dharmabuddhiṃ praśaṃsyedam",
    "GK22vispancu:2952": " aho sādhv idam ucyate-",
    "GK22vispancu:2953": " upāyaṃ cintayet prājñas tathāpāyam api cintayet |",
    "GK22vispancu:2954": " paśyato baka-mūrkhasya nakulair bhakṣitāḥ sutāḥ ||Panc_1.439||",
    "GK22vispancu:2955": " dharma-buddhiḥ prāha-katham etat ?",
    "GK22vispancu:2956": " te procuḥ-",
    "GK22vispancu:2957": " kathā 21",
    "GK22vispancu:2958": " jīrṇadhana-nāma-vaṇik-putra-kathā",
    "GK22vispancu:2959": " asti kasmiṃścid vanoddeśe bahu-baka-sanātho vaṭa-pādapaḥ |",
    "GK22vispancu:2960": " tasya koṭare kṛṣṇa-sarpaḥ prativasati sma |",
    "GK22vispancu:2961": " sa ca baka-bālakān ajāta-pakṣān api sadaiva bhakṣayan kālaṃ nayati |",
    "GK22vispancu:2962": " athaiko bakas tena bhakṣitāny apatyāni dṛṣṭvā",
    "GK22vispancu:2963": " śiśu-vairāgyāt saras-tīram āsādya bāṣpa-pūraita-nayano 'dho-mukhas",
    "GK22vispancu:2964": " tiṣṭhati |",
    "GK22vispancu:2965": " taṃ ca tādṛk-ceṣṭitam avalokya kulīrakaḥ provāca-māma kim evaṃ rudyate bhavatādya ?",
    "GK22vispancu:2966": " sa āha-bhadra kiṃ karomi ? mama manda-bhāgyasya bālakāḥ koṭara-nivāsinā",
    "GK22vispancu:2967": " sarpeṇa bhakṣitāḥ |",
    "GK22vispancu:2968": " tad-duḥkha-duḥkhito 'haṃ rodimi |",
    "GK22vispancu:2969": " tat kathaya me yady asti kaścid upāyas tad-vināśāya |",
    "GK22vispancu:2970": " tad ākarṇya kulīrakaś cintayāmāsa-ayaṃ tāvad asmat-sahaja-vairī |",
    "GK22vispancu:2971": " tathopadeśaṃ prayacchāmi satyānṛtaṃ yathānye'pi bakāḥ sarve saṅkṣayam",
    "GK22vispancu:2972": " āyānti |",
    "GK22vispancu:2973": " uktaṃ ca-",
    "GK22vispancu:2974": " navanīta-samāṃ vāṇīṃ kṛtvā cittaṃ tu nirdayam |",
    "GK22vispancu:2975": " tathā prabodhyate śatruḥ sānvayo mriyate yathā ||Panc_1.440||",
    "GK22vispancu:2976": " āha ca-māma, yady evaṃ tan matsya-māṃsa-khaṇḍāni nakulasya bila-dvārāt",
    "GK22vispancu:2977": " sarpa-koṭaraṃ yāvat prakṣipa yathā nakulas tan-mārgeṇa gatvā taṃ duṣṭa-sarpaṃ vināśayati",
    "GK22vispancu:2978": " atha tathānuṣṭhite matsya-māṃsānusāriṇā nakulena taṃ kṛṣṇa-sarpaṃ nihatya",
    "GK22vispancu:2979": " te'pi tad-vṛkṣāśrayāḥ sarve bakāś ca śanaiḥ śanair bhakṣitāḥ |",
    "GK22vispancu:2980": " ato vayaṃ brūmaḥ-upāyaṃ cintayed iti |",
    "GK22vispancu:2981": " evaṃ mūḍha ! tvayāpy apāyaś cintito nopāyaḥ pāpa-buddhivat |",
    "GK22vispancu:2982": " tan na bhavasi tvaṃ sajjanaḥ |",
    "GK22vispancu:2983": " kevalaṃ pāpa-buddhir asi |",
    "GK22vispancu:2984": " jñāto mayā svāminaḥ",
    "GK22vispancu:2985": " prāṇa-sandehānayanāt |",
    "GK22vispancu:2986": " prakaṭīkṛtaṃ tvayā svayam evātmano duṣṭatvaṃ kauṭilyaṃ ca |",
    "GK22vispancu:2987": " athavā sādhv idam ucyate-",
    "GK22vispancu:2988": " yatnād api kaḥ paśyec chikhinām āhāra-niḥsaraṇa-mārgam |",
    "GK22vispancu:2989": " yadi jalada-dhvani-muditās ta eva mūḍhā na nṛtyeyuḥ ||Panc_1.441||",
    "GK22vispancu:2990": " yadi tvaṃ svāminam enāṃ daśāṃ nayasi tad asmad-vidhasya kā gaṇanā ? tasmān mamāsannena bhavatā na bhāvyam |",
    "GK22vispancu:2991": " uktaṃ ca-",
    "GK22vispancu:2992": " tulāṃ loha-sahasrasya yatra khādanti mūṣakāḥ |",
    "GK22vispancu:2993": " rājaṃs tatra harec chyeno bālakaṃ nātra saṃśayaḥ ||Panc_1.442||",
    "GK22vispancu:2994": " damanaka āha--katham etat ?",
    "GK22vispancu:2995": " so 'bravīt-",
    "GK22vispancu:2996": " kathā 22",
    "GK22vispancu:2997": " jīrṇadhana-nāma-vaṇik-putra-kathā",
    "GK22vispancu:2998": " asti kasmiṃścid adhiṣṭhāne jīrṇadhano nāma vaṇik-putraḥ |",
    "GK22vispancu:2999": " sa ca dravya-kṣayād deśāntara-gamana-manā vyacintayat-",
    "GK22vispancu:3000": " yatra deśe atha vā sthāne bhogān bhuktvā svavīryataḥ |",
    "GK22vispancu:3001": " tasmin vibhavahīno yo vaset sa puruṣādhamaḥ ||Panc_1.443||",
    "GK22vispancu:3002": " tathā ca-",
    "GK22vispancu:3003": " yenāhaṃkārayuktena ciraṃ vilasitaṃ purā |",
    "GK22vispancu:3004": " dīnaṃ vadati tatraiva yaḥ pareṣāṃ sa ninditaḥ ||Panc_1.444||",
    "GK22vispancu:3005": " tasya ca gṛhe sahasra-loha-bhāra-ghaṭitā pūrva-puruṣopārjitā tulāsīt |",
    "GK22vispancu:3006": " tāṃ ca kasyacid chreṣṭino gṛhe nikṣepa-bhūtāṃ kṛtvā deśāntaraṃ prasthitaḥ |",
    "GK22vispancu:3007": " tataḥ suciraṃ kālaṃ deśāntaraṃ yathecchayā bhrāntvā punaḥ sva-puram āgatya taṃ śreṣṭhinam uvāca-bhoḥ śreṣṭhin ! dīyatāṃ me sā nikṣepa-tulā |",
    "GK22vispancu:3008": " sa āha-bho ! nāsti sā tvadīyā tulā |",
    "GK22vispancu:3009": " mūṣikair bhakṣitā |",
    "GK22vispancu:3010": " jīrṇadhana āha-bhoḥ śreṣṭhin ! nāsti doṣas te yadi mūṣikair bhakṣiteti |",
    "GK22vispancu:3011": " īdṛg evāyaṃ saṃsāraḥ |",
    "GK22vispancu:3012": " na kiṃcid atra śāśvatam asti |",
    "GK22vispancu:3013": " param ahaṃ nadyāṃ snānārthaṃ gamiṣyāmi |",
    "GK22vispancu:3014": " tat tvam ātmīyaṃ śiśum enaṃ dhanadeva-nāmānaṃ mayā saha snānopakaraṇa-hastaṃ preṣayeti |",
    "GK22vispancu:3015": " so 'pi caurya-bhayāt tasya śaṅkitaḥ sva-putram uvāca-vatsa, pitṛvyo 'yaṃ",
    "GK22vispancu:3016": " tava snānārthaṃ nadyāṃ yāsyati |",
    "GK22vispancu:3017": " tad gamyatām anena sārdhaṃ snānopakaraṇam ādāyeti |",
    "GK22vispancu:3018": " aho sādhv idam ucyate-",
    "GK22vispancu:3019": " na bhaktyā kasyacit ko 'pi priyaṃ prakurute naraḥ |",
    "GK22vispancu:3020": " muktvā bhayaṃ pralobhaṃ vā kārya-kāraṇam eva vā ||Panc_1.445||",
    "GK22vispancu:3021": " tathā ca-",
    "GK22vispancu:3022": " atyādaro bhaved yatra kārya-kāraṇa-varjitaḥ |",
    "GK22vispancu:3023": " tatra śaṅkā prakartavyā pariṇāme'sukhāvahā ||Panc_1.446||",
    "GK22vispancu:3024": " athāsau vaṇik-śiśuḥ snānopakaraṇam ādāya prahṛṣṭa-manās tenābhyāgatena saha prasthitaḥ |",
    "GK22vispancu:3025": " tathānuṣṭhite vaṇik snātvā taṃ śiśuṃ nadī-guhāyāṃ",
    "GK22vispancu:3026": " prakṣipya tad-dvāraṃ bṛhac-chilayācchādya satvaraṃ gṛham āgataḥ |",
    "GK22vispancu:3027": " pṛṣṭaś ca tena vaṇijā-bho 'bhyāgata tat kathyatāṃ kutra me śiśur yas tvayā saha nadīṃ gataḥ iti |",
    "GK22vispancu:3028": " sa āha-nadī-taṭāt sa śyenena hṛta iti |",
    "GK22vispancu:3029": " śreṣṭhy āha-mithyā-vādin ! kiṃ kvacic chyeno bālaṃ hartuṃ śaknoti ? tat samarpaya me sutam, anyathā rāja-kule nivedayiṣyāmīti |",
    "GK22vispancu:3030": " sa āha-bhoḥ satyavādin ! yathā śyeno bālaṃ na nayati tathā mūṣikā api loha-bhāra-ghaṭitāṃ tulāṃ na bhakṣayanti |",
    "GK22vispancu:3031": " tad arpaya me tulāṃ yadi dārakeṇa prayojanam |",
    "GK22vispancu:3032": " evaṃ vivadamānau dvāv api rāja-kulaṃ gatau |",
    "GK22vispancu:3033": " tatra śreṣṭhī tāra-svareṇa provāca-bho 'brahmaṇyam abrahmaṇyam |",
    "GK22vispancu:3034": " mama śiśur anena caureṇāpahṛtaḥ |",
    "GK22vispancu:3035": " atha dharmādhikāriṇas tam ūcuḥ-bhoḥ samarpyatāṃ śreṣṭhi-sutaḥ |",
    "GK22vispancu:3036": " sa āha-kiṃ karomi ? paśyato me nadī-taṭāc chyenenāpahṛtaḥ śiśuḥ |",
    "GK22vispancu:3037": " tac chrutvā te procuḥ-bho na satyam abhihitaṃ bhavatā |",
    "GK22vispancu:3038": " kiṃ śyenaḥ śiśuṃ hartuṃ samartho bhavati ?",
    "GK22vispancu:3039": " sa āha-bho bhoḥ śrūyatāṃ mad-vacaḥ |",
    "GK22vispancu:3040": " tulāṃ loha-sahasrasya yatra khādanti mūṣikāḥ |",
    "GK22vispancu:3041": " rājaṃs tatra harec chyeno bālakaṃ nātra saṃśayaḥ ||Panc_1.447||",
    "GK22vispancu:3042": " te procuḥ-katham etat ?",
    "GK22vispancu:3043": " tataḥ śreṣṭhī sabhyānām agre sarvaṃ vṛttāntaṃ nivedayāmāsa |",
    "GK22vispancu:3044": " tatas tair vihasya dvāv api tau parasparaṃ sambodhya tulā-śiśu-pradānena santoṣitau |",
    "GK22vispancu:3045": " ato 'haṃ bravīmi-tulāṃ loha-sahasrasya iti |",
    "GK22vispancu:3046": " tan mūrkha ! sañjīvaka-prasādam asahamānena tvayaitat kṛtam |",
    "GK22vispancu:3047": " aho sādhv idam ucyate-",
    "GK22vispancu:3048": " prāyeṇātra kulānvitaṃ kukulajāḥ śrī-vallabhaṃ durbhagā dātāraṃ kṛpaṇā ṛjūn anṛjavo vitte sthitaṃ nirdhanāḥ |",
    "GK22vispancu:3049": " vairūpyopahṛtāś ca kānta-vapuṣaṃ dharmāśrayaṃ pāpino nānā-śāstra-vicakṣaṇaṃ ca puruṣaṃ nindanti mūrkhāḥ sadā ||Panc_1.448||",
    "GK22vispancu:3050": " tathā ca-",
    "GK22vispancu:3051": " mūrkhāṇāṃ paṇḍitā dveṣyā nirdhanānāṃ mahādhanāḥ |",
    "GK22vispancu:3052": " vratinaḥ pāpa-śīlānām asatīnāṃ kula-striyaḥ ||Panc_1.449||",
    "GK22vispancu:3053": " tan mūrkha tvayā hitam apy ahitaṃ kṛtam |",
    "GK22vispancu:3054": " uktaṃ ca-",
    "GK22vispancu:3055": " paṇḍito 'pi varaṃ śatrur na mūrkho hita-kārakaḥ |",
    "GK22vispancu:3056": " vānareṇa hato rājā viprāś cīreṇa rakṣitāḥ ||Panc_1.450||",
    "GK22vispancu:3057": " damanaka āha--katham etat ?",
    "GK22vispancu:3058": " so 'bravīt-",
    "GK22vispancu:3059": " kathā 23",
    "GK22vispancu:3060": " kasyacid rājño nityaṃ vānaro 'tibhakti-paro 'ṅga-sevako 'ntaḥ-pure apy",
    "GK22vispancu:3061": " apratiṣiddha-prasaro 'tiviśvāsa-sthānam abhūt |",
    "GK22vispancu:3062": " ekadā rājño nidrāṃ gatasya vānare vyajanaṃ nītvā vāyuṃ vidadhati rājño vakṣaḥ-sthalopari",
    "GK22vispancu:3063": " makṣikopaviṣṭā |",
    "GK22vispancu:3064": " vyajanena muhur muhur niṣidhyamānāpi punaḥ punas tatra evopaviśati |",
    "GK22vispancu:3065": " tatas tena svabhāva-capalena mūrkheṇa vānareṇa kruddhena",
    "GK22vispancu:3066": " satā tīkṣṇaṃ khaḍgam ādāya tasyā upari prahāro vihitaḥ |",
    "GK22vispancu:3067": " tato makṣikoḍḍīya gatā, paraṃ tena śita-dhāreṇāsinā rājño vakṣo dvidhā jātaṃ rājā mṛtaś ca |",
    "GK22vispancu:3068": " tasmāc cirāyur icchatā nṛpeṇa mūrkho 'nucaro na rakṣaṇīyaḥ |",
    "GK22vispancu:3069": " aparam ekasmin nagare ko 'pi vipro mahā-vidvān paraṃ pūrva-janma-yogena",
    "GK22vispancu:3070": " cauro vartate |",
    "GK22vispancu:3071": " tasmin pure'nya-deśād āgatāṃś caturo viprān bahūni vastūni vikrīṇato dṛṣṭvā cintitavān-aho kenopāyenaiṣāṃ dhanaṃ labhe |",
    "GK22vispancu:3072": " iti vicintya teṣāṃ puro 'nekāni śāstroktāni subhāṣitāni cātipriyāṇi madhurāṇi vacanāni jalpatā teṣāṃ manasi viśvāsam utpādya sevā kartum ārabdhā |",
    "GK22vispancu:3073": " athavā sādhv idam ucyate-",
    "GK22vispancu:3074": " asatī bhavati salajjā kṣāraṃ nīraṃ ca śītalaṃ bhavati |",
    "GK22vispancu:3075": " dambhī bhavati vivekī priyavaktā bhavati dhūrtajanaḥ ||Panc_1.451||",
    "GK22vispancu:3076": " atha tasmin sevāṃ kurvati tair vipraiḥ sarva-vastūni vikrīya bahu-mūlyāni",
    "GK22vispancu:3077": " ratnāni krītāni |",
    "GK22vispancu:3078": " tatas tāni jaṅghā-madhye tat-samakṣaṃ prakṣipya",
    "GK22vispancu:3079": " sva-deśaṃ prati gantum udyamo vihitaḥ |",
    "GK22vispancu:3080": " tataḥ sa dhūrta-vipras tān viprān gantum udyatān prekṣya cintā-vyākulita-manāḥ saṃjātaḥ-",
    "GK22vispancu:3081": " aho dhanam etan na kiṃcin mama caṭitam |",
    "GK22vispancu:3082": " athaibhiḥ saha yāmi |",
    "GK22vispancu:3083": " pathi kvāpi viṣaṃ dattvaitān nihatya sarva-ratnāni gṛhṇāmi |",
    "GK22vispancu:3084": " iti vicintya teṣām agre",
    "GK22vispancu:3085": " sa-karuṇaṃ vilapyedam āha-bho mitrāṇi ! yūyaṃ mām ekākinaṃ muktvā gantum udyatāḥ |",
    "GK22vispancu:3086": " tan me mano bhavadbhiḥ saha sneha-pāśena baddhaṃ",
    "GK22vispancu:3087": " bhavad-viraha-nāmnaivākulaṃ sañjātaṃ yathā dhṛtiṃ kvāpi na dhatte |",
    "GK22vispancu:3088": " yūyam anugrahaṃ vidhāya sahāya-bhūtaṃ mām api sahaiva nayata |",
    "GK22vispancu:3089": " tad-vacaḥ śrutvā te karuṇārdra-cittās tena samam eva sva-deśaṃ prati prasthitāḥ |",
    "GK22vispancu:3090": " athādhvani teṣāṃ pañcānām api pallī-pura-madhye vrajatāṃ dhvāṅkṣāḥ kathayitum ārabdhāḥ-re re kirātāḥ ! dhāvata dhāvata |",
    "GK22vispancu:3091": " sa-pāda-lakṣa-dhanino yānti |",
    "GK22vispancu:3092": " etān nihatya dhanaṃ nayata |",
    "GK22vispancu:3093": " tataḥ kirātair dhvāṅkṣa-vacanam ākarṇya satvaraṃ gatvā te viprā laguḍa-prahārair jarjarī-kṛtya vastrāṇi mocayitvā vilokitāḥ, paraṃ dhanaṃ kiṃcin na labdham |",
    "GK22vispancu:3094": " tadā taiḥ kirātair abhihitam-bhoḥ pānthāḥ ! purā kadāpi dhvāṅkṣa-vacanam anṛtaṃ nāsīt |",
    "GK22vispancu:3095": " tato bhavatāṃ saṃnidhau kvāpi dhanaṃ vidyate tad arpayata |",
    "GK22vispancu:3096": " anyathā sarveṣām api vadhaṃ vidhāya carma vidārya pratyaṅgaṃ prekṣya dhanaṃ neṣyāmaḥ |",
    "GK22vispancu:3097": " tadā teṣām īdṛśaṃ vacanam ākarṇya caura-vipreṇa manasi cintitam-yadaiṣāṃ",
    "GK22vispancu:3098": " viprāṇāṃ vadhaṃ vidhāyāṅgaṃ vilokya ratnāni neṣyanti, tadāpi māṃ vadhiṣyanti tato 'haṃ pūrvam evātmānam aratnaṃ samarpyaitān muñcāmi |",
    "GK22vispancu:3099": " uktaṃ ca-",
    "GK22vispancu:3100": " mṛtyor bibheṣi kiṃ bāla na sa bhītaṃ vimuñcati |",
    "GK22vispancu:3101": " adya vābda-śatānte vā mṛtyur vai prāṇināṃ dhruvaḥ ||Panc_1.452||",
    "GK22vispancu:3102": " tathā ca-",
    "GK22vispancu:3103": " gavārthe brāhmaṇārthe ca prāṇa-tyāgaṃ karoti yaḥ |",
    "GK22vispancu:3104": " sūryasya maṇḍalaṃ bhittvā sa yāti paramāṃ gatim ||Panc_1.453||",
    "GK22vispancu:3105": " iti niścityābhihitaṃ-bhoḥ kirātāḥ ! yady evaṃ tato māṃ pūrvaṃ nihatya",
    "GK22vispancu:3106": " vilokayata |",
    "GK22vispancu:3107": " tatas tais tathānuṣṭhite taṃ dhana-rahitam avalokyāpare catvāro 'pi muktāḥ |",
    "GK22vispancu:3108": " ato 'haṃ bravīmi-paṇḍito 'pi varaṃ śatruḥ iti |",
    "GK22vispancu:3109": " athaivaṃ saṃvadatoḥ sañjīvakaḥ kṣaṇam ekaṃ pīṅgalakena saha yuddhaṃ kṛtvā tasya khara-nakhara-prahārābhihito gatāsur vasundharā-pīṭhe nipapāta |",
    "GK22vispancu:3110": " atha taṃ gatāsum avalokya piṅgalakas tad-guṇa-smaraṇārdra-hṛdayaḥ",
    "GK22vispancu:3111": " provāca-bhoḥ, ayuktaṃ mayā pāpena kṛtaṃ sañjīvakaṃ vyāpādayatā |",
    "GK22vispancu:3112": " yato",
    "GK22vispancu:3113": " viśvāsa-ghātād anyan nāsti pāpataraṃ karma |",
    "GK22vispancu:3114": " uktaṃ ca-",
    "GK22vispancu:3115": " mitra-drohī kṛtaghnaś ca yaś ca viśvāsa-ghātakaḥ |",
    "GK22vispancu:3116": " te narā narakaṃ yānti yāvac candra-divākarau ||Panc_1.454||",
    "GK22vispancu:3117": " bhūmi-kṣaye rāja-vināśa eva bhṛtyasya vā buddhimato vināśe |",
    "GK22vispancu:3118": " no yuktam uktaṃ hy anayoḥ samatvaṃ naṣṭāpi bhūmiḥ sulabhā na bhṛtyāḥ ||Panc_1.455||",
    "GK22vispancu:3119": " tathā mayā sabhā-madhye sa sadaiva praśaṃsitaḥ |",
    "GK22vispancu:3120": " tat kiṃ kathayiṣyāmi teṣām agrataḥ |",
    "GK22vispancu:3121": " uktaṃ ca-",
    "GK22vispancu:3122": " ukto bhavati yaḥ pūrvaṃ guṇavān iti saṃsadi |",
    "GK22vispancu:3123": " na tasya doṣo vaktavyaḥ pratijñā-bhaṅga-bhīruṇā ||Panc_1.456||",
    "GK22vispancu:3124": " evaṃ-vidhaṃ pralapantaṃ damanakaḥ sametya saharṣam idam āha-deva,",
    "GK22vispancu:3125": " kātaratamas tavaiṣa nyāyo yad droha-kāriṇaṃ śaṣpa-bhujaṃ hatvetthaṃ śocasi |",
    "GK22vispancu:3126": " tan naitad upapannaṃ bhūbhujām |",
    "GK22vispancu:3127": " uktaṃ ca-",
    "GK22vispancu:3128": " pitā vā yadi vā bhrātā putro bhāryāthavā suhṛt |",
    "GK22vispancu:3129": " prāṇa-drohaṃ yadā gacched dhantavyo nāsti pātakam ||Panc_1.457||",
    "GK22vispancu:3130": " tathā ca-",
    "GK22vispancu:3131": " rājā ghṛṇī brāhmaṇaḥ sarva-bhakṣī",
    "GK22vispancu:3132": " strī cātrapā duṣṭamatiḥ sahāyaḥ |",
    "GK22vispancu:3133": " preṣyaḥ pratīpo 'dhikṛtaḥ prasādī tyājyā amī yaś ca kṛtaṃ na vetti ||Panc_1.458||",
    "GK22vispancu:3134": " api ca-",
    "GK22vispancu:3135": " satyānṛtā ca paruṣā priya-vādinī ca hiṃsrā dayālur api cārtha-parā vadānyā |",
    "GK22vispancu:3136": " bhūri-vyathā pracura-vitta-samāgamā ca veśyāṅganeva nṛpa-nītir aneka-rūpā ||Panc_1.459||",
    "GK22vispancu:3137": " api ca-",
    "GK22vispancu:3138": " akṛtopadravaḥ kaścin mahān api na pūjyate |",
    "GK22vispancu:3139": " pūjayanti narā nāgān na tārkṣyaṃ nāga-ghātinam ||Panc_1.460||",
    "GK22vispancu:3140": " tathā ca-",
    "GK22vispancu:3141": " aśocyān anvaśocas tvaṃ prajñā-vādāṃś ca bhāṣase |",
    "GK22vispancu:3142": " gatāsūn agatāsūṃś ca nānuśocanti paṇḍitāḥ ||Panc_1.461||",
    "GK22vispancu:3143": " evaṃ tena sambodhitaḥ piṅgalakaḥ sañjīvaka-śokaṃ tyaktvā",
    "GK22vispancu:3144": " damanaka-sācivyena rājyam akarot |",
    "GK22vispancu:3145": " iti śrī-viṣṇu-śarma-viracite pañcatantre",
    "GK22vispancu:3146": " mitra-bhedo nāma prathamaṃ tantram",
    "GK22vispancu:3147": " atha mitra-samprāptiḥ",
    "GK22vispancu:3148": " athedam ārabhyate mitra-samprāptir nāma dvitīyaṃ tantram |",
    "GK22vispancu:3149": " yasyāyam ādyaḥ ślokaḥ-",
    "GK22vispancu:3150": " asādhanā api prājñā buddhimanot bahu-śrutāḥ |",
    "GK22vispancu:3151": " sādhayanty āśu kāryāṇi kākākhu-mṛga-kūrmavat ||Panc_2.1||",
    "GK22vispancu:3152": " tad yathānuśrūyate-",
    "GK22vispancu:3153": " prastāvanā-kathā",
    "GK22vispancu:3154": " laghupatanaka-citragrīva-vṛttāntaḥ",
    "GK22vispancu:3155": " asti dākṣiṇātye janapade mahilāropyaṃ nāma nagaram |",
    "GK22vispancu:3156": " tasya nātidūrastho mahocchrāyavān nānā-vihaṅgopabhukta-phalaḥ kīṭair āvṛta-koṭaraś",
    "GK22vispancu:3157": " chāyāśvāsita-pathika-jana-samūho nyagrodha-pādapo mahān |",
    "GK22vispancu:3158": " athavā yuktam-",
    "GK22vispancu:3159": " chāyā-supta-mṛgaḥ śakunta-nivahair viṣvag-vilupta-cchadaḥ",
    "GK22vispancu:3160": " kīṭair āvṛta-koṭaraḥ kapi-kulaiḥ skandhe kṛta-praśrayaḥ |",
    "GK22vispancu:3161": " viśrabdhaṃ madhupair nipīta-kusumaḥ ślāghyaḥ sa eva drumaḥ sarvāṅgair bahu-sattva-saṅga-sukhado bhū-bhāra-bhūto 'paraḥ ||Panc_2.2||",
    "GK22vispancu:3162": " tatra ca laghupatanako nāma vāyasaḥ prativasati sma |",
    "GK22vispancu:3163": " sa kadācit prāṇa-yātrārthaṃ puram uddiśya pracalito yāvat paśyati, tāvaj jāla-hasto",
    "GK22vispancu:3164": " 'tikṛṣṇa-tanuḥ sphuṭita-caraṇa ūrdhva-keśo yama-kiṅkarākāro naraḥ saṃmukho babhūva |",
    "GK22vispancu:3165": " atha taṃ dṛṣṭvā śaṅkita-manā vyacintayat-yad ayaṃ durātmādya mamāśraya-vaṭa-pādapa-sammukho 'bhyeti |",
    "GK22vispancu:3166": " tan na jñāyate kim adya vaṭa-vāsināṃ vihaṅgamānāṃ saṅkṣayo bhaviṣyati na vā |",
    "GK22vispancu:3167": " evaṃ bahuvidhaṃ vicintya tat-kṣaṇān nivṛtya tam eva baṭa-pādapaṃ gatvā sarvān vihaṅgamān provāca-bhoḥ ! ayaṃ durātmā lubdhako jāla-taṇḍula-hastaḥ",
    "GK22vispancu:3168": " samabhyeti |",
    "GK22vispancu:3169": " tat sarvathā tasya na viśvasanīyam |",
    "GK22vispancu:3170": " eṣa jālaṃ prasārya taṇḍulān prakṣepsyati |",
    "GK22vispancu:3171": " te taṇḍulā bhavadbhiḥ sarvair api kālakūṭa-sadṛśā",
    "GK22vispancu:3172": " draṣṭavyāḥ |",
    "GK22vispancu:3173": " evaṃ vadatas tasya sa lubdhakas tatra baṭa-tala āgatya jālaṃ prasārya",
    "GK22vispancu:3174": " sindu-vāra-sadṛśāṃs taṇḍulān prakṣipya nātidūraṃ gatvā nibhṛtaḥ sthitaḥ |",
    "GK22vispancu:3175": " atha ye pakṣiṇas tatra sthitās te laghu-patanaka-vākyārgalayā nivāritās tāṃs taṇḍulān hālāhālāṅkurān iva vīkṣamāṇā nibhṛtās tasthuḥ |",
    "GK22vispancu:3176": " atrāntare citragrīvo nāma kapotarājaḥ sahasra-parivāraḥ",
    "GK22vispancu:3177": " prāṇa-yātrārtha-paribhramaṃs tāṃs taṇḍulān dūrato 'pi paśyan laghupatanakena nivāryamāṇo 'pi jihvā-laulyād bhakṣaṇārtham apatat |",
    "GK22vispancu:3178": " sa-parivāro nibaddhaś ca |",
    "GK22vispancu:3179": " athavā sādhv idam ucyate-",
    "GK22vispancu:3180": " jihvā-laulya-prasaktānāṃ jala-madhya-nivāsinām |",
    "GK22vispancu:3181": " acintito vadho 'jñānāṃ mīnānām iva jāyate ||Panc_2.3||",
    "GK22vispancu:3182": " athavā daiva-pratipatikūlatayā bhavaty evam |",
    "GK22vispancu:3183": " na tasya doṣo 'sti |",
    "GK22vispancu:3184": " uktaṃ",
    "GK22vispancu:3185": " ca-",
    "GK22vispancu:3186": " paulastyaḥ katham anya-dāra-haraṇe doṣaṃ na vijñātavān",
    "GK22vispancu:3187": " rāmeṇāpi kathaṃ na hema-hariṇasyāsambhavo lakṣitaḥ |",
    "GK22vispancu:3188": " akṣaiś cāpi yudhiṣṭhireṇa sahasā prāpto hy anarthaḥ kathaṃ pratyāsanna-vipatti-mūḍha-manasāṃ prāyo matiḥ kṣīyate ||Panc_2.4||",
    "GK22vispancu:3189": " tathā ca-",
    "GK22vispancu:3190": " kṛtānta-pāśa-baddhānāṃ daivopahata-cetasām |",
    "GK22vispancu:3191": " buddhayaḥ kubja-gāminyo bhavanti mahatām api ||Panc_2.5||",
    "GK22vispancu:3192": " atrāntare lubdhakas tān baddhān vijñāya prahṛṣṭa-manāḥ prodyata-yaṣṭis",
    "GK22vispancu:3193": " tad-vadhārthaṃ pradhāvitaḥ |",
    "GK22vispancu:3194": " citragrīvo 'py ātmānaṃ sa-parivāraṃ baddhaṃ matvā lubdhakam āyāntaṃ dṛṣṭvā tān kapotān ūce-aho, na bhetavyam |",
    "GK22vispancu:3195": " uktaṃ",
    "GK22vispancu:3196": " ca-",
    "GK22vispancu:3197": " vyasaneṣv eva sarveṣu yasya buddhir na hīyate |",
    "GK22vispancu:3198": " sa teṣāṃ pāram abhyeti tat-prabhāvād asaṃśayam ||Panc_2.6||",
    "GK22vispancu:3199": " sampattau ca vipattau ca mahatām eka-rūpatā |",
    "GK22vispancu:3200": " udaye savitā rakto raktaś cāsta-maye tathā ||Panc_2.7||",
    "GK22vispancu:3201": " tat sarve vayaṃ helayoḍḍīya sa-pāśa-jālā asyādarśanaṃ gatvā muktiṃ",
    "GK22vispancu:3202": " prāpnumaḥ |",
    "GK22vispancu:3203": " no ced bhaya-viklavāḥ santo helayā samutpātaṃ na kariṣyatha |",
    "GK22vispancu:3204": " tato mṛtyum avāpsyatha |",
    "GK22vispancu:3205": " uktaṃ ca-",
    "GK22vispancu:3206": " tantavo 'py āyatā nityaṃ tantavo bahulāḥ samāḥ |",
    "GK22vispancu:3207": " bahūn bahutvād āyāsān sahantīty upamā satām ||Panc_2.8||",
    "GK22vispancu:3208": " tathānuṣṭhite lubdhako jālam ādāyākāśe gacchatāṃ teṣāṃ pṛṣṭhato bhūmistho 'pi paryadhāvat",
    "GK22vispancu:3209": " tata ūrdhvānanḥ ślokam enam apaṭhat |",
    "GK22vispancu:3210": " jālam ādāya gacchanti saṃhatāḥ pakṣiṇo 'py amī |",
    "GK22vispancu:3211": " yāvac ca vivadiṣyante patiṣyanti na saṃśayaḥ ||Panc_2.9||",
    "GK22vispancu:3212": " laghupatanako 'pi prāṇa-yātrā-kriyāṃ tyaktvā kim atra bhaviṣyantīti kutūhalāt tat-pṛṣṭhato 'nusarati |",
    "GK22vispancu:3213": " atha dṛṣṭer agocaratāṃ gatān vijñāya lubdhako nirāśaḥ ślokam apaṭhan nivṛttaś ca-",
    "GK22vispancu:3214": " nahi bhavati yan na bhāvyaṃ bhavati ca bhāvyaṃ vināpi yatnena |",
    "GK22vispancu:3215": " karatala-gatam api naśyati yasya hi bhavitavyatā nāsti ||Panc_2.10||",
    "GK22vispancu:3216": " tathā ca-",
    "GK22vispancu:3217": " parāṅmukhe vidhau cet syāt kathañcid draviṇodayaḥ |",
    "GK22vispancu:3218": " tat so 'nyad api saṅgṛhya yāti śaṅkha-nidhir yathā ||Panc_2.11||",
    "GK22vispancu:3219": " tad āstāṃ tāvad vihaṅgāmiṣa-lobho yāvat kuṭumba-vartanopāya-bhūtaṃ jālam api me naṣṭam |",
    "GK22vispancu:3220": " citragrīvo 'pi lubdhakam adarśanībhūtaṃ jñātvā tān",
    "GK22vispancu:3221": " uvāca-bhoḥ ! nivṛttaḥ sa durātmā lubdhakaḥ |",
    "GK22vispancu:3222": " tat sarvair api svasthair gamyatāṃ mahilāropyasya prāg-uttara-dig-bhāge |",
    "GK22vispancu:3223": " tatra mama suhṛd dhiraṇyako nāma mūṣakaḥ sarveṣāṃ pāśa-cchedaṃ kariṣyati |",
    "GK22vispancu:3224": " uktaṃ ca-",
    "GK22vispancu:3225": " sarveṣām eva martyānāṃ vyasane samupasthite |",
    "GK22vispancu:3226": " vāṅ-mātreṇāpi sāhāyyaṃ mitrād anyo na sandadhe ||Panc_2.12||",
    "GK22vispancu:3227": " evaṃ te kapotāś citragrīveṇa sambodhitā mahilāropye nagare",
    "GK22vispancu:3228": " hiraṇyaka-bila-durgaṃ prāpuḥ |",
    "GK22vispancu:3229": " hiraṇyako 'pi sahasra-mukha-bila-durgaṃ",
    "GK22vispancu:3230": " praviṣṭaḥ sann akutobhayaḥ sukhenāsta |",
    "GK22vispancu:3231": " athavā sādhv idam ucyate-",
    "GK22vispancu:3232": " daṃṣṭrā-virahitaḥ sarpo mada-hīno yathā gajaḥ |",
    "GK22vispancu:3233": " sarveṣāṃ jāyate vaśyo durga-hīnas tathā nṛpaḥ ||Panc_2.13||",
    "GK22vispancu:3234": " tathā ca-",
    "GK22vispancu:3235": " na gajānāṃ sahasreṇa na ca lakṣeṇa vājinām |",
    "GK22vispancu:3236": " tat karma sidhyate rājñāṃ dureṇaikena yad raṇe ||Panc_2.14||",
    "GK22vispancu:3237": " śatam eko 'pi sandhatte prākārastho dhanurdharaḥ |",
    "GK22vispancu:3238": " tasmād durgaṃ praśaṃsanti nīti-śāstra-vido janāḥ ||Panc_2.15||",
    "GK22vispancu:3239": " atha citragrīvo bilam āsādya tāra-svareṇa provāca-bho bho mitra hiraṇyaka",
    "GK22vispancu:3240": " ! satvaram āgaccha |",
    "GK22vispancu:3241": " mahatī me vyasanāvasthā vartate |",
    "GK22vispancu:3242": " tac chrutvā hiraṇyako 'pi bila-durgāntargataḥ san provāca-bhoḥ ! ko bhavān ? kim artham āyātaḥ ? kiṃ kāraṇam ? kīdṛk te vyasanāvasthānām ? tat kathyatām iti |",
    "GK22vispancu:3243": " tac chrutvā citragrīva āha-bhoḥ ! citragrīvo nāma kapota-rājo 'haṃ te suhṛt |",
    "GK22vispancu:3244": " tat satvaram āgaccha |",
    "GK22vispancu:3245": " gurutaraṃ prayojanam asti |",
    "GK22vispancu:3246": " tad ākarṇya pulakita-tanuḥ prahṛṣṭātmā sthira-manās tvaramāṇo niṣkrāntaḥ |",
    "GK22vispancu:3247": " athavā sādhv idam ucyate-",
    "GK22vispancu:3248": " suhṛdaḥ sneha-sampannā locanānanda-dāyinaḥ |",
    "GK22vispancu:3249": " gṛhe gṛhavatāṃ nityaṃ nāgacchanti mahātmanām ||Panc_2.16||",
    "GK22vispancu:3250": " ādityasyodayaṃ tāta tāmbūlaṃ bhāratī kathā |",
    "GK22vispancu:3251": " iṣṭā bhāryā sumitraṃ ca apūrvāṇi dine dine ||Panc_2.17||",
    "GK22vispancu:3252": " suhṛdo bhavane yasya samāgacchanti nityaśaḥ |",
    "GK22vispancu:3253": " citte ca tasya saukhyasya na kiñcit pratimaṃ sukham ||Panc_2.18||",
    "GK22vispancu:3254": " atha citraṃ grīvaṃ saparivāraṃ pāśa-baddham ālokya hiraṇyakaḥ sa-viṣādam",
    "GK22vispancu:3255": " idam āha-bhoḥ, kim etat ?",
    "GK22vispancu:3256": " sa āha-bhoḥ, jānann api kiṃ pṛcchasi ? uktaṃ ca yataḥ-",
    "GK22vispancu:3257": " yasmāc ca yena ca yadā ca yathā ca yac ca yāvac ca yatra ca śubhāśubham ātma-karma |",
    "GK22vispancu:3258": " tasmāc ca tena ca tadā ca tathā ca tac ca tāvac ca tatra ca kṛtānta-vaśād upaiti ||Panc_2.19||",
    "GK22vispancu:3259": " tat prāptaṃ mayaitad bandhanaṃ jihvā-laulyāt |",
    "GK22vispancu:3260": " sāmprāptaṃ tvaṃ satvaraṃ",
    "GK22vispancu:3261": " pāśa-vimokṣaṃ kuru |",
    "GK22vispancu:3262": " tad ākarṇya hiraṇyakaḥ prāha-",
    "GK22vispancu:3263": " ardhārdhād yojana-śatād āmiṣaṃ vīkṣate khagaḥ |",
    "GK22vispancu:3264": " so 'pi pārśva-sthitaṃ daivād bandhanaṃ na ca paśyati ||Panc_2.20||",
    "GK22vispancu:3265": " tathā ca-",
    "GK22vispancu:3266": " ravi-niśākarayor graha-pīḍanaṃ",
    "GK22vispancu:3267": " gaja-bhujaṅga-vihaṅgama-bandhanam |",
    "GK22vispancu:3268": " matimatāṃ ca nirīkṣya daridratā vidhir aho balavān iti me matiḥ ||Panc_2.21||",
    "GK22vispancu:3269": " tathā ca-",
    "GK22vispancu:3270": " vyomaikānta-vicāriṇo 'pi vihagāḥ samprāpnuvanty āpadaṃ",
    "GK22vispancu:3271": " badhyante nipuṇair agādha-salilān mīnāḥ samudrād api |",
    "GK22vispancu:3272": " durnītaṃ kim ihāsti kiṃ ca sukṛtaṃ kaḥ sthāna-lābhe guṇaḥ kālaḥ sarva-janān prasārita-karo gṛhṇāti dūrād api ||Panc_2.22||",
    "GK22vispancu:3273": " evam uktvā citragrīvasya pāśaṃ chettum udyataṃ sa tam āha-bhadra, mā maivaṃ kuru |",
    "GK22vispancu:3274": " prathamaṃ mama bhṛtyānāṃ pāśa-cchedaṃ kuru |",
    "GK22vispancu:3275": " tad anu mamāpi ca |",
    "GK22vispancu:3276": " tac chrutvā kupito hiraṇyakaḥ prāha-bhoḥ ! na yuktam uktaṃ bhavatā |",
    "GK22vispancu:3277": " yataḥ svāmino 'nantaraṃ bhṛtyāḥ |",
    "GK22vispancu:3278": " sa āha-bhadra, mā maivaṃ vada |",
    "GK22vispancu:3279": " mad-āśrayāḥ sarva ete varākāḥ |",
    "GK22vispancu:3280": " aparaṃ",
    "GK22vispancu:3281": " sva-kuṭumbaṃ parityajya samāgatāḥ |",
    "GK22vispancu:3282": " tat katham etāvan-mātram api saṃmānaṃ na karomi |",
    "GK22vispancu:3283": " uktaṃ ca-",
    "GK22vispancu:3284": " yaḥ saṃmānaṃ sadā dhatte bhṛtyānāṃ kṣitipo 'dhikam |",
    "GK22vispancu:3285": " vittābhāve'pi taṃ dṛṣṭvā te tyajanti na karhicit ||Panc_2.23||",
    "GK22vispancu:3286": " tathā ca-",
    "GK22vispancu:3287": " viśvāsaḥ sampadāṃ mūlaṃ tena yūthapatir gajaḥ |",
    "GK22vispancu:3288": " siṃho mṛgādhipatye'pi na mṛgaiḥ parivāryate ||Panc_2.24||",
    "GK22vispancu:3289": " aparaṃ mama kadācit pāśa-cchede kurvatas te danta-bhaṅgo bhavati |",
    "GK22vispancu:3290": " athavā durātmā lubdhakaḥ sambhyeti |",
    "GK22vispancu:3291": " tan nūnaṃ naraka-pāta eva |",
    "GK22vispancu:3292": " uktaṃ ca-",
    "GK22vispancu:3293": " sadācāreṣu bhṛtyeṣu saṃsīdatsu ca yaḥ prabhuḥ |",
    "GK22vispancu:3294": " sukhī syān narakaṃ yāti paratreha ca sīdati ||Panc_2.25||",
    "GK22vispancu:3295": " tac chrutvā prahṛṣṭo hiraṇyakaḥ prāha-bhoḥ, vedmy ahaṃ rāja-dharmam |",
    "GK22vispancu:3296": " paraṃ mayā tava parīkṣā kṛtā |",
    "GK22vispancu:3297": " tat sarveṣāṃ pūrvaṃ pāśa-cchedaṃ kariṣyāmi",
    "GK22vispancu:3298": " | bhavān apy anena bahu-kapota-parivāreṇa bhaviṣyati |",
    "GK22vispancu:3299": " uktaṃ ca-",
    "GK22vispancu:3300": " kāruṇyaṃ saṃvibhāgaś ca yathā bhṛtyeṣu lakṣyate |",
    "GK22vispancu:3301": " cittenānena te śaṅkyā trailokyasyāpi nāthatā ||Panc_2.26||",
    "GK22vispancu:3302": " evam uktvā sarveṣāṃ pāśa-cchedaṃ kṛtvā hiraṇyakaś citragrīvam āha-mitra,",
    "GK22vispancu:3303": " gamyatām adhunā svāśrayaṃ prati |",
    "GK22vispancu:3304": " bhūyo 'pi vyasane prāpte samāgantavyam",
    "GK22vispancu:3305": " iti |",
    "GK22vispancu:3306": " tān sampreṣya punar api durgaṃ praviṣṭaḥ |",
    "GK22vispancu:3307": " citragrīvo 'pi saparivāraḥ svāśrayam agamat |",
    "GK22vispancu:3308": " athavā sādhv idam ucyate-",
    "GK22vispancu:3309": " mitravān sādhayaty arthān duḥsādhyān api vai yataḥ |",
    "GK22vispancu:3310": " tasmān mitrāṇi kurvīta samānāny eva cātmanaḥ ||Panc_2.27||",
    "GK22vispancu:3311": " laghupatanako 'pi vāyasaḥ sarvaṃ taṃ citragrīva-bandhu-mokṣam avalokya vismitamanā vyacintayat-aho buddhir asya hiraṇyakasya śaktiś ca durga-sāmagrī ca |",
    "GK22vispancu:3312": " tad īdṛg eva vidhi-vihaṅgānāṃ bandhana-mokṣātmakaḥ |",
    "GK22vispancu:3313": " ahaṃ ca na kasyacid viśvasimi cala-prakṛtiś ca |",
    "GK22vispancu:3314": " tadāpy enaṃ mitraṃ karomi",
    "GK22vispancu:3315": " | uktaṃ ca-",
    "GK22vispancu:3316": " api sampūrṇatā-yuktaiḥ kartavyāḥ suhṛdo budhaiḥ |",
    "GK22vispancu:3317": " nadīśaḥ paripūrṇo 'pi candrodayam apekṣate ||Panc_2.28||",
    "GK22vispancu:3318": " evaṃ sampradhārya pādapād avatīrya bila-dvāram āśritya citragrīvavac chabdena hiraṇyakaṃ samāhūtavān-ehy ehi bho hiraṇyaka, ehi |",
    "GK22vispancu:3319": " tac chabdaṃ śrutvā hiraṇyako vyacintayat-kim anyo 'pi kaścit kapoto bandhana-śeṣas tiṣṭhati yena māṃ vyāharati |",
    "GK22vispancu:3320": " āha ca-bhoḥ ! ko bhavān ?",
    "GK22vispancu:3321": " sa āha-ahaṃ laghupatanako nāma vāyasaḥ |",
    "GK22vispancu:3322": " tac chrutvā viśeṣād antarlīno hiraṇyaka āha-bhoḥ ! drutaṃ gamyatām asmāt",
    "GK22vispancu:3323": " sthānāt |",
    "GK22vispancu:3324": " vāyasa āha-ahaṃ tava pārśve guru-kāryeṇa samāgataḥ |",
    "GK22vispancu:3325": " tat kiṃ na kriyate mayā saha darśanam ?",
    "GK22vispancu:3326": " hiraṇyaka āha-na me'sti tvayā saha saṅgamena prayojanam iti |",
    "GK22vispancu:3327": " sa āha-bhoḥ ! citragrīvasya mayā tava sakāśāt pāśa-mokṣaṇaṃ dṛṣṭam |",
    "GK22vispancu:3328": " tena mama mahatī prītiḥ sañjātā |",
    "GK22vispancu:3329": " tat kadācin mamāpi bandhane jāte tava pārśvān muktair bhaviṣyati |",
    "GK22vispancu:3330": " tat kriyatāṃ mayā saha maitrī |",
    "GK22vispancu:3331": " hiraṇyaka āha-aho tvaṃ bhoktā |",
    "GK22vispancu:3332": " ahaṃ te bhojya-bhūtaḥ |",
    "GK22vispancu:3333": " tat kā tvayā saha mama maitrī ? tad gamyatām |",
    "GK22vispancu:3334": " maitrī virodha-bhāvāt katham ? uktaṃ ca-",
    "GK22vispancu:3335": " yayor eva samaṃ vittaṃ yayor eva samaṃ kulam |",
    "GK22vispancu:3336": " tayor maitrī vivāhaś ca na tu puṣṭa-vipuṣṭayoḥ ||Panc_2.29||",
    "GK22vispancu:3337": " tathā ca-",
    "GK22vispancu:3338": " yo mitraṃ kurute mūḍha ātmano 'sadṛśaṃ kudhīḥ |",
    "GK22vispancu:3339": " hīnaṃ vāpy adhikaṃ vāpi hāsyatāṃ yāty asau janaḥ ||Panc_2.30||",
    "GK22vispancu:3340": " tad gamyatām iti |",
    "GK22vispancu:3341": " vāyasa āha-bho hiraṇyaka ! eṣo 'haṃ tava durga-dvāra upaviṣṭaḥ |",
    "GK22vispancu:3342": " yadi tvaṃ maitrī na karoṣi tato 'haṃ prāṇa-mokṣaṇaṃ tavāgre kariṣyāmi |",
    "GK22vispancu:3343": " athavā prāyopaveśanaṃ me syāt iti |",
    "GK22vispancu:3344": " hiraṇyaka āha-bhoḥ ! tvayā vairiṇā saha kathaṃ maitrīṃ karomi ? uktaṃ ca-",
    "GK22vispancu:3345": " vairiṇā na hi sandadhyāt suśliṣṭenāpi sandhinā |",
    "GK22vispancu:3346": " sutaptam api pānīyaṃ śamayaty eva pāvakam ||Panc_2.31||",
    "GK22vispancu:3347": " vāyasa āha-bhoḥ ! tvayā saha darśanam api nāsti |",
    "GK22vispancu:3348": " kuto vairam ? tat kim anucitaṃ vadasi ?",
    "GK22vispancu:3349": " hiraṇyaka āha-dvividhaṃ vairaṃ bhavati |",
    "GK22vispancu:3350": " sahajaṃ kṛtrimaṃ ca |",
    "GK22vispancu:3351": " tat",
    "GK22vispancu:3352": " sahaja-vairī tvam asmākam |",
    "GK22vispancu:3353": " uktaṃ ca-",
    "GK22vispancu:3354": " kṛtrimaṃ nāśam abhyeti vairaṃ drāk kṛtrimair guṇaiḥ |",
    "GK22vispancu:3355": " prāṇa-dānaṃ vinā vairaṃ sahajaṃ yāti na kṣayam ||Panc_2.32||",
    "GK22vispancu:3356": " vāyasa āha-bhoḥ ! dvividhasya vairasya lakṣaṇaṃ śrotum icchāmi |",
    "GK22vispancu:3357": " tat kathyatām |",
    "GK22vispancu:3358": " hiraṇyaka āha-bhoḥ ! kāraṇena nirvṛtaṃ kṛtrimam |",
    "GK22vispancu:3359": " tat-tad-arhopakāra-karaṇād gacchati |",
    "GK22vispancu:3360": " svābhāvikaṃ punaḥ katham api na gacchati |",
    "GK22vispancu:3361": " tad yathā nakula-sarpāṇāṃ, śaṣpabhuṅ-nakhāyudhānāṃ,",
    "GK22vispancu:3362": " jala-vahnyoḥ, deva-daityānāṃ, sārameya-mārjarāṇāṃ, īśvara-daridrāṇāṃ,",
    "GK22vispancu:3363": " sapatnīnāṃ, siṃha-gajānāṃ, lubdhaka-hariṇānāṃ, śrotriya-bhraṣṭa-kriyāṇāṃ,",
    "GK22vispancu:3364": " mūrka-paṇḍitānāṃ, pativratā-kulaṭānāṃ, sajjana-durjanānām |",
    "GK22vispancu:3365": " na kaścit kenāpi vyāpāditaḥ, tathāpi prāṇān santāpayanti |",
    "GK22vispancu:3366": " vāyasa āha-bhoḥ ! akāraṇam etat |",
    "GK22vispancu:3367": " śrūyatāṃ me vacanam-",
    "GK22vispancu:3368": " kāraṇān mitratām eti kāraṇād yāti śatrutām |",
    "GK22vispancu:3369": " tasmān mitratvam evātra yojyaṃ vairaṃ na dhīmatā ||Panc_2.33||",
    "GK22vispancu:3370": " tasmāt kuru mayā saha samāgamaṃ mitra-dharmārtham |",
    "GK22vispancu:3371": " hiraṇyaka āha-bhoḥ, śrūyatāṃ nīti-sarvasvam-",
    "GK22vispancu:3372": " sakṛd duṣṭam apīṣṭaṃ yaḥ punaḥ sandhātum icchati |",
    "GK22vispancu:3373": " sa mṛtyum upagṛhṇāti garbham aśvatarī yathā ||Panc_2.34||",
    "GK22vispancu:3374": " athavā guṇavān ahaṃ, na me kaścid vaira-yātanāṃ kariṣyati |",
    "GK22vispancu:3375": " etad api na sambhāvyam |",
    "GK22vispancu:3376": " uktaṃ ca-",
    "GK22vispancu:3377": " siṃho vyākaraṇasya kartur aharat prāṇān piryān pāṇiner",
    "GK22vispancu:3378": " mīmāṃsā-kṛtam unmamātha sahasā hastī muniṃ jaiminim |",
    "GK22vispancu:3379": " chando-jñāna-nidhiṃ jaghāna makaro velā-taṭe piṅgalam",
    "GK22vispancu:3380": " ajñānāvṛta-cetasām atiruṣā ko 'rthas tiraścāṃ guṇaiḥ ||Panc_2.35||",
    "GK22vispancu:3381": " vāyasa āha-asty etat |",
    "GK22vispancu:3382": " yathāpi śrūyatām-",
    "GK22vispancu:3383": " upakārāc ca lokānāṃ nimittān mṛga-pakṣiṇām |",
    "GK22vispancu:3384": " bhayāl lobhāc ca mūrkhāṇāṃ maitrī syād darśanāt satām ||Panc_2.36||",
    "GK22vispancu:3385": " mṛd-ghaṭa iva sukha-bhedyo duḥsandhānaś ca durjano bhavati |",
    "GK22vispancu:3386": " sujanas tu kanaka-ghaṭa iva durbhedaḥ sukara-sandhiś ca ||Panc_2.37||",
    "GK22vispancu:3387": " ikṣor agrāt kramaśaḥ parvaṇi parvaṇi yathā rasa-viśeṣaḥ |",
    "GK22vispancu:3388": " tadvat sajjana-maitrī-viparītānāṃ tu viparītā ||Panc_2.38||",
    "GK22vispancu:3389": " tathā ca-",
    "GK22vispancu:3390": " ārambha-gurvī kṣayiṇī krameṇa laghvī purā vṛddhimatī ca paścāt |",
    "GK22vispancu:3391": " dinasya pūrvārdha-parārdha-bhinnā chāyeva maitrī khala-sajjanānām",
    "GK22vispancu:3392": " tat sādhur aham |",
    "GK22vispancu:3393": " aparaṃ tvāṃ śapathādibhir nirbhayaṃ kariṣyāmi |",
    "GK22vispancu:3394": " sa āha-na me'sti te śapathaiḥ pratyayaḥ |",
    "GK22vispancu:3395": " uktaṃ ca-",
    "GK22vispancu:3396": " śapathaiḥ sandhitasyāpi na viśvāsaṃ vrajed ripoḥ |",
    "GK22vispancu:3397": " śrūyate śapathaṃ kṛtvā vṛtraḥ śakreṇa sūditaḥ ||Panc_2.40||",
    "GK22vispancu:3398": " na viśvāsaṃ vinā śatrur devānām api sidhyati |",
    "GK22vispancu:3399": " viśvāsāt tridaśendreṇa diter garbho vidāritaḥ ||Panc_2.41||",
    "GK22vispancu:3400": " anyac ca-",
    "GK22vispancu:3401": " bṛhaspater api prājñas tasmān naivātra viśvaset |",
    "GK22vispancu:3402": " ya icched ātmano buddhim āyuṣyaṃ ca sukhāni ca ||Panc_2.42||",
    "GK22vispancu:3403": " tathā ca-",
    "GK22vispancu:3404": " susūkṣmeṇāpi randhreṇa praviśyābhyantaraṃ ripuḥ |",
    "GK22vispancu:3405": " nāśayec ca śanaiḥ paścāt plavaṃ salila-pūravat ||Panc_2.43||",
    "GK22vispancu:3406": " na viśvased aviśvaste viśvaste'pi na viśvaset |",
    "GK22vispancu:3407": " viśvāsād bhayam utpannaṃ mūlāny api nikṛntati ||Panc_2.44||",
    "GK22vispancu:3408": " na badhyate hy aviśvasto durbalo 'pi balotkaṭaiḥ |",
    "GK22vispancu:3409": " viśvastāś cāśu badhyante balavanto 'pi durbalaiḥ ||Panc_2.45||",
    "GK22vispancu:3410": " sukṛtyaṃ viṣṇu-guptasya mitrāptir bhārgavasya ca |",
    "GK22vispancu:3411": " bṛhaspater aviśvāso nītir-sandhis tridhā sthitaḥ ||Panc_2.46||",
    "GK22vispancu:3412": " tathā ca-",
    "GK22vispancu:3413": " mahatāpy artha-sāreṇa yo viśvasiti śatruṣu |",
    "GK22vispancu:3414": " bhāryāsu suviraktāsu tad-antaṃ tasya jīvitam ||Panc_2.47||",
    "GK22vispancu:3415": " tac chrutvā laghupatanako 'pi niruttaraś cintayāmāsa-aho,",
    "GK22vispancu:3416": " buddhi-prāgalbhyam asya nīti-viṣaye |",
    "GK22vispancu:3417": " athavā sa evāsyopari",
    "GK22vispancu:3418": " maitrī-pakṣapātaḥ |",
    "GK22vispancu:3419": " sa āha-bho hiraṇyaka !",
    "GK22vispancu:3420": " satāṃ sāptapadaṃ maitram ity āhur vibudhā janāḥ |",
    "GK22vispancu:3421": " tasmāt tvaṃ mitratāṃ prāpto vacanaṃ mama tac chṛṇu ||Panc_2.48||",
    "GK22vispancu:3422": " durgasthenāpi tvayā mayā saha nityam evālāpo",
    "GK22vispancu:3423": " guṇa-doṣa-subhāṣita-goṣṭhī-kathāḥ sarvadā kartavyāḥ, yady evaṃ na",
    "GK22vispancu:3424": " viśvasiṣi |",
    "GK22vispancu:3425": " tac chrutvā hiraṇyako 'pi vyacintayat-vidagdha-vacano 'yaṃ dṛśyate laghupatanakaḥ satya-vākyaś ca tad yuktam anena maitrī-karaṇam |",
    "GK22vispancu:3426": " paraṃ kadācin mama durge caraṇa-pāto 'pi na kāryaḥ |",
    "GK22vispancu:3427": " uktaṃ ca-",
    "GK22vispancu:3428": " bhīta-bhītaiḥ purā śatrur mandaṃ mandaṃ visarpati |",
    "GK22vispancu:3429": " bhūmau prahelayā paścāj jāra-hasto 'ṅganāsv iva ||Panc_2.49||",
    "GK22vispancu:3430": " tac chrutvā vāyasa āha-bhadra, evaṃ bhavatu |",
    "GK22vispancu:3431": " tataḥ-prabhṛti tau dvāv api",
    "GK22vispancu:3432": " subhāṣita-goṣṭhī-sukham anubhavantau tiṣṭhataḥ |",
    "GK22vispancu:3433": " parasparaṃ kṛtopakārau kālaṃ nayataḥ |",
    "GK22vispancu:3434": " laghupatanako 'pi māṃsa-śakalāni medhyāni baliśeṣāṇy anyāni vātsalyāhṛtāni pakvānna-viśeṣāṇi hiraṇyakārtham ānayati |",
    "GK22vispancu:3435": " hiraṇyako",
    "GK22vispancu:3436": " 'pi taṇḍulān anyāṃś ca bhakṣya-viśeṣāl laghupatanakārthaṃ rātrāv āhṛtya",
    "GK22vispancu:3437": " tat-kālāyātasyārpayati |",
    "GK22vispancu:3438": " athavā yujyate dvayor apy etat |",
    "GK22vispancu:3439": " uktaṃ ca-",
    "GK22vispancu:3440": " dadāti pratigṛhṇāti guhyam ākhyāti pṛcchati |",
    "GK22vispancu:3441": " bhuṅkte bhojāyate caiva ṣaḍ-vidhaṃ prīti-lakṣaṇam ||Panc_2.50||",
    "GK22vispancu:3442": " nopakāraṃ vinā prītiḥ kathañcit kasyacid bhavet |",
    "GK22vispancu:3443": " upayācita-dānena yato devā abhīṣṭadāḥ ||Panc_2.51||",
    "GK22vispancu:3444": " tāvat prītir bhavel loke yāvad dānaṃ pradīyate |",
    "GK22vispancu:3445": " vatsaḥ kṣīra-kṣayaṃ dṛṣṭvā parityajati mātaram ||Panc_2.52||",
    "GK22vispancu:3446": " paśya dānasya māhātmyaṃ sadyaḥ pratyaya-kārakam |",
    "GK22vispancu:3447": " yat-prabhāvād api dveṣo mitratāṃ yāti tat-kṣaṇāt ||Panc_2.53||",
    "GK22vispancu:3448": " putrād api priyataraṃ khalu tena dānaṃ manye paśor api viveka-vivarjitasya |",
    "GK22vispancu:3449": " datte khale tu nikhilaṃ khalu yena dugdhaṃ nityaṃ dadāti mahiṣī sasutāpi paśya ||Panc_2.54||",
    "GK22vispancu:3450": " kiṃ bahunā-",
    "GK22vispancu:3451": " prītiṃ nirantarāṃ kṛtvā durbhedyāṃ nakha-māṃsavat |",
    "GK22vispancu:3452": " mūṣako vāyasaś caiva gatau kṛtrima-mitratām ||Panc_2.55||",
    "GK22vispancu:3453": " evaṃ sa mūṣakas tad-upakāra-rañjitas tathā viśvasto yathā tasya",
    "GK22vispancu:3454": " pakṣa-madhye praviṣṭas tena saha sarvadaiva goṣṭhīṃ karoti |",
    "GK22vispancu:3455": " athānyasminn ahani vāyaso 'śru-pūrṇa-nayanaḥ samabhyetya sagadgadaṃ tam uvāca-bhadra",
    "GK22vispancu:3456": " hiraṇyaka, viraktiḥ sañjātā me sāmprataṃ deśasyāsyopari tad anyatra yāsyāmi |",
    "GK22vispancu:3457": " hiraṇyaka āha-bhadra kiṃ virakteḥ kāraṇam |",
    "GK22vispancu:3458": " sa āha-bhadra, śrūyatāṃ |",
    "GK22vispancu:3459": " atra deśe mahatyānāvṛṣṭyā durbhikṣaṃ sañjātam |",
    "GK22vispancu:3460": " durbhikṣatvāj jano bubhukṣā-pīḍitaḥ ko 'pi bali-mātram api na prayacchati",
    "GK22vispancu:3461": " | aparaṃ gṛhe gṛhe bubhukṣita-janair vihaṅgānāṃ bandhanāya pāśāḥ",
    "GK22vispancu:3462": " praguṇīkṛtāḥ santi |",
    "GK22vispancu:3463": " aham apy āyuḥ-śeṣatayā pāśena baddha uddharito 'smi |",
    "GK22vispancu:3464": " etad virakteḥ kāraṇam æ| tenāhaṃ videśaṃ calita iti bāṣpa-mokṣaṃ karomi |",
    "GK22vispancu:3465": " hiraṇyaka āha-atha bhavān kva prasthitaḥ ?",
    "GK22vispancu:3466": " sa āha-asti dakṣiṇā-pathe vana-gahana-madhye mahāsaraḥ |",
    "GK22vispancu:3467": " tatra tvatto 'dhikaḥ parama-suhṛt kūrmo mantharako nāma |",
    "GK22vispancu:3468": " sa ca me",
    "GK22vispancu:3469": " matsya-māṃsa-khaṇḍāni dāsyati |",
    "GK22vispancu:3470": " tad-bhakṣaṇāt tena saha subhāṣita-goṣṭhī-sukham anubhavan sukhena kālaṃ neṣyāmi |",
    "GK22vispancu:3471": " nāham atra vihaṅgānāṃ pāśa-bandhanena kṣayaṃ draṣṭum icchāmi |",
    "GK22vispancu:3472": " uktaṃ ca-",
    "GK22vispancu:3473": " anāvṛṣṭi-hate deśe sasye ca pralayaṃ gate |",
    "GK22vispancu:3474": " dhanyās tāta na paśyanti deśa-bhaṅgaṃ kula-kṣayam ||Panc_2.56||",
    "GK22vispancu:3475": " ko 'tibhāraḥ samarthānāṃ kiṃ dūraṃ vyavasāyinām |",
    "GK22vispancu:3476": " ko videśaḥ savidyānāṃ kaḥ paraḥ priya-vādinām ||Panc_2.57||",
    "GK22vispancu:3477": " vidvattvaṃ ca nṛpatvaṃ ca naiva tulyaṃ kadācana |",
    "GK22vispancu:3478": " sva-deśe pūjyate rājā vidvān sarvatra pūjyate ||Panc_2.58||",
    "GK22vispancu:3479": " hiraṇyaka āha-yady evaṃ tad aham api tvayā saha gamiṣyāmi |",
    "GK22vispancu:3480": " mamāpi mahad duḥkhaṃ vartate |",
    "GK22vispancu:3481": " vāyasa āha-bhoḥ ! tava kiṃ duḥkham ? tat kathaya |",
    "GK22vispancu:3482": " hiraṇyaka āha-bhoḥ ! bahu vaktavyam asty atra viṣaye |",
    "GK22vispancu:3483": " tatraiva gatvā sarvaṃ savistaraṃ kathayiṣyāmi |",
    "GK22vispancu:3484": " vāyasa āha-ahaṃ tāvad ākāśa-gatiḥ |",
    "GK22vispancu:3485": " tat kathaṃ bhavato mayā saha gamanam ?",
    "GK22vispancu:3486": " sa āha-yadi me prāṇān rakṣasi tadā sva-pṛṣṭham āropya māṃ tatra",
    "GK22vispancu:3487": " prāpayiṣyasi |",
    "GK22vispancu:3488": " nānyathā mama gatir asti |",
    "GK22vispancu:3489": " tac chrutvā sānandaṃ vāyasa āha-yady evaṃ tad dhanyo 'haṃ yad bhavatāpi saha tatra kālaṃ nayāmi |",
    "GK22vispancu:3490": " ahaṃ sampātādikān aṣāv uḍḍīna-gati-viśeṣān vedmi",
    "GK22vispancu:3491": " | tat samāroha mama pṛṣṭhaṃ, yena sukhena tvāṃ tat-saraḥ prāpayāmi |",
    "GK22vispancu:3492": " hiraṇyaka āha-uḍḍīnānāṃ nāmāni śrotum icchāmi |",
    "GK22vispancu:3493": " sa āha-",
    "GK22vispancu:3494": " sampātaṃ vipra-pātaṃ ca mahā-pātaṃ nipātanam |",
    "GK22vispancu:3495": " vakraṃ tiryak tathā cordhvam aṣṭamaṃ laghu-saṃjñakam ||Panc_2.59||",
    "GK22vispancu:3496": " tac chrutvā hiraṇyakas tat-kṣaṇād eva tad upari samārūḍhaḥ |",
    "GK22vispancu:3497": " so 'pi śanaiḥ śanais tam ādāya sampātoḍḍīna-prasthitaḥ krameṇa tat-saraḥ prāptaḥ |",
    "GK22vispancu:3498": " tato laghupatanakaṃ mūṣakādhiṣṭhitaṃ vilokya dūrato 'pi",
    "GK22vispancu:3499": " deśa-kāla-vida-sāmānya-kāko 'yam iti jñātvā satvaraṃ mantharako jale praviṣṭaḥ |",
    "GK22vispancu:3500": " laghupatanako 'pi tīrastha-taru-koṭare hiraṇyakaṃ muktvā śākhāgram āruhya tāra-svareṇa provāca-bho mantharaka ! āgacchāgaccha |",
    "GK22vispancu:3501": " tava mitram ahaṃ laghupatanako nāma vāyasaś cirāt sotkaṇṭhaḥ samāyātaḥ |",
    "GK22vispancu:3502": " tad āgatyāliṅgaya mām |",
    "GK22vispancu:3503": " uktaṃ ca-",
    "GK22vispancu:3504": " kiṃ candanaiḥ sa-karpūrais tuhinaiḥ kiṃ ca śītalaiḥ |",
    "GK22vispancu:3505": " sarve te mitra-gātrasya kalāṃ nārhanti ṣoḍaśīm ||Panc_2.60||",
    "GK22vispancu:3506": " tathā ca-",
    "GK22vispancu:3507": " kenāmṛtam idaṃ sṛṣṭaṃ mitram ity akṣara-dvayam |",
    "GK22vispancu:3508": " āpadāṃ ca paritrāṇaṃ śoka-santāpa-bheṣajam ||Panc_2.61||",
    "GK22vispancu:3509": " tac chrutvā nipuṇataraṃ parijñāya satvaraṃ salilān niṣkramya",
    "GK22vispancu:3510": " pulakita-tanur ānandāśru-pūrita-nayano mantharakaḥ provāca-ehy ehi mitra,",
    "GK22vispancu:3511": " āliṅgaya mām |",
    "GK22vispancu:3512": " cira-kālān mayā tvaṃ na samyak parijñātaḥ |",
    "GK22vispancu:3513": " tenāhaṃ",
    "GK22vispancu:3514": " salilāntaḥ-praviṣṭaḥ |",
    "GK22vispancu:3515": " uktaṃ ca-",
    "GK22vispancu:3516": " yasya na jñāyate vīryaṃ na kulaṃ na viceṣṭitam |",
    "GK22vispancu:3517": " na tena saṅgatiṃ kuryād ity uvāca bṛhaspatiḥ ||Panc_2.62||",
    "GK22vispancu:3518": " evam ukte laghupatanako vṛkṣād avatīrya tam āliṅgitavān |",
    "GK22vispancu:3519": " athavā sādhv idam uktam-",
    "GK22vispancu:3520": " amṛtasya pravāhaiḥ kiṃ kāya-kṣālana-sambhavaiḥ |",
    "GK22vispancu:3521": " cirān mitra-pariṣvaṅgo yo 'sau mūlya-vivarjitaḥ ||Panc_2.63||",
    "GK22vispancu:3522": " evaṃ dvāv api tau vihitāliṅgitau parasparaṃ pulakita-śarīrī vṛkṣād adhaḥ samupaviṣṭau procatur ātma-caritra-vṛttāntam |",
    "GK22vispancu:3523": " hiraṇyako 'pi mantharakasya praṇāmaṃ kṛtvā vāyasābhyāśe samupaviṣṭaḥ |",
    "GK22vispancu:3524": " atha taṃ samālokya mantharako laghupatanakam āha-bhoḥ hiraṇyako nāma mūṣako 'yam |",
    "GK22vispancu:3525": " mama suhṛd-dvitīyam",
    "GK22vispancu:3526": " iva jīvitam |",
    "GK22vispancu:3527": " tat kiṃ bahunā-",
    "GK22vispancu:3528": " parjanyasya yathā dhārā yathā ca divi tārakāḥ |",
    "GK22vispancu:3529": " sikatā-reṇavo yadvat saṅkhyayā parivarjitā ||Panc_2.64||",
    "GK22vispancu:3530": " guṇāḥ saṅkhyā-parityaktās tadvad asya mahātmanaḥ |",
    "GK22vispancu:3531": " paraṃ nirvedam āpannaḥ samprāpto 'yaṃ tavāntikam ||Panc_2.65||",
    "GK22vispancu:3532": " mantharaka āha-kim asya vairāgya-kāraṇam ?",
    "GK22vispancu:3533": " vāyasa āha-pṛṣṭo mayā, param anenābhihitaṃ, yad bahu vaktavyam iti |",
    "GK22vispancu:3534": " tat tatraiva gataḥ kathayiṣyāmi |",
    "GK22vispancu:3535": " mamāpi na niveditam |",
    "GK22vispancu:3536": " tad bhadra hiraṇyaka !",
    "GK22vispancu:3537": " idānīṃ nivedyatām ubhayor apy āvayos tad ātmano vairāgya-kāraṇam |",
    "GK22vispancu:3538": " so 'bravīt-",
    "GK22vispancu:3539": " kathā 1",
    "GK22vispancu:3540": " hiraṇyaka-tāmracūḍa-kathā",
    "GK22vispancu:3541": " asti dakṣiṇātye janapade mahilāropyaṃ nāma nagaram |",
    "GK22vispancu:3542": " tasya nātidūre maṭhāyatanaṃ bhagavataḥ śrī-mahādevasya |",
    "GK22vispancu:3543": " tatra ca tāmracūḍo nāma parivrājakaḥ prativasati sma |",
    "GK22vispancu:3544": " sa ca nagare bhikṣāṭanaṃ kṛtvā prāṇa-yātrāṃ",
    "GK22vispancu:3545": " samācarati |",
    "GK22vispancu:3546": " bhikṣā-śeṣaṃ ca tatraiva bhikṣā-pātre nidhāya",
    "GK22vispancu:3547": " tad-bhikṣā-pātraṃ nāgadante'valambya paścād rātrau svapiti |",
    "GK22vispancu:3548": " pratyūṣe ca tad-annaṃ karmakarāṇāṃ dattvā samyak tatraiva devatāyatane saṃmārjanopalepana-maṇḍanādikaṃ samājñāpayati |",
    "GK22vispancu:3549": " anyasminn ahani mama bāndhavair niveditam-svāmin, maṭhāyatane siddham annaṃ mūṣaka-bhayāt",
    "GK22vispancu:3550": " tatraiva bhikṣā-pātre nihitaṃ nāgadante'valambitaṃ tiṣṭhati sadaiva |",
    "GK22vispancu:3551": " tad vayaṃ bhakṣayituṃ na śaknumaḥ |",
    "GK22vispancu:3552": " svāminaḥ punar āgamya kim api nāsti |",
    "GK22vispancu:3553": " tat kiṃ vṛthāṭanenānyatra |",
    "GK22vispancu:3554": " adya tatra gatvā yathecchaṃ bhuñjāmahe tava prasādāt |",
    "GK22vispancu:3555": " tad ākarṇyāhaṃ sakala-yūtha-parivṛtas tat-kṣaṇād eva tatra gataḥ |",
    "GK22vispancu:3556": " utpatya ca tasmin bhikṣā-pātre samārūḍhaḥ |",
    "GK22vispancu:3557": " tatra bhakṣya-viśeṣāṇi sevakebhyo dattvā paścāt svayam eva bhakṣayāmi |",
    "GK22vispancu:3558": " sarveṣāṃ tṛptau jātāyāṃ bhūyaḥ",
    "GK22vispancu:3559": " sva-gṛhaṃ gacchāmi |",
    "GK22vispancu:3560": " evaṃ nityam eva tad annaṃ bhakṣayāmi |",
    "GK22vispancu:3561": " parivrājako",
    "GK22vispancu:3562": " 'pi yathā-śakti rakṣati |",
    "GK22vispancu:3563": " paraṃ yadaiva nidrāntarito bhavati, tadāhaṃ",
    "GK22vispancu:3564": " tatrāruhyātma-kṛtyaṃ karomi |",
    "GK22vispancu:3565": " atha kadācit tena mama rakṣaṇārthaṃ mahān yatnaḥ kṛtaḥ |",
    "GK22vispancu:3566": " jarjara-vaṃśaḥ samānītaḥ |",
    "GK22vispancu:3567": " tena supto 'pi mama bhayād bhikṣā-pātraṃ tāḍayati |",
    "GK22vispancu:3568": " aham apy abhikṣite'py anne prahāra-bhayād",
    "GK22vispancu:3569": " apasarpāmi |",
    "GK22vispancu:3570": " evaṃ tena saha sakalāṃ rātriṃ vigraha-parasya kālo vrajati |",
    "GK22vispancu:3571": " athānyasminn ahani tasya maṭhe bṛhatsphiṅ-nāmā parivrājakas tasya suhṛt",
    "GK22vispancu:3572": " tīrtha-yātrā-prasaṅgena pānthaḥ prāghuṇikaḥ samāyātaḥ |",
    "GK22vispancu:3573": " taṃ dṛṣṭvā pratyutthāna-vidhinā sambhāvya pratipatti-pūrvakam abhyāgata-kriyayā",
    "GK22vispancu:3574": " niyojitaḥ |",
    "GK22vispancu:3575": " tataś ca rātrāv ekatra kuśa-saṃstare dvāv api prasuptau",
    "GK22vispancu:3576": " dharma-kathāṃ kathayitum ārabdhau |",
    "GK22vispancu:3577": " atha bṛhasphik-kathā-goṣṭhīṣu sa tāmracūḍo mūṣaka-trāsārthaṃ",
    "GK22vispancu:3578": " vyākṣipta-manā jarjara-vaṃśena bhikṣā-pātraṃ tāḍayaṃs tasya śūnyaṃ",
    "GK22vispancu:3579": " prativacanaṃ prayacchati |",
    "GK22vispancu:3580": " tan-mayo na kiñcid udāharati |",
    "GK22vispancu:3581": " athāsāv abhyāgataḥ paraṃ kopam upāgatas tam uvāca-bhos tāmracūḍa ! parijñātaḥ na tvaṃ samyak suhṛt |",
    "GK22vispancu:3582": " tena mayā saha sāhlādaṃ na jalpasi |",
    "GK22vispancu:3583": " tad-rātrāv api tvadīyaṃ maṭhaṃ tyaktvānyatra mañhe yāsyāmi |",
    "GK22vispancu:3584": " uktaṃ ca-",
    "GK22vispancu:3585": " ehy āgaccha samāviśāsanam idaṃ kasmāc cirād dṛśyase kā vārteti sudurbalo",
    "GK22vispancu:3586": " 'si kuśalaṃ prīto 'smi te darśanāt |",
    "GK22vispancu:3587": " evaṃ ye samupāgatān praṇayinaḥ pratyālapanty ādarāt teṣāṃ yuktam aśaṅkitena manasā harmyāṇi gantuṃ sadā ||Panc_2.66||",
    "GK22vispancu:3588": " gṛhī yatrāgataṃ dṛṣṭvā diśo vīkṣeta vāpy adhaḥ |",
    "GK22vispancu:3589": " tatra ye sadane yānti te śṛṅga-rahitā vṛṣāḥ ||Panc_2.67||",
    "GK22vispancu:3590": " sābhyutthāna-kriyā yatra nālāpā madhurākṣarāḥ |",
    "GK22vispancu:3591": " guṇa-doṣa-kathā naiva tatra harmyaṃ na gamyate ||Panc_2.68||",
    "GK22vispancu:3592": " tad eka-maṭha-prāptyāpi tvaṃ garvitaḥ |",
    "GK22vispancu:3593": " tyaktaḥ suhṛt-snehaḥ |",
    "GK22vispancu:3594": " naitad vetsi yat tvayā maṭhāśraya-vyājena narakopārjanaṃ kṛtam |",
    "GK22vispancu:3595": " uktaṃ ca-",
    "GK22vispancu:3596": " narakāya matis te cet paurohityaṃ samācāra |",
    "GK22vispancu:3597": " varṣaṃ yāvat kim anyena maṭha-cintāṃ dina-trayam ||Panc_2.69||",
    "GK22vispancu:3598": " tan-mukhaṃ, śocitavyas tvaṃ garvaṃ gataḥ |",
    "GK22vispancu:3599": " tad ahaṃ tvadīyaṃ maṭhaṃ parityajya yāsyāmi |",
    "GK22vispancu:3600": " atha tac chrutvā bhaya-trasta-manās tāmracūḍas tam uvāca-bho bhagavan !",
    "GK22vispancu:3601": " maivaṃ vada |",
    "GK22vispancu:3602": " na tvat-samo 'nyo mama suhṛt kaścid asti |",
    "GK22vispancu:3603": " paraṃ tac chrūyatāṃ goṣṭhī-śaithilya-kāraṇam |",
    "GK22vispancu:3604": " eṣa durātmā mūṣakaḥ pronnata-sthāne",
    "GK22vispancu:3605": " dhṛtam api bhikṣā-pātram utplutyārohati, bhikṣā-śeṣaṃca tatrasthaṃ bhakṣayati |",
    "GK22vispancu:3606": " tad-abhāvād eva maṭhe mārjana-kriyāpi na bhavati |",
    "GK22vispancu:3607": " tan mūṣaka muhur muhus tāḍayāmi |",
    "GK22vispancu:3608": " nānyat kāraṇam iti |",
    "GK22vispancu:3609": " aparam etat kutūhalaṃ paśyāsya durtātmano yan mārjāra-markaṭādayo 'pi tiraskṛtā asyotpatanena",
    "GK22vispancu:3610": " bṛhatsphig āha-atha jñāyate tasya bilaṃ kasmiṃścit pradeśe |",
    "GK22vispancu:3611": " tāmracūḍa āha-bhagavan na vedmi samyak |",
    "GK22vispancu:3612": " sa āha-nūnaṃ nidhānasyopari tasya bilam |",
    "GK22vispancu:3613": " nidhānoṣmaṇā prakūrdate |",
    "GK22vispancu:3614": " uktaṃ",
    "GK22vispancu:3615": " ca-",
    "GK22vispancu:3616": " ūṣmāpi vittajo vṛddhiṃ tejo nayati dehinām |",
    "GK22vispancu:3617": " kiṃ punas tasya sambhogas tyāga-dharma-samanvitaḥ ||Panc_2.70||",
    "GK22vispancu:3618": " tathā ca-",
    "GK22vispancu:3619": " nākasmāc chāṇḍilī mātar vikrīṇāti tilais tilān |",
    "GK22vispancu:3620": " luñcitān itarair yena hetur atra bhaviṣyati ||Panc_2.71||",
    "GK22vispancu:3621": " tāmracūḍa āha-katham etat ?",
    "GK22vispancu:3622": " sa āha-",
    "GK22vispancu:3623": " kathā 2",
    "GK22vispancu:3624": " tilacūrṇa-vikraya-kathā",
    "GK22vispancu:3625": " yadāhaṃ kasmiṃścit sthāne prāvṛṭ-kāle vrata-grahaṇa-nimittaṃ kañcid brāhmaṇaṃ vāsārthaṃ prārthitavān",
    "GK22vispancu:3626": " tataś ca tad-vacanāt tenāpi śuśrūṣitaḥ sukhena devārcana-paras tiṣṭhāmi |",
    "GK22vispancu:3627": " athānyasminn ahani pratyūṣe prabuddho",
    "GK22vispancu:3628": " 'haṃ brāhmaṇa-brāhmaṇī-saṃvāde dattāvadhānaḥ śṛṇomi |",
    "GK22vispancu:3629": " tatra brāhmaṇa āha-brāhmaṇi, prabhāte dakṣiṇāyana-saṅkrāntir ananta-dāna-phaladā",
    "GK22vispancu:3630": " bhaviṣyati |",
    "GK22vispancu:3631": " tad ahaṃ pratigrahārthaṃ grāmāntaraṃ yāsyāmi |",
    "GK22vispancu:3632": " tvayā brāhmaṇasyaikasya bhagavataḥ sūryasyoddeśena kiñcid bhojanaṃ dātavyam iti |",
    "GK22vispancu:3633": " atha tac chrutvā brāhmaṇī paruṣatara-vacanais taṃ bhartsayamānā prāha-kutas te dāridryopahatasya bhojana-prāptiḥ |",
    "GK22vispancu:3634": " tat kiṃ lajjasa evaṃ bruvāṇaḥ |",
    "GK22vispancu:3635": " api ca na mayā tava hasta-lagnayā kvacid api labdhaṃ sukham |",
    "GK22vispancu:3636": " na miṣṭhānnasyāsvādanam |",
    "GK22vispancu:3637": " na ca hasta-pāda-kaṇṭhādi-bhūṣaṇam |",
    "GK22vispancu:3638": " tac chrutvā bhaya-trasto 'pi vipro mandaṃ mandaṃ prāha-brāhmaṇi ! naitad yujyate vaktum |",
    "GK22vispancu:3639": " uktaṃ ca-",
    "GK22vispancu:3640": " grāsād api tad ardhaṃ ca kasmān no dīyate'rthiṣu |",
    "GK22vispancu:3641": " icchānurūpo vibhavaḥ kadā kasya bhaviṣyati ||Panc_2.72||",
    "GK22vispancu:3642": " īśvarā bhūri-dānena yal labhante phalaṃ kila |",
    "GK22vispancu:3643": " daridras tac ca kākiṇyā prāpnuyād iti na śrutiḥ ||Panc_2.73||",
    "GK22vispancu:3644": " dātā laghur api sevyo bhavati na kṛpaṇo mahān api samṛddhyā |",
    "GK22vispancu:3645": " kūpo 'ntaḥ-svādu-jalaḥ prītyai lokasya na samudraḥ ||Panc_2.74||",
    "GK22vispancu:3646": " tathā ca-",
    "GK22vispancu:3647": " akṛta-tyāga-mahimnāṃ mithyā kiṃ rāja-rāja-śabdena |",
    "GK22vispancu:3648": " goptāraṃ na nidhīnāṃ mahayanti maheśvaraṃ vibudhāḥ ||Panc_2.75||",
    "GK22vispancu:3649": " api ca-",
    "GK22vispancu:3650": " sadā dāna-parikṣīṇaḥ śasta eva karīśvaraḥ |",
    "GK22vispancu:3651": " adānaḥ pīna-gātro 'pi nindya eva hi gardabhaḥ ||Panc_2.76||",
    "GK22vispancu:3652": " suśīlo 'pi suvṛtto 'pi yāty adānād adho ghaṭaḥ |",
    "GK22vispancu:3653": " punaḥ kubjāpi kāṇāpi dānād upari karkaṭī ||Panc_2.77||",
    "GK22vispancu:3654": " yacchan jalam api jalado vallabhatām eti sakala-lokasya |",
    "GK22vispancu:3655": " nityaṃ prasārita-karo mitro 'pi na vīkṣituṃ śakyaḥ ||Panc_2.78||",
    "GK22vispancu:3656": " evaṃ jñātvā daridryābhibhūtair api svalpāt svalpataraṃ kāle pātre ca deyam",
    "GK22vispancu:3657": " | uktaṃ ca-",
    "GK22vispancu:3658": " sat-pātraṃ mahatī śraddhā deśe kāle yathocite |",
    "GK22vispancu:3659": " yad dīyate viveka-jñais tad anantāya kalpate ||Panc_2.79||",
    "GK22vispancu:3660": " tathā ca-",
    "GK22vispancu:3661": " atitṛṣṇā na kartavyā tṛṣṇāṃ naiva parityajet |",
    "GK22vispancu:3662": " atitṛṣṇābhibhūtasya śikhā bhavati mastake ||Panc_2.80||",
    "GK22vispancu:3663": " brāhmaṇy āha-katham etat ?",
    "GK22vispancu:3664": " sa āha-",
    "GK22vispancu:3665": " kathā 3",
    "GK22vispancu:3666": " śavara-śūkara-kathā",
    "GK22vispancu:3667": " asti kasmiṃścid vanoddeśe kaścit pulindaḥ |",
    "GK22vispancu:3668": " sa ca pāparddhiṃ kartuṃ vanaṃ prati prasthitaḥ |",
    "GK22vispancu:3669": " atha tena prasarpatā mahān añjana-parvata-śikharākāraḥ",
    "GK22vispancu:3670": " kroḍaḥ samāsāditaḥ |",
    "GK22vispancu:3671": " taṃ dṛṣṭvā karṇāntākṛṣṭa-niśita-sāyakena samāhataḥ |",
    "GK22vispancu:3672": " tenāpi kopāviṣṭena cetasā bālendu-dyutinā daṃṣṭrāgreṇa pāṭitodaraḥ pulindo",
    "GK22vispancu:3673": " gatāsur bhūtale'patat |",
    "GK22vispancu:3674": " atha lubdhakaṃ vyāpādya śūkaro 'pi śara-prahāra-vedanayā pañcatvaṃ gataḥ |",
    "GK22vispancu:3675": " etasminn antare kaścid āsanna-mṛtyuḥ śṛgāla itas tato nirāhāratayā pīḍitaḥ paribhramaṃs taṃ pradeśam ājagāma |",
    "GK22vispancu:3676": " yāvad varāha-pulindau dvāv api paśyati",
    "GK22vispancu:3677": " tāvat prahṛṣṭo vyacintayat-bhoḥ ! sānukūlo me vidhiḥ |",
    "GK22vispancu:3678": " tenaitad apy acintitaṃ bhojanam upasthitam |",
    "GK22vispancu:3679": " athavā sādhv idam uktam-",
    "GK22vispancu:3680": " akṛte'py udyame puṃsām anya-janma-kṛtaṃ phalam |",
    "GK22vispancu:3681": " śubhāśubhaṃ samabhyeti vidhinā saṃniyojitam ||Panc_2.81||",
    "GK22vispancu:3682": " tathā ca-",
    "GK22vispancu:3683": " yasmin deśe ca kāle ca vayasā yādṛśena ca |",
    "GK22vispancu:3684": " kṛtaṃ śubhāśubhaṃ karma tat tathā tena bhujyate ||Panc_2.82||",
    "GK22vispancu:3685": " tad ahaṃ tathā bhakṣayāmi yathā bahūny ahāni me prāṇa-yātrā bhavati |",
    "GK22vispancu:3686": " tat tāvad enaṃ snāyu-pāśaṃ dhanuṣkoṭi-gataṃ bhakṣayāmi |",
    "GK22vispancu:3687": " uktaṃ ca-",
    "GK22vispancu:3688": " śanaiḥ śanaiś ca bhoktavyaṃ svayaṃ vittam upārjitam |",
    "GK22vispancu:3689": " rasāyanam iva prājñair helayā na kadācana ||Panc_2.83||",
    "GK22vispancu:3690": " ity evaṃ manasā niścitya cāpa-ghaṭita-koṭiṃ mukha-madhye prakṣipya snāyuṃ bhakṣituṃ pravṛttaḥ",
    "GK22vispancu:3691": " tataś ca truṭite pāśe tālu-deśaṃ vidārya",
    "GK22vispancu:3692": " cāpa-koṭirmastaka-madhyena niṣkrāntā |",
    "GK22vispancu:3693": " so 'pi tadvad enayā tat-kṣaṇāntan",
    "GK22vispancu:3694": " mṛtaḥ |",
    "GK22vispancu:3695": " ato 'haṃ bravīmi-atitṛṣṇā na kartavyā iti |",
    "GK22vispancu:3696": " sa punar apy āha-brāhmaṇi, na śrutaṃ bhavatyā |",
    "GK22vispancu:3697": " āyuḥ karma ca vittaṃ ca vidyā nidhanam eva ca |",
    "GK22vispancu:3698": " pañcaitāni hi sṛjyante garbhasthasyaiva dehinaḥ ||Panc_2.84||",
    "GK22vispancu:3699": " athaivaṃ sā tena prabodhitā brāhmaṇy āha-yady evaṃ tad asti me gṛhe stokas",
    "GK22vispancu:3700": " tila-rāśiḥ |",
    "GK22vispancu:3701": " tatas tilān luñcitvā tila-cūrṇena brāhmaṇaṃ bhojayiṣyāmi iti",
    "GK22vispancu:3702": " tatas tad-vacanaṃ śrutvā brāhmaṇo grāmaṃ gataḥ |",
    "GK22vispancu:3703": " sāpi tilānuṣṇodakena sammardya kuṭitvā sūryātape dattavatī |",
    "GK22vispancu:3704": " atrāntare tasyā grha-karma-vyagrāyās tilānāṃ madhye kaścit sārameyo mūtrotsargaṃ cakāra",
    "GK22vispancu:3705": " taṃ dṛṣṭvā sā cintitavatī-aho naipuṇyaṃ paśya parāṅmukhībhūtasya vidheḥ |",
    "GK22vispancu:3706": " yad ete tilā abhojyāḥ kṛtāḥ |",
    "GK22vispancu:3707": " tad aham etān samādāya kasyacit gṛhaṃ gatvā luñcitair aluñcitān ānayāmi |",
    "GK22vispancu:3708": " sarvo 'pi jano 'nena vidhinā pradāsyati iti",
    "GK22vispancu:3709": " atha yasmin gṛhe'haṃ bhikṣārthaṃ praviṣṭas tatra gṛhe sāpi tilān ādāya praviṣṭā vikrayaṃ kartum",
    "GK22vispancu:3710": " āha ca-gṛhṇātu kaścid aluñcitair luñcitāṃs",
    "GK22vispancu:3711": " tilān |",
    "GK22vispancu:3712": " atha tad-gṛha-gṛhiṇī-gṛhaṃ praviṣṭā yāvad aluñcitair luñcitān gṛhṇāti tāvad asyāḥ putreṇa kāmandakī-śāstraṃ dṛṣṭvā vyāhṛtam-mātaḥ ! agrāhyāḥ khalv ime tilāḥ |",
    "GK22vispancu:3713": " nāsyā aluñcitair luñcitā grāhyāḥ |",
    "GK22vispancu:3714": " kāraṇaṃ kiñcid bhaviṣyati |",
    "GK22vispancu:3715": " tenaiṣāluñcitair luñcitān prayacchati |",
    "GK22vispancu:3716": " tac chrutvā ayā parityaktās te tilāḥ |",
    "GK22vispancu:3717": " ato 'haṃ bravīmi-nākasmāc",
    "GK22vispancu:3718": " chāṇḍilī-mātaḥ iti |",
    "GK22vispancu:3719": " etad uktvā sa bhūyo 'pi prāha-atha jñāyate tasya kramaṇa-mārgaḥ |",
    "GK22vispancu:3720": " tāmracūḍa āha-bhagavan, jñāyate |",
    "GK22vispancu:3721": " yata ekākī na samāgacchati, kintv",
    "GK22vispancu:3722": " asaṅkhya-yūtha-parivṛtaḥ paśyato me paribhramann itas tataḥ sarva-janena",
    "GK22vispancu:3723": " sahāgacchati yāti ca |",
    "GK22vispancu:3724": " abhyāgata āha-asti kiñcit khanitrakam |",
    "GK22vispancu:3725": " sa āha-bāḍham asti |",
    "GK22vispancu:3726": " eṣā sarva-loha-mayī sva-hastikā |",
    "GK22vispancu:3727": " abhyāgata āha-tarhi pratyūṣe tvayā mayā saha sthātavyam |",
    "GK22vispancu:3728": " yena dvāv api",
    "GK22vispancu:3729": " jana-caraṇa-malināyāṃ bhūmau tat-padānusāreṇa gacchāvaḥ |",
    "GK22vispancu:3730": " mayāpi",
    "GK22vispancu:3731": " tad-vacanam ākarṇya cintitam-aho vinaṣṭo 'smi, yato 'sya",
    "GK22vispancu:3732": " sābhiprāya-vacāṃsi śrūyante |",
    "GK22vispancu:3733": " nūnaṃ, yathā nidhānaṃ jñātaṃ tathā durgam apy asmākaṃ jñāsyati |",
    "GK22vispancu:3734": " etad abhiprāyād eva jñāyate |",
    "GK22vispancu:3735": " uktaṃ ca-",
    "GK22vispancu:3736": " sakṛd api dṛṣṭvā puruṣaṃ vibudhā jānanti sāratāṃ tasya |",
    "GK22vispancu:3737": " hasta-tulayāpi nipuṇāḥ pala-pramāṇā vijānanti ||Panc_2.85||",
    "GK22vispancu:3738": " vāñchaiva sūcayati pūrvataraṃ bhaviṣyaṃ puṃsāṃ yad anya-tanujaṃ tv aśubhaṃ śubhaṃ vā |",
    "GK22vispancu:3739": " vijñāyate śiśur ajāta-kalāpa-cihnaḥ",
    "GK22vispancu:3740": " pratyudgatair apasaran saralaḥ kalāpī ||Panc_2.86||",
    "GK22vispancu:3741": " tato 'haṃ bhaya-trasta-manāḥ saparivāro durga-mārgaṃ parityajyānya-mārgeṇa",
    "GK22vispancu:3742": " gantuṃ pravṛttaḥ |",
    "GK22vispancu:3743": " saparijano yāvad agrato gacchāmi tāvat sammukho bṛhatkāyo mārjāraḥ samāyāti |",
    "GK22vispancu:3744": " sa ca mūṣaka-vṛndam avalokya tan-madhye",
    "GK22vispancu:3745": " sahasotpapāta |",
    "GK22vispancu:3746": " atha te mūṣakā māṃ kumārga-gāminam avalokya garhayanto hata-śeṣā rudhira-plāvita-vasundharās tam eva durgaṃ praviṣṭāḥ |",
    "GK22vispancu:3747": " athavā sādhv idam ucyate-",
    "GK22vispancu:3748": " chittvā pāśam apāsya kūṭa-racanāṃ bhaṅktvā balād vāgurāṃ",
    "GK22vispancu:3749": " paryantāgni-śikhā-kalāpa-jaṭilān nirgatya dūraṃ vanāt |",
    "GK22vispancu:3750": " vyādhānāṃ śara-gocarād api javenotpatya dhāvan mṛgaḥ",
    "GK22vispancu:3751": " kūpāntaḥ-patitaḥ karotu vidhure kiṃ vā vidhau pauruṣam ||Panc_2.87||",
    "GK22vispancu:3752": " athāham eko 'nyatra gataḥ |",
    "GK22vispancu:3753": " śeṣā mūḍhatayā tatraiva durge praviṣṭāḥ |",
    "GK22vispancu:3754": " atrāntare sa duṣṭa-parivrājako rudhira-bindu-carcitāṃ bhūmim avalokya tenaiva durga-mārgeṇāgatyopasthitaḥ",
    "GK22vispancu:3755": " yad utsāhī sadā martyaḥ parābhavati yaj janān |",
    "GK22vispancu:3756": " yad uddhataṃ vaded vākyaṃ tat sarvaṃ vittajaṃ balam ||Panc_2.88||",
    "GK22vispancu:3757": " athāhaṃ tac chrutvā kopāviṣṭo bhikṣā-pātram uddiśya viśeṣād utkūrdito",
    "GK22vispancu:3758": " 'prāpta eva bhūmau nipatitaḥ |",
    "GK22vispancu:3759": " tac chrūtvāsau me śatrur vihasya tāmracūḍam",
    "GK22vispancu:3760": " uvāca-bhoḥ ! paśya paśya kautūhalam |",
    "GK22vispancu:3761": " āha ca-",
    "GK22vispancu:3762": " arthena balavān sarvo 'py artha-yuktaḥ sa paṇḍitaḥ |",
    "GK22vispancu:3763": " paśyainaṃ mūṣakaṃ vyarthaṃ sajāteḥ samatāṃ matam ||Panc_2.89||",
    "GK22vispancu:3764": " tat svapihi tvaṃ gata-śaṅkaḥ |",
    "GK22vispancu:3765": " yad asyotpatana-kāraṇaṃ tad āvayor hasta-gataṃ jātam |",
    "GK22vispancu:3766": " athavā sādhv idam ucyate-",
    "GK22vispancu:3767": " daṃṣṭrā-virahitaḥ sarpo mada-hīno yathā gajaḥ |",
    "GK22vispancu:3768": " tathārthena vihīno 'tra puruṣo nāma-dhārakaḥ ||Panc_2.90||",
    "GK22vispancu:3769": " tac chrutvāhaṃ manasā vicintitavān-yato 'ṅguli-mātram api kūrdana-śaktir",
    "GK22vispancu:3770": " nāsti, tad dhig artha-hīnasya puruṣasya jīvitam |",
    "GK22vispancu:3771": " uktaṃ ca-",
    "GK22vispancu:3772": " arthena ca vihīnasya puruṣasyālpa-medhasaḥ |",
    "GK22vispancu:3773": " vyucchidyante kriyāḥ sarvā grīṣme kusarito yathā ||Panc_2.91||",
    "GK22vispancu:3774": " yathā kāka-yavāḥ proktā yathāraṇya-bhavās tilāḥ |",
    "GK22vispancu:3775": " nāma-mātrā na siddhau hi dhana-hīnās tathā narāḥ ||Panc_2.92||",
    "GK22vispancu:3776": " santo 'pi na hi rājante daridrasyetare guṇāḥ |",
    "GK22vispancu:3777": " āditya iva bhūtānāṃ śrīr guṇānāṃ prakāśinī ||Panc_2.93||",
    "GK22vispancu:3778": " na tathā bādhyate loke prakṛtyā nirdhano janaḥ |",
    "GK22vispancu:3779": " yathā dravyāṇi samprāpya tair vihīno 'sukhe sthitaḥ ||Panc_2.94||",
    "GK22vispancu:3780": " śuṣkasya kīṭa-khātasya vahni-dagdhasya sarvataḥ |",
    "GK22vispancu:3781": " taror apy ūṣarasthasya varaṃ janma na cārthinaḥ ||Panc_2.95||",
    "GK22vispancu:3782": " śaṅkanīyā hi sarvatra niṣpratāpā daridratā |",
    "GK22vispancu:3783": " upakartum api hi prāptaṃ niḥsvaṃ santyajya gacchati ||Panc_2.96||",
    "GK22vispancu:3784": " unnamyonnamya tatraiva daridrāṇāṃ manorathāḥ |",
    "GK22vispancu:3785": " patanti hṛdaye vyarthā vidhavāstrīstanā iva ||Panc_2.97||",
    "GK22vispancu:3786": " vyakte'pi vāsare nityaṃ daurgatya-tamasāvṛtaḥ |",
    "GK22vispancu:3787": " agrato 'pi sthito yatnān na kenāpīha dṛśyate ||Panc_2.98||",
    "GK22vispancu:3788": " evaṃ vilapyāhaṃ bhagnotsāhas tan-nidhānaṃ gaṇḍopadhānīkṛtaṃ dṛṣṭvā svaṃ",
    "GK22vispancu:3789": " durgaṃ prabhāte gataḥ |",
    "GK22vispancu:3790": " tataś ca mad-bhṛtyāḥ prabhāte gacchanto mitho",
    "GK22vispancu:3791": " jalpanti-aho, asamartho 'yam udara-pūraṇe'smākam |",
    "GK22vispancu:3792": " kevalam asya pṛṣṭha-lagnānāṃ viḍālādi-vipattayaḥ tat kim anenārādhitena ? uktaṃ ca-",
    "GK22vispancu:3793": " yat-sakāśān na lābhāḥ syāt kevalāḥ syur vipattayaḥ |",
    "GK22vispancu:3794": " sa svāmī dūratas tyājyo viśeṣād anujīvibhiḥ ||Panc_2.99||",
    "GK22vispancu:3795": " evaṃ teṣāṃ vacāṃsi śrutvā sva-durgaṃ praviṣṭo 'ham |",
    "GK22vispancu:3796": " yāvan na kaścin mama",
    "GK22vispancu:3797": " saṃmukhe'bhyeti tāvan mayā cintitam-dhig iyaṃ daridratā |",
    "GK22vispancu:3798": " athavā sādhv idam ucyate-",
    "GK22vispancu:3799": " mṛto daridraḥ puruṣo mṛtaṃ maithunam aprajam |",
    "GK22vispancu:3800": " mṛtam aśrotriyaṃ śrāddhaṃ mṛto yajñas tv adakṣiṇam ||Panc_2.100||",
    "GK22vispancu:3801": " vyathayanti paraṃ ceto manoratha-śatair janāḥ |",
    "GK22vispancu:3802": " nānuṣṭhānair dhanair hīnāḥ kulajāḥ vidhavā iva ||Panc_2.101||",
    "GK22vispancu:3803": " daurgatyaṃ dehināṃ duḥkham apamāna-karaṃ param |",
    "GK22vispancu:3804": " yena svair api manyante jīvanto 'pi mṛtā iva ||Panc_2.102||",
    "GK22vispancu:3805": " dainyasya pātratām eti parābhṛteḥ paraṃ padam |",
    "GK22vispancu:3806": " vipadām āśrayaḥ śaśvad daurgatya-kaluṣī-kṛtaḥ ||Panc_2.103||",
    "GK22vispancu:3807": " lajjante bāndhavās tena sambandhaṃ gopayanti ca |",
    "GK22vispancu:3808": " mitrāṇy amitratāṃ yānti yasya na syuḥ kapardakāḥ ||Panc_2.104||",
    "GK22vispancu:3809": " mūrtaṃ lāghavam evaitad apāyānām idaṃ gṛham |",
    "GK22vispancu:3810": " paryāyo maraṇasyāyaṃ nirdhanatvaṃ śarīriṇām ||Panc_2.105||",
    "GK22vispancu:3811": " ajā-dhūlir iva trastair mārjanī-reṇuvaj janaiḥ |",
    "GK22vispancu:3812": " dīpa-khaṭvottha-cchāyeva tyajyate nirdhano janaḥ ||Panc_2.106||",
    "GK22vispancu:3813": " śaucāvaśiṣṭayāpy asti kiñcit kāryaṃ kvacin mṛdā |",
    "GK22vispancu:3814": " nirdhanena janenaiva na tu kiñcit prayojanam ||Panc_2.107||",
    "GK22vispancu:3815": " adhano dātu-kāmo 'pi samprāpto dhanināṃ gṛham |",
    "GK22vispancu:3816": " manyate yācako 'yaṃ dhig dāridryaṃ khalu dehinām ||Panc_2.108||",
    "GK22vispancu:3817": " sva-vitta-haraṇaṃ dṛṣṭvā yo hi rakṣaty asūn naraḥ |",
    "GK22vispancu:3818": " pitaro 'pi na gṛhṇanti tad-dattaṃ saliāñjalim ||Panc_2.109||",
    "GK22vispancu:3819": " tathā ca-",
    "GK22vispancu:3820": " gavārthe brāhmaṇārthe ca strī-vitta-haraṇe tathā |",
    "GK22vispancu:3821": " prāṇāṃs tyajati yo yuddhe tasya lokāḥ sanātanāḥ ||Panc_2.110||",
    "GK22vispancu:3822": " evaṃ niścitya rātrau tatra gatvā nidrāvaśam upāgatasya peṭāyāṃ mayā chidraṃ kṛtaṃ yāvat, tāvat prabuddho duṣṭa-tāpasaḥ |",
    "GK22vispancu:3823": " tataś ca jarjara-vaṃśa-prahāreṇa śirasi tāḍitaḥ kathañcid āyuḥ-śeṣatayā nirgato",
    "GK22vispancu:3824": " 'ham, na mṛtaś ca |",
    "GK22vispancu:3825": " uktaṃ ca-",
    "GK22vispancu:3826": " prāptavyam arthaṃ labhate manuṣyo devo 'pi taṃ laṅghayituṃ na śaktaḥ |",
    "GK22vispancu:3827": " tasmān na śocāmi na vismayo me yad asmadīyaṃ na hi tat pareṣām ||Panc_2.111||",
    "GK22vispancu:3828": " kāka-kūrmau pṛcchataḥ-katham etat ?",
    "GK22vispancu:3829": " hiraṇyaka āha-",
    "GK22vispancu:3830": " kathā 4",
    "GK22vispancu:3831": " sāgaradatta-kathā",
    "GK22vispancu:3832": " asti kasmiṃścin nagare sāgaradatto nāma vaṇik |",
    "GK22vispancu:3833": " tat-sūnunā rūpaka-śatena",
    "GK22vispancu:3834": " vikrīyamāṇaṃ pustakaṃ gṛhītam |",
    "GK22vispancu:3835": " tasmiṃś ca likhitam asti-",
    "GK22vispancu:3836": " prāptavyam arthaṃ labhate manuṣyo devo 'pi taṃ laṅghayituṃ na śaktaḥ |",
    "GK22vispancu:3837": " tasmān na śocāmi na vismayo me yad asmadīyaṃ na hi tat pareṣām ||Panc_2.111||",
    "GK22vispancu:3838": " tad dṛṣṭvā sāgaradattena tanujaḥ pṛṣṭaḥ-putra, kiyatā mūlyenaitat pustakaṃ",
    "GK22vispancu:3839": " gṛhītam ?",
    "GK22vispancu:3840": " so 'bravīt-rūpaka-śatena |",
    "GK22vispancu:3841": " tac chrutvā sāgaradatto 'bravīt-dhiṅ mūrkha ! tvaṃ likhitaika-ślokaṃ",
    "GK22vispancu:3842": " rūpaka-śatena yad gṛhṇāsi, etayā buddhyā kathaṃ dravyopārjanaṃ kariṣyasi |",
    "GK22vispancu:3843": " tad adya-prabhṛti tvayā me gṛhe na praveṣṭavyam |",
    "GK22vispancu:3844": " evaṃ nirbhartsya gṛhān niḥsāritaḥ |",
    "GK22vispancu:3845": " sa ca tena nirvedena viprakṛṣṭaṃ deśāntaraṃ gatvā kim api nagaram āsādyāvasthitaḥ |",
    "GK22vispancu:3846": " atha katipaya-divasais",
    "GK22vispancu:3847": " tan-nagara-nivāsinā kenacid asau pṛṣṭaḥ-kuto bhavān āgataḥ ? kiṃ",
    "GK22vispancu:3848": " nāma-dheyo vā ? iti |",
    "GK22vispancu:3849": " asāv abravīt-prāptavyam arthaṃ labhate manuṣya iti |",
    "GK22vispancu:3850": " athānyenāpi pṛṣṭenānena tathaivottaraṃ dattam |",
    "GK22vispancu:3851": " evaṃ ca tasya nagarasya madhye prāptavyamartha iti tasya prasiddha-nāma jātam |",
    "GK22vispancu:3852": " atha rāja-kanyā candravatī nāmābhinava-rūpa-yauvana-sampannā",
    "GK22vispancu:3853": " sakhī-dvitīyaikasmin mahotsava-divase nagaraṃ nirīkṣamāṇāsti |",
    "GK22vispancu:3854": " tatraiva ca kaścid rāja-putro 'tīva-rūpa-sampanno manoramaś ca katham api tasyā dṛṣṭi-gocare gataḥ |",
    "GK22vispancu:3855": " tad-darśana-sama-kālam eva kusuma-bāṇāhatayā tayā",
    "GK22vispancu:3856": " nija-sakhy-abhihitā-sakhi ! yathā kilānena saha samāgamo bhavati tathādya",
    "GK22vispancu:3857": " tvayā yatitavyam |",
    "GK22vispancu:3858": " evaṃ ca śrutvā sā sakhī tat-sakāśaṃ gatvā śīghram abravīt-yad ahaṃ candravatyā tavāntikaṃ preṣitā |",
    "GK22vispancu:3859": " bhaṇitaṃ ca tvāṃ prati tayā yan mama",
    "GK22vispancu:3860": " tvad-darśanān manobhavena paścimāvasthā kṛtā |",
    "GK22vispancu:3861": " tad yadi śīghram eva",
    "GK22vispancu:3862": " mad-antike na sameṣmasi tadā me maraṇaṃ śaraṇam |",
    "GK22vispancu:3863": " iti śrutvā tenābhihitaṃ-yady avaśyaṃ mayā tatrāgantavyaṃ, tat kathaya kenopāyena praveṣṭavyam",
    "GK22vispancu:3864": " atha sakhyābhihitam-rātrau saudhāvalambitayā dṛḍha-varatrayā tvayā tatrāroḍhavyam |",
    "GK22vispancu:3865": " so 'bravīt-yady evaṃ niścayo bhavatyās tad aham evaṃ kariṣyāmi |",
    "GK22vispancu:3866": " iti niścitya sakhī candravatī-sakāśaṃ gatā |",
    "GK22vispancu:3867": " athāgatāyāṃ rajanyāṃ sa",
    "GK22vispancu:3868": " rāja-putraḥ sva-cetasā vyacintayat-aho mahad akṛtyam etat |",
    "GK22vispancu:3869": " uktaṃ ca-",
    "GK22vispancu:3870": " guroḥ sutāṃ mitra-bhāryāṃ svāmi-sevaka-gehinīm |",
    "GK22vispancu:3871": " yo gacchati pumāṃl loke tam āhur brahma-ghātinam ||Panc_2.112||",
    "GK22vispancu:3872": " aparaṃ ca-",
    "GK22vispancu:3873": " ayaśaḥ prāpyate yena yena cādho-gatir bhavet |",
    "GK22vispancu:3874": " svārthāc ca bhraśyate yena tat karma na samācaret ||Panc_2.113||",
    "GK22vispancu:3875": " iti samyag vicārya tat-sakāśaṃ na jagāma |",
    "GK22vispancu:3876": " atha prāptavyamarthaḥ paryaṭan",
    "GK22vispancu:3877": " dhavala-gṛha-pārśve rātrāv avalambita-varatrāṃ dṛṣṭvā kautukāviṣṭa-hṛdayas",
    "GK22vispancu:3878": " tām ālambyādhirūḍhaḥ |",
    "GK22vispancu:3879": " tayā ca rāja-putryā sa evāyam ity āśvasta-cittayā",
    "GK22vispancu:3880": " snāna-khādana-pānācchādanādinā sammānya tena saha śayana-talam āśritayā",
    "GK22vispancu:3881": " tad-aṅga-saṃsparśa-sañjāta-harṣa-romāñcita-gātrayoktaṃ-yuṣmad-darśana-mātrānuraktayā",
    "GK22vispancu:3882": " mayātmā pradatto 'yam |",
    "GK22vispancu:3883": " tvad-varjam anyo bhartā manasy api me na",
    "GK22vispancu:3884": " bhaviṣyati iti |",
    "GK22vispancu:3885": " tat kasmān amyā saha na bravīṣi ?",
    "GK22vispancu:3886": " so 'bravīt- prāptavyam arthaṃ labhate manuṣyaḥ |",
    "GK22vispancu:3887": " ity ukte tayānyo 'yam iti matvā dhavala-gṛhād uttārya muktaḥ |",
    "GK22vispancu:3888": " sa tu khaṇḍa-pāśakaḥ prāptaḥ |",
    "GK22vispancu:3889": " tāvad asau khaṇḍa-deva-kule gatvā suptaḥ |",
    "GK22vispancu:3890": " atha tatra kayācit svairiṇyā datta-saṅketako yāvad daṇḍa-pāśakaḥ prāptaḥ, tāvad asau pūrva-suptas tena dṛṣṭo rahasya-saṃrakṣaṇārtham abhihitaś ca-ko",
    "GK22vispancu:3891": " bhavān ?",
    "GK22vispancu:3892": " so 'bravīt-prāptavyam arthaṃ labhate manuṣyaḥ |",
    "GK22vispancu:3893": " iti śrutvā daṇḍa-pāśakenābhihitam-yac chūnyaṃ deva-gṛham idam |",
    "GK22vispancu:3894": " tad atra madīya-sthāne gatvā svapihi |",
    "GK22vispancu:3895": " tathā pratipadya sa matir viparyāsād anya-śayane suptaḥ |",
    "GK22vispancu:3896": " atha tasya rakṣakasya kanyā vinayavatī nāma rūpa-yauvana-sampannā kasyāpi puruṣasyānuraktā saṅketaṃ dattvā tatra śayane suptāsīt |",
    "GK22vispancu:3897": " atha sā tam āyātaṃ dṛṣṭvā sa evāyam asmad-vallabha iti rātrau ghanatarāndhakāra-vyāmohitotthāya bhojanācchādanādi-kriyāṃ kārayitvā",
    "GK22vispancu:3898": " gāndharva-vivāhenātmānaṃ vivāhayitvā tena samaṃ śayane sthitā vikasita-vadana-kamalā tam āha-kim adyāpi mayā saha viśrabdhaṃ bhavān na",
    "GK22vispancu:3899": " bravīti |",
    "GK22vispancu:3900": " so 'bravīt-prāptavyam arthaṃ labhate manuṣyaḥ |",
    "GK22vispancu:3901": " iti śrutvā tayā cintitam-yat kāryam asamīkṣitaṃ kriyate",
    "GK22vispancu:3902": " tasyedṛk-phala-vipāko bhavati iti |",
    "GK22vispancu:3903": " evaṃ vimṛśya sa-viṣādayā tayā niḥsārito 'sau |",
    "GK22vispancu:3904": " sa ca yāvad-vīthī-mārgeṇa gacchati tāvad anya-viṣaya-vāsī",
    "GK22vispancu:3905": " vara-kīrtir nāma varo mahatā vādya-śabdenāgacchati |",
    "GK22vispancu:3906": " prāptavyamartho 'pi",
    "GK22vispancu:3907": " taiḥ samaṃ gantum ārabdhaḥ |",
    "GK22vispancu:3908": " atha yāvat pratyāsanne lagna-samaye rāja-mārgāsanna-śreṣṭhi-gṛha-dvāre",
    "GK22vispancu:3909": " racita-maṇḍapa-vedikāyāṃ kṛta-kautuka-maṅgala-veśā vaṇik-sutāsti, tāvan",
    "GK22vispancu:3910": " mada-matto hasty-ārohakaṃ hatvā praṇaśyaj-jana-kolāhalena lokam ākulayaṃs tam evoddeśaṃ prāptaḥ |",
    "GK22vispancu:3911": " taṃ ca dṛṣṭvā sarve varānuyāyino vareṇa saha praṇaśya diśo jagmuḥ |",
    "GK22vispancu:3912": " athāsminn avasare bhaya-tarala-locanām ekākinīṃ kanyām avalokya-mā bhaiṣīḥ",
    "GK22vispancu:3913": " | ahaṃ paritrāteti sudhīraṃ sthirīkṛtya dakṣiṇa-pāṇau saṅgṛhya",
    "GK22vispancu:3914": " mahā-sāhasikatayā prāptavyamarthaḥ puruṣa-vākyair hastinaṃ nirbhartsitavān |",
    "GK22vispancu:3915": " tataḥ katham api daiva-yogād apāye hastini sa-suhṛd-bāndhavenātikrānta-lagna-samaye vara-kīrtir nāgatya tāvat tāṃ",
    "GK22vispancu:3916": " kanyām anya-hasta-gatāṃ dṛṣṭvābhihitam-bhoḥ śvaśura, viruddham idaṃ tvayānuṣṭhitaṃ yan mahyaṃ pradāya kanyānyasmai pradattā iti |",
    "GK22vispancu:3917": " so 'bravīt-bhoḥ ! aham api hasti-bhaya-palāyitobhavadbhiḥ sahāyāto na jāne",
    "GK22vispancu:3918": " kim idaṃ vṛtam ity abhidhāya duhitaraṃ praṣṭum ārabdhaḥ-vatse, na tvayā sundaraṃ kṛtam",
    "GK22vispancu:3919": " tat kathyatāṃ ko 'yaṃ vṛttāntaḥ |",
    "GK22vispancu:3920": " so 'bravīt-yad aham anena prāṇa-saṃśayād rakṣitā, tad enaṃ muktvā mama jīvantyā nānyaḥ pāṇiṃ grahīṣyati iti |",
    "GK22vispancu:3921": " anena vārtā-vyatikareṇa rajanī vyuṣṭā |",
    "GK22vispancu:3922": " atha prātas tatra sañjāte",
    "GK22vispancu:3923": " mahā-jana-samavāye vārtā-vyatikaraṃ śrutvā rāja-duhitā tam uddeśam āgatā |",
    "GK22vispancu:3924": " karṇa-paramparayā śrutvā daṇḍapāśaka-sutāpi tatraivāgatā |",
    "GK22vispancu:3925": " atha taṃ mahājana-amavāyaṃ śrutvā rājāpi tatra evājagāma |",
    "GK22vispancu:3926": " prāptavyamarthaṃ prāha-bhoḥ viśrabdhaṃ kathaya |",
    "GK22vispancu:3927": " kīdṛśo 'sau vṛttāntaḥ ?",
    "GK22vispancu:3928": " atha so 'bravīt-prāptavyamarthaṃ labhate manuṣyaḥ iti |",
    "GK22vispancu:3929": " rāja-kanyā smṛtvā prāha-devo 'pi taṃ laṅghayituṃ na śakta iti |",
    "GK22vispancu:3930": " tato daṇḍapāśaka-sutābravīt-tasmān na śocāmi na vismayo me iti |",
    "GK22vispancu:3931": " tam akhilaloka-vṛttāntam ākarṇya vaṇik-sutābravīt-yad asmadīyaṃ na hi tat pareṣām iti |",
    "GK22vispancu:3932": " tato 'bhaya-dānaṃ dattvā rājā pṛthak pṛthag vṛttāntān jñātvāvagata-tattvas",
    "GK22vispancu:3933": " tasmai prāptavyam arthāya sva-duhitaraṃ sa-bahu-mānaṃ grāma-sahasreṇa",
    "GK22vispancu:3934": " samaṃ sarvālaṅkāra-parivāra-yutāṃ dattvā tvaṃ me putro 'sīti",
    "GK22vispancu:3935": " nagara-viditaṃ taṃ yauvarājye'bhiṣiktavān |",
    "GK22vispancu:3936": " daṇḍa-pāsakenāpi sva-duhitā",
    "GK22vispancu:3937": " sva-śaktyā vastra-dānādinā sambhāvya prāptavyamarthāya pradattā |",
    "GK22vispancu:3938": " atha prāptavyamarthenāpi svīya-pitṛ-mātarau samasta-kuṭumbāvṛtau tasmin nagare sammāna-puraḥsaraṃ samānītau |",
    "GK22vispancu:3939": " atha so 'pi sva-gotreṇa saha",
    "GK22vispancu:3940": " vividha-bhogānupabhuñjānaḥ sukhenāvasthitaḥ |",
    "GK22vispancu:3941": " ato 'haṃ bravīmi-prāptavyam",
    "GK22vispancu:3942": " arthaṃ labhate manuṣyaḥ iti |",
    "GK22vispancu:3943": " tad etat sakalaṃ sukha-duḥkham anubhūya paraṃ viṣādam upāgato 'nena",
    "GK22vispancu:3944": " mitreṇa tvat-sakāśam ānītaḥ |",
    "GK22vispancu:3945": " tad etan me vairāgya-kāraṇam |",
    "GK22vispancu:3946": " mantharaka",
    "GK22vispancu:3947": " āha-bhadra, bhavati suhṛd ayam asandigdhaṃ yaḥ kṣut-kṣāmo 'pi śatru-bhūtaṃ",
    "GK22vispancu:3948": " tvāṃ bhakṣya-sthāne sthitam evaṃ pṛṣṭham āropyānayati na mārge'pi",
    "GK22vispancu:3949": " bhakṣayati |",
    "GK22vispancu:3950": " uktaṃ ca yataḥ-",
    "GK22vispancu:3951": " vikāraṃ yāti no cittaṃ vitte yasya kadācana |",
    "GK22vispancu:3952": " mitraṃ syāt sarva-kāle ca kārayen mitram uttamam ||Panc_2.114||",
    "GK22vispancu:3953": " vidvadbhiḥ suhṛdām atra cihnair etair asaṃśayam |",
    "GK22vispancu:3954": " parīkṣā-karaṇaṃ proktaṃ homāgner iva paṇḍitaiḥ ||Panc_2.115||",
    "GK22vispancu:3955": " tathā ca-",
    "GK22vispancu:3956": " āpat-kāle tu samprāpte yan mitraṃ mitram eva tat |",
    "GK22vispancu:3957": " vṛddhi-kāle tu samprāpte durjano 'pi suhṛd bhavet ||Panc_2.116||",
    "GK22vispancu:3958": " tan mamāpy adyāsya viṣaye viśvāsaḥ samutpanno yato nīti-viruddheyaṃ maitrī māṃsāśibhir vāyasaiḥ saha jalacarāṇām |",
    "GK22vispancu:3959": " athavā sādhv idam ucyate-",
    "GK22vispancu:3960": " mitraṃ ko 'pi na kasyāpi nitāntaṃ na ca vaira-kṛt |",
    "GK22vispancu:3961": " dṛśyate mitra-vidhvastāt kāryād vairī parīkṣitaḥ ||Panc_2.117||",
    "GK22vispancu:3962": " tat svāgataṃ bhavataḥ |",
    "GK22vispancu:3963": " sva-gṛha-vadāsyatām atra saras-tīre |",
    "GK22vispancu:3964": " yac ca vitt-nāśo videśa-vāsaś ca te sañjātas tatra viṣaye santāpo na kartavyaḥ |",
    "GK22vispancu:3965": " uktaṃ ca-",
    "GK22vispancu:3966": " abhrac-chāyā khala-prītiḥ samudrānte ca medinī |",
    "GK22vispancu:3967": " alpenaiva vinaśyanti yauvanāni dhanāni ca ||Panc_2.118||",
    "GK22vispancu:3968": " ata eva vivekino jitātmāno dhana-spṛhāṃ na kurvanti |",
    "GK22vispancu:3969": " uktaṃ ca-",
    "GK22vispancu:3970": " susañcitair jīvanavat surakṣitair",
    "GK22vispancu:3971": " nije'pi dehe na viyojitaiḥ kvacit |",
    "GK22vispancu:3972": " puṃso yamāntaṃ vrajato 'pi niṣṭhurair etair dhanaiḥ pañcapadī na dīyate ||Panc_2.119||",
    "GK22vispancu:3973": " anyac ca-",
    "GK22vispancu:3974": " yathāmiṣaṃ jale matsyair bhakṣyate śvāpadair bhuvi |",
    "GK22vispancu:3975": " ākāśe pakṣibhiś caiva tathā sarvatra vittavān ||Panc_2.120||",
    "GK22vispancu:3976": " nirdoṣam api vittāḍhya doṣair yojayate nṛpaḥ |",
    "GK22vispancu:3977": " nidhanaḥ prāpta-doṣo 'pi sarvatra nirupadravaḥ ||Panc_2.121||",
    "GK22vispancu:3978": " arthānām arjanaṃ kāryaṃ vardhanaṃ rakṣaṇaṃ tathā |",
    "GK22vispancu:3979": " bhakṣyamāṇo nirādāyaḥ sumerurapi hīyate ||Panc_2.122||",
    "GK22vispancu:3980": " arthārthī yāni kaṣṭāni mūḍho 'yaṃ sahate janaḥ |",
    "GK22vispancu:3981": " śatāṃśenāpi mokṣārthī tāni cen mokṣam āpnuyāt ||Panc_2.123||",
    "GK22vispancu:3982": " ko dhīrasya manasvinaḥ sva-viṣayaḥ ko vā videśaḥ smṛto yaṃ deśaṃ śrayate tam eva kurute bāhu-pratāpārjitam",
    "GK22vispancu:3983": " yad daṃṣṭrānakhalāṅgula-praharaṇaiḥ siṃho vanaṃ gāhate",
    "GK22vispancu:3984": " tasmin eva hata-dvipendra-rudhirais tṛṣṇāṃ chinatty ātmanaḥ ||Panc_2.124||",
    "GK22vispancu:3985": " artha-hīnaḥ pare deśe gato 'pi yaḥ prajñāvān bhavati sa kathañcid api na sīdati |",
    "GK22vispancu:3986": " uktaṃ ca-",
    "GK22vispancu:3987": " ko 'tibhāraḥ samarthānāṃ kiṃ dūraṃ vyavasāyinām |",
    "GK22vispancu:3988": " ko videśaḥ suvdyānāṃ kaḥ paraḥ priya-vādinām ||Panc_2.125||",
    "GK22vispancu:3989": " tat prajñā-nidhir bhavān na prākṛta-puruṣa-tulyaḥ |",
    "GK22vispancu:3990": " athavā-",
    "GK22vispancu:3991": " utsāha-sampannam adīrgha-sūtraṃ kriyā-vidhijñaṃ vyasaneṣv asaktam |",
    "GK22vispancu:3992": " śūraṃ kṛtajñaṃ dṛḍha-sauhṛdaṃ ca- lakṣmīḥ svayaṃ vāñchati vāsa-hetoḥ",
    "GK22vispancu:3993": " aparaṃ prāpto 'py arthaḥ karma-prāptyā naśyati |",
    "GK22vispancu:3994": " tad etāvanti dināni tvadīyam āsīt |",
    "GK22vispancu:3995": " muhūrtam apy anātmīyaṃ bhoktuṃ na labhyate |",
    "GK22vispancu:3996": " svayam āgatam api vidhināpahriyate |",
    "GK22vispancu:3997": " arthasyopārjanaṃ kṛtvā naivābhāgyaḥ samaśnute |",
    "GK22vispancu:3998": " araṇyaṃ mahadāsādya mūḍhaḥ somilako yathā ||Panc_2.127||",
    "GK22vispancu:3999": " hiraṇyaka āha--katham etat ?",
    "GK22vispancu:4000": " sa āha-",
    "GK22vispancu:4001": " kathā 5",
    "GK22vispancu:4002": " somilaka-kathā",
    "GK22vispancu:4003": " asti kasmiṃścid adhiṣṭhāne somilako nāma kauliko vasati sma |",
    "GK22vispancu:4004": " so",
    "GK22vispancu:4005": " 'neka-vidha-paṭṭa-racanārañjitāni pārthivocitāni sadaiva vastrāṇy",
    "GK22vispancu:4006": " utpādayati |",
    "GK22vispancu:4007": " paraṃ tasya cāneka-vidha-paṭṭa-racana-nipuṇasyāpi na bhojanācchādanābhyadhikaṃ katham apy artha-mātraṃ sampadyate |",
    "GK22vispancu:4008": " athānye tatra sāmānya-kaulikāḥ sthūla-vastra-sampādana-vijñānino",
    "GK22vispancu:4009": " mahardhi-sampannāḥ |",
    "GK22vispancu:4010": " tān avalokya sa sva-bhāryām āha-priye ! paśyaitān",
    "GK22vispancu:4011": " sthūla-paṭṭa-kārakān dhana-kanaka-samṛddhān |",
    "GK22vispancu:4012": " tad adhāraṇakaṃ mamaitat sthānam |",
    "GK22vispancu:4013": " tad anyatropārjanāya gacchāmi |",
    "GK22vispancu:4014": " sā prāha-bhoḥ priyatama ! mithyā pralapitam etad yad anyatra-gatānāṃ",
    "GK22vispancu:4015": " dhanaṃ bhavati, sva-sthāne na bhavati |",
    "GK22vispancu:4016": " uktaṃ ca-",
    "GK22vispancu:4017": " utpatanti yad ākāśe nipatanti mahītale |",
    "GK22vispancu:4018": " pakṣiṇāṃ tad api prāptyā nādattam upatiṣṭhati ||Panc_2.128||",
    "GK22vispancu:4019": " tathā ca-",
    "GK22vispancu:4020": " na hi bhavati yan na bhāvyaṃ bhavati ca bhāvyaṃ vināpi yatnena |",
    "GK22vispancu:4021": " kara-tala-gatam api naśyati yasya tu bhavitavyatā nāsti ||Panc_2.129||",
    "GK22vispancu:4022": " yathā dhenu-sahasreṣu vatso vindati mātaraṃ |",
    "GK22vispancu:4023": " tathā pūrva-kṛtaṃ karma kartāram anugacchati ||Panc_2.130||",
    "GK22vispancu:4024": " śete saha śayānena gacchantam anugacchati |",
    "GK22vispancu:4025": " narāṇāṃ prāktanaṃ karma tiṣṭhati tu sahātmanā ||Panc_2.131||",
    "GK22vispancu:4026": " yathā chāyā-tapau nityaṃ susambaddhau parasparaṃ |",
    "GK22vispancu:4027": " evaṃ karma ca kartā ca saṃśliṣṭāv itaretaram ||Panc_2.132||",
    "GK22vispancu:4028": " kaulika āha-priye ! na samyag abhihitaṃ bhavatyā |",
    "GK22vispancu:4029": " vyavasāyaṃ vinā na karma phalati |",
    "GK22vispancu:4030": " uktaṃ ca-",
    "GK22vispancu:4031": " yathaikena na hastena tālikā saṃprapadyate |",
    "GK22vispancu:4032": " tathodyama-parityaktaṃ na phalaṃ karmaṇaḥ smṛtam ||Panc_2.133||",
    "GK22vispancu:4033": " paśya karma-vaśāt prāptaṃ bhojyakāle'pi bhojanam |",
    "GK22vispancu:4034": " hastodyamaṃ vinā vaktre praviśen na kathañcana ||Panc_2.134||",
    "GK22vispancu:4035": " tathā ca-",
    "GK22vispancu:4036": " udyoginaṃ puruṣa-siṃham upaiti lakṣmīr daivena deyam iti kāpuruṣā vadanti |",
    "GK22vispancu:4037": " daivaṃ nihatya kuru pauruṣam ātma-śaktyā yatne kṛte yadi na sidhyati ko",
    "GK22vispancu:4038": " 'tra doṣaḥ ||Panc_2.135||",
    "GK22vispancu:4039": " tathā ca-",
    "GK22vispancu:4040": " udyamena hi sidhyanti kāryāṇi na manorathaiḥ |",
    "GK22vispancu:4041": " na hi suptasya siṃhasya viśanti vadane mṛgāḥ ||Panc_2.136|| udyamena vinā rājan na sidhyanti manorathāḥ |",
    "GK22vispancu:4042": " kātarā iti jalpanti yad bhāvyaṃ tad bhaviṣyati ||Panc_2.137||",
    "GK22vispancu:4043": " sva-śaktyā kurvataḥ karma na cet siddhiṃ prayacchati |",
    "GK22vispancu:4044": " nopālabhyaḥ pumāṃs tatra daivāntarita-pauruṣaḥ ||Panc_2.138||",
    "GK22vispancu:4045": " tan mayāvaśyaṃ deśāntaraṃ gantavyam |",
    "GK22vispancu:4046": " iti niścitya vardhamāna-puraṃ gatvā tatra varṣa-trayaṃ sthitvā",
    "GK22vispancu:4047": " suvarṇa-śata-trayopārjanaṃ kṛtvā bhūyaḥ sva-gṛhaṃ prasthitaḥ |",
    "GK22vispancu:4048": " athārdha-pathe gacchatas tasya kadācid aṭavyāṃ paryaṭato bhagavān ravir astam upāgataḥ |",
    "GK22vispancu:4049": " tatra ca vyāla-bhayāt sthūlatara-vaṭa-skandha ārūhya prasupto yāvat tiṣṭhati tāvan niśīthe dvau puruṣau raudrākārau parasparaṃ jalpantāv aśṛṇot |",
    "GK22vispancu:4050": " tatraika āha-bhoḥ kartaḥ tvaṃ kiṃ samyaṅ na vetsi yad asya somilakasya",
    "GK22vispancu:4051": " bhojanācchādanād ṛte'dhikā samṛddhir nāsti |",
    "GK22vispancu:4052": " tat kiṃ tvayāsya",
    "GK22vispancu:4053": " suvarṇa-śata-trayaṃ dattam |",
    "GK22vispancu:4054": " sa āha-bhoḥ karman mayāvaśyaṃ dātavyaṃ vyavasāyināṃ tatra ca tasya pariṇatis tvad āyatteti",
    "GK22vispancu:4055": " atha yāvad asau kaulikaḥ prabuddhaḥ suvarṇa-granthim avalokayati tāvad riktaṃ paśyati |",
    "GK22vispancu:4056": " tataḥ sākṣepaṃ cintayāmāsa |",
    "GK22vispancu:4057": " aho kim etat ? mahatā kaṣṭenopārjitaṃ vittaṃ",
    "GK22vispancu:4058": " helayā kvāpi gatam |",
    "GK22vispancu:4059": " yad vyartha-śramo 'kiñcanaḥ kathaṃ sva-patnyā",
    "GK22vispancu:4060": " mitrāṇāṃ ca mukhaṃ darśayiṣyāmi |",
    "GK22vispancu:4061": " iti niścitya tad eva pattanaṃ gataḥ |",
    "GK22vispancu:4062": " tatra ca varṣa-mātreṇāpi suvarṇa-śata-pañcakam upārjya bhūyo 'pi",
    "GK22vispancu:4063": " sva-sthānaṃ prati prasthitaḥ |",
    "GK22vispancu:4064": " yāvad ardha-pathe bhūyo 'ṭavī-gatasya",
    "GK22vispancu:4065": " bhagavān bhānur astaṃjagāmātha suvarṇa-nāśa-bhayāt suśrānto 'pi na viśrāmyati kevalaṃ kṛta-gṛhotkaṇṭhaḥ satvaraṃ vrajati |",
    "GK22vispancu:4066": " atrāntare dvau puruṣau tādṛṣau dṛṣṭi-deśe samāgacchantau jalpantau ca",
    "GK22vispancu:4067": " śṛṇoti |",
    "GK22vispancu:4068": " tatraikaḥ prāha-bhoḥ kartaḥ ! kiṃ tvayaitasya suvarṇa-śata-pañcakaṃ dattam ? tat kiṃ na vetsi yad bhojanācchādanābhyadhikam asya kiṃcin nāsti |",
    "GK22vispancu:4069": " sa āha-bhoḥ karman ! mayāvaśyaṃ deyaṃ vyavasāyinām |",
    "GK22vispancu:4070": " tasya pariṇāmas tvad-āyattaḥ |",
    "GK22vispancu:4071": " tat kiṃ mām upālambhayasi ?",
    "GK22vispancu:4072": " tac chrutvā somilako yāvad granthim avalokayati tāvat suvarṇaṃ nāsti |",
    "GK22vispancu:4073": " tataḥ paraṃ duḥkham āpanno vyacintayat-aho kiṃ mama dhana-rahitasya",
    "GK22vispancu:4074": " jīvitena ? tad atra vaṭa-vṛkṣa ātmānam udbadhya prāṇāṃs tyajāmi |",
    "GK22vispancu:4075": " evaṃ niścitya darbha-mayīṃ rajjuṃ vidhāya sva-kaṇṭhe pāśaṃ niyojya śākhāyām ātmānaṃ nibadhya yāvat prakṣipati tāvad ekaḥ pumān ākāśa-stha",
    "GK22vispancu:4076": " evedam āha-bho bhoḥ somilaka ! maivaṃ sāhasaṃ kuru |",
    "GK22vispancu:4077": " ahaṃ te vittāpahārako na te bhojanācchādanābhyadhikaṃ varāṭikām api sahāmi |",
    "GK22vispancu:4078": " tad gaccha sva-gṛhaṃ prati |",
    "GK22vispancu:4079": " anyac ca bhavadīya-sāhasenāhaṃ tuṣṭaḥ |",
    "GK22vispancu:4080": " tathā me na syād vyarthaṃ darśanam |",
    "GK22vispancu:4081": " tat prārthyatām abhīṣṭo varaḥ kaścit |",
    "GK22vispancu:4082": " somilaka āha-yady evaṃ tad dehi me prabhūtaṃ dhanam |",
    "GK22vispancu:4083": " sa āha-bhoḥ ! kiṃ kariṣyasi bhoga-rahitena dhanena yatas tava",
    "GK22vispancu:4084": " bhojanācchādanābhyadhikā prāptir api nāsti ? uktaṃ ca-",
    "GK22vispancu:4085": " kiṃ tayā kriyate lakṣmyā yā vadhūr iva kevalā |",
    "GK22vispancu:4086": " yā na veśyeva sāmānyā pathikair upabhujyate ||Panc_2.139||",
    "GK22vispancu:4087": " somilaka āha-yady api bhogo nāsti tathāpi bhavatu me dhanam |",
    "GK22vispancu:4088": " uktaṃ ca-",
    "GK22vispancu:4089": " kṛpaṇo 'py akulīno 'pi sadā saṃśrita-mānuṣaiḥ |",
    "GK22vispancu:4090": " sevyate sa naro loke yasya syād vitta-sañcayaḥ ||Panc_2.140||",
    "GK22vispancu:4091": " tathā ca-",
    "GK22vispancu:4092": " śithilau ca subaddhau ca patataḥ patato na vā |",
    "GK22vispancu:4093": " nirīkṣitau mayā bhadre daśa varṣāṇi pañca ca ||Panc_2.141||",
    "GK22vispancu:4094": " puruṣa āha-kim etat ?",
    "GK22vispancu:4095": " so 'bravīt-",
    "GK22vispancu:4096": " kathā 6",
    "GK22vispancu:4097": " tīkṣṇa-viṣāṇa-śṛgāla-kathā",
    "GK22vispancu:4098": " kasmiṃścid adhiṣṭhāne tīkṣṇaviṣāṇo nāma mahā-vṛṣabho vasati |",
    "GK22vispancu:4099": " sa ca madātirekāt parityakta-nija-yūṭhaḥ śṛṅgābhyāṃ nadī-taṭāni vidārayan svecchayā marakata-sadṛśāni śaṣpāṇi bhakṣayann araṇya-caro babhūva |",
    "GK22vispancu:4100": " atha tatraiva vane pralobhako nāma śṛgālaḥ prativasati sma |",
    "GK22vispancu:4101": " sa kadācit sva-bhāryayā saha nadī-tīre sukhopaviṣṭas tiṣṭhati |",
    "GK22vispancu:4102": " atrāntare sa tīkṣṇaviṣāṇo jalārthaṃ tad eva pulinam avatīrṇaḥ |",
    "GK22vispancu:4103": " tataś ca tasya lambamānau vṛṣaṇāv ālokya śṛgālyā śṛgālo 'bhihitaḥ-svāmin ! paśyāsya vṛṣabhasya māṃsa-piṇḍau lambamānau yathā sthitau |",
    "GK22vispancu:4104": " tataḥ kṣaṇena prahareṇa vā patiṣyataḥ |",
    "GK22vispancu:4105": " evaṃ jñātvā bhavatā pṛṣṭha-yāyinā bhāvyaṃ |",
    "GK22vispancu:4106": " śṛgāla āha-priye ! na jñāyate kadācid etayoḥ patanaṃ bhaviṣyati vā na vā |",
    "GK22vispancu:4107": " tat kiṃ vṛthā śramāya māṃ niyojayasi ? atra-sthas tāvaj jalārtham āgatān",
    "GK22vispancu:4108": " mūṣakān bhakṣayiṣyāmi samaṃ tvayā |",
    "GK22vispancu:4109": " mārgo 'yaṃ yatas teṣām |",
    "GK22vispancu:4110": " atha yadā tvāṃ muktvāsya tīkṣṇaviṣāṇasya vṛṣabhasya pṛṣṭhe gamiṣyāmi tadāgatyānyaḥ kaścid etat sthānaṃ samāśrayiṣyati |",
    "GK22vispancu:4111": " naitad yujyate kartum |",
    "GK22vispancu:4112": " uktaṃ ca-",
    "GK22vispancu:4113": " yo dhruvāṇi parityajyādhruvāṇi niṣevate |",
    "GK22vispancu:4114": " dhruvāṇi tasya naśyanti adhruvaṃ naṣṭam eva ca ||Panc_2.142||",
    "GK22vispancu:4115": " śṛgāly āha-bhoḥ kāpuruṣas tvaṃ yat kiṃcit prāptaṃ tenāpi santoṣaṃ karoṣi |",
    "GK22vispancu:4116": " uktaṃ ca-",
    "GK22vispancu:4117": " supūrā syāt kunadikā supūro mūṣikāñjaliḥ |",
    "GK22vispancu:4118": " susantuṣṭaḥ kāpuruṣaḥ svalpakenāpi tuṣyati ||Panc_2.143||",
    "GK22vispancu:4119": " tasmāt puruṣeṇa sadaivotsāhavatā bhāvyam |",
    "GK22vispancu:4120": " uktaṃ ca-",
    "GK22vispancu:4121": " yatrotsāha-samārambho yatrālasya-vinigrahaḥ |",
    "GK22vispancu:4122": " naya-vikrama-saṃyogas tatra śrīr acalā dhruvaṃ ||Panc_2.144||",
    "GK22vispancu:4123": " tad daivam iti sañcintya tyajen nodyogam ātmanaḥ |",
    "GK22vispancu:4124": " anuyogaṃ vinā tailaṃ tilānāṃ nopajāyate ||Panc_2.145||",
    "GK22vispancu:4125": " anyac ca-",
    "GK22vispancu:4126": " yaḥ stokenāpi santoṣaṃ kurute mandadhīr janaḥ |",
    "GK22vispancu:4127": " tasya bhāgya-vihīnasya dattā śrīr api mārjyate ||Panc_2.146||",
    "GK22vispancu:4128": " yac ca tvaṃ vadasi |",
    "GK22vispancu:4129": " etau patiṣyato na veti |",
    "GK22vispancu:4130": " tad apy ayuktam |",
    "GK22vispancu:4131": " uktaṃ ca-",
    "GK22vispancu:4132": " kṛta-niścayino vandyās tuṅgimā nopabhujyate |",
    "GK22vispancu:4133": " cātakaḥ ko varāko 'yaṃ yasyendro vārivāhakaḥ ||Panc_2.147||",
    "GK22vispancu:4134": " aparaṃ mūṣaka-māṃsasya nirviṇṇāham |",
    "GK22vispancu:4135": " etau ca māṃsa-piṇḍau patana-prāyau",
    "GK22vispancu:4136": " dṛśyete |",
    "GK22vispancu:4137": " tat sarvathā nānyathā kartavyam iti |",
    "GK22vispancu:4138": " athāsau tad ākarṇya",
    "GK22vispancu:4139": " mūṣaka-prāpti-sthānaṃ parityajya tīkṣṇaviṣāṇasya pṛṣṭham anvagacchat |",
    "GK22vispancu:4140": " atha vā sādhv idam ucyate-",
    "GK22vispancu:4141": " tāvat syāt sarva-kṛtyeṣu puruṣo 'tra svayaṃ prabhuḥ |",
    "GK22vispancu:4142": " strī-vākyāṅkuśa-vikṣuṇṇo yāvan no dhriyate balāt ||Panc_2.148||",
    "GK22vispancu:4143": " akṛtyaṃ manyate kṛtyaṃ agamyaṃ manyate sugam |",
    "GK22vispancu:4144": " abhakṣyaṃ manyate bhakṣyaṃ strī-vākya-prerito naraḥ ||Panc_2.149||",
    "GK22vispancu:4145": " evaṃ sa tasya pṛṣṭhataḥ sa-bhāryaḥ paribhramaṃś cira-kālam anayat |",
    "GK22vispancu:4146": " na ca tayoḥ patanam abhūt |",
    "GK22vispancu:4147": " tataś ca nirvedāt pañcadaśe varṣe śṛgālaḥ svabhāryām",
    "GK22vispancu:4148": " āha-śithilau ca subaddhau ca (141) ityādi |",
    "GK22vispancu:4149": " tayos tat-paścād api pāto na bhaviṣyati |",
    "GK22vispancu:4150": " tat tad eva sva-sthānaṃ",
    "GK22vispancu:4151": " gacchāvaḥ |",
    "GK22vispancu:4152": " ato 'haṃ bravīmi-śithilau ca subaddhau ca (141) iti |",
    "GK22vispancu:4153": " puruṣa āha-yady evaṃ tad gaccha bhūyo 'pi vardhamāna-puram |",
    "GK22vispancu:4154": " tatra dvau vaṇik-putrau vasataḥ |",
    "GK22vispancu:4155": " eko gupta-dhanaḥ |",
    "GK22vispancu:4156": " dvitīya upabhukta-dhanaḥ |",
    "GK22vispancu:4157": " tatas tayoḥ svarūpaṃ buddhvaikasya varaḥ prārthanīyaḥ |",
    "GK22vispancu:4158": " yadi te dhanena prayojanam abhakṣitena tatas tvām api gupta-dhanaṃ karomi |",
    "GK22vispancu:4159": " athavā",
    "GK22vispancu:4160": " datta-bhogyena dhanena te prayojanaṃ tad upabhukta-dhanaṃ karomīti |",
    "GK22vispancu:4161": " evam uktvādarśanaṃ gataḥ |",
    "GK22vispancu:4162": " somilako 'pi vismita-manā bhūyo 'pi vardhamāna-puraṃ gataḥ |",
    "GK22vispancu:4163": " atha",
    "GK22vispancu:4164": " sandhyā-samaye śrāntaḥ katham api tat-puraṃ prāpto guptadhana-gṛhaṃ",
    "GK22vispancu:4165": " pṛcchan kṛcchrāl labdhvāstamita-sūrye praviṣṭaḥ |",
    "GK22vispancu:4166": " athāsau",
    "GK22vispancu:4167": " bhāryā-putra-sametena guptadhanena nirbhartsyamāno haṭhād gṛhaṃ praviśyopaviṣṭaḥ |",
    "GK22vispancu:4168": " tataś ca bhojana-velāyāṃ tasyāpi bhakti-varjitaṃ kiṃcid aśanaṃ dattam |",
    "GK22vispancu:4169": " tataś ca bhuktvā tatraiva yāvat supto niśīthe paśyati tāvat tāv api dvau puruṣau parasparaṃ mantrayataḥ |",
    "GK22vispancu:4170": " tatraika āha-bhoḥ",
    "GK22vispancu:4171": " kartaḥ ! kiṃ tvayāsya guptadhanasyānyo 'dhiko vyayo nirmito yat",
    "GK22vispancu:4172": " somilakasyānena bhojanaṃ dattam |",
    "GK22vispancu:4173": " tad ayuktaṃ tvayā kṛtam |",
    "GK22vispancu:4174": " sa āha-bhoḥ karman ! na mamātra doṣaḥ |",
    "GK22vispancu:4175": " mayā puruṣasya lābha-prāptir",
    "GK22vispancu:4176": " dātavyā |",
    "GK22vispancu:4177": " tat-pariṇatiḥ punas tvad-āyatteti |",
    "GK22vispancu:4178": " athāsau yāvad uttiṣṭhati tāvad guptadhano visūcikayā khidyamāno rujābhibhūtaḥ kṣaṇaṃ tiṣṭhati",
    "GK22vispancu:4179": " tato dvitīye'hni tad-doṣeṇa kṛtopavāsaḥ sañjātaḥ |",
    "GK22vispancu:4180": " somilako 'pi prabhāte tad-gṛhān niṣkramya upabhuktadhana-gṛhaṃ gataḥ |",
    "GK22vispancu:4181": " tenāpi cābhyutthādinā sat-kṛto vihita-bhojanācchādana-saṃmānas tasyaiva gṛhe bhavya-śayyām āruhya suṣvāpa |",
    "GK22vispancu:4182": " tataś ca niśīthe yāvat paśyati tāvat tāv eva dvau puruṣau mitho mantrayataḥ |",
    "GK22vispancu:4183": " atra tayor eka āha-bhoḥ kartaḥ !",
    "GK22vispancu:4184": " anena somilakasyopakāraṃ kurvatā prabhūto vyayaḥ kṛtaḥ |",
    "GK22vispancu:4185": " tat kathaya katham asyoddhāraka-vidhir bhaviṣyati |",
    "GK22vispancu:4186": " anena sarvam etad",
    "GK22vispancu:4187": " vyavahāraka-gṛhāt samānītam |",
    "GK22vispancu:4188": " sa āha-bhoḥ karman ! mama kṛtyam etat |",
    "GK22vispancu:4189": " pariṇatis tvad-āyatteti |",
    "GK22vispancu:4190": " atha",
    "GK22vispancu:4191": " prabhāta-samaye rāja-puruṣo rāja-prasādajaṃ vittam ādāya samāyāta",
    "GK22vispancu:4192": " upabhukta-dhanāya samarpayām āsa |",
    "GK22vispancu:4193": " tad dṛṣṭvā somilakaś cintayāmāsa |",
    "GK22vispancu:4194": " sañcaya-rahito 'pi varam eṣa upabhuktadhano nāsau kadaryo guptadhanaḥ |",
    "GK22vispancu:4195": " uktaṃ ca-",
    "GK22vispancu:4196": " agnihotra-phalā vedāḥ śīla-vṛtta-phalaṃ śrutam |",
    "GK22vispancu:4197": " rati-putra-phalā dārā datta-bhukta-phalaṃ dhanam ||Panc_2.150||",
    "GK22vispancu:4198": " tad vidhātā māṃ datta-bhukta-dhanaṃ karotu |",
    "GK22vispancu:4199": " na kāryaṃ me guptadhanena |",
    "GK22vispancu:4200": " tataḥ somilako dattabhuktadhanaḥ saṃjātaḥ |",
    "GK22vispancu:4201": " ato 'haṃ",
    "GK22vispancu:4202": " bravīmi-arthasyopārjanaṃ kṛtvā iti |",
    "GK22vispancu:4203": " gṛha-madhya-nikhātena dhanena dhanino yadi |",
    "GK22vispancu:4204": " bhavāmaḥ kiṃ na tenaiva dhanena dhanino vayaṃ ||Panc_2.151||",
    "GK22vispancu:4205": " tad bhadra ! hiraṇyakaivaṃ jñātvā dhana-viṣaye santāpo na kāryaḥ |",
    "GK22vispancu:4206": " atha vidyamānam api dhanaṃ bhojya-bandhyatayā tad-avidyamānaṃ mantavyam |",
    "GK22vispancu:4207": " uktaṃ",
    "GK22vispancu:4208": " ca-",
    "GK22vispancu:4209": " upārjitānām arthānāṃ tyāga eva hi rakṣaṇam |",
    "GK22vispancu:4210": " taḍāgodara-saṃsthānāṃ parīvāha ivāmbhasām ||Panc_2.152||",
    "GK22vispancu:4211": " tathā ca-",
    "GK22vispancu:4212": " upārjitānām arthānāṃ tyāga eva hi rakṣaṇam |",
    "GK22vispancu:4213": " taḍāgodara-saṃsthānāṃ parivāha ivāmbhasām ||Panc_2.153||",
    "GK22vispancu:4214": " anyac ca-",
    "GK22vispancu:4215": " dānaṃ bhogo nāśas tisro gatayo bhavanti vittasya |",
    "GK22vispancu:4216": " yo na dadāti na bhuṅkte tasya tṛtīyā gatir bhavati ||Panc_2.154||",
    "GK22vispancu:4217": " evaṃ jñātvā vivekinā na sthity-arthaṃ vittopārjanaṃ kartavyaṃ yato",
    "GK22vispancu:4218": " duḥkhāya tat |",
    "GK22vispancu:4219": " uktaṃ ca-",
    "GK22vispancu:4220": " dhanādikeṣu vidyante ye'tra mūrkhāḥ sukhāśayāḥ |",
    "GK22vispancu:4221": " tapta-grīṣmeṇa sevante śaityārthaṃ te hutāśanam ||Panc_2.155||",
    "GK22vispancu:4222": " sarpāḥ pibanti pavanaṃ na ca durbalās te śuṣkais tṛṇair vana-gajā balino bhavanti |",
    "GK22vispancu:4223": " kandaiḥ phalair muni-varā gamayanti kālaṃ santoṣa eva puruṣasya paraṃ nidhānam ||Panc_2.156||",
    "GK22vispancu:4224": " santoṣāmṛta-tṛptānāṃ yat sukhaṃ śānta-cetasām |",
    "GK22vispancu:4225": " kutas tad-dhana-lubdhānām itaś cetaś ca dhāvatām ||Panc_2.157||",
    "GK22vispancu:4226": " pīyūṣam iva saṃtoṣaṃ pibatāṃ nirvṛtiḥ parā |",
    "GK22vispancu:4227": " duḥkhaṃ nirantaraṃ puṃsām asaṃtoṣavatāṃ punaḥ ||Panc_2.158||",
    "GK22vispancu:4228": " nirodhāc cetaso 'kṣāṇi niruddhāny akhilāny api |",
    "GK22vispancu:4229": " ācchādite ravau meghaiḥ sañchannāḥ syur gabhastayaḥ ||Panc_2.159||",
    "GK22vispancu:4230": " vāñchā-vicchedanaṃ prāhuḥ svāsthyaṃ śāntā maha-rṣayaḥ |",
    "GK22vispancu:4231": " vāñchā nivartate nārthaiḥ pipāsevāgni-sevanaiḥ ||Panc_2.160|| anindyam api nindanti stuvanty astutyam uccakaiḥ |",
    "GK22vispancu:4232": " svāpateya-kṛte martyāḥ kiṃ kiṃ nāma na kurvate ||Panc_2.161||",
    "GK22vispancu:4233": " dharmārthaṃ yasya vittehā tasyāpi na śubhāvahā |",
    "GK22vispancu:4234": " prakṣālanādd hi paṅkasya dūrād asparśanaṃ varam ||Panc_2.162||",
    "GK22vispancu:4235": " dānena tulyo nidhir asti nānyo lobhāc ca nānyo 'sti paraḥ pṛthivyām |",
    "GK22vispancu:4236": " vibhūṣaṇaṃ śīla-samaṃ na cānyat santoṣa-tulyaṃ dhanam asti nānyat ||Panc_2.163||",
    "GK22vispancu:4237": " dāridryasya parā mūrtir yan māna-draviṇālpatā |",
    "GK22vispancu:4238": " jarad-gava-dhanaḥ śarvas tathāpi parameśvaraḥ ||Panc_2.164||",
    "GK22vispancu:4239": " evaṃ jñātvā bhadra tvayā santoṣaḥ kārya iti |",
    "GK22vispancu:4240": " mantharakavacanam ākarṇya vāyasa āha-bhadra mantharako yad evaṃ vadati tat tvayā citte kartavyam",
    "GK22vispancu:4241": " athavā sādhv idam ucyate-",
    "GK22vispancu:4242": " sulabhāḥ puruṣā rājan satataṃ priya-vādinaḥ |",
    "GK22vispancu:4243": " apriyasya ca pathyasya vaktā śrotā ca durlabhaḥ ||Panc_2.166||",
    "GK22vispancu:4244": " apriyāṇy api pathyāni ye vadanti nṛṇām iha |",
    "GK22vispancu:4245": " ta eva suhṛdaḥ proktā anye syur nāma-dhārakāḥ ||Panc_2.167||",
    "GK22vispancu:4246": " athaivaṃ jalpatāṃ teṣāṃ citrāṅgo nāma hariṇo lubdhaka-trāsitas tasminn eva sarasi praviṣṭaḥ",
    "GK22vispancu:4247": " athāyāntaṃ sa-sambhramam avalokya laghupatanako vṛkṣam",
    "GK22vispancu:4248": " ārūḍhaḥ |",
    "GK22vispancu:4249": " hiraṇyakaḥ śarastambaṃ praviṣṭaḥ |",
    "GK22vispancu:4250": " mantharakaḥ salilāśayam āsthitaḥ |",
    "GK22vispancu:4251": " atha laghupatanako mṛgaṃ samyak parijñāya mantharakam uvāca-ehy",
    "GK22vispancu:4252": " ehi sakhe mantharaka ! mṛgo 'yaṃ tṛṣārto 'tra samāyātaḥ sarasi praviṣṭaḥ |",
    "GK22vispancu:4253": " tasya śabdo 'yaṃ na mānuṣa-sambhava iti |",
    "GK22vispancu:4254": " tac chrutvā mantharako deśa-kālocitam āha-bho laghupatanaka ! yathāyaṃ mṛgo dṛśyate prabhūtam ucchvāsam udvahann udbhrānta-dṛṣṭyā pṛṣṭhato",
    "GK22vispancu:4255": " 'valokayati tan na tṛṣārta eṣa nūnaṃ lubdhaka-trāsitaḥ |",
    "GK22vispancu:4256": " taj jñāyatām asya pṛṣṭhe lubdhakā āgacchanti na veti |",
    "GK22vispancu:4257": " uktaṃ ca-",
    "GK22vispancu:4258": " bhaya-trasto naraḥ śvāsaṃ prabhūtaṃ kurute muhuḥ |",
    "GK22vispancu:4259": " diśo 'valokayaty eva na svāsthyaṃ vrajati kvacit ||Panc_2.168||",
    "GK22vispancu:4260": " tac chrutvā citrāṅga āha-bho mantharaka ! jñātaṃ tvayā samyaṅ me",
    "GK22vispancu:4261": " trāsa-kāraṇam |",
    "GK22vispancu:4262": " ahaṃ lubdhaka-śara-prahārād uddhāritaḥ kṛcchreṇātra samāyātaḥ |",
    "GK22vispancu:4263": " mama yūthaṃ tair lubdhakair vyāpāditaṃ bhaviṣyati |",
    "GK22vispancu:4264": " tac charaṇāgatasya me darśaya kiṃcid agamyaṃ sthānaṃ lubdhakānām |",
    "GK22vispancu:4265": " tad ākarṇya mantharaka āha-bhoś citrāṅga ! śrūyatāṃ nīti-śāstram |",
    "GK22vispancu:4266": " dvāv upāyāv iha proktau vimuktau śatru-darśane |",
    "GK22vispancu:4267": " hastayoś cālanād eko dvitīyaḥ pāda-vega-jaḥ ||Panc_2.169||",
    "GK22vispancu:4268": " tad gamyatāṃ śīghraṃ ghanaṃ vanaṃ yāvad adyāpi nāgacchanti te durātmāno lubdhakāḥ |",
    "GK22vispancu:4269": " atrāntare laghupatanakaḥ satvaram abhyupetyovāca-bho mantharaka ! gatās te lubdhakāḥ sva-gṛhonmukhāḥ pracura-māṃsa-piṇḍa-dhāriṇaḥ |",
    "GK22vispancu:4270": " tac citrāṅga !",
    "GK22vispancu:4271": " tvaṃ viśrabdho jalād bahir bhava |",
    "GK22vispancu:4272": " tatas te catvāro 'pi mitra-bhāvam āśritās tasmin sarasi madhyāhna-samaye",
    "GK22vispancu:4273": " vṛkṣa-cchāyādhastāt subhāṣita-goṣṭhī-sukham anubhavantaḥ sukhena kālaṃ",
    "GK22vispancu:4274": " nayanti |",
    "GK22vispancu:4275": " athavā yuktam etad ucyate-",
    "GK22vispancu:4276": " subhāṣita-rasāsvāda-baddha-romāñca-kañcukaṃ |",
    "GK22vispancu:4277": " vināpi saṃgamaṃ strīṇāṃ kavīnāṃ sukham edhate ||Panc_2.170||",
    "GK22vispancu:4278": " subhāṣita-maya-dravya-saṅgrahaṃ na karoti yaḥ |",
    "GK22vispancu:4279": " sa tu prastāva-yajñeṣu kāṃ pradāsyati dakṣiṇām ||Panc_2.171||",
    "GK22vispancu:4280": " tathā ca-",
    "GK22vispancu:4281": " sakṛd uktaṃ na gṛhṇāti svayaṃ vā na karoti yaḥ |",
    "GK22vispancu:4282": " yasya saṃpuṭikā nāsti kutas tasya subhāṣitam ||Panc_2.172||",
    "GK22vispancu:4283": " athaikasminn ahani goṣṭhī-samaye mṛgo nāyātaḥ |",
    "GK22vispancu:4284": " atha te vyākulībhūtāḥ parasparaṃ jalpitum ārabdhāḥ |",
    "GK22vispancu:4285": " aho kim adya suhṛn na samāyātaḥ |",
    "GK22vispancu:4286": " kiṃ siṃhādibhiḥ kvacid vyāpādita uta lubdhakair atha vānale prapatito",
    "GK22vispancu:4287": " gartā-viṣame vā nava-tṛṇa-laulyād iti |",
    "GK22vispancu:4288": " athavā sādhv idam ucyate-",
    "GK22vispancu:4289": " sva-gṛhodyāna-gate'pi snigdhaiḥ pāpaṃ viśaṅkyate mohāt |",
    "GK22vispancu:4290": " kim u dṛṣṭa-bahv-apāya-pratibhaya-kāntāra-madhya-sthe ||Panc_2.173||",
    "GK22vispancu:4291": " atha mantharako vāyasam āha-bho laghupatanakāhaṃ hiraṇyakaś ca tāvad dvāv apy aśaktau tasyānveṣaṇaṃ kartuṃ mandagatitvāt |",
    "GK22vispancu:4292": " tad gatvā tvam araṇyaṃ śodhaya yadi kutracit taṃ jīvantaṃ paśyasīti |",
    "GK22vispancu:4293": " tad ākarṇya laghupatanako nātidūre yāvad gacchati tāvat palvala-tīre",
    "GK22vispancu:4294": " citrāṅgaḥ kūṭa-pāśa-niyantritas tiṣṭhati |",
    "GK22vispancu:4295": " taṃ dṛṣṭvā śoka-vyākulita-manās",
    "GK22vispancu:4296": " tam avocat |",
    "GK22vispancu:4297": " bhadra kim idam ? citrāṅgo 'pi vāyasam avalokya viśeṣeṇa",
    "GK22vispancu:4298": " duḥkhita-manā babhūva |",
    "GK22vispancu:4299": " athavā yuktam etat-",
    "GK22vispancu:4300": " api mandatvam āpanno naṣṭo vāpīṣṭa-darśanāt |",
    "GK22vispancu:4301": " prāyeṇa prāṇināṃ bhūyo duḥkhāvego 'dhiko bhavet ||Panc_2.174||",
    "GK22vispancu:4302": " tataś ca vāṣpāvasāne citrāṅgo laghupatanakam āha-bho mitra saṃjāto 'yaṃ",
    "GK22vispancu:4303": " tāvan mama mṛtyuḥ |",
    "GK22vispancu:4304": " tad yuktaṃ sampannaṃ yad bhavatā saha me darśanaṃ sañjātam |",
    "GK22vispancu:4305": " uktaṃ ca-",
    "GK22vispancu:4306": " prāṇātyaye samutpanne yadi syān mitra-darśanaṃ |",
    "GK22vispancu:4307": " tad dvābhyāṃ sukha-daṃ paścāj jīvato 'pi mṛtasya ca ||Panc_2.175||",
    "GK22vispancu:4308": " tat kṣantavyaṃ yan mayā praṇayāt subhāṣita-goṣṭhīṣv abhihitaṃ |",
    "GK22vispancu:4309": " tathā",
    "GK22vispancu:4310": " hiraṇyaka-mantharakau mama vākyād vācyau |",
    "GK22vispancu:4311": " ajñānāj jñānato vāpi duruktaṃ yad udāhṛtam |",
    "GK22vispancu:4312": " mayā tat kṣamyatām adya dvābhyām api prasādataḥ ||Panc_2.176||",
    "GK22vispancu:4313": " tac chrutvā laghupatanaka āha-bhadra na bhetavyam asmad-vidhair mitrair vidyamānaiḥ |",
    "GK22vispancu:4314": " yāvad ahaṃ drutataraṃ hiraṇyakaṃ gṛhītvāgacchāmi |",
    "GK22vispancu:4315": " aparaṃ ye sat-puruṣā bhavanti te vyasane na vyākulatvam upayānti |",
    "GK22vispancu:4316": " uktaṃ ca-",
    "GK22vispancu:4317": " sampadi yasya na harṣo vipadi viṣādo raṇe na bhīrutvaṃ |",
    "GK22vispancu:4318": " taṃ",
    "GK22vispancu:4319": " bhuvana-traya-tilakaṃ janayati jananī sutaṃ viralaṃ ||Panc_2.177||",
    "GK22vispancu:4320": " evam uktvā laghupatanakaś citrāṅgam āśvāsya yatra hiraṇyaka-mantharakau",
    "GK22vispancu:4321": " tiṣṭhatas tatra gatvā sarvaṃ citrāṅga-pāśa-patanaṃ kathitavān |",
    "GK22vispancu:4322": " hiraṇyakaṃ ca citrāṅga-pāśa-mokṣaṇaṃ prati kṛta-niścayaṃ pṛṣṭham āropya bhūyo 'pi",
    "GK22vispancu:4323": " satvaraṃ citrāṅga-samīpe gataḥ |",
    "GK22vispancu:4324": " so 'pi mūṣakam avalokya kiṃcij jīvitāśayā saṃśliṣṭa āha-",
    "GK22vispancu:4325": " āpan-nāśāya vibudhaiḥ kartavyāḥ suhṛdo 'malāḥ |",
    "GK22vispancu:4326": " na taraty āpadaṃ kaścid yo 'tra mitra-vivarjitaḥ ||Panc_2.178||",
    "GK22vispancu:4327": " hiraṇyaka āha-bhadra tvaṃ tāvan nīti-śāstra-jño dakṣa iti |",
    "GK22vispancu:4328": " tat katham atra kūṭa-pāśe patitaḥ ?",
    "GK22vispancu:4329": " sa āha-bho na kālo 'yaṃ vivādasya |",
    "GK22vispancu:4330": " tan na yāvat sa pāpātmā lubdhakaḥ samabhyeti tāvad drutataraṃ kartayemaṃ mat-pāda-pāśaṃ |",
    "GK22vispancu:4331": " tad ākarṇya vihasyāha hiraṇyakaḥ-kiṃ mayy api samāyāte lubdhakād bibheṣi tataḥ śāstraṃ prati mahatī me viraktiḥ sampannā yad bhavad-vidhā api",
    "GK22vispancu:4332": " nīti-śāstra-vida etām avasthāṃ prāpnuvanti |",
    "GK22vispancu:4333": " tena tvāṃ pṛcchāmi |",
    "GK22vispancu:4334": " sa āha-bhadra karmaṇā buddhir api hanyate |",
    "GK22vispancu:4335": " uktaṃ ca-",
    "GK22vispancu:4336": " kṛtānta-pāśa-baddhānāṃ daivopahata-cetasāṃ |",
    "GK22vispancu:4337": " buddhayaḥ kubja-gāminyo bhavanti mahatām api ||Panc_2.179||",
    "GK22vispancu:4338": " vidhātrā racitā yā sā lalāṭe'kṣara-mālikā |",
    "GK22vispancu:4339": " na tāṃ mārjayituṃ śaktāḥ sva-śaktyāpy atipaṇḍitāḥ ||Panc_2.180||",
    "GK22vispancu:4340": " evaṃ tayoḥ pravadatoḥ suhṛd-vyasana-santapta-hṛdayo mantharakaḥ śanaiḥ śanais taṃ pradeśam ājagāma |",
    "GK22vispancu:4341": " taṃ dṛṣṭvā laghupatanako hiraṇyakam āha-aho",
    "GK22vispancu:4342": " na śobhanam āpatitam |",
    "GK22vispancu:4343": " hiraṇyaka āha-kiṃ sa lubdhakaḥ samāyāti ?",
    "GK22vispancu:4344": " sa āha-āstāṃ tāval lubdhaka-vārtā |",
    "GK22vispancu:4345": " eṣa mantharakaḥ samāgacchati |",
    "GK22vispancu:4346": " tad anītir anuṣṭhitānena yato vayam apy asya kāraṇān nūnaṃ vyāpādanaṃ yāsyāmo yadi sa pāpātmā lubdhakaḥ samāgamiṣyati |",
    "GK22vispancu:4347": " tad ahaṃ tāvat kham utpatiṣyāmi |",
    "GK22vispancu:4348": " tvaṃ punar bilaṃ praviṣyātmānaṃ rakṣayiṣyasi |",
    "GK22vispancu:4349": " citrāṅgo 'pi vegena",
    "GK22vispancu:4350": " dig-antaraṃ yāsyati |",
    "GK22vispancu:4351": " eṣa punar jalacaraḥ sthale kathaṃ bhaviṣyatīti vyākulo 'smi |",
    "GK22vispancu:4352": " atrāntare prāpto 'yaṃ mantharakaḥ |",
    "GK22vispancu:4353": " hiraṇyaka āha-bhadra, na yuktam anuṣṭhitaṃ bhavatā yad atra samāyātaḥ |",
    "GK22vispancu:4354": " tad bhūyo 'pi drutataraṃ gamyatāṃ yāvad asau lubdhako na samāyāti |",
    "GK22vispancu:4355": " mantharaka āha-bhadra, kiṃ karomi ? na śaknomi tatra-stho",
    "GK22vispancu:4356": " mitra-vyasanāgni-dāghaṃ soḍhum |",
    "GK22vispancu:4357": " tenāham atrāgataḥ |",
    "GK22vispancu:4358": " athavā sādhv idam",
    "GK22vispancu:4359": " ucyate-",
    "GK22vispancu:4360": " dayita-jana-viprayogo vitta-viyogaś ca sahyāḥ syuḥ |",
    "GK22vispancu:4361": " yadi sumahauṣadha-kalpo vayasya-jana-saṃgamo na syāt ||Panc_2.181||",
    "GK22vispancu:4362": " varaṃ prāṇa-parityāgo na viyogo bhavādṛśaiḥ |",
    "GK22vispancu:4363": " prāṇā janmāntare bhūyo na bhavanti bhavad-vidhāḥ ||Panc_2.182||",
    "GK22vispancu:4364": " evaṃ tasya pravadata ākarṇa-pūrita-śarāsano lubdhako 'py upāgataḥ |",
    "GK22vispancu:4365": " taṃ dṛṣṭvā mūṣakeṇa tasya snāyu-pāśas tat-kṣaṇāt khaṇḍitaḥ |",
    "GK22vispancu:4366": " atrāntare citrāṅgaḥ satvaraṃ pṛṣṭham avalokayan pradhāvitaḥ |",
    "GK22vispancu:4367": " laghupatanako vṛkṣam ārūḍhaḥ |",
    "GK22vispancu:4368": " hiraṇyakaś ca samīpa-varti bilaṃ praviṣṭaḥ |",
    "GK22vispancu:4369": " athāsau lubdhako mṛga-gamanād viṣaṇṇa-vadano vyartha-śramas taṃ mantharakaṃ mandaṃ mandaṃ",
    "GK22vispancu:4370": " sthala-madhye gacchantaṃ dṛṣṭavān |",
    "GK22vispancu:4371": " acintayac ca-yady api kuraṅgo dhātrāpahṛtas tathāpy ayaṃ kūrma āhārārthaṃ sampāditaḥ |",
    "GK22vispancu:4372": " tad adyāsyāmiṣeṇa me kuṭumbasyāhāra-nirvṛttir bhaviṣyati |",
    "GK22vispancu:4373": " evaṃ vicintya taṃ darbhaiḥ sañchādya dhanuṣu samāropya skandhe kṛtvā gṛhaṃ prati prasthitaḥ",
    "GK22vispancu:4374": " atrāntare taṃ nīyamānam avalokya hiraṇyako duḥkhākulaḥ",
    "GK22vispancu:4375": " paryadevayat-kaṣṭaṃ bhoḥ kaṣṭam āpatitam |",
    "GK22vispancu:4376": " ekasya duḥkhasya na yāvad antaṃ gacchāmy ahaṃ pāram ivārṇavasya |",
    "GK22vispancu:4377": " tāvad dvitīyaṃ samupasthitaṃ me chidreṣv anarthā bahulī-bhavanti",
    "GK22vispancu:4378": " tāvad askhalitaṃ yāvat sukhaṃ yāti same pathi |",
    "GK22vispancu:4379": " skhalite ca samutpanne viṣame ca pade pade ||Panc_2.184||",
    "GK22vispancu:4380": " yan namraṃ saralaṃ cāpi yac cāpatsu na sīdati |",
    "GK22vispancu:4381": " dhanur mitraṃ kalatraṃ ca durlabhaṃ śuddha-vaṃśajam ||Panc_2.185||",
    "GK22vispancu:4382": " na mātari na dāreṣu na sodarye na cātmaje |",
    "GK22vispancu:4383": " viśrambhas tādṛśaḥ puṃsāṃ yādṛṅ mitre nirantare ||Panc_2.186||",
    "GK22vispancu:4384": " yadi tāvat kṛtāntena me dhana-nāśo vihitas tan-mārga-śrāntasya me",
    "GK22vispancu:4385": " viśrāma-bhūtaṃ mitraṃ kasmād apahṛtaṃ |",
    "GK22vispancu:4386": " aparam api mitraṃ paraṃ",
    "GK22vispancu:4387": " mantharaka-samaṃ na syāt |",
    "GK22vispancu:4388": " uktaṃ ca-",
    "GK22vispancu:4389": " asampattau paro lābho guhyasya kathanaṃ tathā |",
    "GK22vispancu:4390": " āpad-vimokṣaṇaṃ caiva mitrasyaitat phala-trayam ||Panc_2.187||",
    "GK22vispancu:4391": " tad asya paścān nānyaḥ suhṛn me |",
    "GK22vispancu:4392": " tat kiṃ mamopary anavarataṃ",
    "GK22vispancu:4393": " vyasana-śarair varṣati hanta vidhiḥ |",
    "GK22vispancu:4394": " yata ādau tāvad vitta-nāśas tataḥ",
    "GK22vispancu:4395": " parivāra-bhraṃśas tato deśa-tyāgas tato mitra-viyoga iti |",
    "GK22vispancu:4396": " athavā svarūpam etat sarveṣām eva jantūnāṃ jīvita-dharmasya |",
    "GK22vispancu:4397": " uktaṃ ca-",
    "GK22vispancu:4398": " kāyaḥ saṃnihitāpāyaḥ sampadaḥ padam āpadām |",
    "GK22vispancu:4399": " samāgamāḥ sāpagamāḥ sarvam utpādi bhaṅguram ||Panc_2.188||",
    "GK22vispancu:4400": " tathā ca-",
    "GK22vispancu:4401": " kṣate prahārā nipatanty abhīkṣṇaṃ",
    "GK22vispancu:4402": " dhana-kṣaye vardhati jāṭharāgniḥ |",
    "GK22vispancu:4403": " āpatsu vairāṇi samudbhavanti cchidreṣv anarthā bahulī-bhavanti ||Panc_2.189||",
    "GK22vispancu:4404": " aho sādhūktaṃ kenāpi |",
    "GK22vispancu:4405": " prāpte bhaye paritrāṇaṃ prīti-viśrambha-bhājanaṃ |",
    "GK22vispancu:4406": " kena ratnam idaṃ sṛṣṭaṃ mitram ity akṣara-dvayaṃ ||Panc_2.190||",
    "GK22vispancu:4407": " atrāntare ākranda-parau citrāṅga-laghupatanakau tatraiva samāyātau |",
    "GK22vispancu:4408": " atha hiraṇyaka āha-aho kiṃ vṛthā-pralapitena |",
    "GK22vispancu:4409": " tad yāvad eṣa mantharako",
    "GK22vispancu:4410": " dṛṣṭi-gocarān na nīyate tāvad asya mokṣopāyaś cintyatām iti |",
    "GK22vispancu:4411": " uktaṃ ca-",
    "GK22vispancu:4412": " vyasanaṃ prāpya yo mohāt kevalaṃ paridevayet |",
    "GK22vispancu:4413": " krandanaṃ vardhayaty eva tasyāntaṃ nādhigacchati ||Panc_2.191||",
    "GK22vispancu:4414": " kevalaṃ vyasanasyoktaṃ bheṣajaṃ naya-paṇḍitaiḥ |",
    "GK22vispancu:4415": " tasyoccheda-samārambho viṣāda-parivarjanaṃ ||Panc_2.192||",
    "GK22vispancu:4416": " anyac ca-",
    "GK22vispancu:4417": " atīta-lābhasya surakṣaṇārthaṃ",
    "GK22vispancu:4418": " bhaviṣya-lābhasya ca saṅgamārtham |",
    "GK22vispancu:4419": " āpat-prapannasya ca mokṣaṇārthaṃ yan mantryate'sau paramo hi mantraḥ ||Panc_2.193||",
    "GK22vispancu:4420": " tac chrutvā vāyasa āha-bho yady evaṃ tat kriyatāṃ mad-vacaḥ |",
    "GK22vispancu:4421": " eṣa citrāṅgo 'sya mārge gatvā kiṃcit palvalam āsādya tasya tīre niścetano bhūtvā patatu",
    "GK22vispancu:4422": " | aham apy asya śirasi samāruhya mandaiś cañcu-prahāraiḥ śira ullekhiṣyāmi yenāsau lubdhako 'muṃ mṛtaṃ matvā mama cañcu-prahāra-pratyayena",
    "GK22vispancu:4423": " mantharakaṃ bhūmau kṣiptvā mṛgārthe dhāvati |",
    "GK22vispancu:4424": " atrāntare tvayā darbha-maya-bandhana-veṣṭanāni khaṇḍanīyāni yenāsau mantharako drutataraṃ palvalaṃ praviśati |",
    "GK22vispancu:4425": " citrāṅgaḥ prāha-bho bhadro 'yaṃ dṛṣṭo mantras tvayā |",
    "GK22vispancu:4426": " nūnaṃ mantharako mukto mantavyaḥ |",
    "GK22vispancu:4427": " uktaṃ ca-",
    "GK22vispancu:4428": " siddhiṃ vā yadi vāsiddhiṃ cittotsāho nivedayet |",
    "GK22vispancu:4429": " prathamaṃ sarva-jantūnāṃ prājño vetti na cetaraḥ ||Panc_2.194||",
    "GK22vispancu:4430": " tat tad evaṃ kriyatām |",
    "GK22vispancu:4431": " tathānuṣṭhite sa lubdhakas tathaiva",
    "GK22vispancu:4432": " mārgāsanna-palvala-tīrasthaṃ citrāṅgaṃ vāyasa-sanātham adrākṣīt |",
    "GK22vispancu:4433": " taṃ dṛṣṭvā harṣita-manā vyacintayat |",
    "GK22vispancu:4434": " nūnaṃ pāśa-vedanayā varāko 'yaṃ mṛgo",
    "GK22vispancu:4435": " gatvāyuḥ-śeṣa-jīvitaḥ pāśaṃ troṭayitvā katham apy etad vanāntaraṃ praviṣṭo yāvan mṛtaḥ |",
    "GK22vispancu:4436": " tad vaśyo 'yaṃ me kacchapaḥ suyantritatvāt |",
    "GK22vispancu:4437": " tad enam api tāvad gṛhṇāmīty avardhāya kacchapaṃ bhū-tale prakṣipya mṛgam upādravat |",
    "GK22vispancu:4438": " atrāntare hiraṇyakena vajropama-daṃṣṭrā-prahāreṇa tad darbha-veṣṭanaṃ",
    "GK22vispancu:4439": " tat-kṣaṇāt khaṇḍaśaḥ kṛtaṃ |",
    "GK22vispancu:4440": " mantharako 'pi tṛṇa-madhyān niṣkramya palvalaṃ praviṣṭaḥ |",
    "GK22vispancu:4441": " citrāṅgo 'py aprāptasyāpi tasyotthāya vāyasena saha drutaṃ pranaṣṭaḥ |",
    "GK22vispancu:4442": " atrāntare vilakṣo viṣāda-paro nivṛtto lubdhako yāvat",
    "GK22vispancu:4443": " paśyati tāvat kacchapo 'pi gataḥ |",
    "GK22vispancu:4444": " tataś ca tatropaviśyemaṃ ślokam",
    "GK22vispancu:4445": " apaṭhat-",
    "GK22vispancu:4446": " prāpto bandhanam apy ayaṃ guru-mṛgas tāvat tvayā me hṛtaḥ samprāptaḥ kamaṭhaḥ sa cāpi niyataṃ naṣṭas tavādeśataḥ |",
    "GK22vispancu:4447": " kṣut-kṣāmo 'tra vane bhramāmi śiśukais tyaktaḥ samaṃ bhāryayā",
    "GK22vispancu:4448": " yac cānyan na kṛtaṃ kṛtānta kurute tac cāpi sahyaṃ mayā ||Panc_2.195||",
    "GK22vispancu:4449": " evaṃ bahu-vidhaṃ vilapya sva-gṛhaṃ gataḥ |",
    "GK22vispancu:4450": " atha tasmin dūrī-bhūte sarve'pi",
    "GK22vispancu:4451": " te kāka-kūrma-mṛgākhavaḥ paramānanda-bhājo militvā parasparam āliṅgya",
    "GK22vispancu:4452": " punar jātān ivātmano manyamānas tad eva saraḥ prāpya mahā-sukhena",
    "GK22vispancu:4453": " subhāṣita-goṣṭhī-vinodaṃ kurvantaḥ kālaṃ nayanti sma |",
    "GK22vispancu:4454": " evaṃ jñātvā vivekinā mitra-saṅgrahaḥ kāryaḥ |",
    "GK22vispancu:4455": " tathā mitreṇa sahāvyājena vartitavyam |",
    "GK22vispancu:4456": " uktaṃ ca-",
    "GK22vispancu:4457": " yo mitrāṇi karoty atra na kauṭilyena vartate |",
    "GK22vispancu:4458": " taiḥ samaṃ na parābhūtiṃ samprāpnoti kathañcana ||Panc_2.196||",
    "GK22vispancu:4459": " iti śrī-viṣṇu-śarma-viracite pañcatantre mitra-samprāptir nāma dvitīyaṃ tantraṃ samāptam",
    "GK22vispancu:4460": " tṛtīyaṃ tantram atha kākolūkīyam",
    "GK22vispancu:4461": " prastāvanā kathā meghavarṇārimardana-vṛttāntaḥ",
    "GK22vispancu:4462": " athedam ārabhyate kākolūkīyaṃ nāma tṛtīyaṃ tantram |",
    "GK22vispancu:4463": " yasyāyam ādyaḥ ślokaḥ-",
    "GK22vispancu:4464": " na viśvaset pūrva-virodhitasya",
    "GK22vispancu:4465": " śatroś ca mitratvam upāgatasya |",
    "GK22vispancu:4466": " dagdhāṃ guhāṃ paśya ulūka-pūrṇāṃ",
    "GK22vispancu:4467": " kāka-praṇītena hutāśanena ||Panc_3.1||",
    "GK22vispancu:4468": " tad yathānuśruyate-asti dakṣiṇātye janapade mahilāropyaṃ nāma nagaram |",
    "GK22vispancu:4469": " tasya samīpastho 'neka-śākhāsanātho 'tighanatara-patra-cchanno",
    "GK22vispancu:4470": " nyagrodha-pādapo 'sti |",
    "GK22vispancu:4471": " tatra ca megha-varṇo nāma vāyasa-rājo",
    "GK22vispancu:4472": " 'neka-kāka-parivāraḥ prativasati sma |",
    "GK22vispancu:4473": " sa tatra vihita-durga-racanaḥ",
    "GK22vispancu:4474": " saparijanaḥ kālaṃ nayati |",
    "GK22vispancu:4475": " tathānyo 'ri-mardano nāmolūka-rājo",
    "GK22vispancu:4476": " 'saṅkhyolūka-parivāro giri-guhā-durgāśrayaḥ prativasati sma |",
    "GK22vispancu:4477": " sa ca rātrāv abhyetya sadaiva tasya nyagrodhasya samantāt paribhramati |",
    "GK22vispancu:4478": " atholūkarājaḥ",
    "GK22vispancu:4479": " pūrva-virodha-vaśādyaṃ kañcid vāyasa-samāsādayati |",
    "GK22vispancu:4480": " taṃ vyāpādya gacchati",
    "GK22vispancu:4481": " | evaṃ nityābhigamanāc chanaiḥ śanais tan nyagrodha-pādapad-durgaṃ tena samantān nirvāyasaṃ kṛtam |",
    "GK22vispancu:4482": " athavā bhavaty evam |",
    "GK22vispancu:4483": " uktaṃ ca-",
    "GK22vispancu:4484": " ya upekṣeta śatruṃ svaṃ prasarantaṃ yadṛcchayā |",
    "GK22vispancu:4485": " rogaṃ cālasya-saṃyuktaḥ sa śanais tena hanyate ||Panc_3.2||",
    "GK22vispancu:4486": " tathā ca-",
    "GK22vispancu:4487": " jāta-mātraṃ na yaḥ śatruṃ vyādhiṃ ca praśamaṃ nayet |",
    "GK22vispancu:4488": " mahābalo 'pi tenaiva vṛddhiṃ prāpya sa hanyate ||Panc_3.3||",
    "GK22vispancu:4489": " athānyedyuḥ sa vāyasa-rājaḥ sarvān sacivān āhūya provāca-bhoḥ ! utkaṭas tāvad asmākaṃ śatrur udyama-sampannaś ca kālavic ca nityam eva niśāgame",
    "GK22vispancu:4490": " sametyāsmat-pakṣa-kadanaṃ karoti |",
    "GK22vispancu:4491": " tat katham asya prativighātavyam ?",
    "GK22vispancu:4492": " vayaṃ tāvad rātrau na paśyāmaḥ |",
    "GK22vispancu:4493": " na ca divā durgaṃ vijānīmo yena gatvā praharāmaḥ |",
    "GK22vispancu:4494": " tad atra kiṃ yujyate",
    "GK22vispancu:4495": " sandhi-vigraha-yānāsana-saṃśraya-dvaidhī-bhāvānāṃ madhyāt |",
    "GK22vispancu:4496": " atha te procuḥ-yuktam abhihitaṃ devena yad eṣa praśnaḥ kṛtaḥ |",
    "GK22vispancu:4497": " uktaṃ ca-",
    "GK22vispancu:4498": " apṛṣṭenāpi vaktavyaṃ sacivenātra kiṃcana |",
    "GK22vispancu:4499": " pṛṣṭena tu viśeṣeṇa vācyaṃ pathyaṃ mahīpateḥ ||Panc_3.4||",
    "GK22vispancu:4500": " yo na pṛṣṭo hitaṃ brūte pariṇāme sukhāvaham |",
    "GK22vispancu:4501": " mantro na priya-vaktā ca kevalaṃ sa ripuḥ smṛtam ||Panc_3.5||",
    "GK22vispancu:4502": " tasmād ekāntam āsādya kāryo mantro mahīpate |",
    "GK22vispancu:4503": " yena tasya vayaṃ kurmo niyamaṃ kāraṇaṃ tathā ||Panc_3.6||",
    "GK22vispancu:4504": " uktaṃ ca-",
    "GK22vispancu:4505": " balīyasi praṇamatāṃ kāle praharatām api |",
    "GK22vispancu:4506": " sampado nāvagacchanti pratīpam iva nimnagāḥ ||Panc_3.7||",
    "GK22vispancu:4507": " satyāḍhyo dhārmikaś cāryo bhrātṛ-saṅghātavān balī |",
    "GK22vispancu:4508": " aneka-vijayī caiva sandheyaḥ sa ripur bhavet ||Panc_3.8||",
    "GK22vispancu:4509": " sandhiḥ kāryo 'py anāryeṇa vijñāya prāṇa-saṃśayam |",
    "GK22vispancu:4510": " prāṇaiḥ saṃrakṣitaiḥ sarvaṃ yato bhavati rakṣitam ||Panc_3.9||",
    "GK22vispancu:4511": " aneka-yuddha-vijayī sandhānaṃ yasya gacchati |",
    "GK22vispancu:4512": " tat-prabhāveṇa tasyāśu vaśaṃ gacchanty arātayaḥ ||Panc_3.10||",
    "GK22vispancu:4513": " sandhim icchet samenāpi sandigdho vijayī yudhi |",
    "GK22vispancu:4514": " na hi sāṃśayikaṃ kuryād ity uvāca bṛhaspatiḥ ||Panc_3.11||",
    "GK22vispancu:4515": " sandigdho vijayo yuddhe janānām iha yuddhyatām |",
    "GK22vispancu:4516": " upāya-tritayād ūrdhvaṃ tasmād yuddhaṃ samācaret ||Panc_3.12||",
    "GK22vispancu:4517": " asandadhāno mānāndhaḥ samenāpi hato bhṛśam |",
    "GK22vispancu:4518": " āmakumbham ivābhittvā nāvatiṣṭheta śaktimān ||Panc_3.13||",
    "GK22vispancu:4519": " samaṃ śaktimatā yuddham aśaktasya hi mṛtyave |",
    "GK22vispancu:4520": " vṛṣatkumbhaṃ yathā bhittvā tāvat tiṣṭhati śaktimān ||Panc_3.14||",
    "GK22vispancu:4521": " anyac ca-",
    "GK22vispancu:4522": " bhūmir mitraṃ hiraṇyaṃ vā vigrahasya phala-trayam |",
    "GK22vispancu:4523": " nāsty ekam api yady eṣāṃ vigrahaṃ na samācaret ||Panc_3.15||",
    "GK22vispancu:4524": " khanann ākhu-bilaṃ siṃhaḥ pāṣāṇa-śakalākulam |",
    "GK22vispancu:4525": " prāpnoti nakha-bhaṅgaṃ hi phalaṃ vā mūṣako bhavet ||Panc_3.16||",
    "GK22vispancu:4526": " tasmān na syāt phalaṃ yatra puṣṭaṃ yuddhaṃ tu kevalam |",
    "GK22vispancu:4527": " na hi tat svayam utpādyaṃ kartavyaṃ na kathañcana ||Panc_3.17||",
    "GK22vispancu:4528": " balīyasā samākrānto vaitasīṃ vṛttim āśrayet |",
    "GK22vispancu:4529": " vāñchann abhraṃśinīṃ lakṣmīṃ na bhaujaṅgī kadācana ||Panc_3.18||",
    "GK22vispancu:4530": " kurvan hi vaitasīṃ vṛttiṃ prāpnoti mahatīṃ śriyam |",
    "GK22vispancu:4531": " bhujaṅga-vṛttim āpanno vadham arhati kevalam ||Panc_3.19||",
    "GK22vispancu:4532": " kaurmaṃ saṅkocam āsthāya prahārān api marṣayet |",
    "GK22vispancu:4533": " kāle kāle ca matimān uttiṣṭhet kṛṣṇa-sarpavat ||Panc_3.20||",
    "GK22vispancu:4534": " āgataṃ vigrahaṃ vidvān upāyaiḥ praśamaṃ nayet |",
    "GK22vispancu:4535": " vijayasya hy anityatvād rabhasena na sampatet ||Panc_3.21||",
    "GK22vispancu:4536": " balinā saha yoddhavyam iti nāsti nidarśanam |",
    "GK22vispancu:4537": " prativātaṃ na hi ghanaḥ kadācid upasarpati ||Panc_3.22||",
    "GK22vispancu:4538": " śatruṇā na hi sandadhyāt suśliṣṭenāpi sandhinā |",
    "GK22vispancu:4539": " sutaptam api pānīyaṃ śamayaty eva pāvakam ||Panc_3.23||",
    "GK22vispancu:4540": " uktaṃ ca-",
    "GK22vispancu:4541": " satya-dharma-vihīnena na sandadhyāt kathañcana |",
    "GK22vispancu:4542": " sugandhito 'py asādhutvād acirād yāti vikriyām ||Panc_3.24||",
    "GK22vispancu:4543": " tasmāt tena yoddhavyam iti me matiḥ |",
    "GK22vispancu:4544": " uktaṃ ca yataḥ-",
    "GK22vispancu:4545": " krūro lubdho 'laso 'satyaḥ pramādī bhīrur asthiraḥ |",
    "GK22vispancu:4546": " mūḍho yodhāvamantā ca sukhocchedyo bhaved ripuḥ ||Panc_3.25||",
    "GK22vispancu:4547": " aparaṃ tena parābhūtā vayam |",
    "GK22vispancu:4548": " tad yadi sandhāna-kīrtanaṃ kariṣyāmas tad bhūyo 'tyantaṃ kopaṃ kariṣyati |",
    "GK22vispancu:4549": " uktaṃ ca-",
    "GK22vispancu:4550": " caturthopāya-sādhye tu ripau sāntvam apakriyā |",
    "GK22vispancu:4551": " svedyam āma-jvaraṃ prājñaḥ ko 'mbhasā pariṣiñcati ||Panc_3.26||",
    "GK22vispancu:4552": " sāmavādāḥ sakopasya śatroḥ pratyuta dīpikāḥ |",
    "GK22vispancu:4553": " prataptasyeva sahasā sarpiṣas toya-bindavaḥ ||Panc_3.27||",
    "GK22vispancu:4554": " pramāṇābhyadhikasyāpi mahat-sattvam adhiṣṭhitaḥ |",
    "GK22vispancu:4555": " padaṃ mūrdhni samādhatte kesarī matta-dantinaḥ ||Panc_3.28||",
    "GK22vispancu:4556": " utsāha-śakti-sampanno hanyāc chatruṃ laghur gurum |",
    "GK22vispancu:4557": " yathā kaṇṭhīravo nāgaṃ bhāradvājaḥ pracakṣate ||Panc_3.29||",
    "GK22vispancu:4558": " māyayā śatravo vadhyā avadhyāḥ syur balena ye |",
    "GK22vispancu:4559": " yathā strī-rūpam āsthāya hato bhīmena kīcakaḥ ||Panc_3.30||",
    "GK22vispancu:4560": " tathā ca-",
    "GK22vispancu:4561": " mṛtyor ivogra-daṇḍasya rājño yānti vaśaṃ dviṣaḥ |",
    "GK22vispancu:4562": " sarvaṃsahaṃ tu manyante tṛṇāya ripavaś ca tam ||Panc_3.31||",
    "GK22vispancu:4563": " na jātu śamanaṃ yasya tejas tejasvi-tejasām |",
    "GK22vispancu:4564": " vṛthā jātena kiṃ tena mātur yauvana-hāriṇā ||Panc_3.32||",
    "GK22vispancu:4565": " yā lakṣmīr nānuliptāṅgī vair-śoṇita-kuṅkumaiḥ |",
    "GK22vispancu:4566": " kāntāpi manasaḥ prītiṃ na sā dhatte manasvinām ||Panc_3.33||",
    "GK22vispancu:4567": " ripu-raktena saṃsiktā tat-strī-netrāmbubhis tathā |",
    "GK22vispancu:4568": " na bhūmir yasya bhūpasya kā ślāghā tasya jīvite ||Panc_3.34||",
    "GK22vispancu:4569": " balotkaṭena duṣṭena maryādā-rahitena ca |",
    "GK22vispancu:4570": " na sandhi-vigrahau naiva vinā yānaṃ praśasyate ||Panc_3.35||",
    "GK22vispancu:4571": " dvidhākāraṃ bhaved yānaṃ bhavet prāṇārtha-rakṣaṇam |",
    "GK22vispancu:4572": " ekam anyaj jigīṣoś ca yātrālakṣaṇam ucyate ||Panc_3.36||",
    "GK22vispancu:4573": " kārttike vātha caitre vā vijigīṣoḥ praśasyate |",
    "GK22vispancu:4574": " yānam utkṛṣṭa-vīryasya śatru-deśe na cānyadā ||Panc_3.37||",
    "GK22vispancu:4575": " avaskanda-pradānasya sarve kālāḥ prakīrtitāḥ |",
    "GK22vispancu:4576": " vyasane vartamānasya śatrocchidrānvitasya ca ||Panc_3.38||",
    "GK22vispancu:4577": " svasthānaṃ sudṛḍhaṃ kṛtvā śūraiś cātair mahābalaiḥ |",
    "GK22vispancu:4578": " para-deśaṃ tato gacchet praṇidhi-vyāptam agrataḥ ||Panc_3.39||",
    "GK22vispancu:4579": " ajñātavī-vadhāsāra-toya-śasyo vrajet tu yaḥ |",
    "GK22vispancu:4580": " para-rāṣṭraṃ na bhūyaḥ sa sva-rāṣṭram adhigacchati ||Panc_3.40||",
    "GK22vispancu:4581": " tat te yuktaṃ kartum apasaraṇam |",
    "GK22vispancu:4582": " anyac ca-",
    "GK22vispancu:4583": " tan na yuktaṃ prabho kartuṃ dvitīyaṃ yānam eva ca |",
    "GK22vispancu:4584": " na vigraho na sandhānaṃ balinā tena pāpinā ||Panc_3.41||",
    "GK22vispancu:4585": " aparaṃ kāraṇāpekṣayāpasaraṇaṃ kriyate budhaiḥ |",
    "GK22vispancu:4586": " uktaṃ ca-",
    "GK22vispancu:4587": " yad apasarati meṣaḥ kāraṇaṃ tat prahartuṃ",
    "GK22vispancu:4588": " mṛga-patir api kopāt saṅkucaty utpatiṣṇuḥ |",
    "GK22vispancu:4589": " hṛdaya-nihita-bhāvā gūḍha-mantra-pracārāḥ",
    "GK22vispancu:4590": " kim api vigaṇayanto buddhimantaḥ sahante ||Panc_3.42||",
    "GK22vispancu:4591": " anyac ca-",
    "GK22vispancu:4592": " balavantaṃ ripuṃ dṛṣṭvā deśa-tyāgaṃ karoti yaḥ |",
    "GK22vispancu:4593": " yudhiṣṭhira ivāpnoti punar jīvan sa medinīm ||Panc_3.43||",
    "GK22vispancu:4594": " yudhyate'haṅkṛtiṃ kṛtvā durbalo yo balīyasā |",
    "GK22vispancu:4595": " sa tasya vāñchitaṃ kuryād ātmanaś ca kula-kṣayam ||Panc_3.44||",
    "GK22vispancu:4596": " tad balavatābhiyuktsyāpasaraṇa-samayo 'yaṃ na sandher vigrahasya ca |",
    "GK22vispancu:4597": " evam",
    "GK22vispancu:4598": " anujīvi-mantro 'pasaraṇasya |",
    "GK22vispancu:4599": " atha tasya vacanam ākarṇya prajīvanam āha-bhadra ! tvam apy ātmano",
    "GK22vispancu:4600": " 'bhiprāyaṃ vada |",
    "GK22vispancu:4601": " so 'bravīt-deva ! mama sandhi-vigraha-yānāni trīṇy api na pratibhānti |",
    "GK22vispancu:4602": " viśeṣataś cāsanaṃ pratibhāti |",
    "GK22vispancu:4603": " uktaṃ ca-",
    "GK22vispancu:4604": " nakraḥ sva-sthānam āsādya gajendram api karṣati |",
    "GK22vispancu:4605": " sa eva pracyutaḥ sthānāc chunāpi paribhūyate ||Panc_3.45||",
    "GK22vispancu:4606": " tathā-",
    "GK22vispancu:4607": " abhiyukto balavatā tiṣṭhan durge prayatnavān |",
    "GK22vispancu:4608": " tatrasthaḥ suhṛdāhvānaṃ kurvītātma-vimuktaye ||Panc_3.46||",
    "GK22vispancu:4609": " yo ripor āgamaṃ śrutvā bhaya-santrasta-mānasaḥ |",
    "GK22vispancu:4610": " sva-sthānaṃ hi tyajet tatra na tu bhūyo viśec ca saḥ ||Panc_3.47||",
    "GK22vispancu:4611": " daṃṣṭrā-virahitaḥ sarpo mada-hīno yathā gajaḥ |",
    "GK22vispancu:4612": " sthāna-hīnas tathā rājā gamyaḥ syāt sarva-jantuṣu ||Panc_3.48||",
    "GK22vispancu:4613": " nija-sthāna-sthito 'py ekaḥ śataṃ yoddhuṃ sahen naraḥ |",
    "GK22vispancu:4614": " śaktānām api śatrūṇāṃ tasmāt sthānaṃ na santyajet ||Panc_3.49||",
    "GK22vispancu:4615": " tasmād durgaṃ dṛḍhaṃ kṛtvā subhaṭāsāra-saṃyutam |",
    "GK22vispancu:4616": " prākāra-parikhā-yuktaṃ śastrādibhir alaṅkṛtam ||Panc_3.50||",
    "GK22vispancu:4617": " tiṣṭhen madhya-gato nityaṃ yuddhāya kṛta-niścayaḥ |",
    "GK22vispancu:4618": " jīvan samprāptsyati rājyaṃ mṛto vā svargam eṣyati ||Panc_3.51|| (yugmakam)",
    "GK22vispancu:4619": " anyac ca-",
    "GK22vispancu:4620": " balināpi na bādhyante laghavo 'py eka-saṃśrayāḥ |",
    "GK22vispancu:4621": " vipakṣeṇāpi marutā yathaika-sthāna-vīrudhāḥ ||Panc_3.52||",
    "GK22vispancu:4622": " mahān apy ekajo vṛkṣaḥ balavān supratiṣṭhitaḥ |",
    "GK22vispancu:4623": " prasahya iva vātena śakyo dharṣayituṃ yataḥ ||Panc_3.53||",
    "GK22vispancu:4624": " atha ye saṃhatā vṛkṣā sarvataḥ supratiṣṭhitāḥ |",
    "GK22vispancu:4625": " te na raudrānilenāpi hanyante hy eka-saṃśrayāt ||Panc_3.54||",
    "GK22vispancu:4626": " evaṃ manuṣyam apy ekaṃ śauryeṇāpi samanvitam |",
    "GK22vispancu:4627": " śakyaṃ dviṣanto manyante hiṃsanti ca tataḥ param ||Panc_3.55||",
    "GK22vispancu:4628": " evaṃ prajīva-mantraḥ |",
    "GK22vispancu:4629": " idam āsana-saṃjñakam |",
    "GK22vispancu:4630": " etat samākarṇya cirañjīvinaṃ prāha-bhadra ! tvam api svābhiprāyaṃ vada |",
    "GK22vispancu:4631": " so 'bravīt-deva ! ṣāḍguṇya-madhye mama saṃśrayaḥ samyak pratibhāti |",
    "GK22vispancu:4632": " tat tasyānuṣṭhānaṃ kāryam |",
    "GK22vispancu:4633": " uktaṃ ca-",
    "GK22vispancu:4634": " asahāyaḥ samartho 'pi tejasvī kiṃ kariṣyati |",
    "GK22vispancu:4635": " nirvāte jvalito vahniḥ svayam eva praśāmyati ||Panc_3.56||",
    "GK22vispancu:4636": " saṅgatiḥ śreyasī puṃsāṃ sva-pakṣe ca viśeṣataḥ |",
    "GK22vispancu:4637": " tuṣair api paribhraṣṭā na prarohanti taṇḍulāḥ ||Panc_3.57||",
    "GK22vispancu:4638": " tad atraiva sthitena tvayā kaścit samarthaḥ samāśrayaṇīyaḥ, yo",
    "GK22vispancu:4639": " vipat-pratikāraṃ karoti |",
    "GK22vispancu:4640": " yadi punas tvaṃ sva-sthānaṃ tyaktvānyatra yāsyasi |",
    "GK22vispancu:4641": " tat ko 'pi te vāṅ-mātreṇāpi sahāyatvaṃ na kariṣyati |",
    "GK22vispancu:4642": " uktaṃ ca,",
    "GK22vispancu:4643": " yataḥ-",
    "GK22vispancu:4644": " vanāni dahato vahneḥ sakhī bhavati mārutaḥ |",
    "GK22vispancu:4645": " sa eva dīpa-nāśāya kṛśe kasyāsti sauhṛdam ||Panc_3.58||",
    "GK22vispancu:4646": " athavā naitad ekāntaṃ yad balinam ekaṃ samāśrayet |",
    "GK22vispancu:4647": " laghūnām api saṃśrayo rakṣāyai eva bhavati |",
    "GK22vispancu:4648": " uktaṃ ca, yataḥ-",
    "GK22vispancu:4649": " saṅghātavān yathā veṇur niviḍair veṇubhir vṛtaḥ |",
    "GK22vispancu:4650": " na śakyeta samucchettuṃ durbalo 'pi yathā nṛpaḥ ||Panc_3.59||",
    "GK22vispancu:4651": " yadi punar uttama-saṃśrayo bhavati tat kim ucyate ? uktaṃ ca-",
    "GK22vispancu:4652": " mahājanasya samparkaḥ kasya nonnati-kārakaḥ |",
    "GK22vispancu:4653": " padma-patra-sthitaṃ toyaṃ dhatte muktā-phala-śriyam ||Panc_3.60||",
    "GK22vispancu:4654": " tad evaṃ saṃśrayaṃ vinā na kaścit pratīkāro bhavati iti me'bhiprāyaḥ |",
    "GK22vispancu:4655": " evaṃ cirañjīvi-mantraḥ |",
    "GK22vispancu:4656": " athaivam abhihite sa meghavarṇo rājā cirantanaṃ pitṛ-sacivaṃ dīrghāyuṣaṃ",
    "GK22vispancu:4657": " sakala-nīti-śāstra-pāraṅgataṃ sthirajīvi-nāmānaṃ praṇamya provāca-tāta !",
    "GK22vispancu:4658": " yad ete mayā pṛṣṭāḥ sacivās tāvad atra-sthitasyāpi tava tat-parīkṣārtham,",
    "GK22vispancu:4659": " yena tvaṃ sakalaṃ śrutvā yad ucitaṃ tan me samādiśasi |",
    "GK22vispancu:4660": " tad yady uktaṃ bhavati tas samādeśyam |",
    "GK22vispancu:4661": " sa āha-vatsa ! sarvair apy etair nīti-śāstrāśrayam uktaṃ sacivaiḥ |",
    "GK22vispancu:4662": " tad upayujyate sva-kālocitaṃ sarvam eva |",
    "GK22vispancu:4663": " param eṣa dvaidhībhāvasya kālaḥ |",
    "GK22vispancu:4664": " uktaṃ ca-",
    "GK22vispancu:4665": " aviśvāsaṃ sadā tiṣṭhet sandhinā vigraheṇa ca |",
    "GK22vispancu:4666": " dvaidhī-bhāvaṃ samāśritya pāpe śatrau balīyasi ||Panc_3.61||",
    "GK22vispancu:4667": " tac chatruṃ viśvāsyāviśvastair lobhaṃ darśayadbhiḥ sukhenocchidyate ripuḥ",
    "GK22vispancu:4668": " | uktaṃ ca-",
    "GK22vispancu:4669": " ucchedyam api vidvāṃso vardhayanty arim ekadā |",
    "GK22vispancu:4670": " guḍena vardhitaḥ śleṣmā yato niḥśeṣatāṃ vrajet ||Panc_3.62||",
    "GK22vispancu:4671": " tathā ca-",
    "GK22vispancu:4672": " strīṇāṃ śatroḥ kumitrasya paṇya-strīṇāṃ viśeṣataḥ |",
    "GK22vispancu:4673": " yo bhaved eka-bhāvo 'tra na sa jīvati mānavaḥ ||Panc_3.63||",
    "GK22vispancu:4674": " kṛtyaṃ deva-dvijātīnām ātmanaś ca guros tathā |",
    "GK22vispancu:4675": " eka-bhāvena kartavyaṃ śeṣaṃ dvaidha-samāśritam ||Panc_3.64||",
    "GK22vispancu:4676": " eko bhāvaḥ sadā śasto yatīnāṃ bhāvitātmanām |",
    "GK22vispancu:4677": " śrī-lubdhānāṃ na lokānāṃ viśeṣeṇa mahī-bhujām ||Panc_3.65||",
    "GK22vispancu:4678": " tad dvaidhībhāvaṃ saṃśritasya tava sva-sthāne vāso bhaviṣyati, lobhāśrayāc ca śatrum uccāṭayiṣyasi aparaṃ-yadi kiñcic chidraṃ tasya paśyasi, tad gatvā vyāpādayiṣyasi |",
    "GK22vispancu:4679": " meghavarṇa āha-tāta mayā so 'vidita saṃśrayaḥ |",
    "GK22vispancu:4680": " tat kathaṃ tasya chidraṃ jñāsyāmi ?",
    "GK22vispancu:4681": " sthirajīvy āha-vatsa ! na kevalaṃ sthānaṃ, chidrāṇy api tasya",
    "GK22vispancu:4682": " prakaṭīkariṣyāmi praṇadhibhiḥ |",
    "GK22vispancu:4683": " uktaṃ ca-",
    "GK22vispancu:4684": " gāvo gandhena paśyanti vedaiḥ paśyanti vai dvijāḥ |",
    "GK22vispancu:4685": " cārai paśyanti rājānaś cakṣurbhyām itare janāḥ ||Panc_3.66||",
    "GK22vispancu:4686": " uktaṃ cātra viṣaye-",
    "GK22vispancu:4687": " yas tīrthāni nije pakṣe para-pakṣe viśeṣataḥ |",
    "GK22vispancu:4688": " guptaiś cārair nṛpo vetti na sa durgatim āpnuyāt ||Panc_3.67||",
    "GK22vispancu:4689": " meghavarṇa āha-tāta, kāni tīrthāny ucyante ? kati saṅkhyāni ca ? kīdṛśā guptacarāḥ ? tat sarvaṃ nivedyatām iti |",
    "GK22vispancu:4690": " sa āha-atra viṣaye bhagavatā nāradena yudhiṣṭhiraḥ proktaḥ |",
    "GK22vispancu:4691": " yac",
    "GK22vispancu:4692": " chatru-pakṣe'ṣṭādaśa-tīrthāni, sva-pakṣe pañcadaśa |",
    "GK22vispancu:4693": " tribhis tribhir guptacarais tāni jñeyāni |",
    "GK22vispancu:4694": " tair jñātaiḥ sva-pakṣaḥ para-pakṣaś ca vaśyo bhavati |",
    "GK22vispancu:4695": " uktaṃ ca nāradena yudhiṣṭhiraṃ prati-",
    "GK22vispancu:4696": " kaccid aṣṭadaśāny eṣu sva-pakṣe daśa pañca ca |",
    "GK22vispancu:4697": " tribhis tribhir avijñātair vetsi tīrthāni cārakaiḥ ||Panc_3.68||",
    "GK22vispancu:4698": " tīrtha-śabdenāyukta-karmābhidhīyate |",
    "GK22vispancu:4699": " tad yadi teṣāṃ kutsitaṃ bhavati tat svāmino 'bhighātāya, yadi pradhānaṃ bhavati tad-vṛddhaye syād iti |",
    "GK22vispancu:4700": " tad",
    "GK22vispancu:4701": " yathā-mantrī, purohitaḥ, senāpatiḥ, yuvarājaḥ, dauvārikaḥ, antarvāsikaḥ,",
    "GK22vispancu:4702": " praśāsakaḥ, samāhartṛ-sannidhātṛ-pradeṣṭṛ-jñāpakāḥ, sādhanādhyakṣaḥ,",
    "GK22vispancu:4703": " gajādhyakṣaḥ, kośādhyakṣaḥ, durgapāla-karapāla-sīmāpāla-protkaṭa-bhṛtyāḥ |",
    "GK22vispancu:4704": " eṣāṃ bhedena drāg ripuḥ sādhyate |",
    "GK22vispancu:4705": " sva-pakṣe ca devī, jananī, kañcukī,",
    "GK22vispancu:4706": " mālikaḥ, śayyā-pālakaḥ, spaśādhyakṣaḥ, sāṃvatsarikaḥ, bhiṣag,",
    "GK22vispancu:4707": " tāmbūla-vāhakaḥ, ācāryaḥ, aṅga-rakṣakaḥ, sthāna-cintakaḥ, chatradharaḥ,",
    "GK22vispancu:4708": " vilāsinī |",
    "GK22vispancu:4709": " eṣāṃ vaira-dvāreṇa sva-pakṣe vighātaḥ |",
    "GK22vispancu:4710": " tathā ca-",
    "GK22vispancu:4711": " vaidya-sāṃvatsarācāryāḥ sva-pakṣe'dhikṛtāś carāḥ |",
    "GK22vispancu:4712": " tathāhi-tuṇḍikonmattāḥ sarvaṃ jānanti śatruṣu ||Panc_3.69||",
    "GK22vispancu:4713": " tathā ca-",
    "GK22vispancu:4714": " kṛtvā kṛtya-vidas tīrtheṣv antaḥ praṇidhayaḥ padam |",
    "GK22vispancu:4715": " vidāṅkurvantu mahatas talaṃ vidviṣad-ambhasaḥ ||Panc_3.70||",
    "GK22vispancu:4716": " evaṃ mantri-vākyam ākarṇyātrāntare meghavarṇa āha-tāta ! atha kiṃ nimittam",
    "GK22vispancu:4717": " evaṃvidhaṃ prāṇāntikaṃ sadaiva vāyasolūkānāṃ vairam ?",
    "GK22vispancu:4718": " sa āha-vatsa ! kadācid",
    "GK22vispancu:4719": " dhaṃsa-śuka-kokila-cātaka-ulūka-mayūra-kapāta-pārāvata-viṣkira-prabhṛtayaḥ",
    "GK22vispancu:4720": " sarve'pi pakṣiṇaḥ sametya sodvegaṃ mantrayitum ārabdhāḥ |",
    "GK22vispancu:4721": " aho asmākaṃ tāvad vainateyo rājā, sa ca vāsudeva-bhakto na kām api cintām asmākaṃ karoti",
    "GK22vispancu:4722": " tat kiṃ tena vṛthāsvāminā ? yo lubdhaka-pāśair nityaṃ nibadhyamānānāṃ na rakṣāṃ vidhatte |",
    "GK22vispancu:4723": " uktaṃ ca-",
    "GK22vispancu:4724": " yo na rakṣati vitrastān pīḍyamānān paraiḥ sadā |",
    "GK22vispancu:4725": " jantūn pārthiva-rūpeṇa sa kṛtānto na saṃśayaḥ ||Panc_3.71||",
    "GK22vispancu:4726": " yadi na syān narapatiḥ samyaṅ netāḥ tataḥ prajāḥ |",
    "GK22vispancu:4727": " akarṇadhārā jaladhau viplaveteha naur iva ||Panc_3.72||",
    "GK22vispancu:4728": " ṣaḍ imān puruṣo jahyād bhinnāṃ nāvam ivārṇave |",
    "GK22vispancu:4729": " apravaktāram ācāryam anadhīyānam ṛtvijam ||Panc_3.73||",
    "GK22vispancu:4730": " arakṣitāraṃ rājānaṃ bhāryāṃ cāpirya-vādinīm |",
    "GK22vispancu:4731": " grāma-kāmaṃ ca gopālaṃ vana-kāmaṃ ca nāpitam ||Panc_3.74|| (yugmam)",
    "GK22vispancu:4732": " tat, sañcityānyaḥ kaścid rājā vihaṅgamānāṃ kriyatām iti |",
    "GK22vispancu:4733": " atha tair bhadrākāram ulūkam avalokya sarvair abhihitam-yad eṣa ulūko rājāsmākaṃ",
    "GK22vispancu:4734": " bhaviṣyati, tad ānīyantāṃ nṛpābhiṣeka-sambandhinaḥ sambhārāḥ iti |",
    "GK22vispancu:4735": " atha sādhite vividha-tīrthodake, praguṇīkṛte'ṣṭottara-śata-mūlikā-saṅghāte",
    "GK22vispancu:4736": " pradatte siṃhāsane, vartite saptadvīpa-samudra-bhūdhara-vicitre",
    "GK22vispancu:4737": " dharitrī-maṇḍale, prastārite vyāghra-carmaṇi āpūriteṣu hema-kumbheṣu",
    "GK22vispancu:4738": " dīpeṣu vādyeṣu ca sajjīkṛteṣu darpaṇādiṣu māṅgalya-vastuṣu, paṭhatsu",
    "GK22vispancu:4739": " vandi-mukhyeṣu, vedoccāraṇa-pareṣu samudita-mukheṣu brāhmaṇeṣu, gīta-pare",
    "GK22vispancu:4740": " yuvati-jane, ānītāyām agra-mahiṣyāṃ kṛkālikāyām, ulūko 'bhiṣekārthaṃ yāvat siṃhāsane upaviśati tāvat kuto 'pi vāyasaḥ samāyātaḥ so 'cintayat-aho !",
    "GK22vispancu:4741": " kim eṣa sakala-pakṣi-samāgamo mahotsavaś ca ? atha te pakṣiṇas taṃ dṛṣṭvā mithaḥ procuḥ",
    "GK22vispancu:4742": " pakṣiṇāṃ madhye vāyasaś caturaḥ śrūyate |",
    "GK22vispancu:4743": " uktaṃ ca-",
    "GK22vispancu:4744": " narāṇāṃ nāpito dhūrtaḥ pakṣiṇāṃ caiva vāyasaḥ |",
    "GK22vispancu:4745": " daṃṣṭriṇāṃ ca śṛgālas tu śvebhikṣus tapasvinām ||Panc_3.75||",
    "GK22vispancu:4746": " tad asyāpi vacanaṃ grāhyam |",
    "GK22vispancu:4747": " uktaṃ ca-",
    "GK22vispancu:4748": " bahudhā bahubhiḥ sārdhaṃ cintitāḥ sunirūpitāḥ |",
    "GK22vispancu:4749": " kathañcin na vilīyante vidvadbhiś cintitā nayāḥ ||Panc_3.76||",
    "GK22vispancu:4750": " atha vāyasaḥ sametya tān āha-aho ! kiṃ mahājana-samāgamo 'yaṃ",
    "GK22vispancu:4751": " parama-mahotsavaś ca |",
    "GK22vispancu:4752": " te procuḥ-bhoḥ ! nāsti kaścid vihaṅgamānāṃ rājā, tad asyolūkasya vihaṅga-rājyābhiṣeko nirūpitas tiṣṭhati samasta-pakṣibhiḥ |",
    "GK22vispancu:4753": " tattvam api sva-mataṃ dehi |",
    "GK22vispancu:4754": " prastāve samāgato 'si |",
    "GK22vispancu:4755": " athāsau kāko vihasyāha-aho ! na yuktam etat |",
    "GK22vispancu:4756": " yan",
    "GK22vispancu:4757": " mayūra-haṃsa-kokila-cakravāka-śuka-kāraṇḍava-hārīta-sārasādiṣu",
    "GK22vispancu:4758": " pakṣi-pradhāneṣu vidyamāneṣu divāndhasyāsya karāla-vaktrasyābhiṣekaḥ",
    "GK22vispancu:4759": " kriyate |",
    "GK22vispancu:4760": " tatraitan mama matam |",
    "GK22vispancu:4761": " yataḥ-",
    "GK22vispancu:4762": " vakra-nāsaṃ sujihmākṣaṃ krūram apriya-darśanam |",
    "GK22vispancu:4763": " akruddhasyedṛśaṃ vaktraṃ bhavet kruddhasya kīdṛśam ||Panc_3.77||",
    "GK22vispancu:4764": " svabhāva-raudram atyugraṃ krūram apriya-vādinam |",
    "GK22vispancu:4765": " ulūkaṃ nṛpatiṃ kṛtvā kā naḥ siddhir bhaviṣyati ||Panc_3.78||",
    "GK22vispancu:4766": " aparaṃ vainateye svāmini sthite kim eṣa divāndhaḥ kriyate rājā ? tad yadyapi guṇavān bhavati, tathāpy ekasmin svāmini sthite nānyo bhūpaḥ",
    "GK22vispancu:4767": " praśasyate |",
    "GK22vispancu:4768": " eka eva hitārthāya tejasvī pārthivo bhuvaḥ |",
    "GK22vispancu:4769": " yugānta iva bhāsvanto bahavo 'tra vipattaye ||Panc_3.79||",
    "GK22vispancu:4770": " tat tasya nāmnāpi yūyaṃ pareṣām agamyā bhaviṣyatha |",
    "GK22vispancu:4771": " uktaṃ ca-",
    "GK22vispancu:4772": " gurūṇāṃ nāma-mātre'pi gṛhīte svāmi-sambhave |",
    "GK22vispancu:4773": " duṣṭānāṃ purataḥ kṣemaṃ tat-kṣaṇād eva jāyate ||Panc_3.80||",
    "GK22vispancu:4774": " tathā ca-",
    "GK22vispancu:4775": " vyapadeśena mahatāṃ siddiḥ sañjāyate parā |",
    "GK22vispancu:4776": " śaśino vyapadeśena vasanti śaśakāḥ sukham ||Panc_3.81||",
    "GK22vispancu:4777": " pakṣiṇa ūcuḥ-katham etat ?",
    "GK22vispancu:4778": " sa āha-",
    "GK22vispancu:4779": " kathā 1",
    "GK22vispancu:4780": " caturdanta-nāma-mahā-gaja-kathā",
    "GK22vispancu:4781": " kasmiṃścid vane caturdanto nāma mahā-gajo yūthādhipaḥ prativasati sma |",
    "GK22vispancu:4782": " tatra kadācin mahaty anāvṛṣṭiḥ sañjātā prabhūta-varṣāṇi yāvat |",
    "GK22vispancu:4783": " tayā",
    "GK22vispancu:4784": " taḍāga-hrada-palvala-sarāṃsi śoṣam upagatāni |",
    "GK22vispancu:4785": " atha taiḥ samasta-gajaiḥ sa gajarājaḥ proktaḥ-deva ! pipāsākulā gaja-kalabhā mṛta-prāyā apare mṛtāś ca",
    "GK22vispancu:4786": " | tad anviṣyatāṃ kaścij jalāśayo yatra jala-pānena svasthatāṃ vrajanti |",
    "GK22vispancu:4787": " tataś ciraṃ dhyātvā tenābhihitam-asti mahā-hrado vivikte pradeśe sthala-madhya-gataḥ pātāla-gaṅgā-jalena sadaiva pūrṇaḥ |",
    "GK22vispancu:4788": " tat tatra gamyatāṃ iti |",
    "GK22vispancu:4789": " tathānuṣṭḥite pañcarātram upasarpadbhiḥ samāsāditas taiḥ sa hradaḥ |",
    "GK22vispancu:4790": " tatra svecchayā jalam avagāhyās tam anavelāyāṃ niṣkrāntāḥ |",
    "GK22vispancu:4791": " tasya ca hradasya samantāc chaśaka-bilāni asaṅkhyāni sukomala-bhūmau tiṣṭhanti |",
    "GK22vispancu:4792": " tāny api samastair api tair gajair itas tato bhramadbhiḥ paribhagnāni |",
    "GK22vispancu:4793": " bahavaḥ śaśakāḥ bhagna-pāda-śiro-grīvā vihitāḥ |",
    "GK22vispancu:4794": " kecin mṛtāḥ kecij jīva-śeṣā jātāḥ",
    "GK22vispancu:4795": " atha gate tasmin gaja-yūthe śaśakāḥ sodvegā gajapāda-kṣuṇṇa-samāvāsāḥ",
    "GK22vispancu:4796": " kecid bhagna-pādāḥ |",
    "GK22vispancu:4797": " anye jarjarita-kalevarā rudhira-plutāḥ |",
    "GK22vispancu:4798": " anye",
    "GK22vispancu:4799": " hata-śiśavo bāṣpa-pihita-locanāḥ sametya mitho mantraṃ cakruḥ-aho vinaṣṭā vayam |",
    "GK22vispancu:4800": " nityam evaitad gaja-yūtham āgamiṣyati yato nānyatra jalam asti |",
    "GK22vispancu:4801": " tat sarveṣāṃ nāśo bhaviṣyati |",
    "GK22vispancu:4802": " uktaṃ ca-",
    "GK22vispancu:4803": " spṛśann api gajo hanti jighrann api bhujaṅgamaḥ |",
    "GK22vispancu:4804": " hasann api nṛpo hanti mānayann api durjanaḥ ||Panc_3.82||",
    "GK22vispancu:4805": " tac cintyatāṃ kaścid upāyaḥ |",
    "GK22vispancu:4806": " tatraikaḥ provāca-gamyatāṃ deśa-tyāgena |",
    "GK22vispancu:4807": " kim anyat ? uktaṃ ca manunā vyāsena ca-",
    "GK22vispancu:4808": " tyajed ekaṃ kulasyārthe grāmasyārthe kulaṃ tyajet |",
    "GK22vispancu:4809": " grāmaṃ janapadasyārthe ātmārthe pṛthivīṃ tyajet ||Panc_3.83||",
    "GK22vispancu:4810": " kṣemyāṃ śasya-pradāṃ nityaṃ paśu-vṛddhi-karīm api |",
    "GK22vispancu:4811": " parityajen nṛpo bhūmim ātmārtham avicārayan ||Panc_3.84||",
    "GK22vispancu:4812": " āpad-arthe dhanaṃ rakṣed dārān rakṣed dhanair api |",
    "GK22vispancu:4813": " ātmānaṃ satataṃ rakṣed dārair api dhanair api ||Panc_3.85||",
    "GK22vispancu:4814": " tataś cānye procuḥ-bhoḥ ! pitṛ-paitāmahaṃ sthānaṃ na śakyate sahasā tyaktum |",
    "GK22vispancu:4815": " tat kriyatāṃ teṣāṃ kṛte kācid vibhīṣikā |",
    "GK22vispancu:4816": " yat katham api daivān na samāyānti |",
    "GK22vispancu:4817": " uktaṃ ca-",
    "GK22vispancu:4818": " nirviṣeṇāpi sarpeṇa kartavyā mahatī phaṭā |",
    "GK22vispancu:4819": " viṣaṃ bhavatu mā vāstu phaṭāṭopo bhayaṅkaraḥ ||Panc_3.86||",
    "GK22vispancu:4820": " athānye procuḥ-yady evaṃ tatas teṣāṃ mahad-vibhīṣikā-sthānam asti yena nāgamiṣyanti |",
    "GK22vispancu:4821": " sā ca catura-dūtāyattā vibhīṣikā |",
    "GK22vispancu:4822": " yato vijayadatto nāmāsmat-svāmī śaśakaś candra-maṇḍale nivasati |",
    "GK22vispancu:4823": " tat preṣyatāṃ kaścin",
    "GK22vispancu:4824": " mithyā-dūto yūthādhipa-sakāśaṃ yac candras tvām atra hrada āgacchantaṃ",
    "GK22vispancu:4825": " niṣedhayati, yato 'smat-parigraho 'sya samantād vasati |",
    "GK22vispancu:4826": " evam abhihite śraddheya-vacanāt kadāpi nivartate |",
    "GK22vispancu:4827": " athānye procuḥ-yady evaṃ tad asti",
    "GK22vispancu:4828": " lambakarṇo nāma śaśakaḥ |",
    "GK22vispancu:4829": " sa ca vacana-racanā-caturo dūta-karmajñaḥ |",
    "GK22vispancu:4830": " sa tatra preṣyatām iti |",
    "GK22vispancu:4831": " uktaṃ ca-",
    "GK22vispancu:4832": " sākāro niḥspṛho vāgmī nānā-śāstra-vicakṣaṇaḥ |",
    "GK22vispancu:4833": " para-cittāvagantā ca rājño dūtaḥ sa iṣyate ||Panc_3.87||",
    "GK22vispancu:4834": " anyac ca-",
    "GK22vispancu:4835": " yo mūrkhaṃ laulya-sampannaṃ rāja-dvārikam ācaret |",
    "GK22vispancu:4836": " mithyā-vādaṃ viśeṣeṇa tasya kāryaṃ na sidhyati ||Panc_3.88||",
    "GK22vispancu:4837": " tad anviṣyatāṃ yady asmād vyasanād ātmanāṃ sunirmuktiḥ |",
    "GK22vispancu:4838": " athānye procuḥ-aho yuktam etat |",
    "GK22vispancu:4839": " nānyaḥ kaścid upāyo 'smākaṃ jīvitasya |",
    "GK22vispancu:4840": " tathaiva kriyatām |",
    "GK22vispancu:4841": " atha lambakarṇo gaja-yūthādhipa-samīpe nirūpito gataś ca |",
    "GK22vispancu:4842": " tathānuṣṭhite lambakarṇo 'pi gaja-mārgam āsādyāgamyaṃ sthalam āruhya taṃ gajam uvāca-bhoḥ bhoḥ duṣṭa-gaja ! kim evaṃ līlayā niḥśaṅkayātra candra-hrada",
    "GK22vispancu:4843": " āgacchasi ? tan nāgantavyaṃ nivartyatām iti |",
    "GK22vispancu:4844": " tad ākarṇya vismita-manā gaja āha-bhoḥ ! kas tvam ?",
    "GK22vispancu:4845": " sa āha-ahaṃ lambakarṇo nāma śaśakaś candra-maṇḍale vasāmi |",
    "GK22vispancu:4846": " sāmprataṃ bhagavatā candramasā tava pārśve prahito dūtaḥ |",
    "GK22vispancu:4847": " jānāty eva bhavān |",
    "GK22vispancu:4848": " yathārtha-vādino dūtasya na doṣaḥ karaṇīyaḥ |",
    "GK22vispancu:4849": " dūta-mukhā hi rājānaḥ sarva",
    "GK22vispancu:4850": " eva |",
    "GK22vispancu:4851": " uktaṃ ca-",
    "GK22vispancu:4852": " udyateṣv api śastreṣu bandhu-varga-vadheṣv api |",
    "GK22vispancu:4853": " puruṣāṇy api jalpanto vadhyā dūtā na bhūbhujā ||Panc_3.89||",
    "GK22vispancu:4854": " tac chrutvā sa āha-bhoḥ śaśaka ! tat kathaya bhagavataś candramasaḥ sandeśam |",
    "GK22vispancu:4855": " yena satvaraṃ kriyate |",
    "GK22vispancu:4856": " sa āha-bhavatātīta-divase yūthena sahāgacchatā prabhūtāḥ śaśakā nipātitāḥ |",
    "GK22vispancu:4857": " tat kiṃ na vetti bhavān |",
    "GK22vispancu:4858": " yan mama parigraho 'yam |",
    "GK22vispancu:4859": " tad yadi jīvitena te prayojanaṃ tadā kenāpi prayojanenāpy atra hrade nāgantavyam iti sandeśaḥ",
    "GK22vispancu:4860": " gaja āha-atha kva vartate bhagavān svāmī candraḥ |",
    "GK22vispancu:4861": " sa āha-atra hrade sāmprataṃ śaśakānāṃ bhavad-yūtha-mathitānāṃ hata-śeṣāṇāṃ",
    "GK22vispancu:4862": " samāśvāsanāya samāyātas tiṣṭhati |",
    "GK22vispancu:4863": " ahaṃ punas tavāntikaṃ preṣitaḥ |",
    "GK22vispancu:4864": " gaja āha-yady evaṃ tad darśaya me taṃ svāminaṃ yena praṇamyānyatra gacchāmi |",
    "GK22vispancu:4865": " śaśaka āha-āgaccha mayā sahaikakī yena darśayāmi |",
    "GK22vispancu:4866": " tathānuṣṭhite śaśako niśā-samaye taṃ hrada-tīre nītvā jala-madhye sthitaṃ",
    "GK22vispancu:4867": " candra-bimbam adarśayat |",
    "GK22vispancu:4868": " āha ca-bhoḥ eṣa naḥ svāmī jala-madhye",
    "GK22vispancu:4869": " samādhisthas tiṣṭhati tan-nibhṛtaṃ praṇamya vrajeti |",
    "GK22vispancu:4870": " no cet,",
    "GK22vispancu:4871": " samādhi-bhaṅga-bhayād bhūyo 'pi prabhūtaṃ kopaṃ kariṣyati |",
    "GK22vispancu:4872": " atha gajo 'pi trasta-manās taṃ praṇamya punar gamanāya prasthitaḥ |",
    "GK22vispancu:4873": " śaśakaś ca tad-dinād ārabhya sa-parivārāḥ sukhena sveṣu sthāneṣu tiṣṭhanti sma |",
    "GK22vispancu:4874": " ato 'haṃ bravīmi vyapadeśena mahatām iti |",
    "GK22vispancu:4875": " api ca-",
    "GK22vispancu:4876": " kṣudram alasaṃ kāpuruṣaṃ vyasaninam akṛtajñaṃ jīvita-kāmaḥ |",
    "GK22vispancu:4877": " pṛṣṭha-pralapana-śīlaṃ svāmitve nābhiyojayet ||Panc_3.90||",
    "GK22vispancu:4878": " tathā ca-",
    "GK22vispancu:4879": " kṣudram arthapatiṃ prāpya nyāyānveṣaṇa-tat-parau |",
    "GK22vispancu:4880": " ubhāv api kṣayaṃ prāptau purā śaśaka-piñjalau ||Panc_3.91||",
    "GK22vispancu:4881": " te procuḥ-katham etat ?",
    "GK22vispancu:4882": " sa āha-",
    "GK22vispancu:4883": " kathā 2",
    "GK22vispancu:4884": " śaśa-kapiñjala-kathā",
    "GK22vispancu:4885": " kasmiṃścid vṛkṣe purāham avasam |",
    "GK22vispancu:4886": " tatrādhastāt koṭare kapiñjalo nāma caṭakaḥ prativasati sma |",
    "GK22vispancu:4887": " atha sadaivāstam anavelāyām āgatayor dvayor aneka-subhāṣita-goṣṭhyā devarṣi-brahmarṣi-rājarṣi-purāṇa-carita-kīrtanena",
    "GK22vispancu:4888": " ca paryaṭana-dṛṣṭāneka-kautūhala-prakathanena ca parama-sukham anubhavatoḥ kālo vrajati |",
    "GK22vispancu:4889": " atha kadācit kapiñjalaḥ prāṇa-yātrārtham anyaiś caṭakaiḥ sahānyaṃ pakva-śāli-prāñaṃ deśaṃ gataḥ |",
    "GK22vispancu:4890": " tato yāvan niśā-samaye'pi nāyātas tāvad ahaṃ sodvega-manās tad-viprayoga-duḥkhitaś cintitavān-aho kim adya kapiñjalo nāyātaḥ |",
    "GK22vispancu:4891": " kiṃ kenāpi pāśena baddhaḥ ? āho svit kenāpi vyāpāditaḥ",
    "GK22vispancu:4892": " ? sarvathā yadi kuśalo bhavati, yan māṃ vinā na tiṣṭhati |",
    "GK22vispancu:4893": " evaṃ me cintayato bahūny anyāni vyatikrāntāni |",
    "GK22vispancu:4894": " tataś ca tatra koṭare kadācic chīghrago nāma śaśako 'stam anavelāyām āgatya praviṣṭaḥ |",
    "GK22vispancu:4895": " mayāpi",
    "GK22vispancu:4896": " kapiñjala-nirāśatvena na nivāritaḥ |",
    "GK22vispancu:4897": " athānyasminn ahani kapiñjalaḥ",
    "GK22vispancu:4898": " śāli-bhakṣaṇād atīva pīvara-tanuḥ svāśrayaṃ smṛtvā bhūyo 'py atraiva samāyātaḥ |",
    "GK22vispancu:4899": " athavā sādhv idam ucyate-",
    "GK22vispancu:4900": " na tādṛg jāyate saukhyam api svarge śarīriṇām |",
    "GK22vispancu:4901": " dāridrye'pi hi yādṛk syāt sva-deśe sva-pure gṛhe ||Panc_3.92||",
    "GK22vispancu:4902": " athāsau koṭarāntargataṃ śaśakaṃ dṛṣṭvā sākṣepam āha-bhoḥ śaśaka ! na tvayā sundaraṃ kṛtaṃ, yan mamāvasatha-sthāne praviṣṭo 'si |",
    "GK22vispancu:4903": " tac chīghraṃ niṣkramyatām |",
    "GK22vispancu:4904": " śaśaka āha-na tavedaṃ gṛham, kintu mamaiva |",
    "GK22vispancu:4905": " tat kiṃ mithyā paruṣāṇi jalpasi ? uktaṃ ca-",
    "GK22vispancu:4906": " vāpī-kūpa-taḍāgānāṃ devālaya-kujanmanām |",
    "GK22vispancu:4907": " utsargāt parataḥ svāmyam api kartuṃ na śakyate ||Panc_3.93||",
    "GK22vispancu:4908": " tathā ca-",
    "GK22vispancu:4909": " pratyakṣaṃ yasya yad bhuktaṃ kṣetrādyaṃ daśa vatsarān |",
    "GK22vispancu:4910": " tatra bhuktiḥ pramāṇaṃ syād na sākṣī nākṣarāṇi vā ||Panc_3.94||",
    "GK22vispancu:4911": " mānuṣāṇām ayaṃ nyāyo munibhiḥ parikīrtitaḥ |",
    "GK22vispancu:4912": " tiraścāṃ ca vihaṅgānāṃ yāvad eva samāśrayaḥ ||Panc_3.95||",
    "GK22vispancu:4913": " tan mamaitad gṛham, na taveti |",
    "GK22vispancu:4914": " kapiñjala āha-bhoḥ ! yadi smṛtiṃ pramāṇīkaroṣi, tad āgaccha mayā saha yena smṛti-pāṭhakaṃ pṛṣṭvā sa yasya dadāti sa gṛhṇātu |",
    "GK22vispancu:4915": " tathānuṣṭhite mayāpi cintitaṃ-kim atra bhaviṣyati ? mayā draṣṭavyo 'yaṃ",
    "GK22vispancu:4916": " nyāyaḥ |",
    "GK22vispancu:4917": " tataḥ kautukād aham api tāv anuprasthitaḥ |",
    "GK22vispancu:4918": " atrāntare tīkṣṇadaṃṣṭro nāmāraṇya-mārjāras tayor vivādaṃ śrutvā mārgāsannaṃ",
    "GK22vispancu:4919": " nadī-taṭam āsādya kṛta-kuśopagraho nimīlita-nayana ūrdhva-bāhur",
    "GK22vispancu:4920": " ardha-pāda-spṛṣṭa-bhūmiḥ śrī-sūryābhimukha imāṃ dharmopadeśanām akarot-aho",
    "GK22vispancu:4921": " ! asāro 'yaṃ saṃsāraḥ |",
    "GK22vispancu:4922": " kṣaṇa-bhaṅgurāḥ prāṇāḥ |",
    "GK22vispancu:4923": " svapna-sadṛśaḥ",
    "GK22vispancu:4924": " priya-samāgamaḥ |",
    "GK22vispancu:4925": " indra-jālavat kuṭumba-parigraho 'yam |",
    "GK22vispancu:4926": " tad dharmaṃ muktvā nānyā gatir asti |",
    "GK22vispancu:4927": " uktaṃ ca-",
    "GK22vispancu:4928": " anityāni śarīrāṇi vibhavo naiva śāśvataḥ |",
    "GK22vispancu:4929": " nityaṃ saṃnihito mṛtyuḥ kartavyo dharma-saṃgrahaḥ ||Panc_3.96||",
    "GK22vispancu:4930": " yasya dharma-vihīnāni dināny āyānti yānti ca |",
    "GK22vispancu:4931": " sa lohakāra-bhastreva śvasann api na jīvati ||Panc_3.97||",
    "GK22vispancu:4932": " nācchādayati kaupīnaṃ na daṃśa-maśakāpaham |",
    "GK22vispancu:4933": " śunaḥ-puccham iva vyarthaṃ pāṇḍityaṃ dharma-varjitam ||Panc_3.98||",
    "GK22vispancu:4934": " anyac ca-",
    "GK22vispancu:4935": " pulākā iva dhānyeṣu pūtikā iv pakṣiṣu |",
    "GK22vispancu:4936": " maśakā iva martyeṣu yeṣāṃ dharmo na kāraṇam ||Panc_3.99||",
    "GK22vispancu:4937": " śreyaḥ puṣpa-phalaṃ vṛkṣād dadhnaḥ śreyo ghṛtaṃ smṛtam |",
    "GK22vispancu:4938": " śreyas tailaṃ ca puṇyākāc chreyān dharmas tu mānuṣāt ||Panc_3.100||",
    "GK22vispancu:4939": " sṛṣṭā mūtra-purīṣārtham āhārāya ca kevalam |",
    "GK22vispancu:4940": " dharma-hīnāḥ parārthāya puruṣāḥ paśavo yathā ||Panc_3.101||",
    "GK22vispancu:4941": " sthairyaṃ sarveṣu kṛtyeṣu śaṃsanti naya-paṇḍitāḥ |",
    "GK22vispancu:4942": " bahv-antarāya-yuktasya dharmasya tvaritā gatiḥ ||Panc_3.102||",
    "GK22vispancu:4943": " saṅkṣepāt kathyate dharmo janāḥ kiṃ vistareṇa vaḥ |",
    "GK22vispancu:4944": " paropakāraḥ puṇyāya pāpāya para-pīḍanam ||Panc_3.103||",
    "GK22vispancu:4945": " śrūyatāṃ dharma-sarvasvaṃ śrutvā caivāvadhāryatām |",
    "GK22vispancu:4946": " ātmanaḥ pratikūlāni pareṣāṃ na samācaret ||Panc_3.104||",
    "GK22vispancu:4947": " atha tasya tāṃ dharmopadeśanāṃ śrutvā śaśaka āha-bhoḥ bhoḥ kapiñjala ! eṣa",
    "GK22vispancu:4948": " nadī-tīre tapasvī dharma-vādī tiṣṭhati |",
    "GK22vispancu:4949": " tad enaṃ pṛcchāvaḥ |",
    "GK22vispancu:4950": " kapiñjala āha-nanu svabhāvato 'yam asmākaṃ śatru-bhūtaḥ |",
    "GK22vispancu:4951": " tad dūre sthitvā pṛcchāvaḥ |",
    "GK22vispancu:4952": " kadācid asya vrata-vaikalyaṃ sampadyeta |",
    "GK22vispancu:4953": " tato dūrastho tāv",
    "GK22vispancu:4954": " ūcatuḥ-bhos tapasvin ! dharmopadeśaka ! āvayor vivādo vartate |",
    "GK22vispancu:4955": " tad",
    "GK22vispancu:4956": " dharma-śāstra-dvāreṇāsmākaṃ nirṇayaṃ kuru |",
    "GK22vispancu:4957": " yo hīnavādī sa te bhakṣya iti",
    "GK22vispancu:4958": " sa āha-bhadrau ! mā maivaṃ vadatam |",
    "GK22vispancu:4959": " nivṛtto 'haṃ naraka-mārgād",
    "GK22vispancu:4960": " dhiṃsā-karmaṇaḥ |",
    "GK22vispancu:4961": " ahiṃsaiva dharma-mārgaḥ |",
    "GK22vispancu:4962": " uktaṃ ca-",
    "GK22vispancu:4963": " ahiṃsā-pūrvako dharmo yasmāt sarva-hite rataḥ |",
    "GK22vispancu:4964": " yūkā-mat-kuṇa-daṃśādīṃs tasmāt tān api rakṣayet ||Panc_3.105||",
    "GK22vispancu:4965": " hiṃsakāny api bhūtāni yo hiṃsati sa nirghṛṇaḥ |",
    "GK22vispancu:4966": " sa yāti narakaṃ ghoraṃ kiṃ punar yaḥ śubhāni ca ||Panc_3.106||",
    "GK22vispancu:4967": " ete'pi ye yājñikā yajña-karmaṇi paśūn vyāpādayanti, te mūrkhāḥ |",
    "GK22vispancu:4968": " paramārthaṃ śruter na jānanti |",
    "GK22vispancu:4969": " tatra kilaitad uktam-ajayaiṣṭavyam |",
    "GK22vispancu:4970": " ajā vrīhayas tāvat sapta-vārṣikāḥ kathyante na punaḥ paśu-viśeṣaḥ |",
    "GK22vispancu:4971": " uktaṃ ca-",
    "GK22vispancu:4972": " vṛkṣāṃś chittvā paśūn hatvā kṛtvā rudhira-kardamam |",
    "GK22vispancu:4973": " yady evaṃ gamyate svargaṃ narakaṃ kena gamyate ||Panc_3.107||",
    "GK22vispancu:4974": " tan nāhaṃ bhakṣayāmi |",
    "GK22vispancu:4975": " paraṃ jaya-parājaya-nirṇayaṃ kariṣyāmi |",
    "GK22vispancu:4976": " kintv ahaṃ vṛddho dūrān na yathāvac chṛṇomi |",
    "GK22vispancu:4977": " evaṃ jñātvā mama samīpa-vartino bhūtvā mamāgre nyāyaṃ vadataṃ, yena vijñāya, vivāda-paramārthaṃ vaco vadato me",
    "GK22vispancu:4978": " para-loka-bādhā na bhavati |",
    "GK22vispancu:4979": " uktaṃ ca-",
    "GK22vispancu:4980": " mānād vā yadi vā lobhāt krodhād vā yadi vā bhayāt |",
    "GK22vispancu:4981": " yo nyāyam anyathā brūte sa yāti narakaṃ naraḥ ||Panc_3.108||",
    "GK22vispancu:4982": " pañca paśv-anṛte hanti daśa hanti gavānṛte |",
    "GK22vispancu:4983": " śataṃ kanyānṛte hanti sahasraṃ puruṣānṛte ||Panc_3.109||",
    "GK22vispancu:4984": " upaviṣṭaḥ sabhā-madhye yo na vakti sphuṭaṃ vacaḥ |",
    "GK22vispancu:4985": " tasmād dūreṇa sa tyājyo na yo vā kīrtayed ṛtam ||Panc_3.110||",
    "GK22vispancu:4986": " tasmād viśrabdhau mama karṇopāntike sphuṭaṃ nivedayatam |",
    "GK22vispancu:4987": " kiṃ bahunā, tena kṣudreṇa tathā tau pūrṇaṃ viśvāsitau yathā tasyotsaṅga-vartinau jātau |",
    "GK22vispancu:4988": " tataś ca tenāpi sama-kālam evaikaḥ pādāntenākrānto 'nyo daṃṣṭrākrakacena ca tato gata-prāṇau bhakṣitāv iti |",
    "GK22vispancu:4989": " ato 'haṃ bravīmi-kṣudram artha-patiṃ",
    "GK22vispancu:4990": " prāpya (91) iti |",
    "GK22vispancu:4991": " bhavanto 'py enaṃ divāndhaṃ kṣudram artha-patim āsādya rātry-andhāḥ santaḥ",
    "GK22vispancu:4992": " śaśaka-piñjala-mārgeṇa yāsyanti |",
    "GK22vispancu:4993": " evaṃ jñātvā yad ucitaṃ tad vidheyam |",
    "GK22vispancu:4994": " atha tasya tad-vacanam ākarṇya sādhv anenābhihitam ity uktā, bhūyo 'pi",
    "GK22vispancu:4995": " pārthivāthaṃ sametya mantrayiṣyāmahe iti bruvāṇāḥ sarve pakṣiṇo yathābhimataṃ jagmuḥ |",
    "GK22vispancu:4996": " kevalam avaśiṣṭo bhadrāsanopaviṣṭo 'bhiṣekābhimukho",
    "GK22vispancu:4997": " divāndhaḥ kṛkālikayā sahāste |",
    "GK22vispancu:4998": " āha ca-kaḥ ko 'tra bhoḥ ! kim adyāpi na",
    "GK22vispancu:4999": " kriyate mamābhiṣekaḥ ?",
    "GK22vispancu:5000": " iti śrutvā kṛkālikayābhihitam-bhadra ! kuto 'yaṃ vighnas te kākena ? gatāś ca sarve'pi vihagā yathepsitāsu dikṣu kevalam eko 'yaṃ vāyaso 'vaśiṣṭas",
    "GK22vispancu:5001": " tiṣṭhati kenāpi kāraṇena |",
    "GK22vispancu:5002": " tat tvaritam uttiṣṭha, yena tvāṃ svāśrayaṃ",
    "GK22vispancu:5003": " prāpayāmi |",
    "GK22vispancu:5004": " tac chrutvā sa-viṣādam ulūko vāyasam āha-bho bho duṣṭātman ! kiṃ mayā te'pakṛtaṃ yad rājyābhiṣeko me vighnitaḥ ? tad adya-prabhṛti sānvayam āvayor vairaṃ sañjātam |",
    "GK22vispancu:5005": " uktaṃ ca-",
    "GK22vispancu:5006": " rohate sāyakair viddhaṃ chinnaṃ rohati cāsinā |",
    "GK22vispancu:5007": " vaco duruktaṃ bībhatsaṃ na prarohati vāk-kṣatam ||Panc_3.111||",
    "GK22vispancu:5008": " ity evam abhidhāya kṛkālikayā saha svāśramaṃ gataḥ |",
    "GK22vispancu:5009": " atha bhaya-vyākulo",
    "GK22vispancu:5010": " vāyaso vyacintayat-aho ! akāraṇaṃ vairam āsāditaṃ mayā |",
    "GK22vispancu:5011": " kim idaṃ vyāhṛtam",
    "GK22vispancu:5012": " ? uktaṃ ca-",
    "GK22vispancu:5013": " adeśa-kālajñam anāyati-kṣamaṃ",
    "GK22vispancu:5014": " yad apriyaṃ lāghava-kāri cātmanaḥ |",
    "GK22vispancu:5015": " yo 'trābravīt kāraṇa-varjitaṃ vaco na tad vacaḥ syād viṣam eva tad bhavet ||Panc_3.112||",
    "GK22vispancu:5016": " balopapanno 'pi hi buddhimān naraḥ",
    "GK22vispancu:5017": " pare nayen na svayam eva vairitām |",
    "GK22vispancu:5018": " bhiṣaṅ mamāstīti vicintya bhakṣayed akāraṇāt ko hi vicakṣaṇo viṣam ||Panc_3.113||",
    "GK22vispancu:5019": " parivādaḥ pariṣadi na kathañcit paṇḍitena vaktavyaḥ |",
    "GK22vispancu:5020": " satyam api tan na vācyaṃ yad uktam asukhāvahaṃ bhavati ||Panc_3.114||",
    "GK22vispancu:5021": " suhṛdbhir āptair asakṛd-vicāritaṃ",
    "GK22vispancu:5022": " svayaṃ hi buddhyā pravicāritāśrayam |",
    "GK22vispancu:5023": " karoti kāryaṃ khalu yaḥ sa buddhimān sa eva lakṣmyā yaśasāṃ ca bhājanam ||Panc_3.115||",
    "GK22vispancu:5024": " evaṃ vicintya kāko 'pi prayātaḥ |",
    "GK22vispancu:5025": " tadā-prabhṛty asmābhiḥ saha kauśikānām",
    "GK22vispancu:5026": " anvayā-gataṃ vairam asti |",
    "GK22vispancu:5027": " meghavarṇa āha-tāta ! evaṃ gate'smābhiḥ kiṃ kriyate ?",
    "GK22vispancu:5028": " sa āha-vatsa ! evaṃ gate'pi ṣāḍguṇyād aparaḥ sthūlo 'bhiprāyo 'sti |",
    "GK22vispancu:5029": " tam aṅgīkṛtya svayam evāhaṃ tad-vijayāya yāsyāmi |",
    "GK22vispancu:5030": " ripūn vañcayitvā vadhiṣyāmi",
    "GK22vispancu:5031": " | uktaṃ ca-",
    "GK22vispancu:5032": " bahu-buddhi-samāyuktāḥ suvijñānā balotkaṭān |",
    "GK22vispancu:5033": " śaktā vañcayituṃ dhūrtā brāhmaṇaṃ chāgalad iva ||Panc_3.116||",
    "GK22vispancu:5034": " meghavarṇa āha-katham etat ?",
    "GK22vispancu:5035": " so 'bravīt-",
    "GK22vispancu:5036": " kathā 3",
    "GK22vispancu:5037": " mitra-śarma-brāhmaṇa-kathā",
    "GK22vispancu:5038": " kasmiṃścid adhiṣṭhāne mitraśarmā nāma brāhmaṇaḥ kṛtāgnihotra-parigrahaḥ",
    "GK22vispancu:5039": " prativasati sma |",
    "GK22vispancu:5040": " tena kadācin māgha-māse saumyānile pravāti,",
    "GK22vispancu:5041": " meghācchādite gagane mandaṃ mandaṃ pravarṣati parjanye,",
    "GK22vispancu:5042": " paśu-prārthanārthaṃ kiñcid grāmāntaraṃ gatvā, kaścid yajamāno yācitaḥ-bho",
    "GK22vispancu:5043": " yajamāna ! āgāminyām amāvāsyāyām ahaṃ yakṣyāmi yajñam |",
    "GK22vispancu:5044": " tad dehi me paśum ekam |",
    "GK22vispancu:5045": " atha tena yasya śāstroktaḥ pīvara-tanuḥ paśuḥ pradattaḥ |",
    "GK22vispancu:5046": " so 'pi taṃ samartham itaś cetaś ca gacchantaṃ vijñāya skandhe kṛtvā satvaraṃ",
    "GK22vispancu:5047": " sva-purābhimukhaḥ pratasthe |",
    "GK22vispancu:5048": " atha tasya gacchato mārge trayo dhūrtāḥ kṣut-kṣāma-kaṇṭhāḥ saṃmukhā babhūvuḥ |",
    "GK22vispancu:5049": " taiś ca tādṛśaṃ pīvara-tanuṃ skandha ārūḍham ālokya, mitho",
    "GK22vispancu:5050": " 'bhihitaṃ-aho ! asya paśor bhakṣaṇād adyatanīyo hima-pāto vyarthatāṃ nīyate |",
    "GK22vispancu:5051": " tad enaṃ vañcayitvā paśum ādāya śīta-trāṇaṃ kurmaḥ |",
    "GK22vispancu:5052": " atha teṣām ekatamo veśa-parivartanaṃ vidhāya saṃmukho bhūtvāpamārgeṇa tam āhitāgnim ūce-bho bhoḥ ! bālāgnihotrin ! kim evaṃ jana-viruddhaṃ",
    "GK22vispancu:5053": " hāsya-kāryam anuṣṭhīyate ? yad eṣa sārameyo 'pavitraḥ skandhādhirūḍho nīyate |",
    "GK22vispancu:5054": " uktaṃ ca yataḥ |",
    "GK22vispancu:5055": " śvāna-kukkuṭa-cāṇḍālāḥ sama-sparśāḥ prakīrtitāḥ |",
    "GK22vispancu:5056": " rāsabhoṣṭrau viśeṣeṇa tasmāt tān naiva saṃspṛśet ||Panc_3.117||",
    "GK22vispancu:5057": " tataś ca tena kopābhibhūtenābhihitam-aho ! kim andho bhavān ? yat paśuṃ sārameyatvena pratipādayasi",
    "GK22vispancu:5058": " so 'bravīt-brahman ! kopas tvayā na kāryaḥ |",
    "GK22vispancu:5059": " yathecchaṃ gamyatām |",
    "GK22vispancu:5060": " atha yāvat kiñcid adhvano 'ntaraṃ gacchati, tāvad dvitīyo dhūrtaḥ",
    "GK22vispancu:5061": " sammukham abhyupetya tam uvāca-bhoḥ brahman ! kaṣṭaṃ kaṣṭam ! yadyapi vallabho 'yaṃ te mṛta-vatsas tathāpi skandham āropayitum ayuktam |",
    "GK22vispancu:5062": " uktaṃ ca yataḥ-",
    "GK22vispancu:5063": " tiryañcaṃ mānuṣaṃ vāpi yo mṛtaṃ saṃspṛśet kudhīḥ |",
    "GK22vispancu:5064": " pañca-gavyena śuddhiḥ syāt tasya cāndrāyaṇena vā ||Panc_3.118||",
    "GK22vispancu:5065": " athāsau sa-kopam idam āha-bhoḥ ! kim andho bhavān ? yat paśuṃ mṛta-vatsaṃ",
    "GK22vispancu:5066": " vadati |",
    "GK22vispancu:5067": " so 'bravīt-bhagavan ! mā kopaṃ kuru |",
    "GK22vispancu:5068": " ajñānān mayābhihitam |",
    "GK22vispancu:5069": " tat tvam ātma-ruciṃ samācara iti |",
    "GK22vispancu:5070": " atha yāvat stokaṃ vanāntaraṃ gacchati tāvat tṛtīyo 'nya-veśa-dhārī dhūrtaḥ sammukhaḥ samupetya tam uvāca-bhoḥ ! ayuktam etat, yad rāsabhaṃ skandhādhirūḍhaṃ nayasi |",
    "GK22vispancu:5071": " tat tyajyatām eṣaḥ |",
    "GK22vispancu:5072": " uktaṃ ca-",
    "GK22vispancu:5073": " yaḥ spṛśed rāsabhaṃ martyo jñānād ajñānato 'pi vā |",
    "GK22vispancu:5074": " sa-cailaṃ snānam uddiṣṭaṃ tasya pāpa-praśāntaye ||Panc_3.119||",
    "GK22vispancu:5075": " tat tyajainaṃ yāvad anyaḥ kaścin na paśyati |",
    "GK22vispancu:5076": " athāsau taṃ paśuṃ rāsabhaṃ manyamāno bhayād bhūmau prakṣipya sva-gṛham",
    "GK22vispancu:5077": " uddiśya palāyituṃ prārabdhaḥ |",
    "GK22vispancu:5078": " tatas te'pi trayo militvā paśum ādāya yathecchaṃ bhakṣitum ārabdhāḥ |",
    "GK22vispancu:5079": " ato 'haṃ bravīmi-bahu-buddhi-samāyuktāḥ (116) iti |",
    "GK22vispancu:5080": " athavā sādhv idam",
    "GK22vispancu:5081": " ucyate-",
    "GK22vispancu:5082": " abhinava-sevaka-vinayaiḥ prāghuṇakoktair vilāsinīr uditaiḥ |",
    "GK22vispancu:5083": " dhūrta-jana-vacana-nikarair iha kaścid avañcito nāsti ||Panc_3.120||",
    "GK22vispancu:5084": " kiṃ ca-durbalair api bahubhiḥ saha virodho na yuktaḥ |",
    "GK22vispancu:5085": " uktaṃ ca-",
    "GK22vispancu:5086": " bahavo na viroddhavyā durjayā hi mahājanāḥ |",
    "GK22vispancu:5087": " sphurantam api nāgendraṃ bhakṣayanti pipīlikāḥ ||Panc_3.121||",
    "GK22vispancu:5088": " meghavarṇa āha-katham etat ?",
    "GK22vispancu:5089": " sthirajīvī kathayati-",
    "GK22vispancu:5090": " kathā 4",
    "GK22vispancu:5091": " atidarpa-nāma-sarpa-kathā",
    "GK22vispancu:5092": " asti kasmiṃścid valmīke mahā-kāyaḥ kṛṣṇa-sarpo 'tidarpo nāma |",
    "GK22vispancu:5093": " sa kadācid vilānusāri-mārgam utsṛjyānyena laghu-dvāreṇa niṣkramitum ārabdhaḥ |",
    "GK22vispancu:5094": " niṣkrāmataś ca tasya mahā-kāyatvād daiva-vaśatayā laghu-vivaratvāc ca śarīre vraṇaḥ samutpannaḥ",
    "GK22vispancu:5095": " atha vraṇa-śoṇita-gandhānusāriṇībhiḥ",
    "GK22vispancu:5096": " pipīlikābhiḥ sarvato vyāpto vyākulīkṛtaś ca |",
    "GK22vispancu:5097": " kati vyāpādayati kati vā tāḍayati ? atha prabhūtatvād vistārita-bahu-vraṇaḥ kṣata-sarvāṅgo",
    "GK22vispancu:5098": " 'tidarpaḥ pañcatvam upāgataḥ |",
    "GK22vispancu:5099": " ato 'haṃ bravīmi-bahavo na viroddhavyā (121) iti |",
    "GK22vispancu:5100": " tad atrāsti me kiñcid vaktavyam eva |",
    "GK22vispancu:5101": " tad avadhārya yathoktam anuṣṭhīyatām |",
    "GK22vispancu:5102": " meghavarṇa āha-tat samādeśaya |",
    "GK22vispancu:5103": " tavādeśo nānyathā kartavyaḥ |",
    "GK22vispancu:5104": " sthirajīvī prāha-vatsa ! samākarṇaya tarhi |",
    "GK22vispancu:5105": " sāmādīn atikramya yo mayā pañcama upāyo nirūpitaḥ |",
    "GK22vispancu:5106": " tan māṃ vipakṣa-bhūtaṃ kṛtvāni niṣṭhura-vacanair",
    "GK22vispancu:5107": " nirbhartsya |",
    "GK22vispancu:5108": " yathā vipakṣa-praṇidhīnāṃ pratyayo bhavati, tathā",
    "GK22vispancu:5109": " samāhṛta-rudhirair ālipyāsyaiva nyagrodhasyādhastāt prakṣipya māṃ gamyatāṃ parvatam ṛṣyamūkaṃ prati |",
    "GK22vispancu:5110": " tatra sa-parivāras tiṣṭha, yāvad ahaṃ samastān",
    "GK22vispancu:5111": " sapatnān supraṇītena vidhinā viśvāsyābhimukhān kṛtvā kṛtārtho",
    "GK22vispancu:5112": " jñāta-durga-madhyo divase tān andhatāṃ prāptāṃs tvāṃ nītvā vyāpādayāmi |",
    "GK22vispancu:5113": " jñātaṃ mayā samyak nānyathāsmākaṃ siddhir asti |",
    "GK22vispancu:5114": " yato durgam etad",
    "GK22vispancu:5115": " apasāra-rahitaṃ kevalaṃ vadhāya bhaviṣyati |",
    "GK22vispancu:5116": " uktaṃ ca-",
    "GK22vispancu:5117": " apasāra-samāyuktaṃ na yajñair durgam ucyate |",
    "GK22vispancu:5118": " apasāra-parityaktaṃ durga-vyājena bandhanam ||Panc_3.122||",
    "GK22vispancu:5119": " na ca tvayā mad-arthaṃ kṛpā kāryā |",
    "GK22vispancu:5120": " uktaṃ ca-",
    "GK22vispancu:5121": " api prāṇa-samān iṣṭān pālitān lālitān api |",
    "GK22vispancu:5122": " bhṛtyān yuddhe samutpanne paśyec chuṣkam ivendhanam ||Panc_3.123||",
    "GK22vispancu:5123": " tathā ca-",
    "GK22vispancu:5124": " prāṇavad rakṣayed bhṛtyān svakāyam iva poṣayet |",
    "GK22vispancu:5125": " sadaika-divasasyārthe yatra syād ripu-saṅgamaḥ ||Panc_3.124||",
    "GK22vispancu:5126": " tat tvayāhaṃ nātra viṣaye pratiṣedhanīyaḥ |",
    "GK22vispancu:5127": " ity uktvā tena saha",
    "GK22vispancu:5128": " śuṣka-kalahaṃ kartum ārabdhaḥ |",
    "GK22vispancu:5129": " athānye tasya bhṛtyāḥ sthirajīvinam",
    "GK22vispancu:5130": " ucchṛṅkhala-vacanair jalpantam avalokya tasya vadhāyodyatā",
    "GK22vispancu:5131": " meghavarṇenābhihitāḥ-aho ! nivartadhvaṃ yūyam |",
    "GK22vispancu:5132": " aham evāsya śatru-pakṣapātino durātmanaḥ svayaṃ nigrahaṃ kariṣyāṃi |",
    "GK22vispancu:5133": " ity abhidhāya tasyopari samāruhya, laghubhiś cañcu-prahārais taṃ nihatyāhṛta-rudhireṇa",
    "GK22vispancu:5134": " plāvayitvā tad-upadiṣṭam ṛṣyamūka-parvataṃ sa-parivāro gataḥ |",
    "GK22vispancu:5135": " etasminn antare kṛkālikayā dviṣat-praṇidhī-bhūtayā tat sarvaṃ tad-amātya-vyasanaṃ kvacit pracalitaḥ sa-parivāra iti |",
    "GK22vispancu:5136": " atholūkādhipas tad ākarṇyāstam anavelāyāṃ sāmātyaḥ sa-parijano",
    "GK22vispancu:5137": " vāyasa-vadhārthaṃ pracalitaḥ |",
    "GK22vispancu:5138": " prāha ca-tvaryatāṃ tvaryatāṃ bhītaḥ śatruḥ",
    "GK22vispancu:5139": " palāyana-paraḥ puṇyair labhyate |",
    "GK22vispancu:5140": " uktaṃ ca-",
    "GK22vispancu:5141": " śatroḥ pracalane chidram ekam anyaṃ ca saṃśrayam |",
    "GK22vispancu:5142": " kurvāṇo jāyate vaśyo vyagratve rāja-sevinām ||Panc_3.125||",
    "GK22vispancu:5143": " evaṃ bruvāṇaḥ samantān nyagrodha-pādapam adhaḥ pariveṣṭya vyavasthitaḥ |",
    "GK22vispancu:5144": " yāvan na kaścid vāyaso dṛśyate, tāvac chākhāgram adhirūḍho hṛṣṭa-manā",
    "GK22vispancu:5145": " vandibhir abhiṣṭūyamāno 'rimardanas tān parijanān provāca-aho ! jñāyatāṃ teṣāṃ mārgaḥ |",
    "GK22vispancu:5146": " katamena mārgeṇa pranaṣṭāḥ kākāḥ ? tad yāvan na durgaṃ",
    "GK22vispancu:5147": " samāśrayanti, tāvad eva pṛṣṭhato gatvā vyāpādyā bhavanti |",
    "GK22vispancu:5148": " uktaṃ ca-",
    "GK22vispancu:5149": " vṛttim apy āśritaḥ śatrur avadhyaḥ syāj jigīṣuṇā |",
    "GK22vispancu:5150": " kiṃ punaḥ saṃśrito durgaṃ sāmagryā parayā yutam ||Panc_3.126||",
    "GK22vispancu:5151": " athaitasmin prastāve sthirajīvī cintayāmāsa-yad ete'smac chatravo",
    "GK22vispancu:5152": " 'nulabdhāsmad-vṛttāntā yathāgatam eva yānti tato mayā na kiñcit kṛtaṃ bhavati |",
    "GK22vispancu:5153": " uktaṃ ca-",
    "GK22vispancu:5154": " anārambho hi kāryāṇāṃ prathamaṃ buddhi-lakṣaṇam |",
    "GK22vispancu:5155": " ārabdhasyānta-gamanaṃ dvitīyaṃ buddhi-lakṣaṇam ||Panc_3.127||",
    "GK22vispancu:5156": " tad varam anārambho na cārambha-vighātaḥ |",
    "GK22vispancu:5157": " tad aham etān śabdaṃ saṃśrāvya ātmānaṃ darśayāmi iti vicārya mandaṃ mandaṃ śabdam akarot |",
    "GK22vispancu:5158": " tac chrutvā te sakalā apy ulūkās tad-vadhāya prajagmuḥ |",
    "GK22vispancu:5159": " atha tenoktaṃ-aho ! ahaṃ sthirajīvī nāma meghavarṇasya mantrī |",
    "GK22vispancu:5160": " meghavarṇenaivedṛśīm avasthāṃ nītaḥ",
    "GK22vispancu:5161": " | tan nivedayatātma-svāmine |",
    "GK22vispancu:5162": " tena saha bahu vaktavyam asti |",
    "GK22vispancu:5163": " atha tair niveditaḥ sa ulūka-rājo vismayāviṣṭas tat-kṣaṇāt tasya sakāśaṃ gatvā provāca-bhoḥ bhoḥ ! kim etāṃ daśāṃ gatas tvam, tat kathyatām |",
    "GK22vispancu:5164": " sthirajīvī prāha-deva ! śrūyatāṃ tad-avasthā-kāraṇam |",
    "GK22vispancu:5165": " atīta-dine sa durātmā meghavarṇo yuṣmad-vyāpādita-prabhūta-vāyasānāṃ pīḍayā yuṣmākam upari kopa-śoka-grasto yuddhārthaṃ pracalita āsīt |",
    "GK22vispancu:5166": " tato",
    "GK22vispancu:5167": " mayābhihitaṃ-svāmin ! na yuktaṃ bhavatas tad-upari gantum |",
    "GK22vispancu:5168": " balavanta ete,",
    "GK22vispancu:5169": " bala-hīnāś ca vayam |",
    "GK22vispancu:5170": " uktaṃ ca-",
    "GK22vispancu:5171": " balīyasā hīna-balo virodhaṃ na bhūti-kāmo manasāpi vāñchet |",
    "GK22vispancu:5172": " na vadhyate vetasa-vṛttir atra vyaktaṃ praṇāśo 'sti pataṅga-vṛtteḥ ||Panc_3.128||",
    "GK22vispancu:5173": " tat tasyoāyana-pradānena sandhir eva yuktaḥ |",
    "GK22vispancu:5174": " uktaṃ ca-",
    "GK22vispancu:5175": " balavantaṃ ripuṃ dṛṣṭvā sarvasvam api buddhimān |",
    "GK22vispancu:5176": " dattvā hi rakṣayet prāṇān rakṣitais tair dhanaṃ punaḥ ||Panc_3.129||",
    "GK22vispancu:5177": " tac chrutvā durjana-kopitena tvat-pakṣa-pātinaṃ mām āśaṅkamānenemāṃ daśāṃ",
    "GK22vispancu:5178": " nītaḥ |",
    "GK22vispancu:5179": " tat tava pādau sāmprataṃ me śaraṇaṃ |",
    "GK22vispancu:5180": " kiṃ bahunā vijñaptena ?",
    "GK22vispancu:5181": " yāvad ahaṃ pracalituṃ śaknomi tāvat tvāṃ tasyāvāsaṃ nītvā sarva-vāyasa-kṣayaṃ vidhāsyāmi iti |",
    "GK22vispancu:5182": " athārimardanas tad ākarṇya pitṛ-pitāmaha-kramāgata-mantribhiḥ sārdhaṃ mantrayāṃcakre |",
    "GK22vispancu:5183": " tasya ca pañca mantriṇaḥ |",
    "GK22vispancu:5184": " tad yathā-raktākṣaḥ,",
    "GK22vispancu:5185": " krūrākṣaḥ, dīptākṣaḥ, vakranāsaḥ, prākārakarṇaś ceti |",
    "GK22vispancu:5186": " tatrādau raktākṣam apṛcchat-bhadra ! eṣa tāvat tasya ripor mantrī mama hasta-gataḥ |",
    "GK22vispancu:5187": " tat kiṃ kriyatām ? iti |",
    "GK22vispancu:5188": " raktākṣa āha-deva ! kim atra cintyate ? avicāritam ayaṃ hantavyaḥ, yataḥ-",
    "GK22vispancu:5189": " hīnaḥ śatrur nihantavyo yāvan na balavān bhavet |",
    "GK22vispancu:5190": " prāpta-sva-pauruṣa-balaḥ paścād bhavati durjayaḥ ||Panc_3.130||",
    "GK22vispancu:5191": " kiṃ ca svayam upāgatā śrīs tyajyamānā śapatīti loke pravādaḥ |",
    "GK22vispancu:5192": " uktaṃ ca-",
    "GK22vispancu:5193": " kālo hi sakṛd abhyeti yan naraṃ kāla-kāṅkṣiṇam |",
    "GK22vispancu:5194": " durlabhaḥ sa punas tena kāla-karmācikīrṣatā ||Panc_3.131||",
    "GK22vispancu:5195": " śrūyate ca yathā-",
    "GK22vispancu:5196": " kaścit kṣudra-samācāraḥ prāṇināṃ kāla-sannibhaḥ |",
    "GK22vispancu:5197": " vicacāra mahāraṇye ghoraḥ śuni-lubdhakaḥ ||Panc_3.132||",
    "GK22vispancu:5198": " arimardanaḥ prāha-katham etat ?",
    "GK22vispancu:5199": " raktākṣaḥ kathayati-",
    "GK22vispancu:5200": " kathā 5",
    "GK22vispancu:5201": " brāhmaṇa-sarpa-kathā",
    "GK22vispancu:5202": " asti kasmiṃścid adhiṣṭhāne haridatto nāma brāhmaṇaḥ |",
    "GK22vispancu:5203": " tasya ca kṛṣiṃ kurvataḥ sadaiva niṣphalaḥ kālo 'tivartate |",
    "GK22vispancu:5204": " athaikasmin divase sa brāhmaṇa uṣṇa-kālāvasāne gharmārtaḥ sva-kṣetra-madhye vṛkṣa-cchāyāyāṃ",
    "GK22vispancu:5205": " prasupto 'natidūre valmīkopari prasāritaṃ bṛhat-phaṭā-yuktaṃ bhīṣaṇaṃ bhujaṅgaṃ dṛṣṭvā cintayāmāsa-nūnam eṣā kṣetra-devatā mayā kadācid api na pūjitā |",
    "GK22vispancu:5206": " tenedaṃ me kṛṣi-karma viphalībhavati |",
    "GK22vispancu:5207": " tad asyā ahaṃ pūjām adya kariṣyāmi |",
    "GK22vispancu:5208": " ity avadhārya kuto 'pi kṣīraṃ yācitvā śarāve nikṣipya valmīkāntikam upagatyovāca-bhoḥ kṣetra-pāla ! mayaitvāvantaṃ kālaṃ na",
    "GK22vispancu:5209": " jñātaṃ yat tvam atra vasasi |",
    "GK22vispancu:5210": " tena pūjā na kṛtā |",
    "GK22vispancu:5211": " tat sāmprataṃ kṣamasveti",
    "GK22vispancu:5212": " evam uktvā dugdhaṃ ca nivedya gṛhābhimukhaṃ prāyāt |",
    "GK22vispancu:5213": " atha prātar yāvad āgatya paśyati, tāvad dīnāram ekaṃ śarāve dṛṣṭavān |",
    "GK22vispancu:5214": " evaṃ ca pratidinam ekākī samāgatya tasmai kṣīraṃ dadāti, ekaikaṃ ca dīnāraṃ gṛhṇāti |",
    "GK22vispancu:5215": " athaikasmin divase kṣīra-nayanāya putraṃ nirūpya brāhmaṇo grāmāntaraṃ jagāma |",
    "GK22vispancu:5216": " putro 'pi kṣīraṃ tatra nītvā saṃsthāpya ca punar gṛhaṃ samāyātaḥ |",
    "GK22vispancu:5217": " dināntare tatra gatvā dīnārakaṃ dṛṣṭvā gṛhītvā ca cintitavān-nūnaṃ",
    "GK22vispancu:5218": " sauvarṇa-dīnāra-pūrṇo valmīkaḥ |",
    "GK22vispancu:5219": " tad enaṃ hatvā sarvam eka-vāraṃ",
    "GK22vispancu:5220": " grahīṣyāmi ity evaṃ sampradhāryānyedyuḥ kṣīraṃ dadatā brāhmaṇa-putreṇa",
    "GK22vispancu:5221": " sarpo laguḍena tāḍitaḥ |",
    "GK22vispancu:5222": " tataḥ katham api daiva-vaśād amukta-jīvit eva roṣāt tam eva tīvra-viṣada-śanais tathādaśat, yathā sadyaḥ pañcatvam",
    "GK22vispancu:5223": " upāgataḥ |",
    "GK22vispancu:5224": " svajanaiś ca nātidūre kṣetrasya kāṣṭha-sañcayaiḥ saṃskṛtaḥ |",
    "GK22vispancu:5225": " atha dvitīya-dine tasya pitā samāyātaḥ |",
    "GK22vispancu:5226": " svajanebhyaḥ suta-vināśa-kāraṇaṃ",
    "GK22vispancu:5227": " śrutvā tathaiva samarthitavān |",
    "GK22vispancu:5228": " abravīc ca-",
    "GK22vispancu:5229": " bhūtān yo nānugṛhṇāti hy ātmanaḥ śaraṇāgatān |",
    "GK22vispancu:5230": " bhūtārthās tasya naśyanti haṃsāḥ padma-vane yathā ||Panc_3.133||",
    "GK22vispancu:5231": " puruṣair uktaṃ-katham etat ?",
    "GK22vispancu:5232": " brāhmaṇaḥ kathayati-",
    "GK22vispancu:5233": " kathā 6",
    "GK22vispancu:5234": " haima-haṃsa-kathā",
    "GK22vispancu:5235": " asti kasmiṃścid adhiṣṭhāne citraratho nāma rājā |",
    "GK22vispancu:5236": " tasya yodhaiḥ surakṣyamāṇaṃ padmasaro nāma saras tiṣṭhati tatra ca prabhūtā jāmbūnada-mayā haṃsās tiṣṭhanti |",
    "GK22vispancu:5237": " ṣaṇmāse ṣaṇmāse piccham ekaikaṃ parityajanti |",
    "GK22vispancu:5238": " atha tatra sarasi sauvarṇo bṛhat-pakṣī samāyātaḥ |",
    "GK22vispancu:5239": " taiś",
    "GK22vispancu:5240": " coktaḥ-asmākaṃ madhye tvayā na vastavyam |",
    "GK22vispancu:5241": " yena kāraṇenāsmābhiḥ ṣaṇmāsānte",
    "GK22vispancu:5242": " picchaikaika-dānaṃ kṛtvā gṛhītam etat saraḥ |",
    "GK22vispancu:5243": " evaṃ ca kiṃ bahunā,",
    "GK22vispancu:5244": " parasparaṃ dvaidham utpannam |",
    "GK22vispancu:5245": " sa ca rājñaḥ śaraṇaṃ gato 'bravīt-deva !",
    "GK22vispancu:5246": " ete pakṣiṇa evaṃ vadanti, yad asmākaṃ rājā kiṃ kariṣyati ? na kasyāpy āvāsaṃ dadmaḥ |",
    "GK22vispancu:5247": " mayā coktaṃ-na śobhanaṃ yuṣmābhir abhihitam |",
    "GK22vispancu:5248": " ahaṃ gatvā rājñe nivedayiṣyāmi |",
    "GK22vispancu:5249": " evaṃ sthite devaḥ pramāṇam |",
    "GK22vispancu:5250": " tato rājā bhṛtyān abravīt-bho bhoḥ gacchata |",
    "GK22vispancu:5251": " sarvān pakṣiṇo gatāsūn kṛtvā śīghram ānayata |",
    "GK22vispancu:5252": " rājādeśānantaram eva pracelus te |",
    "GK22vispancu:5253": " atha laguḍa-hastān rāja-puruṣān dṛṣṭvā tatraikena pakṣiṇā",
    "GK22vispancu:5254": " vṛddhenoktam-bhoḥ svajanāḥ ! na śobhanam āpatitam |",
    "GK22vispancu:5255": " tataḥ sarvair eka-matī-bhūyotpatitavyam |",
    "GK22vispancu:5256": " taiś ca tathānuṣṭhitam |",
    "GK22vispancu:5257": " ato 'haṃ bravīmi-bhūtān yo nānugṛhṇāti (133) iti |",
    "GK22vispancu:5258": " ity uktvā punar api brāhmaṇaḥ pratyūṣe kṣīraṃ gṛhītvā tatra gatvā",
    "GK22vispancu:5259": " tāra-svareṇa sarpam astaut |",
    "GK22vispancu:5260": " tadā sarpaś ciraṃ valmīka-dvārāntar-līna eva brāhmaṇaṃ pratyuvāca-tvaṃ lobhād atrāgataḥ putra-śokam api vihāya |",
    "GK22vispancu:5261": " ataḥ paraṃ tava mama ca prītir nocitā |",
    "GK22vispancu:5262": " tava putreṇa yauvanonmādenāhaṃ tāḍito mayā sa dṛṣṭaḥ |",
    "GK22vispancu:5263": " kathaṃ mayā laguḍa-prahāro vismartavyaḥ |",
    "GK22vispancu:5264": " tvayā ca putra-śoka-duḥkhaṃ kathaṃ vismartavyam iti punar uktvā vivarāntar-gataḥ |",
    "GK22vispancu:5265": " brāhmaṇaś ca maṇiṃ gṛhītvā putra-buddhiṃ nindan sva-gṛham āgataḥ |",
    "GK22vispancu:5266": " ato",
    "GK22vispancu:5267": " 'haṃ bravīmi-citikāṃ dīpitāṃ paśya iti |",
    "GK22vispancu:5268": " tad asmin hate'yatnād eva rājyam akaṇṭakaṃ bhavato bhavati |",
    "GK22vispancu:5269": " tasyaitad-vacanaṃ śrutvā krūrākṣaṃ papraccha-bhadra ! tvaṃ tu kiṃ manyase",
    "GK22vispancu:5270": " so 'bravīt-deva ! nirdayam etad yad anenābhihitam |",
    "GK22vispancu:5271": " yat kāraṇaṃ śaraṇāgato na vadhyate suṣṭhu |",
    "GK22vispancu:5272": " khalv idam ākhyānam-",
    "GK22vispancu:5273": " śrūyate hi kapotena śatruḥ śaraṇam āgataḥ |",
    "GK22vispancu:5274": " pūjitaś ca yathā-nyāyaṃ svaiś ca māṃsair nimantritaḥ ||Panc_3.134||",
    "GK22vispancu:5275": " arimardano 'bravīt-katham etat ?",
    "GK22vispancu:5276": " krūrākṣaḥ kathayati-",
    "GK22vispancu:5277": " kathā 7",
    "GK22vispancu:5278": " kapota-lubdhaka-kathā",
    "GK22vispancu:5279": " kaścid kṣudra-samācāraḥ prāṇināṃ kāla-sannibhaḥ |",
    "GK22vispancu:5280": " vicacāra mahāraṇye ghoraḥ śakuni-lubdhakaḥ ||Panc_3.135||",
    "GK22vispancu:5281": " naiva kaścit suhṛt tasya na sambandhī na bāndhavaḥ |",
    "GK22vispancu:5282": " sa taiḥ sarvaiḥ parityaktas tena raudreṇa karmaṇā ||Panc_3.136||",
    "GK22vispancu:5283": " athavā-",
    "GK22vispancu:5284": " ye nṛśaṃsā durātmanaḥ prāṇināṃ prāṇa-nāśakāḥ |",
    "GK22vispancu:5285": " udvejanīyā bhūtānāṃ vyālā iva bhavanti te ||Panc_3.137||",
    "GK22vispancu:5286": " sa pañjarakam ādāya pāśaṃ ca laguḍaṃ tathā |",
    "GK22vispancu:5287": " nityam eva vanaṃ yāti sarva-prāṇi-vihiṃsakaḥ ||Panc_3.138||",
    "GK22vispancu:5288": " anyedyur bhramatas tasya vane kāpi kapotikā |",
    "GK22vispancu:5289": " jātā hasta-gatā tāṃ sa prākṣipat pañjcarāntare ||Panc_3.139||",
    "GK22vispancu:5290": " atha kṛṣṇā diśaḥ sarvā vanasthasyābhavan ghanaiḥ",
    "GK22vispancu:5291": " vāta-vṛṣṭiś ca mahato kṣaya-kāla ivābhavat ||Panc_3.140||",
    "GK22vispancu:5292": " tataḥ sa trasta-hṛdayaḥ kampamāno muhur muhuḥ |",
    "GK22vispancu:5293": " anveṣayan paritrāṇam āsasāda vanaspatim ||Panc_3.141||",
    "GK22vispancu:5294": " muhūrtaṃ paśyate yāvad viyad vimala-tārakam |",
    "GK22vispancu:5295": " prāpya vṛkṣaṃ vadaty evaṃ yo 'tra tiṣṭhati kaścana ||Panc_3.142||",
    "GK22vispancu:5296": " tasyāhaṃ śaraṇaṃ prāptaḥ sa paritrātu mām iti |",
    "GK22vispancu:5297": " śītena bhidyamānaṃ ca kṣudhayā gata-cetanam ||Panc_3.143||",
    "GK22vispancu:5298": " atha tasya taroḥ skandhe kapotaḥ suciroṣitaḥ |",
    "GK22vispancu:5299": " bhāryā-virahitas tiṣṭhan vilalāpa suduḥkhitaḥ ||Panc_3.144||",
    "GK22vispancu:5300": " vāta-varṣo mahān āsīn na cāgacchati me priyā |",
    "GK22vispancu:5301": " tayā virahitaṃ hy etac chūnyam adya gṛhaṃ mama ||Panc_3.145||",
    "GK22vispancu:5302": " pativratā pati-prāṇā patyuḥ priya-hite ratā |",
    "GK22vispancu:5303": " yasya syād īdṛśī bhāryā dhanyaḥ sa puruṣo bhuvi ||Panc_3.146||",
    "GK22vispancu:5304": " na gṛhaṃ gṛham ity āhur gṛhiṇī gṛham ucyate |",
    "GK22vispancu:5305": " gṛhaṃ tu gṛhiṇī-hīnam araṇya-sadṛśaṃ matam ||Panc_3.147||",
    "GK22vispancu:5306": " pañjara-sthā tataḥ śrutvā bhartur duḥkhānvitaṃ vacaḥ |",
    "GK22vispancu:5307": " kapotikā susantuṣṭā vākyaṃ cedam athāha sā ||Panc_3.148||",
    "GK22vispancu:5308": " na sā strīty abhimantavyā yasyāṃ bhartā na tuṣyati |",
    "GK22vispancu:5309": " tuṣṭe bhartari nārīṇāṃ tuṣṭāḥ syuḥ sarva-devatāḥ ||Panc_3.149||",
    "GK22vispancu:5310": " dāvāgninā vidagdheva sa-puṣpa-stavakā latā |",
    "GK22vispancu:5311": " bhasmībhavatu sā nārī yasyāṃ bhartā na tuṣyati ||Panc_3.150||",
    "GK22vispancu:5312": " mitaṃ dadāti hi pitā mitaṃ bhrātā mitaṃ sutaḥ |",
    "GK22vispancu:5313": " amitasya hi dātāraṃ bhartāraṃ kā na pūjayet ||Panc_3.151||",
    "GK22vispancu:5314": " punaś cābravīt-",
    "GK22vispancu:5315": " śṛṇuṣvāvahitaḥ kānta yat te vakṣyāmy ahaṃ hitam |",
    "GK22vispancu:5316": " prāṇair api tvayā nityaṃ saṃrakṣyaḥ śaraṇāgataḥ ||Panc_3.152||",
    "GK22vispancu:5317": " eṣa śākunikaḥ śete tavāvāsaṃ samāśritaḥ |",
    "GK22vispancu:5318": " śītārtaś ca kṣudhārtaś ca pūjām asmai samācara ||Panc_3.153||",
    "GK22vispancu:5319": " śrūyate ca-",
    "GK22vispancu:5320": " yaḥ sāyam atithiṃ prāptaṃ yathā-śakti na pūjayet |",
    "GK22vispancu:5321": " tasyāsau duṣkṛtaṃ dattvā sukṛtaṃ cāpakarṣati ||Panc_3.154||",
    "GK22vispancu:5322": " mā cāsmai tvaṃ kṛthā dvaiṣaṃ baddhāneneti mat-priyā |",
    "GK22vispancu:5323": " sva-kṛtair eva baddhāhaṃ prāktanaiḥ karma-bandhanaiḥ ||Panc_3.155||",
    "GK22vispancu:5324": " dāridrya-roga-duḥkhāni bandhana-vyasanāni ca |",
    "GK22vispancu:5325": " ātmāparādha-vṛkṣasya phalāny etāni dehinām ||Panc_3.156||",
    "GK22vispancu:5326": " tasmāt tvaṃ dveṣam utsṛjya mad-bandhana-samudbhavam |",
    "GK22vispancu:5327": " dharme manaḥ samādhāya pūjayainaṃ yathā-vidhi ||Panc_3.157||",
    "GK22vispancu:5328": " tasyās tad-vacanaṃ śrutvā dharma-yukti-samanvitam |",
    "GK22vispancu:5329": " upagamya tato 'dhṛṣṭaḥ kapotaḥ prāha lubdhakam ||Panc_3.158||",
    "GK22vispancu:5330": " bhadra susvāgataṃ te'stu brūhi kiṃ karavāṇi te |",
    "GK22vispancu:5331": " santāpaś ca na kartavyaḥ sva-gṛhe vartate bhavān ||Panc_3.159||",
    "GK22vispancu:5332": " tasya tad-vacanaṃ śrutvā pratyuvāca vihaṅgamam |",
    "GK22vispancu:5333": " kapota khalu śītaṃ me hima-trāṇaṃ vidhīyatām ||Panc_3.160||",
    "GK22vispancu:5334": " sa gatvāṅgārakaṃ nītvā pātayāmāsa pāvakam |",
    "GK22vispancu:5335": " tataḥ śuṣkeṣu parṇeṣu tam āśu samadīpayat ||Panc_3.161||",
    "GK22vispancu:5336": " susandīptaṃ tataḥ kṛtvā tam āha śaraṇāgatam |",
    "GK22vispancu:5337": " pratāpayasva viśrabdhaṃ sva-gātrāṇy atra nirbhayaḥ ||Panc_3.162||",
    "GK22vispancu:5338": " udgatena ca jīvāmo vayaṃ sarve vanaukasaḥ |",
    "GK22vispancu:5339": " na cāsti vibhavaḥ kaścin nāśaye yena te kṣudham ||Panc_3.163||",
    "GK22vispancu:5340": " sahasraṃ bharate kaścic chatamanyo daśāparaḥ |",
    "GK22vispancu:5341": " mama tv akṛta-puṇyasya kṣudrasyātmāpi durbharaḥ ||Panc_3.164||",
    "GK22vispancu:5342": " ekasyāpy atither annaṃ yaḥ pradātuṃ na śaktimān |",
    "GK22vispancu:5343": " tasyāneka-parikleśe gṛhe kiṃ vasataḥ phalam ||Panc_3.165||",
    "GK22vispancu:5344": " tat tathā sādhayāmy etac charīraṃ duḥkha-jīvitam |",
    "GK22vispancu:5345": " yathā bhūyo na vakṣyāmi nāstīty arthi-samāgame ||Panc_3.166||",
    "GK22vispancu:5346": " sa ninindi kilātmānaṃ na tu taṃ lubdhakaṃ punaḥ |",
    "GK22vispancu:5347": " uvāca tarpayiṣye tvāṃ muhūrtaṃ pratipālaya ||Panc_3.167||",
    "GK22vispancu:5348": " evam uktvā sa dharmātmā prahṛṣṭenāntarātmanā |",
    "GK22vispancu:5349": " tam agniṃ samparikramya praviveśa sva-veśmavat ||Panc_3.168||",
    "GK22vispancu:5350": " tatas taṃ lubdhako dṛṣṭvā kṛpayā pīḍito bhṛśam |",
    "GK22vispancu:5351": " kapotam agnau patitaṃ vākyam etad abhāṣata ||Panc_3.169||",
    "GK22vispancu:5352": " yaḥ karoti naraḥ pāpaṃ na tasyātmā dhruvaṃ priyaḥ |",
    "GK22vispancu:5353": " ātmanā hi kṛtaṃ pāpam ātmanaiva hi bhujyate ||Panc_3.170||",
    "GK22vispancu:5354": " so 'haṃ pāpa-matiś caiva pāpa-karma-rataḥ sadā |",
    "GK22vispancu:5355": " patiṣyāmi mahā-ghore narake nātra saṃśayaḥ ||Panc_3.171||",
    "GK22vispancu:5356": " nūnaṃ mama nṛśaṃsasya pratyādarśaḥ sudarśitaḥ |",
    "GK22vispancu:5357": " prayacchatā sva-māṃsāni kapotena mahātmanā ||Panc_3.172||",
    "GK22vispancu:5358": " adya-prabhṛti dehaṃ svaṃ sarva-bhoga-vivarjitam |",
    "GK22vispancu:5359": " toyaṃ svalpaṃ yathā grīṣmaḥ śoṣayiṣyāmy ahaṃ punaḥ ||Panc_3.173||",
    "GK22vispancu:5360": " śīta-vātātapa-sahaḥ kṛśāṅgo malinas tathā |",
    "GK22vispancu:5361": " upavāsair bahuvidhaiś cariṣye dharmam uttamam ||Panc_3.174|| tato yaṣṭiṃ śalākāṃ ca jālakaṃ pañjaraṃ tathā |",
    "GK22vispancu:5362": " babhañja lubdhako dīnāṃ kāpotīṃ ca mumoca tām ||Panc_3.175||",
    "GK22vispancu:5363": " lubdhakena tato muktā dṛṣṭvāgnau patitaṃ patim |",
    "GK22vispancu:5364": " kapotī vilalāpārtā śoka-santapta-mānasā ||Panc_3.176||",
    "GK22vispancu:5365": " na kāryam adya me nātha jīvitena tvayā vinā |",
    "GK22vispancu:5366": " dīnāyāḥ pati-hīnāyāḥ kiṃ nāryā jīvite phalam ||Panc_3.177||",
    "GK22vispancu:5367": " māno darpas tv ahaṅkāraḥ kulaṃ pūjā ca bandhuṣu |",
    "GK22vispancu:5368": " dāsa-bhṛtya-janeṣv ājñā vaidhavyena praṇaśyati ||Panc_3.178||",
    "GK22vispancu:5369": " evaṃ vilapya bahuśaḥ kṛpaṇaṃ bhṛśa-duḥkhitā |",
    "GK22vispancu:5370": " pativratā susandīptaṃ tam evāgniṃ viveśa sā ||Panc_3.179||",
    "GK22vispancu:5371": " tato divyāmbara-dharā divyābharaṇa-bhūṣitā |",
    "GK22vispancu:5372": " bhartāraṃ sā vimānasthaṃ dadarśa svaṃ kapotikā ||Panc_3.180||",
    "GK22vispancu:5373": " so 'pi divya-tanur bhūtvā yathārtham idam abravīt |",
    "GK22vispancu:5374": " aho mām anugacchantyā kṛtaṃ sādhu śubhe tvayā ||Panc_3.181||",
    "GK22vispancu:5375": " tisraḥ koṭyo 'rdha-koṭī ca yāni romāṇi mānuṣe |",
    "GK22vispancu:5376": " tāvat kālaṃ vaset svarge bhartāraṃ yānugacchati ||Panc_3.182||",
    "GK22vispancu:5377": " kapota-dehaḥ sūryāste pratyahaṃ sukham anvabhūt |",
    "GK22vispancu:5378": " kapota-dehavatsāsīt prāk puṇya-prabhavaṃ hitam ||Panc_3.183||",
    "GK22vispancu:5379": " harṣāviṣṭas tato vyādho viveśa ca vanaṃ dhanam |",
    "GK22vispancu:5380": " prāṇi-hiṃsāṃ parityajya bahu-nirvedavān bhṛśam ||Panc_3.184||",
    "GK22vispancu:5381": " tatra dāvānalaṃ dṛṣṭvā viveśa viratāśayaḥ |",
    "GK22vispancu:5382": " nirdagdha-kalmaṣo bhūtvā svarga-saukhyam avāptavān ||Panc_3.185||",
    "GK22vispancu:5383": " ato 'haṃ bravīmi-śrūyate hi kapotena (134) ity ādi |",
    "GK22vispancu:5384": " tac chrutvārimardano dīptākṣaṃ pṛṣṭavān-evam avasthite kiṃ bhavān manyate",
    "GK22vispancu:5385": " so 'bravīt-deva ! na hantavya evāyam |",
    "GK22vispancu:5386": " yataḥ-",
    "GK22vispancu:5387": " yā mamodvijate nityaṃ sā mamādyāvagūhate |",
    "GK22vispancu:5388": " priya-kāraka bhadraṃ te yan mamāsti harasva tat ||Panc_3.186||",
    "GK22vispancu:5389": " coreṇa cāpy uktam-",
    "GK22vispancu:5390": " hartavyaṃ te na paśyāmi hartavyaṃ ced bhaviṣyati |",
    "GK22vispancu:5391": " punar apy āgamiṣyāmi yadīyaṃ nāvagūhate ||Panc_3.187||",
    "GK22vispancu:5392": " arimardanaḥ pṛṣṭavān-kā ca nāvagūhate ? kaś cāyaṃ cauraḥ ? iti vistarataḥ śrotum icchāmi",
    "GK22vispancu:5393": " dīptākṣaḥ kathayati-",
    "GK22vispancu:5394": " kathā 8",
    "GK22vispancu:5395": " kāmātura-vaṇik-kathā",
    "GK22vispancu:5396": " asti kasmiṃścid adhiṣṭhāne kāmāturo nāma vṛddha-vaṇik |",
    "GK22vispancu:5397": " tena ca kāmopahṛta-cetasā, mṛta-bhāryeṇa kācin nirdhana-vaṇik-sutā, prabhūtaṃ dhanaṃ dattvodvāhitā",
    "GK22vispancu:5398": " atha sā duḥkhābhibhūtā taṃ vṛddha-vaṇijaṃ draṣṭum api na śaśāka |",
    "GK22vispancu:5399": " yuktaṃ caitat-",
    "GK22vispancu:5400": " śvetaṃ padaṃ śirasi yat tu śiroruhāṇāṃ sthānaṃ paraṃ paribhavasya tad eva puṃsām |",
    "GK22vispancu:5401": " āropitāsthi-śakalaṃ parihṛtya yānti cāṇḍāla-kūpam iva dūrataraṃ taruṇyaḥ ||Panc_3.188||",
    "GK22vispancu:5402": " tathā ca-",
    "GK22vispancu:5403": " gātraṃ saṅkucitaṃ gatir vigalitā dantāś ca nāśaṅgatā dṛṣṭir bhrāmyati rūpam apy upahataṃ vaktraṃ ca lālāyate |",
    "GK22vispancu:5404": " vākyaṃ naiva karoti bāndhava-janaḥ patnī na śuśrūṣate",
    "GK22vispancu:5405": " dhik kaṣṭaṃ jarayābhibhūta-pūruṣaṃ putro 'py avajñāyate ||Panc_3.189||",
    "GK22vispancu:5406": " atha kadācit sā tena sahaikaśayane parāṅmukhī yāvat tiṣṭhati tāvad gṛhe cauraḥ praviṣṭaḥ |",
    "GK22vispancu:5407": " sāpi taṃ cauraṃ dṛṣṭvā bhaya-vyākulitā vṛddham api taṃ",
    "GK22vispancu:5408": " patiṃ gāḍhaṃ samāliliṅga |",
    "GK22vispancu:5409": " so 'pi vismayāt pulakāñcita-sarva-gātraś",
    "GK22vispancu:5410": " cintayāmāsa-aho kim eṣā mām adyāvagūhate ? yāvan nipuṇatayā paśyati tāvat",
    "GK22vispancu:5411": " gṛha-koṇaika-deśe cauraṃ dṛṣṭvā vyacintayat-nūnam eṣāsya bhayān mām",
    "GK22vispancu:5412": " āliṅgati iti jñātvā taṃ cauram āha-yā mamodvijate (186) ity ādi |",
    "GK22vispancu:5413": " tac chrutvā cauro 'py āha-hartavyaṃ te na paśyāmi (187) ity ādi |",
    "GK22vispancu:5414": " tasmāc caurasyāpy upakāraḥ śreyaś cintyate kiṃ punaḥ śaraṇāgatasya |",
    "GK22vispancu:5415": " api cāyaṃ tair viprakṛto 'smākam eva puṣṭaye bhaviṣyati tadīya-randhra-darśanāya",
    "GK22vispancu:5416": " ceti anena kāraṇenāyam avadhya iti |",
    "GK22vispancu:5417": " etad ākarṇyārimardano 'nyaṃ sacivaṃ vakranāsaṃ papraccha-bhadra !",
    "GK22vispancu:5418": " sāmpratam evaṃ sthite kiṃ karaṇīyam iti ?",
    "GK22vispancu:5419": " so 'bravīt-deva ! avadhyo 'yam |",
    "GK22vispancu:5420": " yataḥ-",
    "GK22vispancu:5421": " śatravo 'pi hitārthaiva vivadantaḥ parasparam |",
    "GK22vispancu:5422": " caureṇa jīvitaṃ dattaṃ rākṣasena tu go-yugam ||Panc_3.190||",
    "GK22vispancu:5423": " arimardanaḥ prāha-katham etat ?",
    "GK22vispancu:5424": " vakranāsaḥ kathayati-",
    "GK22vispancu:5425": " kathā 10",
    "GK22vispancu:5426": " droṇākhya-brāhmaṇa-kathā",
    "GK22vispancu:5427": " asti kasmiṃścid adhiṣṭhāne daridro droṇa-nāmā brāhmaṇaḥ, pratigraha-dhanaḥ",
    "GK22vispancu:5428": " satataṃ",
    "GK22vispancu:5429": " viśiṣṭa-vastrānulepana-gandha-mālyālaṅkāra-tāmbūlādi-bhoga-parivarjitaḥ,",
    "GK22vispancu:5430": " prarūḍha-keśa-śmaśru-nakha-romopacitaḥ, śītoṣṇa-vāta-varṣādibhiḥ",
    "GK22vispancu:5431": " pariśoṣita-śarīraḥ, tasya ca kenāpi yajamānenānukampayā śiśu-go-yugaṃ",
    "GK22vispancu:5432": " dattam |",
    "GK22vispancu:5433": " brāhmaṇena ca bāla-bhāvād ārabhya yācita-ghṛta-taila-yavasādibhiḥ",
    "GK22vispancu:5434": " saṃvardhya supuṣṭaṃ kṛtam |",
    "GK22vispancu:5435": " tac ca dṛṣṭvā sahasaiva kaścic cauraś",
    "GK22vispancu:5436": " cintitavān-aham asya brāhmaṇasya go-yugam idam apahariṣyāmi |",
    "GK22vispancu:5437": " iti niścitya niśāyāṃ bandhana-pāśaṃ gṛhītvā, yāvat prasthitas tāvad ardha-mārge",
    "GK22vispancu:5438": " pravirala-tīkṣṇa-danta-paṅktir unnata-nāsā-vaṃśaḥ,",
    "GK22vispancu:5439": " prakaṭa-raktānta-nayanaḥ upacita-snāyu-santatanata-gātraḥ śuṣka-kapolaḥ",
    "GK22vispancu:5440": " suhuta-hutavaha-piṅgala-śmaśru-keśa-śarīraḥ kaścid dṛṣṭaḥ |",
    "GK22vispancu:5441": " dṛṣṭvā ca taṃ",
    "GK22vispancu:5442": " tīvra-bhaya-trasto cauro 'bravīt-ko bhavān ? iti |",
    "GK22vispancu:5443": " so 'bravīt-ahaṃ krūra-karmā cauro daridra-brāhmaṇasya go-yugaṃ hartuṃ prasthito 'smi |",
    "GK22vispancu:5444": " atha jāta-pratyayo rākṣaso 'bravīt-bhadra ! ṣaṣṭhāhna-kāliko 'ham |",
    "GK22vispancu:5445": " atas tam eva brāhmaṇam adya bhakṣayiṣyāmi |",
    "GK22vispancu:5446": " atha tau tatra gatvaikānte kānlam anveṣayantau sthitau |",
    "GK22vispancu:5447": " prasupte ca brāhmaṇe tad-bhakṣaṇārthaṃ prasthitaṃ rākṣasaṃ dṛṣṭvā cauro 'bravīt-bhadra",
    "GK22vispancu:5448": " ! naiṣanyāyo yato go-yuge mayāpahṛte paścāt tvam enaṃ brāhmaṇaṃ bhakṣaya |",
    "GK22vispancu:5449": " so 'bravīt-kadācid ayaṃ brāhmaṇo go-śabdena budhyeta tadānarthako 'yaṃ",
    "GK22vispancu:5450": " mamārambhaḥ syāt |",
    "GK22vispancu:5451": " cauro 'py abravīt-tavāpi yadi bhakṣaṇāyopasthitasya eko 'py antarāyaḥ syāt |",
    "GK22vispancu:5452": " tadāham api na śaknomi go-yugam apahartum |",
    "GK22vispancu:5453": " ataḥ prathamaṃ mayāpahṛte",
    "GK22vispancu:5454": " go-yuge paścāt tvayā brāhmaṇo bhakṣitavyaḥ |",
    "GK22vispancu:5455": " itthaṃ cāham ahamikayā tayor vivadatoḥ samutpanne dvaidhe pratirava-vaśād brāhmaṇo jajāgāra",
    "GK22vispancu:5456": " atha taṃ cauro 'bravīt-brāhmaṇa ! tvām evāyaṃ rākṣaso bhakṣayitum icchati iti |",
    "GK22vispancu:5457": " rākṣaso 'py āha-brāhmaṇa ! cauro 'yaṃ go-yugaṃ te'pahartum icchati |",
    "GK22vispancu:5458": " evaṃ śrutvotthāya brāhmaṇaḥ sāvadhāno",
    "GK22vispancu:5459": " bhūtveṣṭa-devatā-mantra-dhyānenātmānaṃ rākṣasād udgūrṇa-laguḍena caurād",
    "GK22vispancu:5460": " go-yugaṃ rarakṣa |",
    "GK22vispancu:5461": " ato 'haṃ bravīmi-śatravo 'pi hitārthaiva (190) iti |",
    "GK22vispancu:5462": " atha tasya vacanam avadhāryārimardanaḥ punar api prākārakarṇam",
    "GK22vispancu:5463": " apṛcchat-kathaya, kim atra manyate bhavān ?",
    "GK22vispancu:5464": " so 'bravīt-deva ! avadhya evāyam, yato rakṣitenānena kadācit",
    "GK22vispancu:5465": " paraspara-prītyā kālaḥ sukhena gacchati |",
    "GK22vispancu:5466": " uktaṃ ca-",
    "GK22vispancu:5467": " parasparasya marmāṇi ye na rakṣanti jantavaḥ |",
    "GK22vispancu:5468": " ta eva nidhanaṃ yānti valmīkodara-sarpavat ||Panc_3.191||",
    "GK22vispancu:5469": " arimardano 'bravīt-katham etat ?",
    "GK22vispancu:5470": " prākārakarṇaḥ kathayati-",
    "GK22vispancu:5471": " kathā 10",
    "GK22vispancu:5472": " valmīkodara-gata-sarpa-kathā.",
    "GK22vispancu:5473": " asti kasmiṃścin nagare devaśaktir nāma rājā |",
    "GK22vispancu:5474": " tasya ca putro",
    "GK22vispancu:5475": " jaṭhara-valmīkāśrayeṇorageṇa pratidinaṃ pratyaṅgaṃ kṣīyate |",
    "GK22vispancu:5476": " anekopacāraiḥ",
    "GK22vispancu:5477": " sad-vaidyaiḥ sac-chāstropadiṣṭauṣadha-yuktyāpi cikitsyamāno na svāsthyam",
    "GK22vispancu:5478": " eti |",
    "GK22vispancu:5479": " athāsau rājaputro nirvedād deśāntaraṃ gataḥ |",
    "GK22vispancu:5480": " kasmiṃścin nagare bhikṣāṭanaṃ kṛtvā mahati devālaye kālaṃ yāpayati |",
    "GK22vispancu:5481": " atha tatra nagare balir nāma rājāste |",
    "GK22vispancu:5482": " tasya ca dve duhitarau yauvana-sthe",
    "GK22vispancu:5483": " tiṣṭhataḥ |",
    "GK22vispancu:5484": " te ca pratidivasam ādityodaye pituḥ pādāntikam āgatya namaskāraṃ cakratuḥ |",
    "GK22vispancu:5485": " tatra caikābravīt-vijayasva mahārāja ! yasya prasādāt sarvaṃ sukhaṃ labhyate |",
    "GK22vispancu:5486": " dvitīyā tu-vihitaṃ bhuṅkṣva mahārāja ! iti bravīti |",
    "GK22vispancu:5487": " tac chrutvā prakupito rājābravīt-bho mantriṇaḥ ! enāṃ duṣṭa-bhāṣiṇīṃ",
    "GK22vispancu:5488": " kumārikāṃ kasyacid vaideśikasya prayacchata tena nija-vihitam iyam eva bhuṅkte |",
    "GK22vispancu:5489": " atha tatheti pratipadyālpa-parivārā sā kumārikā mantribhis tasya",
    "GK22vispancu:5490": " deva-kulāśrita-rāja-putrasya pratipāditā |",
    "GK22vispancu:5491": " sāpi prahṛṣṭa-manasā taṃ patiṃ devavat pratipadyādāya cānya-viṣayaṃ gatā |",
    "GK22vispancu:5492": " tataḥ kasmiṃścid dūratara-nagara-pradeśe taḍāga-taṭe rāja-putram",
    "GK22vispancu:5493": " āvāsa-rakṣāyai nirūpya svayaṃ ca",
    "GK22vispancu:5494": " ghṛta-taila-lavaṇa-taṇḍulādi-kraya-nimittaṃ sa-parivārā gatā |",
    "GK22vispancu:5495": " kṛtvā ca kraya-vikrayaṃ yāvad āgacchati tāvat sa rāja-putro valmīkopari kṛta-mūrdhā",
    "GK22vispancu:5496": " prasuptaḥ |",
    "GK22vispancu:5497": " tasya ca mukhād bhujagaḥ phaṇāṃ niṣkāsya vāyum aśnāti |",
    "GK22vispancu:5498": " tatraiva ca valmīke'paraḥ sarpo niṣkramya tathaivāsīt |",
    "GK22vispancu:5499": " atha tayoḥ paraspara-darśanena krodha-saṃrakta-locanayor madhyād valmīkasthena sarpeṇoktam-bho bho durātman ! kathaṃ sundara-sarvāṅgaṃ",
    "GK22vispancu:5500": " rāja-putram itthaṃ kadarthayasi ?",
    "GK22vispancu:5501": " mukhastho 'rir abravīt-bho bhoḥ ! tvayāpi durātmanāsya valmīkasya madhye katham idaṃ dūṣitaṃ hāṭaka-pūrṇaṃ kalaśa-yugalam ity evaṃ parasparasya",
    "GK22vispancu:5502": " marmāṇy udghāṭitavantau |",
    "GK22vispancu:5503": " punar valmīkastho 'hir abravīt-bho durātman ! bheṣajam idaṃ te kiṃ ko 'pi",
    "GK22vispancu:5504": " na jānāti yaj jīrṇotkālita-kāñjikā-rājikā-pānena bhavān vināśam upayāti |",
    "GK22vispancu:5505": " athodarastho 'hir abravīt-tavāpy etad bheṣajaṃ kiṃ kaścid api na vetti yad uṣṇa-tailena mahoṣṇodakena vā tava vināśaḥ syād iti |",
    "GK22vispancu:5506": " evaṃ ca sā",
    "GK22vispancu:5507": " rāja-kanyā viṭapāntaritā tayoḥ parasparālāpān marma-mayān ākarṇya tathaivānuṣṭhitavatī |",
    "GK22vispancu:5508": " vidhāya vyaṅgaṃ nīrogaṃ bhartāraṃ nidhiṃ ca paramam āsādya svadeśābhimukhaṃ prāyāt |",
    "GK22vispancu:5509": " pitṛ-mātṛ-svajanaiḥ pratipūjitā vihitopabhogaṃ prāpya sukhenāvasthitā |",
    "GK22vispancu:5510": " ato 'haṃ bravīmi-parasparasya marmāṇi iti |",
    "GK22vispancu:5511": " tac ca śrutvā svayam arirdano 'py evaṃ samarthitavān |",
    "GK22vispancu:5512": " tathā cānuṣṭhitam |",
    "GK22vispancu:5513": " dṛṣṭvāntar-līnaṃ vihasya raktākṣaḥ punar abravīt-kaṣṭam |",
    "GK22vispancu:5514": " vināśito 'yaṃ",
    "GK22vispancu:5515": " bhavadbhir anyāyena svāmī |",
    "GK22vispancu:5516": " uktaṃ ca-",
    "GK22vispancu:5517": " apūjyā yatra pūjyante pūjyānāṃ tu vimānanā |",
    "GK22vispancu:5518": " trīṇi tatra pravartante durbhikṣaṃ maraṇaṃ bhayam ||Panc_3.192||",
    "GK22vispancu:5519": " tathā ca-",
    "GK22vispancu:5520": " pratyakṣe'pi kṛte pāpe mūrkhaḥ sāmnā praśāmyati |",
    "GK22vispancu:5521": " ratha-kāraḥ svakāṃ bhāryāṃ sajārāṃ śirasāvahat ||Panc_3.193||",
    "GK22vispancu:5522": " mantriṇaḥ prāhuḥ-katham etat ?",
    "GK22vispancu:5523": " raktākṣaḥ kathayati-",
    "GK22vispancu:5524": " kathā 11",
    "GK22vispancu:5525": " vīravara-rathakāra-tat-patnī-kathā",
    "GK22vispancu:5526": " asti kasmiṃścid adhiṣṭhāne vīravaro nāma rathakāraḥ |",
    "GK22vispancu:5527": " tasya bhāryā kāmadamanī |",
    "GK22vispancu:5528": " sā puṃścalī janāpavāda-saṃyuktā |",
    "GK22vispancu:5529": " so 'pi tasyāḥ parīkṣaṇārthaṃ vyacintayat-atha mayāsyāḥ parīkṣaṇaṃ kartavyam |",
    "GK22vispancu:5530": " uktaṃ ca-",
    "GK22vispancu:5531": " yadi syāt pāvakaḥ śītaḥ proṣṇī vā śaśa-lāñchanaḥ |",
    "GK22vispancu:5532": " strīṇāṃ tadā satītvaṃ syād yadi syād durjano hitaḥ ||Panc_3.194||",
    "GK22vispancu:5533": " jānāmi caināṃ loka-vacanād asatīm |",
    "GK22vispancu:5534": " uktaṃ ca-",
    "GK22vispancu:5535": " yac ca vedeṣu śāstreṣu na dṛṣṭaṃ na ca saṃśrutam |",
    "GK22vispancu:5536": " tat sarvaṃ vetti loko 'yaṃ yat syād brahmāṇḍa-madhyagam ||Panc_3.195||",
    "GK22vispancu:5537": " evaṃ sampradhārya bhāryām avocat-priye ! prabhāte'haṃ grāmāntaraṃ yāsyāmi |",
    "GK22vispancu:5538": " tatra katicid dināni lagiṣyanti |",
    "GK22vispancu:5539": " tat tvayā kim api pātheyaṃ mama yogyaṃ vidheyam |",
    "GK22vispancu:5540": " sāpi tad-vacanaṃ śrutvā harṣita-cittā |",
    "GK22vispancu:5541": " autsukyāt sarva-kāryāṇi santyajya siddham annaṃ ghṛta-śarkarā-prāyam akarot |",
    "GK22vispancu:5542": " athavā sādhv idam ucyate-",
    "GK22vispancu:5543": " durdivase ghana-timire varṣati jalade mahāṭavī-prabhṛtau |",
    "GK22vispancu:5544": " patyur videśa-gamane parama-sukhaṃ jaghana-capalāyāḥ ||Panc_3.196||",
    "GK22vispancu:5545": " athāsau pratyūṣe utthāya sva-gṛhān nirgataḥ sāpi taṃ prasthitaṃ vijñāya prahasita-vadanāṅga-saṃskāraṃ kurvāṇā kathañcit taṃ divasam atyavāhayat |",
    "GK22vispancu:5546": " atha pūrva-paricita-viṭa-gṛhe gatvā taṃ pratyuktavatī-sa durātmā me patir",
    "GK22vispancu:5547": " grāmāntaraṃ gataḥ |",
    "GK22vispancu:5548": " tat tvayāsmad-gṛhe prasupte jane samāgantavyam |",
    "GK22vispancu:5549": " tathānuṣṭhite sa rathakāro 'raṇye dinam ativāhya pradoṣe",
    "GK22vispancu:5550": " sva-gṛhe'padvāreṇa praviśya śayyādhas-tale nibhṛto bhūtvā sthitaḥ |",
    "GK22vispancu:5551": " etasminn antare sa devadattaḥ samāgatya tatra śayane upaviṣṭaḥ |",
    "GK22vispancu:5552": " dṛṣṭvā",
    "GK22vispancu:5553": " roṣāviṣṭa-citto rathakāro vyacintayat-kim enam utthāya hanmi ? athavā helayaiva prasuptau dvāv apy etau vyāpādayāmi ? paraṃ paśyāmi tāvad asyāś ceṣṭitam |",
    "GK22vispancu:5554": " śṛṇomi cānena sahālāpam |",
    "GK22vispancu:5555": " atrāntare sā gṛha-dvāraṃ nibhṛtaṃ pidhāya śayana-talam ārūḍhā |",
    "GK22vispancu:5556": " tasyās tatrārohayantyā rathakāra-śarīre pādo vilagnaḥ |",
    "GK22vispancu:5557": " tataḥ sā vyacintayat-nūnam etena durātmanā rathakāreṇa mat-parīkṣaṇārthaṃ bhāvyam |",
    "GK22vispancu:5558": " tataḥ strī-caritra-vijñānaṃ kim api karomi |",
    "GK22vispancu:5559": " evaṃ tasyāś cintayanyā sa devadattaḥ sparśotsuko babhūva |",
    "GK22vispancu:5560": " atha tayā kṛtāñjali-puṭayābhihitaṃ-bhoḥ mahānubhāva ! na me śarīraṃ tvayā sparśanīyaṃ yato 'haṃ pativratā mahāsatī ca |",
    "GK22vispancu:5561": " no cec chāpaṃ dattvā tvāṃ bahsmasātkariṣyāmi |",
    "GK22vispancu:5562": " sa āha-yady evaṃ tarhi tvayā kim aham āhūtaḥ ?",
    "GK22vispancu:5563": " sābravīt-bhoḥ śṛṇuṣvaikāgra-manāḥ |",
    "GK22vispancu:5564": " aham adya pratyūṣe devatā-darśanārthaṃ",
    "GK22vispancu:5565": " caṇḍkāyatanaṃ gatā tatrākasmāt khe vāṇī sañjātā-putri kiṃ karomi ?",
    "GK22vispancu:5566": " bhaktāsi me tvaṃ, paraṃ ṣaṇmāsābhyantare vidhi-niyogād vidhavā bhaviṣyasi |",
    "GK22vispancu:5567": " tato mayābhihitaṃ-bhagavati ! yathā tvam āpadaṃ vetsi, tathā",
    "GK22vispancu:5568": " tat-pratīkāram api jānāsi |",
    "GK22vispancu:5569": " tad asti kaścid upāyo yena me patiḥ",
    "GK22vispancu:5570": " śata-saṃvatsara-jīvī bhavati ?",
    "GK22vispancu:5571": " tatas tayābhihitam-vatse, sann api nāsti, yatas tavāyattaḥ sa pratīkāraḥ |",
    "GK22vispancu:5572": " tac chrutvā mayābhihitam-devi ! yadi tan mama prāṇair bhavati tad ādeśaya yena karomi |",
    "GK22vispancu:5573": " atha devyābhihitam-yady adya para-puruṣeṇa sahaikasmin śayane samāruhyāliṅganaṃ karoṣi tat tava bhartṛ-sakto 'pamṛtyus tasya sañcarati |",
    "GK22vispancu:5574": " bhartāpi tena punar varṣa-śataṃ jīvati |",
    "GK22vispancu:5575": " tena tvaṃ mayābhyarthitaḥ |",
    "GK22vispancu:5576": " tad yat kiñcit kartu-manās tat kuruṣva |",
    "GK22vispancu:5577": " na hi devatā-vacanam anyathā bhaviṣyatīti niścayaḥ |",
    "GK22vispancu:5578": " tato 'ntarhāsa-vikāsa-mukhaḥ sa tad-ucitam ācacāra",
    "GK22vispancu:5579": " so 'pi rathakāro mūrkhas tasyās tad-vacanam ākarṇya pulakāñcita-tanuḥ",
    "GK22vispancu:5580": " śayyādhastalān niṣkramya tām uvāca-sādhu pativrate ! sādhu kula-nandini !",
    "GK22vispancu:5581": " ahaṃ durjana-vacana-śaṅkita-hṛdayas tvat-parīkṣā-nimittaṃ",
    "GK22vispancu:5582": " grāmāntara-vyājaṃ kṛtvā khaṭvādhas-tale nibhṛtaṃ līnaḥ |",
    "GK22vispancu:5583": " tad ehi, āliṅga mām |",
    "GK22vispancu:5584": " tvaṃ sva-bhartṛ-bhaktānāṃ mukhyā nārīṇāṃ, yad evaṃ brahma-vrataṃ",
    "GK22vispancu:5585": " para-saṅge'pi pālitavatī |",
    "GK22vispancu:5586": " yad āyur buddhi-kṛte'pamṛtyu-vināśārthaṃ catvam evaṃ kṛtavatī |",
    "GK22vispancu:5587": " tām evam uktvā sasneham āliṅgitavān |",
    "GK22vispancu:5588": " sva-skandhe tām āropya tām api devadattam uvāca-bho mahānubhāva !",
    "GK22vispancu:5589": " mat-puṇyais tvam ihāgataḥ |",
    "GK22vispancu:5590": " tvat-prasādān mayā prāptaṃ varṣa-śata-pramāṇam",
    "GK22vispancu:5591": " āyuḥ |",
    "GK22vispancu:5592": " tat tvam api mām āliṅgya mat-skandhe samāroha iti jalpann",
    "GK22vispancu:5593": " anicchantam api devadattam āliṅgya balāt svakīya-skandhe āropitavān |",
    "GK22vispancu:5594": " tataś ca nṛtyaṃ kṛtvā-he brahma-vrata-dharāṇāṃ dhurīṇa ! tvayāpi mayy upakṛtam ity ādy uktvā skandhād uttārya yatra yatra svajana-gṛha-dvārādiṣu",
    "GK22vispancu:5595": " babhrāma tatra tatra tayor ubhayor api tad-guṇa-varṇanam akarot |",
    "GK22vispancu:5596": " ato 'haṃ bravīmi-pratyakṣe'pi kṛte pāpe (193) iti |",
    "GK22vispancu:5597": " tat sarvathā mūlotkhātā vayaṃ vinaṣṭāḥ smaḥ |",
    "GK22vispancu:5598": " suṣṭhu khalv idam ucyate-",
    "GK22vispancu:5599": " mitra-rūpā hi ripavaḥ sambhāvyante vicakṣaṇaiḥ |",
    "GK22vispancu:5600": " ye hitaṃ vākyam utsṛjya viparītopasevinaḥ ||Panc_3.197||",
    "GK22vispancu:5601": " tathā ca-",
    "GK22vispancu:5602": " santo 'py arthā vinaśyanti deśa-kāla-virodhinaḥ |",
    "GK22vispancu:5603": " aprājñān mantriṇaḥ prāpya tamaḥ sūryodaye yathā ||Panc_3.198||",
    "GK22vispancu:5604": " tatas tad-vaco 'nādṛtya sarve te sthirajīvinam utkṣipya sva-durgam ānetum ārabdhāḥ |",
    "GK22vispancu:5605": " athānīyamānaḥ sthirajīvy āha-deva ! adyākiñcitkareṇaitad avasthena kiṃ mayopasaṅgṛhītena ? yat kāraṇam icchāmi dīptaṃ vahnim anupraveṣṭum |",
    "GK22vispancu:5606": " tad arhasi mām agni-pradānena samuddhartum |",
    "GK22vispancu:5607": " atha raktākṣasyāntargata-bhāvaṃ jñātvāha-kim-artham agni-patanam icchasi ?",
    "GK22vispancu:5608": " so 'bravīt-ahaṃ tāvad yuṣmad-artham imām āpadaṃ meghavarṇena prāpitaḥ |",
    "GK22vispancu:5609": " tad icchāmi teṣāṃ vaira-yātanārtham ulūkatvam iti |",
    "GK22vispancu:5610": " tac ca śrutvā rājanīti-kuśalo raktākṣaḥ prāha-bhadra ! kuṭilas tvaṃ kṛtaka-vacana-caturaś ca |",
    "GK22vispancu:5611": " tāvad ulūka-yoni-gato 'pi svakīyām eva vāyasa-yoniṃ bahu manyase |",
    "GK22vispancu:5612": " śrūyate caitad ākhyānakam |",
    "GK22vispancu:5613": " sūryaṃ bhartāram utsṛjya parjanyaṃ mārutaṃ girim |",
    "GK22vispancu:5614": " sva-jātiṃ mūṣikā prāptā svajātir duratikramā ||Panc_3.199||",
    "GK22vispancu:5615": " mantriṇaḥ procuḥ--katham etat ?",
    "GK22vispancu:5616": " raktākṣaḥ kathayati-",
    "GK22vispancu:5617": " kathā 11",
    "GK22vispancu:5618": " śālaṅkāyana-rakṣita-mūṣikā-kathā",
    "GK22vispancu:5619": " asti kasmiṃścid adhiṣṭhāne śālaṅkāyano nāma tapodhano jāhnavyāṃ snānārthaṃ gataḥ |",
    "GK22vispancu:5620": " tasya ca sūryopasthānaṃ kurvatas tatra pradeśe mūṣikā kācit kharatara-nakhāgra-puṭena śyenena gṛhītā |",
    "GK22vispancu:5621": " dṛṣṭvā sa muniḥ",
    "GK22vispancu:5622": " karuṇārdra-hṛdayo muñca muñceti kurvāṇas tasyopari pāṣāṇa-khaṇḍaṃ",
    "GK22vispancu:5623": " prākṣipat |",
    "GK22vispancu:5624": " so 'pi pāṣāṇa-khaṇḍa-prahāra-vyākulendriyo bhraṣṭa-mūṣiko",
    "GK22vispancu:5625": " bhūmau nipapāta mūṣikāpi bhaya-trastā kartavyam ajānantī rakṣa rakṣeti jalpantī muni-caraṇāntikam upāviśat |",
    "GK22vispancu:5626": " śyenenāpi cetanaṃ labdhvā munir",
    "GK22vispancu:5627": " ukto, yad-bho mune ! na yuktam anuṣṭhitaṃ bhavatā yad ahaṃ pāṣāṇena tāḍitaḥ |",
    "GK22vispancu:5628": " kiṃ tvam adharmān na bibheṣi ? tat samarpaya mām enām mūṣikām |",
    "GK22vispancu:5629": " no cet prabhūtaṃ pātakam avāpsyasi |",
    "GK22vispancu:5630": " iti bruvāṇaṃ śyenaṃ provāca saḥ-bho vihaṅgādhama ! rakṣaṇīyāḥ prāṇināṃ prāṇāḥ |",
    "GK22vispancu:5631": " daṇḍanīyā duṣṭāḥ |",
    "GK22vispancu:5632": " sammānanīyāḥ sādhavaḥ |",
    "GK22vispancu:5633": " pūjanīyā guravaḥ |",
    "GK22vispancu:5634": " stutyā devāḥ |",
    "GK22vispancu:5635": " tat kim asambaddhaṃ prajalpasi ?",
    "GK22vispancu:5636": " śyena āha-mune ! na tvaṃ sūkṣma-dharmaṃ vetsi |",
    "GK22vispancu:5637": " iha hi sarveṣāṃ prāṇināṃ vidhinā sṛṣṭiṃ kurvatāhāro 'pi vinirmitaḥ |",
    "GK22vispancu:5638": " tato yathā bhavatām annaṃ tathāsmākaṃ mūṣikādayo vihitāḥ |",
    "GK22vispancu:5639": " tat svāhāra-kāṅkṣiṇaṃ māṃ kiṃ dūṣayasi ?",
    "GK22vispancu:5640": " uktaṃ ca-",
    "GK22vispancu:5641": " yady asya vihitaṃ bhojyaṃ na tat tasya praduṣyati |",
    "GK22vispancu:5642": " abhakṣye bahu-doṣaḥ syāt tasmāt kāryo na vyatyayaḥ ||Panc_3.200||",
    "GK22vispancu:5643": " bhakṣyaṃ yathā dvijātīnāṃ madyapānāṃ yathā haviḥ |",
    "GK22vispancu:5644": " abhakṣyaṃ bhakṣyatām eti tathānyeṣām api dvija ||Panc_3.201||",
    "GK22vispancu:5645": " bhakṣyaṃ bhakṣyatāṃ śreya abhakṣyaṃ tu mahad agham |",
    "GK22vispancu:5646": " tat kathaṃ māṃ vṛthācāra tvaṃ daṇḍayitum arhasi ||Panc_3.202||",
    "GK22vispancu:5647": " aparaṃ munīnāṃ na caiṣa dharmo yatas tair dṛṣṭaṃ śrutam aśrutam alaulyatvam aśatrutvaṃ praśasyate",
    "GK22vispancu:5648": " uktaṃ ca-",
    "GK22vispancu:5649": " samaḥ śatrau ca mitre ca sama-loṣṭāśma-kāñcanaḥ |",
    "GK22vispancu:5650": " suhṛn-mitre hy udāsīno madhyastho dveṣya-bandhuṣu |",
    "GK22vispancu:5651": " sādhuṣv api ca pāpeṣu sama-buddhir viśiṣyate ||Panc_3.203||",
    "GK22vispancu:5652": " sādhūnāṃ niravadyānāṃ sadācāra-vicāriṇām |",
    "GK22vispancu:5653": " yogī yuñjīta satataṃ satatam ātmānaṃ rahasi sthitaḥ ||Panc_3.204|",
    "GK22vispancu:5654": " tat tvam anena karmaṇā bhraṣṭa-tapāḥ sañjātaḥ |",
    "GK22vispancu:5655": " uktaṃ ca-",
    "GK22vispancu:5656": " muñca muñca pataty eko mā muñceti dvitīyakaḥ |",
    "GK22vispancu:5657": " ubhayoḥ patanaṃ dṛṣṭvā maunaṃ sarvārtha-sādhanam ||Panc_3.205||",
    "GK22vispancu:5658": " śālaṅkāyana āha--katham etat ?",
    "GK22vispancu:5659": " śyena āha-",
    "GK22vispancu:5660": " kathā 12",
    "GK22vispancu:5661": " kasmiṃścid nadī-taṭa ekata-dvita-tritābhidhānās trayo 'pi bhrātaro munayas tapaḥ kurvanti",
    "GK22vispancu:5662": " teṣāṃ ca tapaḥ-prabhāvād ākāśasthā dhauta-potikā",
    "GK22vispancu:5663": " nirālambā jalārdrā bhū-sparśana-bhayena snāna-samaye tiṣṭhanti |",
    "GK22vispancu:5664": " athānye-dyur mamaiva kācin maṇḍūkikā kenāpi gṛdhreṇa balena nītā |",
    "GK22vispancu:5665": " atha tāṃ gṛhītā vilokya teṣāṃ jyeṣṭhena karuṇārdra-hṛdayena bhavateva",
    "GK22vispancu:5666": " vyāhṛtaṃ-muñca muñceti |",
    "GK22vispancu:5667": " atrāntare tasya dhauta-potikākāśād bhūmau patitā |",
    "GK22vispancu:5668": " tāṃ patitāṃ dṛṣṭvā dvitīyena tad-bhayārtena mā muñcety abhihitaṃ yāvat tasyāpi papāta |",
    "GK22vispancu:5669": " tatas tṛtīyo dvayor api dhauta-potikāṃ bhūmau patitāṃ dṛṣṭvā tūṣṇīṃ babhūva |",
    "GK22vispancu:5670": " ato 'haṃ bravīmi-muñca muñca pataty eka ity ādi |",
    "GK22vispancu:5671": " tac chrutvā munir vihasyāha-bho mūrkha vihaṅgama ! kṛta-yuge dharmaḥ sa āsīt, yataḥ kṛta-yuge pāpālāpato 'pi pāpaṃ jāyate tena dhauta-potike",
    "GK22vispancu:5672": " patite aśiṣṭālāpena na sad-apavacana-doṣataḥ |",
    "GK22vispancu:5673": " eṣa punaḥ kali-yugaḥ |",
    "GK22vispancu:5674": " atra sarvo 'pi pāpātmā |",
    "GK22vispancu:5675": " tat karma kṛtaṃ vinā pāpaṃ na lagati |",
    "GK22vispancu:5676": " uktaṃ ca-",
    "GK22vispancu:5677": " sañcarantīha pāpāni yugeṣv anyeṣu dehinām |",
    "GK22vispancu:5678": " kalau tu pāpa-saṃyukte yaḥ karoti sa lipyate ||Panc_3.206||",
    "GK22vispancu:5679": " uktaṃ ca-",
    "GK22vispancu:5680": " āsanāc chayanād yānāt saṃgateś cāpi bhojanāt |",
    "GK22vispancu:5681": " kṛte sañcarate pāpaṃ taila-bindur ivāmbhasi ||Panc_3.207||",
    "GK22vispancu:5682": " tat kiṃ vṛthā pralapitena ? gaccha tvam |",
    "GK22vispancu:5683": " no cec chāpayiṣyāmi |",
    "GK22vispancu:5684": " atha gate śyene mūṣikayā sa munir abhihitaḥ-bhagavan ! naya māṃ svāśrayam |",
    "GK22vispancu:5685": " no ced anyo duṣṭa-pakṣī māṃ vyāpādayiṣyati |",
    "GK22vispancu:5686": " tad ahaṃ tatraivāśrame",
    "GK22vispancu:5687": " tvad-dattānnāhāra-muṣṭyā kālaṃ neṣyāmi |",
    "GK22vispancu:5688": " so 'pi dākṣiṇyavān sa-karuṇo vyacintayat-kathaṃ mayā mūṣikā haste dhṛtvā neyā jana-hāsya-kāriṇī",
    "GK22vispancu:5689": " tad enāṃ kumārikāṃ kṛtvā nayāmi |",
    "GK22vispancu:5690": " evaṃ sā kanyakā kṛtā |",
    "GK22vispancu:5691": " tathānuṣṭhite kanyā-sahitaṃ munim avalokya patnī papraccha-bhagavan",
    "GK22vispancu:5692": " ! kuta iyaṃ kanyā ?",
    "GK22vispancu:5693": " sa āha-eṣā mūṣikā śyena-bhayāc charaṇārthinī kanyā-rūpeṇa tava gṛham ānītā",
    "GK22vispancu:5694": " | tat tvayā yatnena rakṣaṇīyā |",
    "GK22vispancu:5695": " bhūyo 'py enāṃ mūṣikāṃ kariṣyāmi |",
    "GK22vispancu:5696": " sā prāha-bhagavan ! maivaṃ kārṣīḥ |",
    "GK22vispancu:5697": " asyās tvaṃ dharma-pitā |",
    "GK22vispancu:5698": " uktaṃ ca-",
    "GK22vispancu:5699": " janitā copanetā ca yas tu vidyāṃ prayacchati |",
    "GK22vispancu:5700": " anna-dātā bhaya-trātā pañcaite pitaraḥ smṛtāḥ ||Panc_3.208||",
    "GK22vispancu:5701": " tat tvayāsyāḥ prāṇa-pradattā |",
    "GK22vispancu:5702": " aparaṃ mamāpy apatyaṃ nāsti |",
    "GK22vispancu:5703": " tasmād eṣā mama sutā bhaviṣyati |",
    "GK22vispancu:5704": " tathānuṣṭhite sā kanyā śukla-pakṣa-candra-kalikeva nityaṃ vṛddhiṃ prāpnoti",
    "GK22vispancu:5705": " | sāpi tasya muneḥ śuśrūṣāṃ kurvatī sapatnīkasya yauvanam āśv ayāt |",
    "GK22vispancu:5706": " atha tāṃ yauvanonmukhīm avalokya śālaṅkāyanaḥ sva-patnīm uvāca-priye !",
    "GK22vispancu:5707": " yauvanonmukhī vartata iyaṃ kanyā |",
    "GK22vispancu:5708": " anarhā sa sāmprataṃ mad-gṛha-vāsasya |",
    "GK22vispancu:5709": " uktaṃ ca-",
    "GK22vispancu:5710": " anūḍhā mandire yasya rajaḥ prāpnoti kanyakā |",
    "GK22vispancu:5711": " patanti pitaras tasya svarga-sthā api tair guṇaiḥ ||Panc_3.209||",
    "GK22vispancu:5712": " varaṃ varayate kanyā mātā vittaṃ pitā śrutam |",
    "GK22vispancu:5713": " bāndhavāḥ kulam icchanti miṣṭānnam itare janāḥ ||Panc_3.210||",
    "GK22vispancu:5714": " tathā ca-",
    "GK22vispancu:5715": " yāvan na lajjate kanyā yāvat krīḍati pāṃsunā |",
    "GK22vispancu:5716": " yāvat tiṣṭhati go-mārge tāvat kanyāṃ vivāhayet ||Panc_3.211||",
    "GK22vispancu:5717": " mātā caiva pitā caiva jyeṣṭha-bhrātā tathaiva ca |",
    "GK22vispancu:5718": " trayas te narakaṃ yānti dṛṣṭvā kanyāṃ rajasvalām ||Panc_3.212||",
    "GK22vispancu:5719": " kulaṃ ca śīlaṃ ca sanāthatāṃ ca vidyāṃ ca vittaṃ ca vapur vayaś ca |",
    "GK22vispancu:5720": " etān guṇān saptān sapta parīkṣya deyā kanyā budhaiḥ śeṣam acintanīyam ||Panc_3.213||",
    "GK22vispancu:5721": " tad yad yasyā rocate tad bhagavantaṃ ādityam ākārya tasmai prayacchāmi |",
    "GK22vispancu:5722": " uktaṃ ca-",
    "GK22vispancu:5723": " aniṣṭaḥ kanyakāyā yo varo rūpānvito 'pi yaḥ |",
    "GK22vispancu:5724": " yadi syāt tasya no deyā kanyā śreyo 'bhivāñchatā ||Panc_3.214||",
    "GK22vispancu:5725": " sā prāha-ko doṣo 'tra viṣaye ? evaṃ kriyatām |",
    "GK22vispancu:5726": " atha muninā ravir āhūtaḥ |",
    "GK22vispancu:5727": " veda-mantrāmantraṇa-prabhāvāt tat-kṣaṇād",
    "GK22vispancu:5728": " evābhyupagamyādityaḥ provāca-bhagavan ! vada drutaṃ kim-artham āhūtaḥ ?",
    "GK22vispancu:5729": " sa āha-eṣā madīyā kanyakā tiṣṭhati |",
    "GK22vispancu:5730": " yady eṣā tvāṃ vṛṇoti tarhy udvahasva tām iti |",
    "GK22vispancu:5731": " evam uktvā bhagavāṃs tasyā darśitaḥ |",
    "GK22vispancu:5732": " provāca-putri ! kiṃ tava rocata eṣa bhagavāṃs trailokya-dīpaḥ ?",
    "GK22vispancu:5733": " sā prāha-tāta ! atidahanātmako 'yam |",
    "GK22vispancu:5734": " nāham enam abhilaṣāmi |",
    "GK22vispancu:5735": " asmād api ya utkṛṣṭataraḥ sa āhūyatām |",
    "GK22vispancu:5736": " atha tasyās tad-vacanam ākarṇya bhāsvaro 'pi tāṃ mūṣikāṃ viditvā niḥspṛhas tam uvāca-bhagavan ! asti mamāpy adhiko megho yenācchāditasya me nāmāi na jñāyate ?",
    "GK22vispancu:5737": " atha muninā megham apy āhūya kanyābhihitā-eṣa te rocate ?",
    "GK22vispancu:5738": " sā prāha-kṛṣṇa-varṇo 'yaṃ jaḍātmā ca |",
    "GK22vispancu:5739": " tad asmād anyasya kasyacit pradhānasya māṃ prayaccha |",
    "GK22vispancu:5740": " atha muninā megho 'pi pṛṣṭaḥ-bhoḥ ! tvatto 'py adhikaḥ ko 'py asti ?",
    "GK22vispancu:5741": " sa āha-matto 'py adhiko 'sti vāyuḥ |",
    "GK22vispancu:5742": " vāyunā hato 'haṃ sahasradhā yāmi |",
    "GK22vispancu:5743": " tac chrutvā muninā vāyur āhūtaḥ, āha ca-putrike kim eṣa vāyus te vivāhāya uttamaḥ pratibhāti",
    "GK22vispancu:5744": " sā āha-prabalo 'py ayaṃ cañcalaḥ |",
    "GK22vispancu:5745": " tad abhyadhikaḥ kaścid āhūyatām |",
    "GK22vispancu:5746": " munir āha-bho vāyo ! tvatto 'py adhiko 'sti kaścit ?",
    "GK22vispancu:5747": " sa āha-matto 'py adhiko 'sti parvato yena saṃstabhya balavān apy ahaṃ",
    "GK22vispancu:5748": " dhriye |",
    "GK22vispancu:5749": " atha muniḥ parvatam āhūya kanyāyā adarśayat-putrike ! tvām asmai prayacchāmi ?",
    "GK22vispancu:5750": " sā āha-tāta ! kaṭhinātmako 'yaṃ stabdhaś ca |",
    "GK22vispancu:5751": " tad anyasmai dehi mām |",
    "GK22vispancu:5752": " atha sa muninā pṛṣṭaḥ, yad-bhoḥ parvata-rāja ! tvatto 'py adhiko 'sti",
    "GK22vispancu:5753": " kaścit ?",
    "GK22vispancu:5754": " sa āha-santi matto 'py adhikā mūṣikāḥ, ye mad-dehaṃ balāt sarvato bhedayanti |",
    "GK22vispancu:5755": " tad ākarṇya munir mūṣakam āhūya tasyā adarśayat-putrike ! eṣa te pratibhāti mūṣaka-rājo yena yathocitam anuṣṭhīyate |",
    "GK22vispancu:5756": " sāpi taṃ dṛṣṭvā",
    "GK22vispancu:5757": " sva-jātīya eṣa iti manyamānā pulakodbhūṣita-śarīrā provāca-tāta ! māṃ mūṣikāṃ kṛtvāsmai prayaccha yena svajāti-vihitaṃ gṛha-dharmam anutiṣṭhāmi",
    "GK22vispancu:5758": " tac chrutvā tena strī-dharma-vicakṣaṇena tāṃ mūṣikāṃ kṛtvā mūṣakāya pradattā |",
    "GK22vispancu:5759": " ato 'haṃ bravīmi-sūryaṃ bhartāram utsṛjya ityādi |",
    "GK22vispancu:5760": " atha raktākṣa-vacanam anādṛtya taiḥ sva-vaṃśa-vināśāya sa sva-durgam",
    "GK22vispancu:5761": " upanītaḥ |",
    "GK22vispancu:5762": " nīyamānaś cāntar-līnam avahasya sthirajīvy acintayat-",
    "GK22vispancu:5763": " hanyatām iti yenoktaṃ svāmino hita-vādinā |",
    "GK22vispancu:5764": " sa evaiko 'tra sarveṣāṃ nīti-śāstrārtha-tattva-vit ||Panc_3.215||",
    "GK22vispancu:5765": " tad yadi tasya vacanam acariṣyann ete, tato na svalpo 'py anartho",
    "GK22vispancu:5766": " 'bhaviṣyad eteṣām |",
    "GK22vispancu:5767": " atha durga-dvāraṃ prāpyārimardano 'bravīt-bho bho hitaiṣiṇo 'sya",
    "GK22vispancu:5768": " sthirajīvino yathā-samīhitaṃ sthānaṃ prayacchata |",
    "GK22vispancu:5769": " tac ca śrutvā sthirajīvī vyacintayat-mayā tāvad eteṣāṃ vadhopāyaś",
    "GK22vispancu:5770": " cintanīyaḥ |",
    "GK22vispancu:5771": " sa mayā madhyasthena na sādhyate |",
    "GK22vispancu:5772": " yato madīyam iṅgitādikaṃ vicārayantas te'pi sāvadhānā bhaviṣyanti |",
    "GK22vispancu:5773": " tad durga-dvāram adhiśrito",
    "GK22vispancu:5774": " 'bhipretaṃ sādhayāmi |",
    "GK22vispancu:5775": " iti niścityolūka-patim āha-deva ! yuktam idaṃ yat",
    "GK22vispancu:5776": " svāminā proktam |",
    "GK22vispancu:5777": " param aham api nītijñas te'hitaś ca |",
    "GK22vispancu:5778": " yadyapy anuraktaḥ śucis tathāpi durga-madhye āvāso nārhaḥ |",
    "GK22vispancu:5779": " tad ahaṃ atraiva",
    "GK22vispancu:5780": " durga-dvāra-sthaḥ pratyahaṃ bhavat-pāda-padma-rajaḥ pavitrī-kṛta-tanuḥ",
    "GK22vispancu:5781": " sevāṃ kariṣyāmi |",
    "GK22vispancu:5782": " tatheti pratipanne pratidinam ulūka-pati-sevakās te prakāmam āhāraṃ",
    "GK22vispancu:5783": " kṛtvolūka-rājādeśāt prakṛṣṭa-māṃsāhāraṃ sthirajīvine prayacchanti |",
    "GK22vispancu:5784": " atha katipayair evāhobhir mayūra iva sa balavān saṃvṛttaḥ |",
    "GK22vispancu:5785": " atha raktākṣaḥ sthirajīvinaṃ poṣyamāṇaṃ dṛṣṭvā sa-vismayo mantri-janaṃ rājānaṃ ca praty",
    "GK22vispancu:5786": " āha-aho mūrkho 'yaṃ mantri-jano bhavāṃś cety evam aham avagacchāmi |",
    "GK22vispancu:5787": " uktaṃ",
    "GK22vispancu:5788": " ca-",
    "GK22vispancu:5789": " pūrvaṃ tāvad ahaṃ mūrkho dvitīyaḥ paśu-bandhakaḥ |",
    "GK22vispancu:5790": " tato rājā ca mantrī ca sarvaṃ vai mūrkha-maṇḍalam ||Panc_3.216||",
    "GK22vispancu:5791": " te prāhuḥ-katham etat ?",
    "GK22vispancu:5792": " raktākṣaḥ kathayati-",
    "GK22vispancu:5793": " kathā 13",
    "GK22vispancu:5794": " svarṇa-ṣṭhīvī-sindhuka-pakṣī-kathā",
    "GK22vispancu:5795": " asti kasmiṃścit parvataika-deśe mahān vṛkṣaḥ |",
    "GK22vispancu:5796": " tatra ca sindhuka-nāmā ko",
    "GK22vispancu:5797": " 'pi pakṣī prativasati sma |",
    "GK22vispancu:5798": " tasya purīṣe suvarṇam utpadyate |",
    "GK22vispancu:5799": " atha kadācit tam uddiśya vyādhaḥ ko 'pi samāyayau |",
    "GK22vispancu:5800": " sa ca pakṣī tad-agrata eva purīṣam utsasarja |",
    "GK22vispancu:5801": " atha pāta-sama-kālam eva tat-suvarṇībhūtaṃ dṛṣṭvā vyādho vismayam agamat-aho mama śiśu-kālād ārabhya śakuni-bandha-vyasanino",
    "GK22vispancu:5802": " 'śīti-varṣāṇi samabhūvan,na ca kadācit pakṣi-purīṣe suvarṇaṃ dṛṣṭam iti",
    "GK22vispancu:5803": " vicintya tatra vṛkṣe pāśaṃ babandha |",
    "GK22vispancu:5804": " athāsāv api pakṣī mūrkhas tatraiva viśvasta-citto yathā-pūrvam upaviṣṭas tat-kālam eva pāśena baddhaḥ |",
    "GK22vispancu:5805": " vyādhas tu taṃ pāśād unmucya pañjarake saṃsthāpya nijāvāsaṃ nītavān |",
    "GK22vispancu:5806": " atha",
    "GK22vispancu:5807": " cintayāmāsa-kim anena sāpāyena pakṣiṇāhaṃ kariṣyāmi ? yadi kadācit ko 'py",
    "GK22vispancu:5808": " amum īdṛśaṃ jñātvā rājñe nivedayiṣyati tan nūnaṃ prāṇa-saṃśayo me bhavet |",
    "GK22vispancu:5809": " ataḥ svayam eva pakṣiṇaṃ rājñe nivedayāmi |",
    "GK22vispancu:5810": " iti vicārya tathaivānuṣṭhitavān |",
    "GK22vispancu:5811": " atha rājāpi taṃ pakṣiṇaṃ dṛṣṭvā vikasita-nayana-vadana-kamalaḥ parāṃ tuṣṭim upagataḥ |",
    "GK22vispancu:5812": " prāha caivaṃ-haṃho rakṣā-puruṣāḥ ! enaṃ pakṣiṇaṃ yatnena",
    "GK22vispancu:5813": " rakṣata |",
    "GK22vispancu:5814": " aśana-pānādikaṃ cāsya yathecchaṃ prayacchata |",
    "GK22vispancu:5815": " atha mantriṇābhihitam-kim",
    "GK22vispancu:5816": " anenāśraddheya-vyādha-vacana-mātra-parigṛhītenāṇḍajena ? kiṃ kadācit pakṣī-purīṣe suvarṇaṃ sambhavati ? tan mucyatāṃ pañjara-bandhanād ayaṃ pakṣī |",
    "GK22vispancu:5817": " iti mantri-vacanād rājñā mocito 'sau pakṣy unnata-dvāra-toraṇe",
    "GK22vispancu:5818": " samupaviśya suvarṇa-mayīṃ viṣṭhāṃ vidhāya-pūrvaṃ tāvad ahaṃ mūrkhaḥ iti ślokaṃ paṭhitvā yathā-sukham ākāśa-mārgeṇa prāyāt |",
    "GK22vispancu:5819": " ato 'haṃ bravīmi-pūrvaṃ tāvad ahaṃ mūrkhaḥ iti |",
    "GK22vispancu:5820": " atha te punar api pratikūla-daivatayā hitam api raktākṣa-vacanam anādṛtya bhūyas taṃ prabhūta-māṃsādi-vividhāhāreṇa poṣayāmāsuḥ |",
    "GK22vispancu:5821": " atha raktākṣaḥ sva-vargam āhūya rahaḥ provāca-aho ! etāvad evāsmad-bhūpateḥ kuśalaṃ durgaṃ ca |",
    "GK22vispancu:5822": " tad upadiṣṭaṃ mayā yat kula-kramāgataḥ sacivo 'bhidhatte |",
    "GK22vispancu:5823": " tad vayam anyat parvata-durgaṃ samprati samāśrayāmaḥ |",
    "GK22vispancu:5824": " uktaṃ ca yataḥ-",
    "GK22vispancu:5825": " anāgataṃ yaḥ kurute sa śobhate sa śocate yo na karoty anāgatam |",
    "GK22vispancu:5826": " vane vasann eva jarām upāgato bilasya vācā na kadāpi hi śrutā ||Panc_3.217||",
    "GK22vispancu:5827": " te procuḥ-katham etat ?",
    "GK22vispancu:5828": " raktākṣaḥ kathayati-",
    "GK22vispancu:5829": " kathā 14",
    "GK22vispancu:5830": " kharanakhara-siṃha-kathā",
    "GK22vispancu:5831": " kasmiṃścid vanoddeśe kharanakharo nāma siṃhaḥ prativasati sma |",
    "GK22vispancu:5832": " sa kadācid itaś cetaś ca paribhraman kṣutkṣāma-kaṇṭho na kiñcid api sattvam āsasāda |",
    "GK22vispancu:5833": " tataś cāstam anasamaye mahatīṃ giri-guhām āsādya praviṣṭaś cintayāmāsa-nūnam etasyāṃ guhāyāṃ rātrau kenāpi sattvenāgantavyam |",
    "GK22vispancu:5834": " tan nibhṛto bhūtvā tiṣṭhāmi |",
    "GK22vispancu:5835": " etasminn antare tat-svāmī dadhipuccho nāma śṛgālaḥ samāyātaḥ |",
    "GK22vispancu:5836": " sa ca yāvat paśyati tāvat siṃha-pada-paddhatir guhāyāṃ praviṣṭaḥ, na ca niṣkrāntā iti dṛṣṭavān",
    "GK22vispancu:5837": " tataś cācintayat-aho vinaṣṭo 'smi, nūnam asyāntargatena siṃhena",
    "GK22vispancu:5838": " bhāvyam |",
    "GK22vispancu:5839": " tat kiṃ karomi ? kathaṃ jñāsyāmi ? evaṃ vicintya dvārasthaḥ",
    "GK22vispancu:5840": " phūtkartum ārabdhaḥ-aho bila ! aho bila ! ity uktvā tūṣṇīṃbhūya bhūyo 'pi",
    "GK22vispancu:5841": " tathaiva pratyabhāṣata-bhoḥ ! kiṃ na smarasi yan mayā tvayā saha samayaḥ kṛto 'sti ? yan mayā bāhyāt samāgatena tvaṃ vaktavyaḥ, tvayā cāham ākaraṇīyaḥ iti |",
    "GK22vispancu:5842": " tad yadi māṃ nāhvayasi tato 'haṃ dvitīyaṃ bilaṃ yāsyāmi |",
    "GK22vispancu:5843": " atha tac chrutvā siṃhaś cintitavān-nūnam eṣā guhāsya samāgatasya sadā samāhvānaṃ karoti |",
    "GK22vispancu:5844": " param adya mad-bhayān na kiṃcid brūte |",
    "GK22vispancu:5845": " athavā sādhv idam ucyate-",
    "GK22vispancu:5846": " bhaya-santrasta-manasāṃ hasta-pādādikāḥ kriyāḥ |",
    "GK22vispancu:5847": " pravartante na vāṇī ca vepathuś cādhiko bhavet ||Panc_3.218||",
    "GK22vispancu:5848": " tad aham asyāhvānaṃ karomi yena tad-anusāreṇa praviṣṭo 'yaṃ me bhojyatāṃ yāsyati |",
    "GK22vispancu:5849": " evaṃ sampradhārya siṃhas tasyāhvānam akarot |",
    "GK22vispancu:5850": " atha siṃha-śabdena",
    "GK22vispancu:5851": " sā guhā pratirava-sampūrṇā anyān api dūra-sthān araṇya-jīvāṃs trāsayāmāsa",
    "GK22vispancu:5852": " | śṛgālo 'pi palāyamāna imaṃ ślokam apaṭhat-anāgataṃ yaḥ kurute sa śobhate ity ādi |",
    "GK22vispancu:5853": " tad evaṃ matvā yuṣmābhir mayā saha gantavyam iti |",
    "GK22vispancu:5854": " evam",
    "GK22vispancu:5855": " abhidhāyātmānuyāyi-parivārānugato dūra-deśāntaraṃ raktākṣo jagāma |",
    "GK22vispancu:5856": " atha raktākṣe gate sthirajīvy atihṛṣṭa-manā vyacintayat-aho ! kalyāṇam asmākam upasthitam, yad raktāṃśo gataḥ sa dīrghadarśī ete ca mūḍha-manasaḥ",
    "GK22vispancu:5857": " | tato mama sukha-ghātyāḥ sañjātāḥ |",
    "GK22vispancu:5858": " uktaṃ ca yataḥ-",
    "GK22vispancu:5859": " na dīrgha-darśino yasya mantriṇaḥ syur mahīpateḥ |",
    "GK22vispancu:5860": " kramāyātā dhruvaṃ tasya na cirāt syāt parikṣayaḥ ||Panc_3.219||",
    "GK22vispancu:5861": " athavā sādhv idam ucyate-",
    "GK22vispancu:5862": " mantri-rūpā hi ripavaḥ sambhāvyās te vicakṣaṇaiḥ |",
    "GK22vispancu:5863": " ye santaṃ nayam utsṛjya sevante pratilomataḥ ||Panc_3.220||",
    "GK22vispancu:5864": " evaṃ vicintya sva-kulāya ekaikāṃ vana-kāṣṭhikāṃ guhā-pradīpanārthaṃ dine dine prakṣipati |",
    "GK22vispancu:5865": " na ca te mūrkhā ulūkā vijānanti, yad eṣa kulāyam",
    "GK22vispancu:5866": " asmad-dāhāya vṛddhiṃ nayati |",
    "GK22vispancu:5867": " athavā sādhv idam ucyate-",
    "GK22vispancu:5868": " amitraṃ kurute mitraṃ mitraṃ dveṣṭi hinasti ca |",
    "GK22vispancu:5869": " śubhaṃ vetty aśubhaṃ pāpaṃ bhadraṃ daiva-hato naraḥ ||Panc_3.221||",
    "GK22vispancu:5870": " atha kulāya-vyājena durga-dvāre kṛte kāṣṭha-nicaye, sañjāte sūryodaye,",
    "GK22vispancu:5871": " andhatāṃ prāpteṣūlūkeṣu satsu sthirajīvī śīghram ṛṣyamūkaṃ gatvā meghavarṇam āha-svāmin ! dāha-sādhyā kṛtā ripu-guhāḥ |",
    "GK22vispancu:5872": " tat saparivāraḥ sametyaikaikā vana-kāṣṭhikāṃ jvalantī gṛhītvā guhā-dvāre'smat-kulāye",
    "GK22vispancu:5873": " prakṣipa yena sarve śatravaḥ kumbhīpāka-naraka-prāyeṇa duḥkhena mriyante |",
    "GK22vispancu:5874": " tac chrutvā prahṛṣṭo meghavarṇa āha-tāta ! kathayātma-vṛttāntam |",
    "GK22vispancu:5875": " cirād adya dṛṣṭo 'si |",
    "GK22vispancu:5876": " sa āha-vatsa ! nāyaṃ kathanasya kālaḥ |",
    "GK22vispancu:5877": " yataḥ kadācit tasya ripo kaścit praṇidhir mamehāgamanaṃ nivedayiṣyati |",
    "GK22vispancu:5878": " yaj jñānād andho 'nyatrāpasaraṇaṃ",
    "GK22vispancu:5879": " kariṣyati |",
    "GK22vispancu:5880": " tat tvaryatām |",
    "GK22vispancu:5881": " uktaṃ ca-",
    "GK22vispancu:5882": " śīghra-kṛtyeṣu kāryeṣu vilambayati yo naraḥ |",
    "GK22vispancu:5883": " tat kṛtyaṃ devatās tasya kopād vighnanty asaṃśayam ||Panc_3.222||",
    "GK22vispancu:5884": " tathā ca-",
    "GK22vispancu:5885": " yasya yasya hi kāryasya phalitasya viśeṣataḥ |",
    "GK22vispancu:5886": " kṣipram akriyamāṇasya kālaḥ pibati tat-phalam ||Panc_3.223||",
    "GK22vispancu:5887": " tad-guhāyām āyātasya te hata-śatroḥ sarvaṃ savistaraṃ nirvyākulatayā",
    "GK22vispancu:5888": " kathayiṣyāmi athāsau tad-vacanam ākarṇya sa-parijana ekaikāṃ jvalantīṃ vana-kāṣṭhikāṃ cañcv-agreṇa gṛhītvā tad-guhā-dvāraṃ prāpya",
    "GK22vispancu:5889": " sthirajīvi-kulāye prākṣipat |",
    "GK22vispancu:5890": " tataḥ sarve te divāndhā raktākṣa-vākyāni",
    "GK22vispancu:5891": " smaranto dvārasyāvṛtatvād aniḥsaranto guhā-madhye kumbhīpāka-nyāyam āpannā mṛtāś ca |",
    "GK22vispancu:5892": " evaṃ śatrūn niḥśeṣatāṃ nītvā bhūyo 'pi meghavarṇas tad eva",
    "GK22vispancu:5893": " nyagrodha-pādapa-durgaṃ jagāma |",
    "GK22vispancu:5894": " tataḥ siṃhāsana-stho bhūtvā sabhā-madhye",
    "GK22vispancu:5895": " pramudita-manāḥ sthirajīvinam apṛcchat-tāta ! kathaṃ tvayā śatru-madhye",
    "GK22vispancu:5896": " gatena etāvat-paryantaṃ kālo nītaḥ ? tad atra kautukam asmākaṃ vartate,",
    "GK22vispancu:5897": " tat kathyatām |",
    "GK22vispancu:5898": " yataḥ-",
    "GK22vispancu:5899": " vara-magnau pradīpte tu prapātaḥ puṇya-karmaṇām |",
    "GK22vispancu:5900": " na cārijana-saṃsargo muhūrtam api sevitaḥ ||Panc_3.224||",
    "GK22vispancu:5901": " tad ākarṇya sthirajīvy āha-bhadra ! āgāmi-phala-vāñchayā kaṣṭam api sevako",
    "GK22vispancu:5902": " na jānāti |",
    "GK22vispancu:5903": " uktaṃ ca yataḥ-",
    "GK22vispancu:5904": " kāryasyāpekṣayā bhuktaṃ viṣam apy amṛtāyate |",
    "GK22vispancu:5905": " sarveṣāṃ prāṇināṃ yatra nātra kāryā vicāraṇā ||Panc_3.225||",
    "GK22vispancu:5906": " upanata-bhaye yo yo mārgo hitārtha-karo bhavet- sa sa nipuṇayā buddhyā sevyo mahān kṛpaṇo 'pi vā |",
    "GK22vispancu:5907": " karikara-nibhau jyāghātā kau mahāstra-viśāradau valaya-racitau strīvad bāhū kṛtau na kirīṭinā",
    "GK22vispancu:5908": " śaktenāpi satā janena viduṣā kālāntarāpekṣiṇā vastavyaṃ khalu vākya-vajra-viṣame kṣudre'pi pāpe jane |",
    "GK22vispancu:5909": " darvī-vyagra-kareṇa dhūma-malinenāyāsa-yukte ca bhīmenātibalena matsya-bhavane kiṃ noṣitaṃ sūdavat ||Panc_3.227||",
    "GK22vispancu:5910": " yad vā tad vā viṣama-patitaḥ sādhu vā garhitaṃ vā kālāpekṣī hṛdaya-nihitaṃ buddhimān karma kuryāt |",
    "GK22vispancu:5911": " kiṃ gāṇḍīva-sphurad-uru-guṇāsphālana-krūra-pāṇir",
    "GK22vispancu:5912": " nāsīl līlā-naṭana-vilasan mekhalī savyasācī ||Panc_3.228||",
    "GK22vispancu:5913": " siddhiṃ prārthayatā janena viduṣā tejo nigṛhya svakaṃ sattvotsāhavatāpi daiva-vidhiṣu sthairyaṃ prakārya kramāt |",
    "GK22vispancu:5914": " devendra-draviṇeśvarāntaka-samair apy anvito bhrātṛbhiḥ",
    "GK22vispancu:5915": " kiṃ kliṣṭaḥ suciraṃ virāṭa-bhavane śrīmān na dharmātmajaḥ ||Panc_3.229||",
    "GK22vispancu:5916": " rūpābhijana-sampanno mādrī-putrau balānvitau |",
    "GK22vispancu:5917": " gokarma-rakṣā-vyāpāre virāṭa-preṣyatāṃ gatau ||Panc_3.230||",
    "GK22vispancu:5918": " rūpeṇāpratimena yauvana-guṇaiḥ śreṣṭhe kule janmanā",
    "GK22vispancu:5919": " kāntyā śrīr iva yātra sāpi vidaśāṃ kāla-kramād āgatā |",
    "GK22vispancu:5920": " sairandhrīti sa-garvitaṃ yuvatibhiḥ sākṣepam ākhyātayā",
    "GK22vispancu:5921": " draupadyā nanu matsya-rāja-bhavane dhṛṣṭaṃ na kiṃ candanam ||Panc_3.231||",
    "GK22vispancu:5922": " meghavarṇa āha-tāta ! asi-dhārā-vratam idaṃ manye yad ariṇā saha saṃvāsaḥ",
    "GK22vispancu:5923": " so 'bravīt-deva ! evam etat |",
    "GK22vispancu:5924": " paraṃ na tādṛṅ-mūrkha-samāgamaḥ kvāpi mayā dṛṣṭaḥ |",
    "GK22vispancu:5925": " na ca mahāprajñam aneka-śāstreṣv apratima-buddhiṃ raktākṣaṃ vinā dhīmān |",
    "GK22vispancu:5926": " yat-kāraṇaṃ tena madīyaṃ yathāvasthitaṃ cittaṃ jñātam |",
    "GK22vispancu:5927": " ye punar anye mantriṇas te mahā-mūrkhā mantri-mātra-vyapadeśopajīvino",
    "GK22vispancu:5928": " 'tattva-kuśalā, yair idam api na jñātam |",
    "GK22vispancu:5929": " yataḥ-",
    "GK22vispancu:5930": " arito 'bhyāgato bhṛtyo duṣṭas tat-saṅga-tat-paraḥ |",
    "GK22vispancu:5931": " apasarpa-sadharmatvān nityodvegī ca dūṣitaḥ ||Panc_3.232||",
    "GK22vispancu:5932": " āsane śayane yāne pāna-bhojana-vastuṣu |",
    "GK22vispancu:5933": " dṛṣṭvāntaraṃ pramatteṣu praharanty arayo 'riṣu ||Panc_3.233||",
    "GK22vispancu:5934": " tasmāt sarva-prayatnena trivarga-nilayaṃ budhaḥ |",
    "GK22vispancu:5935": " ātmānam ādṛto rakṣet pramādād dhi vinaśyati ||Panc_3.234||",
    "GK22vispancu:5936": " sādhu cedam ucyate-",
    "GK22vispancu:5937": " santāpayanti kam apathya-bhujaṃ na rogā durmantriṇaṃ kam upayānti na nīti-doṣāḥ |",
    "GK22vispancu:5938": " kaṃ śrīr na darpayati kaṃ na nihanti mṛtyuḥ kaṃ svīkṛtā na viṣayā paripīḍayanti ||Panc_3.235||",
    "GK22vispancu:5939": " lubdhasya naśyati yaśaḥ piśunasya maitrī naṣṭa-kriyasya kula artha-parasya dharmaḥ |",
    "GK22vispancu:5940": " vidyā-phalaṃ vyasaninaḥ kṛpaṇasya saukhyaṃ",
    "GK22vispancu:5941": " rājyaṃ pramatta-sacivasya narādhipasya ||Panc_3.236||",
    "GK22vispancu:5942": " tad rājan ! asi-dhārā-vrataṃ mayācaritam aritam ari-saṃsargād iti yad bhavatoktaṃ, tan mayā sākṣād evānubhūtam |",
    "GK22vispancu:5943": " uktaṃ ca-",
    "GK22vispancu:5944": " apamānaṃ puraskṛtya mānaṃ kṛtvā tu pṛṣṭhataḥ |",
    "GK22vispancu:5945": " svārtham abhyuddharet prājñaḥ kārya-dhvaṃso hi mūrkhatā ||Panc_3.237||",
    "GK22vispancu:5946": " skandhenāpi vahec chatruṃ kālam āsādya buddhimān |",
    "GK22vispancu:5947": " mahatā kṛṣṇa-sarpeṇa maṇḍūkā bahavo hatāḥ ||Panc_3.238||",
    "GK22vispancu:5948": " meghavarṇa āha-katham etat ?",
    "GK22vispancu:5949": " sthirajīvī kathayati-",
    "GK22vispancu:5950": " kathā 15",
    "GK22vispancu:5951": " mandaviṣa-sarpa-kathā",
    "GK22vispancu:5952": " asti varuṇādri-samīpa ekasmin pradeśe pariṇata-vayā manda-viṣo nāma",
    "GK22vispancu:5953": " kṛṣṇa-sarpaḥ |",
    "GK22vispancu:5954": " sa evaṃ citte sañcintitavān-kathaṃ nāma mayā sukhopāya-vṛttyā vartitavyam iti |",
    "GK22vispancu:5955": " tato bahu-maṇḍūkaṃ hradam upagamya dhṛti-parītam ivātmānaṃ darśitavān |",
    "GK22vispancu:5956": " atha tathā sthite saudaka-prānta-gatenaikena maṇḍūkena pṛṣṭaḥ-māma ! kim adya yathā-pūrvam āhārārthaṃ na viharasi |",
    "GK22vispancu:5957": " so 'bravīt-bhadra ! kuto me manda-bhāgyasyāhārābhilāṣaḥ ? yat kāraṇam adya",
    "GK22vispancu:5958": " rātrau pradoṣa eva mayāhārārthaṃ viharamāṇena dṛṣṭa eko maṇḍūkaḥ |",
    "GK22vispancu:5959": " tad-grahaṇārthaṃ mayā kramaḥ sajjitaḥ |",
    "GK22vispancu:5960": " so 'pi māṃ dṛṣṭvā mṛtyu-bhayena",
    "GK22vispancu:5961": " svādhyāya-prasaktānāṃ brāhmaṇānām antaram apakrānto na vibhāvito mayā",
    "GK22vispancu:5962": " kvāpi gataḥ |",
    "GK22vispancu:5963": " tat-sādṛśya-mohita-cittena mayā kasyacid brāhmaṇasya sūnor",
    "GK22vispancu:5964": " hrada-taṭa-jalāntaḥ-stho 'ṅguṣṭho daṣṭaḥ |",
    "GK22vispancu:5965": " tato 'sau sapadi pañcatvam upāgataḥ |",
    "GK22vispancu:5966": " atha tasya pitrā duḥkhitenāhaṃ śapto yathā-durātman ! tvayā niraparādho mat-suto daṣṭaḥ",
    "GK22vispancu:5967": " tad anena doṣeṇa tvaṃ maṇḍūkānāṃ vāhanaṃ bhaviṣyasi,",
    "GK22vispancu:5968": " tat-prasāda-labdha-jīvikayā vartiṣye iti |",
    "GK22vispancu:5969": " tato 'haṃ yuṣmākaṃ vāhanārtham āgato 'smi |",
    "GK22vispancu:5970": " tena ca sarva-maṇḍūkānām idam āveditam |",
    "GK22vispancu:5971": " tatas taiḥ prahṛṣṭa-manobhiḥ",
    "GK22vispancu:5972": " sarvair eva gatvā jala-pāda-nāmno dardura-rājasya vijñaptam |",
    "GK22vispancu:5973": " athāsāv api mantri-parivṛto 'tyadbhutam idam iti manyamāno sa-sambhramaṃ hradād uttīrya manda-viṣasya phaṇinaḥ phaṇā-pradeśam adhirūḍhaḥ |",
    "GK22vispancu:5974": " śeṣā api yathā-jyeṣṭhaṃ tat-pṛṣṭhopari samāruruhuḥ |",
    "GK22vispancu:5975": " kiṃ bahunā, uparita-sthānam",
    "GK22vispancu:5976": " aprāptavantas tasyānupadaṃ dhāvanti |",
    "GK22vispancu:5977": " mandaviṣo 'pi teṣāṃ tuṣṭy-artham",
    "GK22vispancu:5978": " aneka-prakārān gati-viśeṣān adarśayat |",
    "GK22vispancu:5979": " atha jalapādo labdha-sukhas tam",
    "GK22vispancu:5980": " āha-",
    "GK22vispancu:5981": " na tathā kariṇā yānaṃ turageṇa rathena vā |",
    "GK22vispancu:5982": " nara-yānena vā yānaṃ yathā mandaviṣeṇa me ||Panc_3.239||",
    "GK22vispancu:5983": " athānyedyur manda-viṣaś chadmanā mandaṃ mandaṃ visarpati |",
    "GK22vispancu:5984": " tac ca dṛṣṭvā jalapādo 'bravīt-bhadra ! mandaviṣa ! yathā-pūrvaṃ kim adya sādhu nohyate",
    "GK22vispancu:5985": " mandaviṣo 'bravīt-deva adyāhāra-vaikalyān na me voḍhuṃ śaktir asti |",
    "GK22vispancu:5986": " athāsāv abravīt-bhadra ! bhakṣaya kṣudra-maṇḍūkān |",
    "GK22vispancu:5987": " tac chrutvā praharṣita-sarva-gātro mandaviṣaḥ sa-sambhramam",
    "GK22vispancu:5988": " abravīt-mamāyam eva vipra-śāpo 'sti |",
    "GK22vispancu:5989": " tat tavānenānujñā-vacanena prīto",
    "GK22vispancu:5990": " 'smi |",
    "GK22vispancu:5991": " tato 'sau nairantaryeṇa maṇḍūkān bhakṣayan katipayair evāhobhir balavān",
    "GK22vispancu:5992": " saṃvṛttaḥ |",
    "GK22vispancu:5993": " prahṛṣṭaś cāntar-līnam avahasyedam abravīt-",
    "GK22vispancu:5994": " maṇḍūkā vividhā hy ete chala-pūrvopasādhitāḥ |",
    "GK22vispancu:5995": " kiyantaṃ kālam akṣīṇā bhaveyuḥ khāditā mama ||Panc_3.240||",
    "GK22vispancu:5996": " jala-pādo 'pi mandaviṣeṇa kṛta-kavaca-navyāmohita-cittaḥ kim api nāvabudhyate |",
    "GK22vispancu:5997": " atrāntare'nyo mahākāyaḥ kṛṣṇa-sarpas tam uddeśaṃ samāyātaḥ",
    "GK22vispancu:5998": " | taṃ ca maṇḍūkair vāhyamānaṃ dṛṣṭvā vismaya-gatam |",
    "GK22vispancu:5999": " āha ca-vayasya ! yad asmākam aśanaṃ taiḥ kathaṃ vāhyase |",
    "GK22vispancu:6000": " viruddham etat |",
    "GK22vispancu:6001": " mandaviṣo 'bravīt-",
    "GK22vispancu:6002": " sarvam etad vijānāmi yathā vāhyo 'smi darduraiḥ |",
    "GK22vispancu:6003": " kiñcit kālaṃ pratīkṣe'haṃ ghṛtāndho brāhmaṇo yathā ||Panc_3.241||",
    "GK22vispancu:6004": " so 'bravīt-katham etat ?",
    "GK22vispancu:6005": " mandaviṣaḥ kathayati-",
    "GK22vispancu:6006": " kathā 16",
    "GK22vispancu:6007": " ghṛtāndha-brāhmaṇa-kathā",
    "GK22vispancu:6008": " asti kasmiṃścid adhiṣṭhāne yajñadatto nāma brāhmaṇaḥ |",
    "GK22vispancu:6009": " tasya bhāryā puṃścaly anyāsakta-manā ajasraṃ viṭāyasa-khaṇḍa-ghṛtān ghṛta-pūrān kṛtvā bhartuś caurikayā prayacchati |",
    "GK22vispancu:6010": " atha kadācid bhartā dṛṣṭvābravīt-bhadre !",
    "GK22vispancu:6011": " kim etat paripacyate ? kutra vājasraṃ nayasīdam ? tat kathaya satyam |",
    "GK22vispancu:6012": " sā cotpanna-pratibhā kṛtaka-vacanair bhartāram abravīt-asty atra nātidūre bhagavatyā devyā āyatanam |",
    "GK22vispancu:6013": " tatrāham upoṣitā satī baliṃ bhakṣya-viśeṣāṃś",
    "GK22vispancu:6014": " cāpūrvān nayāmi |",
    "GK22vispancu:6015": " atha tat paśyatā gṛhītvā tat sakalaṃ devyāyatanābhimukhī pratasthe |",
    "GK22vispancu:6016": " yat kāraṇaṃ devyā niveditenānena madīyo bhartaivaṃ maṃsyate yat mama brāhmaṇī bhagavatyāḥ kṛte nadyām avatīrya yāvat snānaṃ karoti tāvat tad bhartāpi mārgāntareṇāgatya devyāḥ pṛṣṭhato 'dṛśyo 'vatasthe |",
    "GK22vispancu:6017": " atha sā brāhmaṇī snātvā devy-āyatanam āgatya",
    "GK22vispancu:6018": " snānānulepana-mālya-dhūpa-bali-kriyādikaṃ kṛtvā devīṃ praṇamya",
    "GK22vispancu:6019": " vyajijñapat-bhagavati ! kena prakāreṇa mama bhartāndho bhaviṣyati ?",
    "GK22vispancu:6020": " tac chrutvā svara-bhedena devī-pṛṣṭha-sthito brāhmaṇo jagāda-yadi tvam ajasraṃ ghṛta-pūrādi-bhakṣyaṃ tasmai bhartre prayacchasi, tataḥ śīghram andho bhaviṣyati |",
    "GK22vispancu:6021": " sā tu bandhakī kṛtaka-vacana-vañcita-mānasā tasmai brāhmaṇāya tad eva nityaṃ pradadau |",
    "GK22vispancu:6022": " athānyedyur brāhmaṇenābhihitam-bhadre, nāhaṃ sutarāṃ paśyāmi |",
    "GK22vispancu:6023": " tac chrutvā cintitam anayā-devyāḥ prasādo 'yaṃ prāpta iti |",
    "GK22vispancu:6024": " atha tasyā hṛdaya-vallabho viṭas tat-sakāśam-andhībhūto 'yaṃ brāhmaṇaḥ kiṃ mama",
    "GK22vispancu:6025": " kariṣyatīti niḥśaṅkaṃ pratidinam abhyeti |",
    "GK22vispancu:6026": " athānyedyus taṃ praviśantam",
    "GK22vispancu:6027": " abhyāśa-gataṃ dṛṣṭvā keśair gṛhītvā laguḍa-pārṣṇi-prabhṛti-prahārais tāvad atāḍayat yāvad asau pañcatvam āpa |",
    "GK22vispancu:6028": " tām api puṣṭa-patnīṃ vicchanna-nāsikāṃ",
    "GK22vispancu:6029": " kṛtvā visasarja |",
    "GK22vispancu:6030": " ato 'haṃ bravīmi-skandhenāpi vahec chatrum (238) ity ādi |",
    "GK22vispancu:6031": " atha rājan ! yathā mandaviṣeṇa buddhi-balena maṇḍūkā nihatās tathā mayāpi sarve vairiṇaḥ |",
    "GK22vispancu:6032": " sādhu cedam ucyate-",
    "GK22vispancu:6033": " vane prajvalito vahnir dahan mūlāni rakṣati |",
    "GK22vispancu:6034": " samūlonmūlanaṃ kuryād vāyur yo mṛdu-śītalaḥ ||Panc_3.242||",
    "GK22vispancu:6035": " meghavarṇa āha-tāta ! satyam evaitat |",
    "GK22vispancu:6036": " ye mahātmāno bhavanti te",
    "GK22vispancu:6037": " mahā-sattvā āpad-gatā api prārabdhaṃ na tyajanti |",
    "GK22vispancu:6038": " uktaṃ ca yataḥ-",
    "GK22vispancu:6039": " mahattvam etan mahatāṃ nayālaṅkāra-dhāriṇām |",
    "GK22vispancu:6040": " na muñcanti yad ārabdhaṃ kṛcchre'pi vyasanodaye ||Panc_3.243||",
    "GK22vispancu:6041": " tathā ca-",
    "GK22vispancu:6042": " prārabhyate na khalu vighna-bhayena nīcaiḥ prārabhya vighna-vihatā viramanti madhyāḥ |",
    "GK22vispancu:6043": " vighnaiḥ sahasra-guṇitair api hanyamānāḥ prārabdham uttama-guṇā na parityajanti ||Panc_3.244||",
    "GK22vispancu:6044": " tat kṛtaṃ niṣkaṇṭakaṃ mama rājyaṃ śatrūn niḥśeṣatāṃ nayatā tvayā |",
    "GK22vispancu:6045": " athavā yuktam etan naya-vedinām |",
    "GK22vispancu:6046": " uktaṃ ca yataḥ-",
    "GK22vispancu:6047": " ṛṇa-śeṣaṃ cāgni-śeṣaṃ ca śatru-śeṣaṃ tathaiva ca |",
    "GK22vispancu:6048": " vyādhi-śeṣaṃ ca niḥśeṣaṃ kṛtvā prājño na sīdati ||Panc_3.245||",
    "GK22vispancu:6049": " so 'bravīt-deva ! bhāgyavān tvam evāsi, yasyārabdhaṃ sarvam eva",
    "GK22vispancu:6050": " saṃsiddhyati |",
    "GK22vispancu:6051": " tan na kevalaṃ śauryaṃ kṛtyaṃ sādhayati, kintu prajñayā yat",
    "GK22vispancu:6052": " kriyate tad eva vijayāya bhavati |",
    "GK22vispancu:6053": " uktaṃ ca-",
    "GK22vispancu:6054": " śastrair hatā na hi hatā ripavo bhavanti",
    "GK22vispancu:6055": " prajñā-hatās tu ripavaḥ suhatā bhavanti |",
    "GK22vispancu:6056": " śastaṃ nihanti puruṣasya śarīram ekaṃ prajñā kulaṃ ca vibhavaś ca yaśaś ca hanti ||Panc_3.246||",
    "GK22vispancu:6057": " tad evaṃ prajñā-puruṣakārābhyāṃ yuktasyāyatnena kārya-siddhayaḥ",
    "GK22vispancu:6058": " sambhavanti |",
    "GK22vispancu:6059": " uktaṃ ca-",
    "GK22vispancu:6060": " prasarati matiḥ kāryārambhe dṛḍhībhavati smṛtiḥ svayam upanayann arthān mantro na gacchati viplavam |",
    "GK22vispancu:6061": " sphurati saphalas tarkaś cittaṃ samunnatim aśnute bhavati ca ratiḥ ślāghye kṛtye narasya bhaviṣyataḥ",
    "GK22vispancu:6062": " tathā ca naya-tyāga-śaurya-sampanne puruṣe rājyam iti |",
    "GK22vispancu:6063": " uktaṃ ca-",
    "GK22vispancu:6064": " tyāgini śūre viduṣi ca saṃsarga-rucir jano guṇī bhavati |",
    "GK22vispancu:6065": " guṇavati dhanaṃ dhanāc chrīḥ śrīmaty ājñā tato rājyam ||Panc_3.248||",
    "GK22vispancu:6066": " meghavarṇa āha-nūnaṃ sadyaḥ-phalāni nīti-śāstrāṇi yat",
    "GK22vispancu:6067": " tvayānukṛtyenānupraviśyāri-mardanaḥ saparijano niḥśeṣitaḥ |",
    "GK22vispancu:6068": " sthirajīvy āha-",
    "GK22vispancu:6069": " tīkṣṇopāya-prāpti-gamyo 'pi yo 'rthas",
    "GK22vispancu:6070": " tasyāpy ādau saṃśrayaḥ sādhu yuktaḥ |",
    "GK22vispancu:6071": " uttuṅgāgraḥ sāra-bhūto vanānāṃ mānyābhyarcya cchidyate pādapendraḥ ||Panc_3.249||",
    "GK22vispancu:6072": " athavā svāmin ! kiṃ tenābhihitena ? yad anantara-jāle kriyā-rahitam",
    "GK22vispancu:6073": " asukha-sādhyaṃ vā bhavati |",
    "GK22vispancu:6074": " sādhu cedam ucyate-",
    "GK22vispancu:6075": " aniścitair adhyavasāya-bhīrubhir",
    "GK22vispancu:6076": " yatheṣṭa-saṃlāpa-rati-prayojanaiḥ |",
    "GK22vispancu:6077": " phale visaṃvādam upāgatā giraḥ prayānti loke parihāsa-vastutām ||Panc_3.250||",
    "GK22vispancu:6078": " na ca laghuṣv api kartavyeṣu dhīmadbhir anādaraḥ kartavyaḥ |",
    "GK22vispancu:6079": " yataḥ-",
    "GK22vispancu:6080": " śakṣyāmi kartum idam alpam ayatna-sādhyam",
    "GK22vispancu:6081": " anādaraḥ ka iti kṛtyam upekṣamāṇāḥ |",
    "GK22vispancu:6082": " kecit pramatta-manasaḥ paritāpa-duḥkham",
    "GK22vispancu:6083": " āpat-prasaṅga-sulabhaṃ puruṣā prayānti ||Panc_3.251||",
    "GK22vispancu:6084": " tad adya jitārer mad-vibhor yathā-pūrvaṃ nidrā-lābho bhaviṣyati |",
    "GK22vispancu:6085": " ucyate",
    "GK22vispancu:6086": " caitat-",
    "GK22vispancu:6087": " niḥsarpe baddha-sarpe vā bhavane suṣyate sukham |",
    "GK22vispancu:6088": " sadā dṛṣṭa-bhujaṅge tu nidrā duḥkhena labhyate ||Panc_3.252||",
    "GK22vispancu:6089": " tathā ca-",
    "GK22vispancu:6090": " vistīrṇa-vyavasāya-sādhya-mahatāṃ snighdopayuktāśiṣāṃ kāryāṇāṃ naya-sāhasonnati-matām icchāpad-ārohiṇām",
    "GK22vispancu:6091": " mānotseka-parākrama-vyasaninaḥ pāraṃ na yāvad-gatāḥ",
    "GK22vispancu:6092": " sāmarṣe hṛdaye'vakāśa-viṣayā tāvat kathaṃ nirvṛtiḥ ||Panc_3.253||",
    "GK22vispancu:6093": " tad avasita-kāryārambhasya viśrāmyatīva me hṛdayam |",
    "GK22vispancu:6094": " tad idam adhunā",
    "GK22vispancu:6095": " nihata-kaṇṭakaṃ rājyaṃ prajā-pālana-tatparo bhūtvā",
    "GK22vispancu:6096": " putra-pautrādi-krameṇācala-cchatrāsana-śrīḥ ciraṃ bhuṅkṣva |",
    "GK22vispancu:6097": " api ca-",
    "GK22vispancu:6098": " prajā na rañjayed yas tu rājā rakṣādibhir guṇaiḥ |",
    "GK22vispancu:6099": " ajāgala-stanasyeva tasya rājyaṃ nirarthakam ||Panc_3.254||",
    "GK22vispancu:6100": " guṇeṣu rāgo vyasaneṣv anādaro ratiḥ subhṛtyeṣu ca yasya bhūpateḥ |",
    "GK22vispancu:6101": " ciraṃ sa bhuṅkte cala-cāmarāṃśukāṃ",
    "GK22vispancu:6102": " sitātapatrābharaṇāṃ nṛpa-śriyam ||Panc_3.255||",
    "GK22vispancu:6103": " na ca tvayā prāpta-rājyo 'ham iti matvā śrī-madenātmā vyasayitavyaḥ |",
    "GK22vispancu:6104": " yat",
    "GK22vispancu:6105": " kāraṇam-calā hi rājño vibhūtayaḥ vaṃśārohaṇavad rājya-lakṣmī-durārohā,",
    "GK22vispancu:6106": " kṣaṇa-vinipāta-ratā, prayatna-śatair api dhāryamāṇā durdharā,",
    "GK22vispancu:6107": " praśastārādhitāpy ante vipralambhinī, vānara-jātir iva vidrutāneka-cittā,",
    "GK22vispancu:6108": " padma-patram ivāghaṭita-saṃśleṣā, pavana-gatir ivāticapalā,",
    "GK22vispancu:6109": " anārya-saṅgatir ivāsthirā, āśīviṣa iva durupacārā, sandhyābhra-lekheva",
    "GK22vispancu:6110": " muhūrta-rāgā, jala-budbudāvalīva svabhāva-bhaṅgurā, śarīra-prakṛtir iva",
    "GK22vispancu:6111": " kṛtaghnā, svapna-labdha-dravya-rāśir iva kṣaṇa-dṛṣṭa-naṣṭā |",
    "GK22vispancu:6112": " api ca-",
    "GK22vispancu:6113": " yadaiva rājye kriyate'bhiṣekas",
    "GK22vispancu:6114": " tadaiva buddhir vyasaneṣu yojyā |",
    "GK22vispancu:6115": " ghaṭā hi rājñām abhiṣeka-kāle",
    "GK22vispancu:6116": " sahāmbhasaivāpadam udgiranti ||Panc_3.256||",
    "GK22vispancu:6117": " na ca kaścid anadhigamanīyo nāmāsty āpadām |",
    "GK22vispancu:6118": " uktaṃ ca-",
    "GK22vispancu:6119": " rāmasya vrajanaṃ vane nivasanaṃ pāṇḍoḥ sutānāṃ vane vṛṣṇīnāṃ nidhanaṃ nalasya nṛpate rājyāt paribhraṃśanam |",
    "GK22vispancu:6120": " nāṭyācāryakam arjunasya patanaṃ sañcintya laṅkeśvare sarve kāla-vaśāj jano 'tra sahate kaḥ kaṃ paritrāyate ||Panc_3.257||",
    "GK22vispancu:6121": " kva sa daśarathaḥ svarge bhūtvā mahendra-suhṛd gataḥ kva sa jalanidher velāṃ baddhvā nṛpaḥ sagaras tathā |",
    "GK22vispancu:6122": " kva sa karatalāj jāto vainyaḥ kva sūrya-tanur manuḥ nanu balavatā kālenaite prabodhya nimīlitāḥ",
    "GK22vispancu:6123": " māndhātā kva gatas triloka-vijayī rājā kva satyavrataḥ",
    "GK22vispancu:6124": " devānāṃ nṛpatir gataḥ kva nahuṣaḥ sac-chāstravān keśavaḥ |",
    "GK22vispancu:6125": " manyante sarathāḥ sa-kuñjara-varāḥ śakrāsanādhyāsinaḥ kālenaiva mahātmanā tv anukṛtāḥ kālena nirvāsitāḥ ||Panc_3.259||",
    "GK22vispancu:6126": " api ca-",
    "GK22vispancu:6127": " sa ca nṛpatis te sacivās tāḥ pramadās tāni kānana-vanāni |",
    "GK22vispancu:6128": " sa ca te ca tāś ca tāni ca kṛtānta-dṛṣṭāni naṣṭāni ||Panc_3.260||",
    "GK22vispancu:6129": " evaṃ matta-kari-karṇa-cañcalāṃ rājya-lakṣmīm avāpya nyāyaika-niṣṭho",
    "GK22vispancu:6130": " bhūtvopabhuṅkṣva |",
    "GK22vispancu:6131": " iti śrī-viṣṇu-śarma-viracite pañcatantre kākolūkīyaṃ nāma",
    "GK22vispancu:6132": " tṛtīyaṃ tantraṃ samāptam",
    "GK22vispancu:6133": " caturtha-tantram",
    "GK22vispancu:6134": " atha labdha-praṇāśam",
    "GK22vispancu:6135": " athedam ārabhate labdha-praṇāśaṃ nāma caturthaṃ tantram |",
    "GK22vispancu:6136": " yasyāyam ādimaḥ ślokaḥ-",
    "GK22vispancu:6137": " samutpanneṣu kāryeṣu buddhir yasya na hīyate |",
    "GK22vispancu:6138": " sa eva durgaṃ tarati jalastho vānaro yathā ||Panc_4.1||",
    "GK22vispancu:6139": " tad yathānuśrūyate-",
    "GK22vispancu:6140": " prastāvanā-kathā",
    "GK22vispancu:6141": " vānara-makara-vṛttāntaḥ",
    "GK22vispancu:6142": " asti kasmiṃścit samudropakaṇṭhe mahān jambū-pādapaḥ sadā-phalaḥ |",
    "GK22vispancu:6143": " tatra ca raktamukho nāma vānaraḥ prativasati sma |",
    "GK22vispancu:6144": " tatra ca tasya taror adhaḥ kadācit karālamukho nāma makaraḥ samudra-salilān niṣkramya",
    "GK22vispancu:6145": " sukomala-bālukā-sanāthe tīropānte nyaviśata |",
    "GK22vispancu:6146": " tataś ca raktamukhena sa",
    "GK22vispancu:6147": " proktaḥ-bhoḥ ! bhavān samabhyāgato 'tithiḥ |",
    "GK22vispancu:6148": " tad bhakṣayatu mayā dattāny",
    "GK22vispancu:6149": " amṛta-tulyāni jambū-phalāni |",
    "GK22vispancu:6150": " uktaṃ ca-",
    "GK22vispancu:6151": " priyo vā yadi vā dveṣyo mūrkho vā yadi paṇḍitaḥ |",
    "GK22vispancu:6152": " vaiśvadevāntam āpannaḥ so 'tithiḥ svarga-saṅkramaḥ ||Panc_4.2||",
    "GK22vispancu:6153": " na pṛcchec caraṇaṃ gotraṃ na ca vidyāṃ kulaṃ na ca |",
    "GK22vispancu:6154": " atithiṃ vaiśvadevānte śrāddhe ca manur abravīt ||Panc_4.3||",
    "GK22vispancu:6155": " dūra-mārga-śrama-śrāntaṃ vaiśvadevāntam āgatam |",
    "GK22vispancu:6156": " atithiṃ pūjayed yas tu sa yāti paramāṃ gatim ||Panc_4.4||",
    "GK22vispancu:6157": " apūjito 'tithir yasya gṛhād yāti viniḥśvasan |",
    "GK22vispancu:6158": " gacchanti pitaras tasya vimukhāḥ saha daivataiḥ ||Panc_4.5||",
    "GK22vispancu:6159": " evam uktvā tasmai jambū-phalāni dadau |",
    "GK22vispancu:6160": " so 'pi tāni bhakṣayitvā tena saha ciraṃ goṣṭhī-sukham anubhūya bhūyo 'pi sva-bhavanam agāt",
    "GK22vispancu:6161": " evaṃ nityam eva tau vānara-makarau jambū-cchāyā-sthitau vividha-śāstra-goṣṭhyā kālaṃ nayantau sukhena tiṣṭhataḥ |",
    "GK22vispancu:6162": " so 'pi makaro bhakṣita-śeṣāṇi jambū-phalāni",
    "GK22vispancu:6163": " gṛhaṃ gatvā sva-patnyai prayacchati |",
    "GK22vispancu:6164": " athānyatame divase tayā sa",
    "GK22vispancu:6165": " pṛṣṭaḥ-nātha ! kvaivaṃvidhāny amṛta-phalāni prāpnoṣi ?",
    "GK22vispancu:6166": " sa āha-bhadre ! mamāsti parama-suhṛd raktamukho nāma vānaraḥ |",
    "GK22vispancu:6167": " sa",
    "GK22vispancu:6168": " prīti-pūrvakam imāni phalāni prayacchati |",
    "GK22vispancu:6169": " atha tayābhihitam-yaḥ sarvadaivāmṛta-prāyāṇīdṛśāni phalāni bhakṣayati,",
    "GK22vispancu:6170": " tasya hṛdayam amṛta-mayaṃ bhaviṣyati |",
    "GK22vispancu:6171": " tad yadi bhāryayā te prayojanaṃ,",
    "GK22vispancu:6172": " tatas tasya hṛdayaṃ mahyaṃ prayaccha |",
    "GK22vispancu:6173": " yena tad bhakṣayitvā",
    "GK22vispancu:6174": " jarā-maraṇa-rahitā tvayā saha bhogān bhunajmi |",
    "GK22vispancu:6175": " sa āha-bhadre ! mā maivaṃ vada |",
    "GK22vispancu:6176": " yataḥ sa pratipanno 'smākaṃ bhrātā |",
    "GK22vispancu:6177": " aparaṃ phala-dātā |",
    "GK22vispancu:6178": " tato vyāpādayituṃ na śakyate |",
    "GK22vispancu:6179": " tat tyajainaṃ mithāgrahaṇam |",
    "GK22vispancu:6180": " uktaṃ ca-",
    "GK22vispancu:6181": " ekaṃ prasūyate mātā dvitīyaṃ vāk prasūyate |",
    "GK22vispancu:6182": " vāg-jātam adhikaṃ procuḥ sodaryād api bāndhavāt ||Panc_4.6||",
    "GK22vispancu:6183": " atha makary āha-tvayā kadācid api mama vacanaṃ nānyathā kṛtam |",
    "GK22vispancu:6184": " tan nūnaṃ sā vānarī bhaviṣyati, yatas tasyā anurāgataḥ sakalam api dinaṃ tatra gamayasi |",
    "GK22vispancu:6185": " tat tvaṃ jñāto mayā samyak |",
    "GK22vispancu:6186": " yataḥ-",
    "GK22vispancu:6187": " sāhlādaṃ vacanaṃ prayacchati na me no vāñchitaṃ kiñcana prāyaḥ procchvasiṣi drutaṃ hutavaha-jvālā samaṃ rātriṣu |",
    "GK22vispancu:6188": " kaṇṭhāśleṣa-parigrahe śithilatā yan nādarāc cumbase tat te dhūrta hṛdi sthitā priyatamā kācin mamevāparā ||Panc_4.7||",
    "GK22vispancu:6189": " so 'pi patnyāḥ pādopasaṅgrahaṃ kṛtvāṅkopari nidhāya tasyāḥ kopa-koṭim",
    "GK22vispancu:6190": " āpannāyāḥ sudīnam uvāca-",
    "GK22vispancu:6191": " mayi te pāda-patite kiṅkaratvam upāgate |",
    "GK22vispancu:6192": " tvaṃ prāṇa-vallabhe kasmāt kopane kopam eṣyasi ||Panc_4.8||",
    "GK22vispancu:6193": " sāpi tad-vacanam ākarṇyāśru-pluta-mukhī tam uvāca-",
    "GK22vispancu:6194": " sārdhaṃ manoratha-śatais tava dhūrta kāntā",
    "GK22vispancu:6195": " saiva sthitā manasi kṛtrima-bhāva-ramyā |",
    "GK22vispancu:6196": " asmākam asti na kathañcid ihāvakāśaṃ tasmāt kṛtaṃ caraṇa-pāta-viḍambanābhiḥ ||Panc_4.9||",
    "GK22vispancu:6197": " aparaṃ sā yadi tava vallabhā na bhavati, tat kiṃ mayā bhaṇito 'pi tāṃ na vyāpādayasi |",
    "GK22vispancu:6198": " atha yadi sa vānaras tat kas tena saha tava snehaḥ ? tat kiṃ bahunā ? yadi tasya hṛdayaṃ na bhakṣayāmi, tan mayā prāyopaveśanaṃ kṛtaṃ viddhi |",
    "GK22vispancu:6199": " evaṃ tasyās tan niścayaṃ jñātvā cintā-vyākulita-hṛdayaḥ sa provāca-athavā",
    "GK22vispancu:6200": " sādhv idam ucyate-",
    "GK22vispancu:6201": " vajra-lepasya mūrkhasya nārīṇāṃ karkaṭasya ca |",
    "GK22vispancu:6202": " eko grahas tu mīnānāṃ nīlī-madya-payos tathā ||Panc_4.10||",
    "GK22vispancu:6203": " tat kiṃ karomi ? kathaṃ sa me vadhyo bhavati |",
    "GK22vispancu:6204": " iti vicintya vānara-pārśvam",
    "GK22vispancu:6205": " agamat |",
    "GK22vispancu:6206": " vānaro 'pi cirād āyāntaṃ taṃ sodvegam avalokya provāca-bho mitra",
    "GK22vispancu:6207": " ! kim adya cira-velāyāṃ samāyāto 'si ? kasmāt sāhlādaṃ nālapasi ? na subhāṣitāni paṭhasi |",
    "GK22vispancu:6208": " sa āha-mitra ! ahaṃ tava bhrātṛ-jāyayā niṣṭhuratarair vākyair abhihitaḥ-bhoḥ kṛtaghna ! mā me tvaṃ svamukhaṃ darśaya, yatas tvaṃ pratidinaṃ mitram upajīvasi |",
    "GK22vispancu:6209": " na ca tasya punaḥ pratyupakāraṃ gṛha-darśana-mātreṇāpi karoṣi |",
    "GK22vispancu:6210": " tat te prāyaścittam api nāsti |",
    "GK22vispancu:6211": " uktaṃ ca-",
    "GK22vispancu:6212": " brahmaghne ca surāpe ca caure bhagna-vrate śaṭhe |",
    "GK22vispancu:6213": " niṣkṛtir vihitā sadbhiḥ kṛtaghne nāsti niṣkṛtiḥ ||Panc_4.11||",
    "GK22vispancu:6214": " tat tvaṃ mama devaraṃ gṛhītvādya pratyupakārārthaṃ gṛham ānaya |",
    "GK22vispancu:6215": " no cet tvayā saha me para-loke darśanam iti |",
    "GK22vispancu:6216": " tad ahaṃ tayaivaṃ proktas tava sakāśam āgataḥ |",
    "GK22vispancu:6217": " tad adya tayā saha tvad-arthe kalahāyato mameyatī velā",
    "GK22vispancu:6218": " vilagnā |",
    "GK22vispancu:6219": " tad āgaccha me gṛham |",
    "GK22vispancu:6220": " tava bhrātṛ-patnī racita-catuṣkā",
    "GK22vispancu:6221": " praguṇita-vastra-maṇi-māṇikyādy-ucitābharaṇā",
    "GK22vispancu:6222": " dvāra-deśa-baddha-vandana-mālā sotkaṇṭhā tiṣṭhati |",
    "GK22vispancu:6223": " markaṭa āha-bho mitra",
    "GK22vispancu:6224": " ! yuktam abhihitaṃ mad-bhrātṛ-patnyā |",
    "GK22vispancu:6225": " uktaṃ ca-",
    "GK22vispancu:6226": " varjayet kaulikākāraṃ mitraṃ prājñataro naraḥ |",
    "GK22vispancu:6227": " ātmanaḥ sammukhaṃ nityaṃ ya ākarṣati lolupaḥ ||Panc_4.12||",
    "GK22vispancu:6228": " tathā ca-",
    "GK22vispancu:6229": " dadāti pratigṛhṇāti guhyam ākhyāti pṛcchati |",
    "GK22vispancu:6230": " bhuṅkte bhojayate caiva ṣaḍ-vidhaṃ prīti-lakṣaṇam ||Panc_4.13||",
    "GK22vispancu:6231": " paraṃ vayaṃ vanacarāḥ yuṣmadīyaṃ ca jalānte gṛham |",
    "GK22vispancu:6232": " tat kathaṃ śakyate tatra gantum |",
    "GK22vispancu:6233": " tasmāt tām api me bhrātṛ-patnīm atrānaya yena praṇamya",
    "GK22vispancu:6234": " tasyā āśīrvādaṃ gṛhṇāmi |",
    "GK22vispancu:6235": " sa āha-bho mitra ! asti samudrāntare suramye pulina-pradeśe'smad-gṛham æ",
    "GK22vispancu:6236": " tan mama pṛṣṭham ārūdhaḥ sukhenākṛta-bhayo gaccha |",
    "GK22vispancu:6237": " so 'pi tac chrutvā sānandam āha-bhadra ! yady evaṃ tat kiṃ vilambyate |",
    "GK22vispancu:6238": " tvaryatām |",
    "GK22vispancu:6239": " eṣo 'haṃ tava pṛṣṭhām ārūḍhaḥ |",
    "GK22vispancu:6240": " tathānuṣṭhite'gādhe jaladhau gacchantaṃ marakam ālokya bhaya-trasta-manā",
    "GK22vispancu:6241": " vānaraḥ provāca-bhrātaḥ ! śanaiḥ śanair gamyatām |",
    "GK22vispancu:6242": " jala-kallolaiḥ plāvyate me śarīram |",
    "GK22vispancu:6243": " tad ākarṇya makaraś cintayāmāsa-asāv agādhaṃ jalaṃ prāpto me vaśaḥ sañjātaḥ |",
    "GK22vispancu:6244": " mat-pṛṣṭha-gatas tila-mātram api calituṃ na śaknoti |",
    "GK22vispancu:6245": " tasmāt kathayāmy asya nijābhiprāyam, yenābhīṣṭa-devatā-smaraṇaṃ karoti |",
    "GK22vispancu:6246": " āha",
    "GK22vispancu:6247": " ca-mitra, tvaṃ mayā vadhāya samānīto bhāryā-vākyena viśvāsya |",
    "GK22vispancu:6248": " tat smaryatām abhīṣṭa-devatā |",
    "GK22vispancu:6249": " sa āha-bhrātaḥ ! kiṃ mayā tasyās tavāpi cāpakṛtaṃ yena me vadhopāyaś cintitaḥ ?",
    "GK22vispancu:6250": " makara āha-bhoḥ ! tasyās tāvat tava",
    "GK22vispancu:6251": " hṛdayasyāmṛtamaya-phala-rasāsvādana-mṛṣṭasya bhakṣaṇe dohadaḥ sañjātaḥ |",
    "GK22vispancu:6252": " tenaitad anuṣṭhitam |",
    "GK22vispancu:6253": " pratyutpanna-matir vānara āha-bhadra ! yady evaṃ tat kiṃ tvayā mama",
    "GK22vispancu:6254": " tatraiva na vyāhṛtam ? yena sva-hṛdayaṃ jambū-koṭare sadaiva mayā suguptaṃ",
    "GK22vispancu:6255": " kṛtam |",
    "GK22vispancu:6256": " tad bhrātṛ-patnyā arpayāmi |",
    "GK22vispancu:6257": " tvayāhaṃ śūnya-hṛdayo 'tra kasmād ānītaḥ ?",
    "GK22vispancu:6258": " tad ākarṇya makaraḥ sānandam āha-bhadra ! yady evaṃ tad arpaya me hṛdayam",
    "GK22vispancu:6259": " | yena sā duṣṭa-patnī tad bhakṣayitvānaśanād utthiṣṭhati |",
    "GK22vispancu:6260": " ahaṃ tvāṃ tam eva jambū-pādapaṃ prāpayāmi |",
    "GK22vispancu:6261": " evam uktvā nivartya jambū-talam agāt |",
    "GK22vispancu:6262": " vānaro 'pi katham api jalpita-vividha-devatopacāra-pūjas tīram āsāditavān |",
    "GK22vispancu:6263": " tataś ca dīrghatara-caṅkramaṇena tam eva jambū-pādapam ārūḍhaś",
    "GK22vispancu:6264": " cintayāmāsa-aho ! labdhās tāvat prāṇāḥ |",
    "GK22vispancu:6265": " athavā sādhv idam ucyate-",
    "GK22vispancu:6266": " na viśvased aviśvaste viśvaste'pi na viśvaset |",
    "GK22vispancu:6267": " viśvāsād bhayam utpannaṃ mūlāny api nikṛntati ||Panc_4.14||",
    "GK22vispancu:6268": " tan mamaitad adya punar janma-dinam iva sañjātam |",
    "GK22vispancu:6269": " iti cintayamānaṃ makara āha-bho mitra ! arpaya tad dhṛdayaṃ yathā te bhrātṛ-patnī bhakṣayitvānaśanād uttiṣṭhati |",
    "GK22vispancu:6270": " atha vihasya nirbhartsayan vānaras tam āha-dhig dhiṅ mūrkha viśvāsa-ghātaka ! kiṃ kasyacid dhṛdaya-dvayaṃ bhavati ? tad āśu gamyatāṃ",
    "GK22vispancu:6271": " jambū-vṛkṣasyādhastān na bhūyo 'pi tvayātrāgantavyam |",
    "GK22vispancu:6272": " uktaṃ ca yataḥ-",
    "GK22vispancu:6273": " sakṛd duṣṭaṃ ca yo mitraṃ punaḥ sandhātum icchati |",
    "GK22vispancu:6274": " sa mṛtyum upagṛhṇāti garbham aśvatarī yathā ||Panc_4.15||",
    "GK22vispancu:6275": " tac chrutvā makaraḥ saṃvilakṣaṃ cintitavān-aho ! mayātimūḍhena kim asya",
    "GK22vispancu:6276": " sva-cittābhiprāyo niveditaḥ |",
    "GK22vispancu:6277": " tad yady asau punar api kathañcid viśvāsaṃ",
    "GK22vispancu:6278": " gacchati, tad bhūyo 'pi viśvāsayāmi |",
    "GK22vispancu:6279": " āha ca-mitra ! hāsyena mayā te'bhiprāyo labdhaḥ |",
    "GK22vispancu:6280": " tasyā na kiñcit tava hṛdayena prayojanam |",
    "GK22vispancu:6281": " tad āgaccha prāghuṇika-nyāyenāsmad-gṛham |",
    "GK22vispancu:6282": " vānara āha-bho duṣṭa ! gamyatām |",
    "GK22vispancu:6283": " adhunā nāham āgamiṣyāmi |",
    "GK22vispancu:6284": " uktaṃ ca-",
    "GK22vispancu:6285": " bubhukṣitaḥ kiṃ na karoti pāpaṃ kṣīṇā janā niṣkaruṇā bhavanti |",
    "GK22vispancu:6286": " ākhyāhi bhadre priya-darśanasya",
    "GK22vispancu:6287": " na gaṅgadattaḥ punar eti kūpam ||Panc_4.16||",
    "GK22vispancu:6288": " makara āha-katham etat ?",
    "GK22vispancu:6289": " sa āha-",
    "GK22vispancu:6290": " kathā 1",
    "GK22vispancu:6291": " gaṅgadatta-priyadarśana-kathā",
    "GK22vispancu:6292": " kasmiṃścit kūpe gaṅgadatto nāma maṇḍūka-rājaḥ prativasati sma |",
    "GK22vispancu:6293": " sa kadācid dāyādair udvejito 'raghaṭṭa-ghaṭīm āruhya niṣkrāntaḥ |",
    "GK22vispancu:6294": " atha tena cintitam-yat kathaṃ tesāṃ dāyādānāṃ mayā pratyapakāraḥ kartavyaḥ |",
    "GK22vispancu:6295": " uktaṃ",
    "GK22vispancu:6296": " ca-",
    "GK22vispancu:6297": " āpadi yenāpakṛtaṃ yena ca hasitaṃ daśāsu viṣamāsu |",
    "GK22vispancu:6298": " apakṛtya tayor ubhayoḥ punar api jātaṃ naraṃ manye ||Panc_4.17||",
    "GK22vispancu:6299": " evaṃ cintayan bile praviśantaṃ kṛṣṇasarpam apaśyat |",
    "GK22vispancu:6300": " taṃ dṛṣṭvā bhūyo 'py",
    "GK22vispancu:6301": " acintayat-yad enaṃ tatra kūpe nītvā sakala-dāyādānām ucchedaṃ karomi |",
    "GK22vispancu:6302": " uktaṃ ca-",
    "GK22vispancu:6303": " śatrubhir yojayec chatruṃ balinā balavattaram |",
    "GK22vispancu:6304": " sva-kāryāya yato na syāt kācit pīḍātra tat-kṣaye ||Panc_4.18||",
    "GK22vispancu:6305": " tathā ca-",
    "GK22vispancu:6306": " śatrum unmūlayet prājñas tīkṣṇaṃ tīkṣṇena śatruṇā |",
    "GK22vispancu:6307": " vyathā-karaṃ sukhārthāya kaṇṭakenaiva kaṇṭakam ||Panc_4.19||",
    "GK22vispancu:6308": " evaṃ sa vibhāvya bila-dvāraṃ gatvā tam āhūtavān-ehy ehi priya-darśana !",
    "GK22vispancu:6309": " ehi !",
    "GK22vispancu:6310": " tac chrutvā sarpaś cintayāmāsa-ya evaṃ mām āhvayati |",
    "GK22vispancu:6311": " svajātīyo na bhavati",
    "GK22vispancu:6312": " | yato naiṣā sarpa-vāṇī |",
    "GK22vispancu:6313": " anyena kenāpi saha mama martya-loke sandhānaṃ nāsti |",
    "GK22vispancu:6314": " tad atraiva durge sthitas tāvad vedmi ko 'yaṃ bhaviṣyati |",
    "GK22vispancu:6315": " uktaṃ",
    "GK22vispancu:6316": " ca-",
    "GK22vispancu:6317": " yasya na jāyate śīlaṃ na kulaṃ na ca saṃśrayaḥ |",
    "GK22vispancu:6318": " na tena saṅgatiṃ kuryād ity uvāca bṛhaspatiḥ ||Panc_4.20||",
    "GK22vispancu:6319": " kadācitko 'pi mantravādy auṣadha-caturo vā mām āhūya bandhane kṣipati |",
    "GK22vispancu:6320": " athavā kaścit puruṣo vairam āśritya kasyacid bhakṣaṇārthe mām āhvayati |",
    "GK22vispancu:6321": " āha ca-bhoḥ ! ko bhavān ?",
    "GK22vispancu:6322": " sa āha-ahaṃ gaṅgadatto nāma maṇḍūkādhipatis tvat-sakāśe maitry-artham",
    "GK22vispancu:6323": " abhyāgataḥ |",
    "GK22vispancu:6324": " tac chrutvā sarpa āha-bho ! aśraddheyam etat yat-tṛṇānāṃ vahninā saha saṅgamaḥ |",
    "GK22vispancu:6325": " uktaṃ ca-",
    "GK22vispancu:6326": " yo yasya jāyate vadhyaḥ sa svapne'pi kathañcana |",
    "GK22vispancu:6327": " na tat-samīpam abhyeti tat kim evaṃ prajalpasi ||Panc_4.21||",
    "GK22vispancu:6328": " gaṅgadatta āha-bhoḥ ! satyam etat |",
    "GK22vispancu:6329": " svabhāva-vairī tvam asmākam |",
    "GK22vispancu:6330": " paraṃ",
    "GK22vispancu:6331": " para-paribhavāt prāpto 'haṃ te sakāśam |",
    "GK22vispancu:6332": " uktaṃ ca-",
    "GK22vispancu:6333": " sarva-nāśe ca sañjāte prāṇānām api saṃśaye |",
    "GK22vispancu:6334": " api śatruṃ praṇamyāpi rakṣet prāṇāndhanāni ca ||Panc_4.22||",
    "GK22vispancu:6335": " sarpa āha-kathaya kasmāt te paribhavaḥ |",
    "GK22vispancu:6336": " sa āha-dāyādebhyaḥ |",
    "GK22vispancu:6337": " so 'py āha-kva te āśrayo vāpyāṃ kūpe taḍāge hrade vā |",
    "GK22vispancu:6338": " tat kathaya svāśrayam |",
    "GK22vispancu:6339": " tenoktam-pāṣāṇa-caya-nibaddhe kūpe |",
    "GK22vispancu:6340": " sarpa āha-aho apadā vayam |",
    "GK22vispancu:6341": " tatrāsti tatra me praveśaḥ |",
    "GK22vispancu:6342": " praviṣṭasya ca sthānaṃ nāsti |",
    "GK22vispancu:6343": " yatra sthitas tava dāyādān vyāpādayāmi |",
    "GK22vispancu:6344": " tad gamyatām |",
    "GK22vispancu:6345": " uktaṃ ca-",
    "GK22vispancu:6346": " yac chakyaṃ grasituṃ yasya grastaṃ pariṇamec ca yat |",
    "GK22vispancu:6347": " hitaṃ ca pariṇāme yat tad ādyaṃ bhūtim icchatā ||Panc_4.23||",
    "GK22vispancu:6348": " gaṅgadatta āha-bhoḥ ! samāgaccha tvam |",
    "GK22vispancu:6349": " ahaṃ sukhopāyena tatra tava praveśaṃ kārayiṣyāmi |",
    "GK22vispancu:6350": " tathā tasya madhye jalopānte ramyataraṃ koṭaram asti |",
    "GK22vispancu:6351": " tatra sthitas tvaṃ līlayā dāyādān vyāpādayiṣyasi |",
    "GK22vispancu:6352": " tac chrutvā sarpo vyacintayat-ahaṃ tāvat pariṇata-vayāḥ |",
    "GK22vispancu:6353": " kadācit kathañcin mūṣakam ekaṃ prāpnomi |",
    "GK22vispancu:6354": " tat sukhāvaho jīvanopāyo 'yam anena kulāṅgāreṇa darśitaḥ |",
    "GK22vispancu:6355": " tad gatvā tān maṇḍūkān bhakṣayāmi iti |",
    "GK22vispancu:6356": " athavā sādhv idam ucyate-",
    "GK22vispancu:6357": " yo hi prāṇa-parikṣīṇaḥ sahāya-parivarjitaḥ |",
    "GK22vispancu:6358": " sa hi sarva-sukhopāyāṃ vṛttim āracayed budhaḥ ||Panc_4.24||",
    "GK22vispancu:6359": " evaṃ vicintya tam āha-bho gaṅgadatta ! yady evaṃ tad-agre bhava |",
    "GK22vispancu:6360": " yena tatra gacchāvaḥ |",
    "GK22vispancu:6361": " gaṅgadatta āha-bhoḥ priyadarśana ! ahaṃ tvāṃ sukhopāyena tatra neṣyāmi,",
    "GK22vispancu:6362": " sthānaṃ ca darśayiṣyāmi ta eva bhakṣaṇīyāḥ iti |",
    "GK22vispancu:6363": " sarpa āha-sāmprataṃ tvaṃ me mitraṃ jātam |",
    "GK22vispancu:6364": " tan na bhetavyam |",
    "GK22vispancu:6365": " tava vacanena bhakṣaṇyās te dāyādāḥ |",
    "GK22vispancu:6366": " evam uktvā bilān niṣkramya tam āliṅgya ca tenaiva saha prasthitaḥ |",
    "GK22vispancu:6367": " atha kūpam āsādyāra-ghaṭṭa-ghaṭikā-mārgeṇa sarpas tenātmanā svālayaṃ nītaḥ |",
    "GK22vispancu:6368": " gaṅgadatta āha-bhadra ! kutaḥ tvayā mitra-kṛtyam |",
    "GK22vispancu:6369": " tat sāmpratam anenaiva",
    "GK22vispancu:6370": " ghaṭikā-yantra-mārgeṇa gamyatām iti |",
    "GK22vispancu:6371": " sarpa āha-bho gaṅgadatta ! na samyag abhihitaṃ tvayā |",
    "GK22vispancu:6372": " katham ahaṃ tatra gacchāmi ? madīya-bila-durgam anyena ruddhaṃ bhaviṣyati |",
    "GK22vispancu:6373": " tasmād",
    "GK22vispancu:6374": " atra-sthasya me maṇḍūkam ekaikaṃ sva-vargīyaṃ prayaccha |",
    "GK22vispancu:6375": " no cet sarvān api bhakṣayiṣyāmi iti |",
    "GK22vispancu:6376": " tac chrutvā gaṅgadatto vyākula-manā vyācintayat-aho kim etan mayā kṛtaṃ sarpam ānayatā |",
    "GK22vispancu:6377": " tad yadi niṣedhayiṣyāmi tat sarvān api bhakṣayiṣyati |",
    "GK22vispancu:6378": " athavā yuktam ucyate-",
    "GK22vispancu:6379": " yo 'mitraṃ kurute mitraṃ vīryābhyadhikam ātmanaḥ |",
    "GK22vispancu:6380": " sa karoti na sandehaḥ svayaṃ hi viṣa-bhakṣaṇam ||Panc_4.25||",
    "GK22vispancu:6381": " tat prayacchāmy asyaikaikaṃ pratidinaṃ suhṛdam |",
    "GK22vispancu:6382": " uktaṃ ca-",
    "GK22vispancu:6383": " sarvasva-haraṇe yuktaṃ śatruṃ buddhi-yutā narāḥ |",
    "GK22vispancu:6384": " toṣayanty alpa-dānena bāḍavaṃ sāgaro yathā ||Panc_4.26||",
    "GK22vispancu:6385": " tathā ca-",
    "GK22vispancu:6386": " yo durbalo 'ṇūn api yācyamāno balīyasā yacchati naiva sāmnā |",
    "GK22vispancu:6387": " prayacchate naiva ca darśyamānaṃ khārīṃ sa cūrṇasya punar dadāti ||Panc_4.27||",
    "GK22vispancu:6388": " tathā ca-",
    "GK22vispancu:6389": " sarva-nāśe samutpanne ardhaṃ tyajati paṇḍitaḥ |",
    "GK22vispancu:6390": " ardhena kurute kāryaṃ sarva-nāśo hi dustaraḥ ||Panc_4.28||",
    "GK22vispancu:6391": " na svalpasya kṛte bhūri nāśayen matimān naraḥ |",
    "GK22vispancu:6392": " etad eva hi pāṇḍityaṃ yat svalpād bhūri-rakṣaṇam ||Panc_4.29||",
    "GK22vispancu:6393": " evaṃ niścintya nityam ekaikam ādiśati |",
    "GK22vispancu:6394": " so 'pi taṃ bhakṣayitvā tasya",
    "GK22vispancu:6395": " parokṣe'nyān api bhakṣayati |",
    "GK22vispancu:6396": " athavā sādhv idam ucyate-",
    "GK22vispancu:6397": " yathā hi malinair vastrair yatra tatropaviśyate |",
    "GK22vispancu:6398": " evaṃ calita-vittas tu vitta-śeṣaṃ na rakṣati ||Panc_4.30||",
    "GK22vispancu:6399": " athānya-dine tenāparān maṇḍūkān bhakṣayitvā gaṅgadatta-suto yamunādatto bhakṣitaḥ |",
    "GK22vispancu:6400": " taṃ bhakṣitaṃ matvā gaṅgadattas tāra-svareṇa dhig dhik pralāpa-paraḥ kathañcid api na virarāma",
    "GK22vispancu:6401": " tataḥ sva-patnyābhihitaḥ-",
    "GK22vispancu:6402": " kiṃ krandasi durākranda sva-pakṣa-kṣaya-kāraka |",
    "GK22vispancu:6403": " sva-pakṣasya kṣaye jāte ko nas trātā bhaviṣyati ||Panc_4.31||",
    "GK22vispancu:6404": " tad adyāpi vicintyatām ātmano niṣkramaṇam asya vadhopāyaś ca |",
    "GK22vispancu:6405": " atha gacchatā kālena sakalam api kavalitaṃ maṇḍūka-kulam |",
    "GK22vispancu:6406": " kevalam eko gaṅgadattas tiṣṭhati |",
    "GK22vispancu:6407": " tataḥ priyadarśanena bhaṇitam-bhoḥ gaṅgadatta !",
    "GK22vispancu:6408": " bubhukṣito 'ham |",
    "GK22vispancu:6409": " niḥśeṣitāḥ sarve maṇḍūkāḥ |",
    "GK22vispancu:6410": " tad dīyatāṃ me kiñcid bhojanaṃ yato 'haṃ tvayātrānītaḥ |",
    "GK22vispancu:6411": " sa āha-bho mitra ! na tvayātra viṣaye mayāvasthitena kāpi cintā kāryā |",
    "GK22vispancu:6412": " tad yadi māṃ preṣayati tato 'nya-kūpa-sthān api maṇḍūkān viśvāsyātrānayāmi",
    "GK22vispancu:6413": " sa āha-mama tāvat tvam abhakṣyo bhrātṛ-sthāne |",
    "GK22vispancu:6414": " tad yady evaṃ karoṣi tat sāmprataṃ pitṛ-sthāne bhavasi |",
    "GK22vispancu:6415": " tad evaṃ kriyatām iti |",
    "GK22vispancu:6416": " so 'pi tad ākarṇyāra-ghaṭṭa-ghaṭikām āśritya",
    "GK22vispancu:6417": " vividha-devatopakalpita-pūjopayācitas tat-kūpād viniṣkrāntaḥ |",
    "GK22vispancu:6418": " priyadarśano 'pi tad-ākāṅkṣayā tatrasthaḥ pratīkṣamāṇas tiṣṭhati |",
    "GK22vispancu:6419": " atha cirād anāgate gaṅgadatte priyadarśano 'nya-koṭara-nivāsinīṃ godhām",
    "GK22vispancu:6420": " uvāca-bhadre ! kriyatāṃ stokaṃ sāhāyyam |",
    "GK22vispancu:6421": " yataś cira-paricitas te gaṅgadattaḥ |",
    "GK22vispancu:6422": " tad gatvā tat-sakāśaṃ kutracij jalāśaye'nviṣya mama sandeśaṃ kathaya |",
    "GK22vispancu:6423": " yenāgamyatām ekākināpi bhavatā drutataraṃ yady anye maṇḍūkā nāgacchanti |",
    "GK22vispancu:6424": " ahaṃ tvayā vinā nātra vastuṃ śaknomi |",
    "GK22vispancu:6425": " tathā yady ahaṃ tava viruddham ācarāmi tat sukṛtam antare mayā vidhṛtam |",
    "GK22vispancu:6426": " godhāpi tad-vacanād gaṅgadattaṃ drutataram anviṣyāha-bhadra gaṅgadatta !",
    "GK22vispancu:6427": " sa tava suhṛt-priyadarśanas tava mārgaṃ samīkṣamāṇas tiṣṭhati |",
    "GK22vispancu:6428": " tac chīghram āgamyatām iti |",
    "GK22vispancu:6429": " aparaṃ ca tena tava virūpa-karaṇe sukṛtam antare dhṛtam |",
    "GK22vispancu:6430": " tan-niḥśaṅena",
    "GK22vispancu:6431": " manasā samāgamyatām |",
    "GK22vispancu:6432": " tad ākarṇya gaṅgadatta āha-",
    "GK22vispancu:6433": " bubhukṣitaḥ kiṃ na karoti pāpaṃ kṣīṇā narā niṣkaruṇā bhavanti |",
    "GK22vispancu:6434": " ākhyāhi bhadre priya-darśanasya",
    "GK22vispancu:6435": " na gaṅgadattaḥ punar eti kūpam ||Panc_4.32||",
    "GK22vispancu:6436": " evam uktvā sa tāṃ visarjayāmāsa |",
    "GK22vispancu:6437": " tad bho duṣṭa-jalacara ! aham api gaṅgadatta iva tvad-gṛhe na kathañcid api yāsyāmi |",
    "GK22vispancu:6438": " tac chrutvā makara āha-bho mitra ! athavātrāham anaśanāt prāṇa-tyāgaṃ",
    "GK22vispancu:6439": " tavopari kariṣyāmi |",
    "GK22vispancu:6440": " vānara āha-mūḍha ! kim ahaṃ lambakarṇo mūrkhaḥ ? dṛṣṭvāpāyo 'pi svayam eva tatra gatvātmānaṃ vyāpādayāmi |",
    "GK22vispancu:6441": " āgataś ca gataś caiva gatvā yaḥ punar āgataḥ |",
    "GK22vispancu:6442": " akarṇa-hṛdayo mūrkhas tatraiva nidhanaṃ gataḥ ||Panc_4.33||",
    "GK22vispancu:6443": " makara āha-bhadra ! sa ko lambha-karṇaḥ |",
    "GK22vispancu:6444": " kathaṃ dṛṣṭāpāyo 'pi mṛtaḥ ? tan me nivedyatām |",
    "GK22vispancu:6445": " vānara āha-",
    "GK22vispancu:6446": " kathā 2",
    "GK22vispancu:6447": " karāla-kesara-kathā",
    "GK22vispancu:6448": " kasmiṃścid vanoddeśe karāla-kesaro nāma siṃhaḥ prativasati sma |",
    "GK22vispancu:6449": " tasya ca dhūsarako nāma śṛgālaḥ sadaivānuyāyī paricārako 'sti |",
    "GK22vispancu:6450": " atha kadācit tasya hastinā saha yudhyamānasya śarīre gurutarāḥ prahārāḥ sañjātāḥ |",
    "GK22vispancu:6451": " yaiḥ padam ekam api calituṃ na śaknoti |",
    "GK22vispancu:6452": " tasyācalanāc ca dhūsarakaḥ kṣutkṣāma-kaṇṭho",
    "GK22vispancu:6453": " daurbalyaṃ gataḥ |",
    "GK22vispancu:6454": " anyasminn ahani tam avocat-svāmin ! bubhukṣaya pīḍito 'ham |",
    "GK22vispancu:6455": " padāt padam api calituṃ na śaknomi |",
    "GK22vispancu:6456": " tat kathaṃ te śuśrūṣāṃ karomi ?",
    "GK22vispancu:6457": " siṃha āha-bhoḥ ! gaccha anveṣaya kiñcit sattvam |",
    "GK22vispancu:6458": " yenemām avasthāṃ gato",
    "GK22vispancu:6459": " 'pi vyāpādayāmi |",
    "GK22vispancu:6460": " tad ākarṇya śṛgālo 'nveṣayan kañcit samīpa-vartinaṃ grāmam āsāditavān |",
    "GK22vispancu:6461": " tatra lambakarṇo nāma gardabhas taḍāgopānte pravirala-dūrvāṅkurān kṛcchrād āsvādayan dṛṣṭaḥ",
    "GK22vispancu:6462": " tataś ca samīpa-vartinā bhūtvā tenābhihitaḥ-māma !",
    "GK22vispancu:6463": " namaskāro 'yaṃ madīyaḥ sambhāvyatām |",
    "GK22vispancu:6464": " cirād dṛṣṭo 'si |",
    "GK22vispancu:6465": " tat kathaya kim evaṃ durbalatāṃ gataḥ |",
    "GK22vispancu:6466": " sa āha-bho bhaginī-putra ! kiṃ kathayāmi |",
    "GK22vispancu:6467": " rajako 'tinirdayātibhāreṇa māṃ pīḍayati |",
    "GK22vispancu:6468": " ghāsa-muṣṭim api na prayacchati |",
    "GK22vispancu:6469": " kevalaṃ dūrvāṅkurān dhūi-miśritān bhakṣayāmi |",
    "GK22vispancu:6470": " tat kuto me śarīre puṣṭiḥ ?",
    "GK22vispancu:6471": " śṛgāla āha-māma ! yady evaṃ tad asti marakata-sadṛśa-śaṣpa-prāyo",
    "GK22vispancu:6472": " nadī-sanātho ramaṇīyataraḥ pradeśaḥ |",
    "GK22vispancu:6473": " tatrāgatya mayā saha",
    "GK22vispancu:6474": " subhāṣita-goṣṭhī-sukham anubhavaṃs tiṣṭha |",
    "GK22vispancu:6475": " lambakarṇa āha-bho bhaginī-suta ! yuktam uktaṃ bhavatā |",
    "GK22vispancu:6476": " paraṃ vayaṃ grāmyāḥ paśavo 'raṇya-cāriṇāṃ vadhyāḥ |",
    "GK22vispancu:6477": " tat kiṃ tena bhavya-pradeśena |",
    "GK22vispancu:6478": " śṛgāla āha- māma ! maivaṃ vada |",
    "GK22vispancu:6479": " mad-bhuja-pañjara-parirakṣitaḥ sa deśaḥ |",
    "GK22vispancu:6480": " tatrāsti na kaścid aparasya tatra praveśaḥ |",
    "GK22vispancu:6481": " paramam anenaiva doṣeṇa",
    "GK22vispancu:6482": " rajaka-kadarthitās tatra tisro rāsabhyo 'nāthāḥ santi |",
    "GK22vispancu:6483": " tāś ca puṣṭim āpannā yauvanotkaṭā idaṃ mām ūcuḥ-yadi tvam asmākaṃ satyo mātulas tadā kaṃcid grāmāntaraṃ gatvāsmad-yogyaṃ kaścit patim ānaya |",
    "GK22vispancu:6484": " tad-arthe tvām ahaṃ tatra nayāmi |",
    "GK22vispancu:6485": " atha śṛgāla-vacanāni śrutvā kāma-pīḍitāṅgas tam avocat-bhadra ! yady evaṃ tad-agre bhava yenāgacchāmi |",
    "GK22vispancu:6486": " athavā sādhv idam ucyate-",
    "GK22vispancu:6487": " nāmṛtaṃ na viṣaṃ kiñcid ekāṃ muktvā nitambinīm |",
    "GK22vispancu:6488": " yasyāḥ saṅgena jīvyeta mriyate ca viyogataḥ ||Panc_4.34||",
    "GK22vispancu:6489": " tathā ca-",
    "GK22vispancu:6490": " yāsāṃ nāmnāpi kāmaḥ syāt saṅgamaṃ darśanaṃ vinā |",
    "GK22vispancu:6491": " tāsāṃ dṛk-saṅgamaṃ prāpya yan na dravati kautukam ||Panc_4.35||",
    "GK22vispancu:6492": " tatrānuṣṭhite śṛgālena saha siṃhāntikam āgataḥ |",
    "GK22vispancu:6493": " siṃho 'pi vyathākulitas taṃ dṛṣṭvā yāvat samuttiṣṭhati tāvad rāsabhaḥ palāyitum ārabdhavān",
    "GK22vispancu:6494": " atha tasya palāyamānasya siṃhena tala-prahāro dattaḥ |",
    "GK22vispancu:6495": " sa ca manda-bhāgyasya",
    "GK22vispancu:6496": " vyavasāya iva vyarthatāṃ gataḥ |",
    "GK22vispancu:6497": " atrāntare śṛgālaḥ kopāviṣṭas tam",
    "GK22vispancu:6498": " uvāca-bhoḥ ! kim evaṃvidhaḥ prahāras te |",
    "GK22vispancu:6499": " yad gardabho 'pi tava purato balād gacchati |",
    "GK22vispancu:6500": " tat kathaṃ gajena saha yuddhaṃ kariṣyasi ? tad dṛṣṭaṃ te",
    "GK22vispancu:6501": " balam |",
    "GK22vispancu:6502": " atha savilakṣa-smitaṃ siṃha āha-bhoḥ ! kim ahaṃ karomi |",
    "GK22vispancu:6503": " mayā na kramaḥ sajjīkṛta āsīt |",
    "GK22vispancu:6504": " anyathā gajo 'pi mat-kramākrāntā na gacchati |",
    "GK22vispancu:6505": " śṛgāla āha-adyāpy eka-vāraṃ tavāntike tam āneṣyāmi |",
    "GK22vispancu:6506": " paraṃ tvayā sajjīkṛta-krameṇa sthātavyam |",
    "GK22vispancu:6507": " siṃha āha-bhadra ! yo māṃ pratyakṣaṃ dṛṣṭvā gataḥ sa punaḥ katham atrāgamiṣyati ? tad anyat kim api sattvam anviṣyatām |",
    "GK22vispancu:6508": " śṛgāla āha-kiṃ tavānena vyāpāreṇa ? tvaṃ kevalaṃ sajjita-kramas tiṣṭha |",
    "GK22vispancu:6509": " tathānuṣṭhite śṛgālo 'pi yāvad rāsabha-mārgeṇa gacchati, tāvat tatraiva sthāne caran dṛṣṭaḥ",
    "GK22vispancu:6510": " atha śṛgālaṃ dṛṣṭvā rāsabhaḥ prāha-bho bhaginī-suta",
    "GK22vispancu:6511": " ! śobhana-sthāne tvayāhaṃ nītaḥ |",
    "GK22vispancu:6512": " drāṅ mṛtyu-vaśaṃ gataḥ |",
    "GK22vispancu:6513": " tat kathaya kiṃ tat sattvaṃ yasyātiraudra-vajra-sadṛśa-kara-prahārād ahaṃ muktaḥ |",
    "GK22vispancu:6514": " tac chrutvā prahasan śṛgāla āha-bhadra ! rāsabhī tvām āyāntaṃ dṛṣṭvā sānurāgam āliṅgituṃ samutthitā",
    "GK22vispancu:6515": " tvaṃ ca kātaratvān naṣṭaḥ |",
    "GK22vispancu:6516": " sā punar na śaktā tvāṃ vinā sthātum |",
    "GK22vispancu:6517": " tayā tu naśatas te'valambanārthaṃ hastaḥ kṣiptaḥ |",
    "GK22vispancu:6518": " nānya-kāraṇena |",
    "GK22vispancu:6519": " tad āgaccha |",
    "GK22vispancu:6520": " sā tvat-kṛte prāyopaveśanopaviṣṭā tiṣṭhati |",
    "GK22vispancu:6521": " etad vadati-yal lambakarṇo yadi me bhartā na bhavati tad aham agnau jalaṃ vā praviśāmi",
    "GK22vispancu:6522": " punas tasya viyogaṃ soḍhuṃ na śaknomi iti |",
    "GK22vispancu:6523": " tat prasādaṃ kṛtvā tatrāgamyatām |",
    "GK22vispancu:6524": " no cet tava strī-hatyā bhaviṣyati |",
    "GK22vispancu:6525": " aparaṃ bhagavān kāma-kopaṃ tavopari kariṣyati |",
    "GK22vispancu:6526": " uktaṃ ca-",
    "GK22vispancu:6527": " strī-mudrāṃ makaradhvajasya jayinīṃ sarvārdha-sampat-karīṃ",
    "GK22vispancu:6528": " te mūḍhāḥ pravihāya yānti kudhiyo mithyā-phalānveṣiṇaḥ |",
    "GK22vispancu:6529": " te tenaiva nihatya nirdayataraṃ nagnīkṛtā muṇḍitāḥ kecid rakta-paṭīkṛtāś ca jaṭilāḥ kāpālikāś cāpare ||Panc_4.36||",
    "GK22vispancu:6530": " athāsau tad-vacanaṃ śraddheyatayā śrutvā bhūyo 'pi tena saha prasthitaḥ |",
    "GK22vispancu:6531": " athavā sādhv idam ucyate-",
    "GK22vispancu:6532": " jānann api naro daivāt prakaroti vigarhitam |",
    "GK22vispancu:6533": " karma kiṃ kasyacil loke garhitaṃ rocate katham ||Panc_4.37||",
    "GK22vispancu:6534": " atrāntare sajjita-krameṇa siṃhena sa lambakarṇo vyāpāditaḥ |",
    "GK22vispancu:6535": " tatas taṃ hatvā śṛgālaṃ rakṣakaṃ nirūpya svayaṃ snānārthaṃ nadyāṃ gataḥ |",
    "GK22vispancu:6536": " śṛgālenāpi laulyotsukyāt tasya karṇa-hṛdayaṃ bhakṣitam |",
    "GK22vispancu:6537": " atrāntare siṃho yāvat snātvā kṛte devārcanaḥ pratarpita-pitṛ-gaṇaḥ samāyāti tāvat karṇa-hṛdaya-rahito",
    "GK22vispancu:6538": " rāsabhas tiṣṭhati |",
    "GK22vispancu:6539": " taṃ dṛṣṭvā kopa-parītātmā siṃhaḥ śṛgālam āha-pāpa !",
    "GK22vispancu:6540": " kim idam anucitaṃ karma samācaritam ? yat karṇa-hṛdaya-bhakṣaṇenāyam",
    "GK22vispancu:6541": " ucchiṣṭatāṃ nītaḥ |",
    "GK22vispancu:6542": " śṛgālaḥ sa-vinayam āha-svāmin ! mā maivaṃ vada |",
    "GK22vispancu:6543": " yat karṇa-hṛdaya-rahito",
    "GK22vispancu:6544": " 'yaṃ rāsabha āsīt, tenehāgatya tvām avalokya bhūyo 'py āgataḥ |",
    "GK22vispancu:6545": " atha tvad-vacanaṃ śraddheyaṃ matvā siṃhas tenaiva saṃvibhajya niḥśaṅkita-manās taṃ bhakṣitavān",
    "GK22vispancu:6546": " ato 'haṃ bravīmi-āgataś ca gataś caiva iti |",
    "GK22vispancu:6547": " tan mūrkha ! kapaṭaṃ kṛtaṃ tvayā |",
    "GK22vispancu:6548": " paraṃ yudhiṣṭhireṇeva satya-vacanena vināśitam |",
    "GK22vispancu:6549": " athavā sādhv idam",
    "GK22vispancu:6550": " ucyate-",
    "GK22vispancu:6551": " svārtham utsṛjya yo dambhī satyaṃ brūte sumanda-dhīḥ |",
    "GK22vispancu:6552": " sa svārthād bhraśyate nūnaṃ yudhiṣṭhira ivāparaḥ ||Panc_4.38||",
    "GK22vispancu:6553": " makara āha-katham etat ?",
    "GK22vispancu:6554": " sa āha-",
    "GK22vispancu:6555": " kathā 3",
    "GK22vispancu:6556": " yudhiṣṭhirākhya-kumbhakāra-kathā",
    "GK22vispancu:6557": " kasmiṃścit adhiṣṭhāne kumbhakāraḥ prativasati sma |",
    "GK22vispancu:6558": " sa kadācit pramādād",
    "GK22vispancu:6559": " ardha-magna-kharpara-tīkṣṇāgrasyopari mahatā vegena dhāvan patitaḥ |",
    "GK22vispancu:6560": " tataḥ",
    "GK22vispancu:6561": " khapara-koṭyā pāṭita-lalāī̀oo rudhira-plāvita-tanuḥ kṛcchrād utthāya svāśrayaṃ gataḥ |",
    "GK22vispancu:6562": " tataś cāpathya-sevanāt sa prahāras tasya karālatāṃ gataḥ kṛcchreṇa nīrogatāṃ nītaḥ |",
    "GK22vispancu:6563": " atha kadācid durbhikṣa-pīḍite deśe ca kumbhakāraḥ kṣutkṣāma-kaṇṭhaḥ",
    "GK22vispancu:6564": " kaiścid rāja-sevakaiḥ saha deśāntaraṃ gatvā kasyāpi rājñaḥ sevako babhūva",
    "GK22vispancu:6565": " | so 'pi rājā tasya lalāṭe vikarālaṃ prahāra-kṣataṃ dṛṣṭvā cintayāmāsa,",
    "GK22vispancu:6566": " yad-vīraḥ puruṣaḥ kaścid ayam |",
    "GK22vispancu:6567": " nūnaṃ tena lalāṭa-paṭṭe sammukha-prahāraḥ",
    "GK22vispancu:6568": " atas taṃ samānādibhiḥ sarveṣāṃ rāja-putrāṇāṃ madhye viśeṣa-prasādena",
    "GK22vispancu:6569": " paśyati sma |",
    "GK22vispancu:6570": " te'pi rāja-putrās tasya taṃ prasādātirekaṃ paśyantaṃ",
    "GK22vispancu:6571": " paramerṣyā-dharmaṃ vahanto rāja-bhayān na kiñcid ūcuḥ |",
    "GK22vispancu:6572": " athānyasminn ahani tasya bhūpater vīra-sambhāvanāyāṃ kriyamāṇāyāṃ vigrahe samupasthite prakalpyamāneṣu gajeṣu saṃnahyamāneṣu vājiṣu yodheṣu |",
    "GK22vispancu:6573": " praguṇīkriyamāṇeṣu tena bhūbhujā sa kumbhakāraḥ prastāvānugataṃ pṛṣṭo",
    "GK22vispancu:6574": " nirjane-bho rāja-putra ! kiṃ te nāma ? kā ca jātiḥ ? kasmin saṅgrāme prahāro 'yaṃ te lalāṭe lagnaḥ ?",
    "GK22vispancu:6575": " sa āha-deva ! nāyaṃ śastra-prahāraḥ |",
    "GK22vispancu:6576": " yudhiṣṭhirābhidhaḥ kulālo 'haṃ",
    "GK22vispancu:6577": " prakṛtyā |",
    "GK22vispancu:6578": " mad-gehe'neka-kharparāṇy āsan |",
    "GK22vispancu:6579": " atha kadācin madya-pānaṃ kṛtvā nirgataḥ pradhāvan kharparopari patitaḥ |",
    "GK22vispancu:6580": " tasya prahāra-vikāro 'yaṃ me lalāṭe evaṃ vikarālatāṃ gataḥ |",
    "GK22vispancu:6581": " tad ākarṇya rājā sa-vrīḍam āha-aho vañcito 'haṃ rājāputrānukāriṇānena kulālena |",
    "GK22vispancu:6582": " tad dīyatāṃ drāg etasya candrārdhaḥ |",
    "GK22vispancu:6583": " tathānuṣṭhite kumbhakāra āha-mā maivaṃ kuru |",
    "GK22vispancu:6584": " paśya me raṇe hasta-lāghavam",
    "GK22vispancu:6585": " rājā prāha-sarva-guṇa-sampanno bhavān |",
    "GK22vispancu:6586": " tathāpi gamyatām |",
    "GK22vispancu:6587": " uktaṃ ca-",
    "GK22vispancu:6588": " śūdraś ca kṛta-vighnaś ca darśanīyo 'si putraka |",
    "GK22vispancu:6589": " yasmin kule tvam utpanno gajas tatra na hanyate ||Panc_4.39||",
    "GK22vispancu:6590": " kulāla āha-katham etat ?",
    "GK22vispancu:6591": " rājā kathayati-",
    "GK22vispancu:6592": " kathā 4",
    "GK22vispancu:6593": " siṃha-dampatī-kathā",
    "GK22vispancu:6594": " kasmiṃścid uddeśe siṃha-dampatī prativasataḥ sma |",
    "GK22vispancu:6595": " atha siṃhī putra-dvayam",
    "GK22vispancu:6596": " ajījanat |",
    "GK22vispancu:6597": " siṃho 'pi nityam eva mṛgān vyāpādya siṃhyai dadāti |",
    "GK22vispancu:6598": " athānyasmin ahani tena kim api nāsāditam |",
    "GK22vispancu:6599": " yena bhramato 'pi tasya ravir astaṃ gataḥ |",
    "GK22vispancu:6600": " atha tena sva-gṛham āgacchatā śṛgāla-śiśuḥ prāptaḥ |",
    "GK22vispancu:6601": " sa ca bālako 'yam ity avadhārya yatnena daṃṣṭrāmadhya-gataṃ kṛtvā siṃhyā jīvantam eva samarpitavān",
    "GK22vispancu:6602": " tataḥ siṃhyābhihitam-bhoḥ kānta ! tvayānītaṃ kiñcid asmākaṃ bhojanam ?",
    "GK22vispancu:6603": " siṃha āha-priye ! mayādyainaṃ śṛgāla-śiśuṃ parityajya na kiñcit sattvam āsāditam |",
    "GK22vispancu:6604": " sa ca mayā bālo 'yam iti matvā na vyāpādito viśeṣāt svajātīyaś",
    "GK22vispancu:6605": " ca |",
    "GK22vispancu:6606": " uktaṃ ca-",
    "GK22vispancu:6607": " strī-vipraliṅgi-bāleṣu prahartavyaṃ na karhicit |",
    "GK22vispancu:6608": " prāṇa-tyāge'pi sañjāte viśvasteṣu viśeṣataḥ ||Panc_4.40||",
    "GK22vispancu:6609": " idānīṃ tvam enaṃ bhakṣayitvā pathyaṃ kuru |",
    "GK22vispancu:6610": " prabhāte'nyat kiñcid upārjayiṣyāmi |",
    "GK22vispancu:6611": " sā prāha-bhoḥ kānta ! tvayā bālako 'yam iti vicintya na",
    "GK22vispancu:6612": " hataḥ |",
    "GK22vispancu:6613": " tat katham enam ahaṃ svodarārthe vināśayāmi |",
    "GK22vispancu:6614": " uktaṃ ca-",
    "GK22vispancu:6615": " akṛtyaṃ naiva kartavyaṃ prāṇa-tyāge'py upasthite |",
    "GK22vispancu:6616": " na ca kṛtyaṃ parityājyam eṣa dharmaḥ sanātanaḥ ||Panc_4.41||",
    "GK22vispancu:6617": " tasmān mamāyaṃ tṛtīyaḥ putro bhaviṣyati |",
    "GK22vispancu:6618": " ity evam uktvā tam api svastana-kṣīreṇa parāṃ puṣṭim anayat |",
    "GK22vispancu:6619": " evaṃ te trayo 'pi śiśavaḥ parasparam ajñāta-jāti-viśeṣā ekācāra-vihārā bālya-samayaṃ nirvāhayanti",
    "GK22vispancu:6620": " atha kadācit tatra vane bhramann araṇya-gajaḥ samāyātaḥ |",
    "GK22vispancu:6621": " taṃ dṛṣṭvā tau",
    "GK22vispancu:6622": " siṃha-sutau dvāv api kupitānanau taṃ prati pracalitau yāvat tāvat tena",
    "GK22vispancu:6623": " śṛgāla-sutenābhihitam-aho ! gajo 'yaṃ yuṣmat-kula-śatruḥ |",
    "GK22vispancu:6624": " tan na gantavyam etasyābhimukham |",
    "GK22vispancu:6625": " evam uktvā gṛhaṃ pradhāvitaḥ |",
    "GK22vispancu:6626": " tāv api jyeṣṭha-bāndhava-bhaṅgān",
    "GK22vispancu:6627": " nirutsāhatāṃ gatau |",
    "GK22vispancu:6628": " athavā sādhv idam ucyate-",
    "GK22vispancu:6629": " ekenāpi sudhīreṇa sotsāhena raṇaṃ prati |",
    "GK22vispancu:6630": " sotsāhaṃ jāyate sainyaṃ bhagne bhaṅgam avāpnuyāt ||Panc_4.42||",
    "GK22vispancu:6631": " tathā ca-",
    "GK22vispancu:6632": " ata eva vāñchanti bhūpā yodhān mahābalān |",
    "GK22vispancu:6633": " śūrān vīrān kṛtotsāhān varjayanti ca kātarān ||Panc_4.43||",
    "GK22vispancu:6634": " atha tau dvāv api gṛhaṃ prāpya pitror agrato jyeṣṭha-bhrātṛ-ceṣṭitam",
    "GK22vispancu:6635": " ūcatuḥ-yathā gajaṃ dṛṣṭvā dūrato 'pi naṣṭaḥ |",
    "GK22vispancu:6636": " so 'pi tad ākarṇya kopāviṣṭa-manāḥ prasphuritādhara-pallavas tāmralocanas triśikhāṃ bhrukuṭiṃ kṛtvā tau nirbhartsayan paruṣatara-vacanāny",
    "GK22vispancu:6637": " uvāca-tataḥ siṃhyai kānte nītvā prabodhito 'sau-vatsa ! maivaṃ kadācij jalpa |",
    "GK22vispancu:6638": " bhavadīya-laghu-bhrātarāv etau |",
    "GK22vispancu:6639": " athāsau prabhūta-kopāviṣṭas tām uvāca-kim aham etābhyāṃ śauryeṇa rūpeṇa vidyābhyāsena kauśalena vā hīnaḥ ? yena mām upahasataḥ |",
    "GK22vispancu:6640": " tan mayāvaśyam etau vyāpādanīyau |",
    "GK22vispancu:6641": " tad ākarṇya siṃhī tasya jīvitam icchanty antar vihasya prāha-tat samyak śṛṇu |",
    "GK22vispancu:6642": " tvaṃ śṛgālī-sutaḥ |",
    "GK22vispancu:6643": " kṛpayā mayā svastana-kṣīreṇa puṣṭiṃ nītaḥ |",
    "GK22vispancu:6644": " tad yāvad etau mat-putrau śiśutvāt tvāṃ śṛgālaṃ na jānītaḥ, tāvad drutataraṃ gatvā svajātīyānāṃ madhye bhava |",
    "GK22vispancu:6645": " no ced ābhyāṃ hato mṛtyu-pathaṃ",
    "GK22vispancu:6646": " sameṣyasi |",
    "GK22vispancu:6647": " so 'pi tad-vacanaṃ śrutvā bhaya-vyākula-manāḥ śanaiḥ śanair apasṛtya sva-jātyā militaḥ",
    "GK22vispancu:6648": " tasmāt tvaṃ api yāvad ete rāja-putrās tvāṃ kulālaṃ najānanti, tāvad drutataram apasara |",
    "GK22vispancu:6649": " no ced eteṣāṃ sakāśād viḍambanāṃ prāpya mariṣyāmi |",
    "GK22vispancu:6650": " kulālo 'pi tad ākarṇya satvaraṃ praṇaṣṭaḥ |",
    "GK22vispancu:6651": " ato 'haṃ bravīmi-svārtham utsṛjya yo dambhī (38) iti |",
    "GK22vispancu:6652": " dhiṅ mūrkha ! yat tvayā striyo 'rtha etat-kāryam anuṣṭhātum ārabdham |",
    "GK22vispancu:6653": " na hi strīṇāṃ kathañcid viśvāsam upagacchet |",
    "GK22vispancu:6654": " uktaṃ ca-",
    "GK22vispancu:6655": " yad-arthe sva-kulaṃ tyaktaṃ jīvitārdhaṃ ca hāritam |",
    "GK22vispancu:6656": " sā māṃ tyajati niḥsnehā kaḥ strīṇāṃ viśvasen naraḥ ||Panc_4.44||",
    "GK22vispancu:6657": " makara āha-katham etat ?",
    "GK22vispancu:6658": " vānara āha-",
    "GK22vispancu:6659": " kathā 5",
    "GK22vispancu:6660": " brāhmaṇa-kathā",
    "GK22vispancu:6661": " asti kasmiṃścid adhiṣṭhāne ko 'pi brāhmaṇaḥ |",
    "GK22vispancu:6662": " tasya ca bhāryā prāṇebhyo",
    "GK22vispancu:6663": " 'py atipriyāsīt |",
    "GK22vispancu:6664": " so 'pi pratidinaṃ kuṭumbena saha kalahaṃ kurvāṇā na",
    "GK22vispancu:6665": " viśrāmyati |",
    "GK22vispancu:6666": " so 'pi brāhmaṇaḥ kalaham asahamāno bhāryā-vātsalyāt",
    "GK22vispancu:6667": " sva-kuṭumbaṃ parityajya brāhmaṇyā saha viprakṛṣṭaṃ deśāntaraṃ gataḥ |",
    "GK22vispancu:6668": " atha",
    "GK22vispancu:6669": " mahāṭavī-madhye brāhmaṇyābhihitaḥ-ārya-putra ! tṛṣṇā māṃ bādhate |",
    "GK22vispancu:6670": " tad udakaṃ kvāpy anveṣaya |",
    "GK22vispancu:6671": " athāsau tad-vacanānantaraṃ yāvad-udakaṃ gṛhītvā samāgacchati tāvat tāṃ mṛtām apaśyat |",
    "GK22vispancu:6672": " ativallabhatayā viṣādaṃ kurvan yāvad vilapati tāvad ākāśe vācaṃ śṛṇoti |",
    "GK22vispancu:6673": " yathā hi-yadi brāhmaṇa tvaṃ svakīya-jīvitasyārdhaṃ dadāsi tatas te jīvati brāhmaṇī |",
    "GK22vispancu:6674": " tac chrutvā brāhmaṇena śucībhūya tisṛbhir vācobhiḥ svajīvitārdhaṃ dattam |",
    "GK22vispancu:6675": " vāk-samam eva ca brāhmaṇī jīvitā sā |",
    "GK22vispancu:6676": " atha tau jalaṃ pītvā vana-phalāni",
    "GK22vispancu:6677": " bhakṣayitvā gantum ārabdhau |",
    "GK22vispancu:6678": " tataḥ krameṇa kasyacin nagarasya pradeśe puṣpa-vāṭikāṃ praviśya brāhmaṇo bhāryām abhihitavān-bhadre, yāvad ahaṃ bhojanaṃ gṛhītvā samāgacchāmi tāvad atra tvayā sthātavyam |",
    "GK22vispancu:6679": " ity abhidhāya brāhmaṇo nagara-madhye jagāma |",
    "GK22vispancu:6680": " atha tasyāṃ puṣpa-vāṭikāyāṃ",
    "GK22vispancu:6681": " paṅgura ara-ghaṭṭaṃ khelayan divya-girā gītam udgirati |",
    "GK22vispancu:6682": " tac ca śrutvā kusumeṣuṇārditā brāhmaṇyā tat-sakāśaṃ gatvābhihitam-bhadra ! yarhi māṃ na",
    "GK22vispancu:6683": " kāmayase, tan mat-saktā strī-hatyā tava bhaviṣyati |",
    "GK22vispancu:6684": " paṅgur abravīt-kiṃ vyādhi-grastena mayā kariṣyasi ?",
    "GK22vispancu:6685": " sābravīt-kim anenoktena ? avaśyaṃ tvayā saha mayā saṅgamaḥ kartavyaḥ |",
    "GK22vispancu:6686": " tac chrutvā tathā kṛtavān |",
    "GK22vispancu:6687": " suratānantaraṃ sābravīt-itaḥ-prabhṛti",
    "GK22vispancu:6688": " yāvaj-jīvaṃ mayātmā bhavate dattaḥ |",
    "GK22vispancu:6689": " iti jñātvā bhavān apy asmābhiḥ sahāgacchatu |",
    "GK22vispancu:6690": " so 'bravīt-evam astu |",
    "GK22vispancu:6691": " atha brāhmaṇo bhojanaṃ gṛhītvā samāgatya tayā sahabhoktum ārabdhaḥ sābravīt-eṣa paṅgur bubhukṣitaḥ |",
    "GK22vispancu:6692": " tad etasyāpi kiyantam api grāsaṃ dehi iti |",
    "GK22vispancu:6693": " tathānuṣṭhite brāhmaṇyābhihitaṃ-brāhmaṇa, sahāya-hīnas tvaṃ yadā grāmāntaraṃ gacchasi, tadā mama vacana-sahāyo 'pi nāsti |",
    "GK22vispancu:6694": " tad enaṃ paṅguṃ gṛhītvā gacchāvaḥ |",
    "GK22vispancu:6695": " so 'bravīt-na śaknomy ātmānam apy ātmanāṃ voḍhum |",
    "GK22vispancu:6696": " kiṃ punar enaṃ paṅgum ?",
    "GK22vispancu:6697": " sābravīt-peṭābhyantara-stham enam ahaṃ neṣyāmi |",
    "GK22vispancu:6698": " atha tat-kṛtaka-vacana-vyāmohita-cittena tena pratipannam |",
    "GK22vispancu:6699": " tathānuṣṭhite'nyasmin dine kūpopakaṇṭhe viśrānto brāhmaṇas tayā ca",
    "GK22vispancu:6700": " paṅgu-puruṣāsaktayā samprerya kūpāntaḥ pātitaḥ |",
    "GK22vispancu:6701": " sāpi paṅguṃ gṛhītvā kasmiṃścin nagare praviṣṭā |",
    "GK22vispancu:6702": " tatra śulka-caurya-rakṣā-nimittaṃ",
    "GK22vispancu:6703": " rāja-puruṣair itas tato bhramadbhis tan-mastaka-sthā peṭī dṛṣṭā balād",
    "GK22vispancu:6704": " ācchidya rājāgre nītā |",
    "GK22vispancu:6705": " rājā ca yāvat tām udghāṭayati tāvat taṃ paṅguṃ dadarśa |",
    "GK22vispancu:6706": " tataḥ sā brāhmaṇī vilāpaṃ kurvatī rāja-puruṣānupadam eva tatrāgatā |",
    "GK22vispancu:6707": " rājñā pṛṣṭā-ko vṛttāntaḥ ? iti |",
    "GK22vispancu:6708": " sābravīt-mamaiṣa bhartā vyādhi-bādhito dāyāda-samūhair udvejito mayā sneha-vyākulita-mānasayā śirasi kṛtvā bhavadīya-nagara ānītaḥ |",
    "GK22vispancu:6709": " tac chrutvā rājābravīt-brāhmaṇi ! tvaṃ me bhaginī |",
    "GK22vispancu:6710": " grāma-dvayaṃ gṛhītvā bhartā saha bhogān bhuñjānā sukhena tiṣṭha |",
    "GK22vispancu:6711": " atha sa brāhmaṇo daiva-vaśāt kenāpi sādhunā kūpād uttāritaḥ paribhramaṃs tad eva nagaram āyātaḥ |",
    "GK22vispancu:6712": " tayā duṣṭa-bhāryayā dṛṣṭā rājñe niveditaḥ-rājan !",
    "GK22vispancu:6713": " ayaṃ mama bhartur vairī samāyātaḥ |",
    "GK22vispancu:6714": " rājñāpi vadha ādiṣṭaḥ |",
    "GK22vispancu:6715": " sābravīt-deva, anayā mama saktaṃ kiñcit gṛhītam asti |",
    "GK22vispancu:6716": " yadi tvaṃ dharma-vatsalaḥ, tad dāpaya |",
    "GK22vispancu:6717": " rājābravīt-bhadre ! yat tvayāsya saktaṃ kiñcit gṛhītam asti tat samarpaya |",
    "GK22vispancu:6718": " sā prāha-deva, mayā na kiñcid gṛhītam |",
    "GK22vispancu:6719": " brāhmaṇa āha-yan mayā trivācikaṃ sva-jīvitārdhaṃ dattam, tad dehi |",
    "GK22vispancu:6720": " atha sā rāja-bhayāt tatraiva trivācikam eva jīvitārdham anena dattam iti jalpantī prāṇair vimuktā |",
    "GK22vispancu:6721": " tataḥ sa-vismayaṃ rājābravīt-kim etat iti |",
    "GK22vispancu:6722": " brāhmaṇenāpi pūrva-vṛttāntaḥ sakalo 'pi tasmai niveditaḥ |",
    "GK22vispancu:6723": " ato 'haṃ bravīmi-yad-arthe sva-kulaṃ tyaktam (44) iti |",
    "GK22vispancu:6724": " vānaraḥ punar āha-sādhu cedam upākhyānakaṃ śrūyate-",
    "GK22vispancu:6725": " na kiṃ dadyān na kiṃ kuryāt strībhir abhyarthito naraḥ |",
    "GK22vispancu:6726": " anaśvā yatra hreṣante śiraḥ parvaṇi muṇḍitam ||Panc_4.45||",
    "GK22vispancu:6727": " makara āha-katham etat ?",
    "GK22vispancu:6728": " vānaraḥ kathayati-",
    "GK22vispancu:6729": " kathā 6",
    "GK22vispancu:6730": " atiprakhyāta-bala-pauruṣo",
    "GK22vispancu:6731": " 'neka-narendra-mukuṭa-marīci-jāla-jaṭilī-kṛta-pāda-pīṭhaḥ",
    "GK22vispancu:6732": " śarac-chaśāṅka-kiraṇa-nirmala-yaśāḥ samudra-paryantāyāḥ pṛthivyā bhartā nando nāma rājā",
    "GK22vispancu:6733": " yasya sarva-śāstrādhigata-samasta-tattvaḥ sacivo vararucir nāma |",
    "GK22vispancu:6734": " tasya ca praṇaya-kalahena jāyā kupitā |",
    "GK22vispancu:6735": " sā cātīva vallabhāneka-prakāraṃ paritoṣyamāṇāpi na prasīdati |",
    "GK22vispancu:6736": " bravīti ca bhartā-bhadre ! yena prakāreṇa tuṣyati taṃ vada |",
    "GK22vispancu:6737": " niścitaṃ karomi |",
    "GK22vispancu:6738": " tataḥ kathañcit tayoktaṃ-yadi śiro muṇḍayitvā mama pādayor nipatasi, tadā prasādābhimukhī bhavāmi |",
    "GK22vispancu:6739": " tathānuṣṭhite prasannāsīt |",
    "GK22vispancu:6740": " atha nandasya bhāryāpi tathaiva ruṣṭā prasādyamānāpi na tuṣyati |",
    "GK22vispancu:6741": " tenoktam-bhadre ! tvayā vinā muhūrtam api na jīvāmi |",
    "GK22vispancu:6742": " pādayoḥ patitvā tvāṃ prasādayāmi |",
    "GK22vispancu:6743": " sābravīt-yadi khalīnaṃ mukhe prakṣityāhaṃ tava pṛṣṭhe samāruhya tvāṃ dhāvayāmi |",
    "GK22vispancu:6744": " dhāvitas tu yady aśvavad dhreṣase, tadā prasannā bhavāmi |",
    "GK22vispancu:6745": " rājñāpi tathaivānuṣṭhitam |",
    "GK22vispancu:6746": " atha prabhāta-samaye sabhāyām upaviṣṭasya rājñaḥ samīpe vararucir āyātaḥ |",
    "GK22vispancu:6747": " taṃ ca dṛṣṭvā rājā papraccha-bho vararuce",
    "GK22vispancu:6748": " ! kiṃ parvaṇi muṇḍitaṃ śiras tvayā ?",
    "GK22vispancu:6749": " so 'bravīt-na kiṃ dadyāt (45) ity ādi |",
    "GK22vispancu:6750": " tad bho dusṭa makara ! tvam api nanda-vararuci-vat strī-vaśyaḥ |",
    "GK22vispancu:6751": " tato bhadra āgatena tvayā māṃ prati",
    "GK22vispancu:6752": " vadhopāya-prayāsaḥ prārabdhaḥ |",
    "GK22vispancu:6753": " paraṃ sva-vāg-doṣeṇaiva prakaṭībhūtaḥ |",
    "GK22vispancu:6754": " athavā sādhv idam ucyate-",
    "GK22vispancu:6755": " ātmano mukha-doṣeṇa badhyante śuka-sārikāḥ |",
    "GK22vispancu:6756": " bakās tatra na badhyante maunaṃ sarvārtha-sādhanam ||Panc_4.46||",
    "GK22vispancu:6757": " tathā ca-",
    "GK22vispancu:6758": " suguptaṃ rakṣyamāṇo 'pi darśayan dāruṇaṃ vapuḥ |",
    "GK22vispancu:6759": " vyāghra-carma-praticchanno vāk-kṛte rāsabho hataḥ ||Panc_4.47||",
    "GK22vispancu:6760": " makara āha-katham etat ?",
    "GK22vispancu:6761": " vānaraḥ kathayati-",
    "GK22vispancu:6762": " kathā 8",
    "GK22vispancu:6763": " śuddhapaṭa-nāma-rajaka-kathā",
    "GK22vispancu:6764": " kasmiṃścid adhiṣṭhāne śuddhapaṭo nāma rajakaḥ prativasati sma |",
    "GK22vispancu:6765": " tasya ca gardabha eko 'sti |",
    "GK22vispancu:6766": " so 'pi ghāsābhāvād atidurbalatāṃ gataḥ |",
    "GK22vispancu:6767": " atha tena rajakenāṭavyāṃ paribhramatā mṛta-vyāghro dṛṣṭaḥ |",
    "GK22vispancu:6768": " cintitaṃ ca-aho !",
    "GK22vispancu:6769": " śobhanam āpatitam |",
    "GK22vispancu:6770": " anena vyāghra-carmaṇā praticchādya rāsabhaṃ rātrau",
    "GK22vispancu:6771": " yava-kṣetreṣūtsrakṣyāmi |",
    "GK22vispancu:6772": " yena vyāghraṃ matvā samīpa-vartinaḥ kṣetra-pālā",
    "GK22vispancu:6773": " enaṃ na niṣkāsayiṣyanti |",
    "GK22vispancu:6774": " tathānuṣṭhite rāsabho yathecchayā yava-bhakṣaṇaṃ karoti |",
    "GK22vispancu:6775": " pratyūṣe bhūyo 'pi rajakaḥ svāśrayaṃ nayati |",
    "GK22vispancu:6776": " evaṃ gacchatā kālena sa rāsabhaḥ pīvara-tanur jātaḥ |",
    "GK22vispancu:6777": " kṛcchrād bandhana-sthānam api nīyate |",
    "GK22vispancu:6778": " athānyasminn ahani sa madhoddhato dūrād rāsabhī-śabdam aśṛṇot |",
    "GK22vispancu:6779": " tac-chravaṇa-mātreṇaiva",
    "GK22vispancu:6780": " svayaṃ śabdayitum ārabdhaḥ |",
    "GK22vispancu:6781": " atha te kṣetra-pālā rāsabho 'yaṃ vyāghra-carma-praticchanna iti jñātvā laguḍa-śara-pāṣāṇa-prahārais taṃ vyāpāditavantaḥ |",
    "GK22vispancu:6782": " ato 'haṃ bravīmi-suguptaṃ rakṣyamāṇo 'pi (47) iti |",
    "GK22vispancu:6783": " tat kiṃ śyāmalakavad",
    "GK22vispancu:6784": " atyapamāna-sahanād ardha-candra-dānena yāsyasi |",
    "GK22vispancu:6785": " makara āha-katham etat ?",
    "GK22vispancu:6786": " vānara āha-",
    "GK22vispancu:6787": " kathā 9",
    "GK22vispancu:6788": " mahādhana-īśvara-nāma-bhāṇḍapati-kathā",
    "GK22vispancu:6789": " asty atra dharā-pīṭhe vikaṇṭakaṃ nāma puram |",
    "GK22vispancu:6790": " tatra mahā-dhana īśvaro nāma bhāṇḍa-patiḥ |",
    "GK22vispancu:6791": " tasya catvāro jāmātṛkā avantī-pīṭhāt prāghūrṇikā",
    "GK22vispancu:6792": " vikaṇṭaka-pure samāyātāḥ |",
    "GK22vispancu:6793": " te ca yena mahatā gauraveṇābhyarcitā bhojānācchādanādibhiḥ |",
    "GK22vispancu:6794": " evaṃ teṣāṃ tatra vasatāṃ māsa-ṣaṭkaṃ sañjātam |",
    "GK22vispancu:6795": " tata īśvareṇa svabhāryoktā yad ete jāmātaraḥ parama-gauraveṇāvarjitāḥ",
    "GK22vispancu:6796": " svāmi gṛhāṇi na gacchanti, tat kiṃ kathyate ? vināpamānaṃ na yāsyanti |",
    "GK22vispancu:6797": " tad adya bhojana-velāyāṃ pāda-prakṣālanārthaṃ jalaṃ na deyaṃ yenāpamānaṃ jñātvā parityajya gacchantīti |",
    "GK22vispancu:6798": " tathānuṣṭhite gargaḥ pāda-prakṣālanāpamānāt, somo laghv-āsana-dānāt,",
    "GK22vispancu:6799": " dattaḥ kadaśanato yātaḥ |",
    "GK22vispancu:6800": " evaṃ te trayo 'pi parityajya gatāḥ |",
    "GK22vispancu:6801": " caturthaḥ śyāmalako yāvan na yāti tāvad ardha-candra-pradānena niṣkāsitaḥ |",
    "GK22vispancu:6802": " ato 'haṃ bravīmi-",
    "GK22vispancu:6803": " gargo hi pāda-śaucāl laghv-āsana-dānato gataḥ somaḥ |",
    "GK22vispancu:6804": " dattaḥ kadaśana-bhojyāc chyāmalakaś cārdha-candreṇa ||Panc_4.48||",
    "GK22vispancu:6805": " tat kim ahaṃ rathakāravan mūrkho yataḥ svayam api dṛṣṭvā te vikāra-paścād",
    "GK22vispancu:6806": " viśvasimi |",
    "GK22vispancu:6807": " uktaṃ ca-",
    "GK22vispancu:6808": " pratyakṣe'pi kṛte pāpe mūrkhaḥ sāmnā praśāmyati |",
    "GK22vispancu:6809": " rathakāraḥ svakāṃ bhāryāṃ sajārāṃ śirasāvahat ||Panc_4.49||",
    "GK22vispancu:6810": " makara āha-katham etat ?",
    "GK22vispancu:6811": " vānaraḥ kathayati-",
    "GK22vispancu:6812": " kathā 10",
    "GK22vispancu:6813": " rathakāra-kathā",
    "GK22vispancu:6814": " kasmiṃścid adhiṣṭhāne kaścid rathakāraḥ prativasati sma |",
    "GK22vispancu:6815": " tasya bhāryā puṃśalīti janāpavāda-saṃyuktā |",
    "GK22vispancu:6816": " so 'pi tasyāḥ parīkṣārthaṃ vyacintayat-kathaṃ mayāsyāḥ parīkṣaṇaṃ kartavyam |",
    "GK22vispancu:6817": " na caitad yujyate",
    "GK22vispancu:6818": " kartuṃ, yataḥ-",
    "GK22vispancu:6819": " nadīnāṃ ca kulānāṃ ca munīnāṃ ca mahātmanām |",
    "GK22vispancu:6820": " parīkṣā na prakartavyā strīṇāṃ duścaritasya ca ||Panc_4.49||",
    "GK22vispancu:6821": " vasor vīryotpannām abhajata munir matsya-tanayāṃ",
    "GK22vispancu:6822": " tathā jāto vyāso śata-guṇa-nivāsaḥ kim aparam |",
    "GK22vispancu:6823": " svayaṃ vedān vyasyan śamita-kuru-vaṃśa-prasavitā",
    "GK22vispancu:6824": " sa evābhā̆c chrīmān ahaha viṣamā karma-gatayaḥ ||Panc_4.50||",
    "GK22vispancu:6825": " kulānām iti pāṇḍavānām api mahātmanāṃ notpattir adhigantavyā yataḥ te kṣetrajā iti |",
    "GK22vispancu:6826": " strī-duścaritaṃ sandhukṣyamāṇam aneka-doṣān prakaṭayati strīṇām iti |",
    "GK22vispancu:6827": " tathā ca-",
    "GK22vispancu:6828": " yadi syāt pāvakaḥ śītaḥ proṣṇo vā śaśa-lāñchanaḥ |",
    "GK22vispancu:6829": " strīṇāṃ tadā satītvaṃ syād yadi syād durjano hitaḥ ||Panc_4.51||",
    "GK22vispancu:6830": " yathāpi śuddhām aśuddhāṃ vāpi jānāmi loka-vacanāt |",
    "GK22vispancu:6831": " uktaṃ ca-",
    "GK22vispancu:6832": " yan na vedeṣu śāstreṣu na dṛṣṭaṃ na ca saṃśrutam |",
    "GK22vispancu:6833": " tat sarvaṃ vetti loko 'yaṃ yat syād brahmāṇḍa-madhyagam ||Panc_4.52||",
    "GK22vispancu:6834": " evaṃ sampradhārya tām avocata-priye, ahaṃ prātar grāmāntaraṃ yāsyāmi tatra dināni katicil lagiṣyanti |",
    "GK22vispancu:6835": " tat tvayā kiñcit pātheyaṃ mama yogyaṃ kāryam |",
    "GK22vispancu:6836": " sāpi tad ākarṇya harṣita-cittautsukyena sarva-kāryāṇi santyajya siddham annaṃ ghṛta-śarkarā-prāyam akarot |",
    "GK22vispancu:6837": " athavā sādhv idam ucyate-",
    "GK22vispancu:6838": " durdivase ghana-timire duḥkha-cārāsu nagara-vīthīṣu |",
    "GK22vispancu:6839": " patyau videśa-yāte parama-sukhaṃ jaghana-capalāyāḥ ||Panc_4.53||",
    "GK22vispancu:6840": " athāsau pratyūṣe utthāya sva-gṛhān nirgataḥ |",
    "GK22vispancu:6841": " sāpi taṃ prasthitaṃ vijñāya",
    "GK22vispancu:6842": " prahasita-vadanāṅga-satkāraṃ kurvāṇā kathañcit taṃ divasam atyavāhayat |",
    "GK22vispancu:6843": " tataś ca pūrva-paricitaṃ viṭa-gṛhaṃ gatvā tam abhyarthoktavatī",
    "GK22vispancu:6844": " yad-grāmāntaraṃ gataḥ sa durātmā me patiḥ |",
    "GK22vispancu:6845": " tad adya tvayāsmad-gṛhe",
    "GK22vispancu:6846": " prasupte jane samāgantavyam |",
    "GK22vispancu:6847": " tathānuṣṭhite sa rathakāro 'py araṇye dinam ativāhya pradoṣe sva-gṛham",
    "GK22vispancu:6848": " apara-dvāreṇa praviṣṭaḥ śayyā-tale nibhṛto bhūtvā sthitaḥ |",
    "GK22vispancu:6849": " atrāntare sa devadattaḥ śayana āgatyopaviṣṭaḥ |",
    "GK22vispancu:6850": " taṃ dṛṣṭvā rathakāro roṣāviṣṭa-citto",
    "GK22vispancu:6851": " vyacintayat-kim enam utthāya vināśayāmy athavā dvāv apy etau suptau helayā",
    "GK22vispancu:6852": " hanmi |",
    "GK22vispancu:6853": " paraṃ paśyāmi tāvac ceṣṭitam asyāḥ śṛṇomi cānena sahālāpān |",
    "GK22vispancu:6854": " atrāntare sā gṛha-dvāraṃ nibhṛtaṃ pidhāya śayana-talam ārūḍhā |",
    "GK22vispancu:6855": " tasyās",
    "GK22vispancu:6856": " tac-chayanam ārohantyā rathakāra-śarīre pādo lagnaḥ |",
    "GK22vispancu:6857": " tato",
    "GK22vispancu:6858": " vyacintayat-nūnam etena durātmanā rathakāreṇa mat-parīkṣārthaṃ bhāvyam |",
    "GK22vispancu:6859": " tat-strī-carita-vijñānaṃ kim api karomi |",
    "GK22vispancu:6860": " evaṃ tasyāś cintayantyāḥ sa devadattaḥ sparśotsukyo babhūva |",
    "GK22vispancu:6861": " tataś ca tayākṛtāūjali-puṭayābhihitaṃ-bho mahānubhava ! na me gātraṃ tvayā",
    "GK22vispancu:6862": " spraṣṭavyam, yato 'haṃ pativratā mahā-satī ca |",
    "GK22vispancu:6863": " no cec chāpaṃ dattvā tvāṃ bhasmasāt kariṣyāmi |",
    "GK22vispancu:6864": " sa āha-yady evaṃ tarhi kim arthaṃ tvayāhūtaḥ ?",
    "GK22vispancu:6865": " sā prāha-bhoḥ ! śṛṇuṣvaikāgra-manāḥ |",
    "GK22vispancu:6866": " aham adya pratyūṣe",
    "GK22vispancu:6867": " devatā-darśanārthaṃ caṇḍikāyatanaṃ gatā |",
    "GK22vispancu:6868": " tatrākasmāt khe vāṇī",
    "GK22vispancu:6869": " sañjātā-putri, kiṃ karomi |",
    "GK22vispancu:6870": " bhaktāsi me tvam |",
    "GK22vispancu:6871": " paraṃ ṣaṇmāsābhyantare vidhi-niyogād vidhavā bhaviṣyasi |",
    "GK22vispancu:6872": " tato mayābhihitaṃ-bhagavati ! yayā tvam āpadaṃ vetsi tathā tat-partīkāram api jānāsi |",
    "GK22vispancu:6873": " tad asti kaścid upāyo yena me patiḥ śata-saṃvatsara-jīvī bhavati |",
    "GK22vispancu:6874": " tatas tayābhihitaṃ-vatse, sann api nāsti yatas tavāyattaḥ sa pratīkāraḥ |",
    "GK22vispancu:6875": " tac chrutvā mayābhihitaṃ-devi ! yan",
    "GK22vispancu:6876": " mat-prāṇair bhavati tad ādeśaya yena karomi |",
    "GK22vispancu:6877": " tato devyābhihitaṃ-yady adya dine para-puruṣeṇa sahaikasmiñ chayane samāruhyāliṅganaṃ karoṣi, tadā tava bhartṛ-sakto 'pamṛtyus tasya sañcarita, tvad-bhartā punar varṣa-śataṃ",
    "GK22vispancu:6878": " jīvati |",
    "GK22vispancu:6879": " tena mayā tvam abhyarthitaḥ |",
    "GK22vispancu:6880": " tayo yat kiñcit kartum anās tat",
    "GK22vispancu:6881": " kuruṣva, nahi devatā-vacanam anyathā bhaviṣyatīti niścayaḥ |",
    "GK22vispancu:6882": " tato",
    "GK22vispancu:6883": " 'ntarhāsa-vikāsa-mukhaḥ sa tad-ucitam ācacāra |",
    "GK22vispancu:6884": " so 'pi rathakāro mūrkhas tasyās tad-vacanam ākarṇya pulakāṅkita-tanuḥ",
    "GK22vispancu:6885": " śayyā-talān niṣkramya tām uvāca-sādhu pativrate ! sādhu kula-nandini !",
    "GK22vispancu:6886": " sādhu ! ahaṃ durjana-vacana-śaṅkita-hṛdayas tvat-parīkṣārthaṃ",
    "GK22vispancu:6887": " grāmāntara-vyājaṃ kṛtvātra nibhṛtaṃ khaṭvā-tale līnaḥ sthitaḥ |",
    "GK22vispancu:6888": " tad ehi,",
    "GK22vispancu:6889": " āliṅgaya mām |",
    "GK22vispancu:6890": " tvaṃ sva-bhartṛ-bhaktānāṃ mukhyā nārīṇāṃ, yad evaṃ brahma-vrataṃ para-saṅge'pi pālitavatī",
    "GK22vispancu:6891": " mad-āyur-vṛddhi-kṛte'pamṛtyu-vināśārthaṃ ca tvam evaṃ kṛtavatī |",
    "GK22vispancu:6892": " tām evam uktvā sa-sneham āliṅgitavān |",
    "GK22vispancu:6893": " sva-skandhe tām āropya tam api devadattam uvāca-bhoḥ mahānubhāva ! mat-puṇyais tvam ihāgataḥ",
    "GK22vispancu:6894": " tvat-prasādāt prāptām adya mayā varṣa-śata-pramāṇam āyuḥ |",
    "GK22vispancu:6895": " tatas tvam api māṃ samāliṅgaya skandhaṃ me samāroha |",
    "GK22vispancu:6896": " iti jalpann anicchantam api devadattaṃ balād āliṅgya skandhe samāropitavān |",
    "GK22vispancu:6897": " tataś ca tūrya-dhvani-cchandena nṛtyan",
    "GK22vispancu:6898": " sakala-gṛha-dvāreṣu babhrāma |",
    "GK22vispancu:6899": " ato 'haṃ bravīmi-pratyakṣe'pi kṛte pāpe (49) |",
    "GK22vispancu:6900": " tan mūḍha ! dṛṣṭa-vikāras",
    "GK22vispancu:6901": " tvam, tat kathaṃ tatra gṛhaṃ gacchāmi |",
    "GK22vispancu:6902": " athavā yan māṃ tvaṃ viśvāsayasi tat te doṣo nāsti, yat īdṛśī svabhāva-duṣṭā yuṣmaj-jātir yā",
    "GK22vispancu:6903": " api saumyatvaṃ na yāti |",
    "GK22vispancu:6904": " athavā svabhāvo 'yaṃ duṣṭānām |",
    "GK22vispancu:6905": " uktaṃ ca-",
    "GK22vispancu:6906": " sadbhiḥ sambodhyamāno 'pi durātmā pāpa-pauruṣaḥ |",
    "GK22vispancu:6907": " ghṛṣyamāṇa ivāṅgāro nirmalatvaṃ na gacchati ||Panc_4.54||",
    "GK22vispancu:6908": " tan mūrkha ! strī-lubdha ! strī-jita ! anye'pi ye tvad-vidhā bhavanti te sva-kāryaṃ vibhavaṃ mitraṃ ca parityajanti tat-kṛte |",
    "GK22vispancu:6909": " uktaṃ ca-",
    "GK22vispancu:6910": " yā mamodvijate nityaṃ sādya mām avagūhate |",
    "GK22vispancu:6911": " priya-kāraka bhadraṃ te yan mamāsti harasva tat ||Panc_4.55||",
    "GK22vispancu:6912": " makara āha-katham etat ?",
    "GK22vispancu:6913": " vānaro 'bravīt-",
    "GK22vispancu:6914": " kathā 11",
    "GK22vispancu:6915": " kāmātura-kathā",
    "GK22vispancu:6916": " asti kasmiṃścid adhiṣṭhāne kāmāturo nāma mahādhano vṛddha-vaṇik |",
    "GK22vispancu:6917": " tena",
    "GK22vispancu:6918": " mṛta-bhāryeṇa kāmopahata-cetasā kācin nirdhana-vaṇik-sutā prabhūtaṃ vittaṃ dattvodvāhitā",
    "GK22vispancu:6919": " atha sā duḥkhābhibhūtā taṃ vṛddha-vaṇijaṃ draṣṭum api na",
    "GK22vispancu:6920": " śaśāka |",
    "GK22vispancu:6921": " athavā sādhv idam ucyate-",
    "GK22vispancu:6922": " śvetaṃ padaṃ śirasi yat tu śiroruhāṇāṃ sthānaṃ paraṃ paribhavasya tad eva puṃsām |",
    "GK22vispancu:6923": " āropitāsthi-śakalaṃ parihṛtya yānti cāṇḍāla-kūpam iva dūrataraṃ taruṇyaḥ ||Panc_4.56||",
    "GK22vispancu:6924": " tathā ca-",
    "GK22vispancu:6925": " gātraṃ saṅkucitaṃ gati-vigalitā dantāś ca nāśaṃ gatāh dṛṣṭir bhrāmyati rūpam eva hrasate vaktraṃ ca lālāyate |",
    "GK22vispancu:6926": " vākyaṃ naiva karoti bāndhava-janaḥ patnī na śuśrūṣate",
    "GK22vispancu:6927": " hā kaṣṭaṃ jarayābhibhūta-puruṣaḥ putrair avajñāyate ||Panc_4.57||",
    "GK22vispancu:6928": " atha kadācit sā tena sahaika-śayane parāṅ-mukhī yāvat tiṣṭhati tāvat tasya gṛhe cauraḥ praviṣṭaḥ",
    "GK22vispancu:6929": " sāpi taṃ cauram avalokya bhaya-vyākulā vṛddham api patiṃ gāḍhaṃ samāliliṅga |",
    "GK22vispancu:6930": " so 'pi vismayāt pulakāṅkita-sarva-gātraś",
    "GK22vispancu:6931": " cintayāmāsa-aho ! kim eṣā mām adyāvagūhate |",
    "GK22vispancu:6932": " aho citram etat ! tataś ca yāvan nipuṇatayāvalokayati tāvat cauraḥ praviṣṭaḥ koṇaika-deśe tiṣṭhati |",
    "GK22vispancu:6933": " punar apy acintayat-nūnam eṣā caurasya bhayān mām āliṅgati |",
    "GK22vispancu:6934": " taj jñātvā cauram āha-yā mamodvijate nityaṃ sādya (55) iti |",
    "GK22vispancu:6935": " bhūyo 'pi nirgacchantam",
    "GK22vispancu:6936": " avādīt-bho cora ! nityam eva tvayā rātrāv āgantavyaṃ madīyo 'yaṃ vibhavas tvadīya iti |",
    "GK22vispancu:6937": " ato 'haṃ bravīmi-yā mamodvijate ity ādi |",
    "GK22vispancu:6938": " kiṃ bahunā, tena ca strī-lubdhena svaṃ sarvaṃ caurasya samarpitam |",
    "GK22vispancu:6939": " tvayāpi tathānuṣṭhitam |",
    "GK22vispancu:6940": " athaiva tena saha vadato makarasya jalacareṇaikenāgatyābhihitam-bho makara",
    "GK22vispancu:6941": " ! tvadīyā bhāryānaśanopaviṣṭā tvayi cirayati praṇayābhibhavād vipannā |",
    "GK22vispancu:6942": " evaṃ tad-vajra-pāta-sadṛśa-vacanam ākarṇyātīvra-vyākulita-hṛdayaḥ",
    "GK22vispancu:6943": " pralapitam evaṃ cakāra-aho kim idaṃ sañjātaṃ me manda-bhāgasya |",
    "GK22vispancu:6944": " uktaṃ ca-",
    "GK22vispancu:6945": " na gṛhaṃ gṛham ity āhur gṛhiṇī gṛham ucyate |",
    "GK22vispancu:6946": " gṛhaṃ tu gṛhiṇī-hīnaṃ kāntārān nātiricyate ||Panc_4.58||",
    "GK22vispancu:6947": " anyac ca-",
    "GK22vispancu:6948": " vṛkṣa-mūle'pi dayitā yatra tiṣṭhati tad gṛham |",
    "GK22vispancu:6949": " prāsādo 'pi tayā hīno 'raṇya-sadṛśaḥ smṛtaḥ ||Panc_4.59||",
    "GK22vispancu:6950": " mātā yasya gṛhe nāsti bhāryā ca priya-vādinī |",
    "GK22vispancu:6951": " araṇyaṃ tena gantavyaṃ yathāraṇyaṃ tathā gṛham ||Panc_4.60||",
    "GK22vispancu:6952": " tan mitra ! kṣamyatām |",
    "GK22vispancu:6953": " mayā te'parādhaḥ kṛtaḥ |",
    "GK22vispancu:6954": " sampraty ahaṃ tu",
    "GK22vispancu:6955": " strī-viyogād vaiśvānara-praveśaṃ kariṣyāmi |",
    "GK22vispancu:6956": " tan mūḍha ! ānande'pi jāte tvaṃ viṣādaṃ gataḥ |",
    "GK22vispancu:6957": " tādṛg-bhāryāyāṃ mṛtāyām utsavaḥ kartuṃ yujyate |",
    "GK22vispancu:6958": " uktaṃ ca yataḥ-",
    "GK22vispancu:6959": " yā bhāryā duṣṭa-caritrā satataṃ kalaha-priyā |",
    "GK22vispancu:6960": " bhāryā-rūpeṇa sā jñeyā vidagdhair dāruṇā jarā ||Panc_4.61||",
    "GK22vispancu:6961": " tasmāt sarva-prayatnena nāmāpi parivarjayet |",
    "GK22vispancu:6962": " strīṇām iha hi sarvāsāṃ ya icchet sukham ātmanaḥ ||Panc_4.62||",
    "GK22vispancu:6963": " yad-antas tan na jihvāyāṃ yaj jihvāyāṃ na tad-bahiḥ |",
    "GK22vispancu:6964": " yad-bahis tan na kurvanti vicitra-caritāḥ striyaḥ ||Panc_4.63||",
    "GK22vispancu:6965": " ke nāma na vinaśyanti mithyā-jñānān nitambinīm |",
    "GK22vispancu:6966": " ramyāṃ te upasarpanti dīpābhāṃ śalabhā yathā ||Panc_4.64||",
    "GK22vispancu:6967": " antar-viṣa-mayā hy etā bahiś caiva manoramāḥ |",
    "GK22vispancu:6968": " guñjā-phala-samākārā yoṣitaḥ kena nirmitāḥ ||Panc_4.65||",
    "GK22vispancu:6969": " tāḍitā api daṇḍena śastrair api vikhaṇḍitāḥ |",
    "GK22vispancu:6970": " na vaśaṃ yoṣito yānti na dānair na ca saṃstavaiḥ ||Panc_4.66||",
    "GK22vispancu:6971": " āstāṃ tāvat kim anyena daurātmyeneha yoṣitām |",
    "GK22vispancu:6972": " vidhṛtaṃ svodareṇāpi ghnanti putram api svakam ||Panc_4.67||",
    "GK22vispancu:6973": " rūkṣāyāṃ sneha-sad-bhāvaṃ kaṭhorāyāṃ sumārdavam |",
    "GK22vispancu:6974": " nīrasāyāṃ rasaṃ bālo bālikāyāṃ vikalpayet ||Panc_4.68||",
    "GK22vispancu:6975": " makara āha-bho mitra ! astv etat |",
    "GK22vispancu:6976": " paraṃ kiṃ karomi ? mamānartha-dvayam",
    "GK22vispancu:6977": " etat sañjātam |",
    "GK22vispancu:6978": " ekas tāvad gṛha-bhaṅgaḥ |",
    "GK22vispancu:6979": " aparas tvad-vidhena mitreṇa saha citta-viśleṣaḥ |",
    "GK22vispancu:6980": " athavā bhavaty evaṃ daiva-yogāt |",
    "GK22vispancu:6981": " uktaṃ ca yataḥ-",
    "GK22vispancu:6982": " yādṛśaṃ mama pāṇḍityaṃ tādṛśaṃ dviguṇaṃ tava |",
    "GK22vispancu:6983": " nābhūj jāro na bhartā ca kiṃ nirīkṣasi nagnike ||Panc_4.69||",
    "GK22vispancu:6984": " vānara āha-katham etat ?",
    "GK22vispancu:6985": " makaro 'bravīt-",
    "GK22vispancu:6986": " kathā 12",
    "GK22vispancu:6987": " hālika-dampatī-kathā",
    "GK22vispancu:6988": " kasmiṃścid adhiṣṭhāne hālika-dampatī prativasataḥ sma |",
    "GK22vispancu:6989": " sā ca hālika-bhāryā patyur vṛddha-bhāvāt sadaivānya-cittā na kathañcid gṛhe",
    "GK22vispancu:6990": " sthairyam ālambate |",
    "GK22vispancu:6991": " kevalaṃ para-puruṣān anveṣamāṇā paribhramati |",
    "GK22vispancu:6992": " atha kenacit para-vittāpahārakeṇa dhūrtena sā lakṣitā vijane proktā ca-subhage",
    "GK22vispancu:6993": " ! mṛta-bhāryo 'ham |",
    "GK22vispancu:6994": " tvad-darśanena smara-pīḍitaś ca |",
    "GK22vispancu:6995": " tad dīyatāṃ me",
    "GK22vispancu:6996": " rati-dakṣiṇā |",
    "GK22vispancu:6997": " tatas tayābhihitam-bhoḥ subhaga ! yady evaṃ tad asti me patyuḥ prabhūtaṃ dhanam |",
    "GK22vispancu:6998": " sa ca vṛddhatvāt pracalitum apy asamarthaḥ |",
    "GK22vispancu:6999": " tatas tad-dhanam",
    "GK22vispancu:7000": " ādāyāham āgacchāmi |",
    "GK22vispancu:7001": " yena tvayā sahānyatra gatvā yathecchayā rati-sukham",
    "GK22vispancu:7002": " anubhaviṣyāmi |",
    "GK22vispancu:7003": " so 'bravīt-rocate mahyam apy etat |",
    "GK22vispancu:7004": " tat pratyūṣe'tra sthāne śīghram eva",
    "GK22vispancu:7005": " samāgantavyam, yena śubhataraṃ kiñcin nagaraṃ gatvā tvayā saha jīva-lokaḥ",
    "GK22vispancu:7006": " saphalīkriyate |",
    "GK22vispancu:7007": " sāpi tatheti pratijñāya prahasita-vadanā sva-gṛhaṃ gatvā rātrau prasupte",
    "GK22vispancu:7008": " bhartari sarvaṃ vittam ādāya pratyūṣa-samaye tat-kathita-sthānam upādravat",
    "GK22vispancu:7009": " | dhūrto 'pi tām agre vidhāya dakṣiṇāṃ diśam āśritya satvara-gatiḥ",
    "GK22vispancu:7010": " prasthitaḥ |",
    "GK22vispancu:7011": " evaṃ tayor vrajator yojana-dvaya-mātreṇāgrataḥ kācin nadī samupasthitā |",
    "GK22vispancu:7012": " tāṃ dṛṣṭvā dhūrtaś cintayāmāsa-kim aham anayā yauvana-prānte vartamānayā kariṣyāmi |",
    "GK22vispancu:7013": " kiṃ ca kadāpy asyāḥ pṛṣṭhataḥ ko 'pi sameṣyati |",
    "GK22vispancu:7014": " tan me mahān anarthaḥ syāt |",
    "GK22vispancu:7015": " tat kevalam asyā vittam ādāya gacchāmi |",
    "GK22vispancu:7016": " iti niścitya tām uvāca-priye ! sudustareyaṃ mahānadā |",
    "GK22vispancu:7017": " tad ahaṃ dravya-mātrāṃ pāre dhṛtvā samāgacchāmi |",
    "GK22vispancu:7018": " tatas tvām ekākinīṃ sva-pṛṣṭham",
    "GK22vispancu:7019": " āropya sukhenottārayiṣyāmi |",
    "GK22vispancu:7020": " sā prāha-subhaga ! evaṃ kriyatām |",
    "GK22vispancu:7021": " ity uktvāśiṣaṃ vittaṃ tasmai samarpayāmāsa |",
    "GK22vispancu:7022": " atha tenābhihitaṃ-bhadre ! paridhānācchādana-vastram api samarpaya |",
    "GK22vispancu:7023": " yena",
    "GK22vispancu:7024": " jala-madhye niḥśaṅkaṃ vrajasi |",
    "GK22vispancu:7025": " tathānuṣṭhite dhūrto vittaṃ vastra-yugalaṃ",
    "GK22vispancu:7026": " cādāya yathācintita-viṣayaṃ gataḥ |",
    "GK22vispancu:7027": " sāpi kaṇṭha-niveśita-hasta-yugalā sodvegā nadī-pulina-deśa upaviṣṭā yāvat tiṣṭhati tāvad etasminn antare kācic chṛgālikā māṃsa-piṇḍa-gṛhīta-vadanā",
    "GK22vispancu:7028": " tatrājagāma |",
    "GK22vispancu:7029": " āgatya ca yāvat paśyati, tāvan nadī mahān matsyaḥ salilān niṣkramya bahiḥ sthita āste |",
    "GK22vispancu:7030": " evaṃ ca dṛṣṭvā sā māṃsa-piṇḍaṃ samutsṛjya taṃ matsyaṃ pratyupādravat |",
    "GK22vispancu:7031": " atrāntaraṃ ākāśād āvatīrthaṃ ko 'pi",
    "GK22vispancu:7032": " pratyupādravat |",
    "GK22vispancu:7033": " atrāntaram ākāśād avatīrya ko 'pi gṛdhras taṃ māṃsa-piṇḍam ādāya punaḥ kham utpatāta |",
    "GK22vispancu:7034": " matsyo 'pi śṛgālikāṃ dṛṣṭvā nadyāṃ praviveśa |",
    "GK22vispancu:7035": " sā śṛgālikāṃ dṛṣṭvā nadyāṃ praviveśa |",
    "GK22vispancu:7036": " sā śṛgālikā vyartha-śramā gṛdhram avalokayantī tayā nagnikayā sa-smitam abhihitā-",
    "GK22vispancu:7037": " gṛdhreṇāpahṛtaṃ māṃsaṃ matsyo 'pi salilaṃ gataḥ |",
    "GK22vispancu:7038": " matsya-māṃsa-paribhraṣṭe kiṃ nirīkṣyasi jambuke ||Panc_4.70||",
    "GK22vispancu:7039": " mitraṃ hy amitratāṃ yātam aparaṃ me priyā mitrā |",
    "GK22vispancu:7040": " gṛham anyena ca vyāptaṃ kim adyāpi bhaviṣyati ||Panc_4.71||",
    "GK22vispancu:7041": " athavā yuktam idam ucyate-",
    "GK22vispancu:7042": " kṣate prahārā nipatanty abhīkṣṇam anna-kṣaye vardhati jāṭharāgniḥ |",
    "GK22vispancu:7043": " āpatsu vairāṇi samudbhavanti vāme vidhau sarvam idaṃ narāṇām ||Panc_4.72||",
    "GK22vispancu:7044": " tat kiṃ karomi ? kim anena saha yuddhaṃ karomi ? kiṃ vā sāmnaiva sambodhya gṛhān niḥsārayāmi ? kiṃ vā bhedaṃ dānaṃ vā karomi ? athavāmum eva vānara-mitraṃ pṛcchāmi ? uktaṃ ca-",
    "GK22vispancu:7045": " yaḥ pṛṣṭvā kurute kāryaṃ praṣṭavyān sva-hitān gurūn |",
    "GK22vispancu:7046": " na tasya jāyate vighnaḥ kasmiṃścid api karmaṇi ||Panc_4.73||",
    "GK22vispancu:7047": " evaṃ sampradhārya bhūyo 'pi tam eva jambū-vṛkṣam ārūḍhaṃ kapim apṛcchat-bho mitra ! paśya me manda-bhāgyatām |",
    "GK22vispancu:7048": " tat samprati gṛham api me balavattareṇa makareṇa ruddham |",
    "GK22vispancu:7049": " tad ahaṃ tvāṃ praṣṭum abhyāgataḥ |",
    "GK22vispancu:7050": " kathaya kiṃ karomi ? sāmādīnām upāyānāṃ madhye kasyātra viṣayaḥ ?",
    "GK22vispancu:7051": " sa āha-bhoḥ kṛtaghna pāpa-cārin ! mayā niṣiddho 'pi kiṃ bhūyo mām",
    "GK22vispancu:7052": " anusarasi |",
    "GK22vispancu:7053": " nāhaṃ tava mūrkhasyopadeśam api dāsyāmi |",
    "GK22vispancu:7054": " tac chrutvā makaraḥ prāha-bho mitra ! sāparādhasya me pūrva-sneham",
    "GK22vispancu:7055": " anusmṛtya hitopadeśaṃ dehi |",
    "GK22vispancu:7056": " vānara āha-nāhaṃ te kathayiṣyāmi |",
    "GK22vispancu:7057": " yad bhāryā-vākyena bhavatāhaṃ samudre prakṣiptuṃ nītaḥ |",
    "GK22vispancu:7058": " tad evaṃ na yuktam |",
    "GK22vispancu:7059": " yadyapi bhāryā sarva-lokād api vallabhā bhavati, tathāpi na mitrāṇi bāndhavāś ca bhāryā-vākyena samudre prakṣipyante |",
    "GK22vispancu:7060": " tan mūrkha ! mūḍhatvena nāśas tava mayā prāg eva nivedita",
    "GK22vispancu:7061": " āsīt, yataḥ-",
    "GK22vispancu:7062": " satāṃ vacanam ādiṣṭaṃ madena na karoti yaḥ |",
    "GK22vispancu:7063": " sa vināśam avāpnoti ghaṇṭoṣṭra iva satvaram ||Panc_4.74||",
    "GK22vispancu:7064": " makara āha-katham etat ?",
    "GK22vispancu:7065": " so 'bravīt-",
    "GK22vispancu:7066": " kathā 13",
    "GK22vispancu:7067": " ujjvalaka-rathakāra-kathā",
    "GK22vispancu:7068": " kasmiṃścid adhiṣṭhāne ujjvalako nāma rathakāraḥ prativasati sma |",
    "GK22vispancu:7069": " sa cātīva dāridryopahataś cintitavān-aho ! dhig iyaṃ daridratāsmad-gṛhe |",
    "GK22vispancu:7070": " yataḥ sarvo 'pi janaḥ sva-karmaṇaiva ratas tiṣṭhati |",
    "GK22vispancu:7071": " asmadīyaḥ punar vyāpāro nātrādhiṣṭhāne'rhati |",
    "GK22vispancu:7072": " yataḥ sarva-lokānāṃ cirantanāś caturbhūmikā gṛhāḥ santi |",
    "GK22vispancu:7073": " mama ca nātra |",
    "GK22vispancu:7074": " tat kiṃ madīyena rathakāratvena prayojanam ?",
    "GK22vispancu:7075": " iti cintayitvā deśān niṣkrāntaḥ |",
    "GK22vispancu:7076": " yāvat kiñcid vanaṃ gacchati tāvad gahvarākāra-vana-gahana-madhye sūryāstam anavelāyāṃ sva-yūthād bhraṣṭāṃ prasava-vedanayā pīḍyamānām uṣṭrīm apaśyat",
    "GK22vispancu:7077": " | sa ca dāseraka-yuktām uṣṭrīṃ gṛhītvā sva-sthānābhimukhaḥ prasthitaḥ |",
    "GK22vispancu:7078": " gṛham āsādya rajjuṃ gṛhītvā tām uṣṭrikāṃ babandha |",
    "GK22vispancu:7079": " tataś ca tīkṣṇaṃ paraśum ādāya tasyāḥ pallavānayanārthaṃ parvataika-deśe gataḥ |",
    "GK22vispancu:7080": " tatra ca nūtanāni komalāni bahūni pallavāni cchittvā śirasi samāropya tasyāgre nicikṣepa",
    "GK22vispancu:7081": " tayā ca tāni śanaiḥ śanair bhakṣitāni |",
    "GK22vispancu:7082": " paścāt",
    "GK22vispancu:7083": " pallava-bhakṣaṇa-prabhāvād aharniśaṃ pīvara-tanur uṣṭrī sañjātā |",
    "GK22vispancu:7084": " so 'pi",
    "GK22vispancu:7085": " dāserako mahān uṣṭraḥ sañjātaḥ |",
    "GK22vispancu:7086": " tataḥ sa nityam eva dugdhaṃ gṛhītvā",
    "GK22vispancu:7087": " sva-kuṭumbaṃ paripālayati |",
    "GK22vispancu:7088": " atha rathakāreṇa vallabhatvād dāseraka-grīvāyāṃ mahatī ghaṇṭā pratibaddhā",
    "GK22vispancu:7089": " | paścād rathakāro vyacintayat-aho ! kim anyair duṣkṛta-karmabhiḥ |",
    "GK22vispancu:7090": " yāvan mamaitasmād evoṣṭrāparipālanād asya kuṭumbasya bhavyaṃ sañjātam |",
    "GK22vispancu:7091": " tat kim anyena vyāpāreṇa ?",
    "GK22vispancu:7092": " evaṃ vicintya gṛham āgatya priyām āha-bhadre ! samīcīno 'yaṃ vyāpāraḥ |",
    "GK22vispancu:7093": " tava sammatiś cet kuto 'pi dhanikāt kiñcid dravyam ādāya mayā gurjara-deśe",
    "GK22vispancu:7094": " gantavyaṃ kalabha-grahaṇāya |",
    "GK22vispancu:7095": " tāvat tvayaitau yatnena rakṣaṇīyau |",
    "GK22vispancu:7096": " yāvad aham aparām uṣṭrīṃ nītvā samāgacchāmi |",
    "GK22vispancu:7097": " tataś ca gurjara-deśaṃ gatvoṣṭrīṃ gṛhītvā sva-gṛham āgataḥ |",
    "GK22vispancu:7098": " kiṃ bahunā ?",
    "GK22vispancu:7099": " tena tathā kṛtaṃ yathā tasya pracurā uṣṭrāḥ karabhāś ca sammilitāḥ |",
    "GK22vispancu:7100": " tatas tena mahad uṣṭra-yūthaṃ kṛtvā rakṣā-puruṣo dhṛtaḥ |",
    "GK22vispancu:7101": " tasya prativarṣaṃ vṛttyā karabham ekaṃ prayacchati |",
    "GK22vispancu:7102": " prativarṣam anyac cāharniśaṃ",
    "GK22vispancu:7103": " dugdha-pānaṃ tasya nirūpitam |",
    "GK22vispancu:7104": " evaṃ rathakāro 'pi nityam",
    "GK22vispancu:7105": " evoṣṭrī-karabha-vyāpāraṃ kurvan sukhena tiṣṭhati |",
    "GK22vispancu:7106": " atha te dāserakā adhiṣṭhānopavanāhārthaṃ gacchanti |",
    "GK22vispancu:7107": " komala-vallīr",
    "GK22vispancu:7108": " yathecchayā bhakṣayitvā mahati sarasi pānīyaṃ pītvā sāyantana-samaye",
    "GK22vispancu:7109": " mandaṃ mandaṃ līlayā gṛham āgacchanti |",
    "GK22vispancu:7110": " sa ca pūrva-dāserako madātirekāt pṛṣṭha āgatya milati |",
    "GK22vispancu:7111": " tatas taiḥ kalabhair abhihitam-aho ! manda-matir",
    "GK22vispancu:7112": " ayaṃ dāserako yathā yūthād bhraṣṭaḥ pṛṣṭhe sthitvā ghaṇṭāṃ vādayann āgacchati |",
    "GK22vispancu:7113": " yadi kasyāpi duṣṭa-sattvasya mukhe patiṣyati, tan nūnaṃ mṛtyum",
    "GK22vispancu:7114": " avāpsyati |",
    "GK22vispancu:7115": " atha tasya tad-vanaṃ gāhamānasya kaścit siṃho ghaṇṭā-ravam ākarṇya samāyātaḥ |",
    "GK22vispancu:7116": " yāvad avalokayati, tāvad uṣṭrī-dāserakāṇāṃ yūthaṃ gacchati |",
    "GK22vispancu:7117": " ekas tu punaḥ pṛṣṭhe krīḍāṃ kurvan vallarīś caran yāvat tiṣṭhati, tāvad anye dāserakāḥ pānīyaṃ pītvā sva-gṛhe gatāḥ |",
    "GK22vispancu:7118": " so 'pi vanān niṣkramya yāvad",
    "GK22vispancu:7119": " diśo 'valokayati, tāvan na kañcin mārgaṃ paśyati vetti ca |",
    "GK22vispancu:7120": " yūthād bhraṣṭo mandaṃ mandaṃ bṛhac-chabdaṃ kurvan yāvat kiyad-dūraṃ gacchati, tāvat",
    "GK22vispancu:7121": " tac-chabdānusārī siṃho 'pi kramaṃ kṛtvā nibhṛto 'yaṃ vyavasthitaḥ |",
    "GK22vispancu:7122": " tato yāvad uṣṭraḥ samīpam āgataḥ, tāvat siṃhena lambhayitvā grīvāyāṃ gṛhīto māritaś ca",
    "GK22vispancu:7123": " ato 'haṃ bravīmi-satāṃ vacanam ādiṣṭam (74) iti |",
    "GK22vispancu:7124": " atha tac chrutvā makaraḥ prāha-",
    "GK22vispancu:7125": " upadeśa-pradātṝṇāṃ narāṇāṃ hitam icchatām |",
    "GK22vispancu:7126": " parasminn iha loke ca vyasanaṃ nopapadyate ||Panc_4.75||",
    "GK22vispancu:7127": " tata sarvathā kṛtaghnasyāpi me kuru prasādam upadeśa-pradānena |",
    "GK22vispancu:7128": " uktaṃ ca-",
    "GK22vispancu:7129": " upakāriṣu yaḥ sādhuḥ sādhutve tasya ko guṇaḥ |",
    "GK22vispancu:7130": " apakāriṣu yaḥ sādhuḥ sa sādhuḥ sadbhir ucyate ||Panc_4.76||",
    "GK22vispancu:7131": " tad ākarṇya vānaraḥ prāha-bhadra ! yady evaṃ tarhi tatra gatvā tena saha yuddhaṃ kuru |",
    "GK22vispancu:7132": " uktaṃ ca-",
    "GK22vispancu:7133": " hatas tvaṃ prāpsyasi svargaṃ jīvan gṛham atho yaśaḥ |",
    "GK22vispancu:7134": " yudhyamānasya te bhāvi guṇa-dvayam anuttamam ||Panc_4.77||",
    "GK22vispancu:7135": " uttamaṃ praṇipātena śūraṃ bhedena yojayet |",
    "GK22vispancu:7136": " nīcam alpa-pradānena sama-śaktiṃ parākramaiḥ ||Panc_4.78||",
    "GK22vispancu:7137": " makara āha-katham etat ?",
    "GK22vispancu:7138": " so 'bravīt-",
    "GK22vispancu:7139": " kathā 14",
    "GK22vispancu:7140": " mahācaturakākhya-śṛgāla-kathā",
    "GK22vispancu:7141": " āsīt kasmiṃścid deśe mahā-caturako nāma śṛgālaḥ |",
    "GK22vispancu:7142": " tena kadācid araṇye svayaṃ mṛto gajaḥ samāsāditaḥ |",
    "GK22vispancu:7143": " tasya samantāt paribhramati, paraṃ kaṭhināṃ tvacaṃ bhettuṃ na śaknoti |",
    "GK22vispancu:7144": " athātrāvasara itaś cetaś ca vicaran kaścit siṃhas tatraiva pradeśe samāyayau |",
    "GK22vispancu:7145": " atha siṃhaṃ samāgataṃ dṛṣṭvā sa kṣiti-tala-vinyasta-mauli-maṇḍalaḥ",
    "GK22vispancu:7146": " saṃyojita-kara-yugalaḥ sa-vinayam uvāca-svāmin ! tvadīyo 'haṃ lāguḍikaḥ sthitas tvad-arthe gajam imaṃ rakṣāmi |",
    "GK22vispancu:7147": " tad enaṃ bhakṣayatu svāmī |",
    "GK22vispancu:7148": " taṃ praṇataṃ dṛṣṭvā siṃhaḥ prāha-bhoḥ ! nāham anyena hataṃ sattvaṃ kadācid api bhakṣayāmi",
    "GK22vispancu:7149": " tat tavaiva gajo 'yaṃ mayā prasādīkṛtaḥ |",
    "GK22vispancu:7150": " tac chrutvā śṛgālaḥ sānandam āha-yuktam idaṃ svāmino nija-bhṛtyeṣu |",
    "GK22vispancu:7151": " uktaṃ ca yataḥ-",
    "GK22vispancu:7152": " antyāvastho 'pi mahān svāmi-guṇān na jahāti śuddhatayā |",
    "GK22vispancu:7153": " na śveta-bhāvam ujjhati śaṅkhaḥ śikhi-bhukta-mukto 'pi ||Panc_4.79||",
    "GK22vispancu:7154": " atha siṃhe gate kaścid vyāghraḥ samāyayau |",
    "GK22vispancu:7155": " tam api dṛṣṭvāsau",
    "GK22vispancu:7156": " vyacintayat-aho ! ekas tāvad durātmā praṇipātenāpavāhitaḥ |",
    "GK22vispancu:7157": " tat katham idānīm enam apavāhayiṣyāmi ? nūnaṃ śūro 'yam |",
    "GK22vispancu:7158": " na khalu bhedaṃ vinā sādhyo bhaviṣyati |",
    "GK22vispancu:7159": " uktaṃ ca yataḥ-",
    "GK22vispancu:7160": " na yatra śakyate kartuṃ sāma dānam athāpi vā |",
    "GK22vispancu:7161": " bhedas tatra prayoktavyo yataḥ sa vaśa-kārakaḥ ||Panc_4.80||",
    "GK22vispancu:7162": " kiṃ ca sarva-guṇa-sampanno 'pi bhedena badhyate |",
    "GK22vispancu:7163": " uktaṃ ca yataḥ-",
    "GK22vispancu:7164": " antaḥ-sthenāviruddhena suvṛttenāticāruṇā |",
    "GK22vispancu:7165": " antar-bhinnena samprāptaṃ mauktikenāpi bandhanam ||Panc_4.81||",
    "GK22vispancu:7166": " evaṃ sampradhārya tasyābhimukho bhūtvā garvād unnata-kandharaḥ",
    "GK22vispancu:7167": " sa-sambhramam uvāca-māma ! katham atra bhavān mṛtyu-mukhe praviṣṭaḥ |",
    "GK22vispancu:7168": " yenaiṣa gajaḥ siṃhena vyāpāditaḥ |",
    "GK22vispancu:7169": " sa ca mām etad rakṣaṇaṃ niyujya nadyāṃ snānārthaṃ gataḥ |",
    "GK22vispancu:7170": " tena ca gacchatā mama samādiṣṭam-yadi kaścid iha vyāghraḥ samāyāti, tvayā suguptaṃ mām āvedanīyam |",
    "GK22vispancu:7171": " yena vanam idaṃ mayā nirvyāghraṃ kartavyam |",
    "GK22vispancu:7172": " yataḥ pūrvaṃ vyāghreṇaikena mayā vyāpādito gajaḥ śūnye bhakṣayitvocchiṣṭatāṃ nītaḥ |",
    "GK22vispancu:7173": " tad-dinād ārabhya vyāghrān prati",
    "GK22vispancu:7174": " prakupito 'smi |",
    "GK22vispancu:7175": " tac chrutvā vyāghraḥ santrastam āha-bho bhāgineya ! dehi me prāṇa-dakṣiṇām",
    "GK22vispancu:7176": " | tvayā tasyātra cirāyāyātasyāpi madīyā kāpi vārtā nākhyeyā |",
    "GK22vispancu:7177": " evam abhidhāya satvaraṃ palāyāñcakre |",
    "GK22vispancu:7178": " atha gate vyāghre tatra kaścid dvīpī samāyātaḥ |",
    "GK22vispancu:7179": " tam api dṛṣṭvāsau",
    "GK22vispancu:7180": " vyacintayat-dṛḍha-daṃṣṭro 'yaṃ citrakaḥ |",
    "GK22vispancu:7181": " tad asya pārśvād asya gajasya yathā carma-cchedo bhavati tathā karomi |",
    "GK22vispancu:7182": " evaṃ niścitya tam apy uvāca-bho",
    "GK22vispancu:7183": " bhaginī-suta ! kim iti cirād dṛṣṭo 'si |",
    "GK22vispancu:7184": " kathaṃ ca bubhukṣita iva lakṣyase ? tad atithir asi me |",
    "GK22vispancu:7185": " eṣa gajaḥ siṃhena hatas tiṣṭhati |",
    "GK22vispancu:7186": " ahaṃ cāsya tad-ādiṣṭo rakṣā-pālaḥ |",
    "GK22vispancu:7187": " paraṃ tathāpi yāvat siṃho na samāyāti, tāvad asya gajasya māṃsaṃ bhakṣayitvā tṛptiṃ kṛtvā drutataraṃ vraja |",
    "GK22vispancu:7188": " sa āha-māma, tad evaṃ tan na kāryaṃ me māṃsāśanena, yato jīvan naro",
    "GK22vispancu:7189": " bhadra-śatāni paśyati |",
    "GK22vispancu:7190": " uktaṃ ca-yac chakyaṃ grasitaṃ yasya grastaṃ pariṇamec ca yat (23) ity ādi |",
    "GK22vispancu:7191": " tat sarvathā tad eva bhujyate yad eva pariṇamati |",
    "GK22vispancu:7192": " tad aham ito 'payāsyāmi |",
    "GK22vispancu:7193": " śṛgāla āha-bho adhīra ! viśrabdho bhūtvā bhakṣaya tvam |",
    "GK22vispancu:7194": " tasyāgamanaṃ dūrato 'pi tavāhaṃ nivedayiṣyāmi |",
    "GK22vispancu:7195": " tathānuṣṭhite dīvpinā bhinnāṃ tvacaṃ vijñāya jambūkenābhihitam-bho bhaginī-suta ! gamyatām",
    "GK22vispancu:7196": " eṣa siṃhaḥ samāyāti |",
    "GK22vispancu:7197": " tac chrutvā citrako dūraṃ praṇaṣṭaḥ |",
    "GK22vispancu:7198": " atha yāvad asau",
    "GK22vispancu:7199": " tad-bheda-kṛta-dvāreṇa kiñcin māṃsaṃ bhakṣayati, tāvad atisaṅkruddho 'paraḥ śṛgālaḥ samāyayau",
    "GK22vispancu:7200": " atha tam ātma-tulya-parākramaṃ dṛṣṭvā-uttamaṃ",
    "GK22vispancu:7201": " praṇipātena śūraṃ bhedena yojayet (78) iti ślokaṃ paṭhan",
    "GK22vispancu:7202": " tad-abhimukha-kṛta-prayāṇaḥ sva-daṃṣṭrābhis taṃ vidārya diśo bhāgaṃ kṛtvā svayaṃ sukhena cira-kālaṃ hasti-māṃsaṃ bubhuje |",
    "GK22vispancu:7203": " evaṃ tvam api taṃ ripuṃ sva-jātīyaṃ yuddhena paribhūya diśo-bhāgaṃ kuru |",
    "GK22vispancu:7204": " no cet paścād baddha-mūlād asmāt tvam api vināśam avāpsyasi |",
    "GK22vispancu:7205": " uktaṃ ca yataḥ-",
    "GK22vispancu:7206": " sambhāvyaṃ goṣu sampannaṃ sambhāvyaṃ brāhmaṇe tapaḥ |",
    "GK22vispancu:7207": " sambhāvyaṃ strīṣu cāpalyaṃ sambhāvyaṃ jātito bhayam ||Panc_4.82||",
    "GK22vispancu:7208": " anyac ca-",
    "GK22vispancu:7209": " subhikṣāṇi vicitrāṇi śithilāḥ paura-yoṣitaḥ |",
    "GK22vispancu:7210": " eko doṣo videśasya svajātir yad virudhyate ||Panc_4.83||",
    "GK22vispancu:7211": " makara āha-katham etat ?",
    "GK22vispancu:7212": " vānaro 'bravīt-",
    "GK22vispancu:7213": " kathā 15",
    "GK22vispancu:7214": " citrāṅga-nāma-sārameya-kathā",
    "GK22vispancu:7215": " asti kasmiṃścid adhiṣṭhāne citrāṅgo nāma sārameyaḥ |",
    "GK22vispancu:7216": " tatra ca cira-kālaṃ",
    "GK22vispancu:7217": " durbhikṣaṃ patitam |",
    "GK22vispancu:7218": " annābhāvāt sārameyādayo niṣkulatāṃ gantum ārabdhāḥ |",
    "GK22vispancu:7219": " atha citrāṅgaḥ kṣutkṣāma-kaṇṭhas tad-bhayād deśāntaraṃ gataḥ |",
    "GK22vispancu:7220": " tatra ca kasmiṃścit pure kasyacid gṛha-medhino gṛhiṇyāḥ prasādena pratidinaṃ gṛhaṃ praviśya vividhānnāni bhakṣayan parāṃ tṛptiṃ gacchati |",
    "GK22vispancu:7221": " paraṃ tad-gṛhād",
    "GK22vispancu:7222": " bahir niṣkrānto 'nyair madoddhata-sārameyaiḥ sarva-dikṣu parivṛtya sarvāṅgaṃ daṃṣṭrābhir vidāryate",
    "GK22vispancu:7223": " tatas tena vicintitavān-aho ! varaṃ",
    "GK22vispancu:7224": " sva-deśo yatra durbhikṣe'pi sukhena sthīyate |",
    "GK22vispancu:7225": " na ca ko 'pi yuddhaṃ karoti |",
    "GK22vispancu:7226": " tad evaṃ sva-nagaraṃ vrajāmi ity avadhārya sva-sthānaṃ prati jagāma |",
    "GK22vispancu:7227": " athāsau deśāntarāt samāyātaḥ sarvair api svajanaiḥ pṛṣṭaḥ-bhoś citrāṅga !",
    "GK22vispancu:7228": " kathayāsmākaṃ deśāntara-vārtām |",
    "GK22vispancu:7229": " kīdṛg deśaḥ ? kiṃ ceṣṭitaṃ lokasya ? ka āhāraḥ ? kaś ca vyavahāras tatra iti |",
    "GK22vispancu:7230": " sa āha-kiṃ kathyate videśasya svarūpa-viṣayaḥ ? subhikṣāṇi vicitrāṇi śithilāḥ paura-yoṣitaḥ (83) iti paṭhati |",
    "GK22vispancu:7231": " so 'pi makaras tad-upadeśaṃ śrutvā kṛta-maraṇa-niścayo vānaram anujñāpya svāśrayaṃ gataḥ",
    "GK22vispancu:7232": " tatra ca tena sva-gṛha-praviṣṭenātatāyinā saha vigrahaṃ kṛtvā dṛḍha-sattvāvaṣṭambhanāc ca taṃ vyāpādya svāśrayaṃ ca labdhvā",
    "GK22vispancu:7233": " sukhena cira-kālam atiṣṭhat |",
    "GK22vispancu:7234": " sādhv idam ucyate-",
    "GK22vispancu:7235": " akṛtvā pauruṣaṃ yā śrīḥ kiṃ tayālasa-bhāgyayā |",
    "GK22vispancu:7236": " kuraṅgo 'pi samaśnāti daivād upanataṃ tṛṇam ||Panc_4.84||",
    "GK22vispancu:7237": " iti śrī-viṣṇu-śarma-viracite pañcatantre labdha-praṇāśaṃ nāma caturthaṃ tantraṃ samāptam",
    "GK22vispancu:7238": " pañcamaṃ tantram",
    "GK22vispancu:7239": " aparīkṣita-kārakam",
    "GK22vispancu:7240": " kṣapaṇaka-kathā",
    "GK22vispancu:7241": " athedam ārabhyate'parīkṣita-kārakaṃ nāma pañcamaṃ tantram |",
    "GK22vispancu:7242": " tasyāyam ādimaḥ ślokaḥ-",
    "GK22vispancu:7243": " kudṛṣṭaṃ kuparijñātaṃ kuśrutaṃ kuparīkṣitam |",
    "GK22vispancu:7244": " tan nareṇa na kartavyaṃ nāpitenātra yat kṛtam ||Panc_5.1||",
    "GK22vispancu:7245": " tad yathānuśrūyate-asti dākṣiṇātye janapade pāṭaliputraṃ nāma nagaram |",
    "GK22vispancu:7246": " tatra maṇibhadro nāma śreṣṭhī prativasati sma |",
    "GK22vispancu:7247": " tasya ca dharmārtha-kāma-mokṣa-karmāṇi kurvato vidhi-vaśād dhana-kṣayaḥ sañjātaḥ |",
    "GK22vispancu:7248": " tato vibhava-kṣayād apamāna-paramparayā paraṃ viṣādaṃ gataḥ |",
    "GK22vispancu:7249": " athānyadā rātrau suptiś cintitavān-aho dhig iyaṃ daridratā |",
    "GK22vispancu:7250": " uktaṃ ca-",
    "GK22vispancu:7251": " śīlaṃ śaucaṃ kṣāntir dākṣiṇyaṃ madhuratā kule janma |",
    "GK22vispancu:7252": " na virājanti hi sarve vitta-vihīnasya pusuṣasya ||Panc_5.2||",
    "GK22vispancu:7253": " māno vā darpo vā vijñānaṃ vibhramaḥ subuddhir vā |",
    "GK22vispancu:7254": " sarvaṃ praṇaśyati samaṃ vitta-vihīno yadā puruṣaḥ ||Panc_5.3||",
    "GK22vispancu:7255": " pratidivasaṃ yāti layaṃ vasanta-vātāhateva śiśira-śrīḥ |",
    "GK22vispancu:7256": " buddhir buddhimatām api kuṭumba-bhara-cintayā satatam ||Panc_5.4||",
    "GK22vispancu:7257": " naśyati vipulamater api buddhiḥ puruṣasya manda-vibhavasya |",
    "GK22vispancu:7258": " ghṛta-lavaṇa-taila-taṇḍula-vastrendhana-cintayā satatam ||Panc_5.5||",
    "GK22vispancu:7259": " gaṇanam iva naṣṭa-tārakaṃ",
    "GK22vispancu:7260": " suṣkam iva saraḥ śmaśānam iva raudram |",
    "GK22vispancu:7261": " priya-darśanam api rūkṣaṃ bhavati gṛhaṃ dhana-vihīnasya ||Panc_5.6||",
    "GK22vispancu:7262": " na vibhāvyante laghavo vitta-vihīnāḥ puro 'pi nivasantaḥ |",
    "GK22vispancu:7263": " satataṃ jāta-vinaṣṭāḥ payasām iva budbudāḥ payasi ||Panc_5.7||",
    "GK22vispancu:7264": " sukulaṃ kuśalaṃ sujanaṃ vihāya kula-kuśala-śīla-vikale'pi |",
    "GK22vispancu:7265": " āḍhye kalpa-tarāv iva nityaṃ rajyanti jana-nivahāḥ ||Panc_5.8||",
    "GK22vispancu:7266": " viphalam iha pūrva-sukṛtaṃ vidyāvanto 'pi kula-samudbhūtāḥ |",
    "GK22vispancu:7267": " yasya yadā vibhavaḥ syāt tasya tadā dāsatāṃ yānti ||Panc_5.9||",
    "GK22vispancu:7268": " laghur ayam āha na lokaḥ kāmaṃ garjantam api patiṃ payasām |",
    "GK22vispancu:7269": " sarvam alajjākaram iha yad yat kurvanti paripūrṇāḥ ||Panc_5.10||",
    "GK22vispancu:7270": " evaṃ sampradhārya bhūyo 'py acintayat-tad aham anaśanaṃ kṛtvā prāṇān utsṛjāmi |",
    "GK22vispancu:7271": " kim anena vyartha-jīvita-vyasanena ? evaṃ niścayaṃ kṛtvā suptaḥ",
    "GK22vispancu:7272": " | atha tasya svapne padmanidhiḥ kṣapaṇaka-rūpo darśanaṃ dattvā provāca-bhoḥ śreṣṭhin ! mā tvaṃ vairāgyaṃ gaccha |",
    "GK22vispancu:7273": " ahaṃ padmanidhis tava",
    "GK22vispancu:7274": " pūrva-puruṣopārjitaḥ |",
    "GK22vispancu:7275": " tad anenaiva rūpeṇa prātas tvad-gṛham āgamiṣyāmi |",
    "GK22vispancu:7276": " tat tvayāhaṃ laguḍa-prahāreṇa śirasi tāḍanīyaḥ, yena kanaka-mayo",
    "GK22vispancu:7277": " bhūtvākṣayo bhavāmi |",
    "GK22vispancu:7278": " atha prātaḥ prabuddhaḥ san svapnaṃ smaraṃś cintā-cakram ārūḍhas",
    "GK22vispancu:7279": " tiṣṭhati-aho satyo 'yaṃ svapnaḥ kiṃ vā asatyo bhaviṣyati, na jñāyate |",
    "GK22vispancu:7280": " athavā nūnaṃ mithyānena bhāvyam |",
    "GK22vispancu:7281": " yato 'ham ahar-niśaṃ kevalaṃ vittam eva",
    "GK22vispancu:7282": " cintayāmi |",
    "GK22vispancu:7283": " uktaṃ ca-",
    "GK22vispancu:7284": " vyādhitena sa-śokena cintā-grastena jantunā |",
    "GK22vispancu:7285": " kāmārtenātha mattena dṛṣṭaḥ svapno nirarthakaḥ ||Panc_5.11||",
    "GK22vispancu:7286": " etasminn antare tasya bhāryayā kaścin nāpitaḥ pāda-prakṣālanāyāhūtaḥ",
    "GK22vispancu:7287": " atrāntare ca yathā-nirdiṣṭaḥ kṣapaṇakaḥ sahasā prādurbabhūva |",
    "GK22vispancu:7288": " atha sa tam ālokya prahṛṣṭa-manā yathāsanna-kāṣṭha-daṇḍena taṃ śirasy atāḍayat |",
    "GK22vispancu:7289": " so",
    "GK22vispancu:7290": " 'pi suvarṇa-mayo bhūtvā tat-kṣaṇāt bhūmau nipatitaḥ |",
    "GK22vispancu:7291": " atha taṃ sa śreṣṭhī nibhṛtaṃ sva-gṛha-madhye kṛtvā nāpitaṃ santoṣya provāca-tad etad dhanaṃ vastrāṇi ca mayā dattāni gṛhāṇa |",
    "GK22vispancu:7292": " bhadra ! punaḥ kasyacin nākhyeyo 'yaṃ",
    "GK22vispancu:7293": " vṛttāntaḥ |",
    "GK22vispancu:7294": " nāpito 'pi sva-gṛhaṃ gatvā vyacintayat-nūnam ete sarve'pi nagnakāḥ śirasi tāḍitāḥ kāñcana-mayā bhavanti |",
    "GK22vispancu:7295": " tad aham api prātaḥ prabhūtān āhūya laguḍaiḥ śirasi hanmi, yena prabhūtaṃ hāṭakaṃ me bhavati",
    "GK22vispancu:7296": " evaṃ cintayato mahatā kaṣṭena niśāticakrāma |",
    "GK22vispancu:7297": " atha prabhāte'bhyutthāya bṛhal laguḍam ekaṃ praguṇīkṛtya,",
    "GK22vispancu:7298": " kṣapaṇaka-vihāraṃ gatvā jinendrasya pradakṣiṇa-trayaṃ vidhāya, jānubhyām avaniṃ gatvā vaktra-dvāra-nyastottarīyāñcalas tāra-svareṇemaṃ ślokam",
    "GK22vispancu:7299": " apaṭhat-",
    "GK22vispancu:7300": " jayanti te jinā yeṣāṃ kevala-jñāna-śālinām |",
    "GK22vispancu:7301": " ā janmanaḥ smarotpattau mānasenoṣarāyitam ||Panc_5.12||",
    "GK22vispancu:7302": " anyac ca-",
    "GK22vispancu:7303": " sā jihvā yā jinaṃ stauti tac-cittaṃ yaj jine ratam |",
    "GK22vispancu:7304": " tau eva tu karau ślāghyau yau tat-pūjā-karau karau ||Panc_5.13||",
    "GK22vispancu:7305": " tathā ca-",
    "GK22vispancu:7306": " dhyāna-vyājam upetya cintayasi kām unmīlya cakṣuḥ kṣaṇaṃ",
    "GK22vispancu:7307": " paśyānaṅga-śarāturaṃ janam imaṃ trātāpi no rakṣasi |",
    "GK22vispancu:7308": " mithyā-kāruṇiko 'si nirghṛṇataras tvattaḥ kuto 'nyaḥ pumān serṣyaṃ māra-vadhūbhir ity abhihito bauddho jinaḥ pātu vaḥ ||Panc_5.14||",
    "GK22vispancu:7309": " evaṃ saṃstūya, tataḥ pradhāna-kṣapaṇakaṇam āsādya",
    "GK22vispancu:7310": " kṣiti-nihita-jānu-caraṇaḥ-namo 'stu vande ity uccārya,",
    "GK22vispancu:7311": " labdha-dharma-vṛddhy-āśīrvādaḥ sukha-mālikānugraha-labdha-vratādeśa",
    "GK22vispancu:7312": " uttarīya-nibaddha-granthiḥ sapraśrayam idam āha-bhagavan adya",
    "GK22vispancu:7313": " viharaṇa-kriyā samasta-muni-sametenāsmad-gṛhe kartavyā |",
    "GK22vispancu:7314": " tac chrutvā nāpita āha-bhagavan ! vedmy ahaṃ yuṣmad-dharmam |",
    "GK22vispancu:7315": " paraṃ bhavato bahu-śrāvakā āhvayanti |",
    "GK22vispancu:7316": " sāmprataṃ punaḥ pustakācchādana-yogyāni",
    "GK22vispancu:7317": " karpaṭāni bahu-mūlyāni praguṇīkṛtāni |",
    "GK22vispancu:7318": " tathā pustakānāṃ lekhanārthaṃ lekhakānāṃ ca vittaṃ sañcitam āste tat sarvathā kālocitaṃ kāryam",
    "GK22vispancu:7319": " tato nāpito 'pi sva-gṛhaṃ gataḥ |",
    "GK22vispancu:7320": " tatra ca gatvā khadira-mayaṃ laguḍaṃ sajjīkṛtya kapāṭa-yugalaṃ dvāri samādhāya sārdha-praharaika-samaye",
    "GK22vispancu:7321": " 'pi vihāra-dvāram āśritya sarvān bhakti-yuktān api paricita-śrāvakān",
    "GK22vispancu:7322": " parityajya prahṛṣṭa-manasas tasya pṛṣṭhato yayuḥ |",
    "GK22vispancu:7323": " athavā sādhv idam",
    "GK22vispancu:7324": " ucyate-",
    "GK22vispancu:7325": " ekākī gṛha-santyaktaḥ pāṇi-pātro digambaraḥ |",
    "GK22vispancu:7326": " so 'pi sambādhyate loke tṛṣṇayā paśya kautukam ||Panc_5.15||",
    "GK22vispancu:7327": " jīryante jīryataḥ keśā dantā jīryanti jīryataḥ |",
    "GK22vispancu:7328": " cakṣuḥ śrotre ca jīryete tṛṣṇaikā taruṇāyate ||Panc_5.16||",
    "GK22vispancu:7329": " tataḥ paraṃ gṛha-madhye tān praveśya dvāraṃ nibhṛtaṃ pidhāya,",
    "GK22vispancu:7330": " laguḍa-prahāraiḥ śirasy atāḍayat |",
    "GK22vispancu:7331": " te'pi tāḍyamānā eke mṛtāḥ, anye",
    "GK22vispancu:7332": " bhinna-mastakā phūtkartum upacakramire |",
    "GK22vispancu:7333": " atrāntare tam ākrandam ākarṇya",
    "GK22vispancu:7334": " koṭara-kṣapālenābhihitam-bho bhoḥ kim ayaṃ kolāhalo nagara-madhye ? tad gamyatām |",
    "GK22vispancu:7335": " te sa sarve tadādeśakāriṇas tat-sahitā vegāt tad-gṛhaṃ gatā yāvat paśyanti",
    "GK22vispancu:7336": " tāvad rudhira-plāvita-dehāḥ palāyamānā nagnakā dṛṣṭāḥ pṛṣṭāś ca-bhoḥ kim etat ? te procur yathāvasthitaṃ nāpita-vṛttam |",
    "GK22vispancu:7337": " tair api sa nāpito baddho hata-śeṣaiḥ saha dharmādhiṣṭhānaṃ nītaḥ |",
    "GK22vispancu:7338": " tair nāpitaḥ pṛṣṭaḥ-bhoḥ ! kim etat bhavatā kukṛtyam anuṣṭhitam ?",
    "GK22vispancu:7339": " sa āha-kiṃ karomi ? mayā śreṣṭhi-maṇibhadra-gṛhe dṛṣṭa evaṃvidho vyatikaraḥ |",
    "GK22vispancu:7340": " so 'pi sarvaṃ maṇiprabha-vṛttāntaṃ yathā-dṛṣṭam akathayat |",
    "GK22vispancu:7341": " tataḥ śreṣṭhinam āhūya te bhaṇitavantaḥ-bhoḥ śreṣṭhin ! kiṃ tvayā kaścit",
    "GK22vispancu:7342": " kṣapaṇako vyāpāditaḥ ?",
    "GK22vispancu:7343": " tataḥ tenāpi sarvaḥ kṣapaṇaka-vṛttāntas teṣāṃ niveditaḥ |",
    "GK22vispancu:7344": " atha tair abhihitam-aho śūlam āropyatām asau duṣṭātmā kuparikṣitakārī nāpitaḥ |",
    "GK22vispancu:7345": " tathānuṣṭhite tair abhihitam-",
    "GK22vispancu:7346": " kukkuṭaṃ kuparijñātaṃ kuśrutaṃ kuparīkṣitam |",
    "GK22vispancu:7347": " tan nareṇa na kartavyaṃ nāpitenātra yat kṛtam ||Panc_5.16a||",
    "GK22vispancu:7348": " athavā sādhv idam ucyate-",
    "GK22vispancu:7349": " aparīkṣya na kartavyaṃ kartavyaṃ suparīkṣitam |",
    "GK22vispancu:7350": " paścād bhavati santāpo brāhmaṇī nakulaṃ yathā ||Panc_5.17||",
    "GK22vispancu:7351": " maṇibhadra āha-katham etat ?",
    "GK22vispancu:7352": " te dharmādhikāriṇaḥ procuḥ-",
    "GK22vispancu:7353": " kathā 1",
    "GK22vispancu:7354": " brāhmaṇī-nakula-kathā",
    "GK22vispancu:7355": " kasmiṃścid adhiṣṭhāne devaśarmā nāma brāhmaṇaḥ prativasati sma |",
    "GK22vispancu:7356": " tasya bhāryā prasūtā sutam ajanayat |",
    "GK22vispancu:7357": " tasminn eva dine nakulī nakulaṃ prasūya sṛtā |",
    "GK22vispancu:7358": " atha sā suta-vatsalā dārakavattam api nakulaṃ",
    "GK22vispancu:7359": " stanya-dānābhyaṅga-mardanādibhiḥ pupoṣa, paraṃ tasya na viśvasiti |",
    "GK22vispancu:7360": " apatya-snehasya sarva-snehātiriktatayā satatam evam āśaṅkate yat kadācid eṣa sva-jāti-doṣa-vaśād asya dārakasya viruddham ācariṣyati iti |",
    "GK22vispancu:7361": " uktaṃ",
    "GK22vispancu:7362": " ca-",
    "GK22vispancu:7363": " kuputro 'pi bhavet puṃsāṃ hṛdayānanda-kārakaḥ |",
    "GK22vispancu:7364": " durvinītaḥ kurūpo 'pi mūrkho 'pi vyasanī khalaḥ ||Panc_5.18||",
    "GK22vispancu:7365": " evaṃ ca bhāṣate lokaś candanaṃ kila śītalam |",
    "GK22vispancu:7366": " putra-gātrasya saṃsparśaś candanād atiricyate ||Panc_5.19||",
    "GK22vispancu:7367": " sauhṛdasya na vāñchanti janakasya hitasya ca |",
    "GK22vispancu:7368": " lokāḥ prapālakasyāpi yathā putrasya bandhanam ||Panc_5.20||",
    "GK22vispancu:7369": " atha sā kadācic chayyāyāṃ putraṃ śāyayitvā jala-kumbham ādāya patim uvāca-brāhmaṇa, jalārtham ahaṃ taḍāge yāsyāmi |",
    "GK22vispancu:7370": " tvayā putro 'yaṃ nakulād rakṣaṇīyaḥ |",
    "GK22vispancu:7371": " atha tasyāṃ gatāyāṃ, pṛṣṭhe brāhmaṇo 'pi śūnyaṃ gṛhaṃ muktvā bhikṣārthaṃ kvacin nirgataḥ |",
    "GK22vispancu:7372": " mātāpi taṃ rudhira-klinna-mukham ālokya śaṅkita-cittā",
    "GK22vispancu:7373": " nūnam anena durātmanā dārako bhakṣitaḥ iti niścintya kopāt tasyopari taṃ",
    "GK22vispancu:7374": " jala-kumbhaṃ cikṣepa |",
    "GK22vispancu:7375": " evaṃ sā nakulaṃ vyāpādya yāvat pralapantī gṛhe āgacchati, tāvat sutas tathaiva suptas tiṣṭhati",
    "GK22vispancu:7376": " samīpe kṛṣṇa-sarpaṃ khaṇḍaśaḥ kṛtam avalokya",
    "GK22vispancu:7377": " putra-vadha-śokenātma-śiro vakṣaḥ-sthalaṃ ca tāḍitum ārabdhā |",
    "GK22vispancu:7378": " atrāntare brāhmaṇo gṛhīta-nirvāpaḥ samāyāto yāvat paśyati tāvat putra-śoko",
    "GK22vispancu:7379": " 'bhitaptā brāhmaṇī pralapati-bho bho lobhātman ! lobhābhibhūtena tvayā na",
    "GK22vispancu:7380": " kṛtaṃ mad-vacaḥ |",
    "GK22vispancu:7381": " tad anubhava sāmprataṃ putra-mṛtyu-duḥkha-vṛkṣa-phalam |",
    "GK22vispancu:7382": " athavā sādhv idam ucyate-",
    "GK22vispancu:7383": " atilobho na kartavyaḥ kartavyas tu pramāṇataḥ |",
    "GK22vispancu:7384": " atilobhaja-doṣeṇa jambuko nidhanaṃ gataḥ ||Panc_5.21||",
    "GK22vispancu:7385": " brāhmaṇa āha-kim etat ?",
    "GK22vispancu:7386": " sā prāha-",
    "GK22vispancu:7387": " kathā 2",
    "GK22vispancu:7388": " lobhāviṣṭa-cakra-dhara-kathā",
    "GK22vispancu:7389": " kasmiṃścid adhiṣṭhāne catvāro brāhmaṇa-putrāḥ parasparaṃ mitratāṃ gatā",
    "GK22vispancu:7390": " vasanti sma |",
    "GK22vispancu:7391": " te cāpi dāridryopahatāḥ parasparaṃ mantraṃ cakruḥ-aho dhig iyaṃ daridratā ! uktaṃ ca-",
    "GK22vispancu:7392": " varaṃ vanaṃ vyāghra-gajādi-sevitaṃ",
    "GK22vispancu:7393": " janena hīnaṃ bahu-kaṇṭakāvṛtam |",
    "GK22vispancu:7394": " tṛṇāni śayyā paridhāna-valkalaḥ",
    "GK22vispancu:7395": " na bandhu-madhye dhana-hīna-jīvitam ||Panc_5.22||",
    "GK22vispancu:7396": " tathā ca-",
    "GK22vispancu:7397": " svāmī dveṣṭi susevito 'pi sahasā projjhanti sad-bāndhavāḥ",
    "GK22vispancu:7398": " rājante na guṇās tyajanti tanujāḥ sphārībhavanty āpadaḥ |",
    "GK22vispancu:7399": " bhāryā sādhu suvaṃśajāpi bhajate no yānti mitrāṇi ca nyāyāropita-vikramāṇy api nṛṇāṃ yeṣāṃ na hi syād dhanam ||Panc_5.23||",
    "GK22vispancu:7400": " śūraḥ surūpaḥ subhagaś ca vāgmī śastrāṇi śāstrāṇi vidāṃkarotu |",
    "GK22vispancu:7401": " arthaṃ vinā naiva yaśaś ca mānaṃ prāpnoti martyo 'tra manuṣya-loke ||Panc_5.24||",
    "GK22vispancu:7402": " tānīndriyāṇy avikalāni tad eva nāma sā buddhir apratihatā vacanaṃ tad eva |",
    "GK22vispancu:7403": " arthoṣmaṇā virahitaḥ puruṣaḥ sa eva bāhyaḥ kṣaṇena bhavatīti vicitram etat ||Panc_5.25||",
    "GK22vispancu:7404": " tad gacchāmaḥ kutracid arthāya iti sammantrya sva-deśaṃ puraṃ ca sva-suhṛt-sahitaṃ gṛhaṃ ca parityajya prasthitāḥ |",
    "GK22vispancu:7405": " athavā sādhv idam",
    "GK22vispancu:7406": " ucyate-",
    "GK22vispancu:7407": " satyaṃ parityajati muñcati bandhu-vargaṃ",
    "GK22vispancu:7408": " śīghraṃ vihāya jananīm api janma-bhūmim |",
    "GK22vispancu:7409": " santyajya gacchati videśam abhīṣṭa-lokaṃ",
    "GK22vispancu:7410": " cintākulīkṛta-matiḥ puruṣo 'tra loke ||Panc_5.26||",
    "GK22vispancu:7411": " evaṃ krameṇa gacchanto 'vantīṃ prāptāḥ |",
    "GK22vispancu:7412": " tatra siprājale kṛta-snānāḥ",
    "GK22vispancu:7413": " mahā-kālaṃ praṇamya yāvan nirgacchanti tāvat bhairavānando nāma yogī saṃmukho babhūva |",
    "GK22vispancu:7414": " tatas taṃ brāhmaṇocita-vidhinā sambhāvya tenaiva saha",
    "GK22vispancu:7415": " tasya maṭhaṃ jagmuḥ |",
    "GK22vispancu:7416": " atha tena pṛṣṭāḥ-kuto bhavantaḥ samāyātāḥ ? kva yāsyatha ? kiṃ prayojanam ?",
    "GK22vispancu:7417": " tatas tair abhihitam-vayaṃ siddhi-yātrikāḥ |",
    "GK22vispancu:7418": " tatra yāsyāmo yatra dhanāptir mṛtyur vā bhaviṣyatīty eṣa niścayaḥ |",
    "GK22vispancu:7419": " uktaṃ ca-",
    "GK22vispancu:7420": " duṣprāpyāṇi bahūni ca labhyante vāñchitāni draviṇāni |",
    "GK22vispancu:7421": " avasara-tulitābhir alaṃ tanubhiḥ sāhasika-puruṣāṇām ||Panc_5.27||",
    "GK22vispancu:7422": " tathā ca-",
    "GK22vispancu:7423": " patati kadācin nabhasaḥ khāte pātālato 'pi jalam eti |",
    "GK22vispancu:7424": " daivam acintyaṃ balavad balavān nanu puruṣakāro 'pi ||Panc_5.28||",
    "GK22vispancu:7425": " abhimata-siddhir aśeṣā bhavati hi puruṣasya puruṣakāreṇa |",
    "GK22vispancu:7426": " daivam iti yadapi kathayasi puruṣa-guṇaḥ so 'py adṛṣṭākhyaḥ ||Panc_5.29||",
    "GK22vispancu:7427": " bhayam atulaṃ guru-lokāt tṛṇam iva tulayanti sādhu sāhasikāḥ |",
    "GK22vispancu:7428": " prāṇān adbhutam etac cārtiṃ caritaṃ hy udārāṇām ||Panc_5.30||",
    "GK22vispancu:7429": " kleśasyāṅgam adattvā sukham eva sukhāni neha labhyante |",
    "GK22vispancu:7430": " madhubhin mathanāyas tair āśliṣyati bāhubhir lakṣmīm ||Panc_5.31||",
    "GK22vispancu:7431": " tasya kathaṃ na calā syāt patnī viṣṇor nṛsiṃhakasyāpi māsāṃś caturo nidrāṃ yaḥ sevati jala-gataḥ satatam ||Panc_5.32||",
    "GK22vispancu:7432": " duradhigamaḥ para-bhāgo yāvat puruṣeṇa sāhasaṃ na kṛtam |",
    "GK22vispancu:7433": " jayati tulām adhirūḍho bhāsvān iha jalada-paṭalāni ||Panc_5.33||",
    "GK22vispancu:7434": " tat kathyatām asmākaṃ kaścit dhanopāyo vivara-praveśa-śākinī-sādhana-śmaśāna-sevana-mahā-māṃsa-vikraya-sādhaka-varjita-prabhṛtīnām",
    "GK22vispancu:7435": " ekatama iti |",
    "GK22vispancu:7436": " adbhuta-śaktir bhavān śrūyate |",
    "GK22vispancu:7437": " vayam apy atisāhasikāḥ |",
    "GK22vispancu:7438": " uktaṃ ca-",
    "GK22vispancu:7439": " mahānta eva mahatām arthaṃ sādhayituṃ kṣamāḥ |",
    "GK22vispancu:7440": " ṛte samudrād anyaḥ ko bibharti baḍavānalam ||Panc_5.34||",
    "GK22vispancu:7441": " bhairavānando 'pi teṣāṃ siddhy-arthaṃ bahūpāyaṃ siddha-varti-catuṣṭayaṃ",
    "GK22vispancu:7442": " kṛtvārpayat |",
    "GK22vispancu:7443": " āha ca-gamyatāṃ himālaya-diśi |",
    "GK22vispancu:7444": " tatra samprāptānāṃ yatra vartiḥ patiṣyati, tatra nidhānam asandigdhaṃ prāpyasva |",
    "GK22vispancu:7445": " tatra sthānaṃ khanitvā nidhiṃ gṛhītvā vyāghuṭyatām |",
    "GK22vispancu:7446": " tathānuṣṭhite teṣāṃ gacchatām ekatamasya hastād varitr nipapāta |",
    "GK22vispancu:7447": " athāsau yāvat taṃ praveśaṃ khanati tāvat tāmramayī bhūmiḥ |",
    "GK22vispancu:7448": " tatas",
    "GK22vispancu:7449": " tenābhihitam-aho, gṛhyatāṃ svecchayā tāmram |",
    "GK22vispancu:7450": " anye procuḥ-bho mūḍha ! kim anena kriyate yat prabhūtam api dāridryaṃ na nāśayati |",
    "GK22vispancu:7451": " tad uttiṣṭha agrato gacchāmaḥ |",
    "GK22vispancu:7452": " so 'bravīt-yāntu bhavantaḥ |",
    "GK22vispancu:7453": " nāham agra yāsyāmi |",
    "GK22vispancu:7454": " evam abhidhāya tāmraṃ yathecchayā gṛhītvā prathamo nivṛttaḥ |",
    "GK22vispancu:7455": " te trayo 'pi agre prasthitāḥ |",
    "GK22vispancu:7456": " atha kiñcin-mātraṃ gatasyāgresarasya vartir nipapāta |",
    "GK22vispancu:7457": " so 'pi yāvat khanitum ārabdhas tāvad rūpya-mayī kṣitiḥ |",
    "GK22vispancu:7458": " tataḥ praharṣitaḥ prāha, yat-bho bho, gṛhyatāṃ yathecchayā rūpyam |",
    "GK22vispancu:7459": " nāgre gantavyam |",
    "GK22vispancu:7460": " tāv ūcatuḥ-bhoḥ pṛṣṭhatas tāmramayī bhūmiḥ |",
    "GK22vispancu:7461": " agrato rūpya-mayī |",
    "GK22vispancu:7462": " tan nūnam agre suvarṇa-mayī bhaviṣyati |",
    "GK22vispancu:7463": " kiṃ cānena prabhūtenāpi dāridrya-nāśo na bhavati |",
    "GK22vispancu:7464": " tad āvām agre yāsyāvaḥ |",
    "GK22vispancu:7465": " evam uktvā dvāv apy agre prasthitau |",
    "GK22vispancu:7466": " so 'pi sva-śaktyā rūpyam ādāya nivṛttaḥ |",
    "GK22vispancu:7467": " atha tayor api gacchator ekasyāgre vartiḥ papāta |",
    "GK22vispancu:7468": " so 'pi",
    "GK22vispancu:7469": " prahṛṣṭo yāvat khanati, tāvat suvarṇa-bhūmiṃ dṛṣṭvā dvitīyaṃ prāha-bho,",
    "GK22vispancu:7470": " gṛhyatāṃ svecchayā suvarṇam |",
    "GK22vispancu:7471": " suvarṇād anyan na kiñcid uttamaṃ bhaviṣyati",
    "GK22vispancu:7472": " sa prāha-mūḍha ! na kiñcid vetsi |",
    "GK22vispancu:7473": " prāk tāmraṃ, tato rūpyaṃ, tataḥ suvarṇam |",
    "GK22vispancu:7474": " tan nūnam ataḥ paraṃ ratnāni bhaviṣyanti |",
    "GK22vispancu:7475": " yeṣām ekatamenāpi dāridrya-nāśo bhavati |",
    "GK22vispancu:7476": " tad uttiṣṭha, agre gacchāvaḥ |",
    "GK22vispancu:7477": " kim anena bhāra-bhūtenāpi prabhūtena ?",
    "GK22vispancu:7478": " sa āha-gacchatu bhavān |",
    "GK22vispancu:7479": " aham atra sthitas tvāṃ pratipālayiṣyāmi |",
    "GK22vispancu:7480": " tathānuṣṭhite so 'pi gacchann ekākī, grīṣmārka-pratāpa-santapta-tanuḥ",
    "GK22vispancu:7481": " pipāsākulitaḥ siddhi-mārga-cyuta itaś cetaś ca babhrāma |",
    "GK22vispancu:7482": " atha bhrāmyan, sthalopari puruṣam ekaṃ rudhira-plāvita-gātraṃ",
    "GK22vispancu:7483": " bhramac-cakra-mastakam apaśyat |",
    "GK22vispancu:7484": " tato drutataraṃ gatvā tam avocat-bhoḥ !",
    "GK22vispancu:7485": " ko bhavān ? kim evaṃ cakreṇa śirasi tiṣṭhasi ? tat kathaya me yadi kutracij jalam asti |",
    "GK22vispancu:7486": " evaṃ tasya pravadatas tac cakraṃ tat-kṣaṇāt tasya śiraso brāhmaṇa-mastake",
    "GK22vispancu:7487": " caṭitam |",
    "GK22vispancu:7488": " sa āha-bhadra, kim etat ?",
    "GK22vispancu:7489": " sa āha-mamāpy evam etac chirasi caṭitam ?",
    "GK22vispancu:7490": " sa āha-tat kathaya, kadaitad uttariṣyati ? mahatī me vedanā vartate |",
    "GK22vispancu:7491": " sa āha-yadā tvam iva kaścid adhṛta-siddha-vartir evam āgatya, tvām ālāpayiṣyati tadā tasya mastakaṃ caṭiṣyati |",
    "GK22vispancu:7492": " sa āha-kiyān kālas tavaivaṃ sthitasya ?",
    "GK22vispancu:7493": " sa āha-sāmprataṃ ko rājā dharaṇī-tale ?",
    "GK22vispancu:7494": " sa āha-vīṇā-vādana-paṭuḥ vatsa-rājaḥ |",
    "GK22vispancu:7495": " sa āha-ahaṃ tāvat-kāla-saṅkhyāṃ na jānāmi |",
    "GK22vispancu:7496": " paraṃ yadā rāmo rājāsīt tavāhaṃ dāridryopahataḥ siddha-vartim ādāyānena pathā samāyātaḥ |",
    "GK22vispancu:7497": " tato mayānyo naro mastaka-śruta-cakro dṛṣṭaḥ, pṛṣṭaś ca |",
    "GK22vispancu:7498": " tataś caitaj jātam |",
    "GK22vispancu:7499": " sa āha-bhadra ! kathaṃ tadaivaṃ sthitasya bhojana-jala-prāptir āsīt ?",
    "GK22vispancu:7500": " sa āha-bhadra ! dhanadena nidhāna-haraṇa-bhayāt siddhānām",
    "GK22vispancu:7501": " etac-cakra-patana-rūpaṃ bhayaṃ darśitam |",
    "GK22vispancu:7502": " tena kaścid api nāgacchati |",
    "GK22vispancu:7503": " yadi kaścid āyāti, sa kṣut-pipāsā-nidrā-rahito jarā-maraṇa-varjitaḥ",
    "GK22vispancu:7504": " kevalam evaṃ vedanām anubhavati iti |",
    "GK22vispancu:7505": " tad ājñāpaya māṃ sva-gṛhāya |",
    "GK22vispancu:7506": " ity uktvā gataḥ |",
    "GK22vispancu:7507": " tasmiṃś cirayati sa suvarṇa-siddhis tasyānveṣaṇa-paras tat-pada-paṅktyā",
    "GK22vispancu:7508": " yāvat kiñcid vanāntaram āgacchati tāvad rudhira-plāvita-śarīras",
    "GK22vispancu:7509": " tīkṣṇa-cakreṇa mastake bhramatā sa-vedanaḥ kvaṇann upaviṣṭhas tiṣṭhatīti",
    "GK22vispancu:7510": " dadarśa |",
    "GK22vispancu:7511": " tataḥ samīpavartinā bhūvā sarvārthaṃ pṛṣṭaḥ-bhadra ! kim etat ?",
    "GK22vispancu:7512": " sa āha-vidhi-niyogaḥ |",
    "GK22vispancu:7513": " sa āha-kathaṃ tat ? kathaya kāraṇam etasya |",
    "GK22vispancu:7514": " so 'pi tena pṛṣṭaḥ |",
    "GK22vispancu:7515": " sarvaṃ cakra-vṛttāntam akathayat |",
    "GK22vispancu:7516": " tac chrutvāsau taṃ vigarhayann idam āha-bhoḥ ! niṣiddhas tvaṃ mayānekaśo",
    "GK22vispancu:7517": " na śṛṇoṣi me vākyam |",
    "GK22vispancu:7518": " tat kiṃ kriyate ? vidyāvān api kulīno 'pi vastuto",
    "GK22vispancu:7519": " buddhi-rahito 'si |",
    "GK22vispancu:7520": " athavā sādhv idam ucyate-",
    "GK22vispancu:7521": " varaṃ buddhir na sā vidyā vidyāyā buddhir uttamā |",
    "GK22vispancu:7522": " buddhi-hīno vinaśyanti yathā te siṃha-kārakāḥ ||Panc_5.35||",
    "GK22vispancu:7523": " cakradhara āha-katham etat ?",
    "GK22vispancu:7524": " suvarṇasiddhir āha-",
    "GK22vispancu:7525": " kathā 3",
    "GK22vispancu:7526": " siṃha-kāraka-mūrkha-brāhmaṇa-kathā",
    "GK22vispancu:7527": " kasmiṃścid adhiṣṭhāne catvāro brāhmaṇa-putrāh paraṃ mitra-bhāvam upagatā vasanti sma |",
    "GK22vispancu:7528": " teṣāṃ trayaḥ śāstra-pāraṅgatāḥ parantu buddhi-rahitāḥ |",
    "GK22vispancu:7529": " ekas tu buddhimān kevalaṃ śāstra-parāṅmukhaḥ |",
    "GK22vispancu:7530": " atha taiḥ kadācin mitrair",
    "GK22vispancu:7531": " mantritam-ko guṇo vidyāyāḥ, yena deśāntaraṃ gatvā, bhūpatīn paritoṣyārthopārjanaṃ na kriyate",
    "GK22vispancu:7532": " tat pūrva-deśaṃ gacchāvaḥ |",
    "GK22vispancu:7533": " tathānuṣṭhite kiñcin mārgaṃ gatvā teṣāṃ jyeṣṭhataraḥ prāha-aho ! asmākam ekaś caturtho mūḍhaḥ",
    "GK22vispancu:7534": " kevalaṃ buddhimān |",
    "GK22vispancu:7535": " na ca rāja-pratigraho buddhyā",
    "GK22vispancu:7536": " labhyate, vidyāṃ vinā |",
    "GK22vispancu:7537": " tan nāsmai svopārjitaṃ dāsyāmaḥ |",
    "GK22vispancu:7538": " tad gacchatu gṛham |",
    "GK22vispancu:7539": " tato dvitīyenābhihitam-bhoḥ subuddhe ! gaccha tvaṃ sva-gṛhaṃ, yatas te vidyā nāsti |",
    "GK22vispancu:7540": " tatas tṛtīyenābhihitam-aho, na yujyate evaṃ kartum |",
    "GK22vispancu:7541": " yato vayaṃ bālyāt prabhṛty ekatra krīḍitāḥ |",
    "GK22vispancu:7542": " tad āgacchatu mahānubhāvo",
    "GK22vispancu:7543": " 'smad-upārjita-vittasya sama-bhāgī bhaviṣyatīti |",
    "GK22vispancu:7544": " uktaṃ ca-",
    "GK22vispancu:7545": " kiṃ tayā kriyate lakṣmyā yā vadhūr iva kevalā |",
    "GK22vispancu:7546": " yā na veśyeva sāmānyā pathikair upabhujyate ||Panc_5.36||",
    "GK22vispancu:7547": " tathā ca-",
    "GK22vispancu:7548": " ayaṃ nijaḥ paro veti gaṇanā laghu-cetasām |",
    "GK22vispancu:7549": " udāra-caritānāṃ tu vasudhaiva kuṭumbakam ||Panc_5.37||",
    "GK22vispancu:7550": " tad āgacchatv eṣo 'pīti |",
    "GK22vispancu:7551": " tathānuṣṭhite tair mārgāśritair aṭavyāṃ mṛta-siṃhasyāsthīni dṛṣṭāni |",
    "GK22vispancu:7552": " tataś caikenābhihitaṃ-aho ! adya vidyā-pratyayaḥ kriyate |",
    "GK22vispancu:7553": " kiñcid etat sattvaṃ mṛtaṃ tiṣṭhati |",
    "GK22vispancu:7554": " tad vidyā-prabhāveṇa jīvana-sahitaṃ kurmaḥ |",
    "GK22vispancu:7555": " aham",
    "GK22vispancu:7556": " asthi-sañcayaṃ karomi |",
    "GK22vispancu:7557": " tataś ca tenautsukyād asthi-sañcayaḥ kṛtaḥ |",
    "GK22vispancu:7558": " dvitīyena",
    "GK22vispancu:7559": " carma-māṃsa-rudhiraṃ saṃyojitam |",
    "GK22vispancu:7560": " tṛtīyo 'pi yāvaj jīvanaṃ sañcārayati,",
    "GK22vispancu:7561": " tāvat subuddhinā niṣiddhaḥ-bhoḥ tiṣṭhatu bhavān |",
    "GK22vispancu:7562": " eṣa siṃho niṣpādyate |",
    "GK22vispancu:7563": " yady enaṃ sajīvaṃ kariṣyasi tataḥ sarvān api vyāpādayiṣyati |",
    "GK22vispancu:7564": " iti tenābhihitaḥ sa āha-dhiṅ mūrkha ! nāhaṃ vidyāyā viphalatāṃ karomi |",
    "GK22vispancu:7565": " tatas tenābhihitaṃ-tarhi pratīkṣasva kṣaṇaṃ yāvad ahaṃ vṛkṣam ārohāmi |",
    "GK22vispancu:7566": " tathānuṣṭhite, yāvat sajīvaḥ kṛtas tāvat te trayo 'pi siṃhenotthāya vyāpāditāḥ |",
    "GK22vispancu:7567": " sa ca punar vṛkṣād avatīrya gṛhaṃ gataḥ |",
    "GK22vispancu:7568": " ato 'haṃ",
    "GK22vispancu:7569": " bravīmi-varaṃ buddhir na sā vidyā iti |",
    "GK22vispancu:7570": " ataḥ param uktaṃ sa suvarṇasiddhinā-",
    "GK22vispancu:7571": " api śāstreṣu kuśalā lokācāra-vivarjitāḥ |",
    "GK22vispancu:7572": " sarve te hāsyatāṃ yānti yathā te mūrkha-paṇḍitāḥ ||Panc_5.38||",
    "GK22vispancu:7573": " cakradhara āha-katham etat ?",
    "GK22vispancu:7574": " so 'bravīt-",
    "GK22vispancu:7575": " kathā 4",
    "GK22vispancu:7576": " mūrkha-paṇḍita-kathā",
    "GK22vispancu:7577": " kasmiṃścid adhiṣṭhāne catvāro brāhmaṇāḥ parasparaṃ mitratvam āpannā vasanti sma |",
    "GK22vispancu:7578": " bāla-bhāve teṣāṃ matir ajāyata-bhoḥ veśāntaraṃ gatvā vidyāyā",
    "GK22vispancu:7579": " upārjanaṃ kriyate |",
    "GK22vispancu:7580": " ath:anyasmin divase te brāhmaṇāḥ parasparaṃ niścayaṃ kṛtvā",
    "GK22vispancu:7581": " vidyopārjanārthaṃ kānyakubje gatāḥ |",
    "GK22vispancu:7582": " tatra ca vidyā-maṭhe gatvā paṭhanti |",
    "GK22vispancu:7583": " evaṃ dvādaśābdāni yāvad ekacittatayā paṭhitvā, vidyā-kuśalās te sarve sañjātāḥ |",
    "GK22vispancu:7584": " tatas taiś caturbhir militvoktam-vayaṃ sarva-vidyā-pāraṅgatāḥ |",
    "GK22vispancu:7585": " tad-upādhyāyam utkalāpayitvā sva-deśaṃ gacchāmaḥ |",
    "GK22vispancu:7586": " tathaivānuṣṭhīyatām ity uktvā brāhmaṇāḥ upādhyāyam ukalāpayitvā anujñāṃ labdhvā pustakāni nītvā pracalitāḥ |",
    "GK22vispancu:7587": " yāvat kiñcin-mārgaṃ yānti, tāvad dvau panthānau samāyātau upaviṣṭāḥ sarve |",
    "GK22vispancu:7588": " tatraikaḥ provāca-kena mārgeṇa gacchāmaḥ ?",
    "GK22vispancu:7589": " etasmin samaye tasmin pattane kaścit vaṇik-putro mṛtaḥ |",
    "GK22vispancu:7590": " tasya dāhāya mahājano gato 'bhūt |",
    "GK22vispancu:7591": " tataś catūrṇāṃ madhyād ekena pustakam avalokitam-mahājano yena gataḥ sa panthaḥ iti |",
    "GK22vispancu:7592": " tan mahā-jana-mārgeṇa",
    "GK22vispancu:7593": " gacchāmaḥ |",
    "GK22vispancu:7594": " atha te paṇḍitā yāvan mahājanam elāpakena saha yānti, tāvad rāsabhaḥ kaścit tatra śmaśāne dṛṣṭaḥ |",
    "GK22vispancu:7595": " atha dvitīyena pustakam udghāṭyāvalokitam |",
    "GK22vispancu:7596": " utsave vyasane prāpte durbhikṣe śatru-saṅkaṭe |",
    "GK22vispancu:7597": " rāja-dvāre śmaśāne ca yas tiṣṭhati sa bāndhavaḥ ||Panc_5.39||",
    "GK22vispancu:7598": " tad aho ! ayam asmadīyo bāndhavaḥ |",
    "GK22vispancu:7599": " tataḥ kaścit tasya grīvāyāṃ lagati |",
    "GK22vispancu:7600": " kaścit pādau prakṣālayati |",
    "GK22vispancu:7601": " atha yāvat te paṇḍitāh diśām avalokanaṃ kurvanti tāvat kaścid duṣṭo dṛṣṭaḥ |",
    "GK22vispancu:7602": " taiś coktam-etat kim ?",
    "GK22vispancu:7603": " tāvat tṛtīyena pustakam udghāṭyoktam-dharmasya tvaritā gatiḥ |",
    "GK22vispancu:7604": " tan nūnam eṣa dharmas tāvat |",
    "GK22vispancu:7605": " caturthenoktam-iṣṭaṃ dharmeṇa yojayet |",
    "GK22vispancu:7606": " atha taiś ca rāsabha uṣṭra-grīvāyāṃ baddhaḥ |",
    "GK22vispancu:7607": " tat tu kenacit tat-svāmino",
    "GK22vispancu:7608": " rajakasyāgre kathitam |",
    "GK22vispancu:7609": " yāvad rajakas teṣāṃ mūrkha-paṇḍitānāṃ",
    "GK22vispancu:7610": " prahāra-karaṇāya samāyātas tāvat te praṇaṣṭāḥ |",
    "GK22vispancu:7611": " tato tāvad agre kiñcit stokaṃ mārgaṃ yānti tāvat kācin nadī samāsāditā |",
    "GK22vispancu:7612": " tasya jala-madhye palāśa-patram āyātaṃ dṛṣṭvā paṇḍitenaikenoktam-āgamiṣyati yat patraṃ tas asmāṃs tārayiṣyati |",
    "GK22vispancu:7613": " etat kathayitvā tat-patrasyopari patito yāvan nadyā nīyate tāvat taṃ nīyamānam alokyānyena paṇḍitena keśāntaṃ gṛhītvoktam-",
    "GK22vispancu:7614": " sarva-nāśe samutpanne ardhaṃ tyajati paṇḍitaḥ |",
    "GK22vispancu:7615": " ardhena kurute kāryaṃ sarva-nāśo hi duḥsahaḥ ||Panc_5.40||",
    "GK22vispancu:7616": " atha taiś ca paścāt gatvā kaścit grāma āsāditaḥ |",
    "GK22vispancu:7617": " te'pi grāmīṇair nimantritaḥ pṛthag gṛheṣu nītāḥ |",
    "GK22vispancu:7618": " tata ekasya sūtrikā ghṛtamaṇḍa-saṃyutā",
    "GK22vispancu:7619": " bhojane dattā |",
    "GK22vispancu:7620": " tato vicintya paṇḍitenoktaṃ yat-dīrgha-sūtrī vinaśyati iti |",
    "GK22vispancu:7621": " evam uktvā bhojanaṃ parityajya gataḥ |",
    "GK22vispancu:7622": " tathā dvitīyasya bhaṇḍakā dattāh",
    "GK22vispancu:7623": " | tenāyuktaṃ-ativistāra-vistīrṇaṃ tad bhaven na cirāyuṣam |",
    "GK22vispancu:7624": " sa bhojanaṃ tyaktvā gataḥ |",
    "GK22vispancu:7625": " atha tṛtīyasya vāṭikā bhojane dattā |",
    "GK22vispancu:7626": " tatrāpi tena paṇḍitenoktam-chidreṣv",
    "GK22vispancu:7627": " anarthā bahulībhavanti |",
    "GK22vispancu:7628": " evaṃ te trayo 'pi paṇḍitāḥ kṣutkṣāma-kaṇṭhāloke",
    "GK22vispancu:7629": " hāsyamānās tataḥ sthānāt sva-deśaṃ gatāḥ |",
    "GK22vispancu:7630": " atha suvarṇa-siddhir āha-yat tvaṃ loka-vyavahāram ajānan mayā vāryamāṇo",
    "GK22vispancu:7631": " 'pi na sthitaḥ tata īdṛśīm avasthātum upagataḥ |",
    "GK22vispancu:7632": " ato 'haṃ bravīmi-api",
    "GK22vispancu:7633": " śāstreṣu kuśalāḥ iti |",
    "GK22vispancu:7634": " tac chrutvā cakradhara āha-aho akāraṇam etat |",
    "GK22vispancu:7635": " yato hi-",
    "GK22vispancu:7636": " subuddhayo vinaśyanti duṣṭa-daivena nāśitāḥ |",
    "GK22vispancu:7637": " svalpa-dhīr api tasmiṃs tu kule nandati santatam ||Panc_5.41||",
    "GK22vispancu:7638": " uktaṃ ca-",
    "GK22vispancu:7639": " arakṣitaṃ tiṣṭhati daiva-rakṣitaṃ surakṣitaṃ daiva-hataṃ vinaśyati |",
    "GK22vispancu:7640": " jīvaty anātho 'pi vane visarjitaḥ kṛta-prayatno 'pi gṛhe na jīvati",
    "GK22vispancu:7641": " tathā ca-",
    "GK22vispancu:7642": " śatabuddhiḥ śirastho 'yaṃ lambate ca sahasra-dhīḥ |",
    "GK22vispancu:7643": " eka-buddhir ahaṃ bhadre krīḍāmi vimale jale ||Panc_5.43||",
    "GK22vispancu:7644": " suvarṇasiddhir āha-katham etat ?",
    "GK22vispancu:7645": " sa āha-",
    "GK22vispancu:7646": " kathā 5",
    "GK22vispancu:7647": " matsya-maṇḍūka-kathā",
    "GK22vispancu:7648": " kasmiṃścij jalāśaye śatabuddhiḥ sahasrabuddhiś ca dvau matsyau nivasataḥ sma |",
    "GK22vispancu:7649": " atha tayor ekabuddhir nāma maṇḍūko mitratāṃ gataḥ |",
    "GK22vispancu:7650": " evaṃ te trayo",
    "GK22vispancu:7651": " 'pi jala-tīre velāyāṃ subhāṣita-goṣṭhī-sukham anubhūya, bhūyo 'pi salilaṃ praviśanti |",
    "GK22vispancu:7652": " atha kadācit teṣāṃ goṣṭhī-gatānāṃ tasmin jalāśaye samāyātāḥ |",
    "GK22vispancu:7653": " tataḥ salilāśayaṃ dṛṣṭvā mithaḥ procuḥ-aho bahu-matsyo 'yaṃ hrado dṛśyate,",
    "GK22vispancu:7654": " svalpa-salilaś ca| tat prabhāte'trāgamiṣyāmaḥ |",
    "GK22vispancu:7655": " evam uktvā sva-gṛhaṃ gatāḥ",
    "GK22vispancu:7656": " matsyāś ca viṣaṇṇa-vadanā mitho mantraṃ cakruḥ |",
    "GK22vispancu:7657": " tato maṇḍūka āha-bhoḥ",
    "GK22vispancu:7658": " śatabuddhe ! śrutaṃ dhīvaroktaṃ bhavatā ? tat kim atra yujyate kartum ?",
    "GK22vispancu:7659": " palāyanam avaṣṭambho vā ? yat kartuṃ yuktaṃ bhavati tad ādiśyatām adya |",
    "GK22vispancu:7660": " tac chrutvā sahasra-buddhiḥ prahasya āha-bhoḥ mitra ! mā bhaiṣīḥ |",
    "GK22vispancu:7661": " tayoḥ",
    "GK22vispancu:7662": " vacana-śravaṇa-mātrād eva bhayaṃ na kāryam |",
    "GK22vispancu:7663": " na bhetavyam |",
    "GK22vispancu:7664": " uktaṃ ca-",
    "GK22vispancu:7665": " sarpāṇāṃ ca khalānāṃ ca sarveṣāṃ duṣṭa-cetasām |",
    "GK22vispancu:7666": " abhiprāyā na sidhyanti tenedaṃ vartate jagat ||Panc_5.44||",
    "GK22vispancu:7667": " tāvat teṣām āgamanam api na sampatsyate |",
    "GK22vispancu:7668": " bhaviṣyati tarhi tvāṃ",
    "GK22vispancu:7669": " buddhi-prabhāveṇātma-sahitaṃ rakṣayiṣyāmi |",
    "GK22vispancu:7670": " yato 'nekāṃsalila-caryām ahaṃ jānāmi |",
    "GK22vispancu:7671": " tad ākarṇya śatabuddhir āha-bhoḥ yuktam uktaṃ bhavatā |",
    "GK22vispancu:7672": " sahasrabuddhir eva bhavān |",
    "GK22vispancu:7673": " athavā sādhv idam ucyate |",
    "GK22vispancu:7674": " buddher buddhimatāṃ loke nāsty agamyaṃ hi kiñcana |",
    "GK22vispancu:7675": " buddhyā yato hatā nandāś cāṇakyenāsi-pāṇayaḥ ||Panc_5.45||",
    "GK22vispancu:7676": " tathā-",
    "GK22vispancu:7677": " na yatrāsti gatir vāyo raśmīnāṃ ca vivasvataḥ |",
    "GK22vispancu:7678": " tatrāpi praviśaty āśu buddhir buddhimatāṃ sadā ||Panc_5.46||",
    "GK22vispancu:7679": " tato vacana-śravaṇa-mātrād api pitṛ-paryāyāgataṃ janma-sthānaṃ tyaktuṃ na śakyate |",
    "GK22vispancu:7680": " uktaṃ ca-",
    "GK22vispancu:7681": " na yat svarge'pi saukhyaṃ syād divya-sparśena śobhane |",
    "GK22vispancu:7682": " kusthāne'pi bhavet puṃsāṃ janmano yatra sambhavaḥ ||Panc_5.47||",
    "GK22vispancu:7683": " tan na kadācid api gantavyam |",
    "GK22vispancu:7684": " ahaṃ tvāṃ buddhi-prabhāveṇa rakṣayiṣyāmi |",
    "GK22vispancu:7685": " maṇḍūka āha-bhadrau ! mama tāvad ekaiva buddhiḥ palāyana-parā |",
    "GK22vispancu:7686": " tad aham anya-jalāśayam adyaiva sabhāryo yāsyāmi |",
    "GK22vispancu:7687": " evam uktvā sa maṇḍūko rātrāv evānya-jalāśayaṃ gataḥ |",
    "GK22vispancu:7688": " dhīvarair api prabhāte āgatya, jaghanya-madhyamottama-jalacarāḥ",
    "GK22vispancu:7689": " matsya-kūrma-maṇḍūka-karkaṭādayo gṛhītāḥ |",
    "GK22vispancu:7690": " tāv api śatabuddhi-sahasrabuddhī sabhāryau palāyamānau ciram ātmānaṃ",
    "GK22vispancu:7691": " gati-viśeṣa-vijñānaiḥ kuṭila-cāreṇa rakṣantau jāle nipatitau, vyāpāditau ca |",
    "GK22vispancu:7692": " athāparāhna-samaye prahṛṣṭās te dhīvarāḥ sva-gṛhaṃ prati prasthitāḥ |",
    "GK22vispancu:7693": " gurutvāc caikena śatabuddhiḥ skandhe kṛtaḥ sahasrabuddhiḥ pralambamāno nīyate |",
    "GK22vispancu:7694": " tataś ca vāpīkaṇṭhopagatena maṇḍūkena tau tathā nīyamānau dṛṣṭvā abhihitā svapatnī-priye ! paśya paśya-",
    "GK22vispancu:7695": " śatabuddhiḥ śiraḥstho 'yaṃ lambate ca sahasradhīḥ |",
    "GK22vispancu:7696": " ekabuddhir ahaṃ bhadre krīḍāmi vimale jale ||Panc_5.48||",
    "GK22vispancu:7697": " ataś ca varaṃ buddhir na sā vidyā yad bhavatoktaṃ tatreyaṃ me matir yat na ekāntena buddhir api pramāṇam |",
    "GK22vispancu:7698": " suvarṇasiddhiḥ prāha-yadyapy etad asti, tathāpi mitra-vacanaṃ na laṅghanīyam |",
    "GK22vispancu:7699": " paraṃ kiṃ kriyate ? nivārito 'pi mayā na sthito 'si,",
    "GK22vispancu:7700": " atilaulyāt vidyāhaṅkārāc ca |",
    "GK22vispancu:7701": " athavā sādhv idam ucyate-",
    "GK22vispancu:7702": " sādhu mātula gītena mayā prokto 'pi na sthitaḥ |",
    "GK22vispancu:7703": " apūrvo 'yaṃ maṇir baddhaḥ samprāptaṃ gīta-lakṣaṇam ||Panc_5.49||",
    "GK22vispancu:7704": " cakradhara āha-katham etat ?",
    "GK22vispancu:7705": " so 'bravīt-",
    "GK22vispancu:7706": " kathā 6",
    "GK22vispancu:7707": " rāsabha-śṛgāla-kathā",
    "GK22vispancu:7708": " kasmiṃścd adhiṣṭhāne uddhato nāma gardabhaḥ prativasati sma |",
    "GK22vispancu:7709": " sa sadaiva rajaka-gṛhe bhārodvahanaṃ kṛtvā rātrau svecchayā paryaṭati |",
    "GK22vispancu:7710": " tataḥ pratyūṣe bandhana-bhayāt svayam eva rajaka-gṛham āyāti |",
    "GK22vispancu:7711": " rajako 'pi tatas taṃ bandhanena niyunakti |",
    "GK22vispancu:7712": " atha tasya rātrau kṣetrāṇi paryaṭataḥ kadācic chṛgālena saha maitrī sañjātā sa ca pīvaratvād vṛtti-bhaṅgaṃ kṛtvā karkaṭikā-kṣetre",
    "GK22vispancu:7713": " śṛgāla-sahitaḥ praviśati |",
    "GK22vispancu:7714": " evaṃ tau yadṛcchayā cirbhaṭikā-bhakṣaṇaṃ kṛtvā,",
    "GK22vispancu:7715": " pratyahaṃ pratyūṣe sva-sthānaṃ vrajataḥ |",
    "GK22vispancu:7716": " atha kadācit tena madoddhatena rāsabhena kṣetra-madhya-sthitena śṛgāo",
    "GK22vispancu:7717": " 'bhihitaḥ-bhoḥ bhaginī-sūta ! paśya paśya |",
    "GK22vispancu:7718": " atīva nirmalā rajanī |",
    "GK22vispancu:7719": " tad ahaṃ gītaṃ kariṣyāmi |",
    "GK22vispancu:7720": " tat kathaya katamena rāgeṇa karomi |",
    "GK22vispancu:7721": " sa āha-māma ! kim anena vṛthānartha-pracālanena ? yataś",
    "GK22vispancu:7722": " caurakarma-pravṛttāv āvām |",
    "GK22vispancu:7723": " nibhṛtaiś ca caura-jārair atra sthātavyam |",
    "GK22vispancu:7724": " uktaṃ ca-",
    "GK22vispancu:7725": " kāṃsī vivarjayec cauryaṃ nidrāluś cet sa puṃścalīm |",
    "GK22vispancu:7726": " jihvā-laulyaṃ ca rujākrānto jīvitaṃ yo 'tra vāñchati ||Panc_5.50||",
    "GK22vispancu:7727": " aparaṃ tvadīyaṃ gītaṃ na madhura-svaraṃ, śaṅkha-śabdānukāraṃ dūrād api śrūyate |",
    "GK22vispancu:7728": " tad atra kṣetre rakṣā-puruṣāḥ susuptāḥ santi |",
    "GK22vispancu:7729": " te utthāya vadhaṃ bandhanaṃ vā kariṣyanti |",
    "GK22vispancu:7730": " tad bhakṣaya tāvad amṛtamayīś carbhaṭīḥ |",
    "GK22vispancu:7731": " mā tvam atra gīta-vyāpāra-paro bhava |",
    "GK22vispancu:7732": " tac chrutvā rābhasa āha-bhoḥ vanāśrayatvāt tvaṃ gīta-rasaṃ na vetsi,",
    "GK22vispancu:7733": " tenaitad bravīṣi |",
    "GK22vispancu:7734": " uktaṃ ca-",
    "GK22vispancu:7735": " śaraj-jyotsnāhate dūraṃ tamasi priya-sannidhau |",
    "GK22vispancu:7736": " dhanyānāṃ viśati śrotre gīta-jhaṅkāra-jā sudhā ||Panc_5.51||",
    "GK22vispancu:7737": " śṛgāla āha-māma, asty etat |",
    "GK22vispancu:7738": " paraṃ na vetsi tvaṃ gītam |",
    "GK22vispancu:7739": " kevalam unnadasi |",
    "GK22vispancu:7740": " tat kiṃ tena svārtha-bhraṃśakena ?",
    "GK22vispancu:7741": " rāsabha āha-dhig dhiṅ mūrkha ! kim ahaṃ na jānāsi gītam ? tad yathā tasya",
    "GK22vispancu:7742": " bhedān śṛṇu-",
    "GK22vispancu:7743": " sapta svarās trayo grāmā mūrcchatāś caikatriṃśatiḥ |",
    "GK22vispancu:7744": " tānās tv ekonapaūcāśat tisro mātrā layās trayaḥ ||Panc_5.52||",
    "GK22vispancu:7745": " sthāna-trayaṃ yatīnāṃ ca ṣaḍ-asyāni rasā nava |",
    "GK22vispancu:7746": " rāgā ṣaṭ-triṃśatir bhāvāś catvāriṃśat tataḥ smṛtāḥ ||Panc_5.53||",
    "GK22vispancu:7747": " pañcāśīty-adhikaṃ hy etad gītāṅgānāṃ śataṃ smṛtam |",
    "GK22vispancu:7748": " svayam eva purā proktaṃ bharatena śruteḥ param ||Panc_5.54||",
    "GK22vispancu:7749": " nānyad gītāt priyaṃ loke devānām api dṛśyate |",
    "GK22vispancu:7750": " śuṣka-snāyu-svarāhlādāt try-akṣaṃ jagrāha rāvaṇaḥ ||Panc_5.55||",
    "GK22vispancu:7751": " tat kathaṃ bhaginī-suta mām anabhijñaṃ vadan nivārayati ?",
    "GK22vispancu:7752": " śṛgāla āha-māma ! yady evaṃ yāvad vṛtter dvāra-sthitaḥ kṣetrapālam",
    "GK22vispancu:7753": " avalokayāmi, tvaṃ punaḥ svecchayā gītaṃ kuru |",
    "GK22vispancu:7754": " tathānuṣṭhite rāsabha-raṭanam ākarṇya kṣetrapaḥ krodhāt dantān dharṣayan pradhāvitaḥ |",
    "GK22vispancu:7755": " yāvad rāsabho dṛṣṭas tāval laguḍa-prahārais tathā hato,",
    "GK22vispancu:7756": " yathā pratāḍito bhū-pṛṣṭhe patitaḥ |",
    "GK22vispancu:7757": " tataś ca sac-chidram ulūkhalaṃ tasya gale baddhvā kṣetrapālaḥ prasuptaḥ |",
    "GK22vispancu:7758": " rāsabho 'pi svajāti-svabhāvād",
    "GK22vispancu:7759": " gata-vedanaḥ kṣaṇenābhyutthitaḥ |",
    "GK22vispancu:7760": " uktaṃ ca-",
    "GK22vispancu:7761": " sārameyasya cāśvasya rāsabhasya viśeṣataḥ |",
    "GK22vispancu:7762": " muhūrtāt paratau na syāt prahāra-janitā vyathā ||Panc_5.56||",
    "GK22vispancu:7763": " tata tam evolūkhalam ādāya vṛttiṃ cūrṇayitvā palāyitum ārabdhaḥ |",
    "GK22vispancu:7764": " atrāntare śṛgālo 'pi dūrād eva dṛṣṭvā sa-smitam āha-",
    "GK22vispancu:7765": " sādhu mātula gītena mayā prokto 'pi na sthitaḥ |",
    "GK22vispancu:7766": " apūrvo 'pi maṇir baddhaḥ sāmprataṃ gīta-lakṣaṇam ||Panc_5.57||",
    "GK22vispancu:7767": " tad bhavān api mayā vāryamāṇo 'pi na sthitaḥ |",
    "GK22vispancu:7768": " tac chrutvā cakradhara āha-bho mitra ! satyam etat |",
    "GK22vispancu:7769": " athavā sādhv idam",
    "GK22vispancu:7770": " ucyate-",
    "GK22vispancu:7771": " yasya nāsti svayaṃ prajñā mitroktaṃ na karoti yaḥ |",
    "GK22vispancu:7772": " sa eva nidhanaṃ yāti yathā manthara-kolikaḥ ||Panc_5.58||",
    "GK22vispancu:7773": " suvarṇasiddhir āha-katham etat ?",
    "GK22vispancu:7774": " so 'bravīt-",
    "GK22vispancu:7775": " kathā 7",
    "GK22vispancu:7776": " manthara-kaulika-kathā",
    "GK22vispancu:7777": " kasmiṃścid adhiṣṭhāne mantharako nāma kaulikaḥ prativasati sma |",
    "GK22vispancu:7778": " tasya kadācit paṭa-karmāṇi kurvataḥ sarva-paṭa-karma-kāṣṭhāni bhagnāni |",
    "GK22vispancu:7779": " tataḥ sa kuṭhāram ādāya vane kāṣṭhārthaṃ gataḥ |",
    "GK22vispancu:7780": " sa ca samudra-taṭe yāvad bhraman prayātaḥ tāvat tatra śiṃśapā-pādapas tena dṛṣṭaḥ |",
    "GK22vispancu:7781": " tataś",
    "GK22vispancu:7782": " cintitavān-mahān ayaṃ vṛkṣo dṛśyate |",
    "GK22vispancu:7783": " tad anenaiva kartitena prabhūtāni",
    "GK22vispancu:7784": " paṭa-karmopakaraṇāni bhaviṣyanti |",
    "GK22vispancu:7785": " ity avadhārya tasyopari kuṭhāram utkṣiptavān |",
    "GK22vispancu:7786": " atha tatra vṛkṣe kaścit vyantaraḥ samāśritya āsīt |",
    "GK22vispancu:7787": " atha tenābhihitam-bhoḥ",
    "GK22vispancu:7788": " ! mad-āśrayo 'yaṃ pādapaḥ sarvathā rakṣaṇīyaḥ |",
    "GK22vispancu:7789": " yato 'ham atra",
    "GK22vispancu:7790": " mahā-saukhyena tiṣṭhāmi |",
    "GK22vispancu:7791": " samudra-kallola-sparśanāc chīta-vāyunāpyāyitaḥ |",
    "GK22vispancu:7792": " kaulika āha-bhoḥ ! kim ahaṃ karomi ? dāru-sāmagrīṃ vinā me kuṭumbaṃ",
    "GK22vispancu:7793": " bubhukṣayā pīḍyate |",
    "GK22vispancu:7794": " tasmād anyatra śīghraṃ gamyatām |",
    "GK22vispancu:7795": " aham enaṃ kartayiṣyāmi |",
    "GK22vispancu:7796": " vyantara āha-bhoḥ ! tuṣṭas tavāham |",
    "GK22vispancu:7797": " tat prārthyatām abhīṣṭaṃ kiñcit |",
    "GK22vispancu:7798": " rakṣaimaṃ pādapam iti |",
    "GK22vispancu:7799": " kaulika āha-yady eva tad ahaṃ sva-gṛhaṃ gatvā sva-mitraṃ sva-bhāryāṃ ca pṛṣṭvā āgamiṣyāmi",
    "GK22vispancu:7800": " tatas tvayā deyam |",
    "GK22vispancu:7801": " atha tatheti vyantareṇa pratijñāte sa kaulikaḥ prahṛṣṭaḥ sva-gṛhaṃ prati nivṛtto yāvad agre gacchati, tāvad grāma-praveśe nija-suhṛdaṃ nāpitam apaśyat |",
    "GK22vispancu:7802": " tataḥ tasya vyantara-vākyaṃ nivedayāmāsa, yat-aho mitra ! mama kaścit vyantaraḥ siddhaḥ |",
    "GK22vispancu:7803": " tat kathaya, kiṃ prārthaye ? ahaṃ tvāṃ praṣṭum",
    "GK22vispancu:7804": " āgataḥ |",
    "GK22vispancu:7805": " nāpita āha-bhadra ! yady evaṃ tad rājyaṃ prārthayasva, yena tvaṃ rājā",
    "GK22vispancu:7806": " bhavasi ahaṃ tvan-mantrī |",
    "GK22vispancu:7807": " dvāv apīha sukham anubhūya para-loka-sukham",
    "GK22vispancu:7808": " anubhavāvaḥ |",
    "GK22vispancu:7809": " uktaṃ ca-",
    "GK22vispancu:7810": " rājā dāna-paro nityam iha kīrtim avāpya ca |",
    "GK22vispancu:7811": " tat prabhāvāt punaḥ svargaṃ spardhate tridaśaiḥ saha ||Panc_5.59||",
    "GK22vispancu:7812": " kaulika āha-asty etat tathāpi gṛhiṇīṃ pṛcchāmi |",
    "GK22vispancu:7813": " sa āha-bhadra ! śāstra-viruddham etat yat striyā saha mantraḥ |",
    "GK22vispancu:7814": " yatas tāḥ svalpa-matayo bhavanti |",
    "GK22vispancu:7815": " uktaṃ ca-",
    "GK22vispancu:7816": " bhojanācchādane dadyād ṛtu-kāle ca saṅgamam |",
    "GK22vispancu:7817": " bhūṣaṇādyaṃ ca nārīṇāṃ na tābhir mantrayet sudhīḥ ||Panc_5.60||",
    "GK22vispancu:7818": " yatra strī yatra kitavo bālo yatra praśāsitā |",
    "GK22vispancu:7819": " tad gṛhaṃ kṣayam āyāti bhārgavo hīdam abravīt ||Panc_5.61||",
    "GK22vispancu:7820": " tāvat syāt suprasannāsyas tāvad guru-jane rataḥ |",
    "GK22vispancu:7821": " puruṣo yoṣitāṃ yāvan na śṛṇoti vaco rahaḥ ||Panc_5.62||",
    "GK22vispancu:7822": " etāḥ svārtha-parā nāryaḥ kevalaṃ sva-sukhe ratāḥ |",
    "GK22vispancu:7823": " na tāsāṃ vallabhaḥ ko 'pi suto 'pi sva-sukhaṃ vinā ||Panc_5.63||",
    "GK22vispancu:7824": " kaulika āha-tathāpi praṣṭavyā sā mayā |",
    "GK22vispancu:7825": " yataḥ pativratā sā |",
    "GK22vispancu:7826": " aparaṃ tām apṛṣṭvāhaṃ na kiñcit karomi |",
    "GK22vispancu:7827": " evaṃ tam abhidhāya satvaraṃ gatvā tām uvāca-priye ! adyāsmākaṃ kaścid vyantaraḥ siddhaḥ",
    "GK22vispancu:7828": " sa vāñchitaṃ prayacchati |",
    "GK22vispancu:7829": " tad ahaṃ tvāṃ praṣṭum āgataḥ |",
    "GK22vispancu:7830": " tat kathaya kiṃ prārthaye ? eṣa tāvan mama mitraṃ nāpito vatady",
    "GK22vispancu:7831": " evaṃ yat-rājyaṃ prārthayasva |",
    "GK22vispancu:7832": " sāha-āryaputra ! kā matir nāpitānām ? tan na kāryaṃ tad vacaḥ |",
    "GK22vispancu:7833": " uktaṃ ca-",
    "GK22vispancu:7834": " cāraṇair vandibhir nīcair nāpitair bālakair api |",
    "GK22vispancu:7835": " na mantraṃ maitmān kuryāt sārdhaṃ bhikṣubhir eva ca ||Panc_5.64||",
    "GK22vispancu:7836": " aparaṃ mahatī kleśa-paramparaiṣā rājya-sthitiḥ",
    "GK22vispancu:7837": " sandhi-vigraha-yānāsana-saṃśraya-dvaidhībhāvādibhiḥ kadācit puruṣasya sukhaṃ na prayacchatīti",
    "GK22vispancu:7838": " yataḥ-",
    "GK22vispancu:7839": " yadaiva rājye kriyate'bhiṣekas tadaiva yāti vyasaneṣu buddhiḥ |",
    "GK22vispancu:7840": " ghaṭā nṛpāṇām abhiṣeka-kāle sahāmbhasaivāpadam udgiranti ||Panc_5.65||",
    "GK22vispancu:7841": " tathā ca-",
    "GK22vispancu:7842": " rāmasya vrajanaṃ vane nivasanaṃ pāṇḍoḥ sutānāṃ vane vṛṣṇīnāṃ nidhanaṃ nalasya nṛpate rājyāt paribhraṃśanam |",
    "GK22vispancu:7843": " saudāsaṃ tad-avastham arjuna-vadhaṃ sañcintya laṅkeśvaraṃ dṛṣṭvā rājya-kṛte viḍambana-gataṃ tasmān na tad vāñchayet ||Panc_5.66||",
    "GK22vispancu:7844": " yad-arthaṃ bhrātaraḥ putrā api vāñchanti ye nijāḥ |",
    "GK22vispancu:7845": " vadhaḥ rājya-kṛtāṃ rājñāṃ tad rājyaṃ dūratas tyajet ||Panc_5.67||",
    "GK22vispancu:7846": " kaulika āha-satyam uktaṃ bhavatyā |",
    "GK22vispancu:7847": " tat kathaya kiṃ prārthaye ?",
    "GK22vispancu:7848": " sāha-tvaṃ tāvad ekaṃ paṭaṃ nityam eva niṣpādayasi |",
    "GK22vispancu:7849": " tena sarvā vyaya-śuddhiḥ sampadyate |",
    "GK22vispancu:7850": " idānīṃ tvam ātmano 'nyad bāhu-yugalaṃ dvitīyaṃ śiraś ca yācasva, yena paṭa-dvayaṃ sampādayasi purataḥ pṛṣṭhataś ca |",
    "GK22vispancu:7851": " ekasya mūlyena gṛḥe yathā-pūrvaṃ vyayaṃ sampādayiṣyasi, dvitīyasya mūlyena viśeṣa-kṛtyāni kariṣyasi |",
    "GK22vispancu:7852": " evaṃ saukhyena svajāti-madhye ślāghyamānasya kālo yāsyati, loka-dvayasyopārjanā ca bhaviṣyati",
    "GK22vispancu:7853": " so 'pi tad ākarṇya prahṛṣṭaḥ prāha-sādhu pativrate ! sādhu ! yuktam uktaṃ bhavatyā |",
    "GK22vispancu:7854": " tad evaṃ kariṣyāmi |",
    "GK22vispancu:7855": " eṣa me niścayaḥ |",
    "GK22vispancu:7856": " tato 'sau gatvā vyantaraṃ prārthayāṃcakre-bho, yadi mamepsitaṃ prayacchasi",
    "GK22vispancu:7857": " tat dehi me dvitīyaṃ bāhu-yugalaṃ śiraś ca |",
    "GK22vispancu:7858": " evam abhihite tat-kṣaṇād eva sa dviśirāś caturbāhuś ca sañjātaḥ |",
    "GK22vispancu:7859": " tato",
    "GK22vispancu:7860": " hṛṣṭa-manā yāvad gṛham āgacchati tāval-lokaiḥ rākṣaso 'yam iti mānyamānair laguḍa-pāṣāṇa-prahārais tāḍito mṛtaś ca |",
    "GK22vispancu:7861": " ato 'haṃ bravīmi-yasya nāsti svayaṃ prajñā iti |",
    "GK22vispancu:7862": " cakradhara āha-bhoḥ ! satyam etat |",
    "GK22vispancu:7863": " sarvo 'pi jano 'śraddeyām āśāpiśācikāṃ prāpya hāsya-padavīṃ yāti |",
    "GK22vispancu:7864": " athavā sādhv idam ucyate kenāpi-",
    "GK22vispancu:7865": " anāgatavatīṃ cintām asambhāvyāṃ karoti yaḥ |",
    "GK22vispancu:7866": " sa eva pāṇḍuraḥ śete soma-śarma-pitā yathā ||Panc_5.68||",
    "GK22vispancu:7867": " suvarṇasiddhir āha-katham etat ?",
    "GK22vispancu:7868": " so 'bravīt-",
    "GK22vispancu:7869": " kathā 8",
    "GK22vispancu:7870": " soma-śarma-pitṛ-kathā",
    "GK22vispancu:7871": " kasmiṃścin nagare kaścit svabhāva-kṛpaṇo nāma brāhmaṇaḥ prativasati sma |",
    "GK22vispancu:7872": " tasya bhikṣārjitaiḥ saktubhir bhukta-śeṣaiḥ kalaśaḥ sampūritaḥ |",
    "GK22vispancu:7873": " taṃ ca ghaṭaṃ nāgadante'valambya tasyādhastāt khaṭvāṃ nidhāya satatam eka-dṛṣṭyā",
    "GK22vispancu:7874": " tam avalokayati |",
    "GK22vispancu:7875": " atha kadācid rātrau suptaś cintayāmāsa-yat paripūrṇo 'yaṃ ghaṭas tāvat saktubhir vartate",
    "GK22vispancu:7876": " tad yadi durbhikṣaṃ bhavati, tad anena rūpyakāṇāṃ",
    "GK22vispancu:7877": " śatam utpatsyate |",
    "GK22vispancu:7878": " tatas tena mayājād vayaṃ grahītavyam |",
    "GK22vispancu:7879": " tataḥ",
    "GK22vispancu:7880": " ṣāṇ-māsikam āprasava-vaśāt tābhyāṃ yūthaṃ bhaviṣyati |",
    "GK22vispancu:7881": " tato 'jābhiḥ",
    "GK22vispancu:7882": " prabhūtā gā grahīṣyāmi |",
    "GK22vispancu:7883": " gobhir mahiṣīḥ |",
    "GK22vispancu:7884": " mahiṣīr baḍavāḥ |",
    "GK22vispancu:7885": " baḍavā-prasavataḥ prabhūtā aśvā bhaviṣyanti |",
    "GK22vispancu:7886": " teṣāṃ vikrayāt prabhūtaṃ suvarṇaṃ bhaviṣyati |",
    "GK22vispancu:7887": " suvarṇena catuḥśālaṃ gṛhaṃ sampatsyate |",
    "GK22vispancu:7888": " tataḥ kaścid brāhmaṇo mama gṛham āgatya prāpta-vayaskāṃ rūpāḍhyāṃ kanyāṃ mahyaṃ dāsyati",
    "GK22vispancu:7889": " tat-sakāśāṭ putro me bhaviṣyati |",
    "GK22vispancu:7890": " tasyāḥaṃ somaśarmā iti nāma kariṣyāmi |",
    "GK22vispancu:7891": " tatas tasmin jānu-calana-yogye sañjāte'haṃ pustakaṃ",
    "GK22vispancu:7892": " gṛhītvāśva-śālāyāḥ pṛṣṭha-deśe upaviṣṭas tad-avadhārayiṣyāmi |",
    "GK22vispancu:7893": " atrāntare somaśarmā māṃ dṛṣṭvā janany-utsaṅgāj jānu-calana-paro",
    "GK22vispancu:7894": " 'śva-khurāsanna-vartī mat-samīpam āgamiṣyati |",
    "GK22vispancu:7895": " tato 'haṃ brāhmaṇīṃ kopāviṣṭo 'bhidhāsyāmi-gṛhāṇa tāvad bālakam |",
    "GK22vispancu:7896": " sāpi",
    "GK22vispancu:7897": " gṛha-karma-vyagratayāsmad-vacanaṃ na śroṣyati |",
    "GK22vispancu:7898": " tato 'haṃ samutthāya tāṃ pāda-prahāreṇa tāḍayiṣyāmi |",
    "GK22vispancu:7899": " evaṃ tena dhyāna-sthitena tathaiva pāda-prahāro datto yathā sa ghaṭo",
    "GK22vispancu:7900": " bhagnaḥ, svayaṃ ca saktubhiḥ pāṇḍuratāṃ gataḥ |",
    "GK22vispancu:7901": " ato 'haṃ",
    "GK22vispancu:7902": " bravīmi-anāgatavatīṃ cintām iti |",
    "GK22vispancu:7903": " suvarṇasiddhir āha-evam etat |",
    "GK22vispancu:7904": " kas te doṣaḥ, yataḥ sarvo 'pi lobhena viḍambito bādhyate ? uktaṃ ca-",
    "GK22vispancu:7905": " yo laulyāt kurute naivodarkam avekṣate |",
    "GK22vispancu:7906": " viḍambanām avāpnoti sa yathā candra-bhūpatiḥ ||Panc_5.69||",
    "GK22vispancu:7907": " cakradhara āha-katham etat ?",
    "GK22vispancu:7908": " sa āha-",
    "GK22vispancu:7909": " kathā 9",
    "GK22vispancu:7910": " candra-bhūpati-kathā",
    "GK22vispancu:7911": " kasmiṃścin nagare candro nāma bhūpatiḥ prativasati sma |",
    "GK22vispancu:7912": " tasya putrā vānara-krīḍā-ratā vānara-yūthaṃ nityam evāneka-bhojana-bhakṣyādibhiḥ",
    "GK22vispancu:7913": " puṣṭiṃ nayanti sma |",
    "GK22vispancu:7914": " atha vānarādhipo yaḥ sa",
    "GK22vispancu:7915": " auśanasa-bārhaspatya-cāṇakya-mata-vit tad-anuṣṭhātā ca tat-sarvān apy adhyāpayati sma |",
    "GK22vispancu:7916": " atha tasmin rāja-gṛhe laghu-kumāra-vāhana-yogyaṃ meṣa-yūtham asti |",
    "GK22vispancu:7917": " tan-madhyād eko jihvā-laulyād ahar-niśaṃ niḥśaṅkaṃ mahānase praviśya yat paśyati tat sarvaṃ bhakṣayati |",
    "GK22vispancu:7918": " te ca sūpakar yat kiñcit kāṣṭhaṃ mṛṇ-mayaṃ",
    "GK22vispancu:7919": " bhājanaṃ kāṃsya-pātraṃ tāmra-pātraṃ vā paśyanti tenāśu tāḍayanti |",
    "GK22vispancu:7920": " so 'pi vānara-yūthapas tad dṛṣṭvā vyacintayat-aho meṣa-sūpakāra-kalaho",
    "GK22vispancu:7921": " 'yaṃ vānarāṇāṃ kṣayāya bhaviṣyati |",
    "GK22vispancu:7922": " yato 'nna-rasāsvāda-lampaṭo 'yaṃ meṣo,",
    "GK22vispancu:7923": " mahā-kopāś ca sūpakārā yathāsanna-vastunā praharanti |",
    "GK22vispancu:7924": " tad yadi vastuno",
    "GK22vispancu:7925": " 'bhāvāt kadācid ulmukena tāḍayiṣyanti, tadorṇā-pracuro 'yaṃ meṣaḥ svalpenāpi vahninā prajvalayiṣyati",
    "GK22vispancu:7926": " tad dahyamānaḥ punar aśva-kuṭyāṃ",
    "GK22vispancu:7927": " samīpa-vartinyāṃ pravekṣyati |",
    "GK22vispancu:7928": " sāpi tṛṇa-prācuryāj jvaliṣyati |",
    "GK22vispancu:7929": " tato 'śvā",
    "GK22vispancu:7930": " vahni-dāham avāpsyanti |",
    "GK22vispancu:7931": " śālihotreṇa punar etad uktaṃ yat-vānara-vasayāśvānāṃ vahni-dāha-doṣaḥ",
    "GK22vispancu:7932": " praśāmyati |",
    "GK22vispancu:7933": " tan nūnam etena bhāvyam atra niścayaḥ |",
    "GK22vispancu:7934": " evaṃ niścitya sarvān vānarān āhūya rahasi provāca, yat-",
    "GK22vispancu:7935": " meṣeṇa sūpakārāṇāṃ kalaho yatra jāyate |",
    "GK22vispancu:7936": " sa bhaviṣyaty asandigdhaṃ vānarāṇāṃ kṣayāvahaḥ ||Panc_5.70||",
    "GK22vispancu:7937": " tasmāt syāt kalaho yatra gṛhe nityam akāraṇaḥ |",
    "GK22vispancu:7938": " tad-gṛhaṃ jīvitaṃ vāñchan dūrataḥ parivarjayet ||Panc_5.71||",
    "GK22vispancu:7939": " kalahāntāni harmyāṇi kuvākyāntaṃ ca sauhṛdam |",
    "GK22vispancu:7940": " kurājāntāni rāṣṭrāṇi kukarmāntaṃ yaśo nṛṇām ||Panc_5.72||",
    "GK22vispancu:7941": " tan na yāvat sarveṣāṃ saṅkṣayo bhavati, tāvad evaitad rāja-gṛhaṃ santyajya vanaṃ gacchāmaḥ",
    "GK22vispancu:7942": " atha tat tasya vacanam aśraddheyaṃ śrutvā madoddhatā vānarāḥ prahasya procuḥ-bho bhavato vṛddha-bhāvād",
    "GK22vispancu:7943": " sañjātaṃ, yenaitad bravīṣi |",
    "GK22vispancu:7944": " uktaṃ ca-",
    "GK22vispancu:7945": " vadanaṃ daśanair hīnaṃ lālā sravati nityaśaḥ |",
    "GK22vispancu:7946": " na matiḥ sphurati kvāpi bāle vṛddhe viśeṣataḥ ||Panc_5.73||",
    "GK22vispancu:7947": " na vayaṃ svarga-samānopabhogān nānā-vidhān bhakṣya-viśeṣān rāja-putraiḥ",
    "GK22vispancu:7948": " sva-dattān amṛta-kalpān parityajya tatrāṭavyāṃ kaṣāya-kaṭu-tikta-kṣāra-rūkṣa-phalāni bhakṣayiṣyāmaḥ",
    "GK22vispancu:7949": " tac chrutvāśru-kaluṣāṃ dṛṣṭiṃ kṛtvā sa provāca-re re mūrkhāḥ ! yūyam etasya sukhasya pariṇāmaṃ na jānītha |",
    "GK22vispancu:7950": " kiṃ pāka-rasāsvādana-prāyam etat sukhaṃ pariṇāme viṣavad bhaviṣyati |",
    "GK22vispancu:7951": " tad ahaṃ kula-kṣayaṃ svayaṃ nāvalokayiṣyāmi |",
    "GK22vispancu:7952": " sāmprataṃ vanaṃ yāsyāmi |",
    "GK22vispancu:7953": " uktaṃ ca-",
    "GK22vispancu:7954": " mitraṃ vyasana-samprāptaṃ sva-sthānaṃ para-pīḍanam |",
    "GK22vispancu:7955": " dhanyās te ye na paśyanti deśa-bhaṅgaṃ kula-kṣayam ||Panc_5.74||",
    "GK22vispancu:7956": " evam abhidhāya sarvāṃs tān parityajya sa yūthādhipo 'ṭavyāṃ gataḥ |",
    "GK22vispancu:7957": " atha tasmin gate'nyasmin ahani sa meṣo mahānase praviṣṭo, yāvat sūpakāreṇa nānyat kiñcit samāsāditaṃ tāvad ardha-jvalita-kāṣṭhena tāḍyamāno",
    "GK22vispancu:7958": " jājvalyamana-śarīraḥ śabdāyamāno 'śva-kuṭyāṃ pratyāsanna-vartinyāṃ",
    "GK22vispancu:7959": " praviṣṭaḥ |",
    "GK22vispancu:7960": " tatra tṛṇa-prācurya-yuktāyāṃ kṣitau tasya praluṭhataḥ sarvatrāpi",
    "GK22vispancu:7961": " vahni-jvālās tathā samutthitā yathā kecid aśvāḥ sphuṭita-locanāḥ pañcatvaṃ gatāḥ |",
    "GK22vispancu:7962": " kecid bandhanāni troṭayitvā ardha-dagdha-śarīrā itaś cetaś ca",
    "GK22vispancu:7963": " hreṣāyamāṇā dhāvamānā sarvam api jana-samūham ākulīcakruḥ |",
    "GK22vispancu:7964": " atrāntare rājā saviṣādaḥ śālihotrajñān vaidyān āhūya provāca-bhoḥ !",
    "GK22vispancu:7965": " procyatām eṣām aśvānāṃ kaścid dāhopaśamanopāyaḥ |",
    "GK22vispancu:7966": " te'pi śāstrāṇi vilokya procuḥ-deva ! proktam atra viṣaye bhagavatā",
    "GK22vispancu:7967": " śālihotreṇa, yat-",
    "GK22vispancu:7968": " kapīnāṃ medasā doṣo vahni-dāha-samudbhavā |",
    "GK22vispancu:7969": " aśvānāṃ nāśam abhyeti tamaḥ sūryodaye yathā ||Panc_5.75||",
    "GK22vispancu:7970": " tat kriyatām etac cikitsitāṃ drāk, yāvad ete na dāha-doṣeṇa vinaśyanti |",
    "GK22vispancu:7971": " so 'pi tad ākarṇya samasta-vānara-vadham ādiṣṭavān |",
    "GK22vispancu:7972": " kiṃ bahunā, sarve'pi",
    "GK22vispancu:7973": " te vānarā vividhāyudha-laguḍa-pāṣāṇādibhir vyāpāditāḥ iti |",
    "GK22vispancu:7974": " atha so 'pi vānara-yūthapas taṃ",
    "GK22vispancu:7975": " putra-pautra-bhrātṛ-suta-bhāgineyādi-saṅkṣayaṃ jñātvā viṣādam upagataḥ |",
    "GK22vispancu:7976": " santyaktāhāra-kriyo vanād vanaṃ paryaṭati |",
    "GK22vispancu:7977": " acintayac ca-katham ahaṃ tasya nṛpāpasadayānṛṇatā-kṛtyenāpakṛtyaṃ kariṣyāmi |",
    "GK22vispancu:7978": " uktaṃ ca-",
    "GK22vispancu:7979": " marṣayed dharṣaṇāṃ yo 'tra vaṃśajāṃ para-nirmitām |",
    "GK22vispancu:7980": " bhayād vā yadi vā kāmāt sa jñeyaḥ puruṣādhamaḥ ||Panc_5.76||",
    "GK22vispancu:7981": " atha tena vṛddha-vānareṇa kutracit pipāsākulena bhramatā",
    "GK22vispancu:7982": " padminī-khaṇḍa-maṇḍitaṃ saraḥ samāsāditam |",
    "GK22vispancu:7983": " tad yāvat sūkṣmekṣikayāvalokayati tāvad vanacara-manuṣyāṇāṃ pada-paṅkti-pradeśo 'sti",
    "GK22vispancu:7984": " na niṣkramaṇam |",
    "GK22vispancu:7985": " tataś cintitam-nūnam atra ākrānte duṣṭa-grāheṇa bhāvyam |",
    "GK22vispancu:7986": " tat-padminī-nālam ādāya dūrastho 'pi jalaṃ pibāmi |",
    "GK22vispancu:7987": " tathānuṣṭhite tan-madhyād rākṣaso niṣkramya ratna-mālā-vibhūṣita-kaṇṭhas",
    "GK22vispancu:7988": " tam uvāca-bhoḥ ! atra yaḥ salile praveśaṃ karoti sa me bhakṣyaḥ iti |",
    "GK22vispancu:7989": " tan nāsti dhūrtataras tvat-samo 'nyo yaḥ pānīyam anena vidhinā pibati |",
    "GK22vispancu:7990": " tatas tuṣṭo 'haṃ, prārthayasva hṛdaya-vāñchitam |",
    "GK22vispancu:7991": " kapir āha-bhoḥ ! kiyatī me bhakṣaṇa-śaktiḥ ?",
    "GK22vispancu:7992": " sa āha-śata-sahasrāyuta-lakṣāṇy api jala-praviṣṭāni bhakṣayāmi |",
    "GK22vispancu:7993": " bāhyataḥ śṛgālo 'pi māṃ dharṣayati |",
    "GK22vispancu:7994": " vānara āha-asti me kenacid bhūpatinā sahātyantaṃ vairam |",
    "GK22vispancu:7995": " yady enāṃ ratna-mālāṃ me prayacchasi, tat parivāram api taṃ bhūpatiṃ vākya-prapañcena lobhayitvātra sarasi praveśayāmi |",
    "GK22vispancu:7996": " so 'pi śraddheyaṃ vacas tasya śrutvā ratna-mālāṃ dattvā prāha-bho mitra !",
    "GK22vispancu:7997": " yat samucitaṃ bhavati tat kartavyam iti |",
    "GK22vispancu:7998": " vānaro 'pi ratna-mālā-vibhūṣita-kaṇṭho vṛkṣa-prāsādeṣu paribhraman janair dṛṣṭaḥ |",
    "GK22vispancu:7999": " pṛṣṭaś ca-bho yūthapa ! bhavān iyantaṃ kālaṃ kutra sthitaḥ ?",
    "GK22vispancu:8000": " bhavatā īdṛg ratna-mālā kutra labdhā ? dīptyā sūryam api tiraskaroti |",
    "GK22vispancu:8001": " vānaraḥ prāha-asti kutracid araṇye guptataraṃ mahat saro dhanada-nirmitam",
    "GK22vispancu:8002": " | tatra sūrye'rdhodite ravi-vāre yaḥ kaścin nimajjati, sa dhanada-prasādād",
    "GK22vispancu:8003": " īdṛg-ratna-mālā-vibhūṣita-kaṇṭho niḥsarati |",
    "GK22vispancu:8004": " atha bhūbhujā tad ākarṇya, sa vānaraḥ samāhūtaḥ |",
    "GK22vispancu:8005": " pṛṣṭaś ca-bho yūthādhipa",
    "GK22vispancu:8006": " ! kiṃ satyam etat ? ratna-mālā-sanāthaṃ saro 'sti kvāpi ?",
    "GK22vispancu:8007": " kapir āha-svāmin ! eṣa pratyakṣatayā mat-kaṇṭha-sthitayā ratna-mālayā",
    "GK22vispancu:8008": " pratyayas te |",
    "GK22vispancu:8009": " tad yadi ratna-mālayā prayojanaṃ tan mayā saha kam api",
    "GK22vispancu:8010": " preṣaya, yena darśayāmi |",
    "GK22vispancu:8011": " tac chrutvā nṛpatir āha-yady evaṃ tad ahaṃ sa-parijanaḥ svayam eṣyāmi,",
    "GK22vispancu:8012": " yena prabhūtā ratna-mālā utpadyate |",
    "GK22vispancu:8013": " vānara āha-evaṃ kriyatām |",
    "GK22vispancu:8014": " tathānuṣṭhite bhūpatinā saha ratna-mālā-lobhena sarve kalatra-bhṛtyāḥ",
    "GK22vispancu:8015": " prasthitāḥ |",
    "GK22vispancu:8016": " vānaro 'pi rājñā dolādhirūḍhena svotsaṅge āropitaḥ sukhena prīti-pūrvam ānīyate |",
    "GK22vispancu:8017": " athavā sādhv idam ucyate-",
    "GK22vispancu:8018": " tṛṣṇe devi namas tubhyaṃ yayā vittānvitā api |",
    "GK22vispancu:8019": " akṛtyeṣu niyojyante bhrāmante durgameṣv api ||Panc_5.77||",
    "GK22vispancu:8020": " tathā ca-",
    "GK22vispancu:8021": " icchati śatī sahasraṃ sahasrī lakṣam īhate |",
    "GK22vispancu:8022": " lakṣādhipas tathā rājyaṃ rājyasthaḥ svargam īhate ||Panc_5.78||",
    "GK22vispancu:8023": " jīryante jīryataḥ keśāḥ dantā jīryanti jīryataḥ |",
    "GK22vispancu:8024": " jīryataś cakṣuṣī śrotre tṛṣṇaikā taruṇāyate ||Panc_5.79||",
    "GK22vispancu:8025": " atha tat-saraḥ samāsādya vānaraḥ pratyūṣa-samaye rājānam uvāca-deva !",
    "GK22vispancu:8026": " atrārdhodite sūrye'ntaḥ-praviṣṭānāṃ siddhir bhavati tat sarvo 'pi jana ekadaiva praviśatu",
    "GK22vispancu:8027": " tvayā punar mayā saha praveṣṭavyaṃ, yena",
    "GK22vispancu:8028": " pūrva-dṛṣṭa-sthānam āsādya, prabhūtās te ratna-mālā darśayāmi |",
    "GK22vispancu:8029": " atha praviṣṭās te lokāḥ sarve bhakṣitā rākṣasena |",
    "GK22vispancu:8030": " atha teṣu ciramāṇeṣu rājā vānaram āha-bho yūthādhipa kim iti cirāyate me parijanaḥ ?",
    "GK22vispancu:8031": " tac chrutvā vānaraḥ satvaraṃ vṛkṣam āruhya rājānam uvāca-bho",
    "GK22vispancu:8032": " duṣṭa-narapate ! rākṣasenāntaḥ-salila-sthitena bhakṣitās te parijanaḥ |",
    "GK22vispancu:8033": " sādhitaṃ mayā kula-kṣayajaṃ vairam, tad gamyatām |",
    "GK22vispancu:8034": " tvaṃ svāmīti matvā nātra praveśitaḥ |",
    "GK22vispancu:8035": " uktaṃ ca-",
    "GK22vispancu:8036": " kṛte pratikṛtaṃ kuryād dhiṃsite pratihiṃsitam |",
    "GK22vispancu:8037": " na tatra doṣaṃ paśyāmi yo duṣṭe duṣṭam ācaret ||Panc_5.80||",
    "GK22vispancu:8038": " tat tvayā mama kula-kṣayaḥ kṛtaḥ mayā punas tava iti |",
    "GK22vispancu:8039": " athaitad ākarṇya rājā kopāviṣṭaḥ padātir ekākī yathāyāta-mārgeṇa",
    "GK22vispancu:8040": " niṣkrāntaḥ |",
    "GK22vispancu:8041": " atha tasmin bhūpatau gate rākṣasa-spṛṣṭo jalān niṣkramya sānandam idam āha-",
    "GK22vispancu:8042": " hataḥ śatruḥ kṛtaṃ mitraṃ ratna-mālā na hāritā |",
    "GK22vispancu:8043": " nālena pibatā toyaṃ bhavatā sādhu vānara ||Panc_5.81||",
    "GK22vispancu:8044": " ato 'haṃ bravīmi-yo laulyāt kurute karma iti |",
    "GK22vispancu:8045": " evam uktvā bhūyo 'pi sa cakradharam āha-bho mitra ! preṣaya māṃ, yena",
    "GK22vispancu:8046": " sva-gṛhaṃ gacchāmi |",
    "GK22vispancu:8047": " cakradhara āha-bhadra ! āpad-arthe dhana-mitra-saṅgrahaḥ kriyate |",
    "GK22vispancu:8048": " tan mām evaṃvidhaṃ tyaktvā kva yāsyasi ? uktaṃ ca-",
    "GK22vispancu:8049": " yas tyaktvā sāpadaṃ mitraṃ yāti niṣṭhuratāṃ vahan |",
    "GK22vispancu:8050": " kṛtaghnas tena pāpena narake yāty asaṃśayam ||Panc_5.82||",
    "GK22vispancu:8051": " suvarṇasiddhir āha-bhoḥ, satyam etad yadi gamya-sthāne śaktir bhavati |",
    "GK22vispancu:8052": " etat punar manuṣyāṇām agamya-sthānam |",
    "GK22vispancu:8053": " nāsti kasyāpi tvām unmocayituṃ śaktiḥ aparaṃ yathā yathā cakra-bhrama-vedanayā tava mukha-vikāraṃ paśyāmi tathā tathāham etaj jānāmi yat drāg gacchāmi mā kaścin mamāpy anartho",
    "GK22vispancu:8054": " bhaved iti |",
    "GK22vispancu:8055": " yataḥ-",
    "GK22vispancu:8056": " yādṛśī vadana-cchāyā dṛśyate tava vānara |",
    "GK22vispancu:8057": " vikālena gṛhīto 'si yaḥ paraiti sa jīvati ||Panc_5.83||",
    "GK22vispancu:8058": " cakradhara āha-katham etat ?",
    "GK22vispancu:8059": " so 'bravīt-",
    "GK22vispancu:8060": " kathā 10",
    "GK22vispancu:8061": " vikāla-vānara-kathā",
    "GK22vispancu:8062": " kasmiṃścin nagare bhadraseno nāma rājā prativasati sma |",
    "GK22vispancu:8063": " tasya",
    "GK22vispancu:8064": " sarva-lakṣaṇa-sampannā ratnavatī nāma kanyāsti |",
    "GK22vispancu:8065": " tāṃ kaścid rākṣaso jihīrṣati |",
    "GK22vispancu:8066": " rātrāv āgatyopabhuṅkte, paraṃ kṛta-rakṣopadhānāṃ tāṃ hartuṃ na",
    "GK22vispancu:8067": " śaknoti |",
    "GK22vispancu:8068": " sāpi tat-samaye rakṣaḥ-sānnidhyajām avasthām anubhavati kampādibhiḥ |",
    "GK22vispancu:8069": " ekam atikrāmati kāle kadācit sa rākṣaso madhya-niśāyāṃ gṛha-koṇe sthitaḥ |",
    "GK22vispancu:8070": " sāpi rāja-kanyā sva-sakhīm uvāca-sakhi ! paśyaiṣa vikālaḥ samaye nityam eva māṃ kadarthayati",
    "GK22vispancu:8071": " asti tasya durātmanaḥ pratiṣedhopāyaḥ kaścit ?",
    "GK22vispancu:8072": " tac chrutvā rākṣaso 'pi vyacintayat-nūnaṃ yathāhaṃ tathānyo 'pi kaścid",
    "GK22vispancu:8073": " vikāla-nāmāsyā haraṇāya nityam evāgacchati |",
    "GK22vispancu:8074": " paraṃ so 'py enāṃ hartuṃ na",
    "GK22vispancu:8075": " śaknoti |",
    "GK22vispancu:8076": " tat tāvad aśva-rūpaṃ kṛtvāśva-madhya-gato nirīkṣayāmi |",
    "GK22vispancu:8077": " kiṃ-rūpaḥ sa kiṃ-prabhāvaś ceti ? evaṃ rākṣaso 'śva-rūpaṃ kṛtvāśvānāṃ madhye tiṣṭhati |",
    "GK22vispancu:8078": " tathānuṣṭhite niśītha-samaye rāja-gṛhe kaścid aśva-cauraḥ praviṣṭaḥ |",
    "GK22vispancu:8079": " sa ca sarvān aśvān avalokya taṃ rākṣasam aśvatamaṃ vijñāyādhirūḍhaḥ |",
    "GK22vispancu:8080": " atrāntare rākṣasaś cintayāmāsa-nūnam eṣa vikāla-nāmā māṃ cauraṃ matvā",
    "GK22vispancu:8081": " kopān nihantum āgataḥ |",
    "GK22vispancu:8082": " tat kiṃ karomi ? evaṃ cintayan so 'pi tena khalīnaṃ mukhe nidhāya kaśāghātena tāḍitaḥ |",
    "GK22vispancu:8083": " athāsau bhaya-trasta-manāḥ",
    "GK22vispancu:8084": " pradhāvitum ārabdhaḥ |",
    "GK22vispancu:8085": " cauro 'pi dūraṃ gatvā khalīnākarṣaṇena taṃ sthiraṃ kartum ārabdhavān |",
    "GK22vispancu:8086": " sa tu vegād vegataraṃ gacchati |",
    "GK22vispancu:8087": " atha taṃ tathāgaṇita-khalīnākarṣaṇaṃ matvā cauraś cintayāmāsa-aho naivaṃ-vidhā vājino bhavanty agaṇita-khalīnāḥ |",
    "GK22vispancu:8088": " tan nūnam anenāśva-rūpeṇa rākṣasena bhavitavyam |",
    "GK22vispancu:8089": " yadyapi kañcit pāṃsulaṃ",
    "GK22vispancu:8090": " bhūmi-deśam avalokayāmi tad ātmānaṃ tatra pātayāmi |",
    "GK22vispancu:8091": " nānyathā me jīvitavyam asti |",
    "GK22vispancu:8092": " evaṃ cintayata iṣṭa-devatāṃ smaratas tasya so 'śvo baṭa-vṛkṣasya tale niṣkrāntaḥ |",
    "GK22vispancu:8093": " cauro 'pi baṭa-praroham āsādya tatraiva vilagnaḥ |",
    "GK22vispancu:8094": " tato dvāv api tau pṛthag-bhūtau paramānanda-bhājau jīvita-viṣaye labdha-pratyāśau",
    "GK22vispancu:8095": " sampannau |",
    "GK22vispancu:8096": " atha tatra baṭe kaścid rākṣasa-suhṛd vānaraḥ sthita āsīt |",
    "GK22vispancu:8097": " tena rākṣasaṃ trastam ālokya vyāhṛtam-bho mitra ! kim eva alāyyate'līka-bhayena ? tad bhakṣyo 'yaṃ mānuṣaḥ bhakṣyatām |",
    "GK22vispancu:8098": " so 'pi vānara-vaco niśamya, svarūpam ādhāya śaṅkita-manāḥ skhalita-gatir",
    "GK22vispancu:8099": " nivṛttaḥ |",
    "GK22vispancu:8100": " cauro 'pi taṃ vānarāhūtaṃ jñātvā kopāt tasya lāṅgulaṃ",
    "GK22vispancu:8101": " lambamānaṃ mukhe nidhāya carvitavān |",
    "GK22vispancu:8102": " vānaro 'pi taṃ rākṣasābhyadhikaṃ manyamāno bhayān na kiñcid uktavān |",
    "GK22vispancu:8103": " kevalaṃ vyathārto nimīlita-nayanas tiṣṭhati |",
    "GK22vispancu:8104": " rākṣaso 'pi taṃ tathā-bhūtam",
    "GK22vispancu:8105": " avalokya ślokam enam apaṭhat-",
    "GK22vispancu:8106": " yādṛśī vacana-cchāyā dṛśyate tava vānara |",
    "GK22vispancu:8107": " vikālena gṛhīto 'si yaḥ paraiti sa jīvati ||Panc_5.84||",
    "GK22vispancu:8108": " ity uktvā praṇaṣṭaś ca |",
    "GK22vispancu:8109": " tat preṣaya māṃ yena gṛhaṃ gacchāmi |",
    "GK22vispancu:8110": " tvaṃ punar anubhuṅkṣvātra sthita eva lobha-vṛkṣa-phalam |",
    "GK22vispancu:8111": " cakradhara āha-bhoḥ akāraṇam etat |",
    "GK22vispancu:8112": " daiva-vaśāt sampadyate nṛṇāṃ śubhāśubham |",
    "GK22vispancu:8113": " uktaṃ ca-",
    "GK22vispancu:8114": " durgas trikūṭaḥ parikhā samudro rakṣāṃsi yodhā dhanadāc ca vittam |",
    "GK22vispancu:8115": " śāstraṃ ca yasyośanasā praṇītaṃ sa rāvaṇo daiva-vaśād vipannaḥ ||Panc_5.85||",
    "GK22vispancu:8116": " tathā ca-",
    "GK22vispancu:8117": " andhakaḥ kubjakaś caiva tristanī rāja-kanyakā |",
    "GK22vispancu:8118": " trayo 'py anyāyataḥ siddhāḥ saṃmukhe karmaṇi sthite ||Panc_5.86||",
    "GK22vispancu:8119": " suvarṇa-siddhiḥ prāha-katham etat ?",
    "GK22vispancu:8120": " so 'bravīt-",
    "GK22vispancu:8121": " kathā 11",
    "GK22vispancu:8122": " andhaka-kubjaka-tristanī-kathā",
    "GK22vispancu:8123": " asty atra dharā-tala uttarā-pathe madhu-puraṃ nāma nagaram |",
    "GK22vispancu:8124": " tatra madhusenā nāma rājā babhūva |",
    "GK22vispancu:8125": " tasya kadācid viṣaya-sukham anubhavatas tristanī kanyā babhūva |",
    "GK22vispancu:8126": " atha tāṃ trastanīṃ jātāṃ śrutvā sa rājā kañcukinaḥ provāca, yad-bhos tyajyatām iyaṃ trastanī gatvā dūre'raṇye",
    "GK22vispancu:8127": " yathā kaścin na jānāti |",
    "GK22vispancu:8128": " tac chrutvā kañcukinaḥ procuḥ-mahārāja jñāyate yad aniṣṭa-kāriṇī tristanī kanyā bhavati |",
    "GK22vispancu:8129": " tathāpi brāhmaṇam āhūya praṣṭavyāḥ, yena loka-dvayaṃ na",
    "GK22vispancu:8130": " virudhyate, yataḥ-",
    "GK22vispancu:8131": " yaḥ satataṃ paripṛcchati śṛṇoti sandhārayaty aniśam |",
    "GK22vispancu:8132": " tasya divākara-kiraṇair nalinīva vivardhate buddhiḥ ||Panc_5.87||",
    "GK22vispancu:8133": " tathā ca-",
    "GK22vispancu:8134": " pṛcchakena sadā bhāvyaṃ puruṣeṇa vijānatā |",
    "GK22vispancu:8135": " rākṣasendra-gṛhīto 'pi praśnān mukto dvijaḥ purā ||Panc_5.88||",
    "GK22vispancu:8136": " rājā āha--katham etat ?",
    "GK22vispancu:8137": " te procuḥ-",
    "GK22vispancu:8138": " kathā 12",
    "GK22vispancu:8139": " caṇḍakarma-nāma-rākṣasa-kathā",
    "GK22vispancu:8140": " deva ! kasmiṃścid vanoddeśe caṇḍakarmā nāma rākṣasaḥ prativasati sma |",
    "GK22vispancu:8141": " ekadā tena bhramatāṭavyāṃ kaścid brāhmaṇaḥ samāsāditaḥ |",
    "GK22vispancu:8142": " tatas tasya skandham āruhya provāca-bho agresaro gamyatām |",
    "GK22vispancu:8143": " brāhmaṇo 'pi bhaya-trasta-manās tam ādāya prasthitaḥ |",
    "GK22vispancu:8144": " atha tasya kamalodara-komalau pādau dṛṣṭvā brāhmaṇo rākṣasam apṛcchat-bhoḥ ! kim",
    "GK22vispancu:8145": " evaṃ-vidhau te pādāv atikomalau ?",
    "GK22vispancu:8146": " rākṣasa āha-bhoḥ ! vratam asti, nāham ārdra-pādo bhūmiṃ spṛśāmi |",
    "GK22vispancu:8147": " tatas tac chrutvātmano mokṣopāyaṃ cintayaṃs tat-saraḥ prāptaḥ |",
    "GK22vispancu:8148": " tato",
    "GK22vispancu:8149": " rākṣasenābhihitaṃ-bhoḥ ! yāvad ahaṃ snānaṃ kṛtvā devatārcana-vidhiṃ",
    "GK22vispancu:8150": " vidhāyāgacchāmi tāvat tvayātaḥ sthānād anyatra na gantavyam |",
    "GK22vispancu:8151": " tathānuṣṭhite divjaś cintayāmāsa-nūnaṃ devatārcana-vidher ūrdhvaṃ mām eṣa",
    "GK22vispancu:8152": " bhakṣayiṣyati |",
    "GK22vispancu:8153": " tad drutataraṃ gacchāmi, yenaiṣa ārdra-pādo na mama pṛṣṭham eṣyati |",
    "GK22vispancu:8154": " tathānuṣṭhite rākṣaso vrata-bhaṅga-bhayāt tasya pṛṣṭhaṃ na gataḥ |",
    "GK22vispancu:8155": " ato",
    "GK22vispancu:8156": " 'haṃ bravīmi-pṛcchakena sadā bhāvyam iti |",
    "GK22vispancu:8157": " atha tebhyas tac chrutvā-rājā dvijān āhūya provāca-bho brāhmaṇāḥ !",
    "GK22vispancu:8158": " tristanī me kanyā samutpannā, tat kiṃ tasyāḥ pratividhānam asti, na vā ?",
    "GK22vispancu:8159": " hīnāṅgī vādhikāṅgī vā yā bhavet kanyakā nṛṇām |",
    "GK22vispancu:8160": " bhartuḥ syāt sā vināśāya sva-śīla-nidhanāya ca ||Panc_5.89||",
    "GK22vispancu:8161": " yā punas tristanī kanyā yāti locana-gocaram |",
    "GK22vispancu:8162": " pitaraṃ nāśaty eva sā drutaṃ nātra saṃśayaḥ ||Panc_5.90||",
    "GK22vispancu:8163": " tasmād asyā darśanaṃ pariharatu devaḥ |",
    "GK22vispancu:8164": " tathā yadi kaścid udvāhayati, tad enāṃ tasmai dattvā, deśa-tyāgena sa niyojayitavyaḥ iti |",
    "GK22vispancu:8165": " evaṃ-kṛte",
    "GK22vispancu:8166": " loka-dvayāviruddhatā bhavati |",
    "GK22vispancu:8167": " atha teṣāṃ tad-vacanam ākarṇya sa rājā paṭaha-śabdena sarvatra ghoṣaṇām ājñāpayāmāsa-aho ! tristanīṃ rājakanyāṃ yaḥ kaścid udvāhayati sa",
    "GK22vispancu:8168": " suvarṇa-lakṣam āpnoti deśa-tyāgaṃ ca |",
    "GK22vispancu:8169": " evaṃ tasyām āghoṣaṇāyāṃ kriyamāṇāyāṃ mahān kālo vyatītaḥ |",
    "GK22vispancu:8170": " na kaścit tāṃ pratigṛhṇāti |",
    "GK22vispancu:8171": " sāpi yauvanonmukhī sañjātā sugupta-sthāna-sthitā yatnena rakṣyamāṇā tiṣṭhati |",
    "GK22vispancu:8172": " atra tatraiva nagare kaścid andhas tiṣṭhati |",
    "GK22vispancu:8173": " tasya ca mantharaka-nāmā",
    "GK22vispancu:8174": " kubjo 'gresaro yaṣṭi-grāhī |",
    "GK22vispancu:8175": " tābhyāṃ taṃ paṭaha-śabdam ākarṇya, mitho",
    "GK22vispancu:8176": " mantritaṃ-spṛśyate'yaṃ paṭahaḥ |",
    "GK22vispancu:8177": " yadi katham api daivāt kanyā labhyate |",
    "GK22vispancu:8178": " suvarṇa-prāptiś ca bhavati, tathā sukhena suvarṇa-prāptyā kālo vrajati |",
    "GK22vispancu:8179": " atha yadi tasya doṣato mṛtyur bhavati |",
    "GK22vispancu:8180": " tadā dāridryopāttasyāsya kleśasya paryanto bhavati |",
    "GK22vispancu:8181": " uktaṃ ca-",
    "GK22vispancu:8182": " lajjā snehaḥ svara-madhuratā buddhayo yauvana-śrīḥ",
    "GK22vispancu:8183": " kāntāsaṅgaḥ svajana-mamatā duḥkha-hānir vilāsaḥ |",
    "GK22vispancu:8184": " dharmaḥ śāstraṃ sura-guru-matiḥ śaucam ācāra-cintā",
    "GK22vispancu:8185": " pūrṇe sarve jaṭhara-piṭhare prāṇināṃ sambhavanti ||Panc_5.91||",
    "GK22vispancu:8186": " evam uktvāndhena gatvā, sa paṭahaḥ spṛṣṭaḥ |",
    "GK22vispancu:8187": " uktaṃ ca-bhoḥ ! ahaṃ tāṃ kanyām udvāhayāmi, yadi rājā me prayacchati |",
    "GK22vispancu:8188": " tatas tai rāja-puruṣair gatvā rājñe niveditam-deva ! andhena kenacit paṭahaḥ spṛṣṭaḥ |",
    "GK22vispancu:8189": " tad atra viṣaye devaḥ pramāṇam |",
    "GK22vispancu:8190": " rājā prāha-",
    "GK22vispancu:8191": " andho vā vadhiro vātha kuṣṭī vāpy antyajo 'pi vā |",
    "GK22vispancu:8192": " parigṛhṇātu tāṃ kanyāṃ sa-lakṣāṃ syād videśagaḥ ||Panc_5.92||",
    "GK22vispancu:8193": " atha rājādeśāt tai rāja-puruṣais taṃ nadī-tīre nītvā suvarṇa-lakṣeṇa samaṃ",
    "GK22vispancu:8194": " vivāha-vidhinā tristanīṃ tasmai dattvā, jala-yāne nidhāya kaivartāḥ proktāḥ-bho ! deśāntaraṃ nītvā kasmiṃścid adhiṣṭhāne'ndhaḥ sapatnīkaḥ |",
    "GK22vispancu:8195": " kubjakena saha mocanīyaḥ |",
    "GK22vispancu:8196": " tathānuṣṭhite videśam āsādya kasmiṃścid adhiṣṭhāne kaivarta-darśite trayo",
    "GK22vispancu:8197": " 'pi mūlyena gṛhaṃ prāptāḥ sukhena kālaṃ nayanti sma |",
    "GK22vispancu:8198": " kevalam andhaḥ paryaṅke suptas tiṣṭhati, gṛha-vyāpāraṃ mantharakaḥ karoti |",
    "GK22vispancu:8199": " evaṃ gacchatā kālena tristanyā kubjakena saha vikṛtiḥ samapadyata |",
    "GK22vispancu:8200": " athavā sādhv idam",
    "GK22vispancu:8201": " ucyate-",
    "GK22vispancu:8202": " yadi syāc chrī-talo vahniś candramā dahanātmakaḥ |",
    "GK22vispancu:8203": " susvādaḥ sāgaraḥ strīṇāṃ tat-satīs tvaṃ prajāyate ||Panc_5.93||",
    "GK22vispancu:8204": " athānyedyus tristanyā mantharako 'bhihitaḥ-bhoḥ subhaga ! yady eṣo 'ndhaḥ",
    "GK22vispancu:8205": " kathañcit vyāpādyate, tad āvayoḥ sukhena kālo yāti |",
    "GK22vispancu:8206": " tad anviṣyatāṃ kutracid viṣam, yenāsmai tat pradāya sukhinī bhavāmi |",
    "GK22vispancu:8207": " anyadā kubjakena paribhramatā mṛtaḥ kṛṣṇasarpaḥ prāptaḥ |",
    "GK22vispancu:8208": " taṃ gṛhītvā prahṛṣṭa-manā gṛham abhyetya tām āha-subhage ! labdho 'yaṃ kṛṣṇa-sarpaḥ |",
    "GK22vispancu:8209": " tad enaṃ khaṇḍaśaḥ kṛtvā prabhūta-śuṇṭhy-ādibhiḥ saṃskāryāsmai",
    "GK22vispancu:8210": " vikala-netrāya matsyāmiṣaṃ bhaṇitvā prayaccha yena drāg vinaśyati |",
    "GK22vispancu:8211": " yato",
    "GK22vispancu:8212": " 'sya matsyāmiṣaṃ sadā priyam |",
    "GK22vispancu:8213": " evam uktvā mantharako bahir gataḥ |",
    "GK22vispancu:8214": " sāpi pradīpte vahnau kṛṣṇa-sarpaṃ khaṇḍaśaḥ kṛtvā takra-sthālyām ādhāya",
    "GK22vispancu:8215": " gṛha-vyāpārākulā taṃ vikalākṣaṃ sa-praśrayam uvāca-ārya-putra !",
    "GK22vispancu:8216": " tavābhīṣṭaṃ matsya-māṃsaṃ samānītam |",
    "GK22vispancu:8217": " yatas tvaṃ sadaiva tat pṛcchasi |",
    "GK22vispancu:8218": " te ca matsyā vahnau pāvanāya tiṣṭhanti |",
    "GK22vispancu:8219": " tad yāvad ahaṃ gṛha-kṛtyaṃ karomi,",
    "GK22vispancu:8220": " tāvat tvaṃ darvīm ādāya kṣaṇam ekaṃ tān pracālaya |",
    "GK22vispancu:8221": " so 'pi tad ākarṇya hṛṣṭa-manāḥ sṛkkaṇī parilihan drutam utthāya darvīm ādāya pramathitum ārabdhaḥ |",
    "GK22vispancu:8222": " atha tasya matsyān mathnato",
    "GK22vispancu:8223": " viṣa-garbha-bāṣpeṇa saṃspṛṣṭaṃ nīla-paṭalaṃ cakṣurbhyām agalat |",
    "GK22vispancu:8224": " asāv apy andhas taṃ bahu-guṇaṃ manyamāno viśeṣān netrābhyāṃ bāṣpa-grahaṇam akarot |",
    "GK22vispancu:8225": " tato labdha-dṛṣṭir jāto yāvat paśyati, tāvat takra-madhye",
    "GK22vispancu:8226": " kṛṣṇa-sarpa-khaṇḍāni kevalāny evāvalokayati |",
    "GK22vispancu:8227": " tato vyacintayat-aho, kim etat ? mama matsyāmiṣaṃ kathitam āsīd anayā |",
    "GK22vispancu:8228": " etāni tu kṛṣṇa-sarpa-khaṇḍāni |",
    "GK22vispancu:8229": " tat tāvad vijānāmi samyak tristanyāś ceṣṭitam |",
    "GK22vispancu:8230": " kiṃ mama vadhopāya-kramaḥ kubjasya vā ? utāho anyasya vā kasyacit ? evaṃ vicintya svākāraṃ gūhayann andhavat karma karoti yathā purā |",
    "GK22vispancu:8231": " atrāntare kubjaḥ samāgatya niḥśaṅkatayāliṅgana-cumbanādibhis tristanīṃ sevitum upacakrame",
    "GK22vispancu:8232": " so 'py andhas tam avalokayann api yāvan na kiñcic chastraṃ paśyati, tāvat kopa-vyākula-manāḥ pūrvavac chayanaṃ gatvā kubjaṃ caraṇābhyāṃ saṅgṛhya sāmarthyāt sva-mastakopari bhrāmayitvā tristanīṃ hṛdaye vyatāḍayat |",
    "GK22vispancu:8233": " atha kubja-prahāreṇa tasyās tṛtīyaḥ stana urasi praviṣṭaḥ |",
    "GK22vispancu:8234": " tathā balān mastakopari bhramaṇena kubjaḥ prāñjalatāṃ gataḥ |",
    "GK22vispancu:8235": " ato 'haṃ bravīmi-andhakaḥ kubjakaś caiva (84) iti |",
    "GK22vispancu:8236": " suvarṇasiddhir āha-bhoḥ satyam etat |",
    "GK22vispancu:8237": " daivānukūlatayā sarvaṃ kalyāṇaṃ sampadyate |",
    "GK22vispancu:8238": " tathāpi puruṣeṇa satāṃ vacanaṃ kāryam |",
    "GK22vispancu:8239": " punar evam eva vartitavyam |",
    "GK22vispancu:8240": " atha evam eva yo vartate, sa tvam iva vinaśyati |",
    "GK22vispancu:8241": " tathā ca-",
    "GK22vispancu:8242": " ekodarāḥ pṛthag grīvā anyānya-phala-bhakṣiṇaḥ |",
    "GK22vispancu:8243": " asaṃhatā vinaśyanti bhāruṇḍā iva pakṣiṇaḥ ||Panc_5.94||",
    "GK22vispancu:8244": " cakradhara āha-katham etat ?",
    "GK22vispancu:8245": " so 'bravīt-",
    "GK22vispancu:8246": " kathā 13",
    "GK22vispancu:8247": " bhāruṇḍa-pakṣi-kathā",
    "GK22vispancu:8248": " kasmiṃścit sarovare bhāruṇḍa-nāmā pakṣī ekodaraḥ pṛthag-grīvaḥ prativasati sma |",
    "GK22vispancu:8249": " tena ca samudra-tīre paribhramatā kañcit phalam amṛta-kalpaṃ",
    "GK22vispancu:8250": " taraṅga-kṣiptaṃ samprāptam |",
    "GK22vispancu:8251": " so 'pi bhakṣayann idam āha-aho ! bahūni",
    "GK22vispancu:8252": " mayāmṛta-prāyāṇi samudra-kallolāhṛtāni phalāni bhakṣitāni |",
    "GK22vispancu:8253": " param apūrvo 'syāsvādaḥ |",
    "GK22vispancu:8254": " tat kiṃ pārijāta-haricandana-taru-sambhavam ? kiṃ vā, kiñcid",
    "GK22vispancu:8255": " amṛta-maya-phalam idam avyaktenāpi vidhināpātitam |",
    "GK22vispancu:8256": " evaṃ tasya bruvato dvitīya-mukhenābhihitam-bho, yady evaṃ tan mamāpi stokaṃ prayaccha, yenāham api jihvā-saukhyam anubhavāmi |",
    "GK22vispancu:8257": " tato vihasya prathama-vaktreṇābhihitam-āvayos tāvad ekam udaram |",
    "GK22vispancu:8258": " ekā tṛptiś ca bhavati |",
    "GK22vispancu:8259": " tataḥ kiṃ pṛthag bhakṣitena ? varam anena śeṣeṇa priyā toṣyate |",
    "GK22vispancu:8260": " evam abhidhāya tena śeṣaṃ bhāruṇḍyāḥ pradattam |",
    "GK22vispancu:8261": " sāpi tad āsvādya",
    "GK22vispancu:8262": " prahṛṣṭatamāliṅgana-cumbana-sambhāvanādy-aneka-cāṭu-parā ca babhūva |",
    "GK22vispancu:8263": " dvitīyaṃ mukhaṃ tad-dinād eva prabhṛti sodvegaṃ sa-viṣādaṃ ca tiṣṭhati |",
    "GK22vispancu:8264": " athānyedyur dvitīya-mukhena viṣa-phalaṃ prāptam |",
    "GK22vispancu:8265": " tad dṛṣṭvāparam āha-bho",
    "GK22vispancu:8266": " nistriṃśa ! puruṣādhama ! nirapekṣa ! mayā viṣa-phalam āsāditam |",
    "GK22vispancu:8267": " tat tavāpamānād bhakṣayāmi |",
    "GK22vispancu:8268": " apareṇābhihitam-mūrkha ! mā maivaṃ kuru |",
    "GK22vispancu:8269": " evaṃ kṛte dvayor api vināśo bhaviṣyati |",
    "GK22vispancu:8270": " athaivaṃ vadatā tenāpamānena tat phalaṃ bhakṣitam |",
    "GK22vispancu:8271": " kiṃ",
    "GK22vispancu:8272": " bahunā, dvāv api vinaṣṭau |",
    "GK22vispancu:8273": " ato 'haṃ bravīmi-ekodarāḥ pṛthag-grīvāḥ (92) iti |",
    "GK22vispancu:8274": " cakradhara āha-satyam etat |",
    "GK22vispancu:8275": " tad gaccha gṛham |",
    "GK22vispancu:8276": " param ekākinā na gantavyam",
    "GK22vispancu:8277": " | uktaṃ ca-",
    "GK22vispancu:8278": " ekaḥ svādu na bhuñjīta ekaś cārthān na cintayet |",
    "GK22vispancu:8279": " eko na gacched adhvānaṃ naikaḥ supteṣu jāgṛyāt ||Panc_5.95||",
    "GK22vispancu:8280": " api ca-",
    "GK22vispancu:8281": " api kāpuruṣo mārge dvitīyaḥ kṣema-kārakaḥ |",
    "GK22vispancu:8282": " karkaṭena dvitīyena jīvitaṃ parirakṣitam ||Panc_5.96||",
    "GK22vispancu:8283": " suvarṇa-siddhiḥ prāha-katham etat ?",
    "GK22vispancu:8284": " so 'bravīt-",
    "GK22vispancu:8285": " kathā 14",
    "GK22vispancu:8286": " brāhmaṇa-karkaṭaka-kathā",
    "GK22vispancu:8287": " kasmiṃścid adhiṣṭhāne brahmadatta-nāmā brāhmaṇaḥ prativasati sma |",
    "GK22vispancu:8288": " sa ca prayojana-vaśād grāmaṃ prasthitaḥ sva-mātrābhihitaḥ, yad-vatsa ! katham ekākī vrajasi ? tad anviṣyatāṃ kaścid dvitīyaḥ sahāyaḥ |",
    "GK22vispancu:8289": " sa āha-amba ! mā bhaiṣīḥ |",
    "GK22vispancu:8290": " nirupadravo 'yaṃ mārgaḥ |",
    "GK22vispancu:8291": " kārya-vaśād ekākī gamiṣyāmi |",
    "GK22vispancu:8292": " atha tasya taṃ niścayaṃ jñātvā samīpastha-vāpyāḥ sakāśāt karkaṭam ādāya",
    "GK22vispancu:8293": " mātrābhihitaṃ-vatsa, avaśyaṃ yadi gantavyam |",
    "GK22vispancu:8294": " tad eṣa karkaṭo 'pi sahāyo bhavatu |",
    "GK22vispancu:8295": " tad enaṃ gṛhītvā gaccha |",
    "GK22vispancu:8296": " so 'pi mātur vacanād ubhābhyāṃ pāṇibhyāṃ na saṅgṛhya karpūra-puṭikā-madhye",
    "GK22vispancu:8297": " nidhāya, pātra-madhye saṃsthāpya śīghraṃ prasthitaḥ |",
    "GK22vispancu:8298": " atha gacchan grīṣmoṣmaṇā santaptaḥ kañcin mārgasthaṃ vṛkṣam āsādya,",
    "GK22vispancu:8299": " tatraiva prasuptaḥ |",
    "GK22vispancu:8300": " atrāntare vṛkṣa-koṭarān nirgatya sarpas tat-samīpam",
    "GK22vispancu:8301": " āgataḥ |",
    "GK22vispancu:8302": " sa cābhyantara-gatāṃ karpūra-puṭikām atilaulyād abhakṣayat |",
    "GK22vispancu:8303": " so 'pi",
    "GK22vispancu:8304": " karkaṭas tatraiva sthitaḥ san sarpa-prāṇān apāharata |",
    "GK22vispancu:8305": " brāhmaṇe'pi yāvat prabuddhaḥ paśyati, tāvat samīpe mṛta-kṛṣṇa-sarpo nija-pārśve",
    "GK22vispancu:8306": " karpūra-puṭikopari sthitas tiṣṭhati |",
    "GK22vispancu:8307": " taṃ dṛṣṭvā vyacintayat-karkaṭenāyaṃ",
    "GK22vispancu:8308": " hataḥ iti |",
    "GK22vispancu:8309": " prasanno bhūtvābravīc ca-bhoḥ ! satyam abhihitaṃ mama mātrā yat puruṣeṇa ko 'pi sahāyaḥ kāryaḥ",
    "GK22vispancu:8310": " naikākinā gantavyam |",
    "GK22vispancu:8311": " yato mayā śraddhā-pūrita-cetasā tad-vacanam anuṣṭhitaṃ tenāhaṃ karkaṭena",
    "GK22vispancu:8312": " sarva-vyāpādanād rakṣitaḥ |",
    "GK22vispancu:8313": " athavā sādhv idam ucyate-",
    "GK22vispancu:8314": " kṣīṇaḥ śrayati śaśī ravim ṛddho vardhayati payasāṃ nātham |",
    "GK22vispancu:8315": " anye vipadi sahāyā dhanināṃ śriyam anubhavanty anye ||Panc_5.97||",
    "GK22vispancu:8316": " mantre tīrthe dvije deve daivajñe bheṣaje gurau |",
    "GK22vispancu:8317": " yādṛśī bhāvanā yasya siddhir bhavati tādṛśī ||Panc_5.98||",
    "GK22vispancu:8318": " evam śrutvā suvarṇasiddhis tam anujñāpya svagṛhaṃ prati nivṛttaḥ |",
    "GK22vispancu:8319": " iti śrī-viṣṇu-śarma-viracite pañcatantre aparīkṣita-kārakaṃ nāma pañcamaṃ tantraṃ samāptam",
    "GK22vispancu:8320": " . yady apy evaṃ tathāpi tvaṃ darśaya taṃ caurasiṃhaṃ yathā vyāpādayāmi |",
    "GK22vispancu:8321": " . (alt.) yaḥ paśyati sa paśyati",
    "GK22vispancu:8322": " . (alt.) rāja-puruṣaiḥ",
    "GK22vispancu:8323": " . (alt.) devaśakti-kathā"
}