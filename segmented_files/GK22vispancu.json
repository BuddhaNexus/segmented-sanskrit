{
  "GK22vispancu:0": "pañcatantram",
  "GK22vispancu:1": "kathā-mukham",
  "GK22vispancu:2": "oṃ namaḥ śrī-śāradā-gaṇapati-gurubhyaḥ | mahā-kavibhyo namaḥ |",
  "GK22vispancu:3": "brahmā rudraḥ kumāro hari-varuṇa-yamā vahnir indraḥ kuberaś",
  "GK22vispancu:4": "candrādityau sarasvaty-udadhi-yuga-nagā vāyur urvī-bhujaṅgāḥ |",
  "GK22vispancu:5": "siddhā nadyo 'śvinau śrīr ditir aditi-sutā mātaraś caṇḍikādyā",
  "GK22vispancu:6": "vedās tīrthāni yakṣā gaṇa-vasu-munayaḥ pāntu nityaṃ grahāś ca ||",
  "GK22vispancu:7": "manave vācaspataye śukrāya parāśarāya sa-sutāya |",
  "GK22vispancu:8": "cāṇakyāya ca viduṣe namo 'stu naya-śāstra-kartṛbhyaḥ ||Panc_0.1||",
  "GK22vispancu:9": "sakalārtha-śāstra-sāraṃ jagati samālokya viṣṇuśarmedam |",
  "GK22vispancu:10": "tantraiḥ pañcabhir etac cakāra sumanoharaṃ śāstram ||Panc_0.2||",
  "GK22vispancu:11": "tad yathānuśrūyate |",
  "GK22vispancu:12": "asti dakṣiṇātye janapade mahilāropyaṃ nāma nagaram |",
  "GK22vispancu:13": "tatra sakalārthi-sārtha-kalpa-drumaḥ pravara-nṛpa-mukuṭa-maṇim ajarīcayacarcitacaraṇa-yugalaḥ sakala-kalpa-pāraṅgato 'maraśaktir nāma rājā babhūva |",
  "GK22vispancu:14": "tasya trayaḥ putrāḥ parama-durmedhaso vasuśaktir ugraśaktir anekaśaktiś ceti nāmāno babhūvuḥ |",
  "GK22vispancu:15": "atha rājā tān śāstra-vimukhān ālokya sacivān āhūya provāca-bhoḥ jñātam etad bhavadbhir yan mamaite trayo 'pi putrāḥ śāstra-vimukhā viveka-hīnāś ca |",
  "GK22vispancu:16": "tad etān paśyato me mahad api rājyaṃ na saukhyam āvahati |",
  "GK22vispancu:17": "athavā sādhv idam ucyate-",
  "GK22vispancu:18": "ajāta-mṛta-mūrkhebhyo mṛtājātau sutau varam |",
  "GK22vispancu:19": "yatas tau svalpa-duḥkhāya yāvaj-jīvaṃ jaḍo dahet ||Panc_0.3||",
  "GK22vispancu:20": "varaṃ garbha-sravo varam ṛtuṣu naivābhigamanaṃ",
  "GK22vispancu:21": "varaṃ jātaḥ preto varam api ca kanyaiva janitā |",
  "GK22vispancu:22": "varaṃ bandhyā bhāryā varam api ca garbheṣu vasatir",
  "GK22vispancu:23": "na cāvidagdhān rūpa-draviṇa-guṇa-yukto 'pi tanayaḥ ||Panc_0.4||",
  "GK22vispancu:24": "kiṃ tayā kriyate dhenvā yā na sūte na dugdhadā |",
  "GK22vispancu:25": "ko 'rthaḥ putreṇa jātena yo na vidvān na bhaktimān ||Panc_0.5||",
  "GK22vispancu:26": "tad eteṣāṃ yathā buddhi-prabodhanaṃ bhavati tathā ko 'py upāyo 'nuṣṭhīyatām |",
  "GK22vispancu:27": "atra ca mad-dattāṃ vṛttiṃ bhuñjānānāṃ paṇḍitānāṃ pañcaśatī tiṣṭhati |",
  "GK22vispancu:28": "tato yathā mama manorathāḥ siddhiṃ yānti tathānuṣṭhīyatām iti |",
  "GK22vispancu:29": "tatraikaḥ provāca-deva dvādaśabhir varṣair vyākaraṇaṃ śrūyate |",
  "GK22vispancu:30": "tato dharma-śāstrāṇi manv-ādīni artha-śāstrāṇi cāṇakyādīni kāma-śāstrāṇi vātsyāyanādīni |",
  "GK22vispancu:31": "evaṃ ca tato darmārtha-kāma-śāstrāṇi jñāyante |",
  "GK22vispancu:32": "tataḥ pratibodhanaṃ bhavati |",
  "GK22vispancu:33": "atha tan-madhyataḥ sumatir nāma sacivaḥ prāha-aśāśvato 'yaṃ jīvitavya-viṣayaḥ |",
  "GK22vispancu:34": "prabhūta-kāla-jñeyāni śabda-śāstrāṇi |",
  "GK22vispancu:35": "tat saṅkṣepa-mātraṃ śāstraṃ kiñcid eteṣāṃ prabodhanārthaṃ cintyatām iti | uktaṃ ca yataḥ-",
  "GK22vispancu:36": "anantapāraṃ kila śabda-śāstraṃ",
  "GK22vispancu:37": "svalpaṃ tathāyur bahavaś ca vighnāḥ |",
  "GK22vispancu:38": "sāraṃ tato grāhyam apāsya phalgu",
  "GK22vispancu:39": "haṃsair yathā kṣīram ivāmbudhyāt ||Panc_0.6||",
  "GK22vispancu:40": "tad atrāsti viṣṇuśarmā nāma brāhmaṇaḥ sakala-śāstra-pāraṅgamaś chātra-saṃsadi labdha-kīrtiḥ |",
  "GK22vispancu:41": "tasmai samarpayatu etān |",
  "GK22vispancu:42": "sa nūnaṃ drāk prabuddhān kariṣyati iti |",
  "GK22vispancu:43": "sa rājā tad ākarṇya viṣṇuśarmāṇam āhūya provāca-bho bhagavan mad-anugrahārtham etān artha-śāstraṃ prati drāg yathānanya-sadṛśān vidadhāsi tathā kuru |",
  "GK22vispancu:44": "tadāhaṃ tvāṃ śāsana-śatena yojayiṣyāmi |",
  "GK22vispancu:45": "atha viṣṇu-śarmā taṃ rājānam āha-deva śrūyatāṃ me tathya-vacanam |",
  "GK22vispancu:46": "nāhaṃ vidyā-vikrayaṃ śāsana-śatenāpi karomi |",
  "GK22vispancu:47": "punar etāṃs tava putrān māsa-ṣaṭkena yadi nīti-śāstrajñān na karomi tataḥ sva-nāma-tyāgaṃ karomi |",
  "GK22vispancu:48": "athāsau rājā tāṃ brāhmaṇasyāsambhāvyāṃ pratijñāṃ śrutvā sa-sacivaḥ prahṛṣṭo vismayānvitas tasmai sādaraṃ tān kumārān samarpya parāṃ nirvṛtim ājagāma |",
  "GK22vispancu:49": "viṣṇuśarmaṇāpi tān ādāya tad-arthaṃ mitra-bheda-mitra-prāpti-kākolūkīya-labdha-praṇāśa-aparīkṣita-kārakāṇi ceti pañca-tantrāṇi racayitvā pāṭhitās te rājaputrāḥ |",
  "GK22vispancu:50": "te'pi tāny adhītya māsa-ṣaṭkena yathoktāḥ saṃvṛttāḥ |",
  "GK22vispancu:51": "tataḥ prabhṛty etat pañcatantrakaṃ nāma nīti-śāstraṃ bālāvabodhanārthaṃ bhūtale pravṛttam | kiṃ bahunā-",
  "GK22vispancu:52": "adhīte ya idaṃ nityaṃ nīti-śāstraṃ śṛṇoti ca |",
  "GK22vispancu:53": "na parābhavam āpnoti śakrād api kadācana ||Panc_0.7||",
  "GK22vispancu:54": "iti kathā-mukham |",
  "GK22vispancu:55": "***********************************************************************",
  "GK22vispancu:56": "mitra-bhedaḥ",
  "GK22vispancu:57": "vardhamāna-vṛttāntaḥ",
  "GK22vispancu:58": "athātaḥ prārabhyate mitra-bhedo nāma prathamaṃ tantram | yasyāyam ādimaḥ ślokaḥ-",
  "GK22vispancu:59": "vardhamāno mahān snehaḥ siṃha-go-vṛṣayor vane |",
  "GK22vispancu:60": "piśunenātilubdhena jambukena vināśitaḥ ||Panc_1.1||",
  "GK22vispancu:61": "tad yathānuśrūyate |",
  "GK22vispancu:62": "asti dakṣiṇātye janapade mahilāropyaṃ nāma nagaram |",
  "GK22vispancu:63": "tatra dharmopārjita-bhūri-vibhavo vardhamānako nāma vaṇik-putro babhūva |",
  "GK22vispancu:64": "tasya kadācid rātrau śayyārūḍhasya cintā samutpannā |",
  "GK22vispancu:65": "tat prabhūte'pi vitte'rthopāyāś cintanīyāḥ kartavyāś ceti | yata uktaṃ ca-",
  "GK22vispancu:66": "nahi tad vidyate kiṃcid yad arthena na siddhyati |",
  "GK22vispancu:67": "yatnena matimāṃs tasmād artham ekaṃ prasādhayet ||Panc_1.2||",
  "GK22vispancu:68": "yasyāryas tasya mitrāṇi yasyārthās tasya bāndhavāḥ |",
  "GK22vispancu:69": "yasyārthāḥ sa pumāṃ loke yasyārthāḥ sa ca paṇḍitaḥ ||Panc_1.3||",
  "GK22vispancu:70": "na sā vidyā na tad dānaṃ na tac chilpaṃ na sā kalā |",
  "GK22vispancu:71": "na tat sthairyaṃ hi dhanināṃ yācakair yan na gīyate ||Panc_1.4||",
  "GK22vispancu:72": "iha loke hi dhanināṃ paro 'pi svajanāyate |",
  "GK22vispancu:73": "svajano 'pi daridrāṇāṃ sarvadā durjanāyate ||Panc_1.5||",
  "GK22vispancu:74": "arthebhyo 'pi hi vṛddhebhyaḥ saṃvṛttebhya itas tataḥ |",
  "GK22vispancu:75": "pravartante kriyāḥ sarvāḥ parvatebhya ivāpagāḥ ||Panc_1.6||",
  "GK22vispancu:76": "pūjyate yad apūjyo 'pi yad agamyo 'pi gamyate |",
  "GK22vispancu:77": "vandyate yad avandyo 'pi sa prabhāvo dhanasya ca ||Panc_1.7||",
  "GK22vispancu:78": "aśanād indriyāṇīva syuḥ kāryāṇy akhilāny api |",
  "GK22vispancu:79": "etasmāt kāraṇād vittaṃ sarva-sādhanam ucyate ||Panc_1.8||",
  "GK22vispancu:80": "arthārthī jīva-loko 'yaṃ śmaśānam api sevate |",
  "GK22vispancu:81": "tyaktvā janayitāraṃ svaṃ niḥsvaṃ yacchati dūrataḥ ||Panc_1.9||",
  "GK22vispancu:82": "gata-vayasām api puṃsāṃ yeṣām arthā bhavanti te taruṇāḥ |",
  "GK22vispancu:83": "arthe tu ye hīnā vṛddhās te yauvane'pi syuḥ ||Panc_1.10||",
  "GK22vispancu:84": "sa cārthaḥ puruṣāṇāṃ ṣaḍbhr upāyair bhavati bhikṣāyā nṛpa-sevayā kṛṣi-karmaṇā vidyopārjanena vyavahāreṇa vaṇik-karmaṇā vā |",
  "GK22vispancu:85": "sarveṣām api teṣāṃ vāṇijyenātiraskṛto 'rtha-lābhaḥ syāt | uktaṃ ca yataḥ-",
  "GK22vispancu:86": "kṛtā bhikṣānekair vitarati nṛpo nocitam aho",
  "GK22vispancu:87": "kṛṣiḥ kliṣṭā vidyā guru-vinaya-vṛttyātiviṣamā |",
  "GK22vispancu:88": "kusīdād dāridryaṃ parakaragata-granthi-śamanān",
  "GK22vispancu:89": "na manye vāṇijyāt kim api paramaṃ vartanam iha ||Panc_1.11||",
  "GK22vispancu:90": "upāyānāṃ ca sarveṣām upāyaḥ paṇya-saṃgrahaḥ |",
  "GK22vispancu:91": "dhanārthaṃ śasyate he ekas tad-anyaḥ saṃśayātmakaḥ ||Panc_1.12||",
  "GK22vispancu:92": "tac ca vāṇijyaṃ sapta-vidham arthāgamāya syāt |",
  "GK22vispancu:93": "tad yathā gāndhika-vyavahāraḥ,",
  "GK22vispancu:94": "nikṣepa-praveśaḥ,",
  "GK22vispancu:95": "goṣṭhika-karma,",
  "GK22vispancu:96": "paricita-grāhakāgamaḥ,",
  "GK22vispancu:97": "mithyā-kraya-kathanam,",
  "GK22vispancu:98": "kūṭa-tulā-mānam,",
  "GK22vispancu:99": "deśāntarād bhāṇḍānayanaṃ ceti | uktaṃ ca-",
  "GK22vispancu:100": "paṇyānāṃ gāndhikaṃ paṇyaṃ kim anyaiḥ kāñcanādibhiḥ |",
  "GK22vispancu:101": "yatraikena ca yat krītaṃ tac chatena pradīyate ||Panc_1.13||",
  "GK22vispancu:102": "nikṣepe patite harmye śreṣṭhī stauti sva-devatām |",
  "GK22vispancu:103": "nikṣepī mriyate tubhyaṃ pradāsyāmy upayācitam ||Panc_1.14||",
  "GK22vispancu:104": "goṣṭhika-karma-niyuktaḥ śreṣṭhī cintayati cetasā hṛṣṭaḥ |",
  "GK22vispancu:105": "vasudhā vasu-sampūrṇā mayādya labdhā kim anyena ||Panc_1.15||",
  "GK22vispancu:106": "paricitam āgacchantaṃ grāhakam utkaṇṭhyā vilokayāsau |",
  "GK22vispancu:107": "hṛṣyati tad-dhana-labdho yadvat putreṇa jātena ||Panc_1.16||",
  "GK22vispancu:108": "anyac ca-",
  "GK22vispancu:109": "pūrṇāpūrṇe māne paricita-jana-vañcanaṃ tathā nityam |",
  "GK22vispancu:110": "mithyā-krayasya kathanaṃ prakṛtir iyaṃ syāt kirātānām ||Panc_1.17||",
  "GK22vispancu:111": "dviguṇaṃ triguṇaṃ vittaṃ bhāṇḍa-kraya-vicakṣaṇāḥ |",
  "GK22vispancu:112": "prāpnuvanty udyamāl lokā dūra-deśāntaraṃ gatāḥ ||Panc_1.18||",
  "GK22vispancu:113": "ity evaṃ sampradhārya mathurā-gāmīni bhāṇḍāny ādāya śubhāyāṃ tithau guru-janānujñātaḥ surathādhirūḍhaḥ prasthitaḥ |",
  "GK22vispancu:114": "tasya ca maṅgala-vṛṣabha saṃjīvaka-nandaka-nāmānau gṛhotpannau dhūrvoḍhārau sthitau |",
  "GK22vispancu:115": "tayor ekaḥ saṃjīvakābhidhāno yamunā-kaccham avatīrṇaḥ sampaṅka-pūram āsādya kalita-caraṇo yuga-bhaṅgaṃ vidhāya viṣasāda |",
  "GK22vispancu:116": "atha taṃ tad-avastham ālokya vardhamānaḥ paraṃ viṣādam āgamat |",
  "GK22vispancu:117": "tad arthaṃ ca snehārdra-hṛdayas tri-rātraṃ prayāṇa-bhaṅgam akarot |",
  "GK22vispancu:118_0": "atha taṃ viṣaṇṇam ālokya sāṛthikair abhihitam- bhoḥ śreṣṭhin ! kim evaṃ vṛṣabhasya",
  "GK22vispancu:118_1": "kṛte siṃha-vyāghra-samākule bahv-apāye'smin vane samasta-sārthas tvayā sandehe niyojitaḥ | uktaṃ ca-",
  "GK22vispancu:119": "na svalpasya kṛte bhūri nāśayen matimān naraḥ |",
  "GK22vispancu:120": "etad evātra pāṇḍityaṃ yat svalpād bhūri-rakṣaṇam ||Panc_1.19||",
  "GK22vispancu:121": "athāsau tad avadhārya saṃjīvakasya rakṣā-puruṣān nirūpyāśeṣa-sārthaṃ nītvā prasthitaḥ |",
  "GK22vispancu:122": "atha rakṣā-puruṣā api bahv-apāyaṃ tad-vanaṃ viditvā saṃjīvakaṃ parityajya pṛṣṭhato gatvā'nyedyus taṃ sārthavāhaṃ mithyāhuḥ- svāmin,",
  "GK22vispancu:123": "mṛto 'sau saṃjīvakaḥ |",
  "GK22vispancu:124": "asmābhis tu sārthavāhasyābhīṣṭa iti matvā vahninā saṃskṛtaḥ iti |",
  "GK22vispancu:125": "tac chrutvā sārthavāhaḥ kṛtajñatayā snehārdra-hṛdayas tasyaurdhva-dehika-kriyā vṛṣotsargādikāḥ sarvāś cakāra |",
  "GK22vispancu:126": "saṃjīvako 'py āyuḥ-śeṣatayā yamunā-salila-miśraiḥ śiśirataravātair āpyāyita-śarīraḥ kathaṃcid apy utthāya yamunā-taṭam upapede |",
  "GK22vispancu:127": "tatra marakata-sadṛśāni bāla-tṛṇāgrāṇi bhakṣayan katipayair ahobhir hara-vṛṣabha iva pīnaḥ kakudmān balavāṃś ca saṃvṛttaḥ |",
  "GK22vispancu:128": "pratyahaṃ valmīka-śikharāgrāṇi śṛṅgābhyāṃ vidārayan garjamāna āste |",
  "GK22vispancu:129": "sādhu cedam ucyate-",
  "GK22vispancu:130": "arakṣitaṃ tiṣṭhati deva-rakṣitaṃ",
  "GK22vispancu:131": "surakṣitaṃ deva-hataṃ vinaśyati |",
  "GK22vispancu:132": "jīvaty anātho 'pi vane visarjitaḥ",
  "GK22vispancu:133": "kṛta-prayatno 'pi gṛhe vinaśyati ||Panc_1.20||",
  "GK22vispancu:134": "atha kadācit piṅgalako nāma siṃhaḥ sarva-mṛga-parivṛtaḥ pipāsākula udaka-pānārthaṃ yamunā-taṭam avatīrṇaḥ saṃjīvakasya gambhīratara-rāvaṃ dūrād evāśṛṇot |",
  "GK22vispancu:135": "tac chrutvā'tīva vyākula-hṛdayaḥ sasādhvasam ākāraṃ pracchādya baṭa-tale catur-maṇḍalāvasthānenāvasthitaḥ |",
  "GK22vispancu:136": "caturmaṇḍalāvasthānaṃ tv idaṃ- siṃhaḥ siṃhānuyāyinaḥ kākaravāḥ kivṛttā iti |",
  "GK22vispancu:137": "atha tasya karaṭaka-damanaka-nāmānau dvau śṛgālau mantri-putrau bhraṣṭādhikārau sadānuyāyināv āstām |",
  "GK22vispancu:138": "tau ca parasparaṃ mantrayataḥ |",
  "GK22vispancu:139": "tatra damanako 'bravīt- bhadra karaṭaka,",
  "GK22vispancu:140": "ayaṃ tāvad asmat-svāmī piṅgalaka udaka-grahaṇārthaṃ yamunā-kaccham avatīrya sthitaḥ |",
  "GK22vispancu:141": "sa kiṃ nimittaṃ pipāsākulo 'pi nivṛttya vyūha-racanāṃ vidhāya daurmanasyenābhibhūto 'tra baṭa-tale sthitaḥ |",
  "GK22vispancu:142": "karaṭaka āha- bhadra kim āvayor anena vyāpāreṇa uktaṃ ca yataḥ-",
  "GK22vispancu:143": "avyāpareṣu vyāpāraṃ yo naraḥ kartum icchati |",
  "GK22vispancu:144": "sa eva nidhanaṃ yāti kīlotpāṭīva vānaraḥ ||Panc_1.21||",
  "GK22vispancu:145": "kathā 1",
  "GK22vispancu:146": "kīlotpāṭi-vānara-kathā",
  "GK22vispancu:147": "kasmiṃścin nagarābhyāśe kenāpi vaṇik-putreṇa taru-khaṇḍa-madhye devatāyatanaṃ kartum ārabdham |",
  "GK22vispancu:148": "tatra ca ye karmakarāḥ sthāpanādayaḥ |",
  "GK22vispancu:149": "te madhyāhna-belāyām āhārārthaṃ nagara-madhye gacchanti |",
  "GK22vispancu:150": "atha kadācit tatrānuṣaṅgikaṃ vānara-yūtham itaś cetaś ca paribhramad āgatam |",
  "GK22vispancu:151": "tatraikasya kasyacic chilpino 'rdha-sphāṭito 'ñjana-vṛkṣa-dārumayaḥ stambhaḥ khadira-kīlakena madhya-nihitena tiṣṭhati |",
  "GK22vispancu:152": "etasminn antare te vānarās taru-śikhara-prasāda-śṛṅga-dāru-paryanteṣu yathecchayā krīḍitum ārabdhāḥ |",
  "GK22vispancu:153_0": "ekaś ca teṣāṃ pratyāsanna-mṛtyuś cāpalyāt tasminn ardha-sphoṭita-stambhe upaviśya",
  "GK22vispancu:153_1": "pāṇibhyāṃ kīlakaṃ saṃgṛhya yāvad utpādayitum ārebhe tāvat tasya stambha-madhya-gata-vṛṣaṇasya",
  "GK22vispancu:153_2": "sva-sthānāc calita-kīlakena yad vṛttaṃ tat prāg eva niveditam",
  "GK22vispancu:154": "| ato 'haṃ bravīmi- avyāpāreṣu iti |",
  "GK22vispancu:155": "āvayor bhakṣita-śeṣa āhāro 'sty eva |",
  "GK22vispancu:156": "tat kim anena vyāpāreṇa |",
  "GK22vispancu:157": "damanaka āha tat kiṃ bhavān āhārārthī kevalam eva |",
  "GK22vispancu:158": "tan na yuktam | uktaṃ ca-",
  "GK22vispancu:159": "suhṛdām upakāraṇād dviṣatām apy apakāraṇāt |",
  "GK22vispancu:160": "nṛpa-saṃśraya iṣyate budhair jaṭharaṃ ko na bibharti kevalam ||Panc_1.22||",
  "GK22vispancu:161": "kiṃ ca-",
  "GK22vispancu:162": "yasmiñ jīvanti jīvanti bahavaḥ so 'tra jīvatu |",
  "GK22vispancu:163": "vayāṃsi kiṃ na kurvanti cañcvā svodara-pūraṇam ||Panc_1.23||",
  "GK22vispancu:164": "tathā ca-",
  "GK22vispancu:165": "yaj jīvyate kṣaṇam api prathitaṃ manuṣyair",
  "GK22vispancu:166": "vijñāna-śaurya-vibhavārya-guṇaiḥ sametam |",
  "GK22vispancu:167": "tan nāma jīvitam iha pravadanti taj-jñāḥ",
  "GK22vispancu:168": "kāko 'pi jīvati cirāya baliṃ ca bhuṅkte ||Panc_1.24||",
  "GK22vispancu:169": "yo nātmanā na ca pareṇa ca bandhu-varge",
  "GK22vispancu:170": "dīne dayāṃ na kurute na ca martya-varge |",
  "GK22vispancu:171": "kiṃ tasya jīvita-phalaṃ hi manuṣya-loke",
  "GK22vispancu:172": "kāko 'pi jīvati cirāya baliṃ ca bhuṅkte ||Panc_1.25||",
  "GK22vispancu:173": "supūrā syāt kunadikā supūro mūṣikāñjaliḥ |",
  "GK22vispancu:174": "susaṃtuṣṭaḥ kāpuruṣaḥ svalpakenāpi tuṣyati ||Panc_1.26||",
  "GK22vispancu:175": "kiṃ ca-",
  "GK22vispancu:176": "kiṃ tena jātu jātena māṭur yauvana-hāriṇā |",
  "GK22vispancu:177": "ārohati na yaḥ svasya vaṃśasyāgre dhvajo yathā ||Panc_1.27||",
  "GK22vispancu:178": "parivartini saṃsāre mṛtaḥ ko vā na jāyate |",
  "GK22vispancu:179": "jātas tu gaṇyate so 'tra yaḥ sphurec ca śriyādhikaḥ ||Panc_1.28||",
  "GK22vispancu:180": "kiṃ ca-",
  "GK22vispancu:181": "jātasya nadī-tīre tasyāpi tṛṇasya janma-sāphalyam |",
  "GK22vispancu:182": "yat salila-majjanākula-jana-hastālambanaṃ bhavati ||Panc_1.29||",
  "GK22vispancu:183": "tathā ca-",
  "GK22vispancu:184": "stimitonnata-sañcārā jana-santāpa-hāriṇaḥ |",
  "GK22vispancu:185": "jāyante viralā loke jaladā iva sajjanāḥ ||Panc_1.30||",
  "GK22vispancu:186": "niratiśayaṃ garimāṇaṃ tena",
  "GK22vispancu:187": "jananyāḥ smaranti vidvāṃsaḥ |",
  "GK22vispancu:188": "yat kam api vahati garbhaṃ",
  "GK22vispancu:189": "mahatām api yo gurur bhavati ||Panc_1.31||",
  "GK22vispancu:190": "aprakaṭīkṛta-śaktiḥ śakto 'pi janas tiraskriyāṃ labhate |",
  "GK22vispancu:191": "nivasann antar-dāruṇi laṅghyo vahnir na tu jvalitaḥ ||Panc_1.32||",
  "GK22vispancu:192": "karaṭaka āha- āvāṃ tāvad apradhānau tat kim āvayor anena vyāpareṇa |",
  "GK22vispancu:193": "uktaṃ ca-",
  "GK22vispancu:194": "apṛṣṭo 'trāpradhāno yo brūte rājñaḥ puraḥ kudhīḥ |",
  "GK22vispancu:195": "na kevalam asaṃmānaṃ labhate ca viḍambanam ||Panc_1.33||",
  "GK22vispancu:196": "tathā ca-",
  "GK22vispancu:197": "vacas tatra prayoktavyaṃ yatroktaṃ labhate phalam |",
  "GK22vispancu:198": "sthāyī bhavati cātyantaṃ rāgaḥ śukla-paṭe yathā ||Panc_1.34||",
  "GK22vispancu:199": "damaka āha- mā maivaṃ vada |",
  "GK22vispancu:200": "apradhānaḥ pradhānaḥ syāt sevate yadi pārthivam |",
  "GK22vispancu:201": "pradhāno 'py apradhānaḥ syād yadi sevā-vivarjitaḥ ||Panc_1.35||",
  "GK22vispancu:202": "yata uktaṃ ca-",
  "GK22vispancu:203": "āsannam eva nṛpatir bhajate manuṣyaṃ",
  "GK22vispancu:204": "vidyā-vihīnam akulīnam asaṃskṛtaṃ vā |",
  "GK22vispancu:205": "prāyeṇa bhūmi-patayaḥ pramadā latāś ca",
  "GK22vispancu:206": "yat pārśvato bhavati tat pariveṣṭayanti ||Panc_1.36||",
  "GK22vispancu:207": "tathā ca-",
  "GK22vispancu:208": "kopa-prasāda-vastūni ye vicinvanti sevakāḥ |",
  "GK22vispancu:209": "ārohanti śanaiḥ paścād dhunvantam api pārthivam ||Panc_1.37||",
  "GK22vispancu:210": "vidyāvatāṃ mahecchānāṃ śilpa-vikrama-śālinām |",
  "GK22vispancu:211": "sevā-vṛtti-vidāṃ caiva nāśrayaḥ pārthivaṃ vinā ||Panc_1.38||",
  "GK22vispancu:212": "ye jāty-ādi-mahotsāhān narendrān nopayānti ca |",
  "GK22vispancu:213": "teṣām āmaraṇaṃ bhikṣā prāyaścittaṃ vinirmitam ||Panc_1.39||",
  "GK22vispancu:214": "ye ca prāhur durātmāno durārādhyā mahībhujaḥ |",
  "GK22vispancu:215": "pramādālasya-jāḍyāni khyāpitāni nijāni taiḥ ||Panc_1.40||",
  "GK22vispancu:216": "sarpān vyāghrān gajān siṃhān dṛṣṭvopāyair vaśīkṛtān |",
  "GK22vispancu:217": "rājeti kiyatī mātrā dhīmatām apramādinām ||Panc_1.41||",
  "GK22vispancu:218": "rājānam eva saṃśritya vidvān yāti parāṃ gatim |",
  "GK22vispancu:219": "vinā malayam anyatra candanaṃ na prarohati ||Panc_1.42||",
  "GK22vispancu:220": "dhavalāny ātapatrāṇi vājinaś ca manoramāḥ |",
  "GK22vispancu:221": "sadā mattāś ca mātaṅgāḥ prasanne sati bhūpatau ||Panc_1.43||",
  "GK22vispancu:222": "karaṭaka āha- atha bhavān kiṃ kartumanāḥ ?",
  "GK22vispancu:223": "so 'bravīt- adyāsmat-svāmī piṅgalako bhīto bhīta-parivāraś ca vartate |",
  "GK22vispancu:224": "tadainaṃ gatvā bhaya-kāraṇaṃ vijñāya sandhi-vigraha-yāna-āsana-saṃśraya-dvaidhī-bhāvānām ekatamena saṃvidhāsye |",
  "GK22vispancu:225": "karaṭaka āha- kathaṃ vetti bhavān yad bhayāviṣṭo 'yaṃ svāmī ?",
  "GK22vispancu:226": "so 'bravīt- jñeyaṃ kim atra ? yata uktaṃ ca-",
  "GK22vispancu:227": "udīrito 'rthaḥ paśunāpi gṛhate",
  "GK22vispancu:228": "hayāś ca nāgāś ca vahanti coditāḥ |",
  "GK22vispancu:229": "anuktam apy ūhati paṇḍito janaḥ",
  "GK22vispancu:230": "pareṅgita-jñāna-phjalā hi buddhayaḥ ||Panc_1.44||",
  "GK22vispancu:231": "tathā ca manuḥ (8.26)-",
  "GK22vispancu:232": "ākārair iṅgitair gatyā ceṣṭayā bhāṣaṇena ca |",
  "GK22vispancu:233": "netra-vaktra-vikāraiś ca lakṣyate'ntargataṃ manaḥ ||Panc_1.45||",
  "GK22vispancu:234": "tad adyainaṃ bhayākulaṃ prāpya sva-buddhi-prabhāvena nirbhayaṃ kṛtvā vaśīkṛtya ca nijāṃ sācivya-padavīṃ samāsādayiṣyāmi |",
  "GK22vispancu:235": "karaṭaka āha- anabhijño bhavān sevā-dharmasya | tat katham enaṃ vaśīkariṣyasi ?",
  "GK22vispancu:236": "so 'bravīt- katham ahaṃ sevānabhijñaḥ ?",
  "GK22vispancu:237": "mayā hi tātotsaṅge krīḍatābhyāgata-sādhūnāṃ nīti-śāstraṃ paṭhatā yac chrutaṃ sevā-dharmasya sāraṃ tad hṛdi sthāpitam |",
  "GK22vispancu:238": "śrūyatāṃ tac cedam-",
  "GK22vispancu:239": "suvarṇa-puṣpitāṃ pṛthvīṃ vicinvanti narās trayaḥ |",
  "GK22vispancu:240": "śūraś ca kṛta-vidyaś ca yaś ca jānāti sevitum ||Panc_1.46||",
  "GK22vispancu:241": "sā sevā yā prabhu-hitā grāhyā vākya-viśeṣataḥ |",
  "GK22vispancu:242": "āśrayet pārthivaṃ vidvāṃs tad-dvāreṇaiva nānyathā ||Panc_1.47||",
  "GK22vispancu:243": "yo na vetti guṇān yasya na taṃ seveta paṇḍitaḥ |",
  "GK22vispancu:244": "na hi tasmāt phalaṃ kiñcit sukṛṣṭād ūṣarād iva ||Panc_1.48||",
  "GK22vispancu:245": "dravya-kṛti-hīno 'pi sevyaḥ sevya-guṇānvitaḥ |",
  "GK22vispancu:246": "bhavaty ājīvanaṃ tasmāt phalaṃ kālāntarād api ||Panc_1.49||",
  "GK22vispancu:247": "api sthāṇuvad āsīnaḥ śuṣyan parigataḥ kṣudhā |",
  "GK22vispancu:248": "na tv ajñānātma-sampannād vṛttim īhate paṇḍitaḥ ||Panc_1.50||",
  "GK22vispancu:249": "sevakaḥ svāminaṃ dveṣṭi kṛpaṇaṃ paruṣākṣaram |",
  "GK22vispancu:250": "ātmānaṃ kiṃ sa na dveṣṭi sevyāsevyaṃ na vetti yaḥ ||Panc_1.51||",
  "GK22vispancu:251": "yasyāśritya viśrāmaṃ kṣudhārtā yānti sevakāḥ |",
  "GK22vispancu:252": "so 'rkavan nṛpatis tyājyaḥ sadā puṣpa-phalo 'pi san ||Panc_1.52||",
  "GK22vispancu:253": "rāja-mātari devyāṃ ca kumāre mukhya-mantriṇi |",
  "GK22vispancu:254": "purohite pratīhāre sadā varteta rājavat ||Panc_1.53||",
  "GK22vispancu:255": "jīveti prabruvan proktaḥ kṛtyākṛtya-vicakṣaṇaḥ |",
  "GK22vispancu:256": "karoti nirvikalpaṃ yaḥ sa bhaved rāja-vallabhaḥ ||Panc_1.54||",
  "GK22vispancu:257": "prabhu-prasādajaṃ vittaṃ suprāptaṃ yo nivedayet |",
  "GK22vispancu:258": "vastrādyaṃ ca dadhāty aṅge sa bhaved rāja-vallabhaḥ ||Panc_1.55||",
  "GK22vispancu:259": "antaḥ-pura-caraiḥ sārdhaṃ yo na mantraṃ samācaret |",
  "GK22vispancu:260": "na kalatrair narendrasya sa bhaved rāja-vallabhaḥ ||Panc_1.56||",
  "GK22vispancu:261": "dyūtaṃ yo yama-dūtābhaṃ hālāṃ hālāhalopamam |",
  "GK22vispancu:262": "paśyed dārān vṛthākārān sa bhaved rāja-vallabhaḥ ||Panc_1.57||",
  "GK22vispancu:263": "yuddha-kāle'graṇīr yaḥ syāt sadā pṛṣṭhānugaḥ pure |",
  "GK22vispancu:264": "prabhor dvārāśrito harmye sa bhaved rāja-vallabhaḥ ||Panc_1.58||",
  "GK22vispancu:265": "sammato 'haṃ vibhor nityam iti matvā vyatikramet |",
  "GK22vispancu:266": "kṛcchreṣv api na maryādāṃ sa bhaved rāja-vallabhaḥ ||Panc_1.59||",
  "GK22vispancu:267": "dveṣi-dveṣa-paro nityam iṣṭānām iṣṭa-karma-kṛt |",
  "GK22vispancu:268": "yo naro nara-nāthasya sa bhaved rāja-vallabhaḥ ||Panc_1.60||",
  "GK22vispancu:269": "proktaḥ pratyuttaraṃ nāha viruddhaṃ prabhunā na yaḥ |",
  "GK22vispancu:270": "na samīpe hasaty uccaiḥ sa bhaved rāja-vallabhaḥ ||Panc_1.61||",
  "GK22vispancu:271": "up raṇaṃ śaraṇaṃ tadvan manyate bhaya-varjitaḥ |",
  "GK22vispancu:272": "pravāsaṃ sva-purāvāsaṃ sa bhaved rāja-vallabhaḥ ||Panc_1.62||",
  "GK22vispancu:273": "na kuryān naranāthasya yoṣidbhiḥ saha saṃgatim |",
  "GK22vispancu:274": "na nindāṃ na vivādaṃ ca sa bhaved rāja-vallabhaḥ ||Panc_1.63||",
  "GK22vispancu:275": "karaṭaka āha- atha bhavāṃs tatra gatvā kiṃ tāvat prathamaṃ vakṣyati tat tāvad ucyatām |",
  "GK22vispancu:276": "damanaka āha-",
  "GK22vispancu:277": "uttarād uttaraṃ vākyaṃ vadatāṃ samprajāyate |",
  "GK22vispancu:278": "suvṛṣṭi-guṇa-sampannād bījād bījam ivāparam ||Panc_1.64||",
  "GK22vispancu:279": "apāya-sandarśanajāṃ vipattim",
  "GK22vispancu:280": "upāya-sandarśanajāṃ ca siddhim |",
  "GK22vispancu:281": "medhāvino nīti-guṇa-prayuktāṃ",
  "GK22vispancu:282": "puraḥ sphurantīm iva varṇayanti ||Panc_1.65||",
  "GK22vispancu:283": "ekeṣāṃ vāci śukavad anyeṣāṃ hṛdi mūkavat |",
  "GK22vispancu:284": "hṛdi vāci tathānyeṣāṃ valgu valgantiu sūktayaḥ ||Panc_1.66||",
  "GK22vispancu:285": "na ca aham aprāpta-kālaṃ vakṣye | ākarṇitaṃ mayā nīti-sāraṃ pituḥ pūrvam utsaṅgaṃ hi niṣevatā |",
  "GK22vispancu:286": "aprāpta-kālaṃ vacanaṃ bṛhaspatir api bruvan |",
  "GK22vispancu:287": "labhate bahv-avajñānam apamānaṃ ca puṣkalam ||Panc_1.67||",
  "GK22vispancu:288": "karaṭaka āha-",
  "GK22vispancu:289": "durārādhyā hi rājānaḥ parvatā iva sarvadā |",
  "GK22vispancu:290": "vyālākīrṇāḥ suviṣamāḥ kaṭhinā duṣṭa-sevitāḥ ||Panc_1.68||",
  "GK22vispancu:291": "tathā ca-",
  "GK22vispancu:292": "bhoginaḥ kañcukāviṣṭāḥ kuṭilāḥ krūra-ceṣṭitāḥ |",
  "GK22vispancu:293": "suduṣṭā mantra-sādhyāś ca rājānaḥ pannagā iva ||Panc_1.69||",
  "GK22vispancu:294": "dvi-jihvāḥ krūra-karmāṇo 'niṣṭhāś chidrānusāriṇaḥ |",
  "GK22vispancu:295": "dūrato 'pi hi paśyanti rājāno bhujagā iva ||Panc_1.70||",
  "GK22vispancu:296": "svalpam apy apakurvanti ye'bhīṣṭā hi mahīpateḥ |",
  "GK22vispancu:297": "te vahnāv iva dahyante pataṅgāḥ pāpa-cetasaḥ ||Panc_1.71||",
  "GK22vispancu:298": "durārohaṃ padaṃ rājñāṃ sarva-loka-namaskṛtam |",
  "GK22vispancu:299": "svalpenāpy apakāreṇa brāhmaṇyam iva duṣyati ||Panc_1.72||",
  "GK22vispancu:300": "durārādhyāḥ śriyo rājñāṃ durāpā duṣparigrahāḥ |",
  "GK22vispancu:301": "tiṣṭhanty āpa ivādhāre ciram ātmani saṃsthitāḥ ||Panc_1.73||",
  "GK22vispancu:302": "damanaka āha- satyam etat param | kintu-",
  "GK22vispancu:303": "yasya yasya hi yo bhāvas tena tena samācaret |",
  "GK22vispancu:304": "anupraviśya medhāvī kṣipram ātma-vaśaṃ nayet ||Panc_1.74||",
  "GK22vispancu:305": "bhartuś cittānuvartitvaṃ suvṛttaṃ cānujīvinām |",
  "GK22vispancu:306": "rākṣasāś cāpi gṛhyante nityaṃ chandānuvartibhiḥ ||Panc_1.75||",
  "GK22vispancu:307": "saruṣi nṛpe stuti-vacanaṃ tad-abhimate prema tad-dviṣi dveṣaḥ |",
  "GK22vispancu:308": "tad-dānasya ca śaṃsā amantra-tantraṃ vaśīkaraṇam ||Panc_1.76||",
  "GK22vispancu:309": "karaṭaka āha- yady evam abhimataṃ tarhi śivās te panthānaḥ santu |",
  "GK22vispancu:310": "yathābhilaṣitam anuṣṭhīyatām |",
  "GK22vispancu:311": "so 'pi praṇamya piṅgalakābhimukhaṃ pratasthe |",
  "GK22vispancu:312": "athāgacchantaṃ damanakam ālokya piṅgalako dvāstham abravīt- apasāryatāṃ vetra-latā |",
  "GK22vispancu:313": "ayam asmākaṃ cirantano mantriputro damanako 'vyāhata-praveśaḥ |",
  "GK22vispancu:314": "tat praveśyatāṃ dvitīya-maṇḍala-bhāgī | iti |",
  "GK22vispancu:315": "sa āha- yathāvādīd bhavān iti |",
  "GK22vispancu:316": "athopasṛtya damanako nirdiṣṭa āsane piṅgalakaṃ praṇamya prāptānujña upaviṣṭaḥ |",
  "GK22vispancu:317": "sa tu tasya naka-kuliśālaṅkṛtaṃ dakṣiṇa-pāṇim upari dattvā māna-puraḥ-saram uvāca- api śivaṃ bhavataḥ |",
  "GK22vispancu:318": "kasmāc cirād dṛṣṭo 'si ?",
  "GK22vispancu:319": "damanaka āha- na kiṃcid deva-pādānām asmābhiḥ prayojanam |",
  "GK22vispancu:320": "paraṃ bhavatāṃ prāpta-kālaṃ vaktavyam yata uttama-madhyamādhamaiḥ sarvair api rājñāṃ prayojanam | uktaṃ ca-",
  "GK22vispancu:321": "dantasya niṣkoṣaṇakena nityaṃ",
  "GK22vispancu:322": "karṇasya kaṇḍūyanakena vāpi |",
  "GK22vispancu:323": "tṛṇena kāryaṃ bhavatīśvarāṇāṃ",
  "GK22vispancu:324": "kim āṅga vāggha-stavatā nareṇa ||Panc_1.77||",
  "GK22vispancu:325": "tathā vayaṃ deva-pādānām anvayāgatā bhṛtyā āpatsv api pṛṣṭha-gāmino yadyapi svam adhikāraṃ na labhāmahe tathāpi deva-pādānām etad yuktaṃ na bhavati | uktaṃ ca-",
  "GK22vispancu:326": "sthāneṣv eva niyoktavyā bhṛtyā ābharaṇāni ca |",
  "GK22vispancu:327": "na hi cūḍāmaṇiḥ pāde prabhavāmīti badhyate ||Panc_1.78||",
  "GK22vispancu:328": "yataḥ-",
  "GK22vispancu:329": "anabhijño guṇānāṃ yo na bhṛtyair anugamyate |",
  "GK22vispancu:330": "dhanāḍhyo 'pi kulīno 'pi kramāYāto 'pi bhūpatiḥ ||Panc_1.79||",
  "GK22vispancu:331": "uktaṃ ca-",
  "GK22vispancu:332": "asamaiḥ samīyamānaḥ samaiś ca",
  "GK22vispancu:333": "parihīyamāṇa-sat-kāraḥ |",
  "GK22vispancu:334": "dhuri yo na yujyamānas tribhir",
  "GK22vispancu:335": "artha-patiṃ tyajati bhṛtyaḥ ||Panc_1.80||",
  "GK22vispancu:336": "yac cāvivekitayā rājñā bhṛtyānuttama-pada-yogyān hīnādhama-sthāne niyojayati,",
  "GK22vispancu:337": "na te tatraiva sa bhūpater doṣo na teṣām | uktaṃ ca-",
  "GK22vispancu:338": "kanaka-bhūṣaṇa-saṅgrahaṇocito",
  "GK22vispancu:339": "yadi maṇis trapuṇi pratibadhyate |",
  "GK22vispancu:340": "na sa virauti na cāpi sa śobhate",
  "GK22vispancu:341": "bhavati yojayitur vacanīyatā ||Panc_1.81||",
  "GK22vispancu:342": "yac ca svāmy evaṃ vadati cirād dṛśyate | tad api śrūyatām-",
  "GK22vispancu:343": "savya-dakṣiṇayor yatra viśeṣo nāsti hastayoḥ |",
  "GK22vispancu:344": "kas tatra kṣaṇam apyāryo vidyamāna-gatir bhavet ||Panc_1.82||",
  "GK22vispancu:345": "kāce maṇir maṇau kāco yeṣāṃ buddhir vikalpate |",
  "GK22vispancu:346": "na teṣāṃ sannidhau bhṛtyo nāma-mātro 'pi tiṣṭhati ||Panc_1.83||",
  "GK22vispancu:347": "parīkṣakā yatra na santi deśe",
  "GK22vispancu:348": "nārghanti ratnāni samudrajāni |",
  "GK22vispancu:349": "ābhīra-deśe kila candrakāntaṃ",
  "GK22vispancu:350": "tribhir varāṭair vipaṇanti gopāḥ ||Panc_1.84||",
  "GK22vispancu:351": "lohitākhyasya ca maṇeḥ padmarāgasya cāntaram |",
  "GK22vispancu:352": "yatra nāsti kathaṃ tatra kriyate ratna-vikrayaḥ ||Panc_1.85||",
  "GK22vispancu:353": "nirviśeṣaṃ yadā svāmī samaṃ bhṛtyeṣu vartate |",
  "GK22vispancu:354": "tatrodyama-samarthānām utsāhaḥ parihīyate ||Panc_1.86||",
  "GK22vispancu:355": "na vinā pārthivo bhṛtyair na bhṛtyāḥ pārthivaṃ vinā |",
  "GK22vispancu:356": "teṣāṃ ca vyavahāro 'yaṃ paraspara-nibandhanaḥ ||Panc_1.87||",
  "GK22vispancu:357": "bhṛtyair vinā svayaṃ rājā lokānugraha-kāribhiḥ |",
  "GK22vispancu:358": "mayūkhair iva dīptāṃśus tejasvy api na śobhate ||Panc_1.88||",
  "GK22vispancu:359": "araiḥ sandhāryate nābhir nābhau cārāḥ pratiṣṭhitāḥ |",
  "GK22vispancu:360": "svāmi-sevakayor evaṃ vṛtti-cakraṃ pravartate ||Panc_1.89||",
  "GK22vispancu:361": "śirasā vidhṛtā nityaṃ snehena paripālitāḥ |",
  "GK22vispancu:362": "keśā api virajyante niḥsnehāḥ kiṃ na sevakāḥ ||Panc_1.90||",
  "GK22vispancu:363": "rājā tuṣṭo hi bhṛtyānām artha-mātraṃ prayacchati |",
  "GK22vispancu:364": "te tu saṃmāna-mātreṇa prāṇair apy upakurvate ||Panc_1.91||",
  "GK22vispancu:365": "evaṃ jñātvā narendreṇa bhṛtyāḥ kāryā vicakṣaṇāḥ |",
  "GK22vispancu:366": "kulīnāḥ śaurya-saṃyuktāḥ śaktā bhaktāḥ kramāgatāḥ ||Panc_1.92||",
  "GK22vispancu:367": "yaḥ kṛtvā sukṛtaṃ rājño duṣkaraṃ hitam uttamam |",
  "GK22vispancu:368": "lajjayā vakti no kiñcit tena rājā sahāyavān ||Panc_1.93||",
  "GK22vispancu:369": "yasmin kṛtyaṃ samāveśya nirviśaṅkena cetasā |",
  "GK22vispancu:370": "āsyate sevakaḥ sa syāt kalatram iva cāparam ||Panc_1.94||",
  "GK22vispancu:371": "yo 'nāhūtaḥ samabhyeti dvāri tiṣṭhati sarvadā |",
  "GK22vispancu:372": "pṛṣṭhaḥ satyaṃ mitaṃ brūte sa bhṛtyo 'rho mahībhujām ||Panc_1.95||",
  "GK22vispancu:373": "anādiṣṭo 'pi bhūpasya dṛṣṭvā hānikaraṃ ca yaḥ |",
  "GK22vispancu:374": "yatate tasya nāśāya sa bhṛtyo 'rho mahībhujām ||Panc_1.96||",
  "GK22vispancu:375": "tāḍito 'pi durukto 'pi daṇḍito 'pi mahībhujā |",
  "GK22vispancu:376": "yo na cintayate pāpaṃ sa bhṛtyo 'rho mahībhujām ||Panc_1.97||",
  "GK22vispancu:377": "na garvaṃ kurute māne nāpamāne ca tapyate |",
  "GK22vispancu:378": "svākāraṃ rakṣayed yas tu sa bhṛtyo 'rho mahībhujām ||Panc_1.98||",
  "GK22vispancu:379": "na kṣudhā pīḍyate yas tu nidrayā na kadācana |",
  "GK22vispancu:380": "na ca śītātapādyaiś ca sa bhṛtyo 'rho mahībhujām ||Panc_1.99||",
  "GK22vispancu:381": "śrutvā sāṃgrāmikīṃ vārtāṃ bhaviṣyāṃ svāminaṃ prati |",
  "GK22vispancu:382": "prasannāsyo bhaved yas tu sa bhṛtyo 'rho mahībhujām ||Panc_1.100||",
  "GK22vispancu:383": "sīmā vṛddhiṃ samāyāti śukla-pakṣa ivoḍurāṭ |",
  "GK22vispancu:384": "niyoga-saṃsthite yasmin sa bhṛtyo 'rho mahībhujām ||Panc_1.101||",
  "GK22vispancu:385": "sīmā saṃkocam āyāti vahnau carma ivāhitam |",
  "GK22vispancu:386": "sthite yasmin sa tu tyājyo bhṛtyo rājyaṃ samīhatā ||Panc_1.102||",
  "GK22vispancu:387": "tathā śṛgālo 'yam iti manyamānena mamopari svāminā yady avajñā kriyate tad apy ayuktam | uktaṃ ca yataḥ-",
  "GK22vispancu:388": "kauśeyaṃ kṛmijaṃ suvarṇam upalād durvāpi goromataḥ",
  "GK22vispancu:389": "paṅkāt tāmarasaṃ śaśāṅka udadher indīvaraṃ gomayāt |",
  "GK22vispancu:390": "kāṣṭhād agnir aheḥ phaṇād api maṇir go-pittato rocanā",
  "GK22vispancu:391": "prākāśyaṃ sva-guṇodayena guṇino gacchanti kiṃ janmanā ||Panc_1.103||",
  "GK22vispancu:392": "mūṣikā gṛha-jātāpi hantavyā svāpa-kāriṇī |",
  "GK22vispancu:393": "bhakṣya-pradānair jāro hitakṛt prāpyate janaiḥ ||Panc_1.104||",
  "GK22vispancu:394": "eraṇḍa-bhiṇḍārka-nalaiḥ prabhūtair api sañcitaiḥ |",
  "GK22vispancu:395": "dāru-kṛtyaṃ yathā nāsti tathaivājñaiḥ prayojanam ||Panc_1.105||",
  "GK22vispancu:396": "kiṃ bhaktenāsamarthena kiṃ śakternāpakāriṇā |",
  "GK22vispancu:397": "bhaktaṃ śaktaṃ ca māṃ rājan nāvajñātuṃ tvam arhasi ||Panc_1.106||",
  "GK22vispancu:398": "piṅgalaka āha- bhavatv evaṃ tāvat |",
  "GK22vispancu:399": "asamarthaḥ samartho vā cirantanas tvam asmākaṃ mantri-putraḥ |",
  "GK22vispancu:400": "tad viśrabdhaṃ brūhi yat kiñcid vaktukāmaḥ |",
  "GK22vispancu:401": "damanaka āha- deva jijñāpyaṃ kiñcid asti |",
  "GK22vispancu:402": "piṅgalaka āha- tan nivedayābhipretam |",
  "GK22vispancu:403": "so 'bravīt-",
  "GK22vispancu:404": "api svalpataraṃ kāryaṃ yad bhavet pṛthivī-pateḥ |",
  "GK22vispancu:405": "tan na vācyaṃ sabhā-madhye provācedaṃ bṛhaspatiḥ ||Panc_1.107||",
  "GK22vispancu:406": "tad aikāntike mad-vijñāpyam ākarṇayantu deva-pādāḥ | yataḥ-",
  "GK22vispancu:407": "ṣaṭ-karṇo bhidyate mantraś catuṣkarṇaḥ sthiro bhavet |",
  "GK22vispancu:408": "tasmāt sarva-prayatnena ṣaṭkarṇaṃ varjayet sudhīḥ ||Panc_1.108||",
  "GK22vispancu:409": "atha piṅgalakābhiprāyajñā vyāghra-dvīpi-vṛka-puraḥsarā sarve'pi tad-vacaḥ samākarṇya saṃsadi tat-kṣaṇād eva dūrībhūtāḥ |",
  "GK22vispancu:410": "tataś ca damanaka āha- udaka-grahaṇārthaṃ pravṛttasya svāminaḥ kim iha nivṛttyāvasthānam |",
  "GK22vispancu:411": "piṅgalaka āha savilakṣa-smitam- na kiñcid api |",
  "GK22vispancu:412": "so 'bravīt- deva yady anākhyeyaṃ tat tiṣṭhatu | uktaṃ ca-",
  "GK22vispancu:413": "dariṣu kiñcit svajaneṣu kiñcid",
  "GK22vispancu:414": "gopyaṃ vayasyeṣu suteṣu kiñcit |",
  "GK22vispancu:415": "yuktaṃ na vā yuktam idaṃ vicintya",
  "GK22vispancu:416": "vaded vipaścin mahato 'nurodhāt ||Panc_1.[*100]",
  "GK22vispancu:417": "tac chrutvā piṅgalakaś cintayāmāsa- yogyo 'yaṃ dṛśyate |",
  "GK22vispancu:418": "tat kathayāmy etasyāgre ātmano 'bhiprāyam | uktaṃ ca-",
  "GK22vispancu:419": "svāmini guṇāntarajñe guṇavati bhṛtye'nuvartini kalaye |",
  "GK22vispancu:420": "suhṛdi nirantara-citte nivedya duḥkhaṃ sukhī bhavati ||Panc_1.[*101]",
  "GK22vispancu:421": "bho damanaka śṛṇoṣi śabdaṃ dūrān mahāntam |",
  "GK22vispancu:422": "so 'bravīt- svāmin śṛṇomi | tat kim |",
  "GK22vispancu:423": "piṅgalaka āha- bhadra aham asmād vanād gantum icchāmi |",
  "GK22vispancu:424": "damanaka āha- kasmāt |",
  "GK22vispancu:425": "piṅgalaka āha - yato 'dyasmad-vane kim apy apūrvaṃ sattvaṃ praviṣṭaṃ yasyāyaṃ mahā-śabdaḥ śrūyate |",
  "GK22vispancu:426": "tasya ca śabdānurūpeṇa parākrameṇa bhavitavyam iti |",
  "GK22vispancu:427": "damanaka āha- yac-chabda-mātrād api bhayam upagataḥ svāmī tad apy ayuktam | uktaṃ ca-",
  "GK22vispancu:428": "ambhasā bhidyate setus tathā mantro 'py arakṣitaḥ |",
  "GK22vispancu:429": "paiśunyād bhidyate sneho bhidyate vāgbhir āturaḥ ||Panc_1.111||",
  "GK22vispancu:430": "tan na yuktaṃ svāminaḥ pūrvopārjitaṃ vanaṃ tyaktum |",
  "GK22vispancu:431": "yato bherī-veṇu-vīnā-mṛdaṅga-tāla-paṭaha-śaṅkha-kāhalādi-bhedena śabdā aneka-vidhā bhavanti |",
  "GK22vispancu:432": "tan na kevalāc chabda-mātrād api bhetavyam | uktaṃ ca-",
  "GK22vispancu:433": "atyutkaṭe ca raudre ca śatrau prāpte na hīyate |",
  "GK22vispancu:434": "dhairyaṃ yasya mahīnātho na sa yāti parābhavam ||Panc_1.112||",
  "GK22vispancu:435": "darśita-bhaye'pi dhātari dhairya-dhvaṃso bhaven na dhīrāṇām |",
  "GK22vispancu:436": "śoṣita-sarasi nidāghe nitarām evoddhataḥ sindhuḥ ||Panc_1.113||",
  "GK22vispancu:437": "tathā ca-",
  "GK22vispancu:438": "yasya na vipadi viṣādaḥ sampadi harṣo raṇe na bhīrutvam |",
  "GK22vispancu:439": "taṃ bhuvana-traya-tilakaṃ janayati jananī sutaṃ viralam ||Panc_1.114||",
  "GK22vispancu:440": "tathā ca-",
  "GK22vispancu:441": "śakti-vaikalya-namrasya niḥsāratvāl laghīyasaḥ |",
  "GK22vispancu:442": "jannimo mānahīnasya tṛṇasya ca samā gatiḥ ||Panc_1.115||",
  "GK22vispancu:443": "api ca-",
  "GK22vispancu:444": "anya-pratāpam āsādya yo dṛḍhatvaṃ na gacchati |",
  "GK22vispancu:445": "jatujābharaṇasyeva rūpeṇāpi hi tasya kim ||Panc_1.116||",
  "GK22vispancu:446": "tad evaṃ jñātvā svāminā dhairyāvaṣṭambhaḥ kāryaḥ | na śabda-mātrād bhetavyam | api ca-",
  "GK22vispancu:447": "pūrvam eva mayā jñātaṃ pūrṇam etad dhi medasā |",
  "GK22vispancu:448": "anupraviśya vijñātaṃ yāvac carma ca dāru ca ||Panc_1.117||",
  "GK22vispancu:449": "piṅgalaka āha- katham etat |",
  "GK22vispancu:450": "so 'bravīt-",
  "GK22vispancu:451": "kathā 2",
  "GK22vispancu:452": "śṛgāla-dundubhi-kathā",
  "GK22vispancu:453": "kaścid gomāyur nāma śṛgālaḥ kṣutkṣāma-kaṇṭhaḥ itas tataḥ paribhraman vane sainya-dvaya-saṃgrāma-bhūmim apaśyat |",
  "GK22vispancu:454": "tasyāṃ ca dundubheḥ patitasya vāyu-vaśād vallī-śākhāgrair hanyamānasya śabdam aśṛṇot |",
  "GK22vispancu:455": "atha kṣubhita-hṛdayaś cintayāmāsa aho vinaṣṭo 'smi |",
  "GK22vispancu:456": "tad yāvan nāsya proccārita-śabdasya dṛṣṭi-gocare gacchāmi tāvad anyato vrajāmi |",
  "GK22vispancu:457": "athavā naitad yujyate sahasaiva |",
  "GK22vispancu:458": "bhaye vā yadi vā harṣe samprāpte yo vimarśayet |",
  "GK22vispancu:459": "kṛtyaṃ na kurute vegān na sa santāpam āpnuyāt ||Panc_1.118||",
  "GK22vispancu:460": "tat tāvaj jānāmi kasyāyaṃ śabdaḥ |",
  "GK22vispancu:461": "dhairyam ālambya vimarśayan yāvan mandaṃ mandaṃ gacchati tāvad dundubhim apaśyat |",
  "GK22vispancu:462": "sa ca taṃ parijñāya samīpaṃ gatvā svayam eva kautukād atāḍayat |",
  "GK22vispancu:463": "bhūyaś ca harṣād acintayat- aho cirād etad asmākaṃ mahodbhojanam āpatitam |",
  "GK22vispancu:464": "tan nūnaṃ māṃsa-medo 'sṛgbhiḥ paripūritaṃ bhaviṣyati |",
  "GK22vispancu:465": "tataḥ paruṣa-carmāvaguṇṭhitaṃ tat katham api vidāryaikadeśe chidraṃ kṛtvā saṃhṛṣṭa-manā madhye praviṣṭaḥ |",
  "GK22vispancu:466": "paraṃ carma-vidāraṇato daṃṣṭrābhaṅgaḥ samajani |",
  "GK22vispancu:467": "atha nirāśībhūtas tad-dāru-śeṣam avalokya ślokam enam apaṭhat pūrvam eva mayā jñātam iti |",
  "GK22vispancu:468": "ato na śabda-mātrād bhetavyam |",
  "GK22vispancu:469": "piṅgalaka āha- bhoḥ paśyāyaṃ mama sarvo 'pi parigraho bhaya-vyākulita-manāḥ palāyitum icchati |",
  "GK22vispancu:470": "tat katham ahaṃ dhairyād avaṣṭambhaṃ karomi |",
  "GK22vispancu:471": "so 'bravīt- svāmin naiṣām eṣa doṣaḥ | yataḥ svāmi-sadṛśā evaṃ bhavanti bhṛtyāḥ | uktaṃ ca-",
  "GK22vispancu:472": "aśvaḥ śastraṃ śāstraṃ vīṇā vāṇī naraś ca nārī ca |",
  "GK22vispancu:473": "puruṣa-viśeṣaṃ prāptā bhavanty ayogyāś ca yogyāś ca ||Panc_1.119||",
  "GK22vispancu:474": "tat-pauruṣāvaṣṭaṃ kṛtvā tvaṃ tāvad atraiva pratipālaya yāvad aham etac chabda-svarūpaṃ jñātvāgacchāmi |",
  "GK22vispancu:475": "tataḥ paścād yathocitaṃ kāryam iti |",
  "GK22vispancu:476": "piṅgalaka āha- kiṃ tatra bhavān gantum utsahate |",
  "GK22vispancu:477": "sa āha- kiṃ svāmy-ādeśāt sad-bhṛtya kṛtyākṛtyam asti | uktaṃ ca-",
  "GK22vispancu:478": "svāmy-ādeśāt subhṛtyasya na bhoḥ sañjāyate kvacit |",
  "GK22vispancu:479": "praviśen mukham āheyaṃ dustaraṃ vā mahārṇavam ||Panc_1.120||",
  "GK22vispancu:480": "tathā ca-",
  "GK22vispancu:481": "svāmy-ādiṣṭas tu yo bhṛtyaḥ samaṃ viṣamam eva ca |",
  "GK22vispancu:482": "manyate na sa sandhāryo bhūbhujā bhūtim icchatā ||Panc_1.121||",
  "GK22vispancu:483": "piṅgalaka āha- bhadraṃ, yady evaṃ tad gaccha | śivās te panthānaḥ santu iti |",
  "GK22vispancu:484": "damanako 'pi tam praṇamya saṃjīvaka-śabdānuṣarī pratasthe |",
  "GK22vispancu:485": "atha damanake gate bhaya-vyākula-manāḥ piṅgalakaś cintayāmāsa- aho na śobhanaṃ kṛtaṃ mayā |",
  "GK22vispancu:486": "yat tasya viśvāsaṃ gatvātmābhiprāyo niveditaḥ |",
  "GK22vispancu:487": "kadācid damanako 'yam ubhaya-vetano bhūtvā mamopari duṣṭa-buddhiḥ syād bhraṣṭādhikāratvāt | uktaṃ ca-",
  "GK22vispancu:488": "ye bhavanti mahīpasya sammānita-vimānitāḥ |",
  "GK22vispancu:489": "yatante tasya nāśāya kulīnā api sarvadā ||Panc_1.122||",
  "GK22vispancu:490": "tat tāvad asya cikīrṣitaṃ vettum anyat sthānāntaraṃ gatvā pratipālayāmi |",
  "GK22vispancu:491": "kadācid damanakas tam ādāya māṃ vyāpādayitum icchati | uktaṃ ca-",
  "GK22vispancu:492": "na badhyante hy aviśvastā balibhir durbalā api |",
  "GK22vispancu:493": "viśvastās tv eva badhyante balavanto 'pi durbalaiḥ ||Panc_1.123||",
  "GK22vispancu:494": "bṛhaspater api prājño na viśvāse vrajen naraḥ |",
  "GK22vispancu:495": "ya icched ātmano vṛddhim āyuṣyaṃ ca sukhāni ca ||Panc_1.124||",
  "GK22vispancu:496": "śapathaiḥ sandhitasyāpi na viśvāse vrajed ripoḥ |",
  "GK22vispancu:497": "rājya-lābhodyato vṛtraḥ śakreṇa śapathair hataḥ ||Panc_1.125||",
  "GK22vispancu:498": "na viśvāsaṃ vinā śatrur devānām api siddhyati |",
  "GK22vispancu:499": "viśvāsāt tridaśendreṇa diter garbho vidāritaḥ ||Panc_1.126||",
  "GK22vispancu:500": "evaṃ sampradhārya sthānāntaraṃ gatvā damanaka-mārgam avalokayann ekākī tasthau |",
  "GK22vispancu:501": "damanako 'pi sañjīvaka-sakāśaṃ gatvā vṛṣabho 'yam iti parijñāya hṛṣṭa-manā vyacintayat- aho śobhanam āpatitam |",
  "GK22vispancu:502": "anenaitasya sandhi-vigraha-dvāreṇa mama piṅgalako vaśyo bhaviṣyatīti | uktaṃ ca-",
  "GK22vispancu:503": "na kaulīnyān na sauhārdān nṛpo vākye pravartate |",
  "GK22vispancu:504": "mantriṇāṃ vāvad abhyeti vyasanaṃ śokam eva ca ||Panc_1.127||",
  "GK22vispancu:505": "sadaivāpadgato rājā bhogyo bhavati mantriṇām |",
  "GK22vispancu:506": "ataeva hi vāñchanti mantriṇaḥ sāpadaṃ nṛpam ||Panc_1.128||",
  "GK22vispancu:507": "yathā necchati nīrogaḥ kadācit sucikitsakam |",
  "GK22vispancu:508": "tathāpad rahito rājā sacivaṃ nābhivāñchati ||Panc_1.129||",
  "GK22vispancu:509": "evaṃ vicintayan piṅgalakābhimukhaḥ pratasthe |",
  "GK22vispancu:510": "piṅgalako 'pi tam āyāntaṃ prekṣya svākāraṃ rakṣan yathā-pūrva-sthitaḥ damanako 'pi piṅgalaka-sakāśaṃ gatvā praṇamyopaviṣṭaḥ |",
  "GK22vispancu:511": "piṅgalaka āha - kiṃ dṛṣṭaṃ bhavatā tat sattvam ?",
  "GK22vispancu:512": "damanaka āha- dṛṣṭaṃ svāmi-prasādāt |",
  "GK22vispancu:513": "piṅgalaka āha- api satyam |",
  "GK22vispancu:514": "damanaka āha- kiṃ svāmi-pādānām agre'satyaṃ vijñāpyate | uktaṃ ca-",
  "GK22vispancu:515": "api svalpam asatyaṃ yaḥ puro vadati bhūbhujām |",
  "GK22vispancu:516": "devānāṃ ca vinaśyate sa drutaṃ sumahān api ||Panc_1.130||",
  "GK22vispancu:517": "tathā ca-",
  "GK22vispancu:518": "sarva-deva-mayo rājā manunā samprakīrtitaḥ |",
  "GK22vispancu:519": "tasmāt taṃ devavat paśyen na vyalīkena karhicit ||Panc_1.131||",
  "GK22vispancu:520": "sarva-devamayasyāpi viśeṣo nṛpater ayam |",
  "GK22vispancu:521": "śubhāśubha-phalaṃ sadyo nṛpād devād bhavāntare ||Panc_1.132||",
  "GK22vispancu:522": "piṅgalaka āha- satyaṃ dṛṣṭaṃ bhaviṣyati bhavatā |",
  "GK22vispancu:523": "na dīnipari mahāntaḥ kupyantīti na tvaṃ tena nipātitaḥ | yataḥ-",
  "GK22vispancu:524": "tṛṇāni nonmūlayati prabhañjano",
  "GK22vispancu:525": "mrḍūni nīcaiḥ praṇatāni sarvataḥ |",
  "GK22vispancu:526": "svabhāva evonnata-cetasām ayaṃ",
  "GK22vispancu:527": "mahān mahatsv eva karoti vikramam ||Panc_1.133||",
  "GK22vispancu:528": "api ca-",
  "GK22vispancu:529": "gaṇḍasthaleṣu mada-vāriṣu baddha-rāga-",
  "GK22vispancu:530": "matta-bhramad-bhramara-pāda-talāhato 'pi |",
  "GK22vispancu:531": "kopaṃ na gacchati nitānta-balo 'pi nāgas",
  "GK22vispancu:532": "tulye bale tu balavān parikopam eti ||Panc_1.134||",
  "GK22vispancu:533": "damanaka āha- astv evaṃ sa mahātmā |",
  "GK22vispancu:534": "vayaṃ kṛpaṇāḥ |",
  "GK22vispancu:535": "tathāpi svāmī yadi kathayati tato bhṛtyatve niyojayāmi |",
  "GK22vispancu:536": "piṅgalaka āha socchvāsam- kiṃ bhavān śaknoty evaṃ kartum |",
  "GK22vispancu:537": "damanaka āha- kim asādhyaṃ buddher asti | uktaṃ ca-",
  "GK22vispancu:538": "na tac chastrair na nāgendrair na hayair na padātibhiḥ |",
  "GK22vispancu:539": "kāryaṃ saṃsiddhim abhyeti yathā buddhyā prasādhitam ||Panc_1.135||",
  "GK22vispancu:540": "piṅgalaka āha- yady evaṃ tarhy amātya-pade'dhyāropitas tvam |",
  "GK22vispancu:541": "adya-prabhṛti prasāda-nigrahādikaṃ tvayeva kāryam iti niścayaḥ |",
  "GK22vispancu:542": "atha damanakaḥ satvaraṃ gatvā sākṣepaṃ tam idam āha- ehy ehīto duṣṭa-vṛṣabha |",
  "GK22vispancu:543": "svāmī piṅgalakas tvām ākārayati |",
  "GK22vispancu:544": "kiṃ niḥśaṅko bhūtvā muhur muhur nadasi vṛthā iti |",
  "GK22vispancu:545": "tac chrutvā sañjīvako 'bravīt- bhadra ko 'yaṃ piṅgalakaḥ |",
  "GK22vispancu:546": "damanaka āha- kiṃ svāminaṃ piṅgalakam api na jānāsi ? tat-kṣaṇam pratipālaya |",
  "GK22vispancu:547": "phalenaiva jñāsyasi |",
  "GK22vispancu:548": "nanv ayaṃ sarva-mṛga-parivṛto baṭa-tale svāmī piṅgalaka-nāmā siṃhas tiṣṭhati |",
  "GK22vispancu:549": "tac chrutvā gatāyuṣam ivātmānam manyamānaḥ sañjīvakaḥ paraṃ viṣādam agamat |",
  "GK22vispancu:550": "āha ca- bhadra bhavān sādhu-samācāro vacana-paṭuś ca dṛśyate |",
  "GK22vispancu:551": "tad yadi mām avaśyaṃ tatra nayasi tad-abhaya-pradānena svāminaḥ sakāśāt prasādaḥ kārayitavyaḥ |",
  "GK22vispancu:552": "damanaka āha-bhoḥ satyam abhihitaṃ bhavatā | nītir eṣā yataḥ-",
  "GK22vispancu:553": "paryanto labhyate bhūmeḥ samudrasya girer api |",
  "GK22vispancu:554": "na kathañcin mahīpasya cittāntaḥ kenacit kvacit ||Panc_1.136||",
  "GK22vispancu:555": "tattvam atraiva tiṣṭha yāvad ahaṃ taṃ samaye dṛṣṭvā tataḥ paścāt tvām anayāmi iti |",
  "GK22vispancu:556": "tathānuṣṭhite damanakaḥ piṅgalaka-sakāśaṃ gatvedam āha-svāmin na tat prākṛtaṃ sattvam |",
  "GK22vispancu:557": "sa hi bhagavato maheśvarasya vāhana-bhūto vṛṣabha iti |",
  "GK22vispancu:558": "mayā pṛṣṭa idam ūce |",
  "GK22vispancu:559": "maheśvareṇa parituṣṭena kālindī-parisare śaṣpāgrāṇi bhakṣayituṃ samādiṣṭaḥ |",
  "GK22vispancu:560": "kiṃ bahunā mama pradattaṃ bhagavatā krīḍārthaṃ vanam idam |",
  "GK22vispancu:561": "piṅgalaka āha sabhayam-satyaṃ jñātaṃ mayādhunā |",
  "GK22vispancu:562": "na devatā-prasādaṃ vinā śaṣpa-bhojino vyālākīrṇa evaṃvidhe vane niḥśaṅkā nandato bhramanti |",
  "GK22vispancu:563": "tatas tvayā kim abhihitam |",
  "GK22vispancu:564": "damanaka āha-svāmin etad abhihitaṃ mayā yad etad-vanaṃ caṇḍikā-vāhana-bhūtasya piṅgalakasya viṣayībhūtam |",
  "GK22vispancu:565": "tad bhavān abhyāgataḥ priyo 'tithiḥ |",
  "GK22vispancu:566": "tat tasya sakāśaṃ gatvā bhrātṛ-snehenaikatra bhakṣaṇa-pāna-viharaṇa-kriyābhir eka-sthānāśrayeṇa kālo neyaḥ iti |",
  "GK22vispancu:567": "tatas tenāpi sarvam etat pratipannam |",
  "GK22vispancu:568": "uktaṃ ca saharṣaṃ svāminaḥ sakāśād abhaya-dakṣiṇā dāpayitavyā iti |",
  "GK22vispancu:569": "tad atra svāmī pramāṇam |",
  "GK22vispancu:570": "tac chrutvā piṅgalaka āha-sādhu sumate sādhu |",
  "GK22vispancu:571": "mantri śrotriya sādhu |",
  "GK22vispancu:572": "mama hṛdayena saha saṃmantrya bhavaedam abhihitam |",
  "GK22vispancu:573": "tad dattā mayā tasyābhaya-dakṣiṇā |",
  "GK22vispancu:574": "paraṃ so 'pi mad-arthe'bhaya-dakṣiṇāṃ yācayitvā drutataram ānīyatām iti |",
  "GK22vispancu:575": "atha sādhu cedam ucyate-",
  "GK22vispancu:576": "antaḥ-sārair akuṭilair acchidraiḥ suparīkṣitaiḥ |",
  "GK22vispancu:577": "mantribhir dhāryate rājyaṃ sustambhair iva mandiram ||Panc_1.137||",
  "GK22vispancu:578": "tathā ca-",
  "GK22vispancu:579": "mantriṇāṃ bhinna-sandhāne bhiṣajāṃ sānnipātike |",
  "GK22vispancu:580": "karmaṇi vyajyate prajñā svasthe ko vā na paṇḍitaḥ ||Panc_1.138||",
  "GK22vispancu:581": "damanako 'pi taṃ praṇamya saṃjīvaka-sakāśa prasthitaḥ saharṣam acintayat- aho prasāda-saṃmukhī naḥ svāmī vacana-vaśagaś ca saṃvṛttaḥ |",
  "GK22vispancu:582": "tan nāsti dhanyataro mama | uktaṃ ca-",
  "GK22vispancu:583": "amṛtaṃ śiśire vahnir amṛtaṃ priya-darśanam |",
  "GK22vispancu:584": "amṛtaṃ rāja-saṃmānam amṛtaṃ kṣīra-bhojanam ||Panc_1.139||",
  "GK22vispancu:585": "atha saṃjīvaka-sakāśam āsādya sa-praśrayam uvāca-bho mitra prārthito 'sau mayā bhavad-arthe svāmy-abhaya-pradānam |",
  "GK22vispancu:586": "tad-viśrabdhaṃ gamyatām iti |",
  "GK22vispancu:587": "paraṃ tvayā rāja-prasādam āsādya mayā saha samaya-dharmeṇa vartitavyam |",
  "GK22vispancu:588": "na garvam āsādya sva-prabhutayā vicaraṇīyam |",
  "GK22vispancu:589": "aham api tava saṅketena sarvā rājya-dhuram amātya-padavīm āśrityoddhariṣyāmi |",
  "GK22vispancu:590": "evaṃ kṛte dvayor apy āvayo rāja-lakṣmī-bhāgyā bhaviṣyati | yataḥ-",
  "GK22vispancu:591": "ākheṭakasya dharmeṇa vibhavāḥ syur vaśe nṝṇām |",
  "GK22vispancu:592": "nṛ-prajāḥ prerayaty eko hanty anyo 'tra mṛgān iva ||Panc_1.140 ||",
  "GK22vispancu:593": "tathā ca-",
  "GK22vispancu:594": "yo na pūjayate garvād uttamādhama-madhyamān |",
  "GK22vispancu:595": "nṛpāsannān sa mānyo 'pi bhraśyate dantilo yathā ||Panc_1.141||",
  "GK22vispancu:596": "saṃjīvaka āha-katham etat ? so 'bravīt-",
  "GK22vispancu:597": "kathā 3",
  "GK22vispancu:598": "dantila-gorambha-kathā",
  "GK22vispancu:599": "asty atra dharātale vardhamānaṃ nāma nagaram |",
  "GK22vispancu:600": "tatra dantilo nāma nānā-bhāṇḍa-patiḥ sakala-pura-nāyakaḥ prativasati sma |",
  "GK22vispancu:601": "tena pura-kāryaṃ nṛpa-kāryaṃ ca kurvatā tuṣṭiṃ nītās tat-pura-vāsino lokā nṛpatiś ca |",
  "GK22vispancu:602": "kiṃ bahunā, na ko 'pi tādṛk kenāpi caturo dṛṣṭo śruto vā |",
  "GK22vispancu:603": "athavā satyam etad uktam-",
  "GK22vispancu:604": "narapati-hita-kartā dveṣyatāṃ yāti loke",
  "GK22vispancu:605": "janapada-hita-kartā tyajyate pārthivendraiḥ |",
  "GK22vispancu:606": "iti mahati virodhe vartamāne samāne",
  "GK22vispancu:607": "nṛpati-jana-padānāṃ durlabhaḥ kārya-kartā ||Panc_1.142||",
  "GK22vispancu:608": "athaivaṃ gacchati kāle danitlasya kadācid vivāhaḥ sampravṛttaḥ |",
  "GK22vispancu:609": "tatra tena sarve pura-nivāsino rāja-saṃnidhi-lokāś ca sammāna-puraḥsaram āmantrya bhojitā vastrādibhiḥ sat-kṛtāś ca |",
  "GK22vispancu:610": "tato vivāhānantaraṃ rājā sāntaḥpuraḥ sva-gṛham ānīyābhyarcitaḥ |",
  "GK22vispancu:611": "atha tasya nṛpater gṛha-sammārjana-kartā gorambho nāma rāja-sevako gṛhāyāto 'pi tenānucita-sthāna upaviṣṭo 'vajñāyārdha-candraṃ dattvā niḥsāritaḥ |",
  "GK22vispancu:612": "so 'pi tataḥ prabhṛti niśvasann apamānān na rātrāv apy adhiśete |",
  "GK22vispancu:613": "kathaṃ mayā tasya bhāṇḍapate rāja-prasāda-hāniḥ kartavyā iti cintayann āste |",
  "GK22vispancu:614": "athavā kim anena vṛthā śarīra-śoṣaṇena |",
  "GK22vispancu:615": "na kiṃcin mayā tasyāpakartuṃ śakyam iti |",
  "GK22vispancu:616": "athavā sādhv idam ucyate-",
  "GK22vispancu:617": "yo hy apakartum aśaktaḥ kupyati",
  "GK22vispancu:618": "kim asau naro 'tra nirlajjaḥ |",
  "GK22vispancu:619": "utpatito 'pi hi caṇakaḥ śaktaḥ",
  "GK22vispancu:620": "kiṃ bhrāṣṭrakaṃ bhaṅktum ||Panc_1.143||",
  "GK22vispancu:621": "atha kadācit pratyūṣe yoga-nidrāṃ gatasya rājñaḥ śayyānte mārjanaṃ kurvann idam āha-aho dantilasya mahad dṛptatvaṃ yad rāja-mahiṣīm āliṅgati |",
  "GK22vispancu:622": "tac chrutvā rājā sa-sambhramam utthāya tam uvāca-bho bho gorambha |",
  "GK22vispancu:623": "satyam etat yat tvayā jalpitam |",
  "GK22vispancu:624": "kiṃ dantilena samāliṅgitā iti |",
  "GK22vispancu:625": "gorambhaḥ prāha-deva ! rātri-jāgaraṇena dyūtāsaktasya me balān nidrā samāyātā |",
  "GK22vispancu:626": "tan na vedmi kiṃ mayābhihitam |",
  "GK22vispancu:627": "rājā serṣyaṃ sva-gatam-eṣa tāvad asmad-gṛhe'pratihata-gatis tathā dantilo 'pi |",
  "GK22vispancu:628": "tat kadācid anena devī samāliṅgyamānā dṛṣṭā bhaviṣyati |",
  "GK22vispancu:629": "tenedam abhihitam | uktaṃ ca-",
  "GK22vispancu:630": "yad vāñchati divā martyo vīkṣate vā karoti vā |",
  "GK22vispancu:631": "tat svapne'pi tad-abhyāsād brūte vātha karoti vā ||Panc_1.144||",
  "GK22vispancu:632": "tathā ca-",
  "GK22vispancu:633": "śubhaṃ vā yadi pāpaṃ yan nṝṇāṃ hṛdi saṃsthitam |",
  "GK22vispancu:634": "sugūḍham api taj jñeyaṃ svapna-vākyāt tathā madāt ||Panc_1.145||",
  "GK22vispancu:635": "athavā strīṇāṃ viṣaye ko 'tra sandehaḥ |",
  "GK22vispancu:636": "jalpanti sārdham anyena paśyanty anyaṃ sa-vibhramāḥ |",
  "GK22vispancu:637": "hṛd-gataṃ cintayanty anyaṃ priyaḥ ko nāma yoṣitām ||Panc_1.146||",
  "GK22vispancu:638": "anyac ca-",
  "GK22vispancu:639": "ekena smita-pāṭalādhara-ruco jalpanty analpākṣaraṃ vīkṣante'nyam itaḥ sphuṭat-kumudinī-phullollasal-locanāḥ |",
  "GK22vispancu:640": "dūrodāra-caritra-citra-vibhavaṃ dhyāyanti cānyaṃ dhiyā kenetthaṃ paramārthato 'rthavad iva premāsti vāma-bhruvām ||Panc_1.147||",
  "GK22vispancu:641": "tathā ca-",
  "GK22vispancu:642": "nāgnis tṛpyati kāṣṭhānāṃ nāpagānāṃ mahodadhiḥ |",
  "GK22vispancu:643": "nāntakaḥ sarva-bhūtānāṃ na puṃsāṃ vāma-locanā ||Panc_1.148||",
  "GK22vispancu:644": "raho nāsti kṣaṇo nāsti nāsti prārthayitā naraḥ |",
  "GK22vispancu:645": "tena nārada nārīṇāṃ satītvam upajāyate ||Panc_1.149||",
  "GK22vispancu:646": "yo mohān manyate mūḍho rakteyaṃ mama kāminī |",
  "GK22vispancu:647": "sa tasyā vaśago nityaṃ bhavet krīḍā-śakuntavat ||Panc_1.150||",
  "GK22vispancu:648": "tāsāṃ vākyāni kṛtyāni svalpāni sugurūṇy api |",
  "GK22vispancu:649": "karoti saḥ kṛtair loke laghutvaṃ yāti sarvataḥ ||Panc_1.151||",
  "GK22vispancu:650": "striyaṃ ca yaḥ prārthayate sannikarṣaṃ ca gacchati |",
  "GK22vispancu:651": "īṣac ca kurute sevāṃ tam evecchanti yoṣitaḥ ||Panc_1.152||",
  "GK22vispancu:652": "anarthitvān manuṣyāṇāṃ bhayāt parijanasya ca |",
  "GK22vispancu:653": "maryādāyām amaryādāḥ striyas tiṣṭhanti sarvadā ||Panc_1.153||",
  "GK22vispancu:654": "nāsāṃ kaścid agamyo 'sti nāsāṃ ca vayasi sthitiḥ |",
  "GK22vispancu:655": "virūpaṃ rūpavantaṃ vā pumān ity eva bhujyate ||Panc_1.154||",
  "GK22vispancu:656": "rakto hi jāyate bhogyo nārīṇāṃ śāṭikā yathā |",
  "GK22vispancu:657": "ghṛṣyante yo daśālambī nitambe viniveśitaḥ ||Panc_1.155||",
  "GK22vispancu:658": "alaktiko yathā rakto niṣpīḍya puruṣas tathā |",
  "GK22vispancu:659": "abalābhir balād raktaḥ pāda-mūle nipātyate ||Panc_1.156||",
  "GK22vispancu:660": "evaṃ sa rājā bahuvidhaṃ vilapya tat-prabhṛti dantilasya prasāda-parāṅmukhaḥ saṃjātaḥ |",
  "GK22vispancu:661": "kiṃ bahunā rāja-dvāra-praveśo 'pi tasya nivāritaḥ |",
  "GK22vispancu:662": "dantilo 'py akasmād eva prasāda-parāṅmukham avanipatim avalokya cintayāmāsa-aho sādhu cedam ucyate-",
  "GK22vispancu:663": "ko 'rthān prāpya na garvito viṣayiṇaḥ kasyāpado 'staṃ gatāḥ",
  "GK22vispancu:664": "strībhiḥ kasya na khaṇḍitaṃ bhuvi manaḥ ko nāmā rājñāṃ priyaḥ |",
  "GK22vispancu:665": "kaḥ kālasya na gocarāntara-gataḥ ko 'rthī gato gauravaṃ",
  "GK22vispancu:666": "ko vā durjana-vāgurāsu patitaḥ kṣemeṇa yātaḥ pumān ||Panc_1.157||",
  "GK22vispancu:667": "tathā ca-",
  "GK22vispancu:668": "kāke śaucaṃ dyūta-kāreṣu satyaṃ sarpe kṣāntiḥ strīṣu kāmopaśāntiḥ |",
  "GK22vispancu:669": "klībe dhairyaṃ madyape tattva-cintā rājā mitraṃ kena dṛṣṭaṃ śrutaṃ vā ||Panc_1.158||",
  "GK22vispancu:670": "aparaṃ mayāsya bhūpater athavānyasyāpi kasyacid rāja-sambandhinaḥ svapne'pi nāniṣṭaṃ kṛtam |",
  "GK22vispancu:671": "tat kim etat-parāṅmukho māṃ prati bhūpatiḥ iti |",
  "GK22vispancu:672_0": "evaṃ taṃ dantilaṃ kadācid rāja-dvāre viṣkambhitaṃ vilokya saṃmārjana-kartā gorambho",
  "GK22vispancu:672_1": "vihasya dvārapālān idam ūce-bho bho dvārapālāḥ ! rāja-prasādādhiṣṭhito 'yaṃ dantilaḥ",
  "GK22vispancu:672_2": "svayaṃ nigrahānugraha-kartā ca |",
  "GK22vispancu:673": "tad anena nivāritena yathāhaṃ tathā yūyam apy ardha-candra-bhājino bhaviṣyatha |",
  "GK22vispancu:674": "tac chrutvā dantilaś cintayāmāsa-nūnam idam asya gorambhasya ceṣṭitam |",
  "GK22vispancu:675": "athavā sādhv idam ucyate-",
  "GK22vispancu:676": "akulīno 'pi mūrkho 'pi bhūpālaṃ yo 'tra sevate |",
  "GK22vispancu:677": "api saṃmānahīno 'pi sa sarvatra prapūjyate ||Panc_1.159||",
  "GK22vispancu:678": "api kāpuruṣo bhīruḥ syāc cen nṛpati-sevakaḥ |",
  "GK22vispancu:679": "tathāpi na parābhūtiṃ janād āpnoti mānavaḥ ||Panc_1.160||",
  "GK22vispancu:680_0": "evaṃ sa bahu-vidhaṃ vilapya vilakṣa-manāḥ sodvego gata-prabhāvaḥ sva-gṛhaṃ niśāmukhe",
  "GK22vispancu:680_1": "gorambham āhūya vastra-yugalena saṃmānyedam uvāca-bhadra ! mayā na tadā tvaṃ rāga-vaśān niḥsāritaḥ |",
  "GK22vispancu:681": "yatas tvaṃ brāhmaṇānām agrato 'nucita-sthāne samupaviṣṭo dṛṣṭa ity apamānitaḥ | tat kṣamyatām |",
  "GK22vispancu:682": "so 'pi svarga-rājyopamaṃ tad-vastra-yugalam āsādya paraṃ paritoṣaṃ gatvā tam uvāca-bhoḥ śreṣṭhin ! kṣāntaṃ mayā te tat |",
  "GK22vispancu:683": "tad asya saṃmānasya kṛte paśya me buddhi-prabhāvaṃ rāja-prasādaṃ ca |",
  "GK22vispancu:684": "evam uktvā saparitoṣaṃ niṣkrāntaḥ |",
  "GK22vispancu:685": "sādhu cedam ucyate-",
  "GK22vispancu:686": "stokenonnatim āyāti stokenāyāty adho-gatim |",
  "GK22vispancu:687": "aho sasadṛśo ceṣṭā tulāyaṣṭeḥ khalasya ca ||Panc_1.161||",
  "GK22vispancu:688": "tataś cānye-dyuḥ sa gorambho rāja-kule gatvā yoga-nidrāṃ gatasya bhūpateḥ saṃmārjana-kriyāṃ kurvann idam āha-aho aviveko 'smad-bhūpateḥ |",
  "GK22vispancu:689": "yat purīṣotsargam ācaraṃś carbhaṭī-bhakṣaṇaṃ karoti |",
  "GK22vispancu:690": "tac chrutvā rājā sa-vismayaṃ tam uvāca-re re gorambha ! kim aprastutaṃ lapasi |",
  "GK22vispancu:691": "gṛha-karmakaraṃ matvā tvāṃ na vyāpādayāmi |",
  "GK22vispancu:692": "kiṃ tvayā kadācid aham evaṃvidhaṃ karma samācaran dṛṣṭaḥ ?",
  "GK22vispancu:693": "so 'bravīt-dyūtāsaktasya rātri-jāgaraṇena saṃmārjanaṃ kurvāṇasya mama balān nidrā samāyātā |",
  "GK22vispancu:694": "tayādhiṣṭhitena mayā kiṃcij jalpitam |",
  "GK22vispancu:695": "tan na vedmi |",
  "GK22vispancu:696": "tat prasādaṃ karotu svāmī nidrā-paravaśasya iti |",
  "GK22vispancu:697": "evaṃ śrutvā rājā cintitavān-yan mayā janmāntare purīṣotsargaṃ kurvatā kadāpi cirbhaṭikā na bhakṣitā |",
  "GK22vispancu:698": "tad yathāyaṃ vyatikaro 'sambhāvyo mamānena mūḍhena vyāhṛtaḥ |",
  "GK22vispancu:699": "tathā dantilasyāpīti niścayaḥ |",
  "GK22vispancu:700": "tan mayā na yuktaṃ kṛtaṃ yat sa varākaḥ saṃmānena viyojitaḥ |",
  "GK22vispancu:701": "na tādṛk-puruṣāṇām evaṃvidhaṃ ceṣṭitaṃ sambhāvyate |",
  "GK22vispancu:702": "tad-abhāvena rāja-kṛtyāni paura-kṛtyāni na sarvāṇi śithilatāṃ vrajanti |",
  "GK22vispancu:703": "evam anekadhā vimṛśya dantilaṃ samāhūya nijāṅga-vastrābharaṇādibhiḥ saṃyojya svādhikāre niyojayāmāsa |",
  "GK22vispancu:704": "ato 'haṃ bravīmi yo na pūjayate garvāt iti |",
  "GK22vispancu:705": "saṃjīvaka āha-bhadra evam evaitat |",
  "GK22vispancu:706": "yad bhavatābhihitaṃ tad eva mayā kartavyam iti |",
  "GK22vispancu:707": "evam abhihite damanakas tam ādāya piṅgalaka-sakāśam agamat |",
  "GK22vispancu:708": "āha ca-deva eṣa mayānītaḥ sa saṃjīvakaḥ |",
  "GK22vispancu:709": "adhunā devaḥ pramāṇam |",
  "GK22vispancu:710": "saṃjīvako 'pi taṃ sādaraṃ praṇamyāgrataḥ sa-vinayaṃ sthitaḥ |",
  "GK22vispancu:711": "piṅgalako 'pi tasya pīnāyata-kakudmato nakha-kuliśālaṃkṛtaṃ dakṣiṇa-pāṇim upari dattvā māna-puraḥsaram uvāca-api śivaṃ bhavataḥ |",
  "GK22vispancu:712": "kutas tvam asmin vane vijane samāyāto 'si ?",
  "GK22vispancu:713": "tenāpy ātmaka-vṛttāntaḥ kathitaḥ |",
  "GK22vispancu:714": "yathā vardhamānena saha viyogaḥ saṃjātas tathā sarvaṃ niveditam |",
  "GK22vispancu:715": "tac chrutvā piṅgalakaḥ sādarataraṃ tam uvāca-vayasya na bhetavyam |",
  "GK22vispancu:716": "mad-bhuja-pañjara-parirakṣitena yathecchaṃ tvayādhunā vartitavyam |",
  "GK22vispancu:717": "anyac ca nityaṃ mat-samīpa-vartinā bhāvyam |",
  "GK22vispancu:718": "yataḥ kāraṇād bahv-apāyaṃ raudra-sattva-niṣevitaṃ vanaṃ gurūṇām api sattvānām asevyam |",
  "GK22vispancu:719": "kutaḥ śaṣpa-bhojinām |",
  "GK22vispancu:720": "evam uktvā sakala-mṛga-parivṛto yamunā-kaccham avatīryodaka-grahaṇaṃ kṛtvā svecchayā tad eva vanaṃ praviṣṭaḥ |",
  "GK22vispancu:721": "tataś ca karakaṭa-damanaka-nikṣipta-rājya-bhāraḥ saṃjīvikena saha subhāṣita-goṣṭhīm anubhavann āste |",
  "GK22vispancu:722": "athavā sādhv idam ucyate-",
  "GK22vispancu:723": "yadṛcchayāpy upanataṃ sakṛt sajjana-saṅgatam |",
  "GK22vispancu:724": "bhavaty ajaram atyantaṃ nābhyāsa-kramam īkṣate ||Panc_1.162||",
  "GK22vispancu:725": "saṃjīvakenāpy aneka-śāstrāvagāhanād utpanna-buddhi-prāgalbhyena stokair evāhobhir mūḍha-matiḥ piṅgalako dhīmāṃs tathā kṛto yathāraṇya-dharmād viyojya grāmya-dharmeṣu niyojitaḥ |",
  "GK22vispancu:726": "kiṃ bahunā pratyahaṃ piṅgalaka-saṃjīvakāv eva kevalaṃ rahasi mantrayataḥ |",
  "GK22vispancu:727": "śeṣaḥ sarvo 'pi mṛga-jano dūrībhūtas tiṣṭhati |",
  "GK22vispancu:728": "karaṭaka-damanakāv api praveśaṃ na labhete |",
  "GK22vispancu:729": "anyac ca siṃha-parākramābhāvāt sarvo 'pi mṛga-janas tau ca śṛgālau kṣudhā-vyādhi-bādhitā ekāṃ diśam āśritya sthitāḥ |",
  "GK22vispancu:730": "uktaṃ ca-",
  "GK22vispancu:731": "phala-hīnaṃ nṛpaṃ bhṛtyāḥ kulīnam api connatam |",
  "GK22vispancu:732": "santy ajyāny atra gacchanti śuṣkaṃ vṛkṣam ivāṇḍajāḥ ||Panc_1.163||",
  "GK22vispancu:733": "tathā ca-",
  "GK22vispancu:734": "api saṃmāna-saṃyuktāḥ kulīnā bhakti-tat-parāḥ |",
  "GK22vispancu:735": "vṛtti-bhaṅgān mahīpālaṃ tyajanty eva hi sevakāḥ ||Panc_1.164||",
  "GK22vispancu:736": "anyac ca-",
  "GK22vispancu:737": "kālātikramaṇaṃ vṛtteryo na kurvīta bhūpatiḥ |",
  "GK22vispancu:738": "kadācit taṃ na muñcanti bhartsitā api sevakāḥ ||Panc_1.165||",
  "GK22vispancu:739": "tathā ca kevalaṃ sevakā itthambhūtā yāvat samastam apy etaj jagat parasparaṃ bhakṣaṇārthaṃ sāmādibhir upāyais tiṣṭhati | tad yathā-",
  "GK22vispancu:740": "deśānām upari kṣmābhṛd āturāṇāṃ cikitsakāḥ |",
  "GK22vispancu:741": "vaṇijo grāhakāṇāṃ ca mūrkhāṇām api paṇḍitāḥ ||Panc_1.166||",
  "GK22vispancu:742": "pramādināṃ tathā caurā bhikṣukā gṛha-medhinām |",
  "GK22vispancu:743": "gaṇikāḥ kāmināṃ caiva sarva-lokasya śilpinaḥ ||Panc_1.167||",
  "GK22vispancu:744": "sāmādi-sajjitaiḥ pāśaiḥ pratīkṣante divā-niśam |",
  "GK22vispancu:745": "upajīvanti śaktyā hi jalajā jaladān iva ||Panc_1.168||",
  "GK22vispancu:746": "athavā sādhv idam ucyate-",
  "GK22vispancu:747": "sarpāṇāṃ ca khalānāṃ ca para-dravyāpahāriṇām |",
  "GK22vispancu:748": "abhiprāyā na sidhyanti tenedaṃ vartate jagat ||Panc_1.169||",
  "GK22vispancu:749": "attuṃ vāñchati śāmbhavo gaṇapater ākhuṃ kṣudhārtaḥ phaṇī",
  "GK22vispancu:750": "taṃ ca krauñca-ripoḥ śikhī giri-sutā-siṃho 'pi nāgāśanam |",
  "GK22vispancu:751": "itthaṃ yatra parigrahasya ghaṭanā śambhor api syād gṛhe",
  "GK22vispancu:752": "tatrāpy asya kathaṃ na bhāvi jagato yasmāt svarūpaṃ hi tat ||Panc_1.170||",
  "GK22vispancu:753": "tataḥ svāmi-prasāda-rahitau kṣut-kṣāma-kaṇṭhau parasparaṃ karaṭaka-damanakau mantrayete |",
  "GK22vispancu:754": "tatra damanako brūte-ārya karaṭaka |",
  "GK22vispancu:755": "āvāṃ tāvad apradhānatāṃ gatau |",
  "GK22vispancu:756": "eṣa piṅgalakaḥ saṃjīvakānuraktaḥ sva-vyāpāra-parāṅmukhaḥ saṃjātaḥ |",
  "GK22vispancu:757": "sarvo 'pi parijano gataḥ | tat kiṃ kriyate |",
  "GK22vispancu:758": "karaṭaka āha-yadyapi tvadīya-vacanaṃ na karoti tathāpi svāmī sva-doṣa-nāśāya vācyaḥ | uktaṃ ca-",
  "GK22vispancu:759": "aśṛnvann api boddhavyo mantribhiḥ pṛthivī-patiḥ |",
  "GK22vispancu:760": "yathā sva-doṣa-nāśāya vidureṇāmbikāsutaḥ ||Panc_1.171||",
  "GK22vispancu:761": "tathā ca-",
  "GK22vispancu:762": "madonmattasya bhūpasya kuñjarasya ca gacchataḥ |",
  "GK22vispancu:763": "unmārgaṃ vācyatāṃ yānti mahāmātrāḥ samīpagāḥ ||Panc_1.172||",
  "GK22vispancu:764": "tat tvayaiṣa śaṣpa-bhojī svāminaḥ sakāśam ānītaḥ | tat svahastenāṅgārāḥ karṣitāḥ |",
  "GK22vispancu:765": "damanaka āha-satyam etat | mamāyaṃ doṣaḥ | na svāminaḥ | uktaṃ ca-",
  "GK22vispancu:766": "jambūko huḍu-yuddhena vayaṃ cāṣāḍha-bhūtinā |",
  "GK22vispancu:767": "dūtikā para-kāryeṇa trayo doṣāḥ svayaṃ kṛtāḥ ||Panc_1.173||",
  "GK22vispancu:768": "karaṭaka āha-katham etat ?",
  "GK22vispancu:769": "so 'bravīt-",
  "GK22vispancu:770": "kathā 4",
  "GK22vispancu:771": "devaśarma-parivrājaka-kathā",
  "GK22vispancu:772": "asti kasmiṃścid vivikta-pradeśe maṭhāyatanam |",
  "GK22vispancu:773": "tatra deva-śarmā nāma parivrājakaḥ partivasati sma |",
  "GK22vispancu:774": "tasyāneka-sādhu-jana-datta-sūkṣma-vastra-vikraya-vaśāt kālena mahatī vitta-mātrā sañjātā |",
  "GK22vispancu:775": "tataḥ sa na kasyacid viśvasiti |",
  "GK22vispancu:776": "naktaṃ dinaṃ kakṣāntarāt tāṃ mātrāṃ na muñcati |",
  "GK22vispancu:777": "athavā sādhu cedam ucyate-",
  "GK22vispancu:778": "arthānām arjane duḥkham arjitānāṃ ca rakṣaṇe |",
  "GK22vispancu:779": "nāśe duḥkhaṃ vyaye duḥkhaṃ dhig arthāḥ kaṣṭa-saṃśrayāḥ ||Panc_1.174||",
  "GK22vispancu:780": "athāṣāḍha-bhūtir nāma para-vittāpahārī dhūrtas tām artha-mātrāṃ tasya kakṣāntara-gatāṃ lakṣayitvā vyacintayat-kathaṃ mayāsyeyam artha-mātrā hartavyā iti |",
  "GK22vispancu:781": "tad atra maṭhe tāvad dṛḍha-śilā-sañcaya-vaśād bhitti-bhedo na bhavati |",
  "GK22vispancu:782": "uccaistaratvāc ca dvāre praveśo na syāt |",
  "GK22vispancu:783": "tad enaṃ māyā-vacanair viśvāsyāhaṃ chātratāṃ vrajāmi yena sa viśvastaḥ kadācid viśvāsam eti | uktaṃ ca-",
  "GK22vispancu:784": "nispṛho nādhikārī syān nākāmī maṇḍana-priyaḥ |",
  "GK22vispancu:785": "nāvidagdhaḥ priyaṃ brūyāt sphuṭa-vaktā na vañcakaḥ ||Panc_1.175||",
  "GK22vispancu:786": "evaṃ niścitya tasyāntikam upagamya-oṃ namaḥ śivāya-iti proccārya sāṣṭāṅgaṃ praṇamya ca sa-praśrayam uvāca-bhagavan asāraḥ saṃsāro 'yam |",
  "GK22vispancu:787": "giri-nadī-vegopamaṃ yauvanam |",
  "GK22vispancu:788": "tṛṇāgni-samaṃ jīvitam |",
  "GK22vispancu:789": "śarad-abhra-cchāyā-sadṛśā bhogāḥ svapna-sadṛśo mitra-putra-kalatra-bhṛtya-varga-sambandhaḥ |",
  "GK22vispancu:790": "evaṃ mayā samyak parijñātam |",
  "GK22vispancu:791": "tat kiṃ kurvato me saṃsāra-samudrottaraṇaṃ bhaviṣyati |",
  "GK22vispancu:792": "tac chrutvā deva-śarmā sādaram āha-vatsa ! dhanyo 'si yat prathame vayasy evaṃ viraktī-bhāvaḥ | uktaṃ ca-",
  "GK22vispancu:793": "pūrvaṃ vayasi yaḥ śāntaḥ sa śānta iti me matiḥ |",
  "GK22vispancu:794": "dhātuṣu kṣīyamāṇeṣu śamaḥ kasya na jāyate ||Panc_1.176||",
  "GK22vispancu:795": "ādau citte tataḥ kāye satāṃ saṃjāyate jarā |",
  "GK22vispancu:796": "asatāṃ ca punaḥ kāye naiva citte kadācana ||Panc_1.177||",
  "GK22vispancu:797": "yac ca māṃ saṃsāra-sāgarottaraṇopāyaṃ pṛcchasi | tac chrūyatām-",
  "GK22vispancu:798": "śūdro vā yadi vānyo 'pi caṇḍālo 'pi jaṭādharaḥ |",
  "GK22vispancu:799": "dīkṣitaḥ śiva-mantreṇa sa bhasmāṅgī śivo bhavet ||Panc_1.178||",
  "GK22vispancu:800": "ṣaḍ-akṣareṇa mantreṇa puṣpam ekam api svayam |",
  "GK22vispancu:801": "liṅgasya mūrdhni yo dadyān na sa bhūyo 'bhijāyate ||Panc_1.179||",
  "GK22vispancu:802": "tac chrutvāṣāḍha-bhūtis tat-pādau gṛhītvā sa-praśrayam idam āha-bhagavan,",
  "GK22vispancu:803": "tarhi dīkṣayā me'nugrahaṃ kuru |",
  "GK22vispancu:804": "devaśarmā āha-vatsa anugrahaṃ te kariṣyāmi |",
  "GK22vispancu:805": "parantu rātrau tvayā maṭha-madhye na praveṣṭavyam |",
  "GK22vispancu:806": "yat-kāraṇaṃ niḥsaṅgatā yatīnāṃ praśasyate tava ca mamāpi ca | uktaṃ ca-",
  "GK22vispancu:807": "durmantrān nṛpatir vinaśyati yatiḥ saṅgāt suto lālasād",
  "GK22vispancu:808": "vipro 'nadhyayanāt kulaṃ kutanayāc chīlaṃ khalopāsanāt |",
  "GK22vispancu:809": "maitrī cāpraṇayāt samṛddhir anayāt snehaḥ pravāsāśrayāt",
  "GK22vispancu:810": "strī garvād anavekṣaṇād api kṛṣis tyāgāt pramādād dhanam ||Panc_1.180||",
  "GK22vispancu:811": "tat tvayā vrata-grahaṇānantaraṃ maṭha-dvāre tṛṇa-kuṭīrake śayitavyam iti |",
  "GK22vispancu:812": "sa āha-bhagavan ! bhavad-ādeśaḥ pramāṇam | paratra hi tena me prayojanam |",
  "GK22vispancu:813": "atha kṛta-śayana-samayaṃ devaśarma-nigrahaṃ kṛtvā śāstrokta-vidhinā śiṣyatām anayat |",
  "GK22vispancu:814": "so 'pi hasta-pādāvamardanādi-paricaryayā taṃ paritoṣam anayat |",
  "GK22vispancu:815": "punas tathāpi muniḥ kakṣāntarān mātrāṃ na muñcati |",
  "GK22vispancu:816": "athaivaṃ gacchati kāle āṣāḍha-bhūtiś cintayāmāsa-aho, na kathañcid eṣa me viśvāsam āgacchati |",
  "GK22vispancu:817": "tat kiṃ divāpi śastreṇa mārayāmi, kiṃ vā viṣaṃ prayacchāmi ?",
  "GK22vispancu:818": "kiṃ vā paśu-dharmeṇa vyāpādayāmi ? iti |",
  "GK22vispancu:819": "evaṃ cintayatas tasya devaśarmaṇo 'pi śiṣya-putraḥ kaścid grāmād āmantraṇārthaṃ samāyātaḥ |",
  "GK22vispancu:820": "prāha ca-bhagavan, pavitrāropaṇa-kṛte mama gṛham āgamyatām iti |",
  "GK22vispancu:821": "tac chrutvā devaśarmāṣāḍhabhūtinā saha prahṛṣṭa-manāḥ prasthitaḥ |",
  "GK22vispancu:822": "athaivaṃ tasya gacchato 'gre kācin nadī samāyātā |",
  "GK22vispancu:823_0": "tāṃ dṛṣṭvā mātrāṃ kakṣāntarād avatārya kanthā-madhye suguptāṃ nidhāya snātvā devārcanaṃ",
  "GK22vispancu:823_1": "vidhāya tad-anantaram āṣāḍhabhūtim idam āha-bho āṣāḍhabhūte ! yāvad ahaṃ purīṣotsargaṃ kṛtvā samāgacchāmi,",
  "GK22vispancu:824": "tāvad eṣā kanthā yogeśvarasya svāvadhānatayā rakṣaṇīyā | ity uktvā gataḥ |",
  "GK22vispancu:825": "āṣāḍhabhūtir api tasminn adarśanī-bhūte mātrām ādāya satvaraṃ prasthitaḥ |",
  "GK22vispancu:826": "devaśarmāpi chātra-guṇānurañjita-manāḥ suviśvasto yāvad upaviṣṭas tiṣṭhati tāvat suvarṇa-roma-deha-yūtha-madhye huḍu-yuddham apaśyat |",
  "GK22vispancu:827": "atha roṣa-vaśād dhuḍu-yugalasya dūram apasaraṇaṃ kṛtvā bhūyo 'pi samupetya lālaṭa-paṭṭābhyāṃ praharato bhūri rudhiraṃ patati |",
  "GK22vispancu:828": "tac ca jambūko jihvā-laulyena raṅga-bhūmiṃ prāveśyāsvādayati |",
  "GK22vispancu:829": "devaśarmāpi tad ālokya vyacintayat-aho manda-matir ayaṃ jambūkaḥ |",
  "GK22vispancu:830": "yadi katham apy anayoḥ saṅghaṭṭe patiṣyati tan nūnaṃ mṛtyum avāpsyatīti vitarkayāmi |",
  "GK22vispancu:831": "kṣaṇāntare ca tathaiva raktāsvādana-laulyān madhye praviśaṃs tayoḥ śiraḥ-sampāte patiot mṛtaś ca śṛgālaḥ |",
  "GK22vispancu:832": "devaśarmāpi taṃ śocamāno mātrām uddiśya śanaiḥ śanaiḥ prasthito yāvad āṣāḍhabhūtiṃ na paśyati tataś cautsukyena śaucaṃ vidhāya yāvat kanthām ālokayati tāvan mātrāṃ na paśyati |",
  "GK22vispancu:833": "tataś ca-hā hā muṣito 'smi iti jalpan pṛthivī-tale mūrcchayā nipapāta |",
  "GK22vispancu:834": "tataḥ kṣaṇāc cetanāṃ labdhvā bhūyo 'pi samutthāya phūtkartum ārabdhaḥ-bho āṣāḍhabhūte ! kva māṃ vañcayitvā gato 'si ?",
  "GK22vispancu:835": "tad dehi me prativacanam |",
  "GK22vispancu:836": "evaṃ bahu vilapya tasya pada-paddhatim anveṣayan śanaiḥ śanaiḥ prasthitaḥ |",
  "GK22vispancu:837": "athaiva gacchan sāyantana-samaye kañcid grāmam āsasāda |",
  "GK22vispancu:838": "atha tasmād grāmāt kaścit kaulikaḥ sabhārhyo madya-pāna-kṛte samīpa-vartini nagare prasthitaḥ |",
  "GK22vispancu:839": "devaśarmāpi tam ālokya provāca-bho bhadra vayaṃ sūryoḍhā atithayas tavāntikaṃ prāptāḥ |",
  "GK22vispancu:840": "na kam apy atra grāme jānīmaḥ |",
  "GK22vispancu:841": "tad gṛhyatām atithi-dharmaḥ | uktaṃ ca-",
  "GK22vispancu:842": "samprāpto yo 'tithiḥ sāyaṃ sūryoḍhe gṛha-medhinām |",
  "GK22vispancu:843": "pūjayā tasya devatvaṃ prayānti gṛha-medhinaḥ ||Panc_1.181||",
  "GK22vispancu:844": "tathā ca-",
  "GK22vispancu:845": "tṛṇāni bhūmir udakaṃ vāk-caturthī ca sūnṛtā |",
  "GK22vispancu:846": "satām etāni harmyeṣu nocchidyante kadācana ||Panc_1.182||",
  "GK22vispancu:847": "svāgatenāgnayas tṛptā āsanena śatakratuḥ |",
  "GK22vispancu:848": "pāda-śaucena pitaraḥ arghāc chambhus tathātitheḥ ||Panc_1.183||",
  "GK22vispancu:849": "kauliko 'pi tac chrutvā bhāryām āha-priye,",
  "GK22vispancu:850": "gaccha tv atithim ādāya gṛhaṃ prati pāda-śauca-bhojana-śayanādibhiḥ satkṛtya tvaṃ tatraiva tiṣṭha |",
  "GK22vispancu:851": "ahaṃ tava kṛte prabhūta-madyam āneṣyāmi |",
  "GK22vispancu:852": "evam uktvā prasthitaḥ |",
  "GK22vispancu:853": "sāpi bhāryā puṃścalī tam ādāya prahasita-vadanā devadattaṃ manasi dhyāyantī gṛhaṃ prati pratasthe |",
  "GK22vispancu:854": "athavā sādhu cedam ucyate-",
  "GK22vispancu:855": "durdivase ghana-timire duḥsañcārāsu nagara-vīthīṣu |",
  "GK22vispancu:856": "patyur videśa-gamane parama-sukhaṃ jaghana-capalāyāḥ ||Panc_1.184||",
  "GK22vispancu:857": "tathā ca-",
  "GK22vispancu:858": "paryaṅkeṣv āstaraṇaṃ patim anukūlaṃ manoharaṃ śayanam |",
  "GK22vispancu:859": "tṛṇam iva laghu manyante kāminyaś caurya-rata-lubdhāḥ ||Panc_1.185||",
  "GK22vispancu:860": "tathā ca-",
  "GK22vispancu:861": "keliṃ pradahati lajjā śṛṅgāro 'sthīni cāṭavaḥ kaṭavaḥ |",
  "GK22vispancu:862": "vandha-trayāḥ paritoṣo na kiṃcid iṣṭaṃ bhavet patyau ||Panc_1.186||",
  "GK22vispancu:863": "kula-patanaṃ jana-garhāṃ bandhanam api jīvitavya-sandeham |",
  "GK22vispancu:864": "aṅgīkaroti kulaṭā satataṃ para-puruṣa-saṃsaktā ||Panc_1.187||",
  "GK22vispancu:865_0": "atha kaulika-bhāryā gṛhaṃ gatvā deva-śarmaṇe gatāstaraṇaṃ bhagnāṃ ca khaṭvāṃ samarpyedam",
  "GK22vispancu:865_1": "āha-bho bhagavan ! yāvad ahaṃ sva-sakhīṃ grāmād abhyāgatāṃ sambhāvya drutam āgacchāmi",
  "GK22vispancu:865_2": "tāvat tvayā mad-gṛhe'pramattena bhāvyam |",
  "GK22vispancu:866": "evam abhidhāya śṛṅgāra-vidhiṃ vidhāya yāvad-devadattam uddiśya vrajati tāvat tad-bhartā saṃmukho mada-vihvalāṅgo mukta-keśaḥ pade pade praskhalan gṛhīta-madya-bhāṇḍaḥ samabhyeti |",
  "GK22vispancu:867": "taṃ ca dṛṣṭvā sā drutataraṃ vyāghuṭya sva-gṛhaṃ praviśya nukta-śṛṅgāra-veśā yathā-pūrvam abhavat |",
  "GK22vispancu:868": "kauliko 'pi tāṃ palāyamānāṃ kṛtādbhuta-śṛṅgārāṃ vilokya prāg eva karṇa-paramparayā tasyāḥ śrutāvapavāda-kṣubhita-hṛdayaḥ svākāraṃ nigūhamānaḥ sadaivāste |",
  "GK22vispancu:869": "tataś ca tathāvidhaṃ ceṣṭitam avalokya dṛṣṭa-pratyayaḥ krodha-vaśago gṛhaṃ praviśya tām uvāca-āḥ pāpe puṃścali ! kva prasthitāsi ?",
  "GK22vispancu:870": "sā provāca-ahaṃ tvat-sakāśād āgatā na kutracid api nirgatā |",
  "GK22vispancu:871": "tat kathaṃ madya-pāna-vaśād aprastutaṃ vadasi ? athavā sādhv idam ucyate-",
  "GK22vispancu:872": "vaikalyaṃ dharaṇī-pātam ayathocita-jalpanam |",
  "GK22vispancu:873": "saṃnipātasya cihnāni madyaṃ sarvāṇi darśayet ||Panc_1.188||",
  "GK22vispancu:874": "kara-spando 'mbara-tyāgas tejo-hāniḥ sarāgatā |",
  "GK22vispancu:875": "vāruṇī-saṅgajāvasthā bhānunāpy anubhūyate ||Panc_1.189||",
  "GK22vispancu:876": "so 'pi tac chrutvā pratikūla-vacanaṃ veśa-viparyayaṃ cāvalokya tam āha-puṃścali ! cira-kālaṃ śruto mayā tavāpavādaḥ |",
  "GK22vispancu:877": "tad adya svayaṃ sañjāta-pratyayas tava yathocitaṃ nigrahaṃ karomi |",
  "GK22vispancu:878_0": "ity abhidhāya laguḍa-prahārais tāṃ jarjarita-dehāṃ vidhāya sthūṇayā saha dṛḍha-bandhanena",
  "GK22vispancu:878_1": "baddhvā so 'pi mada-vihvalo vijñāya tāṃ gatvedam āha-sakhi ! sa devadattas tasmin",
  "GK22vispancu:878_2": "sthāne tvāṃ pratīkṣate |",
  "GK22vispancu:879": "tac chīghram āgamyatām iti |",
  "GK22vispancu:880": "sā cāha-paśya mamāvasthām |",
  "GK22vispancu:881": "tat kathaṃ gacchāmi ? tad gatvā brūhi taṃ kāminaṃ yad asyāṃ rātrau na tvayā saha samāgamaḥ |",
  "GK22vispancu:882": "nāpitī prāha-sakhi, mā maivaṃ vada | nāyaṃ kulaṭā-dharmaḥ | uktaṃ ca-",
  "GK22vispancu:883": "viṣama-stha-svādu-phala-grahaṇa-vyavasāya-niścayo yeṣām |",
  "GK22vispancu:884": "uṣṭrāṇām iva teṣāṃ manye'haṃ śaṃsitaṃ janma ||Panc_1.190||",
  "GK22vispancu:885": "tathā ca-",
  "GK22vispancu:886": "sandigdhe para-loke janāpavāde ca jagati bahu-citre |",
  "GK22vispancu:887": "svādhīne para-ramaṇe dhanyās tāruṇya-phala-bhājaḥ ||Panc_1.191||",
  "GK22vispancu:888": "anyac ca-",
  "GK22vispancu:889": "yadi bhavati deva-yogāt pumān virūpo 'pi bandhako rahasi |",
  "GK22vispancu:890": "na tu kṛcchrād api bhadraṃ nija-kāntaṃ sā bhajaty eva ||Panc_1.192||",
  "GK22vispancu:891": "sābravīt-yady evaṃ tarhi kathaya kathaṃ dṛḍha-bandhana-baddhā satī tatra gacchāmi |",
  "GK22vispancu:892": "sannihitaś cāyaṃ pāpātmā mat-patiḥ |",
  "GK22vispancu:893": "nāpity āha-sakhi, mada-vihvalo 'yaṃ sūrya-kara-spṛṣṭaḥ prabodhaṃ yāsyati |",
  "GK22vispancu:894": "tad ahaṃ tvam unmocayāmi |",
  "GK22vispancu:895": "mām ātma-sthāne baddhvā drutataraṃ deva-dattaṃ sambhāvyāgaccha |",
  "GK22vispancu:896": "sābravīt-evam astu iti |",
  "GK22vispancu:897": "tad anu sā nāpitī tāṃ sva-sakhīṃ bandhanād vimocya tasyāḥ sthāne yathā-pūrvam ātmānaṃ baddhvā tāṃ devadatta-sakāśe saṅketa-sthānaṃ preṣitavatī |",
  "GK22vispancu:898": "tathānuṣṭhite kaulikaḥ kasmiṃścit kṣaṇe samutthāya kiṃcid gata-kopo vimadas tām āha-he paruṣa-vādini ! yad adya-prabhṛti gṛhān niṣkramaṇaṃ na karoṣi,",
  "GK22vispancu:899": "na ca paruṣaṃ vadasi,",
  "GK22vispancu:900": "tatas tvām unmocayāmi |",
  "GK22vispancu:901": "nāpity api svara-bheda-bhayād yāvan na kiṃcid ūce, tāvat so 'pi bhūyo bhūyas tāṃ tad evāha |",
  "GK22vispancu:902": "atha sā yāvat pratyuttaraṃ kim api na dadau,",
  "GK22vispancu:903": "tāvat sa prakupitas tīkṣṇa-śastram ādāya nāsikām acchinat |",
  "GK22vispancu:904": "āha ca-re puṃścali ! tiṣṭhedānīm |",
  "GK22vispancu:905": "tvāṃ bhūyas toṣayiṣyāmi |",
  "GK22vispancu:906": "iti jalpan punar api nidrā-vaśam agāt |",
  "GK22vispancu:907": "devaśarmāpi vitta-nāśāt kṣutkṣāma-kaṇṭho naṣṭa-nidras tat sarvaṃ strī-caritram apaśyat |",
  "GK22vispancu:908": "sāpi kaulika-bhāryā yathecchayā devadattena saha surata-sukham anubhūya kasmiṃścit kṣaṇe sva-gṛham āgataya tāṃ nāpitīm idam āha-ayi ! śivaṃ bhavatyāḥ |",
  "GK22vispancu:909": "nāyaṃ pāpātmā mama gatāyā utthitaḥ |",
  "GK22vispancu:910": "nāpity āha-śivaṃ nāsikayā vinā śeṣasya śarīrasya |",
  "GK22vispancu:911": "tad drutaṃ tāṃ mocaya bandhanād yāvan nāyaṃ māṃ paśyati, yena sva-gṛhaṃ gacchāmi |",
  "GK22vispancu:912": "tathānuṣṭhite bhūyo 'pi kaulika utthāya tām āha-puṃścali ! kim adyāpi na vadasi ?",
  "GK22vispancu:913": "kiṃ bhūyo 'py ato duṣṭataraṃ nigrahaṃ karṇa-cchedena karomi ?",
  "GK22vispancu:914": "atha sā sa-kopaṃ sādhikṣepam idam āha-dhiṅ mahā-mūḍha ! ko māṃ mahā-satīṃ dharṣayituṃ vyaṅgayituṃ vā samarthaḥ ?",
  "GK22vispancu:915": "tac chṛṇvantu sarve'pi loka-pālāḥ |",
  "GK22vispancu:916": "āditya-candra-hari-śaṃkara-vāsavādyāḥ",
  "GK22vispancu:917": "śaktā na jetum atiduḥkha-karāṇi yāni |",
  "GK22vispancu:918": "tānīndriyāṇi balavanti sudurjayāni",
  "GK22vispancu:919": "ye nirjayanti bhuvane balinas ta eke ||Panc_1.193||",
  "GK22vispancu:920": "tad yadi mama satītvam asti,",
  "GK22vispancu:921": "manasāpi para-puruṣo nābhilaṣitaḥ,",
  "GK22vispancu:922": "tato devā bhūyo 'pi me nāsikāṃ tādṛg-rūpākṣatāṃ kurvantu |",
  "GK22vispancu:923": "athavā yadi mama citte para-puruṣasya bhrāntir api bhavati, māṃ bhasmasān nayantu |",
  "GK22vispancu:924": "evam uktvā bhūyo 'pi tam āha-bho durātman ! paśya me satītva-prabhāveṇa tādṛśy eva nāsikā saṃvṛttā |",
  "GK22vispancu:925": "athāsāv ulmukam ādāya yāvat paśyati,",
  "GK22vispancu:926": "tāvat tad-rūpāṃ nāsikāṃ ca bhūtale rakta-pravāhaṃ ca mahāntam apaśyat |",
  "GK22vispancu:927": "atha sa vismita-manās tāṃ bandhanād vimucya śayyāyām āropya ca cāṭu-śataiḥ paryatoṣayat |",
  "GK22vispancu:928": "devaśarmāpi taṃ sarva-vṛttāntam ālokya vismita-manā idam āha-",
  "GK22vispancu:929": "śambarasya ca yā māyā yā māyā namucer api |",
  "GK22vispancu:930": "baleḥ kumbhīnasaś caiva sarvās tā yoṣito viduḥ ||Panc_1.194||",
  "GK22vispancu:931": "hasantaṃ prahasanty etā rudantaṃ prarudanty api |",
  "GK22vispancu:932": "apriyaṃ priya-vākyaiś ca gṛhṇanti kāla-yogataḥ ||Panc_1.195||",
  "GK22vispancu:933": "uśanā veda yac chāstraṃ yac ca veda bṛhaspatiḥ |",
  "GK22vispancu:934": "strī-buddhyā na viśiṣyete tāḥ sma rakṣyāḥ kathaṃ naraiḥ ||Panc_1.196||",
  "GK22vispancu:935": "anṛtaṃ satyam ity āhuḥ satyaṃ cāpi tathānṛtam |",
  "GK22vispancu:936": "iti yās tāḥ kathaṃ vīra saṃrakṣyāḥ puruṣair iha ||Panc_1.197||",
  "GK22vispancu:937": "anyatrāpy uktam-",
  "GK22vispancu:938": "nātiprasaṅgaḥ pramadāsu kāryo",
  "GK22vispancu:939": "necched balaṃ strīṣu vivardhamānam |",
  "GK22vispancu:940": "atiprasaktaiḥ puruṣair yatas tāḥ",
  "GK22vispancu:941": "krīḍanti kākair iva lūna-pakṣaiḥ ||Panc_1.198||",
  "GK22vispancu:942": "sumukhena vadanti vagunā praharanty eva śitena cetasā |",
  "GK22vispancu:943": "madhu tiṣṭhati vāci yoṣitāṃ hṛdaye hālāhalaṃ mahad-viṣam ||Panc_1.199||",
  "GK22vispancu:944": "ata eva nipīyate'dharo hṛdayaṃ muṣṭibhir eva tāḍyate |",
  "GK22vispancu:945": "puruṣaiḥ sukha-leśa-vañcitair madhu-lubdhaiḥ kamalaṃ yathālibhiḥ ||Panc_1.200||",
  "GK22vispancu:946": "api ca-",
  "GK22vispancu:947": "āvartaḥ saṃśayānām avinaya-bhavanaṃ pattanaṃ sāhasānāṃ doṣāṇāṃ saṃnidhānaṃ kapaṭa-śata-mayaṃ kṣetram apratyayānām |",
  "GK22vispancu:948": "svarga-dvārasya vighnaṃ naraka-pura-mukhaṃ sarva-māyā-karaṇḍaṃ strī-yantraṃ kena sṛṣṭaṃ viṣam amṛta-mayaṃ prāṇi-lokasya pāśaḥ ||Panc_1.201||",
  "GK22vispancu:949": "kārkaśyaṃ stanayor dṛśos taralatālīkaṃ mukhe ślāghyate kauṭilyaṃ kaca-saṃcaye ca vacane māndyaṃ trike sthūlatā |",
  "GK22vispancu:950": "bhīrutvaṃ hṛdaye sadaiva kathitaṃ māyā-prayogaḥ priye yāsāṃ doṣa-gaṇo guṇo mṛga-dṛśāṃ tāḥ syur narāṇāṃ priyāḥ ||Panc_1.202||",
  "GK22vispancu:951": "etā hasanti ca rudanti ca kārya-hetor",
  "GK22vispancu:952": "viśvāsayanti ca paraṃ na ca viśvasanti |",
  "GK22vispancu:953": "tasmān nareṇa kula-śīla-samanvitena nāryaḥ śmaśāna-ghaṭikā iva varjanīyāḥ ||Panc_1.203||",
  "GK22vispancu:954": "tasmān nareṇa kulaśīlavatā sadaiva",
  "GK22vispancu:955": "nāryaḥ śmaśāna-vaṭikā iva varjanīyāḥ |",
  "GK22vispancu:956": "vyakīrṇa-kesara-karāla-mukhā mṛgendrā",
  "GK22vispancu:957": "nāgāś ca bhūri-mada-rāja-virājamānāḥ ||Panc_1.204||",
  "GK22vispancu:958": "kurvanti tāvat prathamaṃ priyāṇi",
  "GK22vispancu:959": "yāvan na jānanti naraṃ prasaktam |",
  "GK22vispancu:960": "jñātvā ca taṃ manmatha-pāśa-baddhaṃ",
  "GK22vispancu:961": "grastāmiṣaṃ mīnam ivoddharanti ||Panc_1.205||",
  "GK22vispancu:962": "samudra-vīcīva cala-svabhāvāḥ",
  "GK22vispancu:963": "sandhyābhra-rekheva muhūrta-rāgāḥ |",
  "GK22vispancu:964": "striyaḥ kṛtārthāḥ puruṣaṃ nirarthaṃ",
  "GK22vispancu:965": "niṣpīḍotālaktakavat tyajanti ||Panc_1.206||",
  "GK22vispancu:966": "anṛtaṃ sāhasaṃ māyā mūrkhatvam atilubdhatā |",
  "GK22vispancu:967": "aśaucaṃ nirdayatvaṃ ca strīṇāṃ doṣāḥ svabhāvajāḥ ||Panc_1.207||",
  "GK22vispancu:968": "sammohayantimadayanti viḍambayanti",
  "GK22vispancu:969": "nirbharstayanti ramayanti viṣādayanti |",
  "GK22vispancu:970": "etāḥ praviśya saralaṃ hṛdayaṃ narāṇāṃ",
  "GK22vispancu:971": "kiṃ vā na vāma-nayanā na samācaranti ||Panc_1.208||",
  "GK22vispancu:972": "antar-viṣa-mayā hy etā bahiś caiva manoramāḥ |",
  "GK22vispancu:973": "guñjā-phala-samākārā yoṣitaḥ kena nirmitāḥ ||Panc_1.209||",
  "GK22vispancu:974": "evaṃ cintayatas tasya parivrājakasya sā niśā mahatā kṛcchreṇāticakrāma |",
  "GK22vispancu:975": "sā ca dūtikā chinna-nāsikā sva-gṛhaṃ gatvā cintayāmāsa-kim idānīṃ kartavyam ?",
  "GK22vispancu:976": "katham etan mahac-chidraṃ sthagayitavyam ?",
  "GK22vispancu:977_0": "atha tasyā evaṃ vicintayantyā bhartā kārya-vaśād rāja-kule paryuṣitaḥ pratyūṣe ca",
  "GK22vispancu:977_1": "sva-gṛham abhyupetya dvāra-deśa-stho vividha-paura-kṛtyotsukatayā tām āha-bhadre",
  "GK22vispancu:977_2": "śīghram ānīyatāṃ kṣura-bhāṇḍaṃ yena kṣaura-karma-karaṇāya gacchāmi |",
  "GK22vispancu:978": "sāpi chinnanāsikā gṛha-madhya-sthitaiva kārya-karaṇāpekṣayā kṣura-bhāṇḍāt kṣuram ekaṃ samākṛṣya tasyābhimukhaṃ preṣayāmāsa |",
  "GK22vispancu:979": "nāpito 'py utsukatayā tam ekaṃ kṣuram avalokya kopāviṣṭaḥ san tad-abhimukham eva taṃ kṣuraṃ prāhiṇot |",
  "GK22vispancu:980": "etasminn antare sā duṣṭordhva-bāhū vidhāya phutakartu-manā gṛhān niścakrāma |",
  "GK22vispancu:981": "aho paśyata pāpenānena mama sad-ācāra-vartinyāḥ nāsikā-cchedo vihitaḥ |",
  "GK22vispancu:982": "tat-paritrāyatāṃ paritrāyatām |",
  "GK22vispancu:983_0": "atrāntare rāja-puruṣāḥ samabhyetya taṃ nāpitaṃ laguḍa-prahārair jarjarīkṛtya dṛḍha-bandhanair",
  "GK22vispancu:983_1": "baddhvā tayā chinnanāsikayā saha dharmādhikaraṇa-sthānaṃ nītvā sabhyān ūcuḥ-śṛṇvantu",
  "GK22vispancu:983_2": "bhavantaḥ sabhāsadaḥ |",
  "GK22vispancu:984": "anena nāpitenāparādhaṃ vinā strī-ratnam etad vyaṅgitam |",
  "GK22vispancu:985": "tad asya yad yujyate tat kriyatām |",
  "GK22vispancu:986": "ity abhihite sabhyā ūcuḥ-re nāpita ! kim-arthaṃ tvayā bhāryā vyaṅgitā |",
  "GK22vispancu:987": "kim anayā para-puruṣo 'bhilaṣitaḥ |",
  "GK22vispancu:988": "unta svit prāṇa-drohaḥ kṛtaḥ, kiṃ vā caurya-karmācaritam |",
  "GK22vispancu:989": "tat kathyatām asyā aparādhaḥ ?",
  "GK22vispancu:990": "nāpito 'pi prahāra-pīḍita-tanur vaktuṃ na śaśāka |",
  "GK22vispancu:991": "atha taṃ tūṣṇīṃbhūtaṃ dṛṣṭvā punar ūcuḥ-aho, satyam etad rāja-puruṣāṇāṃ vacaḥ |",
  "GK22vispancu:992": "pāpātmāyam |",
  "GK22vispancu:993": "aneneyaṃ nirdoṣā varākī dūṣitā | uktaṃ ca-",
  "GK22vispancu:994": "bhinna-svara-mukha-varṇaḥ śaṅkita-dṛṣṭiḥ samutpatita-tejāḥ |",
  "GK22vispancu:995": "bhavati hi pāpaṃ kṛtvā sva-karma-santrāsitaḥ puruṣaḥ ||Panc_1.210||",
  "GK22vispancu:996": "tathā ca-",
  "GK22vispancu:997": "āyāti skhalitaiḥ pādair mukha-vaivarṇya-saṃyutaḥ |",
  "GK22vispancu:998": "lalāṭa-sveda-bhāg bhūri-gadgadaṃ bhāṣate vacaḥ ||Panc_1.211||",
  "GK22vispancu:999": "adho-dṛṣṭir vadet kṛtvā pāpaṃ prāptaḥ sabhāṃ naraḥ |",
  "GK22vispancu:1000": "tasmād yatnāt parijñeyāś cihnair etair vicakṣaṇaiḥ ||Panc_1.212||",
  "GK22vispancu:1001": "anyac ca-",
  "GK22vispancu:1002": "prasanna-vadano dṛṣṭaḥ spaṣṭa-vākyaḥ saroṣa-dṛk |",
  "GK22vispancu:1003": "sabhāyāṃ vakti sāmarṣaṃ sāvaṣṭambho naraḥ śuciḥ ||Panc_1.213||",
  "GK22vispancu:1004": "tad eṣa duṣṭa-caritra-lakṣaṇo dṛśyate | strī-dharsaṇād vadhya iti | tac chūlīyām āropyatām iti |",
  "GK22vispancu:1005": "atha vadhya-sthāne nīyamānaṃ tam avalokya deva-śarmā tān dharmādhikṛtān gatvā provāca-bho bhoḥ,",
  "GK22vispancu:1006": "anyānyenaiṣa varāko vadhyate nāpitaḥ |",
  "GK22vispancu:1007": "sādhu-samācāra eṣaḥ |",
  "GK22vispancu:1008": "tac chrūyatāṃ me vākyam-jambūko huḍu-yuddhena iti |",
  "GK22vispancu:1009": "atha te sabhyā ūcuḥ-bho bhagavan ! katham etat ?",
  "GK22vispancu:1010": "tato devaśarmā teṣāṃ trayāṇām api vṛttāntaṃ vistareṇākathayat |",
  "GK22vispancu:1011": "tad ākarṇya suvismita-manasas te nāpitaṃ vimocya mithaḥ procuḥ-aho !",
  "GK22vispancu:1012": "avadhyā brāhmaṇā gāvo striyo bālāś ca jñātayaḥ |",
  "GK22vispancu:1013": "yeṣāṃ cānnāni bhuñjīta ye ca syuḥ śaraṇāgatāḥ ||Panc_1.214||",
  "GK22vispancu:1014": "tad asyā nāsikā-cchedaḥ sva-karmaṇā hi saṃvṛttaḥ |",
  "GK22vispancu:1015": "tato rāja-nigrahas tu karṇa-cchedaḥ kāryaḥ |",
  "GK22vispancu:1016": "tathānuṣṭhite devaśarmāpi vitta-nāśa-samudbhūta-śoka-rahitaḥ punar api svakīyaṃ maṭhāyatanaṃ jagāma |",
  "GK22vispancu:1017": "ato 'haṃ bravīmi-jambūko huḍu-yuddhena (1.174) iti |",
  "GK22vispancu:1018": "karaṭaka āha-evaṃ-vidhe vyatikare kiṃ kartavyam āvayoḥ ?",
  "GK22vispancu:1019": "damanako 'bravīt-evaṃ-vidhe'pi samaye mama buddhi-sphuraṇaṃ bhaviṣyati,",
  "GK22vispancu:1020": "yena sañjīvakaṃ prabhor viśleṣayiṣyāmi | uktaṃ ca, yataḥ-",
  "GK22vispancu:1021": "ekaṃ hanyān na vā hanyād iṣuḥ kṣipto dhanuṣmatā |",
  "GK22vispancu:1022": "prājñena tu matiḥ kṣiptā hanyād garbha-gatān api ||Panc_1.215||",
  "GK22vispancu:1023": "tad ahaṃ māyā-prapañcena guptam āśritya taṃ sphoṭayiṣyāmi |",
  "GK22vispancu:1024": "karaṭaka āha-bhadra,",
  "GK22vispancu:1025": "yadi katham api tava māyā-praveśaṃ piṅgalako jñāsyati,",
  "GK22vispancu:1026": "sañjīvako vā tadā nūnaṃ vighāta eva |",
  "GK22vispancu:1027": "so 'bravīt-tāta, maivaṃ vada |",
  "GK22vispancu:1028": "gūḍha-buddhibhir āpat-kāle vidhure'pi daive buddhiḥ prayoktavyā |",
  "GK22vispancu:1029": "nodyamas tyājyaḥ |",
  "GK22vispancu:1030": "kadācid ghuṇākṣara-nyāyena buddheḥ sāmrājyaṃ bhavati | uktaṃ ca-",
  "GK22vispancu:1031": "tyājyaṃ na dhairyaṃ vidhure'pi daive",
  "GK22vispancu:1032": "dhairyāt kadācit sthitm āpnuyāt saḥ |",
  "GK22vispancu:1033": "yāte samudre'pi hi pota-bhaṅge",
  "GK22vispancu:1034": "sāṃyātriko vāñchati karma eva ||Panc_1.216||",
  "GK22vispancu:1035": "tathā ca-",
  "GK22vispancu:1036": "udyoginaṃ satatam atra sameti lakṣmīr",
  "GK22vispancu:1037": "daivaṃ hi daivam iti kāpuruṣā vadanti |",
  "GK22vispancu:1038": "daivaṃ nihatya kuru pauruṣam ātma-śaktyā yatne kṛte yadi na sidhyati ko 'tra doṣaḥ ||Panc_1.217||",
  "GK22vispancu:1039": "tad evaṃ jñātvā sugūḍha-buddhi-prabhāveṇa yathā tau dvāv api na jñāsyataḥ,",
  "GK22vispancu:1040": "tathā mitho viyojayiṣyāmi | uktaṃ ca-",
  "GK22vispancu:1041": "suprayuktasya dambhasya brahmāpy antaṃ na gacchati |",
  "GK22vispancu:1042": "kauliko viṣṇu-rūpeṇa rāja-kanyāṃ niṣevate ||Panc_1.218||",
  "GK22vispancu:1043": "karaṭaka āha-katham etat ?",
  "GK22vispancu:1044": "so 'bravīt-",
  "GK22vispancu:1045": "kathā 5",
  "GK22vispancu:1046": "kaulika-rathakāra-kathā",
  "GK22vispancu:1047": "kasmiṃścid adhiṣṭhāne kaulika-rathakārau mitre prativasataḥ sma |",
  "GK22vispancu:1048": "tatra ca bālyāt-prabhṛti sahacāriṇau parasparam atīva sneha-parau sadaika-sthāna-vihāriṇau kālaṃ nayataḥ |",
  "GK22vispancu:1049": "atha kadācit tatrādhiṣṭhāne kasmiṃścid devāyatane yātrā-mahotsavaḥ saṃvṛttaḥ |",
  "GK22vispancu:1050_0": "tatra ca naṭa-nartaka-cāraṇa-saṅkule nānā-deśāgata-janāvṛte tau sahacarau bhramantau",
  "GK22vispancu:1050_1": "kāñcid rāja-kanyāṃ kareṇukārūḍhāṃ sarva-lakṣaṇa-sanāthāṃ kañcuki-varṣa-dhara-parivāritāṃ",
  "GK22vispancu:1050_2": "devatā-darśanārthaṃ samāyātāṃ dṛṣṭavantau |",
  "GK22vispancu:1051": "athāsau kaulikas tāṃ dṛṣṭvā viṣārdita iva duṣṭa-graha-gṛhīta iiva kāma-śarair hanyamānaḥ sahasā bhūtale nipapāta |",
  "GK22vispancu:1052": "atha taṃ tad-avastham avalokya rathakāras tad-duḥkha-duḥkhita āpta-puruṣais taṃ samutkṣipya sva-gṛham ānāyayat | tatra",
  "GK22vispancu:1053": "ca vividhaiḥ śītopacāraiś cikitsakopadiṣṭair mantra-vādibhir upacaryamāṇaiś cirāt kathaṃcit sa-cetano babhūva |",
  "GK22vispancu:1054": "tato rathakāreṇa pṛṣṭaḥ-bho mitra ! kim evaṃ tvam akasmād vicetanaḥ sañjātaḥ ?",
  "GK22vispancu:1055": "tat kathyatām ātma-svarūpam ?",
  "GK22vispancu:1056": "sa āha-vayasya ! yady evaṃ tac chṛṇu me rahasyaṃ yena sarvām ātma-vedanāṃ te vadāmi |",
  "GK22vispancu:1057": "yadi tvaṃ māṃ suhṛdaṃ manyase tataḥ kāṣṭha-pradānena prasādaḥ kriyatām |",
  "GK22vispancu:1058": "kṣamyatāṃ yad vā kiñcit praṇay>atirekād ayuktaṃ tava mayānuṣṭhitam |",
  "GK22vispancu:1059": "so 'pi tad ākarṇya bāṣpa-pihita-nayanaḥ sa-gadgadam uvāca-vayasya,",
  "GK22vispancu:1060": "yat kiñcid duḥkha-kāraṇaṃ tad vada yena pratīkāraḥ kriyate,",
  "GK22vispancu:1061": "yadi śakyate kartum | uktaṃ ca-",
  "GK22vispancu:1062": "auṣadhārtha-sumantrāṇāṃ buddheś caiva mahātmanām |",
  "GK22vispancu:1063": "asādhyaṃ nāsti loke'tra yad brahmāṇḍasya madhyagam ||Panc_1.219||",
  "GK22vispancu:1064": "tad eṣāṃ caturṇāṃ yadi sādhyaṃ bhaviṣyati tadāhaṃ sādhayiṣyāmi |",
  "GK22vispancu:1065": "kaulika āha-vayasya, eteṣām anyeṣām api sahasrāṇām upāyānām asādhyaṃ tan me duḥkham |",
  "GK22vispancu:1066": "tasmān mama maraṇe mā kāla-kṣepaṃ kuru |",
  "GK22vispancu:1067": "rathakāra āha-bho mitra ! yadyapy asādhyaṃ tathāpi nivedaya yenāham api tad asādhyaṃ matvā tvayā samaṃ vahnau praviśāmi |",
  "GK22vispancu:1068": "na kṣaṇam api tvad-viyogaṃ sahiṣye | eṣa me niścayaḥ |",
  "GK22vispancu:1069": "kaulika āha-vayasya,",
  "GK22vispancu:1070": "yāsau rāja-kanyā kareṇum ārūḍhā tatrotsave dṛṣṭā,",
  "GK22vispancu:1071": "tasyā darśanānantaraṃ makara-dhvajena mameyam avasthā vihitā |",
  "GK22vispancu:1072": "tan na śaknomi tad-vedanāṃ soḍhum | tathā coktam-",
  "GK22vispancu:1073": "mattebha-kumbha-pariṇāhini kuṅkumārdre",
  "GK22vispancu:1074": "tasyāḥ payodhara-yuge rati-kheda-khinnaḥ |",
  "GK22vispancu:1075": "vakṣo nidhāya bhuja-pañjara-madhya-vartī",
  "GK22vispancu:1076": "svapsye kadā kṣaṇam avāpya tadīya-saṅgam ||Panc_1.220||",
  "GK22vispancu:1077": "tathā ca-",
  "GK22vispancu:1078": "rāgī bimbādharo 'sau stana-kalaśa-yugaṃ yauvanārūḍha-garvaṃ",
  "GK22vispancu:1079": "nīcā nābhiḥ prakṛtyā kuṭilakam alakaṃ svalpakaṃ cāpi madhyam |",
  "GK22vispancu:1080": "kurvatv etāni nāma prasabham iha manaś cintitāny āśu khedaṃ",
  "GK22vispancu:1081": "yan māṃ tasyāḥ kapolau dahata iti muhuḥ svacchakau tan na yuktam ||Panc_1.221||",
  "GK22vispancu:1082": "rathakāro 'py evaṃ sa-kāmaṃ tad-vacanam ākarṇya sa-smitam idam āha-vayasya ! yady evaṃ tarhi diṣṭyā siddhaṃ naḥ prayojanam |",
  "GK22vispancu:1083": "tad adyaiva tayā saha samāgamaḥ kriyatām iti |",
  "GK22vispancu:1084": "kaulika āha-vayasya,",
  "GK22vispancu:1085": "yatra kanyāntaḥpure vāyuṃ muktvā nānyasya praveśo 'sti tatra rakṣā-puruṣādhiṣṭhite kathaṃ mama tasyā saha samāgamaḥ ?",
  "GK22vispancu:1086": "tat kiṃ mām asatya-vacanena viḍambayasi ?",
  "GK22vispancu:1087": "rathakāra āha-mitra, paśya me buddhi-balam |",
  "GK22vispancu:1088": "evam abhidhāya tat-kṣaṇāt kīla-sañcāriṇaṃ vainateyaṃ bāhu-yugalaṃ vāyuja-vṛkṣa-dāruṇā śaṅkha-cakra-gadā-padmānvitaṃ sa-kirīṭa-kaustubham aghaṭayan |",
  "GK22vispancu:1089": "tatas tasmin kaulikaṃ samāropya viṣṇu-cihnitaṃ kṛtvā kīla-sañcaraṇa-vijñānaṃ ca darśayitvā provāca-vayasya,",
  "GK22vispancu:1090_0": "anena viṣṇu-rūpeṇa gatvā kanyāntaḥpure niśīthe tāṃ rājakanyām ekākinīṃ sapta-bhūmika-prāsāda-prānta-gatāṃ",
  "GK22vispancu:1090_1": "mugdha-svabhāvāṃ tvāṃ vāsudevaṃ manyamānāṃ svakīya-mithyā-vakroktibhī rañjayitvā",
  "GK22vispancu:1090_2": "vātsyāyanokta-vidhinā bhaja |",
  "GK22vispancu:1091": "kauliko 'pi tad ākarṇya tathā-rūpas tatra gatvā tām āha-rāja-putri, suptā kiṃ vā jāgarṣi ?",
  "GK22vispancu:1092": "ahaṃ tava kṛte samudrāt sānurāgo lakṣmīṃ vihāyaivāgataḥ |",
  "GK22vispancu:1093": "tat kriyatāṃ mayā saha samāgamaḥ iti |",
  "GK22vispancu:1094": "sāpi garuḍārūḍhaṃ caturbhujaṃ sāyudhaṃ kaustubhopetam avalokya sa-vismayā śayanād utthāya provāca-bhagavan ! ahaṃ mānuṣī kīṭikāśuciḥ |",
  "GK22vispancu:1095": "bhagavāṃs trailokya-pāvano vandanīyaś ca |",
  "GK22vispancu:1096": "tat katham etad yujyate |",
  "GK22vispancu:1097": "kaulika āha-subhage, satyam abhihitaṃ bhavatyā |",
  "GK22vispancu:1098": "paraṃ kiṃ tu rādhā nāma me bhāryā gopa-kula-prasūtā prathama āsīt |",
  "GK22vispancu:1099": "sā tvam atrāvatīrṇā |",
  "GK22vispancu:1100": "tenāham atrāyātaḥ |",
  "GK22vispancu:1101": "ity uktā sā prāha-bhagavan, yady evaṃ tan me tātaṃ prārthaya |",
  "GK22vispancu:1102": "so 'py avikalpaṃ māṃ tubhyaṃ prayacchati |",
  "GK22vispancu:1103": "kaulika āha-subhage, nāhaṃ darśana-pathaṃ mānuṣāṇāṃ gacchāmi |",
  "GK22vispancu:1104": "kiṃ punar ālāpa-karaṇam |",
  "GK22vispancu:1105": "tvaṃ gāndharveṇa vivhāneātmānaṃ prayaccha |",
  "GK22vispancu:1106": "no cec chāpaṃ dattvā sānvayaṃ te pitaraṃ bhasmasāt kariṣyāmi iti |",
  "GK22vispancu:1107": "evam abhidhāya garuḍād avatīrya savye pāṇau gṛhītvā tāṃ sabhayāṃ salajjāṃ vepamānāṃ śayyāyām ānayat |",
  "GK22vispancu:1108": "tataś ca rātri-śeṣaṃ yāvad vātsyāyanokta-vidhinā niṣevya pratyūṣe sva-gṛham alakṣito jagāma |",
  "GK22vispancu:1109": "evaṃ tasya tāṃ nityaṃ sevamānasya kālo yāti |",
  "GK22vispancu:1110": "atha kadācit kañcukinas tasyā adharoṣṭha-pravāla-khaṇḍanaṃ dṛṣṭvā mithaḥ procuḥ-aho ! paśyatāsyā rāja-kanyāyāḥ puruṣopabhuktāyā iva śarīrāvayavā vibhāvyante |",
  "GK22vispancu:1111": "tat katham ayaṃ surakṣite'py asmin gṛha evaṃvidho vyavahāraḥ |",
  "GK22vispancu:1112": "tad rājñe nivedayāmaḥ |",
  "GK22vispancu:1113": "evaṃ niścitya sarve sametya rājānaṃ procuḥ-deva ! vayaṃ na vidmaḥ |",
  "GK22vispancu:1114": "paraṃ surakṣite'pi kanyāntaḥ-pure kaścit praviśati |",
  "GK22vispancu:1115": "tad devaḥ pramāṇam iti |",
  "GK22vispancu:1116": "tac chrutvā rājātīva vyākulita-citto vyacintayat-",
  "GK22vispancu:1117": "putrīti jātā mahatīha cintā",
  "GK22vispancu:1118": "kasmai pradeyeti mahān vitarkaḥ |",
  "GK22vispancu:1119": "dattvā sukhaṃ prāpsyati vā na veti",
  "GK22vispancu:1120": "kanyā-pitṛtvaṃ khalu nāma kaṣṭam ||Panc_1.222||",
  "GK22vispancu:1121": "nadyaś ca nāryaś ca sadṛk-prabhāvās",
  "GK22vispancu:1122": "tulyāni kūlāni kulāni tāsām |",
  "GK22vispancu:1123": "toyaiś ca doṣaiś ca nipātayanti",
  "GK22vispancu:1124": "nadyo hi kūlāni kulāni nāryaḥ ||Panc_1.223||",
  "GK22vispancu:1125": "jananī-mano harati jātavatī",
  "GK22vispancu:1126": "parivardhate saha śucā suhṛdām |",
  "GK22vispancu:1127": "para-sātkṛtāpi kurute malinaṃ",
  "GK22vispancu:1128": "durita-kramā duhitaro vipadaḥ ||Panc_1.224||",
  "GK22vispancu:1129": "evaṃ bahu-vidhaṃ vicintya devīṃ rahaḥ-sthāṃ provāca-devi, jñāyatāṃ kim ete kañcukino vadanti ?",
  "GK22vispancu:1130": "tasya kṛtāntaḥ kupito yenaitad evaṃ kriyate |",
  "GK22vispancu:1131": "devy api tad ākarṇya vyākulī-bhūtā satvaraṃ kanyāntaḥpure gatvā tāṃ khaṇḍitādharāṃ nakha-vilikhita-śarīrāvayavāṃ duhitaram apaśyat |",
  "GK22vispancu:1132": "āha ca-āḥ pāpe ! kula-kalaṅka-kāriṇi ! kim eva śīla-khaṇḍanaṃ kṛtam |",
  "GK22vispancu:1133": "ko 'yaṃ kṛtāntāvalokitas tvat-sakāśam abhyeti |",
  "GK22vispancu:1134": "tat kathyatāṃ mamāgre satyam |",
  "GK22vispancu:1135": "iti kopāṭopa-visaṅkaṭaṃ vadatyāṃ mātari rāja-putrī bhaya-lajjānatānanaṃ provāca-amba,",
  "GK22vispancu:1136": "sākṣān nārāyaṇaḥ pratyahaṃ garuḍārūḍho niśi samāyāti |",
  "GK22vispancu:1137": "ced asatyaṃ mama vākyam, tat sva-cakṣuṣā vilokayatu niguḍhatarā niśīthe bhagavantaṃ ramā-kāntam |",
  "GK22vispancu:1138": "tac chrutvā sāpi prahasita-vadanā pulakāṅkita-sarvāṅgī satvaraṃ rājānam ūce-deva, diṣṭyā vardhase |",
  "GK22vispancu:1139": "nityam eva niśīthe bhagavān nārāyaṇaḥ kanyakā-pārśve'bhyeti |",
  "GK22vispancu:1140": "tena gāndharva-vivāhena sā vivāhitā |",
  "GK22vispancu:1141": "tad adya tvayā mayā ca rātrau vātāyana-gatābhyāṃ niśīthe draṣṭavyaḥ |",
  "GK22vispancu:1142": "yato na sa mānuṣaiḥ sahālāpaṃ karoti |",
  "GK22vispancu:1143": "tac chrutvā harṣitasya rājñas tad dinaṃ varṣa-śata-prāyam iva kathañcij jagāma |",
  "GK22vispancu:1144": "tatas tu rātrau nibhṛto bhūtvā rājñī-sahito rājā vātāyanas-stho gaganāsakta-dṛṣṭir yāvat tiṣṭhati,",
  "GK22vispancu:1145": "tāvat tasmin samaye garuḍārūḍhaṃ taṃ śaṅka-cakra-gadā-padma-hastaṃ yathokta-cihnāṅkitaṃ vyomno 'vatarantaṃ nārāyaṇam apaśyat |",
  "GK22vispancu:1146": "tataḥ sudhā-pūra-plāvitam ivātmānaṃ manyamānas tām uvāca-priye ! nāsty anyo dhanyataro loke mattas tvattaś ca |",
  "GK22vispancu:1147": "tat prasūtiṃ nārāyaṇo bhajate |",
  "GK22vispancu:1148": "tat-siddhāḥ sarve'smākaṃ manorathāḥ |",
  "GK22vispancu:1149": "adhunā jāmātṛ-prabhāveṇa sakalām api vasumatīṃ vaśyāṃ kariṣyāmi |",
  "GK22vispancu:1150": "evaṃ niścitya sarvaiḥ sīmādhipaiḥ saha maryādā-vyatikramam akarot |",
  "GK22vispancu:1151": "te ca taṃ maryādā-vyatikrameṇa vartamānam ālokya sarve sametya tena saha vigrahaṃ cakruḥ |",
  "GK22vispancu:1152": "atrāntare sa rājā devī-mukhena tāṃ duhitaram uvāca-putri,",
  "GK22vispancu:1153": "tvayi duhitari vartamānāyāṃ nārāyaṇe bhagavati jāmātari sthite tat kim evaṃ yujyate yat sarve pārthivā mayā saha vigrahaṃ kurvanti |",
  "GK22vispancu:1154": "tat sambodhyo 'dya tvayā nija-bhartā, yathā mama śatrūn vyāpādayati |",
  "GK22vispancu:1155": "tatas tayā sa kauliko rātrau sa-vinayam abhihitaḥ-bhagavan,",
  "GK22vispancu:1156": "tvayi jāmātari sthite mama tāto yac chatrubhiḥ paribhūyate tan na yuktam |",
  "GK22vispancu:1157": "tat prasādaṃ kṛtvā sarvāṃs tān śatrūn vyāpādaya |",
  "GK22vispancu:1158": "kaulika āha-subhage ! kiyan-mātrās tv ete tava pituḥ śatravaḥ |",
  "GK22vispancu:1159": "tad-viśvastā bhava |",
  "GK22vispancu:1160": "kṣaṇenāpi sudarśana-cakreṇa sarvāṃs tilaśaḥ khaṇḍayiṣyāmi |",
  "GK22vispancu:1161": "atha gacchatā kālena sarva-deśaṃ śatrubhir udvāsya sa rājā prākāra-śeṣaḥ kṛtaḥ |",
  "GK22vispancu:1162_0": "tathāpi vāsudeva-rūpa-dharaṃ kaulikam ajānan rāja nityam eva viśeṣataḥ karpūrāguru-kastūrikādi-parimala-viśeṣān",
  "GK22vispancu:1162_1": "nānā-prakāra-vastra-puṣpa-bhakṣya-peyāṃś ca preṣayan duhitṛ-mukhena tam ūce-bhagavan,",
  "GK22vispancu:1163": "prabhāte nūnaṃ sthāna-bhaṅgo bhaviṣyati |",
  "GK22vispancu:1164": "yato yavasendhana-kṣayaḥ sañjātas tathā sarvo 'pi janaḥ prahārair jarjarita-dehaḥ saṃvṛtto yoddhum akṣamaḥ pracuro mṛtaś ca |",
  "GK22vispancu:1165": "tad evaṃ jñātvātra kāle yad ucitaṃ bhavati tad vidheyam iti |",
  "GK22vispancu:1166": "tac chrutvā kauliko 'py acintayat-sthāna-bhaṅge jāte mamānayā saha viyogo bhaviṣyati æ tasmād garuḍam āruhya sāyudham ātmānam ākāśe darśayāmi |",
  "GK22vispancu:1167": "kadācin māṃ vāsudevaṃ manyamānās te sāśaṅkā rājño yoddhṛbhir hanyate | uktaṃ ca-",
  "GK22vispancu:1168": "nirviṣeṇāpi sarpeṇa kartavyā mahatī phaṇā |",
  "GK22vispancu:1169": "viṣaṃ bhavatu vā mābhūt phaṇāṭopo bhayaṅkaraḥ ||Panc_1.225||",
  "GK22vispancu:1170": "atha yadi mama sthānārtham udyatasya mṛtyur bhaviṣyati tad api sundarataram | uktaṃ ca-",
  "GK22vispancu:1171": "gavām arthe brāhmaṇārthe svāmy-arthe svīkṛte'thavā |",
  "GK22vispancu:1172": "sthānārthe yas tyajet prāṇāṃs tasya lokāḥ sanātanāḥ ||Panc_1.226||",
  "GK22vispancu:1173": "candre maṇḍala-saṃsthe vigṛhyate rāhuṇā dinādhīśaḥ |",
  "GK22vispancu:1174": "śaraṇāgatena sārdhaṃ vipad api tejasvinā ślāghyā ||Panc_1.227||",
  "GK22vispancu:1175": "evaṃ niścitya pratyūṣe danta-dhāvanaṃ kṛtvā tāṃ provāca-subhage ! samastaiḥ śatrubhir hatair annaṃ pānaṃ cāsvādayiṣyāmi |",
  "GK22vispancu:1176": "kiṃ bahunā, tvayāpi saha saṅgamaṃ tataḥ kariṣyāmi |",
  "GK22vispancu:1177": "paraṃ vācyas tvayātma-pitā yat prabhāte prabhūtena sainyena saha nagarān niṣkramya yoddhavyam |",
  "GK22vispancu:1178": "ahaṃ cākāśa-sthita eva sarvāṃs tān nistejasaḥ kariṣyāmi |",
  "GK22vispancu:1179": "paścāt sukhena bhavatā hantavyāḥ yadi punar ahaṃ tān svayam eva sūdayāmi tat teṣāṃ pāpātmanāṃ vaikuṇṭhīyā gatiḥ syāt |",
  "GK22vispancu:1180": "tasmāt te tathā kartavyā yathā palāyanto hanyamānāḥ svargaṃ na gacchanti |",
  "GK22vispancu:1181": "sāpi tad ākarṇya pituḥ samīpaṃ gatvā sarvaṃ vṛttāntaṃ nyavedayat |",
  "GK22vispancu:1182": "rājāpi tasyā vākyaṃ śraddadhānaḥ pratyūṣe samutthāya samunnaddha-sainyo yuddhārthaṃ niścakrāma |",
  "GK22vispancu:1183": "kauliko 'pi maraṇe kṛta-niścayaś cāpa-pāṇir gagana-gatir garuḍārūḍho yuddhāya prasthitaḥ |",
  "GK22vispancu:1184": "atrāntare bhagavatā nārāyaṇenātītānāgata-vartamāna-vedinā,",
  "GK22vispancu:1185": "smṛta-mātro vainateyaḥ samprāpto vihasya proktaḥ-bho garutman ! jānāsi tvaṃ yan mama rūpeṇa kauliko dāru-maya-garuḍe samārūḍho rāja-kanyāṃ kāmayate |",
  "GK22vispancu:1186": "so 'bravīt-deva, sarvaṃ jñāyate tac ceṣṭitam | tat kiṃ kurmaḥ sāmpratam ?",
  "GK22vispancu:1187": "śrī-bhagavān āha-adya kauliko maraṇe kṛta-niścayo vihita-niyamo yuddhārthe vinirgataḥ sa nūnaṃ pradhāna-kṣatriyair militvā vāsudevo garuḍaś ca nipātitaḥ |",
  "GK22vispancu:1188": "tataḥ paraṃ loko 'yam āvayoḥ pūjāṃ na kariṣyati |",
  "GK22vispancu:1189": "tatas tvaṃ drutataraṃ tatra dāru-maya-garuḍe saṅkramaṇaṃ kuru |",
  "GK22vispancu:1190": "aham api kaulika-śarīre praveśaṃ kariṣyāmi |",
  "GK22vispancu:1191": "yena sa śatrūn vyāpādayati |",
  "GK22vispancu:1192": "tataś ca śatru-vadhād āvayor māhātmya-vṛddhiḥ syāt |",
  "GK22vispancu:1193": "atha garuḍe tatheti pratipanne śrī-bhagavan-nārāyaṇas tac-charīre saṅkramaṇam akarot |",
  "GK22vispancu:1194": "tato bhagavan-māhātmyena gagana-sthaḥ sa kaulikaḥ śaṅkha-cakra-gadā-cāpa-cihnitaḥ kṣaṇād eva līlayaiva samastān api pradhāna-kṣatriyān nistejasaś cakārar |",
  "GK22vispancu:1195": "tatas tena rājñā sva-sainya-parivṛtena saṅgrāme jitā nihatāś ca te sarve'pi śatravaḥ |",
  "GK22vispancu:1196": "jātaś ca loka-madhye pravādo, yathā-anena viṣṇu-jāmātṛ-prabhāveṇa sarve śatravo nihatā iti |",
  "GK22vispancu:1197": "kauliko 'pi tān hatān dṛṣṭvā pramudita-manā gaganād avatīrṇaḥ san,",
  "GK22vispancu:1198": "yāvad rājāmātya-paura-lokās taṃ nagara-vāstavyaṃ kaulikaṃ paśyanti tataḥ pṛṣṭaḥ kim etad iti |",
  "GK22vispancu:1199": "tataḥ so 'pi mūlād ārabhya sarvaṃ prāg-vṛttāntaṃ nyavedayat |",
  "GK22vispancu:1200": "tataś ca kaulika-sāhasānurañjita-manasā śatru-vadhād avāpta-tejasā rājñā sā rāja-kanyā sakala-jana-pratyakṣaṃ vivāha-vidhinā tasmai samarpitā deśaś ca pradattaḥ |",
  "GK22vispancu:1201": "kauliko 'pi tayā sārdhaṃ pañca-prakāraṃ jīva-loka-sāraṃ viṣaya-sukham anubhavan kālaṃ nināya |",
  "GK22vispancu:1202": "atas tūcyate suprayuktasya dambhasya (218) iti |",
  "GK22vispancu:1203": "***********************************************************************",
  "GK22vispancu:1204": "tac chrutvā karaṭaka āha-bhadra, asty evam |",
  "GK22vispancu:1205": "paraṃ tathāpi mahan me bhayam |",
  "GK22vispancu:1206": "yato buddhimān sañjīvako raudraś ca siṃhaḥ |",
  "GK22vispancu:1207": "yadyapi te buddhi-prāgalbhyaṃ tathāpi tvaṃ piṅgalakāt taṃ viyojayitum asamartha eva |",
  "GK22vispancu:1208": "damanaka āha-bhrātaḥ ! asamartho 'pi samartha eva | uktaṃ ca-",
  "GK22vispancu:1209": "upāyena hi yac chakyaṃ na tac chakyaṃ parākramaiḥ |",
  "GK22vispancu:1210": "kākī kanaka-sūtreṇa kṛṣṇa-sarpam aghātayat ||Panc_1.228||",
  "GK22vispancu:1211": "karaṭaka āha-katham etat ?",
  "GK22vispancu:1212": "so 'bravīt-",
  "GK22vispancu:1213": "kathā 6",
  "GK22vispancu:1214": "vāyasa-dampati-kathā",
  "GK22vispancu:1215": "asti kasmiṃścit pradeśe mahān nyagrodha-pādapaḥ |",
  "GK22vispancu:1216": "tatra vāyasa-dampatī prativasataḥ sma |",
  "GK22vispancu:1217": "atha tayoḥ prasava-kāle vṛkṣa-vivarān niṣkramya kṛṣṇa-sarpaḥ sadaiva tad-apatyāni bhakṣayati |",
  "GK22vispancu:1218": "tatas tau nirvedād anya-vṛkṣa-mūla-nivāsinaṃ priya-suhṛdaṃ śṛgālaṃ gatvocatuḥ-bhadra ! kim evaṃvidhe sañjāta āvayoḥ kartavyaṃ bhavati |",
  "GK22vispancu:1219": "evaṃ tāvad duṣṭātmā kṛṣṇa-sarpo vṛkṣa-vivarān nirgatyāvayor bālakān bhakṣayati |",
  "GK22vispancu:1220": "tat kathyatāṃ tad-rakṣārthaṃ kaścid upāyaḥ |",
  "GK22vispancu:1221": "yasya kṣetraṃ nadī-tīre bhāryā ca para-saṅgatā |",
  "GK22vispancu:1222": "sa-sarpe ca gṛhe vāsaḥ kathaṃ syāt tasya nirvṛtiḥ ||Panc_1.229||",
  "GK22vispancu:1223": "anyac ca-",
  "GK22vispancu:1224": "sarpa-yukte gṛhe vāso mṛtyur eva na saṃśayaḥ |",
  "GK22vispancu:1225": "yad grāmānte vaset sarpas tasya syāt prāṇa-saṃśayaḥ ||Panc_1.230||",
  "GK22vispancu:1226": "asmākam api tatra-sthitānāṃ pratidinaṃ prāṇa-saṃśayaḥ |",
  "GK22vispancu:1227": "sa āha-nātra viṣaye svalpo 'pi viṣādaḥ kāryaḥ | nūnaṃ sa lubdho nopāyam antareṇa vadhyaḥ syāt |",
  "GK22vispancu:1228": "upāyena jayo yādṛg ripos tādṛṅ na hetibhiḥ |",
  "GK22vispancu:1229": "upāya-jño 'lpa-kāyo 'pi na śūraiḥ paribhūyate ||Panc_1.231||",
  "GK22vispancu:1230": "tathā ca-",
  "GK22vispancu:1231": "bhakṣayitvā bahūn matsyān uttamādhama-madhyamān |",
  "GK22vispancu:1232": "atilaulyād bakaḥ kaścin mṛtaḥ karkaṭaka-grahāt ||Panc_1.232||",
  "GK22vispancu:1233": "tāv ūcatuḥ-katham etat ?",
  "GK22vispancu:1234": "so 'bravīt-",
  "GK22vispancu:1235": "kathā 7",
  "GK22vispancu:1236": "baka-kulīraka-kathā",
  "GK22vispancu:1237": "asti kasmiṃścid vana-pradeśe nānā-jala-cara-sanāthaṃ mahat saraḥ |",
  "GK22vispancu:1238": "tatra ca kṛtāśrayo baka eko vṛddha-bhāvam upāgato matsyān vyāpādayitum asamarthaḥ |",
  "GK22vispancu:1239": "tataś ca kṣutkṣāma-kaṇṭhaḥ saras-tīre upaviṣṭo muktā-phala-prakara-sadṛśair aśru-pravāhair dharā-talam abhiṣiñcan ruroda |",
  "GK22vispancu:1240": "ekaḥ kulīrako nānā-jala-cara-sametaḥ sametya tasya duḥkhena duḥkhitaḥ sādaram idam ūce-māma ! kim adya tvayā nāhāra-vṛttir anuṣṭhīyate ?",
  "GK22vispancu:1241": "kevalam aśru-pūrṇa-netrābhyāṃ sa-niḥśvāsena sthīyate |",
  "GK22vispancu:1242": "sa āha-vatsa ! satyam upalakṣitaṃ bhavatā |",
  "GK22vispancu:1243": "mayā hi matsyādanaṃ prati parama-vairāgyatayā sāmprataṃ prāyopaveśanaṃ kṛtam |",
  "GK22vispancu:1244": "tenāhaṃ samīpāgatān api matsyān na bhakṣayāmi |",
  "GK22vispancu:1245": "kulīrakas tac chrutvā prāha-māma, kiṃ tad vairāgya-kāraṇam ?",
  "GK22vispancu:1246": "sa prāha-vatsa, aham asmin sarasi jāto vṛddhiṃ gataś ca |",
  "GK22vispancu:1247": "tan mayaitac chrutaṃ yad dvādaśa-varṣikyānāvṛṣṭiḥ sampadyate lagnā |",
  "GK22vispancu:1248": "kulīraka āha-kasmāt tac chrutam ?",
  "GK22vispancu:1249": "baka āha-daivajña-mukhād eṣa śanaiścaro hi rohiṇī-śakaṭaṃ bhittvā bhaumaṃ śakraṃ ca prayāsyati |",
  "GK22vispancu:1250": "uktaṃ ca varāha-mihireṇa-",
  "GK22vispancu:1251": "yadi bhinte sūrya-suto rohiṇyāḥ śakaṭam iha loke |",
  "GK22vispancu:1252": "dvādaśa varṣāṇi tadā nahi varṣati vāsavau bhūmau ||Panc_1.233||",
  "GK22vispancu:1253": "tathā ca-",
  "GK22vispancu:1254": "prājāpatye śakaṭe bhinne kṛtvaiva pātakaṃ vasudhā |",
  "GK22vispancu:1255": "bhasmāsthi-śakalākīrṇā kāpālikam iva vrataṃ dhatte ||Panc_1.234||",
  "GK22vispancu:1256": "tathā ca-",
  "GK22vispancu:1257": "rohiṇī-śakaṭam arka-nandanaś ced",
  "GK22vispancu:1258": "bhinnatti rudhiro 'thavā śaśī |",
  "GK22vispancu:1259": "kiṃ vadāmi tad-aniṣṭa-sāgare",
  "GK22vispancu:1260": "sarva-lokam upayāti saṅkṣayaḥ ||Panc_1.235||",
  "GK22vispancu:1261": "rohiṇī-śakaṭa-madhya-saṃsthite",
  "GK22vispancu:1262": "candram asya śaraṇī-kṛtā janāḥ |",
  "GK22vispancu:1263": "kvāpi yānti śiśupācitāśanāḥ",
  "GK22vispancu:1264": "sūrya-tapta-bhidurāmbu-pāyinaḥ ||Panc_1.236||",
  "GK22vispancu:1265": "tad etat saraḥ svalpa-toyaṃ vartate |",
  "GK22vispancu:1266": "śīghraṃ śoṣaṃ yāsyati |",
  "GK22vispancu:1267": "asmin śuṣke yaiḥ sahāhaṃ vṛddhiṃ gataḥ, sadaiva krīḍitaś ca, te sarve toyābhāvān nāśaṃ yāsyanti |",
  "GK22vispancu:1268": "tat teṣāṃ viyogaṃ draṣṭum aham asamarthaḥ |",
  "GK22vispancu:1269": "tenaitat prāyopaveśanaṃ kṛtam |",
  "GK22vispancu:1270": "sāmprataṃ sarveṣāṃ svalpa-jalāśayānāṃ jalacarā guru-jalāśayeṣu sva-svajanair nīyante |",
  "GK22vispancu:1271": "kecic ca makara-godhā-śiśumāra-jalahasti-prabhṛtayaḥ svayam eva gacchanti |",
  "GK22vispancu:1272": "atra punaḥ sarasi ye jalacarās te niścintāḥ santi,",
  "GK22vispancu:1273": "tenāhaṃ viśeṣād rodimi yad bīja-śesa-mātram apy atra noddhariṣyati |",
  "GK22vispancu:1274": "tataḥ sa tad ākarṇyānyeṣām api jalacarāṇāṃ tat tasya vacanaṃ nivedayāmāsa |",
  "GK22vispancu:1275": "atha te sarve bhaya-trasta-manaso matsya-kacchapa-prabhṛtayas tam abhyupetya papracchuḥ-māma ! asti kaścid upāyo yenāsmākaṃ rakṣā bhavati ?",
  "GK22vispancu:1276": "baka āha-asty asya jalāśayasya nātidūre prabhūta-jala-sanāthaṃ saraḥ padminī-khaṇḍa-maṇḍitaṃ yac caturviṃśaty api varṣāṇām avṛṣṭyā na śoṣam eṣyati |",
  "GK22vispancu:1277": "tad yadi mama pṛṣṭhaṃ kaścid ārohati, tad ahaṃ taṃ tatra nayāmi |",
  "GK22vispancu:1278": "atha te tatra viśvāsam āpannāḥ,",
  "GK22vispancu:1279": "tāta mātula bhrātaḥ iti bruvāṇāḥ ahaṃ pūrvam ahaṃ pūrvam iti samantāt paritasthuḥ |",
  "GK22vispancu:1280_0": "so 'pi duṣṭāśayaḥ krameṇa tān pṛṣṭha āropya jalāśayasya nātidūre śilāṃ samāsādya",
  "GK22vispancu:1280_1": "tasyām ākṣipya svecchayā bhakṣayitvā bhūyo 'pi jalāśayaṃ samāsādya jalacarṇāṇāṃ mithyā-vārtā-sandeśakair",
  "GK22vispancu:1280_2": "manāṃsi rañjayan nityam evāhāra-vṛttim akarot |",
  "GK22vispancu:1281": "anyasmin dine ca kulīrakeṇoktaḥ-māma ! mayā saha te prathamaḥ sneha-sambhāṣaḥ sañjātaḥ |",
  "GK22vispancu:1282": "tat kiṃ māṃ parityajyānyān nayasi ? tasmād adya me prāṇa-trāṇaṃ kuru |",
  "GK22vispancu:1283": "tad ākarṇya so 'pi duṣṭāśayaś cintitavān-nirviṇṇo 'haṃ matsya-māṃsādanena tad adyainaṃ kulīrakaṃ vyañjana-sthāne karomi |",
  "GK22vispancu:1284": "iti vicintya taṃ pṛṣṭe samāropya tāṃ vadhya-śilām uddiśya prasthitaḥ |",
  "GK22vispancu:1285": "kulīrako 'pi dūrād evāsthi-parvataṃ śilāśrayam avalokya mastyāsthīni parijñāya tam apṛcchat-māma,",
  "GK22vispancu:1286": "kiyad dūre sa jalāśayaḥ ?",
  "GK22vispancu:1287": "madīya-bhāreṇātiśrāntas tvam | tat kathaya |",
  "GK22vispancu:1288": "so 'pi manda-dhīr jalacaro 'yam iti matvā sthale na prabhavatīti sa-smitam idam āha-kulīraka,",
  "GK22vispancu:1289": "kuto 'nyo jalāśayaḥ ?",
  "GK22vispancu:1290": "mama prāṇa-yātreyam |",
  "GK22vispancu:1291": "tasmāt smaryatām ātmano 'bhīṣṭa-devatā |",
  "GK22vispancu:1292": "tvām apy anyāṃ śilāyāṃ nikṣipya bhakṣayiṣyāmi |",
  "GK22vispancu:1293": "ity uktavati tasmin sva-vadana-daṃśa-dvayena mṛṇāla-nāla-dhavalāyāṃ mṛdu-grīvāyāṃ gṛhīto mṛtaś ca |",
  "GK22vispancu:1294": "atha sa tāṃ baka-grīvāṃ samādāya śanaiḥ śanais taj jalāśayam āsasāda |",
  "GK22vispancu:1295": "tataḥ sarvair eva jalacaraiḥ pṛṣṭaḥ-bhoḥ kulīraka ! kiṃ nivṛttas tvam ? sa mātulo 'pi nāyātaḥ |",
  "GK22vispancu:1296": "tat kiṃ cirayati ? vayaṃ sarve sotksukāḥ kṛta-kṣaṇās tiṣṭhāmaḥ |",
  "GK22vispancu:1297": "evaṃ tair abhihite kulīrako 'pi vihasyovāca-mūrkhāḥ ! sarve jalacarās tena mithyā-vādinā vañcayitvā nātidūre śilā-tale prakṣipya bhakṣitāḥ |",
  "GK22vispancu:1298": "tan mamāyuḥ-śeṣatayā tasya viśvāsa-ghātakasyābhiprāyaṃ jñātvā grīveyam ānītā |",
  "GK22vispancu:1299": "tad alaṃ sambhrameṇa |",
  "GK22vispancu:1300": "adhunā sarva-jala-carāṇāṃ kṣemaṃ bhaviṣyati |",
  "GK22vispancu:1301": "ato 'haṃ bravīmi-bhakṣayitvā bahūn matsyān iti |",
  "GK22vispancu:1302": "vāyasa āha-bhadra ! tat kathaya kathaṃ sa duṣṭa-sarpo vadham upaiṣyati |",
  "GK22vispancu:1303": "śṛgāla āha-gacchatu bhavān kañcin nagaraṃ rājādhiṣṭhānam |",
  "GK22vispancu:1304": "tatra kasyāpi dhanino rājāmātyādeḥ pramādinaḥ kanaka-sūtraṃ hāraṃ vā gṛhītvā tat-koṭare prakṣipa,",
  "GK22vispancu:1305": "yena sarpas tad-grahaṇena vadhyate |",
  "GK22vispancu:1306": "tat-kṣaṇāt kākaḥ kākī ca tad ākarṇyātmecchayotpatitau |",
  "GK22vispancu:1307": "tataś ca kākī kiñcit saraḥ prāpya yāvat paśyati,",
  "GK22vispancu:1308": "tāvat tan-madhye kasyacid rājño 'ntaḥpuraṃ jalāsannaṃ nyasta-kanaka-sūtraṃ mukta-muktāhāra-vastrābharaṇaṃ jala-krīḍāṃ kurute |",
  "GK22vispancu:1309": "atha sā vāyasī kanaka-sūtram ekam ādāya sva-gṛhābhimukhaṃ pratasthe |",
  "GK22vispancu:1310": "tataś ca kañcukino varṣa-varāś ca tan-nīyamānam upalakṣya gṛhīta-laguḍāḥ satvaram anuyayuḥ |",
  "GK22vispancu:1311": "kāky api sarpa-koṭare tat-kanaka-sūtraṃ prakṣipya sudūram avasthitā |",
  "GK22vispancu:1312": "atha yāvad rāja-puruṣās taṃ vṛkṣam āruhya tat-koṭaram avalokayanti,",
  "GK22vispancu:1313": "tāvat kṛṣṇa-sarpaḥ prasārita-bhogas tiṣṭhati |",
  "GK22vispancu:1314": "tatas taṃ laguḍa-prahāreṇa hatvā kanaka-sūtram ādāya yathābhilaṣitaṃ sthānaṃ gatāḥ |",
  "GK22vispancu:1315": "vāyasa-dampatī api tataḥ paraṃ sukhena vasataḥ |",
  "GK22vispancu:1316": "ato 'haṃ bravīmi-upāyena hi yat kuryāt iti |",
  "GK22vispancu:1317": "***********************************************************************",
  "GK22vispancu:1318": "tan na kiṃcid iha buddhimatām asādhyam asti | uktaṃ ca-",
  "GK22vispancu:1319": "yasya buddhir balaṃ tasya nirbuddhes tu kuto balam |",
  "GK22vispancu:1320": "vane siṃho madonmattaḥ śaśakena nipātitaḥ ||Panc_1.237||",
  "GK22vispancu:1321": "karaṭaka āha-katham etat ?",
  "GK22vispancu:1322": "sa āha-",
  "GK22vispancu:1323": "kathā 8",
  "GK22vispancu:1324": "bhāsurakākhya-siṃha-kathā",
  "GK22vispancu:1325": "kasmiṃścid vane bhāsurako nāma siṃhaḥ prativasati sma |",
  "GK22vispancu:1326": "athāsau vīryātirekān nityam evānekān mṛga-śaśakādīn vyāpādayan nopararāma |",
  "GK22vispancu:1327": "athānyedyus tad-vanajāḥ sarve sāraṅga-varāha-mahiṣa-śaśakādayo militvā tam abhyupetya procuḥ-svāmin ! kim anena sakala-mṛga-vadhena nityam eva,",
  "GK22vispancu:1328": "yatas tavaikenāpi mṛgeṇa tṛptir bhavati tat kriyatām asmābhiḥ saha samaya-dharmaḥ |",
  "GK22vispancu:1329": "adya-prabhṛti tavātropaviṣṭasya jāti-krameṇa pratidinam eko mṛgo bhakṣaṇārthaṃ sameṣyati |",
  "GK22vispancu:1330": "evaṃ kṛte tava tāvat prāṇa-yātrā kleśaṃ vināpi bhaviṣyati |",
  "GK22vispancu:1331": "asmākaṃ ca punaḥ sarvocchedanaṃ na syāt |",
  "GK22vispancu:1332": "tad eṣa rāja-dharmo 'nuṣṭhīyatām | uktaṃ ca-",
  "GK22vispancu:1333": "śanaiḥ śanaiś ca yo rājyam upabhuṅkte yathā-balam |",
  "GK22vispancu:1334": "rasāyanam iva prājñaḥ sa puṣṭiṃ paramāṃ vrajet ||Panc_1.238||",
  "GK22vispancu:1335": "vidhinā mantra-yuktena rūkṣāpi mathitāpi ca |",
  "GK22vispancu:1336": "prayacchati phalaṃ bhūmir araṇīva hutāśanam ||Panc_1.239||",
  "GK22vispancu:1337": "prajānāṃ pālanaṃ śasyaṃ svarga-kośasya vardhanam |",
  "GK22vispancu:1338": "pīḍanaṃ dharma-nāśāya pāpāyāyaśase sthitam ||Panc_1.240||",
  "GK22vispancu:1339": "gopālena prajādhenor vitta-dugdhaṃ śanaiḥ śanaiḥ |",
  "GK22vispancu:1340": "pālanāt poṣaṇād grāhyaṃ nyāyyāṃ vṛttiṃ samācaret ||Panc_1.241||",
  "GK22vispancu:1341": "ajām iva prajāṃ mohād yo hanyāt pṛthivī-patim |",
  "GK22vispancu:1342": "tasyaikā jāyate tṛptir na dvitīyā kathañcana ||Panc_1.242||",
  "GK22vispancu:1343": "phalārthī nṛpatir lokān pālayed yatnam āsthitaḥ |",
  "GK22vispancu:1344": "dāna-mānādi-toyena mālākāro 'ṅkurān iva ||Panc_1.243||",
  "GK22vispancu:1345": "nṛpa-dīpo dhana-snehaṃ prajābhyaḥ saṃharann api |",
  "GK22vispancu:1346": "āntara-sthair guṇaiḥ śubhrair lakṣyate naiva kenacit ||Panc_1.244||",
  "GK22vispancu:1347": "yathā gaur duhyate kāle pālyate ca tathā prajāḥ |",
  "GK22vispancu:1348": "sicyate cīyate caiva latā puṣpa-phala-pradā ||Panc_1.245||",
  "GK22vispancu:1349": "yathā bījāṅkuraḥ sūkṣmaḥ prayatnenābhirakṣitaḥ |",
  "GK22vispancu:1350": "phala-prado bhavet kāle tadval lokaḥ surakṣitaḥ ||Panc_1.246||",
  "GK22vispancu:1351": "hiraṇya-dhānya-ratnāni yānāni vividhāni ca |",
  "GK22vispancu:1352": "tathānyad api yat kiñcit prajābhyaḥ syān mahīpateḥ ||Panc_1.247||",
  "GK22vispancu:1353": "lokānugraha-kartāraḥ pravardhante nareśvarāḥ |",
  "GK22vispancu:1354": "lokānāṃ saṅkṣayāc caiva kṣayaṃ yānti na saṃśayaḥ ||Panc_1.248||",
  "GK22vispancu:1355": "atha teṣāṃ tad-vacanam ākarṇya bhāsuraka āha-aho satyam abhihitaṃ bhavadbhiḥ |",
  "GK22vispancu:1356": "paraṃ yadi mamopaviṣṭasyātra nityam eva naikaḥ śvāpadaḥ samāgamiṣyati |",
  "GK22vispancu:1357": "tan nūnaṃ sarvān api bhakṣayiṣyāmi |",
  "GK22vispancu:1358": "atha te tathaiva pratijñāya nirvṛti-bhājas tatraiva vane nirbhayāḥ paryaṭanti |",
  "GK22vispancu:1359": "ekaś ca pratidinaṃ krameṇa yāti |",
  "GK22vispancu:1360": "vṛddho vā,",
  "GK22vispancu:1361": "vairāgya-yukto vā,",
  "GK22vispancu:1362": "śoka-grasto vā,",
  "GK22vispancu:1363": "putra-kalatra-nāśa-bhīto vā,",
  "GK22vispancu:1364": "teṣāṃ madhyāt tasya bhojanārthaṃ madhyāhna-samaya upatiṣṭhate |",
  "GK22vispancu:1365": "atha kadācij jāti-kramāc chaśakasyāvasaraḥ samāyātaḥ |",
  "GK22vispancu:1366": "sa samasta-mṛgaiḥ prerito 'nicchann api mandaṃ mandaṃ gatvā tasya vadhopāyaṃ cintayan velātikramaṃ kṛtvāvyākulita-hṛdayo yāvad gacchati tāvan-mārge gacchatā kūpaḥ sandṛṣṭaḥ |",
  "GK22vispancu:1367": "yāvat kūpopari pāti tāvat kūpa-madhya ātmanaḥ pratibimbaṃ dadarśa |",
  "GK22vispancu:1368": "dṛṣṭvā ca tena hṛdaye cintitam-yad bhāvya upāyo 'sti |",
  "GK22vispancu:1369": "ahaṃ bhāsurakaṃ prakopya sva-buddhyāsmin kūpe pātayiṣyāmi |",
  "GK22vispancu:1370": "athāsau dina-śeṣe bhāsuraka-samīpaṃ prāptaḥ |",
  "GK22vispancu:1371": "siṃho 'pi velātikrameṇa kṣutkṣāma-kaṇṭhaḥ kopāviṣṭaḥ sṛkkaṇī parilelihad vyacintayat-aho ! pratār-āhārāya niḥsattvaṃ vanaṃ mayā kartavyam |",
  "GK22vispancu:1372": "evaṃ cintayatas tasya śaśako mandaṃ mandaṃ gatvā praṇamya tasyāgre sthitaḥ |",
  "GK22vispancu:1373": "atha taṃ prajvalitātmā bhāsurako bhartsayann āha-re śaśakādhama ekas tāvat tvaṃ laghuḥ prāpto 'parato velātikrameṇa |",
  "GK22vispancu:1374": "tad asmād aparādhāt tvāṃ nipātya prātaḥ sakalāny api mṛga-kulāny ucchedayiṣyāmi |",
  "GK22vispancu:1375": "atha śaśakaḥ sa-vinayaṃ provāca-svāmin ! nāparādho mama | na ca sattvānām | tac chyrūtāṃ kāraṇam |",
  "GK22vispancu:1376": "siṃha āha-satvaraṃ nivedaya yāvan mama daṃṣṭrāntargato na bhavān bhaviṣyati iti |",
  "GK22vispancu:1377": "śaśaka āha-svāmin,",
  "GK22vispancu:1378": "samasta-mṛgair adya jāti-krameṇa mama laghutarasya prastāvaṃ vijñāya tato 'haṃ pañca-śaśakaiḥ samaṃ preṣitaḥ |",
  "GK22vispancu:1379": "tataś cāham āgacchenn antarāle mahatā kenacid apareṇa siṃhena vivarān nirgatyābhihitaḥ-abhīṣṭa-devatāṃ smarata |",
  "GK22vispancu:1380": "tato mayābhihitam-vayaṃ svāminon bhāsuraka-siṃhasya sakāśam āhārārthaṃ samaya-dharmeṇa gacchāmaḥ |",
  "GK22vispancu:1381": "tatas tenābhihitam-yady evaṃ tarhi madīyam etad-vanam |",
  "GK22vispancu:1382": "mayā saha samaya-dharmeṇa samastair api śvāpadair vartitavyam |",
  "GK22vispancu:1383": "cora-rūpī sa bhāsurakaḥ |",
  "GK22vispancu:1384": "atha yadi so 'tra rājā |",
  "GK22vispancu:1385": "viśvāsa-sthāne caturaḥ śaśakān atra dhṛtvā tam āhūya drutataram āgaccha |",
  "GK22vispancu:1386": "yena yaḥ kaścid āvayor madhyāt parākrameṇa rājā bhaviṣyati sa sarvān etān bhakṣayiṣyati iti |",
  "GK22vispancu:1387": "tato 'haṃ tenādiṣṭaḥ svāmi-sakāśam abhyāgataḥ |",
  "GK22vispancu:1388": "etad velā vyatikrama-kāraṇam |",
  "GK22vispancu:1389": "tad atra svāmī pramāṇam |",
  "GK22vispancu:1390": "tac chrutvā bhāsuraka āha-bhadra,",
  "GK22vispancu:1391": "yady evaṃ tat satvaraṃ darśaya me taṃ caura-siṃhaḥ yenāhaṃ mṛga-kopaṃ tasyopari kṣiptvā svastho bhavāmi | uktaṃ ca-",
  "GK22vispancu:1392": "bhūmir mitraṃ hiraṇyaṃ ca vigrahasya phala-trayam |",
  "GK22vispancu:1393": "nāsty ekam api yady eṣāṃ na taṃ kuryāt kathañcana ||Panc_1.249||",
  "GK22vispancu:1394": "yatra na syāt phalaṃ bhūri yatra casyāt parābhavaḥ |",
  "GK22vispancu:1395": "na tatra matimān yuddhaṃ samutpādya samācaret ||Panc_1.250||",
  "GK22vispancu:1396": "śaśāka āha-svāmin ! satyam idam |",
  "GK22vispancu:1397": "sva-bhūmi-hetoḥ paribhavāc ca yudhyante kṣatriyāḥ |",
  "GK22vispancu:1398": "paraṃ sa durgāśrayaḥ durgān niṣkramya vayaṃ tena viṣkambhitāḥ |",
  "GK22vispancu:1399": "tato durgastho duḥsadhyo bhavati ripuḥ | uktaṃ ca-",
  "GK22vispancu:1400": "na gajānāṃ sahasreṇa na ca lakṣeṇa vājinām |",
  "GK22vispancu:1401": "yat kṛtyaṃ sidhyati rājñāṃ durgeṇaikena vigrahe ||",
  "GK22vispancu:1402": "Panc_1.251||",
  "GK22vispancu:1403": "śatam eko 'pi saṃdhatte prākārastho dhanurdharaḥ |",
  "GK22vispancu:1404": "tasmād durgaṃ praśaṃsanti nītiśāstravicakṣaṇāḥ ||",
  "GK22vispancu:1405": "Panc_1.252||",
  "GK22vispancu:1406": "purā guroḥ samādeśādd hiraṇyakaśipor bhayāt |",
  "GK22vispancu:1407": "śakreṇa vihitaṃ durgaṃ prabhāvād viśvakarmaṇaḥ ||",
  "GK22vispancu:1408": "Panc_1.253||",
  "GK22vispancu:1409": "tenāpi ca varo datto yasya durgaṃ sa bhūpatiḥ |",
  "GK22vispancu:1410": "vijayī syāt tato bhūmau durgāṇi syuḥ sahasraśaḥ ||",
  "GK22vispancu:1411": "Panc_1.254||",
  "GK22vispancu:1412": "daṃṣṭrāvirahito nāgo madahīno yathā gajaḥ |",
  "GK22vispancu:1413": "sarveṣāṃ jāyate vaśyo durgahīnas tathā nṛpaḥ ||Panc_1.255||",
  "GK22vispancu:1414": "tac chrutvā bhāsuraka āha |",
  "GK22vispancu:1415": "bhadra durgastham api darśaya taṃ caura-siṃhaṃ yena vyāpādayāmi | uktaṃ ca-",
  "GK22vispancu:1416": "jāta-mātraṃ na yaḥ śatruṃ rogaṃ ca praśamaṃ nayet |",
  "GK22vispancu:1417": "mahābalo 'pi tenaiva vṛddhiṃ prāpya sa hanyate ||Panc_1.256||",
  "GK22vispancu:1418": "tathā ca-",
  "GK22vispancu:1419": "uttiṣṭhamānas tu paro nopekṣyaḥ pathyam icchatā |",
  "GK22vispancu:1420": "samau hi śiṣṭair āmnātau vartsyantāv āmayaḥ sa ca ||Panc_1.257||",
  "GK22vispancu:1421": "api ca-",
  "GK22vispancu:1422": "upekṣitaḥ kṣīṇa-balo 'pi śatruḥ pramāda-doṣāt puruṣair madāndhaiḥ |",
  "GK22vispancu:1423": "sādhyo 'pi bhūtvā prathamaṃ tato 'sāv",
  "GK22vispancu:1424": "asādhyatāṃ vyādhir iva prayāti ||Panc_1.258||",
  "GK22vispancu:1425": "tathā ca-",
  "GK22vispancu:1426": "ātmanaḥ śaktim udvīkṣya manotsāhaṃ ca yo vrajet |",
  "GK22vispancu:1427": "bahūn hanti sa eko 'pi kṣatriyān bhārgavo yathā ||Panc_1.259||",
  "GK22vispancu:1428": "śaśaka āha-asty etat |",
  "GK22vispancu:1429": "tathāpi balavān sa mayā dṛṣṭaḥ |",
  "GK22vispancu:1430": "tan na yujyate svāminas tasya tasya sāmarthyam aviditvā gantum | uktaṃ ca-",
  "GK22vispancu:1431": "aviditvātmanaḥ śaktiṃ parasya ca samutsukaḥ |",
  "GK22vispancu:1432": "gacchann abhimukho vahnau nāśaṃ yāti pataṅgavat ||",
  "GK22vispancu:1433": "Panc_1.260||",
  "GK22vispancu:1434": "yo balāt pronnataṃ yāti nihantuṃ sabalo 'py arim |",
  "GK22vispancu:1435": "vimadaḥ sa nivarteta śīrṇa-danto gajo yathā ||Panc_1.261||",
  "GK22vispancu:1436": "bhāsuraka āha-bhoḥ kiṃ tavānena vyāpāreṇa | darśaya me taṃ durgastham api |\u0002",
  "GK22vispancu:1437": "atha śaśaka āha-yady evaṃ tarhy āgacchatu svāmī | evam uktvāgre vyavasthitaḥ |",
  "GK22vispancu:1438": "tataś ca tenāgacchatā yaḥ kūpo dṛṣṭo 'bhūt tam eva kūpam āsādya bhāsurakam āha-svāmin kas te pratāpaṃ soḍhuṃ samarthaḥ ?",
  "GK22vispancu:1439": "tvāṃ dṛṣṭvā dūrato 'pi caura-siṃhaḥ praviṣṭaḥ svaṃ durgam |",
  "GK22vispancu:1440": "tad āgaccha yathā darśayāmīti |",
  "GK22vispancu:1441": "bhāsuraka āha-darśaya me durgam |",
  "GK22vispancu:1442": "tad anu darśitas tena kūpaḥ |",
  "GK22vispancu:1443": "tataḥ so 'pi mūrkhaḥ siṃhaḥ kūpa-madhya ātma-pratibimbaṃ jala-madhya-gataṃ dṛṣṭvā siṃha-nādaṃ mumoca |",
  "GK22vispancu:1444": "tataḥ pratiśabdena kūpa-madhyād dvi-guṇataro nādaḥ samutthitaḥ |",
  "GK22vispancu:1445": "atha tena taṃ śatruṃ matvātmānaṃ tasyopari prakṣipya prāṇāḥ parityaktāḥ |",
  "GK22vispancu:1446": "śaśako 'pi hṛṣṭa-manāḥ sarva-mṛgān ānandya taiḥ saha praśasyamāno yathā-sukhaṃ tatra vane nivasati sma |",
  "GK22vispancu:1447": "ato 'haṃ bravīmi-yasya buddhir balaṃ tasya iti |",
  "GK22vispancu:1448": "***********************************************************************",
  "GK22vispancu:1449": "tad yadi bhavān kathayati tat tatraiva gatvā tayoḥ sva-buddhi-prabhāveṇa maitrī-bhedaṃ karomi |",
  "GK22vispancu:1450": "karaṭaka āha-bhadra ! yady evaṃ tarhi gaccha |",
  "GK22vispancu:1451": "śivās te panthānaḥ santu |",
  "GK22vispancu:1452": "yathābhipretam anuṣṭhīyatām |",
  "GK22vispancu:1453": "atha damanakaḥ sañjīvaka-viyuktaṃ piṅgalakam avalokya tatrāntare praṇamyāgre samupaviṣṭaḥ |",
  "GK22vispancu:1454": "piṅgalako 'pi tam āha-bhadra, kiṃ cirād dṛṣṭaḥ ?",
  "GK22vispancu:1455": "damanaka āha-na kañcid deva-pādānām asmābhiḥ prayojanam |",
  "GK22vispancu:1456": "tenāhaṃ nāgacchāmi |",
  "GK22vispancu:1457": "tathāpi rāja-prayojana-vināśam avalokya sandahyamāna-hṛdayo vyākulatayā svayam evābhyāgato vaktum | uktaṃ ca-",
  "GK22vispancu:1458": "priyaṃ vā yadi vā dveṣyaṃ śubhaṃ vā yadi vāśubham |",
  "GK22vispancu:1459": "apṛṣṭo 'pi hitaṃ vakṣyed yasya necchet parābhavam ||Panc_1.262||",
  "GK22vispancu:1460": "atha tasya sābhiprāyaṃ vacanam ākarṇya piṅgalaka āha-kiṃ vaktu-manā bhavān ?",
  "GK22vispancu:1461": "tat kathyatāṃ yat kathanīyam asti |",
  "GK22vispancu:1462": "sa prāha-deva sañjīvako yuṣmat-pādānām upari droha-buddhir iti |",
  "GK22vispancu:1463": "viśvāsa-gatasya mama vijane idam āha-bho damanaka ! dṛṣṭā mayāsya piṅgalakasya sārāsāratā |",
  "GK22vispancu:1464": "tad aham enaṃ hatvā sakala-mṛgādhipatyaṃ tvat-sācivya-padavī-samanvitaṃ kariṣyāmi |",
  "GK22vispancu:1465": "piṅgalako 'pi tad-vajra-sāra-prahāra-sadṛśaṃ dāruṇaṃ vacaḥ samākarṇya moham upagato na kiñcid apy uktavān |",
  "GK22vispancu:1466": "damanako 'pi tasya tam ākāram ālokya cintitavān-ayaṃ tāvat sañjīvaka-nibaddha-rāgaḥ |",
  "GK22vispancu:1467": "tan nūnam anena mantriṇā rājā vināśam avāpsyati iti | uktaṃ ca-",
  "GK22vispancu:1468": "ekaṃ bhūmi-patiḥ karoti sacivaṃ rājye pramāṇaṃ yadā taṃ mohāc chrayate madaḥ sa ca madād dāsyena nirvidyate |",
  "GK22vispancu:1469": "nirviṇṇasya padaṃ karoti hṛdaye tasya svatantra-spṛhā- svātantrya-spṛhayā tataḥ sa nṛpateḥ prāṇān abhidruhyati ||Panc_1.263||",
  "GK22vispancu:1470": "tat kim atra yuktam iti |",
  "GK22vispancu:1471": "piṅgalako 'pi cetanāṃ samāsādya katham api tam āha-sañjīvakas tāvat prāṇa-samo bhṛtyaḥ |",
  "GK22vispancu:1472": "sa kathaṃ mamopari droha-buddhiṃ karoti |",
  "GK22vispancu:1473": "damanaka āha-deva, bhṛtyo 'bhṛtya ity anekāntikam etat | uktaṃ ca-",
  "GK22vispancu:1474": "na so 'sti puruṣo rājñāṃ yo na kāmayate śriyam |",
  "GK22vispancu:1475": "aśaktā eva sarvatra narendraṃ paryupāsate ||Panc_1.264||",
  "GK22vispancu:1476": "piṅgalaka āha-bhadra, tathāpi mama tasyopari citta-vṛttir na vikṛtiṃ yāti |",
  "GK22vispancu:1477": "athavā sādhv idam ucyate-",
  "GK22vispancu:1478": "aneka-doṣa-duṣṭasya kāyaḥ kasya na vallabhaḥ |",
  "GK22vispancu:1479": "kurvann api vyalīkāni yaḥ priyaḥ priya eva saḥ ||Panc_1.265||",
  "GK22vispancu:1480": "damanaka āha-ata evāyaṃ doṣaḥ | uktaṃ ca-",
  "GK22vispancu:1481": "yasminn evādhikaṃ cakṣur āropayati pārthivaḥ |",
  "GK22vispancu:1482": "akulīnaḥ kulīno vā sa śriyā bhājanaṃ naraḥ ||Panc_1.266||",
  "GK22vispancu:1483": "aparaṃ kena gaṇa-viśeṣeṇa svāmī sañjīvakaṃ nirguṇakam api nikaṭe dhārayati |",
  "GK22vispancu:1484": "atha deva, yady evaṃ cintayasi mahā-kāyo 'yam |",
  "GK22vispancu:1485": "anena ripūn vyāpādayiṣyāmi |",
  "GK22vispancu:1486": "tad asmān na sidhyati, yato 'yaṃ śaṣpa-bhojī |",
  "GK22vispancu:1487": "deva-pādānāṃ punaḥ śatravo māṃsāśinaḥ |",
  "GK22vispancu:1488": "tad-ripu-sādhanam asya sāhāyyena na bhavati |",
  "GK22vispancu:1489": "tasmād enaṃ dūṣayitvā hanyatām iti |",
  "GK22vispancu:1490": "piṅgalaka āha-",
  "GK22vispancu:1491": "ukto bhavati yaḥ pūrvaṃ guṇavān iti saṃsadi |",
  "GK22vispancu:1492": "tasya doṣo na vaktavyaḥ pratijñā-bhaṅga-bhīruṇā ||Panc_1.267||",
  "GK22vispancu:1493": "anyac ca |",
  "GK22vispancu:1494": "mayāsya tava vacanenābhaya-pradānaṃ dattam |",
  "GK22vispancu:1495": "tat kathaṃ svayam eva vyāpādayāmi |",
  "GK22vispancu:1496": "sarvathā sañjīvako 'yaṃ suhṛd asmākam |",
  "GK22vispancu:1497": "na taṃ prati kaścin manyur iti | uktaṃ ca-",
  "GK22vispancu:1498": "itaḥ sa daityaḥ prāpta-śrīr neta evārhati kṣayam |",
  "GK22vispancu:1499": "viṣa-vṛkṣo 'pi saṃvardhya svayaṃ chettum asāmpratam ||Panc_1.268||",
  "GK22vispancu:1500": "ādau na vā praṇayināṃ praṇayo vidheyo",
  "GK22vispancu:1501": "datto 'thavā pratidinaṃ paripoṣaṇīyaḥ |",
  "GK22vispancu:1502": "utkṣipya yat kṣipati tat prakaroti lajjāṃ",
  "GK22vispancu:1503": "bhūmau sthitasya patanād bhayam eva nāsti ||Panc_1.269||",
  "GK22vispancu:1504": "upakāriṣu yaḥ sādhuḥ sādhutve tasya ko guṇaḥ |",
  "GK22vispancu:1505": "apakāriṣu yaḥ sādhuḥ sa sādhuḥ sadbhir ucyate ||Panc_1.270||",
  "GK22vispancu:1506": "tad-droha-buddher api mayāsya na viruddham ācaraṇīyam |",
  "GK22vispancu:1507": "damanaka āha-svāmin ! naiṣa rāja-dharmo yad droha-buddhir api kṣamyate | uktaṃ ca-",
  "GK22vispancu:1508": "tulyārthaṃ tulya-sāmarthyaṃ marmajñaṃ vyavasāyinam |",
  "GK22vispancu:1509": "ardha-rājya-haraṃ bhṛtyaṃ yo na hanyāt sa hanyate ||Panc_1.271||",
  "GK22vispancu:1510": "aparaṃ tvayāsya sakhitvāt sarvo 'pi rāja-dharmaḥ parityaktaḥ rāja-dharmābhāvāt sarvo 'pi parijano viraktiṃ gataḥ |",
  "GK22vispancu:1511": "yaḥ sañjīvakaḥ śaṣpa-bhojī |",
  "GK22vispancu:1512": "bhavān māṃsādaḥ |",
  "GK22vispancu:1513": "tava prakṛtayaś ca yat tavāvadhyavyasāya-bāhyaṃ kutas tāsāṃ māṃsāśanam |",
  "GK22vispancu:1514": "yad-rahitās tvāṃ tyaktvā yāsyanti |",
  "GK22vispancu:1515": "tato 'pi tvaṃ vinaṣṭa eva |",
  "GK22vispancu:1516": "asya saṅgatyā punas te na kadācid ākheṭake matir bhaviṣyati | uktaṃ ca-",
  "GK22vispancu:1517": "yādṛśaiḥ sevyate bhṛtyair yādṛśāṃś copasevate |",
  "GK22vispancu:1518": "kadācin nātra sandehas tādṛg bhavati pūruṣaḥ ||Panc_1.272||",
  "GK22vispancu:1519": "tathā ca-",
  "GK22vispancu:1520": "santaptāyasi saṃsthitasya payaso nāmāpi na jñāyate",
  "GK22vispancu:1521": "mukta-kāratayā tad eva nalinī-patra-sthitaṃ rājate |",
  "GK22vispancu:1522": "svātau sāgara-śukti-kukṣi-patitaṃ taj jāyate mauktikaṃ",
  "GK22vispancu:1523": "prāyeṇādhama-madhyamottama-guṇaḥ saṃvāsato jāyate ||Panc_1.273||",
  "GK22vispancu:1524": "tathā ca-",
  "GK22vispancu:1525": "asatāṃ saṅga-doṣeṇa satī yāti matir bhramam |",
  "GK22vispancu:1526": "eka-rātri-pravāsena kāṣṭhaṃ muñje pralambitam ||Panc_1.274||",
  "GK22vispancu:1527": "ata eva santo nīca-saṅgaṃ varjayanti | uktaṃ ca-",
  "GK22vispancu:1528": "na hy avijñāta-śīlasya pradātavyaḥ pratiśrayaḥ |",
  "GK22vispancu:1529": "mat-kuṇasya ca doṣeṇa hatā manda-visarpiṇī ||Panc_1.275||",
  "GK22vispancu:1530": "piṅgalaka āha--katham etat ?",
  "GK22vispancu:1531": "so 'bravīt-",
  "GK22vispancu:1532": "kathā 9",
  "GK22vispancu:1533": "manda-visarpiṇī-nāma-yūkā-kathā",
  "GK22vispancu:1534": "asti kasyacin mahīpater manoramaṃ śayana-sthānam |",
  "GK22vispancu:1535": "tatra śvetatara-paṭa-yugala-madhya-saṃsthitā manda-visarpiṇī yūkā prativasati sma |",
  "GK22vispancu:1536": "sā ca tasya mahīpate raktam āsvādayantī sukhena kālaṃ nayamānā tiṣṭhati |",
  "GK22vispancu:1537": "anye-dyuś ca tatra śayane kvacid bhrāmyann agnimukho nāma matkuṇaḥ samāyātaḥ |",
  "GK22vispancu:1538": "atha taṃ dṛṣṭvā sā viṣaṇṇa-vadanā provāca |",
  "GK22vispancu:1539": "bho 'gnimukha kutas tvam atrānucita-sthāne samāyātaḥ |",
  "GK22vispancu:1540": "tad yāvan na kaścid vetti tāvac chīghraṃ gamyatām iti |",
  "GK22vispancu:1541": "sa āha-bhagavati gṛhāgatasyāsādhor api naitad yujyate vaktum | uktaṃ ca-",
  "GK22vispancu:1542": "ehy āgaccha samāviśāsanam idaṃ kasmāc cirād dṛśyase kā vārteti sudurbalo 'si kuśalaṃ prīto 'smi te darśanāt |",
  "GK22vispancu:1543": "evaṃ ye samupāgatān praṇayinaḥ pratyālapanty ādarāt teṣāṃ yuktam aśaṅkitena manasā harmyāṇi gantuṃ sadā ||Panc_1.276||",
  "GK22vispancu:1544": "aparaṃ mayāneka-mānuṣāṇām aneka-vidhāni rudhirāṇy āsvāditāny āhāra-doṣāt kaṭu-tikta-kaṣāyāmla-rasāsvādāni na ca kadācin madhura-raktaṃ samāsvāditam |",
  "GK22vispancu:1545_0": "tad yadi tvaṃ prasādaṃ karoṣi tad asya nṛpater vividha-vyañjanānna-pāna-coṣya-lehya-svādv-āhāra-vaśād",
  "GK22vispancu:1545_1": "asya śarīre yan miṣṭaṃ raktaṃ saṃjātaṃ tad-āsvādanena saukhyaṃ sampādayāmi jihvāyā iti | uktaṃ ca-",
  "GK22vispancu:1546": "raṅkasya nṛpater vāpi jihvā-saukhyaṃ samaṃ smṛtam |",
  "GK22vispancu:1547": "tan-mātraṃ ca smṛtaṃ sāraṃ tad-arthaṃ yatate janaḥ ||Panc_1.277||",
  "GK22vispancu:1548": "yady eva na bhavel loke karma jihvā-pratuṣṭidam |",
  "GK22vispancu:1549": "tan na bhṛtyo bhavet kaścit kasyacid vaśago 'tha vā ||",
  "GK22vispancu:1550": "Panc_1.278||",
  "GK22vispancu:1551": "yad asatyaṃ vaden martyo yad vāsevyaṃ ca sevate |",
  "GK22vispancu:1552": "yad gacchati videśaṃ ca tat sarvam udarārthataḥ ||Panc_1.279||",
  "GK22vispancu:1553": "tan mayā gṛhāgatena bubhukṣayā pīḍyamānenāpi tvat-sakāśād bhojanam arthanīyam |",
  "GK22vispancu:1554": "tan na tvayaikākinyāsya bhūpate rakta-bhojanaṃ kartuṃ yujyate |",
  "GK22vispancu:1555": "tac chrutvā mandavisarpiṇy āha-bho matkuṇa ! asya nṛpater nidrā-vaśaṃ gatasya raktam āsvādayāmi |",
  "GK22vispancu:1556": "punas tvam agnimukhaś capalaś ca-tad yadi mayā saha rakta-pānaṃ karoṣi tat tiṣṭha |",
  "GK22vispancu:1557": "abhīṣṭatara-raktam āsvādaya |",
  "GK22vispancu:1558": "so 'bravīt-bhagavaty evaṃ kariṣyāmi |",
  "GK22vispancu:1559": "yāvat tvaṃ nāsvādayasi prathamaṃ nṛpa-raktaṃ tāvan mama deva-guru-kṛtaḥ śapathaḥ syād yadi tad āsvādayāmi |",
  "GK22vispancu:1560": "evaṃ tayoḥ parasparaṃ vadatoḥ sa rājā tac-chayanam āsādya prasuptaḥ |",
  "GK22vispancu:1561": "athāsau matkuṇo jihvā-laulyotkṛṣṭautsukyāj jāgratam api taṃ mahī-patim adaśat |",
  "GK22vispancu:1562": "atha vā sādhv idam ucyate |",
  "GK22vispancu:1563": "svabhāvo nopadeśena śakyate kartum anyathā |",
  "GK22vispancu:1564": "sutaptam api pānīyaṃ punar gacchati śītatām ||",
  "GK22vispancu:1565": "Panc_1.280||",
  "GK22vispancu:1566": "yadi syāc chītalo vahniḥ śītāṃśur dahanātmakaḥ |",
  "GK22vispancu:1567": "na svabhāvo 'tra martyānāṃ śakyate kartum anyathā ||Panc_1.281||",
  "GK22vispancu:1568": "athāsau mahīpatiḥ sūcy-agra-viddha iva tac-chayanaṃ tyaktvā tat-kṣaṇād evotthitaḥ |",
  "GK22vispancu:1569": "aho jñāyatām atra pracchādana-paṭe matkuṇo yūkā vā nūnaṃ tiṣṭhati yenāhaṃ daṣṭa iti |",
  "GK22vispancu:1570": "atha ye kañcukinas tatra sthitās te satvaraṃ pracchādana-paṭaṃ gṛhītvā sūkṣma-dṛṣṭyā vīkṣāṃ cakruḥ |",
  "GK22vispancu:1571": "atrāntare sa matkuṇaś cāpalyāt khaṭvāntaṃ praviṣṭaḥ sā mandavisarpiṇy api vastra-sandhy-antar-gatā tair dṛṣṭā vyāpāditā ca |",
  "GK22vispancu:1572": "ato 'haṃ bravīmi-na hy avijñāta-śīlasya iti |",
  "GK22vispancu:1573": "***********************************************************************",
  "GK22vispancu:1574": "evaṃ jñātvā tvayiṣa vadhyaḥ | no cet tvāṃ vyāpādayiṣyatīti | uktaṃ ca-",
  "GK22vispancu:1575": "tyaktāś cābhyantarā yena bāhyāś cābhyantarīkṛtāḥ |",
  "GK22vispancu:1576": "sa eva mṛtyum āpnoti yathā rājā kakud-drumaḥ ||Panc_1.282||",
  "GK22vispancu:1577": "piṅgalaka āha--katham etat ?",
  "GK22vispancu:1578": "so 'bravīt-",
  "GK22vispancu:1579": "kathā 10",
  "GK22vispancu:1580": "caṇḍarava-nāma-śṛgāla-kathā",
  "GK22vispancu:1581": "asti kasmiṃścid vanoddeśe caṇḍaravo nāma śṛgālaḥ prativasati sma |",
  "GK22vispancu:1582": "sa kadācit kṣudhāviṣṭo jihvā-laulyān nagara-madhye praviṣṭaḥ |",
  "GK22vispancu:1583": "atha taṃ nagara-vāsinaḥ sārameyā avalokya sarvataḥ śabdāyamānāḥ paridhāvya tīkṣṇa-daṃṣṭṛāgrair bhakṣitum ārabdhāḥ |",
  "GK22vispancu:1584": "so 'pi tair bhakṣyamāṇaḥ prāṇa-bhayāt pratyāsanna-rajaka-gṛhaṃ praviṣṭaḥ |",
  "GK22vispancu:1585": "tatra nīlī-rasa-paripūrṇaṃ mahā-bhāṇḍam sajjīkṛtam āsīt |",
  "GK22vispancu:1586": "tatra sārameyair ākrānto bhāṇḍa-madhye patitaḥ |",
  "GK22vispancu:1587": "atha yāvan niṣkrāntas tāvan nīlī-varṇaḥ sañjātaḥ |",
  "GK22vispancu:1588": "tatrāpare sārameyās taṃ śṛgālam ajānanto yathābhīṣṭa-diśaṃ jagmuḥ |",
  "GK22vispancu:1589": "caṇḍaravo 'pi dūrataraṃ pradeśam āsādya kānanābhimukhaṃ pratasthe |",
  "GK22vispancu:1590": "na ca nīla-varṇena kadācin nija-raṅgas tyajyate | uktaṃ",
  "GK22vispancu:1591": "ca-",
  "GK22vispancu:1592": "vajra-lepasya mūrkhasya nārīṇāṃ karkaṭasya ca |",
  "GK22vispancu:1593": "eko grahas tu mīnānāṃ nīlīmadyapayor yathā ||Panc_1.283||",
  "GK22vispancu:1594_0": "atha taṃ hara-gala-garala-tamāla-sama-prabham apūrvaṃ sattvam avalokya sarve siṃha-vyāghra-dvīpi-vṛka-prabhṛtayo",
  "GK22vispancu:1594_1": "'raṇya-nivāsino bhaya-vyākulita-cittāḥ samantāt palāyana-kriyāṃ kurvanti |",
  "GK22vispancu:1595": "kathayanti ca-na jñāyate'sya kīdṛg viceṣṭitaṃ pauruṣaṃ ca |",
  "GK22vispancu:1596": "tad dūrataraṃ gacchāmaḥ | uktaṃ ca-",
  "GK22vispancu:1597": "na yasya ceṣṭitaṃ vidyān na kulaṃ na parākramam |",
  "GK22vispancu:1598": "na tasya viśvaset prājño yadīcchec chriyam ātmanaḥ ||Panc_1.284||",
  "GK22vispancu:1599": "caṇḍaravo 'pi bhaya-vyākulitān vijñāyedam āha-bho bhoḥ śvāpadāḥ ! kiṃ yūyaṃ māṃ dṛṣṭvaiva saṃtrastā vrajatha |",
  "GK22vispancu:1600": "tan na bhetavyam |",
  "GK22vispancu:1601": "ahaṃ brahmaṇādya svayam eva sṛṣṭvābhihitaḥ-yac chvāpadānāṃ kaścid rājā nāsti,",
  "GK22vispancu:1602": "tat tvaṃ mayādya sarva-śvāpada-prabhutve'bhiṣiktaḥ kakud-drumābhidhaḥ |",
  "GK22vispancu:1603": "tato gatvā kṣiti-tale tān sarvān paripālayeti |",
  "GK22vispancu:1604": "tato 'ham atrāgataḥ |",
  "GK22vispancu:1605": "tan mama cchatra-cchāyāyāṃ sarvair api śvāpadair vartitavyam |",
  "GK22vispancu:1606": "ahaṃ kakuddrumo nāma rājā trailokye'pi sañjātaḥ |",
  "GK22vispancu:1607": "tac chrutvā siṃha-vyāghra-puraḥ-sarāḥ śvāpadāḥ svāmin prabho samādiśeti vadantas taṃ parivavruḥ |",
  "GK22vispancu:1608": "atha tena siṃhasyāmātya-padavī pradattā |",
  "GK22vispancu:1609": "vyāghrasya śayyā-pālakatvam |",
  "GK22vispancu:1610": "dvīpinas tāmbūlādhikāraḥ |",
  "GK22vispancu:1611": "vṛkasya dvāra-pālakatvam |",
  "GK22vispancu:1612": "ye cātmīyāḥ śṛgālās taiḥ sahālāpa-mātram api na karoti |",
  "GK22vispancu:1613": "śṛgālāḥ sarve'py adharma-candraṃ dattvā niḥsāritāḥ |",
  "GK22vispancu:1614": "evaṃ tasya rājya-kriyayāṃ vartamānasya te siṃhādayo mṛgān vyāpādya tat-purataḥ prakṣipanti |",
  "GK22vispancu:1615": "so 'pi prabhu-dharmeṇa sarveṣāṃ tān pravibhajya prayacchati |",
  "GK22vispancu:1616": "evaṃ gacchati kāle kadācit tena samāgatena dūra-deśe śabdāyamānasya śṛgāla-vṛndasya kolāhalo 'śrāvi |",
  "GK22vispancu:1617": "taṃ śabdaṃ śrutvā pulakita-tanur ānandāśru-pūrṇa-nayana utthāya tāra-svareṇa virotum ārabdhavān |",
  "GK22vispancu:1618": "atha te siṃhādayas taṃ tāra-svaram ākarṇya śṛgālo 'yam iti matvā lajjāyādho-mukhāḥ kṣaṇaṃ sthitvā procuḥ-bhoḥ ! vāhitā vayam anena kṣudra-śṛgālena |",
  "GK22vispancu:1619": "tad vadhyatām iti |",
  "GK22vispancu:1620": "so 'pi tad ākarṇya palāyitum icchaṃs tatra sthāna eva siṃhādibhiḥ khaṇḍaśaḥ kṛto mṛtaś ca |",
  "GK22vispancu:1621": "ato 'haṃ bravīmi-tyaktāś cābhyantarā yena iti |",
  "GK22vispancu:1622": "***********************************************************************",
  "GK22vispancu:1623": "tad ākarṇya piṅgalaka āha-bho damanaka ! kaḥ pratyayo 'tra viṣaye yat sa mamopari duṣṭa-buddhiḥ |",
  "GK22vispancu:1624": "sa āha-yad adya mamāgre tena niścayaḥ kṛto yat prabhāte piṅgalakaṃ vadhiṣyāmi |",
  "GK22vispancu:1625": "tad atraiva pratyayaḥ |",
  "GK22vispancu:1626": "prabhāte'vasara-velāyām ārakta-mukha-nayanaḥ sphuritādharo diśo 'valokayann anucita-sthānopaviṣṭas tvāṃ krūra-dṛṣṭyā vilokayiṣyati |",
  "GK22vispancu:1627": "evaṃ jñātvā yad ucitaṃ tat kartavyam |",
  "GK22vispancu:1628": "iti kathayitvā sañjīvaka-sakāśaṃ gatas taṃ praṇamyopaviṣṭaḥ |",
  "GK22vispancu:1629": "sañjīvako 'pi sodvegākāraṃ manda-gatyā samāyāntaṃ tam udvīkṣya sādarataram uvāca-bho mitra ! svāgatam |",
  "GK22vispancu:1630": "cirād dṛṣṭo 'si |",
  "GK22vispancu:1631": "api śivaṃ bhavataḥ |",
  "GK22vispancu:1632": "tat kathaya yenādeyam api tubhyaṃ gṛhāgatāya prayacchāmi | uktaṃ ca-",
  "GK22vispancu:1633": "te dhanyās te viveka-jñās te sabhyā iha bhūtale |",
  "GK22vispancu:1634": "āgacchanti gṛhe yeṣāṃ kāryārthaṃ suhṛdo janāḥ ||Panc_1.285||",
  "GK22vispancu:1635": "damanaka āha-bhoḥ ! kathaṃ śivaṃ sevaka-janasya |",
  "GK22vispancu:1636": "sampattayaḥ parāyattāḥ sadā cittam anirvṛtam |",
  "GK22vispancu:1637": "sva-jīvite'py aviśvāsas teṣāṃ ye rāja-sevakāḥ ||Panc_1.286||",
  "GK22vispancu:1638": "tathā ca-",
  "GK22vispancu:1639": "sevayā dhanam icchadbhiḥ sevakaiḥ paśya yat kṛtam |",
  "GK22vispancu:1640": "svātantryaṃ yac charīrasya mūḍhais tad api hāritam ||Panc_1.287||",
  "GK22vispancu:1641": "tāvaj janmāti-duḥkhāya tato durgatatā sadā |",
  "GK22vispancu:1642": "tatrāpi sevayā vṛttir aho duḥkha-paramparā ||Panc_1.288||",
  "GK22vispancu:1643": "jīvanto 'pi mṛtāḥ pañca śrūyante kila bhārate |",
  "GK22vispancu:1644": "daridro vyādhito mūrkhaḥ pravāsī nitya-sevakaḥ ||Panc_1.289||",
  "GK22vispancu:1645": "nāśnāti svacchayotsukyād vinidro na prabudhyate |",
  "GK22vispancu:1646": "na niḥśaṅkaṃ vaco brūte sevako 'py atra jīvati ||Panc_1.290||",
  "GK22vispancu:1647": "sevā śva-vṛttir ākhyātā yais tair mithyā prajalpitam |",
  "GK22vispancu:1648": "svacchandaṃ carati svātra sevakaḥ para-śāsanāt ||Panc_1.291||",
  "GK22vispancu:1649": "bhū-śayyā brahmacaryaṃ ca kṛśatvaṃ laghu-bhojanam |",
  "GK22vispancu:1650": "sevakasya yater yadvad viśeṣaḥ pāpa-dharmajaḥ ||Panc_1.292||",
  "GK22vispancu:1651": "śītātapādi-kaṣṭāni sahate yāni sevakaḥ |",
  "GK22vispancu:1652": "dhanāya tāni cālpāni yadi dharmān na mucyate ||Panc_1.293||",
  "GK22vispancu:1653": "mṛdunāpi suvṛttena suśliṣṭenāpi hāriṇā |",
  "GK22vispancu:1654": "modakenāpi kiṃ tena niṣpattir yasya sevayā ||Panc_1.294||",
  "GK22vispancu:1655": "sañjīvaka āha-atha bhavān kiṃ vaktu-manāḥ ?",
  "GK22vispancu:1656": "so 'bravīt-mitra, sacivānāṃ mantra-bhedaṃ na yujyate | uktaṃ ca-",
  "GK22vispancu:1657": "yo mantraṃ svāmino bhidyāt sācivye san-niyojitaḥ |",
  "GK22vispancu:1658": "sa hatvā nṛpa-kāryaṃ tat svayaṃ ca narakaṃ vrajet ||Panc_1.295||",
  "GK22vispancu:1659": "yena yasya kṛto bhedaḥ sacivena mahīpateḥ |",
  "GK22vispancu:1660": "tenāśastra-vadhas tasya kṛta ity āha nāradaḥ ||Panc_1.296||",
  "GK22vispancu:1661": "tathāpi mayā tava sneha-pāśa-baddhena mantra-bhedaḥ kṛtaḥ |",
  "GK22vispancu:1662": "yatas tvaṃ mama vacanenātra rāja-kule viśvastaḥ praviṣṭaś ca | uktaṃ ca-",
  "GK22vispancu:1663": "viśrambhād yasya yo mṛtyum avāpnoti kathañcana |",
  "GK22vispancu:1664": "tasya hatyā tad-utthā sā prāhedaṃ vacanaṃ manuḥ ||Panc_1.297||",
  "GK22vispancu:1665": "tat tavopari piṅgalako 'yaṃ duṣṭa-buddhiḥ kathitaṃ cādyānena mat-purataś catuṣkarṇatayā-yat prabhāte sañjīvakaṃ hatvā samasta-mṛga-parivāraṃ cirāt tṛptiṃ neṣyāmi |",
  "GK22vispancu:1666": "tataḥ sa mayoktaḥ-svāmin ! na yuktam idaṃ yan mitra-droheṇa jīvanaṃ kriyate | uktaṃ ca-",
  "GK22vispancu:1667": "api brahma-vadhaṃ kṛtvā prāyaścittena śudhyati |",
  "GK22vispancu:1668": "tad-arthena vicīrṇena na kathañcit suhṛd-druhaḥ ||Panc_1.298||",
  "GK22vispancu:1669": "tatas tenāhaṃ samarṣeṇoktaḥ-bho duṣṭa-buddhe, sañjīvakas tāvac chaṣpa-bhojī, vayaṃ māṃsāśinaḥ |",
  "GK22vispancu:1670": "tad asmākaṃ svābhāvikaṃ vairam iti kathaṃ ripur upekṣyate ? tasmāt sāmādibhir upāyair hanyate |",
  "GK22vispancu:1671": "na ca hate tasmin doṣaḥ syāt | uktaṃ ca-",
  "GK22vispancu:1672": "dattvāpi kanyakāṃ vairī nihantavyo vipaścitā |",
  "GK22vispancu:1673": "anyopāyair aśakyo yo hate doṣo na vidyate ||Panc_1.299||",
  "GK22vispancu:1674": "kṛtyākṛtyaṃ na manyeta kṣatriyo yudhi saṅgataḥ |",
  "GK22vispancu:1675": "prasupto droṇa-putreṇa dhṛṣṭadyumnaḥ purā hataḥ ||Panc_1.300||",
  "GK22vispancu:1676": "tad ahaṃ tasya niścayaṃ jñātvā tvat-sakāśam ihāgataḥ |",
  "GK22vispancu:1677": "sāmprataṃ me nāsti viśvāsa-ghātaka-doṣaḥ |",
  "GK22vispancu:1678": "mayā sugupta-mantras tava niveditaḥ |",
  "GK22vispancu:1679": "atha yat te pratibhāti tat kuruṣva iti |",
  "GK22vispancu:1680": "atha sañjīvakas tasya tadvajra-pāta-dāruṇaṃ vacanaṃ śrutvā moham upagataḥ |",
  "GK22vispancu:1681": "atha cetanāṃ labdhvā sa-vairāgyam idam āha-bho sādhv idam ucyate-",
  "GK22vispancu:1682": "durjana-gamyā nāryaḥ prāyeṇāsnehavān bhavati rājā |",
  "GK22vispancu:1683": "kṛpaṇānusāri ca dhanaṃ megho giri-durga-varṣī ca ||Panc_1.301||",
  "GK22vispancu:1684": "ahaṃ hi saṃmato rājño ya evaṃ manyate kudhīḥ |",
  "GK22vispancu:1685": "balīvardaḥ sa vijñeyo viṣāṇa-parivarjitaḥ ||Panc_1.302||",
  "GK22vispancu:1686": "varaṃ vanaṃ varaṃ bhaikṣaṃ varaṃ bhāropajīvanam |",
  "GK22vispancu:1687": "varaṃ vyādhir manuṣyāṇāṃ nādhikāreṇa sampadaḥ ||Panc_1.303||",
  "GK22vispancu:1688": "tad yuktaṃ mayā kṛtaṃ tad anena saha maitrī vihitā | uktaṃ ca-",
  "GK22vispancu:1689": "yayor eva samaṃ vittaṃ yayor eva samaṃ kulam |",
  "GK22vispancu:1690": "tayor maitrī vivāhaś ca na tu puṣṭa-vipuṣṭayoḥ ||Panc_1.304||",
  "GK22vispancu:1691": "tathā ca-",
  "GK22vispancu:1692": "mṛgā mṛgaiḥ saṅgam anuvrajanti",
  "GK22vispancu:1693": "gāvaś ca gobhis turagās turagaiḥ |",
  "GK22vispancu:1694": "mūrkhāś ca mūrkhaiḥ sudhiyaḥ",
  "GK22vispancu:1695": "sudhībhiḥ samāna-śīla-vyasanena sakhyam ||Panc_1.305||",
  "GK22vispancu:1696": "tad yadi gatvā taṃ prasādayāmi, tathāpi na prasādaṃ yāsyati | uktaṃ ca-",
  "GK22vispancu:1697": "nimittam uddiśya hi yaḥ prakupyati",
  "GK22vispancu:1698": "dhruvaṃ sa tasyāpagame praśāmyati |",
  "GK22vispancu:1699": "akāraṇa-dveṣa-paro hi yo bhavet",
  "GK22vispancu:1700": "kathaṃ naras taṃ paritoṣayati ||Panc_1.306||",
  "GK22vispancu:1701": "aho sādhu cedam ucyate-",
  "GK22vispancu:1702": "bhaktānām upakāriṇāṃ para-hita-vyāpāra-yuktātmanāṃ",
  "GK22vispancu:1703": "sevā-saṃvyavahāra-tattva-viduṣāṃ droha-cyutānām api |",
  "GK22vispancu:1704": "vyāpattiḥ skhalitāntareṣu niyatā siddhir bhaved vā na vā",
  "GK22vispancu:1705": "tasmād ambupater ivāvani-pateḥ sevā sadā śaṅkinī ||Panc_1.307||",
  "GK22vispancu:1706": "tathā ca-",
  "GK22vispancu:1707": "bhāva-snigdhair upakṛtam api dveṣyatāṃ yāti loke",
  "GK22vispancu:1708": "sākṣād anyair apakṛtam api prītaye copayāti |",
  "GK22vispancu:1709": "durgrāhyatvān nṛpati-manasāṃ naika-bhāvāśrayāṇāṃ",
  "GK22vispancu:1710": "sevā-dharmaḥ parama-gahano yoginām apy agamyaḥ ||Panc_1.308||",
  "GK22vispancu:1711": "tat parijñātaṃ mayā mat-prasādam asahamānaiḥ samīpavartibhir eṣa piṅgalakaḥ prakopitaḥ |",
  "GK22vispancu:1712": "tenāyaṃ mamādoṣasyāpy evaṃ vadati | uktaṃ ca-",
  "GK22vispancu:1713": "prabhoḥ prasādam anyasya na sahantīha sevakāḥ |",
  "GK22vispancu:1714": "sapatnya iva saṅkruddhāḥ sapatnyāḥ sukṛtair api ||Panc_1.309||",
  "GK22vispancu:1715": "bhavati caivaṃ yad guṇavatsu samīpa-vartiṣu guṇa-hīnānāṃ na prasādo bhavati | uktaṃ ca-",
  "GK22vispancu:1716": "guṇavattara-pātreṇa chādyante guṇināṃ guṇāḥ |",
  "GK22vispancu:1717": "rātrau dīpa-śikhā-kāntir na bhānāv udite sati ||Panc_1.310||",
  "GK22vispancu:1718": "damanaka āha-bho mitra ! yady evaṃ tan nāsti te bhayam |",
  "GK22vispancu:1719": "prakopito 'pi sa durjanais tava vacana-racanayā prasādaṃ yāsyati |",
  "GK22vispancu:1720": "sa āha-bhoḥ ! na yuktam uktaṃ bhavatā |",
  "GK22vispancu:1721": "laghūnām api durjanānāṃ madhye vastuṃ na śakyate |",
  "GK22vispancu:1722": "upāyāntaraṃ vidhāya te nūnaṃ ghnanti | uktaṃ ca-",
  "GK22vispancu:1723": "bahavaḥ paṇḍitāḥ kṣudrāḥ sarve māyopajīvinaḥ |",
  "GK22vispancu:1724": "kuryuḥ kṛtyam akṛtyaṃ vā uṣṭre kākādayo yathā ||Panc_1.311||",
  "GK22vispancu:1725": "damaka āha--katham etat ?",
  "GK22vispancu:1726": "so 'bravīt-",
  "GK22vispancu:1727": "kathā 11",
  "GK22vispancu:1728": "madotkaṭa-siṃha-kathā",
  "GK22vispancu:1729": "asti kasmiṃścid vanoddeśe madotkaṭo nāma siṃhaḥ prativasa ti sma |",
  "GK22vispancu:1730": "tasya cānucarā anye dvīpi-vāyasa-gomāyavaḥ santi |",
  "GK22vispancu:1731": "atha kadācit tair itas tato bhramadbhiḥ sārthād bhraṣṭaḥ krathanako nāmoṣtro dṛṣṭaḥ |",
  "GK22vispancu:1732": "atha siṃha āha-aho apūrvam idaṃ sattvam |",
  "GK22vispancu:1733": "taj jñāyatāṃ kim etad āraṇyakaṃ grāmyaṃ veti |",
  "GK22vispancu:1734": "tac chrutvā vāyasa āha-bhoḥ svāmin ! grāmyo 'yam uṣṭra-nāmā jīva-viśeṣas tava bhojyaḥ | tad vyāpādyatām |",
  "GK22vispancu:1735": "siṃha āha-nāhaṃ gṛham āgataṃ hanmi | uktaṃ ca-",
  "GK22vispancu:1736": "gṛhaṃ śatrum api prāptaṃ viśvastam akutobhayam |",
  "GK22vispancu:1737": "yo hanyāt tasya pāpaṃ syāc chatabrāhmaṇaghātajam ||Panc_1.312||",
  "GK22vispancu:1738": "tad abhaya-pradānaṃ dattvā mat-sakāśam ānīyatāṃ yenāsyāgama-kāraṇaṃ pṛcchāmi |",
  "GK22vispancu:1739": "athāsau sarvair api viśvāsyābhaya-pradānaṃ dattvā madotkaṭa-sakāśam ānītaḥ praṇamyopaviṣṭaś ca |",
  "GK22vispancu:1740": "tatas tasya pṛcchatas tenātma-vṛttāntaḥ sārtha-bhraṃśa-samudbhavo niveditaḥ |",
  "GK22vispancu:1741": "tataḥ siṃhenoktam-bhoḥ krathanaka ! mā tvaṃ grāmaṃ gatvā bhūyo 'pi bhārodvahana-kaṣṭa-bhāgī bhūyāḥ |",
  "GK22vispancu:1742": "tad atraivāraṇye nirviśaṅko marakata-sadṛśāni śaṣpāgrāṇi bhakṣayan mayā saha sadaiva vasa |",
  "GK22vispancu:1743": "so 'pi tathety uktvā teṣāṃ madhye vicaran na kuto 'pi bhayam iti sukhenāste |",
  "GK22vispancu:1744": "tathānyedyur madotkaṭasya mahā-gajenāraṇya-cāriṇā saha yuddham abhavat |",
  "GK22vispancu:1745": "tatas tasya danta-musala-prahārair vyathā sañjātā |",
  "GK22vispancu:1746": "vyathitaḥ katham api prāṇair na viyuktaḥ |",
  "GK22vispancu:1747": "atha śarīrāsāmarthyān na kutracit padam api calituṃ śaknoti |",
  "GK22vispancu:1748": "te sarve kākādayo 'py aprabhutvena kṣudhāviṣṭāḥ paraṃ duḥkhaṃ bhejuḥ |",
  "GK22vispancu:1749": "atha tān siṃhaḥ prāha-bhoḥ ! anviṣyatāṃ kutracit kiṃcit sattvaṃ yenāham etām api daśāṃ prāptas tad dhatvā yuṣmad-bhojanaṃ sampādayāmi |",
  "GK22vispancu:1750": "atha te catvāro 'pi bhramitum ārabdhā yāvan na kiṃcit sattvaṃ paśyanti tāvad vāyasa-śṛgālau parasparaṃ mantrayataḥ |",
  "GK22vispancu:1751": "śṛgāla āha-bho vāyasa ! kiṃ prabhūta-bhrāntena |",
  "GK22vispancu:1752": "ayam asmākaṃ prabhoḥ krathanako viśvastas tiṣṭhati |",
  "GK22vispancu:1753": "tad enaṃ hatvā prāṇa-yātrāṃ kurmaḥ |",
  "GK22vispancu:1754": "vāyasa āha-yuktam uktaṃ bhavatā |",
  "GK22vispancu:1755": "paraṃ svāminā tasyābhaya-pradānaṃ dattam āste na vadhyo 'yam iti |",
  "GK22vispancu:1756": "śṛgāla āha-bho vāyasa ! ahaṃ svāminaṃ vijñāpya tathā kariṣye yathā svāmī vadhaṃ kariṣyati |",
  "GK22vispancu:1757": "tat tiṣṭhantu bhavanto 'traiva, yāvad ahaṃ gṛhaṃ gatvā prabhor ājñāṃ gṛhītvā cāgacchāmi |",
  "GK22vispancu:1758": "evam abhidhāya satvaraṃ siṃham uddiśya prasthitaḥ |",
  "GK22vispancu:1759": "atha siṃham āsādyedam āha-svāmin ! samastaṃ vanaṃ bhrāntvā vayam āgatāḥ |",
  "GK22vispancu:1760": "na kiṃcit sattvam āsāditam |",
  "GK22vispancu:1761": "tat kiṃ kurmo vayam |",
  "GK22vispancu:1762": "samprati vayaṃ bubhukṣayā padam ekam api pracalituṃ na śaknumaḥ |",
  "GK22vispancu:1763": "devo 'pi pathyāśī vartate |",
  "GK22vispancu:1764": "tad yadi devādeśo bhavati tat krathanaka-piśitenādya pathya-kriyā kriyate |",
  "GK22vispancu:1765": "atha siṃhas tasya tad dāruṇaṃ vacanam ākarṇya sa-kopam idam āha-dhik pāpādhama ! yady evaṃ bhūyo 'pi vadasi |",
  "GK22vispancu:1766": "tatas tvāṃ tat-kṣaṇam eva vadhiṣyāmi |",
  "GK22vispancu:1767": "tato mayā tasyābhayaṃ pradattam |",
  "GK22vispancu:1768": "tat kathaṃ vyāpādayāmi | uktaṃ ca-",
  "GK22vispancu:1769": "na go-pradānaṃ na mahī-pradānaṃ",
  "GK22vispancu:1770": "na cānna-dānaṃ hi tathā pradhānam | yathā vadantīha budhāḥ pradhānaṃ",
  "GK22vispancu:1771": "sarva-pradāneṣv abhaya-pradānam ||Panc_1.313||",
  "GK22vispancu:1772": "tac chrutvā śṛgāla āha-svāmin yady abhayapradānaṃ dattvā vadhaḥ kriyate tad eṣa doṣo bhavati |",
  "GK22vispancu:1773": "punar yadi devapādānāṃ bhaktyā sātmano jīvitavyaṃ prayacchati tan na doṣaḥ |",
  "GK22vispancu:1774": "tato yadi sa svayam evātmānaṃ vadhāya niyojayati tad vadhyo 'nyathāsmākaṃ madhyād ekatamo vadhya iti yato devapādāḥ pathyāśinaḥ kṣunnirodhād antyāṃ daśāṃ yāsyanti |",
  "GK22vispancu:1775": "tat kim etaiḥ prāṇair asmākaṃ ye svāmyarthe na yāsyanti |",
  "GK22vispancu:1776": "aparaṃ paścād apy asmābhir vahni-praveśaḥ kāryo yadi svāmi-pādānāṃ kiṃcid aniṣṭaṃ bhaviṣyati | uktaṃ ca-",
  "GK22vispancu:1777": "yasmin kule yaḥ puruṣaḥ pradhānaḥ",
  "GK22vispancu:1778": "sa sarva-yatnaiḥ parirakṣaṇīyaḥ | tasmin vinaṣṭe sva-kulaṃ vinaṣṭaṃ",
  "GK22vispancu:1779": "na nābhi-bhaṅge hy arakā vahanti ||Panc_1.314||",
  "GK22vispancu:1780": "tad ākarṇya madotkaṭa āha-yady evaṃ tat kuruṣva yad rocate |",
  "GK22vispancu:1781": "tac chrutvā sa satvaraṃ gatvā tān āha-bhoḥ ! svāmino mahaty avasthā vartate |",
  "GK22vispancu:1782": "tat kiṃ paryaṭitena ?",
  "GK22vispancu:1783": "tena vinā ko 'trāsmān rakṣayiṣyati ?",
  "GK22vispancu:1784": "tad gatvā tasya kṣud-rogāt para-lokaṃ prasthitasyātma-śarīra-dānaṃ kurmo yena svāmi-prasādasya anṛṇatāṃ gacchāmaḥ | uktaṃ ca-",
  "GK22vispancu:1785": "āpadaṃ prāpnuyāt svāmī yasya bhṛtyasya paśyataḥ |",
  "GK22vispancu:1786": "prāṇeṣu vidyamāneṣu sa bhṛtyo narakaṃ vrajet ||Panc_1.315||",
  "GK22vispancu:1787": "tad-anantaraṃ te sarve bāṣpa-pūrita-dṛśo madotkaṭaṃ praṇamyopaviṣṭāḥ |",
  "GK22vispancu:1788": "tān dṛṣṭvā madotkaṭa āha-bhoḥ ! prāptaṃ dṛṣṭaṃ vā kiṃcit sattvam |",
  "GK22vispancu:1789": "atha teṣāṃ madhyāt kākaḥ provāca-svāmin ! vayaṃ tāvat sarvatra paryaṭitāḥ paraṃ na kiṃcit sattvam āsāditaṃ dṛṣṭaṃ vā |",
  "GK22vispancu:1790": "tad adya māṃ bhakṣayitvā prāṇān dhārayatu svāmī,",
  "GK22vispancu:1791": "yena devasyāśvāsanaṃ bhavati mama punaḥ svarga-prāptir iti | uktaṃ ca-",
  "GK22vispancu:1792": "svāmy-arthe yas tyajet prāṇān bhṛtyo bhakti-samanvitaḥ |",
  "GK22vispancu:1793": "sa paraṃ padam āpnoti jarā-maraṇa-varjitam ||Panc_1.316||",
  "GK22vispancu:1794": "tac chrutvā śṛgāla āha-bhoḥ ! svalpa-kāyo bhavān |",
  "GK22vispancu:1795": "tava bhakṣaṇāt svāminas tāvat prāṇa-yātrā na bhavati |",
  "GK22vispancu:1796": "aparo doṣaś ca tāvat samutpadyate | uktaṃ ca-",
  "GK22vispancu:1797": "kāka-māṃsaṃ tathocchiṣṭaṃ stokaṃ tad api durbalam |",
  "GK22vispancu:1798": "bhakṣitenāpi kiṃ tena yena tṛptir na jāyate ||Panc_1.317||",
  "GK22vispancu:1799": "tad darṣitā svāmi-bhaktir bhavatā gataṃ ca ānṛṇyaṃ bhartṛ-piṇḍasya prāptaś cobhaya-loke sādhu-vādaḥ |",
  "GK22vispancu:1800": "tad apasarāgrataḥ |",
  "GK22vispancu:1801": "ahaṃ svāminaṃ vijñāpayāmi |",
  "GK22vispancu:1802": "tathānuṣṭhite śṛgālaḥ sādaraṃ praṇamyopaviṣṭaḥ prāha-svāmin ! māṃ bhakṣayitvādya prāṇa-yātrāṃ vidhāya mamobhaya-loka-prāptiṃ kuru | uktaṃ ca-",
  "GK22vispancu:1803": "svāmy-āyattāḥ sadā prāṇā bhṛtyānām arjitā dhanaiḥ |",
  "GK22vispancu:1804": "yatas tato na doṣo 'sti teṣāṃ grahaṇa-sambhavaḥ ||Panc_1.318||",
  "GK22vispancu:1805": "atha tac chrutvā dvīpy āha-bhoḥ sādhūktaṃ bhavatā punar bhavān api svalpa-kāyaḥ sva-jātiś ca nakhāyudhatvād abhakṣya eva | uktaṃ ca-",
  "GK22vispancu:1806": "nābhakṣyaṃ bhakṣayet prājñaḥ prāṇaiḥ kaṇṭha-gatair api |",
  "GK22vispancu:1807": "viśeṣāt tad api stokaṃ loka-dvaya-vināśakam ||Panc_1.319||",
  "GK22vispancu:1808": "tad darśitaṃ tvayātmanaḥ kaulīnyam | atha vā sādhu cedam ucyate-",
  "GK22vispancu:1809": "etad-arthaṃ kulīnānāṃ nṛpāḥ kurvanti saṅgraham |",
  "GK22vispancu:1810": "ādi-madhyāvasāneṣu na te gacchanti vikriyām ||Panc_1.320||",
  "GK22vispancu:1811": "tad apasarāgrataḥ, yenāhaṃ svāminaṃ vijñāpayāmi |",
  "GK22vispancu:1812": "tathānuṣṭhite dvīpī praṇamya madotkaṭam āha-svāmin ! kriyatām adya mama prāṇaiḥ prāṇa-yātrā |",
  "GK22vispancu:1813": "dīyatām akṣayo vāsaḥ svarge |",
  "GK22vispancu:1814": "mama vistāryatāṃ kṣiti-tale prabhūtaṃ yaśaḥ |",
  "GK22vispancu:1815": "tan nātra vismayaḥ kāryaḥ | uktaṃ ca-",
  "GK22vispancu:1816": "mṛtānāṃ svāminaḥ kārye bhṛtyānām anuvartinām |",
  "GK22vispancu:1817": "bhavet svarge akṣayo vāsaḥ kīrtiś ca dharaṇī-tale ||Panc_1.321||",
  "GK22vispancu:1818": "tac chrutvā krathanakaś cintayāmāsa-etais tāvat sarvair api śobhā-vākyāny uktāni na caiko 'pi svāminā vināśitaḥ |",
  "GK22vispancu:1819": "tad aham api prāpta-kālaṃ vakṣyāmi citrakaṃ yena mad-vacanam ete trayo 'pi samarthayanti |",
  "GK22vispancu:1820": "iti niścitya provāca-bhoḥ satyam uktaṃ bhavatā paraṃ bhavān api nakhāyudhaḥ |",
  "GK22vispancu:1821": "tat kathaṃ bhavantaṃ svāmī bhakṣayati | uktaṃ ca-",
  "GK22vispancu:1822": "manasāpi svajātyānāṃ yo 'niṣṭāni pracintayet |",
  "GK22vispancu:1823": "bhavanti tasya tāny eva iha loke paratra ca ||Panc_1.322||",
  "GK22vispancu:1824": "tad apasarāgrataḥ, yenāhaṃ svāminaṃ vijñāpayāmi |",
  "GK22vispancu:1825": "tathānuṣṭhite krathanako 'gre sthitvā praṇamyovāca-svāmin ! ete'bhakṣyās tava tan mama prāṇaiḥ prāṇa-yātrā vidhīyatāṃ yena mamobhaya-loka-prāptir bhavati | uktaṃ ca-",
  "GK22vispancu:1826": "na yajvāno 'pi gacchanti tāṃ gatiṃ naiva yoginaḥ |",
  "GK22vispancu:1827": "yāṃ yānti projjhita-prāṇāḥ svāmy-arthe sevakottamāḥ ||Panc_1.323||",
  "GK22vispancu:1828": "evam abhihite tābhyāṃ śṛgāla-citrakābhyāṃ vidāritobhaya-kukṣiḥ krathanakaḥ prāṇān atyākṣīt |",
  "GK22vispancu:1829": "tataś ca taiḥ kṣudra-paṇḍitaiḥ sarvair bhakṣitaḥ |",
  "GK22vispancu:1830": "ato 'haṃ bravīmi-bahavaḥ paṇḍitāḥ kṣudrāḥ iti |",
  "GK22vispancu:1831": "***********************************************************************",
  "GK22vispancu:1832": "tad bhadra, kṣudra-parivāro 'yaṃ te rājā mayā samyag jātaḥ | satām asevyaṃ ca | uktaṃ ca-",
  "GK22vispancu:1833": "aśuddha-prakṛtau rājñi janatā nānurajyate |",
  "GK22vispancu:1834": "yathā gṛdhra-samāsannaḥ kalahaṃsaḥ samācaret ||Panc_1.324||",
  "GK22vispancu:1835": "tathā ca-",
  "GK22vispancu:1836": "gṛdhrākāro 'pi sevyaḥ syād dhaṃsākāraiḥ sabhāsadaiḥ |",
  "GK22vispancu:1837": "haṃsākāro 'pi santyājyo gṛdhrākāraiḥ sa tair nṛpaḥ ||Panc_1.325||",
  "GK22vispancu:1838": "tan nūnaṃ mamopari kenacid durjanenāyaṃ prakopitaḥ, tenaivaṃ vadati |",
  "GK22vispancu:1839": "athavā bhavaty etat | uktaṃ ca-",
  "GK22vispancu:1840": "mṛdunā salilena khanyamā",
  "GK22vispancu:1841": "nānyavad dhṛṣyanti girer api sthalāni |",
  "GK22vispancu:1842": "upajāpavidāṃ ca karṇa-jāpaiḥ",
  "GK22vispancu:1843": "kim u cetāṃsi mṛdūni mānavānām ||Panc_1.326||",
  "GK22vispancu:1844": "karṇa-viṣeṇa ca bhagnaḥ kiṃ kiṃ na karoti bāliśo lokaḥ |",
  "GK22vispancu:1845": "kṣapaṇakatām api dhatte pibati surāṃ naraka-pālena ||Panc_1.327||",
  "GK22vispancu:1846": "athavā sādhv idam ucyate-",
  "GK22vispancu:1847": "pādāhato 'pi dṛḍha-daṇḍa-samāhato 'pi",
  "GK22vispancu:1848": "yaṃ daṃṣṭrayā spṛśati taṃ kila hanti sarpaḥ |",
  "GK22vispancu:1849": "ko 'py eṣa eva piśunogra-manuṣya-dharmaḥ",
  "GK22vispancu:1850": "karṇe paraṃ spṛśati hanti paraṃ samūlam ||Panc_1.328||",
  "GK22vispancu:1851": "tathā ca-",
  "GK22vispancu:1852": "aho khala-bhujaṅgasya viparīto vadha-kramaḥ |",
  "GK22vispancu:1853": "karṇe lagati cānyasya prāṇair anyo viyujyate ||Panc_1.329||",
  "GK22vispancu:1854": "tad evaṃ gate'pi kiṃ kartavyam ity ahaṃ tvāṃ suhṛd-bhāvāt pṛcchāmi |",
  "GK22vispancu:1855": "damanaka āha-tad-deśāntara-gamanaṃ yujyate | naivaṃ-vidhasya kusvāminaḥ sevāṃ vidhātum | uktaṃ ca-",
  "GK22vispancu:1856": "guror apy avaliptasya kāryākāryam ajānataḥ |",
  "GK22vispancu:1857": "utpatha-pratipannasya parityāgo vidhīyate ||Panc_1.330||",
  "GK22vispancu:1858": "sañjīvaka āha-asmākam upari svāmini kupite gantuṃ na śakyate,",
  "GK22vispancu:1859": "na cānyatra gatānām api nirvṛtir bhavati | uktaṃ ca-",
  "GK22vispancu:1860": "mahatāṃ yo 'parādhyena dūrastho 'smīti nāśvaset |",
  "GK22vispancu:1861": "dīrghau buddhimato bāhū tābhyāṃ hiṃsati hiṃsakam ||Panc_1.331||",
  "GK22vispancu:1862": "tad yuddhaṃ muktvā me nānyad asit śreyaskaram | uktaṃ ca-",
  "GK22vispancu:1863": "na tān hi tīrthais tapasā ca lokān",
  "GK22vispancu:1864": "svargaiṣiṇo dāna-śataiḥ suvṛttaiḥ |",
  "GK22vispancu:1865": "kṣaṇena yān yānti raṇeṣu dhīrāḥ",
  "GK22vispancu:1866": "prāṇān samujjhanti hi ye suśīlāḥ ||Panc_1.332||",
  "GK22vispancu:1867": "mṛtaiḥ samprāpyate svargo jīvadbhiḥ kīrtir uttamā |",
  "GK22vispancu:1868": "tad ubhāv api śūrāṇāṃ guṇāv etau sudurlabhau ||Panc_1.333||",
  "GK22vispancu:1869": "lalāṭa-deśe rudhiraṃ sravat tu",
  "GK22vispancu:1870": "śūrasya yasya praviśec ca vaktre |",
  "GK22vispancu:1871": "tat somapānena samaṃ bhavec ca",
  "GK22vispancu:1872": "saṅgrāma-yajñe vidhivat pradiṣṭam ||Panc_1.334||",
  "GK22vispancu:1873": "tathā ca-",
  "GK22vispancu:1874": "homārthair vidhivat pradāna-vidhinā sad-vipra-vṛndārcanair",
  "GK22vispancu:1875": "yajñair bhūri-sudakṣiṇaiḥ suvihitaiḥ samprāpyate yat phalam |",
  "GK22vispancu:1876": "sat-tīrthāśrama-vāsa-homa-niyamaiś cāndrāyaṇādyaiḥ kṛtaiḥ",
  "GK22vispancu:1877": "pumbhis tat-phalam āhave vinihitaiḥ samprāpyate tat-kṣaṇāt ||Panc_1.335||",
  "GK22vispancu:1878": "tad ākarṇya damanakaś cintayāmāsa-yuddhāya kṛta-niścayo 'yaṃ dṛśyate durātmā |",
  "GK22vispancu:1879": "tad yadi kadācit tīkṣṇa-śṛgālābhyāṃ svāminaṃ prahariṣyati tan mahān anarthaḥ sampatsyate |",
  "GK22vispancu:1880": "tad enaṃ bhūyo 'pi sva-buddhyā prabodhya tathā karomi, yathā deśāntara-gamanaṃ karoti |",
  "GK22vispancu:1881": "āha ca-bho mitra ! samyag abhihitaṃ bhavatā |",
  "GK22vispancu:1882": "paraṃ kaḥ svāmi-bhṛtyayoḥ saṅgrāmaḥ | uktaṃ ca-",
  "GK22vispancu:1883": "balavantaṃ ripuṃ dṛṣṭvā kilātmānaṃ pragopayet |",
  "GK22vispancu:1884": "balavadbhiś ca kartavyā śarac-candra-prakāśatā ||Panc_1.336||",
  "GK22vispancu:1885": "anyac ca-",
  "GK22vispancu:1886": "śatror vikramam ajñātvā vairam ārabhate hi yaḥ |",
  "GK22vispancu:1887": "sa parābhavam āpnoti samudraṣ ṭiṭṭibhād yathā ||Panc_1.337||",
  "GK22vispancu:1888": "sañjīvaka āha--katham etat ?",
  "GK22vispancu:1889": "so 'bravīt-",
  "GK22vispancu:1890": "kathā 12",
  "GK22vispancu:1891": "ṭiṭṭibha-dampatī-kathā",
  "GK22vispancu:1892": "kasmiṃścit samudraika-deśe ṭiṭṭibha-dampatī vasataḥ |",
  "GK22vispancu:1893": "tato gacchati kāla ṛtu-samayam āsādya ṭiṭṭibhī garbham ādhatta |",
  "GK22vispancu:1894": "āsanna-prasavā satī sā ṭiṭṭibham ūce-bhoḥ kānta ! mama prasava-samayo vartate |",
  "GK22vispancu:1895": "tad vicintyatāṃ kim api nirupadravaṃ sthānaṃ yena tatrāham aṇḍaka-mokṣaṇaṃ karomi |",
  "GK22vispancu:1896": "ṭiṭṭibhaḥ prāha-bhadre ramyo 'yaṃ samudra-pradeśaḥ | tad atraiva prasavaḥ kāryaḥ |",
  "GK22vispancu:1897": "sā prāha-atra pūrṇimā-dine samudra-velā carati |",
  "GK22vispancu:1898": "sā matta-gajendrān api samākarṣati |",
  "GK22vispancu:1899": "tad dūram anyatra kiṃcit sthānam anviṣyatām |",
  "GK22vispancu:1900": "tac chrutvā vihasya ṭiṭṭibha āha-bhadre na yuktam uktaṃ bhavatyā |",
  "GK22vispancu:1901": "kā mātrā samudrasya yā mama dūṣayiṣyati prasūtim |",
  "GK22vispancu:1902": "kiṃ na śrutaṃ bhavatyā-",
  "GK22vispancu:1903": "baddhvāmbara-cara-mārgaṃ vyapagata-dhūmaṃ sadā mahad bhayadam |",
  "GK22vispancu:1904": "manda-matiḥ kaḥ praviśati hutāśanaṃ svecchayā manujaḥ ||Panc_1.338||",
  "GK22vispancu:1905": "mattebha-kumbha-vidalana-kṛta-śramaṃ suptam antaka-pratimam |",
  "GK22vispancu:1906": "yama-loka-darśanecchuḥ siṃhaḥ bodhayati ko nāma ||Panc_1.339||",
  "GK22vispancu:1907": "ko gatvā yama-sadanaṃ svayam antakam ādiśaty ajāta-bhayaḥ |",
  "GK22vispancu:1908": "prāṇān apahara matto yadi śaktiḥ kācid asti tava ||Panc_1.340||",
  "GK22vispancu:1909": "prāleya-leśa-miśre maruti prābhātike ca vāti jaḍe |",
  "GK22vispancu:1910": "guṇa-doṣa-jñaḥ puruṣo jalena kaḥ śītam apanayati ||Panc_1.341||",
  "GK22vispancu:1911": "tasmād viśrabdhātraiva garbhaṃ muñca | uktaṃ ca-",
  "GK22vispancu:1912": "yaḥ parābhava-santrastaḥ sva-sthānaṃ santyajen naraḥ |",
  "GK22vispancu:1913": "tena cet putriṇī mātā tad vandhyā kena kathyate ||Panc_1.342||",
  "GK22vispancu:1914": "tac chrutvā samudraś cintayām āsa-aho garvaḥ pakṣi-kīṭasyāsya | atha vā sādhv idam ucyate-",
  "GK22vispancu:1915": "utkṣipya ṭiṭṭibhaḥ pādāv āste bha gabhayād divaḥ |",
  "GK22vispancu:1916": "sva-citta-kalpito garvaḥ kasya nātrāpi vidyate ||Panc_1.343||",
  "GK22vispancu:1917": "tan mayāsya pramāṇaṃ kutūhalād api draṣṭavyam |",
  "GK22vispancu:1918": "kiṃ mamaiṣo 'ṇḍāpahāre kṛte kariṣyati |",
  "GK22vispancu:1919": "iti cintayitvā sthitaḥ |",
  "GK22vispancu:1920": "atha prasavānantaraṃ prāṇayātrārthaṃ gatāyāṣ ṭiṭṭibhyāḥ samudro velāvyājenāṇḍāny apajahāra |",
  "GK22vispancu:1921_0": "athāyātā sā ṭiṭṭibhī prasavasthānaṃ śūnyam avalokya pralapantī ṭiṭṭibham ūce-bho",
  "GK22vispancu:1921_1": "mūrkha ! kathitam āsīn mayā te yat samudravelayā aṇḍānāṃ vināśo bhaviṣyati tad dūrataraṃ",
  "GK22vispancu:1921_2": "vrajāvaḥ paraṃ mūḍhatayāhaṃkāram āśritya mama vacanaṃ na karoṣi |",
  "GK22vispancu:1922": "athavā sādhv idam ucyate |",
  "GK22vispancu:1923": "suhṛdāṃ hitakāmānāṃ na karotīha yo vacaḥ |",
  "GK22vispancu:1924": "sa kūrma iva durbuddhiḥ kāṣṭhād bhraṣṭo vinaśyati ||Panc_1.344||",
  "GK22vispancu:1925": "ṭiṭṭibha āha-katham etat ?",
  "GK22vispancu:1926": "sābravīt-",
  "GK22vispancu:1927": "kathā 13",
  "GK22vispancu:1928": "kambugrīvākhya-kūrma-kathā",
  "GK22vispancu:1929": "asti kasmiṃścij jalāśaye kambu-grīvo nāma kacchapaḥ |",
  "GK22vispancu:1930_0": "tasya ca saṅkaṭa-vikaṭa-nāmnī mitre haṃsa-jātīye parama-sneha-koṭim āśrite nityam",
  "GK22vispancu:1930_1": "eva saras-tīram āsādya tena sahāneka-devarṣi-maharṣīṇāṃ kathāḥ kṛtvāsta-maya-velāyāṃ",
  "GK22vispancu:1930_2": "sva-nīḍā-saṃśrayaṃ kurutaḥ |",
  "GK22vispancu:1931": "atha gacchatā kālenāvṛṣṭi-vaśāt saraḥ śanaiḥ śanaiḥ śoṣam agamat |",
  "GK22vispancu:1932": "tatas tad-duḥkha-duḥkhitau tāv ūcatuḥ-bho mitra ! jambāla-śeṣam etat-saraḥ sañjātam |",
  "GK22vispancu:1933": "tat kathaṃ bhavān bhaviṣyatīti vyākulatvaṃ no hṛdi vartate |",
  "GK22vispancu:1934": "tac chrutvā kambugrīva āha-bhoḥ, sāmprataṃ nāsty asmākaṃ jīvitavyaṃ jalābhāvāt |",
  "GK22vispancu:1935": "tathāpy upāyaś cintyatām iti | uktaṃ ca-",
  "GK22vispancu:1936": "tyājyaṃ na dhairyaṃ vidhure'pi kāle",
  "GK22vispancu:1937": "dhairyāt kadācid gatim āpnuyāt saḥ |",
  "GK22vispancu:1938": "yathā samudre'pi ca pota-bhaṅge",
  "GK22vispancu:1939": "sāṃyātriko vāñchati tartum eva ||Panc_1.345||",
  "GK22vispancu:1940": "aparaṃ ca-",
  "GK22vispancu:1941": "mitrārthe bāndhavārthe ca buddhimān yatate sadā |",
  "GK22vispancu:1942": "jātāsv āpatsu yatnena jagādedaṃ vaco manuḥ ||Panc_1.346||",
  "GK22vispancu:1943": "tad ānīyatāṃ kācid dṛḍha-rajjur laghu-kāṣṭhaṃ vā |",
  "GK22vispancu:1944": "anviṣyatāṃ ca prabhūta-jala-sanāthaṃ saraḥ,",
  "GK22vispancu:1945": "yena mayā madhya-pradeśe dantair gṛhīte sati yuvāṃ koṭi-bhāgayos tat-kāṣṭhaṃ mayā sahitaṃ saṅgṛhya tat-saro nayathaḥ |",
  "GK22vispancu:1946": "tāv ūcatuḥ-bho mitra ! evaṃ kariṣyāvaḥ |",
  "GK22vispancu:1947": "paraṃ bhavatā mauna-vratena sthātavyam |",
  "GK22vispancu:1948": "no cet tava kāṣṭhāt pāto bhaviṣyati |",
  "GK22vispancu:1949": "tathānuṣṭhite gacchatā kambugrīveṇādhobhāga-vyavasthitaṃ kiṃcit puram ālokitam |",
  "GK22vispancu:1950": "tatra ye paurās te tathā nīyamānaṃ vilokya savismayam idam ūcuḥ-aho cakrākāraṃ kim api pakṣibhyāṃ nīyate | paśyata paśyata |",
  "GK22vispancu:1951": "atha teṣāṃ kolāhalam ākarṇya kambugrīva āha-bhoḥ ! kim eṣa kolāhalaḥ ?",
  "GK22vispancu:1952": "iti vaktu-manā ardhokte patitaḥ pauraiḥ khaṇḍaśaḥ kṛtaś ca |",
  "GK22vispancu:1953": "ato 'haṃ bravīmi-suhṛdāṃ hita-kāmānām iti | tathā ca-",
  "GK22vispancu:1954": "anāgata-vidhātā ca pratyutpanna-matis tathā |",
  "GK22vispancu:1955": "dvāv etau sukham edhete yad-bhaviṣyo vinaśyati ||Panc_1.347||",
  "GK22vispancu:1956": "ṭiṭṭibha āha-katham etat ?",
  "GK22vispancu:1957": "sābravīt-",
  "GK22vispancu:1958": "kathā 14",
  "GK22vispancu:1959": "anāgata-vidhātādi-matsya-traya-kathā",
  "GK22vispancu:1960": "kasmiṃścij jalāśaye'nāgata-vidhātā pratyutpanna-matir yad-bhaviṣyaś ceti trayo matsyāḥ santi |",
  "GK22vispancu:1961": "atha kadācit taṃ jalāśayaṃ dṛṣṭvā gacchadbhir matsya-jīvibhir uktam-yad aho bahu-matsyo 'yaṃ hradaḥ |",
  "GK22vispancu:1962": "kadācid api nāsmābhir anveṣitaḥ |",
  "GK22vispancu:1963": "tad adya tāvad āhāra-vṛttiḥ sañjātā |",
  "GK22vispancu:1964": "sandhyā-samayaś ca saṃvṛttaḥ |",
  "GK22vispancu:1965": "tataḥ prabhāte'trāgantavyam iti niścayaḥ |",
  "GK22vispancu:1966": "atas teṣāṃ tat-kuliśa-pātopamaṃ vacaḥ samākarṇyānāgata-vidhātā sarvān matsyān āhūyedam ūce-aho,",
  "GK22vispancu:1967": "śrutaṃ bhavadbhir yan matsya-jīvibhir abhihitam |",
  "GK22vispancu:1968": "tad rātrāv api gamyatāṃ kiñcin nikaṭaṃ saraḥ | uktaṃ ca-",
  "GK22vispancu:1969": "aśaktair balinaḥ śatroḥ kartavyaṃ prapalāyanam |",
  "GK22vispancu:1970": "saṃśritavyo 'thavā durgo nānyā teṣāṃ gatir bhavet ||Panc_1.348||",
  "GK22vispancu:1971": "tan nūnaṃ prabhāta-samaye matsya-jīvino 'tra samāgamya matsya-saṅkṣayaṃ kariṣyanti |",
  "GK22vispancu:1972": "etan mama manasi vartate |",
  "GK22vispancu:1973": "tan na yuktaṃ sāmprataṃ kṣaṇam apy atrāvasthātum | uktaṃ ca-",
  "GK22vispancu:1974": "vidyamānā gatir yeṣām anyatrāpi sukhāvahā |",
  "GK22vispancu:1975": "te na paśyanti vidvāṃso deha-bhaṅgaṃ kula-kṣayam ||Panc_1.349||",
  "GK22vispancu:1976": "tad ākarṇya pratyutpanna-matiḥ prāha-aho satyam abhihitaṃ bhavatā |",
  "GK22vispancu:1977": "mamāpy abhīṣṭam etat |",
  "GK22vispancu:1978": "tad anyatra gamyatām iti | uktaṃ ca-",
  "GK22vispancu:1979": "para-deśa-bhayāt bhītā bahu-māyā napuṃsakāḥ |",
  "GK22vispancu:1980": "sva-deśe nidhanaṃ yānti kākāḥ kāpuruṣā mṛgāḥ ||Panc_1.350||",
  "GK22vispancu:1981": "yasyāsti sarvatra gatiḥ sa kasmāt",
  "GK22vispancu:1982": "sva-deśa-rāgeṇa hi yāti nāśam |",
  "GK22vispancu:1983": "tātasya kūpo 'yam iti bruvāṇāḥ",
  "GK22vispancu:1984": "kṣāra-jalaṃ kāpuruṣāḥ pibanti ||Panc_1.351||",
  "GK22vispancu:1985": "atha tat samākarṇya proccair vihasya yad-bhaviṣyaḥ provāca-aho,",
  "GK22vispancu:1986": "na bhavadbhyāṃ mantritaṃ samyag etad iti,",
  "GK22vispancu:1987": "yataḥ kiṃ vāṅ-mātreṇāpi teṣāṃ pitṛ-paitāmahikam etat saras tyaktuṃ yujyate |",
  "GK22vispancu:1988": "yady āyuḥ-kṣayo 'sti tad anyatra gatānām api mṛtyur bhaviṣyaty eva | uktaṃ ca-",
  "GK22vispancu:1989": "arakṣitaṃ tiṣṭhati daiva-rakṣitaṃ",
  "GK22vispancu:1990": "surakṣitaṃ daiva-hataṃ vinaśyati |",
  "GK22vispancu:1991": "jīvaty anātho 'pi vane visarjitaḥ",
  "GK22vispancu:1992": "kṛta-prayatno 'pi gṛhe na jīvati ||Panc_1.352||",
  "GK22vispancu:1993": "tad ahaṃ na yāsyāmi bhavadbhyāṃ ca yat pratibhāti tat kartavyam |",
  "GK22vispancu:1994": "atha tasya taṃ niścayaṃ jñātvānāgata-vidhātā pratyutpanna-matiś ca niṣkrānau saha parijanena |",
  "GK22vispancu:1995": "atha prabhāte tair matsya-jīvibhir jālais taj jalāśayam āloḍya yad-bhaviṣyeṇa saha tat-saro nirmatsyatāṃ nītam |",
  "GK22vispancu:1996": "ato 'haṃ bravīmi-anāgata-vidhātā ceti |",
  "GK22vispancu:1997": "tac chrutvā ṭiṭṭibha āha-bhadre, kiṃ māṃ yadbhaviṣya-sadṛśaṃ sambhāvayasi |",
  "GK22vispancu:1998": "tat paśya me buddhi-prabhāvaṃ yāvad enaṃ duṣṭa-samudraṃ sva-cañcvā śoṣayāmi |",
  "GK22vispancu:1999": "ṭiṭṭibhy āha-aho kas te samudreṇa saha vigrahaḥ | tan na yuktam asyopari kopaṃ kartum | uktaṃ ca-",
  "GK22vispancu:2000": "puṃsām asamarthānām upadravāyātmano bhavet kopaḥ |",
  "GK22vispancu:2001": "piṭharaṃ jvalad-atimātraṃ nija-pārśvān eva dahatitarām ||Panc_1.353||",
  "GK22vispancu:2002": "tathā ca-",
  "GK22vispancu:2003": "aviditvātmanaḥ śaktiṃ parasya na samutsukaḥ |",
  "GK22vispancu:2004": "gacchann abhimukho vahnau nāśaṃ yāti pataṅgavat ||Panc_1.354||",
  "GK22vispancu:2005": "ṭiṭṭibha āha-priye, mā maivaṃ vada |",
  "GK22vispancu:2006": "yeṣām utsāha-śaktir bhavati te svalpā api gurūn vikramante | uktaṃ ca-",
  "GK22vispancu:2007": "viśeṣāt paripūrṇasya yāti śatror amarṣaṇaḥ |",
  "GK22vispancu:2008": "ābhimukhyaṃ śaśāṅkasya yathādyāpi vidhuntudaḥ ||Panc_1.355||",
  "GK22vispancu:2009": "tathā ca-",
  "GK22vispancu:2010": "pramāṇād adhikasyāpi gaṇḍa-śyāma-mada-cyuteḥ |",
  "GK22vispancu:2011": "padaṃ mūrdhni samādhatte kesarī matta-dantinaḥ ||Panc_1.356||",
  "GK22vispancu:2012": "tathā ca-",
  "GK22vispancu:2013": "bālasyāpi raveḥ pādāḥ patanty upari bhūbhṛtām |",
  "GK22vispancu:2014": "tejasā saha jātānāṃ vayaḥ kutropayujyate ||Panc_1.357||",
  "GK22vispancu:2015": "hastau sthūlataraḥ sa cāṅkuśa-vaśaḥ kiṃ hasti-mātro 'ṅkuśo",
  "GK22vispancu:2016": "dīpe prajvalite praṇaśyati tamaḥ kiṃ dīpa-mātraṃ tamaḥ |",
  "GK22vispancu:2017": "vajreṇāpi hatāḥ patanti girayaḥ kiṃ vajra-mātro giris",
  "GK22vispancu:2018": "tejo yasya virājate sa balavān sthūleṣu kaḥ pratyayaḥ ||Panc_1.358||",
  "GK22vispancu:2019": "tad anayā cañcvāsya sakalaṃ toyaṃ śuṣka-sthalatāṃ nayāmi |",
  "GK22vispancu:2020": "ṭiṭṭibhy āha-bhoḥ kānta ! yatra jāhnavī nava-nadī-śatāni gṛhītvā nityam eva praviśati, tathā sindhuś ca |",
  "GK22vispancu:2021": "tat kathaṃ tvam aṣṭādaśa-nadī-śataiḥ pūryamāṇaṃ taṃ vipruṣa-vāhinyā cañcvā śoṣayiṣyasi ?",
  "GK22vispancu:2022": "tat kim aśraddho yenoktena |",
  "GK22vispancu:2023": "ṭiṭṭibha āha-priye !",
  "GK22vispancu:2024": "anirvedaḥ śriyo mūlaṃ cañcur me loha-sannibhā |",
  "GK22vispancu:2025": "aho-rātrāṇi dīrghāṇi samudraḥ kiṃ na śuṣyati ||Panc_1.359||",
  "GK22vispancu:2026": "duradhigamaḥ para-bhāgo yāvat puruṣeṇa pauruṣaṃ na kṛtam |",
  "GK22vispancu:2027": "jayati tulām adhirūḍho bhāsvān api jalada-paṭalāni ||Panc_1.360||",
  "GK22vispancu:2028": "ṭiṭṭibhy āha-yadi tvayāvaśyaṃ samudreṇa saha vigrahānuṣṭhānaṃ kāryam |",
  "GK22vispancu:2029": "tad anyān api vihaṅgamān āhūya suhṛj-jana-sahita evaṃ samācara | uktaṃ ca-",
  "GK22vispancu:2030": "bahūnām apy asārāṇāṃ samvāyo hi durjayaḥ |",
  "GK22vispancu:2031": "tṛṇair āveṣṭyate rajjur yathā nāgo 'pi baddhyate ||Panc_1.361||",
  "GK22vispancu:2032": "tathā ca-",
  "GK22vispancu:2033": "caṭakākāṣṭha-kūṭena makṣikā-dardurais tathā |",
  "GK22vispancu:2034": "mahājana-virodhena kuñjaraḥ pralayaṃ gataḥ ||Panc_1.362||",
  "GK22vispancu:2035": "ṭiṭṭibha āha-katham etat ?",
  "GK22vispancu:2036": "sā prāha-",
  "GK22vispancu:2037": "kathā 15",
  "GK22vispancu:2038": "kuñjara-caṭaka-dampatī-kathā",
  "GK22vispancu:2039": "kasmiṃścid vanoddeśe caṭaka-dampatī tamāla-taru-kṛta-nilayau prativasataḥ sma |",
  "GK22vispancu:2040": "atha tayor gacchatā kālena santatir abhavat |",
  "GK22vispancu:2041": "anyasminn ahani pramatto vana-gajaḥ kaścit taṃ tamāla-vṛkṣaṃ gharmārtaś chāyārthī samāśritaḥ |",
  "GK22vispancu:2042": "tato madotkaṛṣāt tāṃ tasya śākhāṃ caṭakāśritāṃ puṣkarāgreṇākṛṣya babhañja |",
  "GK22vispancu:2043": "tasyā bhaṅgena caṭakāṇḍāni sarvāṇi viśīrṇāni |",
  "GK22vispancu:2044": "āyuḥ-śeṣatayā ca caṭakau katham api prāṇair na viyuktau |",
  "GK22vispancu:2045": "atha caṭakā sāṇḍa-bhaṅgābhibhūtā pralāpān kurvāṇā na kiñcit sukham āsasāda |",
  "GK22vispancu:2046": "atrāntare tasyās tān pralāpān śrutvā kāṣṭha-kūṭo nāma pakṣī tasyāḥ parama-suhṛt-tad-duḥkha-duḥkhito 'bhyetya tām uvāca-bhagavati ! kiṃ vṛthā pralāpena | uktaṃ ca-",
  "GK22vispancu:2047": "naṣṭaṃ mṛtam atikrāntaṃ nānuśocanti paṇḍitāḥ |",
  "GK22vispancu:2048": "paṇḍitānāṃ ca mūrkhāṇāṃ viśeṣo 'yaṃ yataḥ smṛtaḥ ||Panc_1.363||",
  "GK22vispancu:2049": "tathā ca-",
  "GK22vispancu:2050": "aśocyānīha bhūtāni yo mūḍhas tāni śocati |",
  "GK22vispancu:2051": "tad-duḥkhāl labhate duḥkhaṃ dvāv anarthau niṣevate ||Panc_1.364||",
  "GK22vispancu:2052": "anyac ca-",
  "GK22vispancu:2053": "śleṣmāśru bāndhavair muktaṃ preto bhuṅkte yato 'vaśaḥ |",
  "GK22vispancu:2054": "tasmān na roditavyaṃ hi kriyāḥ kāryāś ca śaktitaḥ ||Panc_1.365||",
  "GK22vispancu:2055": "caṭakā prāha-astv etat |",
  "GK22vispancu:2056": "paraṃ duṣṭa-gajena madān mama santāna-kṣayaḥ kṛtaḥ |",
  "GK22vispancu:2057": "tad yadi mama tvaṃ suhṛt-satyas tad asya gajāpasadasya ko 'pi vadhopāyaś cintyatām |",
  "GK22vispancu:2058": "yasyānuṣṭhānena me santati-nāśa-duḥkham apasarati | uktaṃ ca-",
  "GK22vispancu:2059": "āpadi yenopakṛtaṃ yena ca hasitaṃ daśāsu viṣamāsu |",
  "GK22vispancu:2060": "upakṛtya tayor ubhayoḥ punar api jātaṃ naraṃ manye ||Panc_1.366||",
  "GK22vispancu:2061": "kāṣṭha-kūṭa āha-bhagavati, satyam abhihitaṃ bhavatyā | uktaṃ ca-",
  "GK22vispancu:2062": "sa suhṛd-vyasane yaḥ syād anya-jāty-udbhavo 'pi san |",
  "GK22vispancu:2063": "vṛddhau sarvo 'pi mitraṃ syāt sarveṣām eva dehinām ||Panc_1.367||",
  "GK22vispancu:2064": "sa suhṛd-vyasane yaḥ syāt sa putro yas tu bhaktimān |",
  "GK22vispancu:2065": "sa bhṛtyo yo vidheyajñaḥ sā bhāryā yatra nirvṛtiḥ ||Panc_1.368||",
  "GK22vispancu:2066": "tat paśya me buddhi-prabhāvam |",
  "GK22vispancu:2067": "paraṃ mamāpi suhṛd-bhūtā vīṇāravā nāma makṣikāsti |",
  "GK22vispancu:2068": "tat tām āhūyāgacchāmi, yena sa durātmā duṣṭa-gajo badhyate |",
  "GK22vispancu:2069": "athāsau caṭakayā saha makṣikām āsādya provāca-bhadre,",
  "GK22vispancu:2070": "mameṣṭeyaṃ caṭakā kenacid duṣṭa-gajena parābhūtāṇḍa-sphoṭanena |",
  "GK22vispancu:2071": "tat tasya vadhopāyam anutiṣṭhato me sāhāyyaṃ kartum arhasi |",
  "GK22vispancu:2072": "makṣikāpy āha-bhadra ! kim ucyate'tra viṣaye | uktaṃ ca-",
  "GK22vispancu:2073": "punaḥ pratyupakārāya mitrāṇāṃ kriyate priyam |",
  "GK22vispancu:2074": "yat punar mitra-mitrasya kāryaṃ mitrair na kiṃ kṛtam ||Panc_1.369||",
  "GK22vispancu:2075": "satyam etat |",
  "GK22vispancu:2076": "paraṃ mamāpi bheko meghanādo nāma mitraṃ tiṣṭhati |",
  "GK22vispancu:2077": "tam apy āhūya yathocitaṃ kurmaḥ | uktaṃ ca-",
  "GK22vispancu:2078": "hitaiḥ sādhu-samācāraiḥ śāstrajñair mati-śālibhiḥ |",
  "GK22vispancu:2079": "kathañcin na vikalpante vidvadbhiś cintitā nayāḥ ||Panc_1.370||",
  "GK22vispancu:2080": "atha te trayo 'pi gatvā meghanādasyāgre samastaṃ vṛttāntaṃ nivedya tasthuḥ |",
  "GK22vispancu:2081": "atha sa provāca-kiyan mātro 'sau varāko gajo mahājanasya kupitasyāgre |",
  "GK22vispancu:2082": "tan madīyo mantraḥ kartavyaḥ |",
  "GK22vispancu:2083": "makṣike,",
  "GK22vispancu:2084": "tvaṃ gatvā madhyāhna-samaye tasya madoddhatasya gajasya karṇe vīṇā-rava-sadṛśaṃ śabdaṃ kuru |",
  "GK22vispancu:2085": "yena śravaṇa-sukha-lālaso nimīlita-nayano bhavati |",
  "GK22vispancu:2086": "tataś ca kāṣṭha-kūṭa-cañcvā sphoṭita-nayano 'ndhībhūtas tṛṣārto mama garta-taṭāśritasya saparikarasya śabdaṃ śrutvā jalāśayaṃ matvā samabhyeti |",
  "GK22vispancu:2087": "tato gartam āsādya patiṣyati pañcatvaṃ yāsyati ceti |",
  "GK22vispancu:2088": "evaṃ samavāyaḥ kartavyo yathā vaira-sādhanaṃ bhavati |",
  "GK22vispancu:2089_0": "atha tathānuṣṭhite sa matta-gajo makṣikā-geya-sukhān nimīlita-netraḥ kāṣṭha-kūṭa-hṛta-cakṣur",
  "GK22vispancu:2089_1": "madhyāhna-samaye bhrāmyan maṇḍūka-śabdānusārī gacchan mahatīṃ gartam āsādya patito mṛtaś ca |",
  "GK22vispancu:2090": "ato 'haṃ bravīmi-caṭakā kāṣṭha-kūṭena iti |",
  "GK22vispancu:2091": "ṭiṭṭibha āha-bhadre, evaṃ bhavatu |",
  "GK22vispancu:2092": "suhṛd-varga-samudāyena saha samudraṃ śoṣayiṣyāmi |",
  "GK22vispancu:2093": "iti niścitya baka-sārasa-mayūrādīn samāhūya provāca-bhoḥ parābhūto 'haṃ samudreṇāṇḍakāpahareṇa |",
  "GK22vispancu:2094": "tac cintyatām asya śoṣaṇopāyaḥ |",
  "GK22vispancu:2095": "te sammantrya procuḥ-aśaktā vayaṃ samudra-śoṣaṇe | tat kiṃ vṛthā prayāsena | uktaṃ ca-",
  "GK22vispancu:2096": "abalaḥ pronnataṃ śatruṃ yo yāti mada-mohitaḥ |",
  "GK22vispancu:2097": "yuddhārthaṃ sa nivarteta śīrṇa-danto yathā gajaḥ ||Panc_1.371||",
  "GK22vispancu:2098": "tad asmākaṃ svāmī vainateyo 'sti |",
  "GK22vispancu:2099": "tasmai sarvam etat-paribhava-sthānaṃ nivedyatām,",
  "GK22vispancu:2100": "yena svajāti-paribhava-kupito vairānṛṇyaṃ gacchati |",
  "GK22vispancu:2101": "athavātrāvalepaṃ kariṣyati tathāpi nāsti vo duḥkham | uktaṃ ca-",
  "GK22vispancu:2102": "suhṛdi nirantara-racite guṇavati bhṛtye'nuvartini kalatre |",
  "GK22vispancu:2103": "svāmini śakti-samete nivedya duḥkhaṃ sukhī bhavati ||Panc_1.372||",
  "GK22vispancu:2104": "tad yāmo vinateya-sakāśaṃ yato 'sāv asmākaṃ svāmī |",
  "GK22vispancu:2105_0": "tathānuṣṭhite sarve te pakṣiṇo viṣaṇṇa-vadanā bāṣpa-pūrita-dṛśo vainateya-sakāśam",
  "GK22vispancu:2105_1": "āsādya karuṇa-svareṇa phūtkartum ārabdhāḥ-aho ! abrahmaṇyam abrahmaṇyam ! adhunā",
  "GK22vispancu:2105_2": "sadācārasya ṭiṭṭibhasya bhavati nāthe sati samudreṇāṇḍāny apahṛtāni tat-pranaṣṭam",
  "GK22vispancu:2105_3": "adhunā pakṣi-kulam |",
  "GK22vispancu:2106": "anye'pi svecchayā samudreṇa vyāpādiṣyante | uktaṃ ca-",
  "GK22vispancu:2107": "kva kasya karma saṃvīkṣya karoty anyo 'pi garhitam |",
  "GK22vispancu:2108": "gatānugatiko loko na lokaḥ pāramārthikaḥ ||Panc_1.373||",
  "GK22vispancu:2109": "cāṭu-taskara-durvṛttais tathā sāhasikādibhiḥ |",
  "GK22vispancu:2110": "pīḍyamānāḥ prajā rakṣyāḥ kaṭūcchadmādibhis tathā ||Panc_1.374||",
  "GK22vispancu:2111": "prajānāṃ dharma-ṣaḍ-bhāgo rājño bhavati rakṣituḥ |",
  "GK22vispancu:2112": "adharmād api ṣaḍ-bhāgo jāyate yo na rakṣati ||Panc_1.375||",
  "GK22vispancu:2113": "prajā-pīḍana-santāpāt samudbhūto hutāśanaḥ |",
  "GK22vispancu:2114": "rājñaḥ śriyaṃ kulaṃ prāṇān nādagdhvā vinivartate ||Panc_1.376||",
  "GK22vispancu:2115": "rājā bandhur abandhūnāṃ rājā cakṣur acakṣuṣām |",
  "GK22vispancu:2116": "rājā pitā ca mātā ca sarveṣāṃ nyāya-vartinām ||Panc_1.377||",
  "GK22vispancu:2117": "phalārthī pārthivo lokān pālayed yatnam āsthitaḥ |",
  "GK22vispancu:2118": "dāna-mānādi-toyena mālākāro 'ṅkurān iva ||Panc_1.378||",
  "GK22vispancu:2119": "yathā bījāṅkuraḥ sūkṣmaḥ pratnenābhirakṣitaḥ |",
  "GK22vispancu:2120": "phala-prado bhavet kāle tadval lokaḥ surakṣitaḥ ||Panc_1.379||",
  "GK22vispancu:2121": "hiraṇya-dhānya-ratnāni yānāni vividhāni ca |",
  "GK22vispancu:2122": "tathānyad api yat kiñcit prajābhyaḥ syān nṛpasya tat ||Panc_1.380||",
  "GK22vispancu:2123": "athaivaṃ garuḍaḥ samākarṇya tad-duḥkha-duḥkhitaḥ kopāviṣṭaś ca vyacintayat-aho ! satyam uktam etaiḥ pakṣibhiḥ |",
  "GK22vispancu:2124": "tad adya gatvā taṃ samudraṃ śoṣayāmaḥ |",
  "GK22vispancu:2125": "evaṃ cintayatas tasya viṣṇu-dūtaḥ samāgatyāha-bho garutman ! bhagavatā nārāyaṇenāhaṃ tava pārśve preṣitaḥ |",
  "GK22vispancu:2126": "deva-kāryāya bhagavān amarāvatyāṃ yāsyatīti |",
  "GK22vispancu:2127": "tat satvaram āgamyatām |",
  "GK22vispancu:2128": "tac chrutvā garuḍaḥ sābhimānaṃ prāha-bho dūta ! kiṃ mayā kubhṛtyena bhagavān kariṣyati |",
  "GK22vispancu:2129": "tad gatvā taṃ vada yad anyo bhṛtyo vāhanāysamat-sthāne kriyatām |",
  "GK22vispancu:2130": "madīyo namaskāro vācyo bhagavataḥ | uktaṃ ca-",
  "GK22vispancu:2131": "yo na vetti guṇān yasya na taṃ seveta paṇḍitaḥ |",
  "GK22vispancu:2132": "na hi tasmāt phalaṃ kiñcit sukṛṣṭād ūṣarād iva ||Panc_1.381||",
  "GK22vispancu:2133": "dūta āha-bho vainateya ! kadācid api bhagavantaṃ prati tvayā naitad abhihitam īdṛk |",
  "GK22vispancu:2134": "tat kathaya, kiṃ te bhagavatāpamāna-sthānaṃ kṛtam ?",
  "GK22vispancu:2135": "garuḍa āha-bhagavad-āśraya-bhūtena samudreṇāsmaṭ ṭiṭṭibhāṇḍāny apahṛtāni |",
  "GK22vispancu:2136": "tad yadi nigrahaṃ na karoti tad ahaṃ bhagavato na bhṛtya ity eṣa niścayas tvayā vācyaḥ |",
  "GK22vispancu:2137": "tad drutataraṃ gatvā bhavatā bhagavataḥ samīpe vaktavyam |",
  "GK22vispancu:2138": "atha dūta-mukhena praṇaya-kupitaṃ vainateyaṃ vijñāya sammāna-puraḥsaraṃ tam ānayāmi | uktaṃ ca-",
  "GK22vispancu:2139": "bhaktaṃ śaktaṃ kulīnaṃ ca na bhṛtyam avamānayet |",
  "GK22vispancu:2140": "putraval lālayen nityaṃ ya icchec chriyam ātmanaḥ ||Panc_1.382||",
  "GK22vispancu:2141": "anyac ca-",
  "GK22vispancu:2142": "rājā tuṣṭo 'pi bhṛtyānām artha-mātraṃ prayacchati |",
  "GK22vispancu:2143": "te tu sammānitās tasya prāṇair apy upakurvate ||Panc_1.383||",
  "GK22vispancu:2144": "ity evaṃ sampradhārya rukma-pure vainateya-sakāśaṃ satvaram agamat |",
  "GK22vispancu:2145": "vainateyo 'pi gṛhāgataṃ bhagavantam avalokya trapādhomukhaḥ praṇamyovāca-bhagavan ! tvad-āśrayonmattena samudreṇa mama bhṛtyāsyāṇḍāny apahṛtya mamāpamāno vihitaḥ |",
  "GK22vispancu:2146": "paraṃ bhagaval-lajjayā mayā vilambitam |",
  "GK22vispancu:2147": "no ced enam ahaṃ sthalāntaram adyaiva nayāmi |",
  "GK22vispancu:2148": "yataḥ svāmi-bhayāc chravaṇo 'pi prahāro na dīyate | uktaṃ ca-",
  "GK22vispancu:2149": "yena syāl laghutā vātha pīḍā citte prabhoḥ kvacit |",
  "GK22vispancu:2150": "prāṇa-tyāge'pi tat karma na kuryāt kula-sevakaḥ ||Panc_1.384||",
  "GK22vispancu:2151": "tac chrutvā bhagavān āha-bho vainateya ! satyam abhihitaṃ bhavatā | uktaṃ ca-",
  "GK22vispancu:2152": "bhṛtyāparādhajo daṇḍaḥ svāmino jāyate yataḥ |",
  "GK22vispancu:2153": "tena lajjāpi tasyotthā na bhṛtyasya tathā punaḥ ||Panc_1.385||",
  "GK22vispancu:2154": "tad āgaccha yenāṇḍāni samudrād ādāya ṭiṭṭibhaṃ sambhāvayāvaḥ | amarāvatīṃ ca gacchāvaḥ |",
  "GK22vispancu:2155": "tathānuṣṭhite samudro bhagavatā nirbharsyāgneyaṃ śaraṃ sandhyāyābhihitaḥ-bho durātman ! dīyantāṃ ṭiṭṭibhāṇḍāni |",
  "GK22vispancu:2156": "no cet sthalatāṃ tvāṃ nayāmi |",
  "GK22vispancu:2157": "tataḥ samudreṇa sa-bhayena ṭiṭṭibhāṇḍāni tāni pradattāni |",
  "GK22vispancu:2158": "ṭiṭṭibhenāpi bhāryāyai samarpitāni |",
  "GK22vispancu:2159": "ato 'haṃ bravīmi-śatror balam avijñāya iti |",
  "GK22vispancu:2160": "tasmāt puruṣeṇodyamo na tyājyaḥ |",
  "GK22vispancu:2161": "tad ākarṇya sañjīvakas tam eva bhūyo 'pi papraccha-bho mitra ! kathaṃ jñeyo mayāsau duṣṭa-buddhir iti |",
  "GK22vispancu:2162": "iyantaṃ kālaṃ yāvad uttarottara-snehena prasādena cāhaṃ dṛṣṭaḥ |",
  "GK22vispancu:2163": "na kadācit tad-vikṛtir dṛṣṭā |",
  "GK22vispancu:2164": "tat kathyatāṃ yenāham ātma-rakṣārthaṃ tad-vadhāyodyamaṃ karomi |",
  "GK22vispancu:2165": "damanaka āha-bhadra, kim atra jñeyam ? eṣa te pratyayaḥ |",
  "GK22vispancu:2166": "yadi rakta-netras triśikhāṃ bhrūkuṭiṃ dadhānaḥ sṛkkaṇī parilelihan tvāṃ dṛṣṭvā bhavati,",
  "GK22vispancu:2167": "tad duṣṭa-buddhiḥ |",
  "GK22vispancu:2168": "anyathā suprasādaś ceti |",
  "GK22vispancu:2169": "tad ājñāpaya mām |",
  "GK22vispancu:2170": "svāśrayaṃ prati gacchāmi |",
  "GK22vispancu:2171": "tvayā ca yathāyaṃ mantra-bhedo na bhavati tathā kāryam |",
  "GK22vispancu:2172": "yadi niśāmukhaṃ prāpya gantuṃ śaknoṣi tad-deśa-tyāgaḥ kāryaḥ | yataḥ-",
  "GK22vispancu:2173": "tyajed ekaṃ kulasyārthe grāmasyārthe kulaṃ tyajet |",
  "GK22vispancu:2174": "grāmaṃ janapadasyārthe svātmārthe pṛthivīṃ tyajet ||Panc_1.386||",
  "GK22vispancu:2175": "āpad-arthe dhanaṃ rakṣed dārān rakṣed dhanair api |",
  "GK22vispancu:2176": "ātmānaṃ satataṃ rakṣed dārair api dhanair api ||Panc_1.387||",
  "GK22vispancu:2177": "balavatābhibhūtasya videśa-gamanaṃ tad-anupraveśo vā nītiḥ |",
  "GK22vispancu:2178": "tad-deśa-tyāgaḥ kāryaḥ |",
  "GK22vispancu:2179": "athavātmā sāmādibhir upāyair ābharakṣaṇīyaḥ | uktaṃ ca-",
  "GK22vispancu:2180": "api putra-kalatrair vā prāṇān rakṣeta paṇḍitaḥ |",
  "GK22vispancu:2181": "vidyamānair yatas taiḥ syāt sarvaṃ bhūyo 'pi dehinām ||Panc_1.388||",
  "GK22vispancu:2182": "tathā ca-",
  "GK22vispancu:2183": "yena kenāpy upāyena śubhenāpy aśubhena vā |",
  "GK22vispancu:2184": "uddhared dīnam ātmānaṃ samartho dharmam ācaret ||Panc_1.389||",
  "GK22vispancu:2185": "yo māyāṃ kurute mūḍhaḥ prāṇa-tyāge dhanādiṣu |",
  "GK22vispancu:2186": "tasya prāṇāḥ praṇaśyanti tair naṣṭair naṣṭam eva tat ||Panc_1.390||",
  "GK22vispancu:2187": "evam abhidhāya damanakaḥ karaṭaka-sakāśam agamat |",
  "GK22vispancu:2188": "karaṭako 'pi tam āyāntaṃ dṛṣṭvā provāca-bhadra ! kiṃ kṛtaṃ tatrabhavatā ?",
  "GK22vispancu:2189": "damanaka āha-mayā tāvan nīti-bīja-nirvāpaṇaṃ kṛtam | parato daiva-vihitāyattam | uktaṃ ca-",
  "GK22vispancu:2190": "parāṅmukhe'pi daive'tra kṛtyaṃ kāryaṃ vipaścitā |",
  "GK22vispancu:2191": "ātma-doṣa-vināśāya sva-citta-stambhanāya ca ||Panc_1.391||",
  "GK22vispancu:2192": "tathā ca-",
  "GK22vispancu:2193": "udyoginaṃ puruṣa-siṃham upaiti lakṣmīr",
  "GK22vispancu:2194": "daivena deyam iti kāpuruṣā vadanti |",
  "GK22vispancu:2195": "daivaṃ nihatya kuru pauruṣam ātma-śaktyā yatne kṛte yadi na sidhyati ko 'tra doṣaḥ ||Panc_1.392||",
  "GK22vispancu:2196": "karaṭaka āha-tat kathaya kīdṛk tvayā nīti-bījaṃ nirvāpitam |",
  "GK22vispancu:2197": "so 'bravīt-mayānyonyaṃ tābhyāṃ mithyā-prajalpena bhedas tathā vihito yathā bhūyo 'pi mantrayantāv eka-sthāna-sthitau na drakṣyasi |",
  "GK22vispancu:2198": "karaṭaka āha-aho,",
  "GK22vispancu:2199": "na yuktaṃ bhavatā vihitaṃ yat parasparaṃ tau snehārdra-hṛdayau sukhāśrayau kopa-sāgare prakṣiptau | uktaṃ ca-",
  "GK22vispancu:2200": "aviruddhaṃ sukha-sthaṃ yo duḥkha-mārge niyojayet |",
  "GK22vispancu:2201": "janma-janmāntare duḥkhī sa naraḥ syād asaṃśayam ||Panc_1.393||",
  "GK22vispancu:2202": "aparaṃ tvaṃ yad bheda-mātreṇāpi hṛṣṭas tad apy ayuktam,",
  "GK22vispancu:2203": "yataḥ sarvato 'pi jano virūpa-karaṇe samartho bhavati nopakartum | uktaṃ ca-",
  "GK22vispancu:2204": "ghātayitum eva nīcaḥ para-kāryaṃ vetti na prasādayitum |",
  "GK22vispancu:2205": "pātayitum asti śaktir vāyor vṛkṣaṃ na connamitum ||Panc_1.394||",
  "GK22vispancu:2206": "damanaka āha-anabhijño bhavān nīti-śāstrasya, tenaitad bravīṣi | uktaṃ ca yataḥ-",
  "GK22vispancu:2207": "jāta-mātraṃ na yaḥ śatruṃ vyādhiṃ ca praśamaṃ nayet |",
  "GK22vispancu:2208": "mahā-balo 'pi tenaiva vṛddhiṃ prāpya sa hanyate ||Panc_1.395||",
  "GK22vispancu:2209": "tac-chatru-bhūto 'yam asmākaṃ mantri-padāharaṇāt | uktaṃ ca-",
  "GK22vispancu:2210": "pitṛ-paitāmahaṃ sthānaṃ yo yasyātra jigīṣate |",
  "GK22vispancu:2211": "sa tasya sahajaḥ śatrur ucchedyo 'pi priye sthitaḥ ||Panc_1.396||",
  "GK22vispancu:2212": "tan mayā sa udāsīnatayā samānīto 'bhaya-pradānena yāvat tāvad aham api tena sācivyāt pracyāvitaḥ |",
  "GK22vispancu:2213": "athavā sādhv idam ucyate-",
  "GK22vispancu:2214": "dadyāt sādhur yadi nija-pade durjanāya praveśaṃ",
  "GK22vispancu:2215": "tan-nāśāya prabhavati tato vāñchamānaḥ svayaṃ saḥ |",
  "GK22vispancu:2216": "tasmād deyo vipula-matibhir nāvakāśo 'dhamānāṃ",
  "GK22vispancu:2217": "jārāpi syād gṛha-patir iti śrūyate vākyato 'tra ||Panc_1.397||",
  "GK22vispancu:2218": "tena mayā tasyopari vadhopāya eva viracyate |",
  "GK22vispancu:2219": "deśa-tyāgāya vā bhaviṣyati |",
  "GK22vispancu:2220": "tac ca tvāṃ muktvānyo na jñāsyati |",
  "GK22vispancu:2221": "tad uktam etat te svārthāyānuṣṭhitam | uktaṃ ca-",
  "GK22vispancu:2222": "nistriṃśaṃ hṛdayaṃ kṛtvā vāṇīm ikṣu-rasopāmām |",
  "GK22vispancu:2223": "vikalpo 'tra na kartavyo hanyāt tatrāpakāriṇam ||Panc_1.398||",
  "GK22vispancu:2224": "aparaṃ mṛto 'py asmākaṃ bhojyo bhaviṣyati |",
  "GK22vispancu:2225": "tad ekaṃ tāvad vara-sādhanam |",
  "GK22vispancu:2226": "aparaṃ sācivyaṃ ca bhaviṣyati tṛptiś ceti |",
  "GK22vispancu:2227": "tad-guṇa-traye'sminn upasthite kasmān māṃ dūṣayasi tvaṃ jāḍya-bhāvāt | uktaṃ ca-",
  "GK22vispancu:2228": "parasya pīḍanaṃ kurvan svārtha-siddhiṃ ca paṇḍitaḥ |",
  "GK22vispancu:2229": "mūḍha-buddhir na bhakṣeta vane caturako yathā ||Panc_1.399||",
  "GK22vispancu:2230": "karaṭaka āha-katham etat ?",
  "GK22vispancu:2231": "sa āha-",
  "GK22vispancu:2232": "kathā 16",
  "GK22vispancu:2233": "vajra-daṃṣṭra-nāma-siṃha-kathā",
  "GK22vispancu:2234": "asti kasmiṃścid vanoddeśe vajra-daṃṣṭro nāma siṃhaḥ |",
  "GK22vispancu:2235": "tasya caturaka-kravyamukha-nāmānau śṛgāla-vṛkau bhṛtya-bhūtau sadaivānugatau tatraiva vane prativasataḥ |",
  "GK22vispancu:2236": "athānya-dine siṃhena kadācid āsanna-prasavā prasava-vedanayā sva-yūthād bhraṣṭoṣṭry upaviṣṭā kasmiṃścid vana-gahane samāsāditā |",
  "GK22vispancu:2237": "atha tāṃ vyāpādya yāvad udaraṃ sphoṭayati, tāvaj jīvan laghu-dāseraka-śiśur niṣkrāntaḥ |",
  "GK22vispancu:2238": "siṃho 'pi dāserakyāḥ piśitena saparivāraḥ parāṃ tṛptim upāgataḥ |",
  "GK22vispancu:2239": "paraṃ snehād bāla-dāsekaṃ tyaktaṃ gṛham ānīyedam uvāca-bhadra,",
  "GK22vispancu:2240": "na te'sti mṛtyor bhayaṃ matto nānyasmād api |",
  "GK22vispancu:2241": "tataḥ svecchayātra vane bhrāmyatām iti |",
  "GK22vispancu:2242": "yatas te śaṅku-sadṛśau karṇau |",
  "GK22vispancu:2243": "tataḥ śaṅkukarṇo nāma bhaviṣyati |",
  "GK22vispancu:2244": "evam anuṣṭhite catvāro 'pi na eka-sthāne vihāriṇaḥ parasparam aneka-prakāra-goṣṭhī-sukham anubhavantas tiṣṭhanti |",
  "GK22vispancu:2245": "śaṅkukarṇo 'pi yauvana-padavīm ārūḍhaḥ kṣaṇam api na taṃ siṃhaṃ muñcati |",
  "GK22vispancu:2246": "atha kadācid vajra-daṃṣṭrasya kenacid vanyena matta-gajena saha yuddham abhavat |",
  "GK22vispancu:2247": "tena mada-vīryāt sa danta-prahārais tathā kṣata-śarīro vihito yathā pracalituṃ na śaknoti |",
  "GK22vispancu:2248": "tadā kṣut-kṣāma-kaṇṭhas tān provāca-bhoḥ ! anviṣyatāṃ kiñcit sattvaṃ yenāham evaṃ sthito 'pi taṃ vyāpādyātmano yuṣmākaṃ ca kṣut-praṇāśaṃ karomi |",
  "GK22vispancu:2249": "tac chrutvā te trayo 'pi vane sandhyā-kālaṃ yāvad bhrāntāḥ, paraṃ na kiñcit sattvam āsāditam |",
  "GK22vispancu:2250": "atha caturakaś cintayāmāsa-yadi śaṅkukarṇo 'yaṃ vyāpādyeta tataḥ sarveṣāṃ katicid dināni tṛptir bhavati |",
  "GK22vispancu:2251": "paraṃ nainaṃ svāmī mitratvād āśraya-samāśritatvāc ca vināśayiṣyati |",
  "GK22vispancu:2252": "athavā buddhi-prabhāveṇa svāminaṃ pratibodhya tathā kariṣye yathā vyāpādayiṣyati | uktaṃ ca-",
  "GK22vispancu:2253": "avadhyaṃ vāthavāgamyam akṛtyaṃ nāsti kiṃcana |",
  "GK22vispancu:2254": "loke buddhimatām atra tasmāt tāṃ yojayāmy aham ||Panc_1.400||",
  "GK22vispancu:2255": "evaṃ vicintya śaṅkukarṇam idam āha-bhoḥ śaṅkukarṇa ! svāmī tāvat pathyaṃ vinā kṣudhayā paripīḍyate |",
  "GK22vispancu:2256": "svāmya-bhāvād asmākam api dhruvaṃ vināśa eva |",
  "GK22vispancu:2257": "tato vākyaṃ kiñcit svāmy-arthe vadiṣyāmi | tac chrūyatām |",
  "GK22vispancu:2258": "śaṅkukarṇa āha-bhoḥ śīghraṃ nivedyatāṃ, yena te vacanaṃ śīghraṃ nirvikalpaṃ karomi |",
  "GK22vispancu:2259": "aparaṃ svāminohite kṛte mayā sukṛta-śataṃ kṛtaṃ bhaviṣyati |",
  "GK22vispancu:2260": "atha caturaka āha-bho bhadra ! ātma-śarīraṃ dviguṇa-lābhena svāmine prayaccha,",
  "GK22vispancu:2261": "yena te dviguṇaṃ śarīraṃ bhavati |",
  "GK22vispancu:2262": "svāminaḥ punaḥ prāṇa-yātrā bhavati |",
  "GK22vispancu:2263": "tad ākarṇya śaṅkukarṇaḥ prāha-bhadra ! yady evaṃ tan madīya-prayojanam etad ucyatām |",
  "GK22vispancu:2264": "svāmy-arthaḥ kriyatām iti |",
  "GK22vispancu:2265": "param atra dharmaḥ pratibhūḥ iti |",
  "GK22vispancu:2266": "te vicintya sarve siṃha-sakāśam ājagmuḥ |",
  "GK22vispancu:2267": "tataś caturaka āha-deva ! na kiñcit sattvaṃ prāptam |",
  "GK22vispancu:2268": "bhagavān ādityo 'py astaṃ gataḥ |",
  "GK22vispancu:2269": "tad yadi svāmī dviguṇaṃ śarīraṃ prayacchati |",
  "GK22vispancu:2270": "tataḥ śaṅkukarṇo 'yaṃ dviguṇa-vṛddhyā sva-śarīraṃ prayacchati dharma-pratibhuvā |",
  "GK22vispancu:2271": "siṃha āha-bhoḥ, yady evaṃ tat sundarataram | vyavahārasyāsya dharmaḥ pratibhūḥ kriyatām iti |",
  "GK22vispancu:2272": "atha siṃha-vacanānantaraṃ vṛka-śṛgālābhyāṃ vidāritobhaya-kukṣiḥ śaṅkukarṇaḥ pañcatvam upāgataḥ |",
  "GK22vispancu:2273": "atha vajra-daṃṣṭraś caturakam āha-bhoś caturaka ! yāvad ahaṃ nadīṃ gatvā snānaṃ devatārcana-vidhiṃ kṛtvāgacchāmi,",
  "GK22vispancu:2274": "tāvat tvayātrāpamattena bhāvyam ity uktvā nadyāṃ gataḥ |",
  "GK22vispancu:2275": "atha tasmin gate caturakaś cintayāmāsa-kathaṃ mamaikākino bhojyo 'yam uṣṭro bhaviṣyati iti vicintya kravyamukham āha-bhoḥ kravyamukha ! kṣudhālur bhavān |",
  "GK22vispancu:2276": "tad yāvad asau svāmī nāgacchati, tāvat tvam asyoṣṭrasya māṃsaṃ bhakṣaya |",
  "GK22vispancu:2277": "ahaṃ tvāṃ svāmino nirdoṣaṃ pratipādayiṣyāmi |",
  "GK22vispancu:2278": "so 'pi tac chrutvā yāvat kiñcin māṃsam āsvādayati tāvac caturakeṇoktam-bhoḥ kravyamukha ! samāgacchati svāmī |",
  "GK22vispancu:2279": "tat tyaktvainaṃ dūre tiṣṭha, yenāsya bhakṣaṇaṃ na vikalpayati |",
  "GK22vispancu:2280": "tathānuṣṭhite siṃhaḥ samāyāto yāvad uṣṭraṃ paśyati tāvad riktīkṛta-hṛdayo dāserakaḥ |",
  "GK22vispancu:2281": "tato bhṛkuṭiṃ kṛtvā paruṣataram āha-aho kenaiṣa uṣṭra ucchiṣṭatāṃ nīto, yena tam api vyāpādayāmi |",
  "GK22vispancu:2282": "evam abhihite kravyamukhaś caturaka-mukham avalokayati |",
  "GK22vispancu:2283": "atha caturako vihasyovāca-bhoḥ ! mām anādṛtya piśitaṃ bhakṣayitvādhunā man-mukham avalokayasi |",
  "GK22vispancu:2284": "tad-āsvādayāsya durṇaya-taroḥ phalam iti |",
  "GK22vispancu:2285": "tad ākarṇya kravyamukho jīva-nāśa-bhayād dūra-deśaṃ gataḥ |",
  "GK22vispancu:2286": "etasminn antare tena mārgeṇa dāseraka-sārtho bhārākrāntaḥ samāyātaḥ |",
  "GK22vispancu:2287": "tasyāgresaroṣṭrasya kaṇṭhe mahatī ghaṇṭā baddhā |",
  "GK22vispancu:2288": "tasyāḥ śabdaṃ durato 'py ākarṇya siṃho jambukam āha-bhadra,",
  "GK22vispancu:2289": "jñāyatāṃ kim eṣa raudraḥ śabdaḥ śrūyate'śruta-pūrvaḥ ?",
  "GK22vispancu:2290": "tac chrutvā,",
  "GK22vispancu:2291": "caturakaḥ kiñcid vanāntaraṃ gatvā satvaram abhyupetya provāca-svāmin ! gamyatāṃ gamyatāṃ yadi śaknoṣi gantum |",
  "GK22vispancu:2292": "so 'bravīt-bhadra, kim evaṃ māṃ vyākulayasi | tat kathaya kim etat ?",
  "GK22vispancu:2293": "iti caturaka āha-svāmin, eṣa dharmarājas tavopari kupitaḥ |",
  "GK22vispancu:2294": "yad anenākāle dāserako 'yaṃ madīyo vyāpāditaḥ |",
  "GK22vispancu:2295": "tat sahasra-guṇam uṣṭram asya sakāśād grahīṣyāmi |",
  "GK22vispancu:2296": "iti niścitya bṛhan-mānam ādāyāgresarasyoṣṭrasya grīvāyāṃ ghaṇṭāṃ baddhvā badhya-dāseraka-saktān api pitṛ-pitāmahān ādāya vaira-niryātanārtham āyāta eva |",
  "GK22vispancu:2297": "siṃho 'pi tac chrutvā sarvato dūrād evāvalokya mṛtam uṣṭraṃ parityajya prāṇa-bhayāt praṇaṣṭaḥ |",
  "GK22vispancu:2298": "caturako 'pi śanaiḥ śanais tasyoṣṭrasya māṃsaṃ bhakṣayāmāsa |",
  "GK22vispancu:2299": "ato 'haṃ bravīmi-parasaya pīḍanaṃ kurvan (399) iti |",
  "GK22vispancu:2300": "atha damanake gate sañjīvakaś cintayāmāsa-aho kim etan mayā kṛtam ?",
  "GK22vispancu:2301": "yac chaṣpādo 'pi māṃsāśitas tasyānugaḥ saṃvṛttaḥ |",
  "GK22vispancu:2302": "athavā sādhv idam ucyate-",
  "GK22vispancu:2303": "agamyāni pumān yāti yo 'sevyāṃś ca niṣevate |",
  "GK22vispancu:2304": "sa mṛtyum upagṛhṇāti garbham aśvatarī yathā ||Panc_1.401||",
  "GK22vispancu:2305": "tat kiṃ karomi ? kva gacchāmi ? kathaṃ me śāntir bhaviṣyati ? athavā tam eva piṅgalakaṃ gacchāmi |",
  "GK22vispancu:2306": "kadācin māṃ śaraṇāgataṃ rakṣati |",
  "GK22vispancu:2307": "prāṇair na viyojayati | yata uktaṃ ca-",
  "GK22vispancu:2308": "dharmārthaṃ yatatām apīha vipado devād yadi syuḥ kvacit",
  "GK22vispancu:2309": "tat tāsām upaśāntaye sumatibhiḥ kāryo viśeṣān nayaḥ |",
  "GK22vispancu:2310": "loke khyātim upāgatātra sakale lokoktir eṣā yato",
  "GK22vispancu:2311": "dagdhānāṃ kila vahninā hita-karaḥ seko 'pi tasyodbhavaḥ ||Panc_1.402||",
  "GK22vispancu:2312": "tathā ca-",
  "GK22vispancu:2313": "loke'thavā tanu-bhṛtāṃ nija-karma-pākaṃ",
  "GK22vispancu:2314": "nityaṃ samāśritavatāṃ suhita-kriyāṇām |",
  "GK22vispancu:2315": "bhāvārjitaṃ śubham athāpy aśubhaṃ nikāmaṃ",
  "GK22vispancu:2316": "yad bhāvi tad bhavati nātra vicāra-hetuḥ ||Panc_1.403||",
  "GK22vispancu:2317": "aparaṃ cānyatra gatasyāpi me kasyacid duṣṭa-sattvasya māṃsāśinaḥ sakāśān mṛtyur bhaviṣyati |",
  "GK22vispancu:2318": "tad varaṃ siṃhāt | uktaṃ ca-",
  "GK22vispancu:2319": "mahadbhiḥ spardhamānasya vipad eva garīyasī |",
  "GK22vispancu:2320": "danta-bhaṅge'pi nāgānāṃ ślāghyo giri-vidāraṇe ||Panc_1.404||",
  "GK22vispancu:2321": "tathā ca-",
  "GK22vispancu:2322": "mahato 'pi kṣayaṃ labdhvā ślāghyaṃ nīco 'pi gacchati |",
  "GK22vispancu:2323": "dānārthī madhupo yadvad gaja-karṇa-samāhataḥ ||Panc_1.405||",
  "GK22vispancu:2324": "evaṃ niścitya sa sthalita-gatiṃ mandaṃ gatvā siṃhāśrayaṃ paśyann apaṭhat-aho, sādhv idam ucyate-",
  "GK22vispancu:2325": "antar-līna-bhujaṅgamaṃ gṛham ivāntaḥsthogra-siṃhaṃ vanaṃ",
  "GK22vispancu:2326": "grāhākīrṇam ivābhirāma-kamala-cchāyā-sanāthaṃ saraḥ |",
  "GK22vispancu:2327": "kālenārya-janāpavāda-piśunaiḥ kṣudrair anāryaiḥ śritaṃ",
  "GK22vispancu:2328": "duḥkhena pravigāhyate sa-cakitaṃ rājñāṃ manaḥ sāmayam ||Panc_1.406||",
  "GK22vispancu:2329": "evaṃ paṭhan damanakoktākāraṃ piṅgalakaṃ dṛṣṭvā pracakitaḥ saṃvṛta-śarīro dūrataraṃ praṇāma-kṛtiṃ vināpy upaviṣṭaḥ |",
  "GK22vispancu:2330": "piṅgalako 'pi tathāvidhaṃ taṃ vilokya damanaka-vākyaṃ śraddadhānaḥ kopāt tasyopari papāta |",
  "GK22vispancu:2331": "atha sañjīvakaḥ khara-nakha-vikartita-pṛṣṭhaḥ śṛṅgābhyāṃ tad-udaram ullikhya katham api tasmād apetaḥ śṛṅgābhyāṃ hantum icchan yuddhāyāvasthitaḥ |",
  "GK22vispancu:2332": "atha dvāv api tau puṣpita-palāśa-pratimau paraspara-vadha-kāṅkṣiṇau dṛṣṭvā karaṭako damanakam āha-bho mūḍha-mate ! anayor virodhaṃ vitanvatā tvayā sādhu na kṛtam |",
  "GK22vispancu:2333": "na ca tvaṃ nīti-tattvaṃ vetsi |",
  "GK22vispancu:2334": "nītividbhir uktaṃ ca-",
  "GK22vispancu:2335": "kāryāṇy uttama-daṇḍa-sāhasa-phalāny āyāsa-sādhyāni ye prītyā saṃśamayanti nīti-kuśalāḥ sāmnaiva te mantriṇaḥ |",
  "GK22vispancu:2336": "niḥsārālpa-phalāni ye tv avidhinā vāñchanti daṇḍodyamais",
  "GK22vispancu:2337": "teṣāṃ durnaya-ceṣṭitair narapater āropyate śrīs tulām ||Panc_1.407||",
  "GK22vispancu:2338": "tad yadi svāmy-abhighāto bhaviṣyati tat kiṃ tavdīya-mantra-buddhyā kriyate |",
  "GK22vispancu:2339": "atha sañjīvako na badhyate tathāpy abhavyam |",
  "GK22vispancu:2340": "yataḥ prāṇa-sandehāt tasya ca vadhaḥ |",
  "GK22vispancu:2341": "tan mūḍha ! kathaṃ tvaṃ mantri-padam abhilaṣasi |",
  "GK22vispancu:2342": "sāma-siddhiṃ na vetsi |",
  "GK22vispancu:2343": "tad vṛthā manoratho 'yaṃ te daṇḍaruceḥ | uktaṃ ca-",
  "GK22vispancu:2344": "sāmādi-daṇḍa-paryanto nayaḥ proktaḥ svayambhuvā |",
  "GK22vispancu:2345": "teṣāṃ daṇḍas tu pāpīyāṃs taṃ paścād viniyojayet ||Panc_1.408||",
  "GK22vispancu:2346": "tathā ca-",
  "GK22vispancu:2347": "sāmnaiva yatra siddhir na tatra daṇḍo budhena viniyojyaḥ |",
  "GK22vispancu:2348": "pittaṃ yadi śarkarayā śāmyati ko 'rthaḥ paṭolena ||Panc_1.409||",
  "GK22vispancu:2349": "tathā ca-",
  "GK22vispancu:2350": "ādau sāma prayoktavyaṃ puruṣeṇa vijānatā |",
  "GK22vispancu:2351": "sāma-sādhyāni kāryāṇi vikriyāṃ yānti na kvacit ||Panc_1.410||",
  "GK22vispancu:2352": "na candreṇa na cāuṣadhyā na sūryeṇa na vahninā |",
  "GK22vispancu:2353": "sāmnaiva vilayaṃ yāti vidveṣa-prabhavaṃ tamaḥ ||Panc_1.411||",
  "GK22vispancu:2354": "tathā yat tvaṃ mantritvam abhilaṣasi, tad apy ayuktam |",
  "GK22vispancu:2355": "yatas tvaṃ mantri-gatiṃ na vetsi |",
  "GK22vispancu:2356": "yataḥ pañca-vidho mantraḥ |",
  "GK22vispancu:2357": "sa ca karmaṇām ārambhopāyaḥ,",
  "GK22vispancu:2358": "puruṣa-dravya-sampat,",
  "GK22vispancu:2359": "deśa-kāla-vibhāgaḥ,",
  "GK22vispancu:2360": "vinipāta-pratīkāraḥ,",
  "GK22vispancu:2361": "kārya-siddhiś ceti |",
  "GK22vispancu:2362": "so 'yaṃ svāmy-amātyayor ekatamasya kiṃ vā dvayor api vinipātaḥ samutpadyate lagnaḥ |",
  "GK22vispancu:2363": "tad yadi kācic chaktir asti tad vicintyatāṃ vinipāta-pratīkāraḥ |",
  "GK22vispancu:2364": "bhinna-sandhāne hi mantriṇāṃ buddhi-parīkṣā |",
  "GK22vispancu:2365": "tan mūrkha ! tat kartum asamarthatvaṃ yato viparīta-buddhir asi | uktaṃ ca-",
  "GK22vispancu:2366": "mantriṇāṃ bhinna-sandhāne bhiṣajāṃ sāṃnipātike |",
  "GK22vispancu:2367": "karmaṇi vyajyate prajñā susthe ko vā na paṇḍitaḥ ||Panc_1.412||",
  "GK22vispancu:2368": "anyac ca-",
  "GK22vispancu:2369": "ghātayitum eva nīcaḥ para-kāryaṃ vetti na prasādhayitum |",
  "GK22vispancu:2370": "pātayitum eva śaktir nākhoruddhartum anna-piṭakam ||Panc_1.413||",
  "GK22vispancu:2371": "athavā na te doṣo 'yam | svāmino doṣaḥ | yas te vākyaṃ śraddadhāti | uktaṃ ca-",
  "GK22vispancu:2372": "narādhipā nīca-janānuvartino",
  "GK22vispancu:2373": "budhopadiṣṭena pathā na yānti ye |",
  "GK22vispancu:2374": "viśanty ato durgama-mārga-nirgamaṃ",
  "GK22vispancu:2375": "samasta-sambādham anartha-pañjaram ||Panc_1.414||",
  "GK22vispancu:2376": "tad yadi tvam asya mantrī bhaviṣyasi tadānyo 'pi kaścin nāsya samīpe sādhu-janaḥ sameṣyati | uktaṃ ca-",
  "GK22vispancu:2377": "guṇālayo 'py asan mantrī nṛpatir nādhigamyate |",
  "GK22vispancu:2378": "prasanna-svādu-salilo duṣṭa-grāhyo yathā hradaḥ ||Panc_1.415||",
  "GK22vispancu:2379": "tathā ca śiṣṭa-jana-rahitasya svāmino 'pi nāśo bhaviṣyati | uktaṃ ca-",
  "GK22vispancu:2380": "citrāsvāda-kathair bhṛtyair anāyāsita-kārmukaiḥ |",
  "GK22vispancu:2381": "ye ramante nṛpās teṣāṃ ramante ripavaḥ śriyā ||Panc_1.416||",
  "GK22vispancu:2382": "tat kiṃ mūrkhopadeśena | kevalaṃ doṣo na guṇaḥ | uktaṃ ca-",
  "GK22vispancu:2383": "nānāmyaṃ namate dāru nāśmani syāt kṣura-kriyā |",
  "GK22vispancu:2384": "sūcī-mukhaṃ vijānīhi nāśiṣyāyopaśyate ||Panc_1.417||",
  "GK22vispancu:2385": "damanaka āha--katham etat ?",
  "GK22vispancu:2386": "so 'bravīt-",
  "GK22vispancu:2387": "kathā 17",
  "GK22vispancu:2388": "vānara-yūtha-kathā",
  "GK22vispancu:2389": "asti kasmiṃścit parvataika-deśe vānara-yūtham |",
  "GK22vispancu:2390": "tac ca kadācid dhemanta-samaye'tikaṭhora-vāta-saṃsparśa-vepamāna-kalevaraṃ tuṣāra-varṣoddhata-pravarṣa-ghana-dhārā-nipāta-samāhataṃ na kathañcic chāntim agamat |",
  "GK22vispancu:2391": "atha kecid vānarā vahni-kaṇa-sadṛśāni guñjā-phalāny avacitya vahni-vāñchayā phūtkurvantaḥ samantāt tasthuḥ |",
  "GK22vispancu:2392": "atha sucīmukho nāma pakṣī teṣāṃ taṃ vṛthāyāsamavalokya provāca-bhoḥ, sarve mūrkhā yūyam |",
  "GK22vispancu:2393": "naite vahni-kaṇāḥ guñjā-phalāni etāni |",
  "GK22vispancu:2394": "tat kiṃ vṛthā śrameṇa |",
  "GK22vispancu:2395": "naitasmāc chīta-rakṣā bhaviṣyati |",
  "GK22vispancu:2396": "tad anviṣyatāṃ kaścin nirvāto vana-pradeśo guhā giri-kandaraṃ vā |",
  "GK22vispancu:2397": "adyāpi sa-ṭopā medhā dṛśyante |",
  "GK22vispancu:2398": "atha teṣām ekatamo vṛddha-vānaras tam uvāca-bho mūrkha ! kiṃ tāvad anena vyāpāreṇa |",
  "GK22vispancu:2399": "tad gamyatām | uktaṃ ca-",
  "GK22vispancu:2400": "muhur vighnita-karmāṇaṃ dyūta-kāraṃ parājitam |",
  "GK22vispancu:2401": "nālāpayed viveka-jño yadīcchet siddhim ātmanaḥ ||Panc_1.418||",
  "GK22vispancu:2402": "tathā ca-",
  "GK22vispancu:2403": "ākheṭakaṃ vṛthākleśaṃ mūrkhaṃ vyasanasaṃsthitam |",
  "GK22vispancu:2404": "samālāpena yo yuṅkte sa gacchati parābhavam ||Panc_1.419||",
  "GK22vispancu:2405": "so 'pi tam anādṛtya bhūyo 'pi vānarān anavaratam āha-bhoḥ ! kiṃ vṛthā kleśena ?",
  "GK22vispancu:2406": "atha yāvad asau na kathañcit pralapan viramati tāvad ekena vānareṇa vyartha-śramatvāt kupitena pakṣābhyāṃ gṛhītvā śilāyām āsphālita uparataś ca |",
  "GK22vispancu:2407": "ato 'haṃ bravīmi-nānamyaṃ namate dāru ity ādi | tathā ca-",
  "GK22vispancu:2408": "upadeśo hi mūrkhāṇāṃ prakopāya na śāntaye |",
  "GK22vispancu:2409": "payaḥ-pānaṃ bhujaṅgānāṃ kevalaṃ viṣa-vardhanam ||Panc_1.420||",
  "GK22vispancu:2410": "anyac ca-",
  "GK22vispancu:2411": "upadeśo na dātavyo yādṛśe tādṛśe nare |",
  "GK22vispancu:2412": "paśya vānaramūrkheṇa sugṛhī nirgṛhīkṛtā ||Panc_1.421||",
  "GK22vispancu:2413": "damanaka āha-katham etat ?",
  "GK22vispancu:2414": "so 'bravīt-",
  "GK22vispancu:2415": "kathā 18",
  "GK22vispancu:2416": "kasmiṃścid vane śamī-vṛkṣa-śākhālambita-vasathaṃ kṛtvāraṇya-caṭaka-dampatī prativasataḥ sma |",
  "GK22vispancu:2417": "atha kadācit tayoḥ sukha-saṃsthayor hemanta-megho mandaṃ mandaṃ varṣitum ārabdhaḥ |",
  "GK22vispancu:2418": "atrāntare kaścic chākhā-mṛgo vātāsāra-samāhataḥ proddhūṣita-śarīro dantavīṇāṃ vādayan vepamānas tasyāḥ śamyā mūlam āsādyopaviṣṭaḥ |",
  "GK22vispancu:2419": "atha taṃ tādṛṣam avalokya caṭakā prāha-bho bhadra !",
  "GK22vispancu:2420": "hasta-pāda-samopeto dṛśyase puruṣākṛtiḥ |",
  "GK22vispancu:2421": "śītena bhidyase mūḍha kathaṃ na kuruṣe gṛham ||Panc_1.422||",
  "GK22vispancu:2422": "etac chrutvā tāṃ vānaraḥ sakopam āha-adhame kasmān na tvaṃ mauna-vratā bhavasi ?",
  "GK22vispancu:2423": "aho dhārṣṭyam asyāḥ |",
  "GK22vispancu:2424": "adya mām upahasati-",
  "GK22vispancu:2425": "sūcī-mukhi durācārā raṇḍā paṇḍita-vādinī |",
  "GK22vispancu:2426": "nāśaṅkate prajalpantī tat kim enāṃ na hanmy aham ||Panc_1.423||",
  "GK22vispancu:2427": "evaṃ pralapya tām āha-mugdhe ! kiṃ mama cintayā tava prayojanam ? uktaṃ ca-",
  "GK22vispancu:2428": "vācyaṃ śraddhā-sametasya pṛcchateś ca viśeṣataḥ |",
  "GK22vispancu:2429": "proktaṃ śraddhā-vihīnasya araṇya-ruditopamam ||Panc_1.424||",
  "GK22vispancu:2430": "tat kiṃ bahunā tāvat |",
  "GK22vispancu:2431": "kulāya-sthitayā tayā punar apy abhihitaḥ |",
  "GK22vispancu:2432": "sa tāvat tāṃ śamīm āruhya tasyāḥ kulāyaṃ śatadhā khaṇḍaśo 'karot |",
  "GK22vispancu:2433": "ato 'haṃ bravīmi-upadeśo na dātavyaḥ iti |",
  "GK22vispancu:2434": "tan mūrkha ! śikṣāpito 'pi na śikṣitas tvam |",
  "GK22vispancu:2435": "athavā na te doṣo 'sti, yataḥ sādhoḥ śikṣā guṇāya sampadyate, nāsādhoḥ | uktaṃ ca-",
  "GK22vispancu:2436": "kiṃ karoty eva pāṇḍityam asthāne viniyojitam |",
  "GK22vispancu:2437": "andhakāra-praticchanne ghaṭe dīpa ivāhitaḥ ||Panc_1.425||",
  "GK22vispancu:2438": "tad-vyartha-pāṇḍityam āśritya mama vacanam aśṛṇvann ātmanaḥ śāntim api vetsi |",
  "GK22vispancu:2439": "tan nūnam apajātas tvam | uktaṃ ca-",
  "GK22vispancu:2440": "jātaḥ putro 'nujātaś ca atijātas tathaiva ca |",
  "GK22vispancu:2441": "apajātaś ca loke'smin mantavyāḥ śāstra-vedibhiḥ ||Panc_1.426||",
  "GK22vispancu:2442": "mātṛ-tulya-guṇo jātas tv anujātaḥ pituḥ samaḥ |",
  "GK22vispancu:2443": "atijāto 'dhikas tasmād apajāto 'dhamādhamaḥ ||Panc_1.427||",
  "GK22vispancu:2444": "apy ātmano vināśaṃ gaṇayati na khalaḥ para-vyasana-hṛṣṭaḥ |",
  "GK22vispancu:2445": "prāyo mastaka-nāśe samara-mukhe nṛtyati kabandhaḥ ||Panc_1.428||",
  "GK22vispancu:2446": "aho, sādhv idam ucyate-",
  "GK22vispancu:2447": "dharma-buddhiḥ kubuddhiś ca dvāv etau viditau mama |",
  "GK22vispancu:2448": "putreṇa vyartha-pāṇḍityāt pitā dhūmena ghātitaḥ ||Panc_1.429||",
  "GK22vispancu:2449": "damanaka āha--katham etat ?",
  "GK22vispancu:2450": "so 'bravīt-",
  "GK22vispancu:2451": "kathā 20",
  "GK22vispancu:2452": "kṛṣṇa-sarpa-kathā",
  "GK22vispancu:2453": "kasmiṃścid deśe dharmabuddhiḥ pāpabuddhiś ca dve mitre prativasataḥ |",
  "GK22vispancu:2454": "atha kadācit pāpabuddhinā cintitaṃ yad-ahaṃ tāvan mūrkho dāridryopetaś ca |",
  "GK22vispancu:2455": "tad enaṃ dharmabuddhim ādāya deśāntaraṃ gatvā asyāśrayeṇārthopārjanāṃ kṛtvainam api vañcayitvā sukhībhavāmi |",
  "GK22vispancu:2456": "athānyasminn ahani pāpabuddhir dharmabuddhiṃ prāha-bho mitra ! vārdhaka-bhāve kiṃ tv ātma-viceṣṭitaṃ smarasi |",
  "GK22vispancu:2457": "deśāntaram adṛṣṭvā kāṃ śiṣṭa-janasya vārttāṃ kathayiṣyasi ? uktaṃ ca-",
  "GK22vispancu:2458": "deśāntareṣu bahu-vidha-bhāṣā-veṣādi yena na jñātam |",
  "GK22vispancu:2459": "bhramatā dharaṇī-pīṭhe tasya phalaṃ janmano vyartham ||Panc_1.430||",
  "GK22vispancu:2460": "tathā ca-",
  "GK22vispancu:2461": "vidyāṃ vittaṃ śilpaṃ tāvan nāpnoti mānavaḥ samyak |",
  "GK22vispancu:2462": "yāvad vrajati na bhūmau deśād deśāntaraṃ hṛṣṭaḥ ||Panc_1.431||",
  "GK22vispancu:2463": "atha tasya tad-vacanam ākarṇya prahṛṣṭa-manās tenaiva saha guru-janānujñātaḥ śubhe'hani deśāntaraṃ prasthitaḥ |",
  "GK22vispancu:2464": "tatra ca dharmabuddhi-prabhāveṇa bhramatā pāpabuddhinā prabhūtataraṃ vittam āsāditam |",
  "GK22vispancu:2465": "tataś ca tau dvāv api prabhūtopārjita-dravyau prahṛṣṭau sva-gṛhaṃ praty autsukyena prasthitau | uktaṃ ca-",
  "GK22vispancu:2466": "prāpta-vidyārtha-śilpānāṃ deśāntara-nivāsinām |",
  "GK22vispancu:2467": "krośa-mātro 'pi bhū-bhāgaḥ śata-yojanavad bhavet ||Panc_1.432||",
  "GK22vispancu:2468": "atha sva-sthāna-samīpa-vartinā pāpabuddhinā dharmabuddhir abhihitaḥ-bhadra ! na sarvam etad dhanaṃ gṛhaṃ prati netuṃ yujyate |",
  "GK22vispancu:2469": "yataḥ kuṭumbino bāndhavāś ca prārthayiṣyante |",
  "GK22vispancu:2470": "tad atraiva vana-gahane kvāpi bhūmau nikṣipya kiñcin mātram ādāya gṛhaṃ praviśāvaḥ |",
  "GK22vispancu:2471": "bhūyo 'pi prayojane sañjāte tan-mātraṃ sametyāsmāt sthānān neṣyāvaḥ | uktaṃ ca-",
  "GK22vispancu:2472": "na vittaṃ darśayet prājñaḥ kasyacit svalpam apy aho |",
  "GK22vispancu:2473": "muner api yatas tasya darśanāc calate manaḥ ||Panc_1.433||",
  "GK22vispancu:2474": "tathā ca-",
  "GK22vispancu:2475": "yathāmiṣaṃ jale matsyair bhakṣyate śvāpadair bhuvi |",
  "GK22vispancu:2476": "ākāśe pakṣibhiś caiva tathā sarvatra vittavān ||Panc_1.434||",
  "GK22vispancu:2477": "tad ākarṇya dharmabuddhir āha-bhadra evaṃ kriyatām |",
  "GK22vispancu:2478": "tathānuṣṭhite dvāv api tau sva-gṛhaṃ gatvā sukhena saṃsthitavantau |",
  "GK22vispancu:2479": "athānyasminn ahani pāpabuddhir niśīthe'ṭavyāṃ gatvā tat sarvaṃ vittaṃ samādāya gartaṃ pūrayitvā sva-bhavanaṃ jagāma |",
  "GK22vispancu:2480": "athānyedyur dharmabuddhiṃ sametya provāca-sakhe bahu-kuṭumbā vayaṃ vittābhāvāt sīdāmaḥ |",
  "GK22vispancu:2481": "tad gatvā tatra sthāne kiṃcin mātraṃ dhanam ānayāvaḥ |",
  "GK22vispancu:2482": "so 'bravīt-bhadra, evaṃ kriyatām |",
  "GK22vispancu:2483": "atha dvāv api gatvā tat sthānaṃ yāvat khanatas tāvad riktaṃ bhāṇḍaṃ dṛṣṭavantau |",
  "GK22vispancu:2484": "atrāntare pāpabuddhiḥ śiras tāḍayan provāca-bho dharmabuddhe ! tvayā hṛtam etad dhanaṃ, nānyena |",
  "GK22vispancu:2485": "yato bhūyo 'pi gartāpūraṇaṃ kṛtam |",
  "GK22vispancu:2486": "tat prayaccha me tasyārdham |",
  "GK22vispancu:2487": "anyathāhaṃ rāja-kule nivedayiṣyāmi |",
  "GK22vispancu:2488": "sa āha-bho durātman ! mā maivaṃ vada |",
  "GK22vispancu:2489": "dharmabuddhiḥ khalv aham |",
  "GK22vispancu:2490": "naitac caura-karma karomi | uktaṃ ca-",
  "GK22vispancu:2491": "mātṛvat para-dārāṇi para-dravyāṇi loṣṭavat |",
  "GK22vispancu:2492": "ātmavat sarva-bhūtāni vīkṣante dharma-buddhayaḥ\u0002 ||Panc_1.435||",
  "GK22vispancu:2493": "evaṃ dvāv api vivadamānau dharmādhikāriṇaṃ gatau ? procatuś ca parasparaṃ dūṣayantau |",
  "GK22vispancu:2494": "atha dharmādhikaraṇādhiṣṭhita-puruṣair divyārthaṃ yāvan niyojitau tāvat pāpabuddhir āha-",
  "GK22vispancu:2495": "aho na samyag-dṛṣṭo nyāyaḥ | uktaṃ ca-",
  "GK22vispancu:2496": "vivāde anviṣyate patraṃ tad-abhāve'pi sākṣiṇaḥ |",
  "GK22vispancu:2497": "sākṣy abhāvāt tato divyaṃ pravadanti manīṣiṇaḥ ||Panc_1.436||",
  "GK22vispancu:2498": "tad atra viṣaye mama vṛkṣa-devatāḥ sākṣi-bhūtās tiṣṭhanti |",
  "GK22vispancu:2499": "tā apy āvayor ekataraṃ cauraṃ sādhuṃ vā kariṣyanti |",
  "GK22vispancu:2500": "atha taiḥ sarvair abhihitam-bho yuktam uktaṃ bhavatā | uktaṃ ca-",
  "GK22vispancu:2501": "antyajo 'pi yadā sākṣī vivāde samprajāyate |",
  "GK22vispancu:2502": "na tatra yujyate divyaṃ kiṃ punar vana-devatāḥ ||Panc_1.437||",
  "GK22vispancu:2503": "tad asmākam apy atra viṣaye mahat kautūhalam vartate |",
  "GK22vispancu:2504": "pratyūṣa-samaye yuvābhyām apy asmābhiḥ saha tatra vanoddeśe gantavyam iti |",
  "GK22vispancu:2505": "etasminn antare pāpabuddhiḥ sva-gṛhaṃ gatvā sva-janakam uvāca-tāta,",
  "GK22vispancu:2506": "prabhūto 'yaṃ mayārtho dharmabuddheś coritaḥ |",
  "GK22vispancu:2507": "sa ca tava vacanena pariṇatiṃ gacchati |",
  "GK22vispancu:2508": "anyathāsmākaṃ prāṇaiḥ saha yāsyati |",
  "GK22vispancu:2509": "sa āha-vatsa, drutaṃ vada yena procya tad dravyaṃ sthiratāṃ nayāmi |",
  "GK22vispancu:2510": "pāpabuddhir āha-tāta, asti tat-pradeśe mahā-śamī |",
  "GK22vispancu:2511": "tasyāṃ mahat koṭaram asti |",
  "GK22vispancu:2512": "tatra tvaṃ sāṃpratam eva praviśa |",
  "GK22vispancu:2513": "tataḥ prabhāte yadāhaṃ satya-śrāvaṇaṃ karomi, tadā tvayā vācyaṃ yad dharmabuddhiś caura iti |",
  "GK22vispancu:2514": "tathānuṣṭhite pratyūṣe snātvā pāpabuddhiḥ dharmabuddhi-puraḥ-saro dharmādhikaraṇakaiḥ\u0002 saha tāṃ śamīm abhyetya tāra-svareṇa provāca |",
  "GK22vispancu:2515": "ādityacandrāv anilo 'nalaś ca",
  "GK22vispancu:2516": "dyaur bhūmir āpo hṛdayaṃ yamaś ca | ahaś ca rātriś ca ubhe ca sandhye",
  "GK22vispancu:2517": "dharmo hi jānāti narasya vṛttam ||Panc_1.438||",
  "GK22vispancu:2518": "bhagavati vana-devate ! āvayor madhye yaś caura tat kathayata |",
  "GK22vispancu:2519": "atha pāpabuddhi-pitā śamī-koṭara-sthaḥ provāca-bho, dharmabuddhinā hṛtam etad dhanam |",
  "GK22vispancu:2520_0": "tad ākarṇya sarve te rāja-puruṣā vismayotphulla-locanā yāvad dharmabuddher vitta-haraṇocitaṃ",
  "GK22vispancu:2520_1": "nigrahaṃ śāstra-dṛṣṭyāvalokayanti tāvad dharmabuddhinā tac chamī-koṭaraṃ vahni-bhojya-dravyaiḥ",
  "GK22vispancu:2520_2": "pariveṣṭya vahninā sandīpitam |",
  "GK22vispancu:2521": "atha jvalati tasmin śamī-koṭare'rdha-dagdha-śarīraḥ sphuṭitekṣaṇaḥ karuṇaṃ paridevayan pāpabuddhi-pitā niścakrāma |",
  "GK22vispancu:2522": "tataś ca taiḥ sarvaiḥ pṛṣṭaḥ-bho kim idam ?",
  "GK22vispancu:2523": "ity ukte idaṃ sarvaṃ kukṛtyaṃ pāpabuddheḥ kāraṇāj jātam ity uktvā mṛtaḥ |",
  "GK22vispancu:2524": "tatas te rāja-puruṣāḥ pāpabuddhiṃ śamī-śākhāyāṃ pratilambya dharmabuddhiṃ praśaṃsyedam ūcuḥ-",
  "GK22vispancu:2525": "aho sādhv idam ucyate-",
  "GK22vispancu:2526": "upāyaṃ cintayet prājñas tathāpāyam api cintayet |",
  "GK22vispancu:2527": "paśyato baka-mūrkhasya nakulair bhakṣitāḥ sutāḥ ||Panc_1.439||",
  "GK22vispancu:2528": "dharma-buddhiḥ prāha-katham etat ?",
  "GK22vispancu:2529": "te procuḥ-",
  "GK22vispancu:2530": "kathā 21",
  "GK22vispancu:2531": "jīrṇadhana-nāma-vaṇik-putra-kathā",
  "GK22vispancu:2532": "asti kasmiṃścid vanoddeśe bahu-baka-sanātho vaṭa-pādapaḥ |",
  "GK22vispancu:2533": "tasya koṭare kṛṣṇa-sarpaḥ prativasati sma |",
  "GK22vispancu:2534": "sa ca baka-bālakān ajāta-pakṣān api sadaiva bhakṣayan kālaṃ nayati |",
  "GK22vispancu:2535": "athaiko bakas tena bhakṣitāny apatyāni dṛṣṭvā śiśu-vairāgyāt saras-tīram āsādya bāṣpa-pūraita-nayano 'dho-mukhas tiṣṭhati |",
  "GK22vispancu:2536": "taṃ ca tādṛk-ceṣṭitam avalokya kulīrakaḥ provāca-māma kim evaṃ rudyate bhavatādya ?",
  "GK22vispancu:2537": "sa āha-bhadra kiṃ karomi ? mama manda-bhāgyasya bālakāḥ koṭara-nivāsinā sarpeṇa bhakṣitāḥ |",
  "GK22vispancu:2538": "tad-duḥkha-duḥkhito 'haṃ rodimi |",
  "GK22vispancu:2539": "tat kathaya me yady asti kaścid upāyas tad-vināśāya |",
  "GK22vispancu:2540": "tad ākarṇya kulīrakaś cintayāmāsa-ayaṃ tāvad asmat-sahaja-vairī |",
  "GK22vispancu:2541": "tathopadeśaṃ prayacchāmi satyānṛtaṃ yathānye'pi bakāḥ sarve saṅkṣayam āyānti | uktaṃ ca-",
  "GK22vispancu:2542": "navanīta-samāṃ vāṇīṃ kṛtvā cittaṃ tu nirdayam |",
  "GK22vispancu:2543": "tathā prabodhyate śatruḥ sānvayo mriyate yathā ||Panc_1.440||",
  "GK22vispancu:2544": "āha ca-māma,",
  "GK22vispancu:2545": "yady evaṃ tan matsya-māṃsa-khaṇḍāni nakulasya bila-dvārāt sarpa-koṭaraṃ yāvat prakṣipa yathā nakulas tan-mārgeṇa gatvā taṃ duṣṭa-sarpaṃ vināśayati |",
  "GK22vispancu:2546": "atha tathānuṣṭhite matsya-māṃsānusāriṇā nakulena taṃ kṛṣṇa-sarpaṃ nihatya te'pi tad-vṛkṣāśrayāḥ sarve bakāś ca śanaiḥ śanair bhakṣitāḥ |",
  "GK22vispancu:2547": "ato vayaṃ brūmaḥ-upāyaṃ cintayed iti |",
  "GK22vispancu:2548": "evaṃ mūḍha ! tvayāpy apāyaś cintito nopāyaḥ pāpa-buddhivat |",
  "GK22vispancu:2549": "tan na bhavasi tvaṃ sajjanaḥ |",
  "GK22vispancu:2550": "kevalaṃ pāpa-buddhir asi |",
  "GK22vispancu:2551": "jñāto mayā svāminaḥ prāṇa-sandehānayanāt |",
  "GK22vispancu:2552": "prakaṭīkṛtaṃ tvayā svayam evātmano duṣṭatvaṃ kauṭilyaṃ ca |",
  "GK22vispancu:2553": "athavā sādhv idam ucyate-",
  "GK22vispancu:2554": "yatnād api kaḥ paśyec chikhinām āhāra-niḥsaraṇa-mārgam |",
  "GK22vispancu:2555": "yadi jalada-dhvani-muditās ta eva mūḍhā na nṛtyeyuḥ ||Panc_1.441||",
  "GK22vispancu:2556": "yadi tvaṃ svāminam enāṃ daśāṃ nayasi tad asmad-vidhasya kā gaṇanā ?",
  "GK22vispancu:2557": "tasmān mamāsannena bhavatā na bhāvyam | uktaṃ ca-",
  "GK22vispancu:2558": "tulāṃ loha-sahasrasya yatra khādanti mūṣakāḥ |",
  "GK22vispancu:2559": "rājaṃs tatra harec chyeno bālakaṃ nātra saṃśayaḥ ||Panc_1.442||",
  "GK22vispancu:2560": "damanaka āha--katham etat ?",
  "GK22vispancu:2561": "so 'bravīt-",
  "GK22vispancu:2562": "kathā 22",
  "GK22vispancu:2563": "jīrṇadhana-nāma-vaṇik-putra-kathā",
  "GK22vispancu:2564": "asti kasmiṃścid adhiṣṭhāne jīrṇadhano nāma vaṇik-putraḥ |",
  "GK22vispancu:2565": "sa ca dravya-kṣayād deśāntara-gamana-manā vyacintayat-",
  "GK22vispancu:2566": "yatra deśe atha vā sthāne bhogān bhuktvā svavīryataḥ |",
  "GK22vispancu:2567": "tasmin vibhavahīno yo vaset sa puruṣādhamaḥ ||Panc_1.443||",
  "GK22vispancu:2568": "tathā ca-",
  "GK22vispancu:2569": "yenāhaṃkārayuktena ciraṃ vilasitaṃ purā |",
  "GK22vispancu:2570": "dīnaṃ vadati tatraiva yaḥ pareṣāṃ sa ninditaḥ ||Panc_1.444||",
  "GK22vispancu:2571": "tasya ca gṛhe sahasra-loha-bhāra-ghaṭitā pūrva-puruṣopārjitā tulāsīt |",
  "GK22vispancu:2572": "tāṃ ca kasyacid chreṣṭino gṛhe nikṣepa-bhūtāṃ kṛtvā deśāntaraṃ prasthitaḥ |",
  "GK22vispancu:2573": "tataḥ suciraṃ kālaṃ deśāntaraṃ yathecchayā bhrāntvā punaḥ sva-puram āgatya taṃ śreṣṭhinam uvāca-bhoḥ śreṣṭhin ! dīyatāṃ me sā nikṣepa-tulā |",
  "GK22vispancu:2574": "sa āha-bho ! nāsti sā tvadīyā tulā | mūṣikair bhakṣitā |",
  "GK22vispancu:2575": "jīrṇadhana āha-bhoḥ śreṣṭhin ! nāsti doṣas te yadi mūṣikair bhakṣiteti |",
  "GK22vispancu:2576": "īdṛg evāyaṃ saṃsāraḥ |",
  "GK22vispancu:2577": "na kiṃcid atra śāśvatam asti |",
  "GK22vispancu:2578": "param ahaṃ nadyāṃ snānārthaṃ gamiṣyāmi |",
  "GK22vispancu:2579": "tat tvam ātmīyaṃ śiśum enaṃ dhanadeva-nāmānaṃ mayā saha snānopakaraṇa-hastaṃ preṣayeti |",
  "GK22vispancu:2580": "so 'pi caurya-bhayāt tasya śaṅkitaḥ sva-putram uvāca-vatsa,",
  "GK22vispancu:2581": "pitṛvyo 'yaṃ tava snānārthaṃ nadyāṃ yāsyati |",
  "GK22vispancu:2582": "tad gamyatām anena sārdhaṃ snānopakaraṇam ādāyeti |",
  "GK22vispancu:2583": "aho sādhv idam ucyate-",
  "GK22vispancu:2584": "na bhaktyā kasyacit ko 'pi priyaṃ prakurute naraḥ |",
  "GK22vispancu:2585": "muktvā bhayaṃ pralobhaṃ vā kārya-kāraṇam eva vā ||Panc_1.445||",
  "GK22vispancu:2586": "tathā ca-",
  "GK22vispancu:2587": "atyādaro bhaved yatra kārya-kāraṇa-varjitaḥ |",
  "GK22vispancu:2588": "tatra śaṅkā prakartavyā pariṇāme'sukhāvahā ||Panc_1.446||",
  "GK22vispancu:2589": "athāsau vaṇik-śiśuḥ snānopakaraṇam ādāya prahṛṣṭa-manās tenābhyāgatena saha prasthitaḥ |",
  "GK22vispancu:2590": "tathānuṣṭhite vaṇik snātvā taṃ śiśuṃ nadī-guhāyāṃ prakṣipya tad-dvāraṃ bṛhac-chilayācchādya satvaraṃ gṛham āgataḥ |",
  "GK22vispancu:2591": "pṛṣṭaś ca tena vaṇijā-bho 'bhyāgata tat kathyatāṃ kutra me śiśur yas tvayā saha nadīṃ gataḥ iti |",
  "GK22vispancu:2592": "sa āha-nadī-taṭāt sa śyenena hṛta iti |",
  "GK22vispancu:2593": "śreṣṭhy āha-mithyā-vādin ! kiṃ kvacic chyeno bālaṃ hartuṃ śaknoti ?",
  "GK22vispancu:2594": "tat samarpaya me sutam, anyathā rāja-kule nivedayiṣyāmīti |",
  "GK22vispancu:2595": "sa āha-bhoḥ satyavādin ! yathā śyeno bālaṃ na nayati tathā mūṣikā api loha-bhāra-ghaṭitāṃ tulāṃ na bhakṣayanti |",
  "GK22vispancu:2596": "tad arpaya me tulāṃ yadi dārakeṇa prayojanam |",
  "GK22vispancu:2597": "evaṃ vivadamānau dvāv api rāja-kulaṃ gatau |",
  "GK22vispancu:2598": "tatra śreṣṭhī tāra-svareṇa provāca-bho 'brahmaṇyam abrahmaṇyam | mama śiśur anena caureṇāpahṛtaḥ |",
  "GK22vispancu:2599": "atha dharmādhikāriṇas tam ūcuḥ-bhoḥ samarpyatāṃ śreṣṭhi-sutaḥ |",
  "GK22vispancu:2600": "sa āha-kiṃ karomi ? paśyato me nadī-taṭāc chyenenāpahṛtaḥ śiśuḥ |",
  "GK22vispancu:2601": "tac chrutvā te procuḥ-bho na satyam abhihitaṃ bhavatā | kiṃ śyenaḥ śiśuṃ hartuṃ samartho bhavati ?",
  "GK22vispancu:2602": "sa āha-bho bhoḥ śrūyatāṃ mad-vacaḥ |",
  "GK22vispancu:2603": "tulāṃ loha-sahasrasya yatra khādanti mūṣikāḥ |",
  "GK22vispancu:2604": "rājaṃs tatra harec chyeno bālakaṃ nātra saṃśayaḥ ||Panc_1.447||",
  "GK22vispancu:2605": "te procuḥ-katham etat ?",
  "GK22vispancu:2606": "tataḥ śreṣṭhī sabhyānām agre sarvaṃ vṛttāntaṃ nivedayāmāsa |",
  "GK22vispancu:2607": "tatas tair vihasya dvāv api tau parasparaṃ sambodhya tulā-śiśu-pradānena santoṣitau |",
  "GK22vispancu:2608": "***********************************************************************",
  "GK22vispancu:2609": "ato 'haṃ bravīmi-tulāṃ loha-sahasrasya iti |",
  "GK22vispancu:2610": "tan mūrkha ! sañjīvaka-prasādam asahamānena tvayaitat kṛtam | aho sādhv idam ucyate-",
  "GK22vispancu:2611": "prāyeṇātra kulānvitaṃ kukulajāḥ śrī-vallabhaṃ durbhagā",
  "GK22vispancu:2612": "dātāraṃ kṛpaṇā ṛjūn anṛjavo vitte sthitaṃ nirdhanāḥ |",
  "GK22vispancu:2613": "vairūpyopahṛtāś ca kānta-vapuṣaṃ dharmāśrayaṃ pāpino",
  "GK22vispancu:2614": "nānā-śāstra-vicakṣaṇaṃ ca puruṣaṃ nindanti mūrkhāḥ sadā ||Panc_1.448||",
  "GK22vispancu:2615": "tathā ca-",
  "GK22vispancu:2616": "mūrkhāṇāṃ paṇḍitā dveṣyā nirdhanānāṃ mahādhanāḥ |",
  "GK22vispancu:2617": "vratinaḥ pāpa-śīlānām asatīnāṃ kula-striyaḥ ||Panc_1.449||",
  "GK22vispancu:2618": "tan mūrkha tvayā hitam apy ahitaṃ kṛtam | uktaṃ ca-",
  "GK22vispancu:2619": "paṇḍito 'pi varaṃ śatrur na mūrkho hita-kārakaḥ |",
  "GK22vispancu:2620": "vānareṇa hato rājā viprāś cīreṇa rakṣitāḥ ||Panc_1.450||",
  "GK22vispancu:2621": "damanaka āha--katham etat ?",
  "GK22vispancu:2622": "so 'bravīt-",
  "GK22vispancu:2623": "kathā 23",
  "GK22vispancu:2624": "kasyacid rājño nityaṃ vānaro 'tibhakti-paro 'ṅga-sevako 'ntaḥ-pure apy apratiṣiddha-prasaro 'tiviśvāsa-sthānam abhūt |",
  "GK22vispancu:2625": "ekadā rājño nidrāṃ gatasya vānare vyajanaṃ nītvā vāyuṃ vidadhati rājño vakṣaḥ-sthalopari makṣikopaviṣṭā |",
  "GK22vispancu:2626": "vyajanena muhur muhur niṣidhyamānāpi punaḥ punas tatra evopaviśati |",
  "GK22vispancu:2627": "tatas tena svabhāva-capalena mūrkheṇa vānareṇa kruddhena satā tīkṣṇaṃ khaḍgam ādāya tasyā upari prahāro vihitaḥ |",
  "GK22vispancu:2628": "tato makṣikoḍḍīya gatā, paraṃ tena śita-dhāreṇāsinā rājño vakṣo dvidhā jātaṃ rājā mṛtaś ca |",
  "GK22vispancu:2629": "tasmāc cirāyur icchatā nṛpeṇa mūrkho 'nucaro na rakṣaṇīyaḥ |",
  "GK22vispancu:2630": "aparam ekasmin nagare ko 'pi vipro mahā-vidvān paraṃ pūrva-janma-yogena cauro vartate |",
  "GK22vispancu:2631": "tasmin pure'nya-deśād āgatāṃś caturo viprān bahūni vastūni vikrīṇato dṛṣṭvā cintitavān-aho kenopāyenaiṣāṃ dhanaṃ labhe |",
  "GK22vispancu:2632": "iti vicintya teṣāṃ puro 'nekāni śāstroktāni subhāṣitāni cātipriyāṇi madhurāṇi vacanāni jalpatā teṣāṃ manasi viśvāsam utpādya sevā kartum ārabdhā |",
  "GK22vispancu:2633": "athavā sādhv idam ucyate-",
  "GK22vispancu:2634": "asatī bhavati salajjā kṣāraṃ nīraṃ ca śītalaṃ bhavati |",
  "GK22vispancu:2635": "dambhī bhavati vivekī priyavaktā bhavati dhūrtajanaḥ ||Panc_1.451||",
  "GK22vispancu:2636": "atha tasmin sevāṃ kurvati tair vipraiḥ sarva-vastūni vikrīya bahu-mūlyāni ratnāni krītāni |",
  "GK22vispancu:2637": "tatas tāni jaṅghā-madhye tat-samakṣaṃ prakṣipya sva-deśaṃ prati gantum udyamo vihitaḥ |",
  "GK22vispancu:2638": "tataḥ sa dhūrta-vipras tān viprān gantum udyatān prekṣya cintā-vyākulita-manāḥ saṃjātaḥ-",
  "GK22vispancu:2639": "aho dhanam etan na kiṃcin mama caṭitam |",
  "GK22vispancu:2640": "athaibhiḥ saha yāmi |",
  "GK22vispancu:2641": "pathi kvāpi viṣaṃ dattvaitān nihatya sarva-ratnāni gṛhṇāmi |",
  "GK22vispancu:2642": "iti vicintya teṣām agre sa-karuṇaṃ vilapyedam āha-bho mitrāṇi ! yūyaṃ mām ekākinaṃ muktvā gantum udyatāḥ |",
  "GK22vispancu:2643": "tan me mano bhavadbhiḥ saha sneha-pāśena baddhaṃ bhavad-viraha-nāmnaivākulaṃ sañjātaṃ yathā dhṛtiṃ kvāpi na dhatte |",
  "GK22vispancu:2644": "yūyam anugrahaṃ vidhāya sahāya-bhūtaṃ mām api sahaiva nayata |",
  "GK22vispancu:2645": "tad-vacaḥ śrutvā te karuṇārdra-cittās tena samam eva sva-deśaṃ prati prasthitāḥ |",
  "GK22vispancu:2646": "athādhvani teṣāṃ pañcānām api pallī-pura-madhye vrajatāṃ dhvāṅkṣāḥ kathayitum ārabdhāḥ-re re kirātāḥ ! dhāvata dhāvata |",
  "GK22vispancu:2647": "sa-pāda-lakṣa-dhanino yānti |",
  "GK22vispancu:2648": "etān nihatya dhanaṃ nayata |",
  "GK22vispancu:2649": "tataḥ kirātair dhvāṅkṣa-vacanam ākarṇya satvaraṃ gatvā te viprā laguḍa-prahārair jarjarī-kṛtya vastrāṇi mocayitvā vilokitāḥ,",
  "GK22vispancu:2650": "paraṃ dhanaṃ kiṃcin na labdham |",
  "GK22vispancu:2651": "tadā taiḥ kirātair abhihitam-bhoḥ pānthāḥ ! purā kadāpi dhvāṅkṣa-vacanam anṛtaṃ nāsīt |",
  "GK22vispancu:2652": "tato bhavatāṃ saṃnidhau kvāpi dhanaṃ vidyate tad arpayata |",
  "GK22vispancu:2653": "anyathā sarveṣām api vadhaṃ vidhāya carma vidārya pratyaṅgaṃ prekṣya dhanaṃ neṣyāmaḥ |",
  "GK22vispancu:2654": "tadā teṣām īdṛśaṃ vacanam ākarṇya caura-vipreṇa manasi cintitam-yadaiṣāṃ viprāṇāṃ vadhaṃ vidhāyāṅgaṃ vilokya ratnāni neṣyanti,",
  "GK22vispancu:2655": "tadāpi māṃ vadhiṣyanti tato 'haṃ pūrvam evātmānam aratnaṃ samarpyaitān muñcāmi | uktaṃ ca-",
  "GK22vispancu:2656": "mṛtyor bibheṣi kiṃ bāla na sa bhītaṃ vimuñcati |",
  "GK22vispancu:2657": "adya vābda-śatānte vā mṛtyur vai prāṇināṃ dhruvaḥ ||Panc_1.452||",
  "GK22vispancu:2658": "tathā ca-",
  "GK22vispancu:2659": "gavārthe brāhmaṇārthe ca prāṇa-tyāgaṃ karoti yaḥ |",
  "GK22vispancu:2660": "sūryasya maṇḍalaṃ bhittvā sa yāti paramāṃ gatim ||Panc_1.453||",
  "GK22vispancu:2661": "iti niścityābhihitaṃ-bhoḥ kirātāḥ ! yady evaṃ tato māṃ pūrvaṃ nihatya vilokayata |",
  "GK22vispancu:2662": "tatas tais tathānuṣṭhite taṃ dhana-rahitam avalokyāpare catvāro 'pi muktāḥ |",
  "GK22vispancu:2663": "***********************************************************************",
  "GK22vispancu:2664": "ato 'haṃ bravīmi-paṇḍito 'pi varaṃ śatruḥ iti |",
  "GK22vispancu:2665": "athaivaṃ saṃvadatoḥ sañjīvakaḥ kṣaṇam ekaṃ pīṅgalakena saha yuddhaṃ kṛtvā tasya khara-nakhara-prahārābhihito gatāsur vasundharā-pīṭhe nipapāta |",
  "GK22vispancu:2666": "atha taṃ gatāsum avalokya piṅgalakas tad-guṇa-smaraṇārdra-hṛdayaḥ provāca-bhoḥ,",
  "GK22vispancu:2667": "ayuktaṃ mayā pāpena kṛtaṃ sañjīvakaṃ vyāpādayatā |",
  "GK22vispancu:2668": "yato viśvāsa-ghātād anyan nāsti pāpataraṃ karma | uktaṃ ca-",
  "GK22vispancu:2669": "mitra-drohī kṛtaghnaś ca yaś ca viśvāsa-ghātakaḥ |",
  "GK22vispancu:2670": "te narā narakaṃ yānti yāvac candra-divākarau ||Panc_1.454||",
  "GK22vispancu:2671": "bhūmi-kṣaye rāja-vināśa eva",
  "GK22vispancu:2672": "bhṛtyasya vā buddhimato vināśe |",
  "GK22vispancu:2673": "no yuktam uktaṃ hy anayoḥ samatvaṃ",
  "GK22vispancu:2674": "naṣṭāpi bhūmiḥ sulabhā na bhṛtyāḥ ||Panc_1.455||",
  "GK22vispancu:2675": "tathā mayā sabhā-madhye sa sadaiva praśaṃsitaḥ | tat kiṃ kathayiṣyāmi teṣām agrataḥ | uktaṃ ca-",
  "GK22vispancu:2676": "ukto bhavati yaḥ pūrvaṃ guṇavān iti saṃsadi |",
  "GK22vispancu:2677": "na tasya doṣo vaktavyaḥ pratijñā-bhaṅga-bhīruṇā ||Panc_1.456||",
  "GK22vispancu:2678": "evaṃ-vidhaṃ pralapantaṃ damanakaḥ sametya saharṣam idam āha-deva,",
  "GK22vispancu:2679": "kātaratamas tavaiṣa nyāyo yad droha-kāriṇaṃ śaṣpa-bhujaṃ hatvetthaṃ śocasi |",
  "GK22vispancu:2680": "tan naitad upapannaṃ bhūbhujām | uktaṃ ca-",
  "GK22vispancu:2681": "pitā vā yadi vā bhrātā putro bhāryāthavā suhṛt |",
  "GK22vispancu:2682": "prāṇa-drohaṃ yadā gacched dhantavyo nāsti pātakam ||Panc_1.457||",
  "GK22vispancu:2683": "tathā ca-",
  "GK22vispancu:2684": "rājā ghṛṇī brāhmaṇaḥ sarva-bhakṣī",
  "GK22vispancu:2685": "strī cātrapā duṣṭamatiḥ sahāyaḥ |",
  "GK22vispancu:2686": "preṣyaḥ pratīpo 'dhikṛtaḥ prasādī",
  "GK22vispancu:2687": "tyājyā amī yaś ca kṛtaṃ na vetti ||Panc_1.458||",
  "GK22vispancu:2688": "api ca-",
  "GK22vispancu:2689": "satyānṛtā ca paruṣā priya-vādinī ca",
  "GK22vispancu:2690": "hiṃsrā dayālur api cārtha-parā vadānyā |",
  "GK22vispancu:2691": "bhūri-vyathā pracura-vitta-samāgamā ca",
  "GK22vispancu:2692": "veśyāṅganeva nṛpa-nītir aneka-rūpā ||Panc_1.459||",
  "GK22vispancu:2693": "api ca-",
  "GK22vispancu:2694": "akṛtopadravaḥ kaścin mahān api na pūjyate |",
  "GK22vispancu:2695": "pūjayanti narā nāgān na tārkṣyaṃ nāga-ghātinam ||Panc_1.460||",
  "GK22vispancu:2696": "tathā ca-",
  "GK22vispancu:2697": "aśocyān anvaśocas tvaṃ prajñā-vādāṃś ca bhāṣase |",
  "GK22vispancu:2698": "gatāsūn agatāsūṃś ca nānuśocanti paṇḍitāḥ ||Panc_1.461||",
  "GK22vispancu:2699": "evaṃ tena sambodhitaḥ piṅgalakaḥ sañjīvaka-śokaṃ tyaktvā damanaka-sācivyena rājyam akarot |",
  "GK22vispancu:2700": "iti śrī-viṣṇu-śarma-viracite pañcatantre",
  "GK22vispancu:2701": "mitra-bhedo nāma",
  "GK22vispancu:2702": "prathamaṃ tantram",
  "GK22vispancu:2703": "||1||",
  "GK22vispancu:2704": "***********************************************************************",
  "GK22vispancu:2705": "atha mitra-samprāptiḥ",
  "GK22vispancu:2706": "athedam ārabhyate mitra-samprāptir nāma dvitīyaṃ tantram | yasyāyam ādyaḥ ślokaḥ-",
  "GK22vispancu:2707": "asādhanā api prājñā buddhimanot bahu-śrutāḥ |",
  "GK22vispancu:2708": "sādhayanty āśu kāryāṇi kākākhu-mṛga-kūrmavat ||Panc_2.1||",
  "GK22vispancu:2709": "tad yathānuśrūyate-",
  "GK22vispancu:2710": "prastāvanā-kathā",
  "GK22vispancu:2711": "laghupatanaka-citragrīva-vṛttāntaḥ",
  "GK22vispancu:2712": "asti dākṣiṇātye janapade mahilāropyaṃ nāma nagaram |",
  "GK22vispancu:2713": "tasya nātidūrastho mahocchrāyavān nānā-vihaṅgopabhukta-phalaḥ kīṭair āvṛta-koṭaraś chāyāśvāsita-pathika-jana-samūho nyagrodha-pādapo mahān | athavā yuktam-",
  "GK22vispancu:2714": "chāyā-supta-mṛgaḥ śakunta-nivahair viṣvag-vilupta-cchadaḥ",
  "GK22vispancu:2715": "kīṭair āvṛta-koṭaraḥ kapi-kulaiḥ skandhe kṛta-praśrayaḥ |",
  "GK22vispancu:2716": "viśrabdhaṃ madhupair nipīta-kusumaḥ ślāghyaḥ sa eva drumaḥ",
  "GK22vispancu:2717": "sarvāṅgair bahu-sattva-saṅga-sukhado bhū-bhāra-bhūto 'paraḥ ||Panc_2.2||",
  "GK22vispancu:2718": "tatra ca laghupatanako nāma vāyasaḥ prativasati sma |",
  "GK22vispancu:2719": "sa kadācit prāṇa-yātrārthaṃ puram uddiśya pracalito yāvat paśyati,",
  "GK22vispancu:2720": "tāvaj jāla-hasto 'tikṛṣṇa-tanuḥ sphuṭita-caraṇa ūrdhva-keśo yama-kiṅkarākāro naraḥ saṃmukho babhūva |",
  "GK22vispancu:2721": "atha taṃ dṛṣṭvā śaṅkita-manā vyacintayat-yad ayaṃ durātmādya mamāśraya-vaṭa-pādapa-sammukho 'bhyeti |",
  "GK22vispancu:2722": "tan na jñāyate kim adya vaṭa-vāsināṃ vihaṅgamānāṃ saṅkṣayo bhaviṣyati na vā |",
  "GK22vispancu:2723": "evaṃ bahuvidhaṃ vicintya tat-kṣaṇān nivṛtya tam eva baṭa-pādapaṃ gatvā sarvān vihaṅgamān provāca-bhoḥ ! ayaṃ durātmā lubdhako jāla-taṇḍula-hastaḥ samabhyeti |",
  "GK22vispancu:2724": "tat sarvathā tasya na viśvasanīyam |",
  "GK22vispancu:2725": "eṣa jālaṃ prasārya taṇḍulān prakṣepsyati |",
  "GK22vispancu:2726": "te taṇḍulā bhavadbhiḥ sarvair api kālakūṭa-sadṛśā draṣṭavyāḥ |",
  "GK22vispancu:2727": "evaṃ vadatas tasya sa lubdhakas tatra baṭa-tala āgatya jālaṃ prasārya sindu-vāra-sadṛśāṃs taṇḍulān prakṣipya nātidūraṃ gatvā nibhṛtaḥ sthitaḥ |",
  "GK22vispancu:2728": "atha ye pakṣiṇas tatra sthitās te laghu-patanaka-vākyārgalayā nivāritās tāṃs taṇḍulān hālāhālāṅkurān iva vīkṣamāṇā nibhṛtās tasthuḥ |",
  "GK22vispancu:2729_0": "atrāntare citragrīvo nāma kapotarājaḥ sahasra-parivāraḥ prāṇa-yātrārtha-paribhramaṃs",
  "GK22vispancu:2729_1": "tāṃs taṇḍulān dūrato 'pi paśyan laghupatanakena nivāryamāṇo 'pi jihvā-laulyād bhakṣaṇārtham apatat |",
  "GK22vispancu:2730": "sa-parivāro nibaddhaś ca |",
  "GK22vispancu:2731": "athavā sādhv idam ucyate-",
  "GK22vispancu:2732": "jihvā-laulya-prasaktānāṃ jala-madhya-nivāsinām |",
  "GK22vispancu:2733": "acintito vadho 'jñānāṃ mīnānām iva jāyate ||Panc_2.3||",
  "GK22vispancu:2734": "athavā daiva-pratipatikūlatayā bhavaty evam | na tasya doṣo 'sti | uktaṃ ca-",
  "GK22vispancu:2735": "paulastyaḥ katham anya-dāra-haraṇe doṣaṃ na vijñātavān",
  "GK22vispancu:2736": "rāmeṇāpi kathaṃ na hema-hariṇasyāsambhavo lakṣitaḥ |",
  "GK22vispancu:2737": "akṣaiś cāpi yudhiṣṭhireṇa sahasā prāpto hy anarthaḥ kathaṃ",
  "GK22vispancu:2738": "pratyāsanna-vipatti-mūḍha-manasāṃ prāyo matiḥ kṣīyate ||Panc_2.4||",
  "GK22vispancu:2739": "tathā ca-",
  "GK22vispancu:2740": "kṛtānta-pāśa-baddhānāṃ daivopahata-cetasām |",
  "GK22vispancu:2741": "buddhayaḥ kubja-gāminyo bhavanti mahatām api ||Panc_2.5||",
  "GK22vispancu:2742": "atrāntare lubdhakas tān baddhān vijñāya prahṛṣṭa-manāḥ prodyata-yaṣṭis tad-vadhārthaṃ pradhāvitaḥ |",
  "GK22vispancu:2743": "citragrīvo 'py ātmānaṃ sa-parivāraṃ baddhaṃ matvā lubdhakam āyāntaṃ dṛṣṭvā tān kapotān ūce-aho,",
  "GK22vispancu:2744": "na bhetavyam | uktaṃ ca-",
  "GK22vispancu:2745": "vyasaneṣv eva sarveṣu yasya buddhir na hīyate |",
  "GK22vispancu:2746": "sa teṣāṃ pāram abhyeti tat-prabhāvād asaṃśayam ||Panc_2.6||",
  "GK22vispancu:2747": "sampattau ca vipattau ca mahatām eka-rūpatā |",
  "GK22vispancu:2748": "udaye savitā rakto raktaś cāsta-maye tathā ||Panc_2.7||",
  "GK22vispancu:2749": "tat sarve vayaṃ helayoḍḍīya sa-pāśa-jālā asyādarśanaṃ gatvā muktiṃ prāpnumaḥ |",
  "GK22vispancu:2750": "no ced bhaya-viklavāḥ santo helayā samutpātaṃ na kariṣyatha |",
  "GK22vispancu:2751": "tato mṛtyum avāpsyatha | uktaṃ ca-",
  "GK22vispancu:2752": "tantavo 'py āyatā nityaṃ tantavo bahulāḥ samāḥ |",
  "GK22vispancu:2753": "bahūn bahutvād āyāsān sahantīty upamā satām ||Panc_2.8||",
  "GK22vispancu:2754": "tathānuṣṭhite lubdhako jālam ādāyākāśe gacchatāṃ teṣāṃ pṛṣṭhato bhūmistho 'pi paryadhāvat |",
  "GK22vispancu:2755": "tata ūrdhvānanḥ ślokam enam apaṭhat |",
  "GK22vispancu:2756": "jālam ādāya gacchanti saṃhatāḥ pakṣiṇo 'py amī |",
  "GK22vispancu:2757": "yāvac ca vivadiṣyante patiṣyanti na saṃśayaḥ ||Panc_2.9||",
  "GK22vispancu:2758": "laghupatanako 'pi prāṇa-yātrā-kriyāṃ tyaktvā kim atra bhaviṣyantīti kutūhalāt tat-pṛṣṭhato 'nusarati |",
  "GK22vispancu:2759": "atha dṛṣṭer agocaratāṃ gatān vijñāya lubdhako nirāśaḥ ślokam apaṭhan nivṛttaś ca-",
  "GK22vispancu:2760": "nahi bhavati yan na bhāvyaṃ bhavati ca bhāvyaṃ vināpi yatnena |",
  "GK22vispancu:2761": "karatala-gatam api naśyati yasya hi bhavitavyatā nāsti ||Panc_2.10||",
  "GK22vispancu:2762": "tathā ca-",
  "GK22vispancu:2763": "parāṅmukhe vidhau cet syāt kathañcid draviṇodayaḥ |",
  "GK22vispancu:2764": "tat so 'nyad api saṅgṛhya yāti śaṅkha-nidhir yathā ||Panc_2.11||",
  "GK22vispancu:2765": "tad āstāṃ tāvad vihaṅgāmiṣa-lobho yāvat kuṭumba-vartanopāya-bhūtaṃ jālam api me naṣṭam |",
  "GK22vispancu:2766": "citragrīvo 'pi lubdhakam adarśanībhūtaṃ jñātvā tān uvāca-bhoḥ ! nivṛttaḥ sa durātmā lubdhakaḥ |",
  "GK22vispancu:2767": "tat sarvair api svasthair gamyatāṃ mahilāropyasya prāg-uttara-dig-bhāge |",
  "GK22vispancu:2768": "tatra mama suhṛd dhiraṇyako nāma mūṣakaḥ sarveṣāṃ pāśa-cchedaṃ kariṣyati | uktaṃ ca-",
  "GK22vispancu:2769": "sarveṣām eva martyānāṃ vyasane samupasthite |",
  "GK22vispancu:2770": "vāṅ-mātreṇāpi sāhāyyaṃ mitrād anyo na sandadhe ||Panc_2.12||",
  "GK22vispancu:2771": "evaṃ te kapotāś citragrīveṇa sambodhitā mahilāropye nagare hiraṇyaka-bila-durgaṃ prāpuḥ |",
  "GK22vispancu:2772": "hiraṇyako 'pi sahasra-mukha-bila-durgaṃ praviṣṭaḥ sann akutobhayaḥ sukhenāsta |",
  "GK22vispancu:2773": "athavā sādhv idam ucyate-",
  "GK22vispancu:2774": "daṃṣṭrā-virahitaḥ sarpo mada-hīno yathā gajaḥ |",
  "GK22vispancu:2775": "sarveṣāṃ jāyate vaśyo durga-hīnas tathā nṛpaḥ ||Panc_2.13||",
  "GK22vispancu:2776": "tathā ca-",
  "GK22vispancu:2777": "na gajānāṃ sahasreṇa na ca lakṣeṇa vājinām |",
  "GK22vispancu:2778": "tat karma sidhyate rājñāṃ dureṇaikena yad raṇe ||Panc_2.14||",
  "GK22vispancu:2779": "śatam eko 'pi sandhatte prākārastho dhanurdharaḥ |",
  "GK22vispancu:2780": "tasmād durgaṃ praśaṃsanti nīti-śāstra-vido janāḥ ||Panc_2.15||",
  "GK22vispancu:2781": "atha citragrīvo bilam āsādya tāra-svareṇa provāca-bho bho mitra hiraṇyaka ! satvaram āgaccha |",
  "GK22vispancu:2782": "mahatī me vyasanāvasthā vartate |",
  "GK22vispancu:2783": "tac chrutvā hiraṇyako 'pi bila-durgāntargataḥ san provāca-bhoḥ ! ko bhavān ?",
  "GK22vispancu:2784": "kim artham āyātaḥ ?",
  "GK22vispancu:2785": "kiṃ kāraṇam ?",
  "GK22vispancu:2786": "kīdṛk te vyasanāvasthānām ?",
  "GK22vispancu:2787": "tat kathyatām iti |",
  "GK22vispancu:2788": "tac chrutvā citragrīva āha-bhoḥ ! citragrīvo nāma kapota-rājo 'haṃ te suhṛt |",
  "GK22vispancu:2789": "tat satvaram āgaccha |",
  "GK22vispancu:2790": "gurutaraṃ prayojanam asti |",
  "GK22vispancu:2791": "tad ākarṇya pulakita-tanuḥ prahṛṣṭātmā sthira-manās tvaramāṇo niṣkrāntaḥ |",
  "GK22vispancu:2792": "athavā sādhv idam ucyate-",
  "GK22vispancu:2793": "suhṛdaḥ sneha-sampannā locanānanda-dāyinaḥ |",
  "GK22vispancu:2794": "gṛhe gṛhavatāṃ nityaṃ nāgacchanti mahātmanām ||Panc_2.16||",
  "GK22vispancu:2795": "ādityasyodayaṃ tāta tāmbūlaṃ bhāratī kathā |",
  "GK22vispancu:2796": "iṣṭā bhāryā sumitraṃ ca apūrvāṇi dine dine ||Panc_2.17||",
  "GK22vispancu:2797": "suhṛdo bhavane yasya samāgacchanti nityaśaḥ |",
  "GK22vispancu:2798": "citte ca tasya saukhyasya na kiñcit pratimaṃ sukham ||Panc_2.18||",
  "GK22vispancu:2799": "atha citraṃ grīvaṃ saparivāraṃ pāśa-baddham ālokya hiraṇyakaḥ sa-viṣādam idam āha-bhoḥ, kim etat ?",
  "GK22vispancu:2800": "sa āha-bhoḥ, jānann api kiṃ pṛcchasi ? uktaṃ ca yataḥ-",
  "GK22vispancu:2801": "yasmāc ca yena ca yadā ca yathā ca yac ca",
  "GK22vispancu:2802": "yāvac ca yatra ca śubhāśubham ātma-karma |",
  "GK22vispancu:2803": "tasmāc ca tena ca tadā ca tathā ca tac ca",
  "GK22vispancu:2804": "tāvac ca tatra ca kṛtānta-vaśād upaiti ||Panc_2.19||",
  "GK22vispancu:2805": "tat prāptaṃ mayaitad bandhanaṃ jihvā-laulyāt |",
  "GK22vispancu:2806": "sāmprāptaṃ tvaṃ satvaraṃ pāśa-vimokṣaṃ kuru |",
  "GK22vispancu:2807": "tad ākarṇya hiraṇyakaḥ prāha-",
  "GK22vispancu:2808": "ardhārdhād yojana-śatād āmiṣaṃ vīkṣate khagaḥ |",
  "GK22vispancu:2809": "so 'pi pārśva-sthitaṃ daivād bandhanaṃ na ca paśyati ||Panc_2.20||",
  "GK22vispancu:2810": "tathā ca-",
  "GK22vispancu:2811": "ravi-niśākarayor graha-pīḍanaṃ",
  "GK22vispancu:2812": "gaja-bhujaṅga-vihaṅgama-bandhanam |",
  "GK22vispancu:2813": "matimatāṃ ca nirīkṣya daridratā",
  "GK22vispancu:2814": "vidhir aho balavān iti me matiḥ ||Panc_2.21||",
  "GK22vispancu:2815": "tathā ca-",
  "GK22vispancu:2816": "vyomaikānta-vicāriṇo 'pi vihagāḥ samprāpnuvanty āpadaṃ",
  "GK22vispancu:2817": "badhyante nipuṇair agādha-salilān mīnāḥ samudrād api |",
  "GK22vispancu:2818": "durnītaṃ kim ihāsti kiṃ ca sukṛtaṃ kaḥ sthāna-lābhe guṇaḥ",
  "GK22vispancu:2819": "kālaḥ sarva-janān prasārita-karo gṛhṇāti dūrād api ||Panc_2.22||",
  "GK22vispancu:2820": "evam uktvā citragrīvasya pāśaṃ chettum udyataṃ sa tam āha-bhadra, mā maivaṃ kuru |",
  "GK22vispancu:2821": "prathamaṃ mama bhṛtyānāṃ pāśa-cchedaṃ kuru |",
  "GK22vispancu:2822": "tad anu mamāpi ca |",
  "GK22vispancu:2823": "tac chrutvā kupito hiraṇyakaḥ prāha-bhoḥ ! na yuktam uktaṃ bhavatā |",
  "GK22vispancu:2824": "yataḥ svāmino 'nantaraṃ bhṛtyāḥ |",
  "GK22vispancu:2825": "sa āha-bhadra, mā maivaṃ vada |",
  "GK22vispancu:2826": "mad-āśrayāḥ sarva ete varākāḥ |",
  "GK22vispancu:2827": "aparaṃ sva-kuṭumbaṃ parityajya samāgatāḥ |",
  "GK22vispancu:2828": "tat katham etāvan-mātram api saṃmānaṃ na karomi | uktaṃ ca-",
  "GK22vispancu:2829": "yaḥ saṃmānaṃ sadā dhatte bhṛtyānāṃ kṣitipo 'dhikam |",
  "GK22vispancu:2830": "vittābhāve'pi taṃ dṛṣṭvā te tyajanti na karhicit ||Panc_2.23||",
  "GK22vispancu:2831": "tathā ca-",
  "GK22vispancu:2832": "viśvāsaḥ sampadāṃ mūlaṃ tena yūthapatir gajaḥ |",
  "GK22vispancu:2833": "siṃho mṛgādhipatye'pi na mṛgaiḥ parivāryate ||Panc_2.24||",
  "GK22vispancu:2834": "aparaṃ mama kadācit pāśa-cchede kurvatas te danta-bhaṅgo bhavati |",
  "GK22vispancu:2835": "athavā durātmā lubdhakaḥ sambhyeti |",
  "GK22vispancu:2836": "tan nūnaṃ naraka-pāta eva | uktaṃ ca-",
  "GK22vispancu:2837": "sadācāreṣu bhṛtyeṣu saṃsīdatsu ca yaḥ prabhuḥ |",
  "GK22vispancu:2838": "sukhī syān narakaṃ yāti paratreha ca sīdati ||Panc_2.25||",
  "GK22vispancu:2839": "tac chrutvā prahṛṣṭo hiraṇyakaḥ prāha-bhoḥ, vedmy ahaṃ rāja-dharmam |",
  "GK22vispancu:2840": "paraṃ mayā tava parīkṣā kṛtā |",
  "GK22vispancu:2841": "tat sarveṣāṃ pūrvaṃ pāśa-cchedaṃ kariṣyāmi |",
  "GK22vispancu:2842": "bhavān apy anena bahu-kapota-parivāreṇa bhaviṣyati | uktaṃ ca-",
  "GK22vispancu:2843": "kāruṇyaṃ saṃvibhāgaś ca yathā bhṛtyeṣu lakṣyate |",
  "GK22vispancu:2844": "cittenānena te śaṅkyā trailokyasyāpi nāthatā ||Panc_2.26||",
  "GK22vispancu:2845": "evam uktvā sarveṣāṃ pāśa-cchedaṃ kṛtvā hiraṇyakaś citragrīvam āha-mitra,",
  "GK22vispancu:2846": "gamyatām adhunā svāśrayaṃ prati |",
  "GK22vispancu:2847": "bhūyo 'pi vyasane prāpte samāgantavyam iti |",
  "GK22vispancu:2848": "tān sampreṣya punar api durgaṃ praviṣṭaḥ |",
  "GK22vispancu:2849": "citragrīvo 'pi saparivāraḥ svāśrayam agamat |",
  "GK22vispancu:2850": "athavā sādhv idam ucyate-",
  "GK22vispancu:2851": "mitravān sādhayaty arthān duḥsādhyān api vai yataḥ |",
  "GK22vispancu:2852": "tasmān mitrāṇi kurvīta samānāny eva cātmanaḥ ||Panc_2.27||",
  "GK22vispancu:2853": "laghupatanako 'pi vāyasaḥ sarvaṃ taṃ citragrīva-bandhu-mokṣam avalokya vismitamanā vyacintayat-aho buddhir asya hiraṇyakasya śaktiś ca durga-sāmagrī ca |",
  "GK22vispancu:2854": "tad īdṛg eva vidhi-vihaṅgānāṃ bandhana-mokṣātmakaḥ |",
  "GK22vispancu:2855": "ahaṃ ca na kasyacid viśvasimi cala-prakṛtiś ca |",
  "GK22vispancu:2856": "tadāpy enaṃ mitraṃ karomi | uktaṃ ca-",
  "GK22vispancu:2857": "api sampūrṇatā-yuktaiḥ kartavyāḥ suhṛdo budhaiḥ |",
  "GK22vispancu:2858": "nadīśaḥ paripūrṇo 'pi candrodayam apekṣate ||Panc_2.28||",
  "GK22vispancu:2859": "evaṃ sampradhārya pādapād avatīrya bila-dvāram āśritya citragrīvavac chabdena hiraṇyakaṃ samāhūtavān-ehy ehi bho hiraṇyaka, ehi |",
  "GK22vispancu:2860": "tac chabdaṃ śrutvā hiraṇyako vyacintayat-kim anyo 'pi kaścit kapoto bandhana-śeṣas tiṣṭhati yena māṃ vyāharati |",
  "GK22vispancu:2861": "āha ca-bhoḥ ! ko bhavān ?",
  "GK22vispancu:2862": "sa āha-ahaṃ laghupatanako nāma vāyasaḥ |",
  "GK22vispancu:2863": "tac chrutvā viśeṣād antarlīno hiraṇyaka āha-bhoḥ ! drutaṃ gamyatām asmāt sthānāt |",
  "GK22vispancu:2864": "vāyasa āha-ahaṃ tava pārśve guru-kāryeṇa samāgataḥ | tat kiṃ na kriyate mayā saha darśanam ?",
  "GK22vispancu:2865": "hiraṇyaka āha-na me'sti tvayā saha saṅgamena prayojanam iti |",
  "GK22vispancu:2866": "sa āha-bhoḥ ! citragrīvasya mayā tava sakāśāt pāśa-mokṣaṇaṃ dṛṣṭam |",
  "GK22vispancu:2867": "tena mama mahatī prītiḥ sañjātā |",
  "GK22vispancu:2868": "tat kadācin mamāpi bandhane jāte tava pārśvān muktair bhaviṣyati |",
  "GK22vispancu:2869": "tat kriyatāṃ mayā saha maitrī |",
  "GK22vispancu:2870": "hiraṇyaka āha-aho tvaṃ bhoktā |",
  "GK22vispancu:2871": "ahaṃ te bhojya-bhūtaḥ |",
  "GK22vispancu:2872": "tat kā tvayā saha mama maitrī ? tad gamyatām |",
  "GK22vispancu:2873": "maitrī virodha-bhāvāt katham ? uktaṃ ca-",
  "GK22vispancu:2874": "yayor eva samaṃ vittaṃ yayor eva samaṃ kulam |",
  "GK22vispancu:2875": "tayor maitrī vivāhaś ca na tu puṣṭa-vipuṣṭayoḥ ||Panc_2.29||",
  "GK22vispancu:2876": "tathā ca-",
  "GK22vispancu:2877": "yo mitraṃ kurute mūḍha ātmano 'sadṛśaṃ kudhīḥ |",
  "GK22vispancu:2878": "hīnaṃ vāpy adhikaṃ vāpi hāsyatāṃ yāty asau janaḥ ||Panc_2.30||",
  "GK22vispancu:2879": "tad gamyatām iti |",
  "GK22vispancu:2880": "vāyasa āha-bho hiraṇyaka ! eṣo 'haṃ tava durga-dvāra upaviṣṭaḥ |",
  "GK22vispancu:2881": "yadi tvaṃ maitrī na karoṣi tato 'haṃ prāṇa-mokṣaṇaṃ tavāgre kariṣyāmi |",
  "GK22vispancu:2882": "athavā prāyopaveśanaṃ me syāt iti |",
  "GK22vispancu:2883": "hiraṇyaka āha-bhoḥ ! tvayā vairiṇā saha kathaṃ maitrīṃ karomi ? uktaṃ ca-",
  "GK22vispancu:2884": "vairiṇā na hi sandadhyāt suśliṣṭenāpi sandhinā |",
  "GK22vispancu:2885": "sutaptam api pānīyaṃ śamayaty eva pāvakam ||Panc_2.31||",
  "GK22vispancu:2886": "vāyasa āha-bhoḥ ! tvayā saha darśanam api nāsti | kuto vairam ? tat kim anucitaṃ vadasi ?",
  "GK22vispancu:2887": "hiraṇyaka āha-dvividhaṃ vairaṃ bhavati |",
  "GK22vispancu:2888": "sahajaṃ kṛtrimaṃ ca |",
  "GK22vispancu:2889": "tat sahaja-vairī tvam asmākam | uktaṃ ca-",
  "GK22vispancu:2890": "kṛtrimaṃ nāśam abhyeti vairaṃ drāk kṛtrimair guṇaiḥ |",
  "GK22vispancu:2891": "prāṇa-dānaṃ vinā vairaṃ sahajaṃ yāti na kṣayam ||Panc_2.32||",
  "GK22vispancu:2892": "vāyasa āha-bhoḥ ! dvividhasya vairasya lakṣaṇaṃ śrotum icchāmi | tat kathyatām |",
  "GK22vispancu:2893": "hiraṇyaka āha-bhoḥ ! kāraṇena nirvṛtaṃ kṛtrimam |",
  "GK22vispancu:2894": "tat-tad-arhopakāra-karaṇād gacchati |",
  "GK22vispancu:2895": "svābhāvikaṃ punaḥ katham api na gacchati |",
  "GK22vispancu:2896": "tad yathā nakula-sarpāṇāṃ,",
  "GK22vispancu:2897": "śaṣpabhuṅ-nakhāyudhānāṃ,",
  "GK22vispancu:2898": "jala-vahnyoḥ,",
  "GK22vispancu:2899": "deva-daityānāṃ,",
  "GK22vispancu:2900": "sārameya-mārjarāṇāṃ,",
  "GK22vispancu:2901": "īśvara-daridrāṇāṃ,",
  "GK22vispancu:2902": "sapatnīnāṃ,",
  "GK22vispancu:2903": "siṃha-gajānāṃ,",
  "GK22vispancu:2904": "lubdhaka-hariṇānāṃ,",
  "GK22vispancu:2905": "śrotriya-bhraṣṭa-kriyāṇāṃ,",
  "GK22vispancu:2906": "mūrka-paṇḍitānāṃ,",
  "GK22vispancu:2907": "pativratā-kulaṭānāṃ,",
  "GK22vispancu:2908": "sajjana-durjanānām |",
  "GK22vispancu:2909": "na kaścit kenāpi vyāpāditaḥ, tathāpi prāṇān santāpayanti |",
  "GK22vispancu:2910": "vāyasa āha-bhoḥ ! akāraṇam etat | śrūyatāṃ me vacanam-",
  "GK22vispancu:2911": "kāraṇān mitratām eti kāraṇād yāti śatrutām |",
  "GK22vispancu:2912": "tasmān mitratvam evātra yojyaṃ vairaṃ na dhīmatā ||Panc_2.33||",
  "GK22vispancu:2913": "tasmāt kuru mayā saha samāgamaṃ mitra-dharmārtham |",
  "GK22vispancu:2914": "hiraṇyaka āha-bhoḥ, śrūyatāṃ nīti-sarvasvam-",
  "GK22vispancu:2915": "sakṛd duṣṭam apīṣṭaṃ yaḥ punaḥ sandhātum icchati |",
  "GK22vispancu:2916": "sa mṛtyum upagṛhṇāti garbham aśvatarī yathā ||Panc_2.34||",
  "GK22vispancu:2917": "athavā guṇavān ahaṃ, na me kaścid vaira-yātanāṃ kariṣyati | etad api na sambhāvyam | uktaṃ ca-",
  "GK22vispancu:2918": "siṃho vyākaraṇasya kartur aharat prāṇān piryān pāṇiner",
  "GK22vispancu:2919": "mīmāṃsā-kṛtam unmamātha sahasā hastī muniṃ jaiminim |",
  "GK22vispancu:2920": "chando-jñāna-nidhiṃ jaghāna makaro velā-taṭe piṅgalam",
  "GK22vispancu:2921": "ajñānāvṛta-cetasām atiruṣā ko 'rthas tiraścāṃ guṇaiḥ ||Panc_2.35||",
  "GK22vispancu:2922": "vāyasa āha-asty etat | yathāpi śrūyatām-",
  "GK22vispancu:2923": "upakārāc ca lokānāṃ nimittān mṛga-pakṣiṇām |",
  "GK22vispancu:2924": "bhayāl lobhāc ca mūrkhāṇāṃ maitrī syād darśanāt satām ||Panc_2.36||",
  "GK22vispancu:2925": "mṛd-ghaṭa iva sukha-bhedyo duḥsandhānaś ca durjano bhavati |",
  "GK22vispancu:2926": "sujanas tu kanaka-ghaṭa iva durbhedaḥ sukara-sandhiś ca ||Panc_2.37||",
  "GK22vispancu:2927": "ikṣor agrāt kramaśaḥ parvaṇi parvaṇi yathā rasa-viśeṣaḥ |",
  "GK22vispancu:2928": "tadvat sajjana-maitrī-viparītānāṃ tu viparītā ||Panc_2.38||",
  "GK22vispancu:2929": "tathā ca-",
  "GK22vispancu:2930": "ārambha-gurvī kṣayiṇī krameṇa laghvī purā vṛddhimatī ca paścāt |",
  "GK22vispancu:2931": "dinasya pūrvārdha-parārdha-bhinnā chāyeva maitrī khala-sajjanānām ||Panc_2.39||",
  "GK22vispancu:2932": "tat sādhur aham | aparaṃ tvāṃ śapathādibhir nirbhayaṃ kariṣyāmi |",
  "GK22vispancu:2933": "sa āha-na me'sti te śapathaiḥ pratyayaḥ | uktaṃ ca-",
  "GK22vispancu:2934": "śapathaiḥ sandhitasyāpi na viśvāsaṃ vrajed ripoḥ |",
  "GK22vispancu:2935": "śrūyate śapathaṃ kṛtvā vṛtraḥ śakreṇa sūditaḥ ||Panc_2.40||",
  "GK22vispancu:2936": "na viśvāsaṃ vinā śatrur devānām api sidhyati |",
  "GK22vispancu:2937": "viśvāsāt tridaśendreṇa diter garbho vidāritaḥ ||Panc_2.41||",
  "GK22vispancu:2938": "anyac ca-",
  "GK22vispancu:2939": "bṛhaspater api prājñas tasmān naivātra viśvaset |",
  "GK22vispancu:2940": "ya icched ātmano buddhim āyuṣyaṃ ca sukhāni ca ||Panc_2.42||",
  "GK22vispancu:2941": "tathā ca-",
  "GK22vispancu:2942": "susūkṣmeṇāpi randhreṇa praviśyābhyantaraṃ ripuḥ |",
  "GK22vispancu:2943": "nāśayec ca śanaiḥ paścāt plavaṃ salila-pūravat ||Panc_2.43||",
  "GK22vispancu:2944": "na viśvased aviśvaste viśvaste'pi na viśvaset |",
  "GK22vispancu:2945": "viśvāsād bhayam utpannaṃ mūlāny api nikṛntati ||Panc_2.44||",
  "GK22vispancu:2946": "na badhyate hy aviśvasto durbalo 'pi balotkaṭaiḥ |",
  "GK22vispancu:2947": "viśvastāś cāśu badhyante balavanto 'pi durbalaiḥ ||Panc_2.45||",
  "GK22vispancu:2948": "sukṛtyaṃ viṣṇu-guptasya mitrāptir bhārgavasya ca |",
  "GK22vispancu:2949": "bṛhaspater aviśvāso nītir-sandhis tridhā sthitaḥ ||Panc_2.46||",
  "GK22vispancu:2950": "tathā ca-",
  "GK22vispancu:2951": "mahatāpy artha-sāreṇa yo viśvasiti śatruṣu |",
  "GK22vispancu:2952": "bhāryāsu suviraktāsu tad-antaṃ tasya jīvitam ||Panc_2.47||",
  "GK22vispancu:2953": "tac chrutvā laghupatanako 'pi niruttaraś cintayāmāsa-aho, buddhi-prāgalbhyam asya nīti-viṣaye |",
  "GK22vispancu:2954": "athavā sa evāsyopari maitrī-pakṣapātaḥ |",
  "GK22vispancu:2955": "sa āha-bho hiraṇyaka !",
  "GK22vispancu:2956": "satāṃ sāptapadaṃ maitram ity āhur vibudhā janāḥ |",
  "GK22vispancu:2957": "tasmāt tvaṃ mitratāṃ prāpto vacanaṃ mama tac chṛṇu ||Panc_2.48||",
  "GK22vispancu:2958": "durgasthenāpi tvayā mayā saha nityam evālāpo guṇa-doṣa-subhāṣita-goṣṭhī-kathāḥ sarvadā kartavyāḥ,",
  "GK22vispancu:2959": "yady evaṃ na viśvasiṣi |",
  "GK22vispancu:2960": "tac chrutvā hiraṇyako 'pi vyacintayat-vidagdha-vacano 'yaṃ dṛśyate laghupatanakaḥ satya-vākyaś ca tad yuktam anena maitrī-karaṇam |",
  "GK22vispancu:2961": "paraṃ kadācin mama durge caraṇa-pāto 'pi na kāryaḥ | uktaṃ ca-",
  "GK22vispancu:2962": "bhīta-bhītaiḥ purā śatrur mandaṃ mandaṃ visarpati |",
  "GK22vispancu:2963": "bhūmau prahelayā paścāj jāra-hasto 'ṅganāsv iva ||Panc_2.49||",
  "GK22vispancu:2964": "tac chrutvā vāyasa āha-bhadra, evaṃ bhavatu |",
  "GK22vispancu:2965": "tataḥ-prabhṛti tau dvāv api subhāṣita-goṣṭhī-sukham anubhavantau tiṣṭhataḥ |",
  "GK22vispancu:2966": "parasparaṃ kṛtopakārau kālaṃ nayataḥ |",
  "GK22vispancu:2967": "laghupatanako 'pi māṃsa-śakalāni medhyāni baliśeṣāṇy anyāni vātsalyāhṛtāni pakvānna-viśeṣāṇi hiraṇyakārtham ānayati |",
  "GK22vispancu:2968": "hiraṇyako 'pi taṇḍulān anyāṃś ca bhakṣya-viśeṣāl laghupatanakārthaṃ rātrāv āhṛtya tat-kālāyātasyārpayati |",
  "GK22vispancu:2969": "athavā yujyate dvayor apy etat | uktaṃ ca-",
  "GK22vispancu:2970": "dadāti pratigṛhṇāti guhyam ākhyāti pṛcchati |",
  "GK22vispancu:2971": "bhuṅkte bhojāyate caiva ṣaḍ-vidhaṃ prīti-lakṣaṇam ||Panc_2.50||",
  "GK22vispancu:2972": "nopakāraṃ vinā prītiḥ kathañcit kasyacid bhavet |",
  "GK22vispancu:2973": "upayācita-dānena yato devā abhīṣṭadāḥ ||Panc_2.51||",
  "GK22vispancu:2974": "tāvat prītir bhavel loke yāvad dānaṃ pradīyate |",
  "GK22vispancu:2975": "vatsaḥ kṣīra-kṣayaṃ dṛṣṭvā parityajati mātaram ||Panc_2.52||",
  "GK22vispancu:2976": "paśya dānasya māhātmyaṃ sadyaḥ pratyaya-kārakam |",
  "GK22vispancu:2977": "yat-prabhāvād api dveṣo mitratāṃ yāti tat-kṣaṇāt ||Panc_2.53||",
  "GK22vispancu:2978": "putrād api priyataraṃ khalu tena dānaṃ",
  "GK22vispancu:2979": "manye paśor api viveka-vivarjitasya |",
  "GK22vispancu:2980": "datte khale tu nikhilaṃ khalu yena dugdhaṃ",
  "GK22vispancu:2981": "nityaṃ dadāti mahiṣī sasutāpi paśya ||Panc_2.54||",
  "GK22vispancu:2982": "kiṃ bahunā-",
  "GK22vispancu:2983": "prītiṃ nirantarāṃ kṛtvā durbhedyāṃ nakha-māṃsavat |",
  "GK22vispancu:2984": "mūṣako vāyasaś caiva gatau kṛtrima-mitratām ||Panc_2.55||",
  "GK22vispancu:2985": "evaṃ sa mūṣakas tad-upakāra-rañjitas tathā viśvasto yathā tasya pakṣa-madhye praviṣṭas tena saha sarvadaiva goṣṭhīṃ karoti |",
  "GK22vispancu:2986": "athānyasminn ahani vāyaso 'śru-pūrṇa-nayanaḥ samabhyetya sagadgadaṃ tam uvāca-bhadra hiraṇyaka,",
  "GK22vispancu:2987": "viraktiḥ sañjātā me sāmprataṃ deśasyāsyopari tad anyatra yāsyāmi |",
  "GK22vispancu:2988": "hiraṇyaka āha-bhadra kiṃ virakteḥ kāraṇam |",
  "GK22vispancu:2989": "sa āha-bhadra, śrūyatāṃ |",
  "GK22vispancu:2990": "atra deśe mahatyānāvṛṣṭyā durbhikṣaṃ sañjātam |",
  "GK22vispancu:2991": "durbhikṣatvāj jano bubhukṣā-pīḍitaḥ ko 'pi bali-mātram api na prayacchati |",
  "GK22vispancu:2992": "aparaṃ gṛhe gṛhe bubhukṣita-janair vihaṅgānāṃ bandhanāya pāśāḥ praguṇīkṛtāḥ santi |",
  "GK22vispancu:2993": "aham apy āyuḥ-śeṣatayā pāśena baddha uddharito 'smi |",
  "GK22vispancu:2994": "etad virakteḥ kāraṇam æ|",
  "GK22vispancu:2995": "tenāhaṃ videśaṃ calita iti bāṣpa-mokṣaṃ karomi |",
  "GK22vispancu:2996": "hiraṇyaka āha-atha bhavān kva prasthitaḥ ?",
  "GK22vispancu:2997": "sa āha-asti dakṣiṇā-pathe vana-gahana-madhye mahāsaraḥ |",
  "GK22vispancu:2998": "tatra tvatto 'dhikaḥ parama-suhṛt kūrmo mantharako nāma |",
  "GK22vispancu:2999": "sa ca me matsya-māṃsa-khaṇḍāni dāsyati |",
  "GK22vispancu:3000": "tad-bhakṣaṇāt tena saha subhāṣita-goṣṭhī-sukham anubhavan sukhena kālaṃ neṣyāmi |",
  "GK22vispancu:3001": "nāham atra vihaṅgānāṃ pāśa-bandhanena kṣayaṃ draṣṭum icchāmi | uktaṃ ca-",
  "GK22vispancu:3002": "anāvṛṣṭi-hate deśe sasye ca pralayaṃ gate |",
  "GK22vispancu:3003": "dhanyās tāta na paśyanti deśa-bhaṅgaṃ kula-kṣayam ||Panc_2.56||",
  "GK22vispancu:3004": "ko 'tibhāraḥ samarthānāṃ kiṃ dūraṃ vyavasāyinām |",
  "GK22vispancu:3005": "ko videśaḥ savidyānāṃ kaḥ paraḥ priya-vādinām ||Panc_2.57||",
  "GK22vispancu:3006": "vidvattvaṃ ca nṛpatvaṃ ca naiva tulyaṃ kadācana |",
  "GK22vispancu:3007": "sva-deśe pūjyate rājā vidvān sarvatra pūjyate ||Panc_2.58||",
  "GK22vispancu:3008": "hiraṇyaka āha-yady evaṃ tad aham api tvayā saha gamiṣyāmi | mamāpi mahad duḥkhaṃ vartate |",
  "GK22vispancu:3009": "vāyasa āha-bhoḥ ! tava kiṃ duḥkham ? tat kathaya |",
  "GK22vispancu:3010": "hiraṇyaka āha-bhoḥ ! bahu vaktavyam asty atra viṣaye |",
  "GK22vispancu:3011": "tatraiva gatvā sarvaṃ savistaraṃ kathayiṣyāmi |",
  "GK22vispancu:3012": "vāyasa āha-ahaṃ tāvad ākāśa-gatiḥ | tat kathaṃ bhavato mayā saha gamanam ?",
  "GK22vispancu:3013": "sa āha-yadi me prāṇān rakṣasi tadā sva-pṛṣṭham āropya māṃ tatra prāpayiṣyasi |",
  "GK22vispancu:3014": "nānyathā mama gatir asti |",
  "GK22vispancu:3015": "tac chrutvā sānandaṃ vāyasa āha-yady evaṃ tad dhanyo 'haṃ yad bhavatāpi saha tatra kālaṃ nayāmi |",
  "GK22vispancu:3016": "ahaṃ sampātādikān aṣāv uḍḍīna-gati-viśeṣān vedmi |",
  "GK22vispancu:3017": "tat samāroha mama pṛṣṭhaṃ, yena sukhena tvāṃ tat-saraḥ prāpayāmi |",
  "GK22vispancu:3018": "hiraṇyaka āha-uḍḍīnānāṃ nāmāni śrotum icchāmi |",
  "GK22vispancu:3019": "sa āha-",
  "GK22vispancu:3020": "sampātaṃ vipra-pātaṃ ca mahā-pātaṃ nipātanam |",
  "GK22vispancu:3021": "vakraṃ tiryak tathā cordhvam aṣṭamaṃ laghu-saṃjñakam ||Panc_2.59||",
  "GK22vispancu:3022": "tac chrutvā hiraṇyakas tat-kṣaṇād eva tad upari samārūḍhaḥ |",
  "GK22vispancu:3023": "so 'pi śanaiḥ śanais tam ādāya sampātoḍḍīna-prasthitaḥ krameṇa tat-saraḥ prāptaḥ |",
  "GK22vispancu:3024": "tato laghupatanakaṃ mūṣakādhiṣṭhitaṃ vilokya dūrato 'pi deśa-kāla-vida-sāmānya-kāko 'yam iti jñātvā satvaraṃ mantharako jale praviṣṭaḥ |",
  "GK22vispancu:3025": "laghupatanako 'pi tīrastha-taru-koṭare hiraṇyakaṃ muktvā śākhāgram āruhya tāra-svareṇa provāca-bho mantharaka ! āgacchāgaccha |",
  "GK22vispancu:3026": "tava mitram ahaṃ laghupatanako nāma vāyasaś cirāt sotkaṇṭhaḥ samāyātaḥ |",
  "GK22vispancu:3027": "tad āgatyāliṅgaya mām | uktaṃ ca-",
  "GK22vispancu:3028": "kiṃ candanaiḥ sa-karpūrais tuhinaiḥ kiṃ ca śītalaiḥ |",
  "GK22vispancu:3029": "sarve te mitra-gātrasya kalāṃ nārhanti ṣoḍaśīm ||Panc_2.60||",
  "GK22vispancu:3030": "tathā ca-",
  "GK22vispancu:3031": "kenāmṛtam idaṃ sṛṣṭaṃ mitram ity akṣara-dvayam |",
  "GK22vispancu:3032": "āpadāṃ ca paritrāṇaṃ śoka-santāpa-bheṣajam ||Panc_2.61||",
  "GK22vispancu:3033": "tac chrutvā nipuṇataraṃ parijñāya satvaraṃ salilān niṣkramya pulakita-tanur ānandāśru-pūrita-nayano mantharakaḥ provāca-ehy ehi mitra, āliṅgaya mām |",
  "GK22vispancu:3034": "cira-kālān mayā tvaṃ na samyak parijñātaḥ |",
  "GK22vispancu:3035": "tenāhaṃ salilāntaḥ-praviṣṭaḥ | uktaṃ ca-",
  "GK22vispancu:3036": "yasya na jñāyate vīryaṃ na kulaṃ na viceṣṭitam |",
  "GK22vispancu:3037": "na tena saṅgatiṃ kuryād ity uvāca bṛhaspatiḥ ||Panc_2.62||",
  "GK22vispancu:3038": "evam ukte laghupatanako vṛkṣād avatīrya tam āliṅgitavān | athavā sādhv idam uktam-",
  "GK22vispancu:3039": "amṛtasya pravāhaiḥ kiṃ kāya-kṣālana-sambhavaiḥ |",
  "GK22vispancu:3040": "cirān mitra-pariṣvaṅgo yo 'sau mūlya-vivarjitaḥ ||Panc_2.63||",
  "GK22vispancu:3041": "evaṃ dvāv api tau vihitāliṅgitau parasparaṃ pulakita-śarīrī vṛkṣād adhaḥ samupaviṣṭau procatur ātma-caritra-vṛttāntam |",
  "GK22vispancu:3042": "hiraṇyako 'pi mantharakasya praṇāmaṃ kṛtvā vāyasābhyāśe samupaviṣṭaḥ |",
  "GK22vispancu:3043": "atha taṃ samālokya mantharako laghupatanakam āha-bhoḥ hiraṇyako nāma mūṣako 'yam |",
  "GK22vispancu:3044": "mama suhṛd-dvitīyam iva jīvitam | tat kiṃ bahunā-",
  "GK22vispancu:3045": "parjanyasya yathā dhārā yathā ca divi tārakāḥ |",
  "GK22vispancu:3046": "sikatā-reṇavo yadvat saṅkhyayā parivarjitā ||Panc_2.64||",
  "GK22vispancu:3047": "guṇāḥ saṅkhyā-parityaktās tadvad asya mahātmanaḥ |",
  "GK22vispancu:3048": "paraṃ nirvedam āpannaḥ samprāpto 'yaṃ tavāntikam ||Panc_2.65||",
  "GK22vispancu:3049": "mantharaka āha-kim asya vairāgya-kāraṇam ?",
  "GK22vispancu:3050": "vāyasa āha-pṛṣṭo mayā, param anenābhihitaṃ, yad bahu vaktavyam iti |",
  "GK22vispancu:3051": "tat tatraiva gataḥ kathayiṣyāmi |",
  "GK22vispancu:3052": "mamāpi na niveditam |",
  "GK22vispancu:3053": "tad bhadra hiraṇyaka ! idānīṃ nivedyatām ubhayor apy āvayos tad ātmano vairāgya-kāraṇam |",
  "GK22vispancu:3054": "so 'bravīt-",
  "GK22vispancu:3055": "kathā 1",
  "GK22vispancu:3056": "hiraṇyaka-tāmracūḍa-kathā",
  "GK22vispancu:3057": "asti dakṣiṇātye janapade mahilāropyaṃ nāma nagaram |",
  "GK22vispancu:3058": "tasya nātidūre maṭhāyatanaṃ bhagavataḥ śrī-mahādevasya |",
  "GK22vispancu:3059": "tatra ca tāmracūḍo nāma parivrājakaḥ prativasati sma |",
  "GK22vispancu:3060": "sa ca nagare bhikṣāṭanaṃ kṛtvā prāṇa-yātrāṃ samācarati |",
  "GK22vispancu:3061": "bhikṣā-śeṣaṃ ca tatraiva bhikṣā-pātre nidhāya tad-bhikṣā-pātraṃ nāgadante'valambya paścād rātrau svapiti |",
  "GK22vispancu:3062": "pratyūṣe ca tad-annaṃ karmakarāṇāṃ dattvā samyak tatraiva devatāyatane saṃmārjanopalepana-maṇḍanādikaṃ samājñāpayati |",
  "GK22vispancu:3063": "anyasminn ahani mama bāndhavair niveditam-svāmin,",
  "GK22vispancu:3064": "maṭhāyatane siddham annaṃ mūṣaka-bhayāt tatraiva bhikṣā-pātre nihitaṃ nāgadante'valambitaṃ tiṣṭhati sadaiva |",
  "GK22vispancu:3065": "tad vayaṃ bhakṣayituṃ na śaknumaḥ |",
  "GK22vispancu:3066": "svāminaḥ punar āgamya kim api nāsti |",
  "GK22vispancu:3067": "tat kiṃ vṛthāṭanenānyatra | adya",
  "GK22vispancu:3068": "tatra gatvā yathecchaṃ bhuñjāmahe tava prasādāt |",
  "GK22vispancu:3069": "tad ākarṇyāhaṃ sakala-yūtha-parivṛtas tat-kṣaṇād eva tatra gataḥ |",
  "GK22vispancu:3070": "utpatya ca tasmin bhikṣā-pātre samārūḍhaḥ |",
  "GK22vispancu:3071": "tatra bhakṣya-viśeṣāṇi sevakebhyo dattvā paścāt svayam eva bhakṣayāmi |",
  "GK22vispancu:3072": "sarveṣāṃ tṛptau jātāyāṃ bhūyaḥ sva-gṛhaṃ gacchāmi |",
  "GK22vispancu:3073": "evaṃ nityam eva tad annaṃ bhakṣayāmi |",
  "GK22vispancu:3074": "parivrājako 'pi yathā-śakti rakṣati |",
  "GK22vispancu:3075": "paraṃ yadaiva nidrāntarito bhavati, tadāhaṃ tatrāruhyātma-kṛtyaṃ karomi |",
  "GK22vispancu:3076": "atha kadācit tena mama rakṣaṇārthaṃ mahān yatnaḥ kṛtaḥ |",
  "GK22vispancu:3077": "jarjara-vaṃśaḥ samānītaḥ |",
  "GK22vispancu:3078": "tena supto 'pi mama bhayād bhikṣā-pātraṃ tāḍayati |",
  "GK22vispancu:3079": "aham apy abhikṣite'py anne prahāra-bhayād apasarpāmi |",
  "GK22vispancu:3080": "evaṃ tena saha sakalāṃ rātriṃ vigraha-parasya kālo vrajati |",
  "GK22vispancu:3081": "athānyasminn ahani tasya maṭhe bṛhatsphiṅ-nāmā parivrājakas tasya suhṛt tīrtha-yātrā-prasaṅgena pānthaḥ prāghuṇikaḥ samāyātaḥ |",
  "GK22vispancu:3082": "taṃ dṛṣṭvā pratyutthāna-vidhinā sambhāvya pratipatti-pūrvakam abhyāgata-kriyayā niyojitaḥ |",
  "GK22vispancu:3083": "tataś ca rātrāv ekatra kuśa-saṃstare dvāv api prasuptau dharma-kathāṃ kathayitum ārabdhau |",
  "GK22vispancu:3084": "atha bṛhasphik-kathā-goṣṭhīṣu sa tāmracūḍo mūṣaka-trāsārthaṃ vyākṣipta-manā jarjara-vaṃśena bhikṣā-pātraṃ tāḍayaṃs tasya śūnyaṃ prativacanaṃ prayacchati |",
  "GK22vispancu:3085": "tan-mayo na kiñcid udāharati |",
  "GK22vispancu:3086": "athāsāv abhyāgataḥ paraṃ kopam upāgatas tam uvāca-bhos tāmracūḍa ! parijñātaḥ na tvaṃ samyak suhṛt |",
  "GK22vispancu:3087": "tena mayā saha sāhlādaṃ na jalpasi |",
  "GK22vispancu:3088": "tad-rātrāv api tvadīyaṃ maṭhaṃ tyaktvānyatra mañhe yāsyāmi | uktaṃ ca-",
  "GK22vispancu:3089": "ehy āgaccha samāviśāsanam idaṃ kasmāc cirād dṛśyase kā vārteti sudurbalo 'si kuśalaṃ prīto 'smi te darśanāt |",
  "GK22vispancu:3090": "evaṃ ye samupāgatān praṇayinaḥ pratyālapanty ādarāt teṣāṃ yuktam aśaṅkitena manasā harmyāṇi gantuṃ sadā ||Panc_2.66||",
  "GK22vispancu:3091": "gṛhī yatrāgataṃ dṛṣṭvā diśo vīkṣeta vāpy adhaḥ |",
  "GK22vispancu:3092": "tatra ye sadane yānti te śṛṅga-rahitā vṛṣāḥ ||Panc_2.67||",
  "GK22vispancu:3093": "sābhyutthāna-kriyā yatra nālāpā madhurākṣarāḥ |",
  "GK22vispancu:3094": "guṇa-doṣa-kathā naiva tatra harmyaṃ na gamyate ||Panc_2.68||",
  "GK22vispancu:3095": "tad eka-maṭha-prāptyāpi tvaṃ garvitaḥ |",
  "GK22vispancu:3096": "tyaktaḥ suhṛt-snehaḥ |",
  "GK22vispancu:3097": "naitad vetsi yat tvayā maṭhāśraya-vyājena narakopārjanaṃ kṛtam | uktaṃ ca-",
  "GK22vispancu:3098": "narakāya matis te cet paurohityaṃ samācāra |",
  "GK22vispancu:3099": "varṣaṃ yāvat kim anyena maṭha-cintāṃ dina-trayam ||Panc_2.69||",
  "GK22vispancu:3100": "tan-mukhaṃ, śocitavyas tvaṃ garvaṃ gataḥ | tad ahaṃ tvadīyaṃ maṭhaṃ parityajya yāsyāmi |",
  "GK22vispancu:3101": "atha tac chrutvā bhaya-trasta-manās tāmracūḍas tam uvāca-bho bhagavan ! maivaṃ vada |",
  "GK22vispancu:3102": "na tvat-samo 'nyo mama suhṛt kaścid asti |",
  "GK22vispancu:3103": "paraṃ tac chrūyatāṃ goṣṭhī-śaithilya-kāraṇam |",
  "GK22vispancu:3104": "eṣa durātmā mūṣakaḥ pronnata-sthāne dhṛtam api bhikṣā-pātram utplutyārohati,",
  "GK22vispancu:3105": "bhikṣā-śeṣaṃca tatrasthaṃ bhakṣayati |",
  "GK22vispancu:3106": "tad-abhāvād eva maṭhe mārjana-kriyāpi na bhavati | tan mūṣaka",
  "GK22vispancu:3107": "muhur muhus tāḍayāmi |",
  "GK22vispancu:3108": "nānyat kāraṇam iti |",
  "GK22vispancu:3109": "aparam etat kutūhalaṃ paśyāsya durtātmano yan mārjāra-markaṭādayo 'pi tiraskṛtā asyotpatanena |",
  "GK22vispancu:3110": "bṛhatsphig āha-atha jñāyate tasya bilaṃ kasmiṃścit pradeśe |",
  "GK22vispancu:3111": "tāmracūḍa āha-bhagavan na vedmi samyak |",
  "GK22vispancu:3112": "sa āha-nūnaṃ nidhānasyopari tasya bilam | nidhānoṣmaṇā prakūrdate | uktaṃ ca-",
  "GK22vispancu:3113": "ūṣmāpi vittajo vṛddhiṃ tejo nayati dehinām |",
  "GK22vispancu:3114": "kiṃ punas tasya sambhogas tyāga-dharma-samanvitaḥ ||Panc_2.70||",
  "GK22vispancu:3115": "tathā ca-",
  "GK22vispancu:3116": "nākasmāc chāṇḍilī mātar vikrīṇāti tilais tilān |",
  "GK22vispancu:3117": "luñcitān itarair yena hetur atra bhaviṣyati ||Panc_2.71||",
  "GK22vispancu:3118": "tāmracūḍa āha-katham etat ?",
  "GK22vispancu:3119": "sa āha-",
  "GK22vispancu:3120": "kathā 2",
  "GK22vispancu:3121": "tilacūrṇa-vikraya-kathā",
  "GK22vispancu:3122": "yadāhaṃ kasmiṃścit sthāne prāvṛṭ-kāle vrata-grahaṇa-nimittaṃ kañcid brāhmaṇaṃ vāsārthaṃ prārthitavān |",
  "GK22vispancu:3123": "tataś ca tad-vacanāt tenāpi śuśrūṣitaḥ sukhena devārcana-paras tiṣṭhāmi |",
  "GK22vispancu:3124": "athānyasminn ahani pratyūṣe prabuddho 'haṃ brāhmaṇa-brāhmaṇī-saṃvāde dattāvadhānaḥ śṛṇomi |",
  "GK22vispancu:3125": "tatra brāhmaṇa āha-brāhmaṇi, prabhāte dakṣiṇāyana-saṅkrāntir ananta-dāna-phaladā bhaviṣyati |",
  "GK22vispancu:3126": "tad ahaṃ pratigrahārthaṃ grāmāntaraṃ yāsyāmi |",
  "GK22vispancu:3127": "tvayā brāhmaṇasyaikasya bhagavataḥ sūryasyoddeśena kiñcid bhojanaṃ dātavyam iti |",
  "GK22vispancu:3128": "atha tac chrutvā brāhmaṇī paruṣatara-vacanais taṃ bhartsayamānā prāha-kutas te dāridryopahatasya bhojana-prāptiḥ |",
  "GK22vispancu:3129": "tat kiṃ lajjasa evaṃ bruvāṇaḥ |",
  "GK22vispancu:3130": "api ca na mayā tava hasta-lagnayā kvacid api labdhaṃ sukham |",
  "GK22vispancu:3131": "na miṣṭhānnasyāsvādanam |",
  "GK22vispancu:3132": "na ca hasta-pāda-kaṇṭhādi-bhūṣaṇam |",
  "GK22vispancu:3133": "tac chrutvā bhaya-trasto 'pi vipro mandaṃ mandaṃ prāha-brāhmaṇi ! naitad yujyate vaktum | uktaṃ ca-",
  "GK22vispancu:3134": "grāsād api tad ardhaṃ ca kasmān no dīyate'rthiṣu |",
  "GK22vispancu:3135": "icchānurūpo vibhavaḥ kadā kasya bhaviṣyati ||Panc_2.72||",
  "GK22vispancu:3136": "īśvarā bhūri-dānena yal labhante phalaṃ kila |",
  "GK22vispancu:3137": "daridras tac ca kākiṇyā prāpnuyād iti na śrutiḥ ||Panc_2.73||",
  "GK22vispancu:3138": "dātā laghur api sevyo bhavati na kṛpaṇo mahān api samṛddhyā |",
  "GK22vispancu:3139": "kūpo 'ntaḥ-svādu-jalaḥ prītyai lokasya na samudraḥ ||Panc_2.74||",
  "GK22vispancu:3140": "tathā ca-",
  "GK22vispancu:3141": "akṛta-tyāga-mahimnāṃ mithyā kiṃ rāja-rāja-śabdena |",
  "GK22vispancu:3142": "goptāraṃ na nidhīnāṃ mahayanti maheśvaraṃ vibudhāḥ ||Panc_2.75||",
  "GK22vispancu:3143": "api ca-",
  "GK22vispancu:3144": "sadā dāna-parikṣīṇaḥ śasta eva karīśvaraḥ |",
  "GK22vispancu:3145": "adānaḥ pīna-gātro 'pi nindya eva hi gardabhaḥ ||Panc_2.76||",
  "GK22vispancu:3146": "suśīlo 'pi suvṛtto 'pi yāty adānād adho ghaṭaḥ |",
  "GK22vispancu:3147": "punaḥ kubjāpi kāṇāpi dānād upari karkaṭī ||Panc_2.77||",
  "GK22vispancu:3148": "yacchan jalam api jalado vallabhatām eti sakala-lokasya |",
  "GK22vispancu:3149": "nityaṃ prasārita-karo mitro 'pi na vīkṣituṃ śakyaḥ ||Panc_2.78||",
  "GK22vispancu:3150": "evaṃ jñātvā daridryābhibhūtair api svalpāt svalpataraṃ kāle pātre ca deyam | uktaṃ ca-",
  "GK22vispancu:3151": "sat-pātraṃ mahatī śraddhā deśe kāle yathocite |",
  "GK22vispancu:3152": "yad dīyate viveka-jñais tad anantāya kalpate ||Panc_2.79||",
  "GK22vispancu:3153": "tathā ca-",
  "GK22vispancu:3154": "atitṛṣṇā na kartavyā tṛṣṇāṃ naiva parityajet |",
  "GK22vispancu:3155": "atitṛṣṇābhibhūtasya śikhā bhavati mastake ||Panc_2.80||",
  "GK22vispancu:3156": "brāhmaṇy āha-katham etat ?",
  "GK22vispancu:3157": "sa āha-",
  "GK22vispancu:3158": "kathā 3",
  "GK22vispancu:3159": "śavara-śūkara-kathā",
  "GK22vispancu:3160": "asti kasmiṃścid vanoddeśe kaścit pulindaḥ |",
  "GK22vispancu:3161": "sa ca pāparddhiṃ kartuṃ vanaṃ prati prasthitaḥ |",
  "GK22vispancu:3162": "atha tena prasarpatā mahān añjana-parvata-śikharākāraḥ kroḍaḥ samāsāditaḥ |",
  "GK22vispancu:3163": "taṃ dṛṣṭvā karṇāntākṛṣṭa-niśita-sāyakena samāhataḥ |",
  "GK22vispancu:3164": "tenāpi kopāviṣṭena cetasā bālendu-dyutinā daṃṣṭrāgreṇa pāṭitodaraḥ pulindo gatāsur bhūtale'patat |",
  "GK22vispancu:3165": "atha lubdhakaṃ vyāpādya śūkaro 'pi śara-prahāra-vedanayā pañcatvaṃ gataḥ |",
  "GK22vispancu:3166": "etasminn antare kaścid āsanna-mṛtyuḥ śṛgāla itas tato nirāhāratayā pīḍitaḥ paribhramaṃs taṃ pradeśam ājagāma |",
  "GK22vispancu:3167": "yāvad varāha-pulindau dvāv api paśyati tāvat prahṛṣṭo vyacintayat-bhoḥ ! sānukūlo me vidhiḥ |",
  "GK22vispancu:3168": "tenaitad apy acintitaṃ bhojanam upasthitam |",
  "GK22vispancu:3169": "athavā sādhv idam uktam-",
  "GK22vispancu:3170": "akṛte'py udyame puṃsām anya-janma-kṛtaṃ phalam |",
  "GK22vispancu:3171": "śubhāśubhaṃ samabhyeti vidhinā saṃniyojitam ||Panc_2.81||",
  "GK22vispancu:3172": "tathā ca-",
  "GK22vispancu:3173": "yasmin deśe ca kāle ca vayasā yādṛśena ca |",
  "GK22vispancu:3174": "kṛtaṃ śubhāśubhaṃ karma tat tathā tena bhujyate ||Panc_2.82||",
  "GK22vispancu:3175": "tad ahaṃ tathā bhakṣayāmi yathā bahūny ahāni me prāṇa-yātrā bhavati |",
  "GK22vispancu:3176": "tat tāvad enaṃ snāyu-pāśaṃ dhanuṣkoṭi-gataṃ bhakṣayāmi | uktaṃ ca-",
  "GK22vispancu:3177": "śanaiḥ śanaiś ca bhoktavyaṃ svayaṃ vittam upārjitam |",
  "GK22vispancu:3178": "rasāyanam iva prājñair helayā na kadācana ||Panc_2.83||",
  "GK22vispancu:3179": "ity evaṃ manasā niścitya cāpa-ghaṭita-koṭiṃ mukha-madhye prakṣipya snāyuṃ bhakṣituṃ pravṛttaḥ |",
  "GK22vispancu:3180": "tataś ca truṭite pāśe tālu-deśaṃ vidārya cāpa-koṭirmastaka-madhyena niṣkrāntā |",
  "GK22vispancu:3181": "so 'pi tadvad enayā tat-kṣaṇāntan mṛtaḥ |",
  "GK22vispancu:3182": "ato 'haṃ bravīmi-atitṛṣṇā na kartavyā iti |",
  "GK22vispancu:3183": "***********************************************************************",
  "GK22vispancu:3184": "sa punar apy āha-brāhmaṇi, na śrutaṃ bhavatyā |",
  "GK22vispancu:3185": "āyuḥ karma ca vittaṃ ca vidyā nidhanam eva ca |",
  "GK22vispancu:3186": "pañcaitāni hi sṛjyante garbhasthasyaiva dehinaḥ ||Panc_2.84||",
  "GK22vispancu:3187": "athaivaṃ sā tena prabodhitā brāhmaṇy āha-yady evaṃ tad asti me gṛhe stokas tila-rāśiḥ |",
  "GK22vispancu:3188": "tatas tilān luñcitvā tila-cūrṇena brāhmaṇaṃ bhojayiṣyāmi iti |",
  "GK22vispancu:3189": "tatas tad-vacanaṃ śrutvā brāhmaṇo grāmaṃ gataḥ |",
  "GK22vispancu:3190": "sāpi tilānuṣṇodakena sammardya kuṭitvā sūryātape dattavatī |",
  "GK22vispancu:3191": "atrāntare tasyā grha-karma-vyagrāyās tilānāṃ madhye kaścit sārameyo mūtrotsargaṃ cakāra |",
  "GK22vispancu:3192": "taṃ dṛṣṭvā sā cintitavatī-aho naipuṇyaṃ paśya parāṅmukhībhūtasya vidheḥ |",
  "GK22vispancu:3193": "yad ete tilā abhojyāḥ kṛtāḥ |",
  "GK22vispancu:3194": "tad aham etān samādāya kasyacit gṛhaṃ gatvā luñcitair aluñcitān ānayāmi |",
  "GK22vispancu:3195": "sarvo 'pi jano 'nena vidhinā pradāsyati iti |",
  "GK22vispancu:3196": "atha yasmin gṛhe'haṃ bhikṣārthaṃ praviṣṭas tatra gṛhe sāpi tilān ādāya praviṣṭā vikrayaṃ kartum |",
  "GK22vispancu:3197": "āha ca-gṛhṇātu kaścid aluñcitair luñcitāṃs tilān |",
  "GK22vispancu:3198": "atha tad-gṛha-gṛhiṇī-gṛhaṃ praviṣṭā yāvad aluñcitair luñcitān gṛhṇāti tāvad asyāḥ putreṇa kāmandakī-śāstraṃ dṛṣṭvā vyāhṛtam-mātaḥ ! agrāhyāḥ khalv ime tilāḥ |",
  "GK22vispancu:3199": "nāsyā aluñcitair luñcitā grāhyāḥ |",
  "GK22vispancu:3200": "kāraṇaṃ kiñcid bhaviṣyati |",
  "GK22vispancu:3201": "tenaiṣāluñcitair luñcitān prayacchati |",
  "GK22vispancu:3202": "tac chrutvā ayā parityaktās te tilāḥ | ato 'haṃ bravīmi-nākasmāc chāṇḍilī-mātaḥ iti |",
  "GK22vispancu:3203": "***********************************************************************",
  "GK22vispancu:3204": "etad uktvā sa bhūyo 'pi prāha-atha jñāyate tasya kramaṇa-mārgaḥ |",
  "GK22vispancu:3205": "tāmracūḍa āha-bhagavan, jñāyate |",
  "GK22vispancu:3206": "yata ekākī na samāgacchati,",
  "GK22vispancu:3207": "kintv asaṅkhya-yūtha-parivṛtaḥ paśyato me paribhramann itas tataḥ sarva-janena sahāgacchati yāti ca |",
  "GK22vispancu:3208": "abhyāgata āha-asti kiñcit khanitrakam |",
  "GK22vispancu:3209": "sa āha-bāḍham asti | eṣā sarva-loha-mayī sva-hastikā |",
  "GK22vispancu:3210": "abhyāgata āha-tarhi pratyūṣe tvayā mayā saha sthātavyam |",
  "GK22vispancu:3211": "yena dvāv api jana-caraṇa-malināyāṃ bhūmau tat-padānusāreṇa gacchāvaḥ |",
  "GK22vispancu:3212": "mayāpi tad-vacanam ākarṇya cintitam-aho vinaṣṭo 'smi, yato 'sya sābhiprāya-vacāṃsi śrūyante |",
  "GK22vispancu:3213": "nūnaṃ, yathā nidhānaṃ jñātaṃ tathā durgam apy asmākaṃ jñāsyati |",
  "GK22vispancu:3214": "etad abhiprāyād eva jñāyate | uktaṃ ca-",
  "GK22vispancu:3215": "sakṛd api dṛṣṭvā puruṣaṃ vibudhā jānanti sāratāṃ tasya |",
  "GK22vispancu:3216": "hasta-tulayāpi nipuṇāḥ pala-pramāṇā vijānanti ||Panc_2.85||",
  "GK22vispancu:3217": "vāñchaiva sūcayati pūrvataraṃ bhaviṣyaṃ",
  "GK22vispancu:3218": "puṃsāṃ yad anya-tanujaṃ tv aśubhaṃ śubhaṃ vā |",
  "GK22vispancu:3219": "vijñāyate śiśur ajāta-kalāpa-cihnaḥ",
  "GK22vispancu:3220": "pratyudgatair apasaran saralaḥ kalāpī ||Panc_2.86||",
  "GK22vispancu:3221": "tato 'haṃ bhaya-trasta-manāḥ saparivāro durga-mārgaṃ parityajyānya-mārgeṇa gantuṃ pravṛttaḥ |",
  "GK22vispancu:3222": "saparijano yāvad agrato gacchāmi tāvat sammukho bṛhatkāyo mārjāraḥ samāyāti |",
  "GK22vispancu:3223": "sa ca mūṣaka-vṛndam avalokya tan-madhye sahasotpapāta |",
  "GK22vispancu:3224": "atha te mūṣakā māṃ kumārga-gāminam avalokya garhayanto hata-śeṣā rudhira-plāvita-vasundharās tam eva durgaṃ praviṣṭāḥ |",
  "GK22vispancu:3225": "athavā sādhv idam ucyate-",
  "GK22vispancu:3226": "chittvā pāśam apāsya kūṭa-racanāṃ bhaṅktvā balād vāgurāṃ",
  "GK22vispancu:3227": "paryantāgni-śikhā-kalāpa-jaṭilān nirgatya dūraṃ vanāt |",
  "GK22vispancu:3228": "vyādhānāṃ śara-gocarād api javenotpatya dhāvan mṛgaḥ",
  "GK22vispancu:3229": "kūpāntaḥ-patitaḥ karotu vidhure kiṃ vā vidhau pauruṣam ||Panc_2.87||",
  "GK22vispancu:3230": "athāham eko 'nyatra gataḥ |",
  "GK22vispancu:3231": "śeṣā mūḍhatayā tatraiva durge praviṣṭāḥ |",
  "GK22vispancu:3232": "atrāntare sa duṣṭa-parivrājako rudhira-bindu-carcitāṃ bhūmim avalokya tenaiva durga-mārgeṇāgatyopasthitaḥ |",
  "GK22vispancu:3233": "yad utsāhī sadā martyaḥ parābhavati yaj janān |",
  "GK22vispancu:3234": "yad uddhataṃ vaded vākyaṃ tat sarvaṃ vittajaṃ balam ||Panc_2.88||",
  "GK22vispancu:3235": "athāhaṃ tac chrutvā kopāviṣṭo bhikṣā-pātram uddiśya viśeṣād utkūrdito 'prāpta eva bhūmau nipatitaḥ |",
  "GK22vispancu:3236": "tac chrūtvāsau me śatrur vihasya tāmracūḍam uvāca-bhoḥ ! paśya paśya kautūhalam | āha ca-",
  "GK22vispancu:3237": "arthena balavān sarvo 'py artha-yuktaḥ sa paṇḍitaḥ |",
  "GK22vispancu:3238": "paśyainaṃ mūṣakaṃ vyarthaṃ sajāteḥ samatāṃ matam ||Panc_2.89||",
  "GK22vispancu:3239": "tat svapihi tvaṃ gata-śaṅkaḥ |",
  "GK22vispancu:3240": "yad asyotpatana-kāraṇaṃ tad āvayor hasta-gataṃ jātam |",
  "GK22vispancu:3241": "athavā sādhv idam ucyate-",
  "GK22vispancu:3242": "daṃṣṭrā-virahitaḥ sarpo mada-hīno yathā gajaḥ |",
  "GK22vispancu:3243": "tathārthena vihīno 'tra puruṣo nāma-dhārakaḥ ||Panc_2.90||",
  "GK22vispancu:3244": "tac chrutvāhaṃ manasā vicintitavān-yato 'ṅguli-mātram api kūrdana-śaktir nāsti,",
  "GK22vispancu:3245": "tad dhig artha-hīnasya puruṣasya jīvitam | uktaṃ ca-",
  "GK22vispancu:3246": "arthena ca vihīnasya puruṣasyālpa-medhasaḥ |",
  "GK22vispancu:3247": "vyucchidyante kriyāḥ sarvā grīṣme kusarito yathā ||Panc_2.91||",
  "GK22vispancu:3248": "yathā kāka-yavāḥ proktā yathāraṇya-bhavās tilāḥ |",
  "GK22vispancu:3249": "nāma-mātrā na siddhau hi dhana-hīnās tathā narāḥ ||Panc_2.92||",
  "GK22vispancu:3250": "santo 'pi na hi rājante daridrasyetare guṇāḥ |",
  "GK22vispancu:3251": "āditya iva bhūtānāṃ śrīr guṇānāṃ prakāśinī ||Panc_2.93||",
  "GK22vispancu:3252": "na tathā bādhyate loke prakṛtyā nirdhano janaḥ |",
  "GK22vispancu:3253": "yathā dravyāṇi samprāpya tair vihīno 'sukhe sthitaḥ ||Panc_2.94||",
  "GK22vispancu:3254": "śuṣkasya kīṭa-khātasya vahni-dagdhasya sarvataḥ |",
  "GK22vispancu:3255": "taror apy ūṣarasthasya varaṃ janma na cārthinaḥ ||Panc_2.95||",
  "GK22vispancu:3256": "śaṅkanīyā hi sarvatra niṣpratāpā daridratā |",
  "GK22vispancu:3257": "upakartum api hi prāptaṃ niḥsvaṃ santyajya gacchati ||Panc_2.96||",
  "GK22vispancu:3258": "unnamyonnamya tatraiva daridrāṇāṃ manorathāḥ |",
  "GK22vispancu:3259": "patanti hṛdaye vyarthā vidhavāstrīstanā iva ||Panc_2.97||",
  "GK22vispancu:3260": "vyakte'pi vāsare nityaṃ daurgatya-tamasāvṛtaḥ |",
  "GK22vispancu:3261": "agrato 'pi sthito yatnān na kenāpīha dṛśyate ||Panc_2.98||",
  "GK22vispancu:3262": "evaṃ vilapyāhaṃ bhagnotsāhas tan-nidhānaṃ gaṇḍopadhānīkṛtaṃ dṛṣṭvā svaṃ durgaṃ prabhāte gataḥ |",
  "GK22vispancu:3263": "tataś ca mad-bhṛtyāḥ prabhāte gacchanto mitho jalpanti-aho, asamartho 'yam udara-pūraṇe'smākam |",
  "GK22vispancu:3264": "kevalam asya pṛṣṭha-lagnānāṃ viḍālādi-vipattayaḥ tat kim anenārādhitena ? uktaṃ ca-",
  "GK22vispancu:3265": "yat-sakāśān na lābhāḥ syāt kevalāḥ syur vipattayaḥ |",
  "GK22vispancu:3266": "sa svāmī dūratas tyājyo viśeṣād anujīvibhiḥ ||Panc_2.99||",
  "GK22vispancu:3267": "evaṃ teṣāṃ vacāṃsi śrutvā sva-durgaṃ praviṣṭo 'ham |",
  "GK22vispancu:3268": "yāvan na kaścin mama saṃmukhe'bhyeti tāvan mayā cintitam-dhig iyaṃ daridratā |",
  "GK22vispancu:3269": "athavā sādhv idam ucyate-",
  "GK22vispancu:3270": "mṛto daridraḥ puruṣo mṛtaṃ maithunam aprajam |",
  "GK22vispancu:3271": "mṛtam aśrotriyaṃ śrāddhaṃ mṛto yajñas tv adakṣiṇam ||Panc_2.100||",
  "GK22vispancu:3272": "vyathayanti paraṃ ceto manoratha-śatair janāḥ |",
  "GK22vispancu:3273": "nānuṣṭhānair dhanair hīnāḥ kulajāḥ vidhavā iva ||Panc_2.101||",
  "GK22vispancu:3274": "daurgatyaṃ dehināṃ duḥkham apamāna-karaṃ param |",
  "GK22vispancu:3275": "yena svair api manyante jīvanto 'pi mṛtā iva ||Panc_2.102||",
  "GK22vispancu:3276": "dainyasya pātratām eti parābhṛteḥ paraṃ padam |",
  "GK22vispancu:3277": "vipadām āśrayaḥ śaśvad daurgatya-kaluṣī-kṛtaḥ ||Panc_2.103||",
  "GK22vispancu:3278": "lajjante bāndhavās tena sambandhaṃ gopayanti ca |",
  "GK22vispancu:3279": "mitrāṇy amitratāṃ yānti yasya na syuḥ kapardakāḥ ||Panc_2.104||",
  "GK22vispancu:3280": "mūrtaṃ lāghavam evaitad apāyānām idaṃ gṛham |",
  "GK22vispancu:3281": "paryāyo maraṇasyāyaṃ nirdhanatvaṃ śarīriṇām ||Panc_2.105||",
  "GK22vispancu:3282": "ajā-dhūlir iva trastair mārjanī-reṇuvaj janaiḥ |",
  "GK22vispancu:3283": "dīpa-khaṭvottha-cchāyeva tyajyate nirdhano janaḥ ||Panc_2.106||",
  "GK22vispancu:3284": "śaucāvaśiṣṭayāpy asti kiñcit kāryaṃ kvacin mṛdā |",
  "GK22vispancu:3285": "nirdhanena janenaiva na tu kiñcit prayojanam ||Panc_2.107||",
  "GK22vispancu:3286": "adhano dātu-kāmo 'pi samprāpto dhanināṃ gṛham |",
  "GK22vispancu:3287": "manyate yācako 'yaṃ dhig dāridryaṃ khalu dehinām ||Panc_2.108||",
  "GK22vispancu:3288": "sva-vitta-haraṇaṃ dṛṣṭvā yo hi rakṣaty asūn naraḥ |",
  "GK22vispancu:3289": "pitaro 'pi na gṛhṇanti tad-dattaṃ saliāñjalim ||Panc_2.109||",
  "GK22vispancu:3290": "tathā ca-",
  "GK22vispancu:3291": "gavārthe brāhmaṇārthe ca strī-vitta-haraṇe tathā |",
  "GK22vispancu:3292": "prāṇāṃs tyajati yo yuddhe tasya lokāḥ sanātanāḥ ||Panc_2.110||",
  "GK22vispancu:3293": "evaṃ niścitya rātrau tatra gatvā nidrāvaśam upāgatasya peṭāyāṃ mayā chidraṃ kṛtaṃ yāvat,",
  "GK22vispancu:3294": "tāvat prabuddho duṣṭa-tāpasaḥ |",
  "GK22vispancu:3295": "tataś ca jarjara-vaṃśa-prahāreṇa śirasi tāḍitaḥ kathañcid āyuḥ-śeṣatayā nirgato 'ham,",
  "GK22vispancu:3296": "na mṛtaś ca | uktaṃ ca-",
  "GK22vispancu:3297": "prāptavyam arthaṃ labhate manuṣyo",
  "GK22vispancu:3298": "devo 'pi taṃ laṅghayituṃ na śaktaḥ |",
  "GK22vispancu:3299": "tasmān na śocāmi na vismayo me",
  "GK22vispancu:3300": "yad asmadīyaṃ na hi tat pareṣām ||Panc_2.111||",
  "GK22vispancu:3301": "kāka-kūrmau pṛcchataḥ-katham etat ?",
  "GK22vispancu:3302": "hiraṇyaka āha-",
  "GK22vispancu:3303": "kathā 4",
  "GK22vispancu:3304": "sāgaradatta-kathā",
  "GK22vispancu:3305": "asti kasmiṃścin nagare sāgaradatto nāma vaṇik |",
  "GK22vispancu:3306": "tat-sūnunā rūpaka-śatena vikrīyamāṇaṃ pustakaṃ gṛhītam |",
  "GK22vispancu:3307": "tasmiṃś ca likhitam asti-",
  "GK22vispancu:3308": "prāptavyam arthaṃ labhate manuṣyo",
  "GK22vispancu:3309": "devo 'pi taṃ laṅghayituṃ na śaktaḥ |",
  "GK22vispancu:3310": "tasmān na śocāmi na vismayo me",
  "GK22vispancu:3311": "yad asmadīyaṃ na hi tat pareṣām ||Panc_2.111||",
  "GK22vispancu:3312": "tad dṛṣṭvā sāgaradattena tanujaḥ pṛṣṭaḥ-putra, kiyatā mūlyenaitat pustakaṃ gṛhītam ?",
  "GK22vispancu:3313": "so 'bravīt-rūpaka-śatena |",
  "GK22vispancu:3314": "tac chrutvā sāgaradatto 'bravīt-dhiṅ mūrkha ! tvaṃ likhitaika-ślokaṃ rūpaka-śatena yad gṛhṇāsi,",
  "GK22vispancu:3315": "etayā buddhyā kathaṃ dravyopārjanaṃ kariṣyasi |",
  "GK22vispancu:3316": "tad adya-prabhṛti tvayā me gṛhe na praveṣṭavyam |",
  "GK22vispancu:3317": "evaṃ nirbhartsya gṛhān niḥsāritaḥ |",
  "GK22vispancu:3318": "sa ca tena nirvedena viprakṛṣṭaṃ deśāntaraṃ gatvā kim api nagaram āsādyāvasthitaḥ |",
  "GK22vispancu:3319": "atha katipaya-divasais tan-nagara-nivāsinā kenacid asau pṛṣṭaḥ-kuto bhavān āgataḥ ?",
  "GK22vispancu:3320": "kiṃ nāma-dheyo vā ? iti |",
  "GK22vispancu:3321": "asāv abravīt-prāptavyam arthaṃ labhate manuṣya iti |",
  "GK22vispancu:3322": "athānyenāpi pṛṣṭenānena tathaivottaraṃ dattam |",
  "GK22vispancu:3323": "evaṃ ca tasya nagarasya madhye prāptavyamartha iti tasya prasiddha-nāma jātam |",
  "GK22vispancu:3324": "atha rāja-kanyā candravatī nāmābhinava-rūpa-yauvana-sampannā sakhī-dvitīyaikasmin mahotsava-divase nagaraṃ nirīkṣamāṇāsti |",
  "GK22vispancu:3325": "tatraiva ca kaścid rāja-putro 'tīva-rūpa-sampanno manoramaś ca katham api tasyā dṛṣṭi-gocare gataḥ |",
  "GK22vispancu:3326": "tad-darśana-sama-kālam eva kusuma-bāṇāhatayā tayā nija-sakhy-abhihitā-sakhi ! yathā kilānena saha samāgamo bhavati tathādya tvayā yatitavyam |",
  "GK22vispancu:3327": "evaṃ ca śrutvā sā sakhī tat-sakāśaṃ gatvā śīghram abravīt-yad ahaṃ candravatyā tavāntikaṃ preṣitā |",
  "GK22vispancu:3328": "bhaṇitaṃ ca tvāṃ prati tayā yan mama tvad-darśanān manobhavena paścimāvasthā kṛtā |",
  "GK22vispancu:3329": "tad yadi śīghram eva mad-antike na sameṣmasi tadā me maraṇaṃ śaraṇam |",
  "GK22vispancu:3330": "iti śrutvā tenābhihitaṃ-yady avaśyaṃ mayā tatrāgantavyaṃ, tat kathaya kenopāyena praveṣṭavyam ?",
  "GK22vispancu:3331": "atha sakhyābhihitam-rātrau saudhāvalambitayā dṛḍha-varatrayā tvayā tatrāroḍhavyam |",
  "GK22vispancu:3332": "so 'bravīt-yady evaṃ niścayo bhavatyās tad aham evaṃ kariṣyāmi |",
  "GK22vispancu:3333": "iti niścitya sakhī candravatī-sakāśaṃ gatā |",
  "GK22vispancu:3334": "athāgatāyāṃ rajanyāṃ sa rāja-putraḥ sva-cetasā vyacintayat-aho mahad akṛtyam etat | uktaṃ ca-",
  "GK22vispancu:3335": "guroḥ sutāṃ mitra-bhāryāṃ svāmi-sevaka-gehinīm |",
  "GK22vispancu:3336": "yo gacchati pumāṃl loke tam āhur brahma-ghātinam ||Panc_2.112||",
  "GK22vispancu:3337": "aparaṃ ca-",
  "GK22vispancu:3338": "ayaśaḥ prāpyate yena yena cādho-gatir bhavet |",
  "GK22vispancu:3339": "svārthāc ca bhraśyate yena tat karma na samācaret ||Panc_2.113||",
  "GK22vispancu:3340": "iti samyag vicārya tat-sakāśaṃ na jagāma |",
  "GK22vispancu:3341": "atha prāptavyamarthaḥ paryaṭan dhavala-gṛha-pārśve rātrāv avalambita-varatrāṃ dṛṣṭvā kautukāviṣṭa-hṛdayas tām ālambyādhirūḍhaḥ |",
  "GK22vispancu:3342_0": "tayā ca rāja-putryā sa evāyam ity āśvasta-cittayā snāna-khādana-pānācchādanādinā",
  "GK22vispancu:3342_1": "sammānya tena saha śayana-talam āśritayā tad-aṅga-saṃsparśa-sañjāta-harṣa-romāñcita-gātrayoktaṃ-yuṣmad-darśana-mātrānuraktayā",
  "GK22vispancu:3342_2": "mayātmā pradatto 'yam |",
  "GK22vispancu:3343": "tvad-varjam anyo bhartā manasy api me na bhaviṣyati iti |",
  "GK22vispancu:3344": "tat kasmān amyā saha na bravīṣi ?",
  "GK22vispancu:3345": "so 'bravīt- prāptavyam arthaṃ labhate manuṣyaḥ |",
  "GK22vispancu:3346": "ity ukte tayānyo 'yam iti matvā dhavala-gṛhād uttārya muktaḥ |",
  "GK22vispancu:3347": "sa tu khaṇḍa-pāśakaḥ prāptaḥ |",
  "GK22vispancu:3348": "tāvad asau khaṇḍa-deva-kule gatvā suptaḥ |",
  "GK22vispancu:3349": "atha tatra kayācit svairiṇyā datta-saṅketako yāvad daṇḍa-pāśakaḥ prāptaḥ,",
  "GK22vispancu:3350": "tāvad asau pūrva-suptas tena dṛṣṭo rahasya-saṃrakṣaṇārtham abhihitaś ca-ko bhavān ?",
  "GK22vispancu:3351": "so 'bravīt-prāptavyam arthaṃ labhate manuṣyaḥ |",
  "GK22vispancu:3352": "iti śrutvā daṇḍa-pāśakenābhihitam-yac chūnyaṃ deva-gṛham idam |",
  "GK22vispancu:3353": "tad atra madīya-sthāne gatvā svapihi |",
  "GK22vispancu:3354": "tathā pratipadya sa matir viparyāsād anya-śayane suptaḥ |",
  "GK22vispancu:3355": "atha tasya rakṣakasya kanyā vinayavatī nāma rūpa-yauvana-sampannā kasyāpi puruṣasyānuraktā saṅketaṃ dattvā tatra śayane suptāsīt |",
  "GK22vispancu:3356_0": "atha sā tam āyātaṃ dṛṣṭvā sa evāyam asmad-vallabha iti rātrau ghanatarāndhakāra-vyāmohitotthāya",
  "GK22vispancu:3356_1": "bhojanācchādanādi-kriyāṃ kārayitvā gāndharva-vivāhenātmānaṃ vivāhayitvā tena samaṃ",
  "GK22vispancu:3356_2": "śayane sthitā vikasita-vadana-kamalā tam āha-kim adyāpi mayā saha viśrabdhaṃ bhavān na bravīti |",
  "GK22vispancu:3357": "so 'bravīt-prāptavyam arthaṃ labhate manuṣyaḥ |",
  "GK22vispancu:3358": "iti śrutvā tayā cintitam-yat kāryam asamīkṣitaṃ kriyate tasyedṛk-phala-vipāko bhavati iti |",
  "GK22vispancu:3359": "evaṃ vimṛśya sa-viṣādayā tayā niḥsārito 'sau |",
  "GK22vispancu:3360": "sa ca yāvad-vīthī-mārgeṇa gacchati tāvad anya-viṣaya-vāsī vara-kīrtir nāma varo mahatā vādya-śabdenāgacchati |",
  "GK22vispancu:3361": "prāptavyamartho 'pi taiḥ samaṃ gantum ārabdhaḥ |",
  "GK22vispancu:3362": "atha yāvat pratyāsanne lagna-samaye rāja-mārgāsanna-śreṣṭhi-gṛha-dvāre racita-maṇḍapa-vedikāyāṃ kṛta-kautuka-maṅgala-veśā vaṇik-sutāsti,",
  "GK22vispancu:3363": "tāvan mada-matto hasty-ārohakaṃ hatvā praṇaśyaj-jana-kolāhalena lokam ākulayaṃs tam evoddeśaṃ prāptaḥ |",
  "GK22vispancu:3364": "taṃ ca dṛṣṭvā sarve varānuyāyino vareṇa saha praṇaśya diśo jagmuḥ |",
  "GK22vispancu:3365": "athāsminn avasare bhaya-tarala-locanām ekākinīṃ kanyām avalokya-mā bhaiṣīḥ |",
  "GK22vispancu:3366": "ahaṃ paritrāteti sudhīraṃ sthirīkṛtya dakṣiṇa-pāṇau saṅgṛhya mahā-sāhasikatayā prāptavyamarthaḥ puruṣa-vākyair hastinaṃ nirbhartsitavān |",
  "GK22vispancu:3367": "tataḥ katham api daiva-yogād apāye hastini sa-suhṛd-bāndhavenātikrānta-lagna-samaye vara-kīrtir nāgatya tāvat tāṃ kanyām anya-hasta-gatāṃ dṛṣṭvābhihitam-bhoḥ śvaśura,",
  "GK22vispancu:3368": "viruddham idaṃ tvayānuṣṭhitaṃ yan mahyaṃ pradāya kanyānyasmai pradattā iti |",
  "GK22vispancu:3369": "so 'bravīt-bhoḥ ! aham api hasti-bhaya-palāyitobhavadbhiḥ sahāyāto na jāne kim idaṃ vṛtam ity abhidhāya duhitaraṃ praṣṭum ārabdhaḥ-vatse,",
  "GK22vispancu:3370": "na tvayā sundaraṃ kṛtam |",
  "GK22vispancu:3371": "tat kathyatāṃ ko 'yaṃ vṛttāntaḥ |",
  "GK22vispancu:3372": "so 'bravīt-yad aham anena prāṇa-saṃśayād rakṣitā,",
  "GK22vispancu:3373": "tad enaṃ muktvā mama jīvantyā nānyaḥ pāṇiṃ grahīṣyati iti |",
  "GK22vispancu:3374": "anena vārtā-vyatikareṇa rajanī vyuṣṭā |",
  "GK22vispancu:3375": "atha prātas tatra sañjāte mahā-jana-samavāye vārtā-vyatikaraṃ śrutvā rāja-duhitā tam uddeśam āgatā |",
  "GK22vispancu:3376": "karṇa-paramparayā śrutvā daṇḍapāśaka-sutāpi tatraivāgatā |",
  "GK22vispancu:3377": "atha taṃ mahājana-amavāyaṃ śrutvā rājāpi tatra evājagāma |",
  "GK22vispancu:3378": "prāptavyamarthaṃ prāha-bhoḥ viśrabdhaṃ kathaya | kīdṛśo 'sau vṛttāntaḥ ?",
  "GK22vispancu:3379": "atha so 'bravīt-prāptavyamarthaṃ labhate manuṣyaḥ iti |",
  "GK22vispancu:3380": "rāja-kanyā smṛtvā prāha-devo 'pi taṃ laṅghayituṃ na śakta iti |",
  "GK22vispancu:3381": "tato daṇḍapāśaka-sutābravīt-tasmān na śocāmi na vismayo me iti |",
  "GK22vispancu:3382": "tam akhilaloka-vṛttāntam ākarṇya vaṇik-sutābravīt-yad asmadīyaṃ na hi tat pareṣām iti |",
  "GK22vispancu:3383_0": "tato 'bhaya-dānaṃ dattvā rājā pṛthak pṛthag vṛttāntān jñātvāvagata-tattvas tasmai",
  "GK22vispancu:3383_1": "prāptavyam arthāya sva-duhitaraṃ sa-bahu-mānaṃ grāma-sahasreṇa samaṃ sarvālaṅkāra-parivāra-yutāṃ",
  "GK22vispancu:3383_2": "dattvā tvaṃ me putro 'sīti nagara-viditaṃ taṃ yauvarājye'bhiṣiktavān |",
  "GK22vispancu:3384": "daṇḍa-pāsakenāpi sva-duhitā sva-śaktyā vastra-dānādinā sambhāvya prāptavyamarthāya pradattā |",
  "GK22vispancu:3385": "atha prāptavyamarthenāpi svīya-pitṛ-mātarau samasta-kuṭumbāvṛtau tasmin nagare sammāna-puraḥsaraṃ samānītau |",
  "GK22vispancu:3386": "atha so 'pi sva-gotreṇa saha vividha-bhogānupabhuñjānaḥ sukhenāvasthitaḥ |",
  "GK22vispancu:3387": "ato 'haṃ bravīmi-prāptavyam arthaṃ labhate manuṣyaḥ iti |",
  "GK22vispancu:3388": "tad etat sakalaṃ sukha-duḥkham anubhūya paraṃ viṣādam upāgato 'nena mitreṇa tvat-sakāśam ānītaḥ |",
  "GK22vispancu:3389": "tad etan me vairāgya-kāraṇam |",
  "GK22vispancu:3390": "mantharaka āha-bhadra,",
  "GK22vispancu:3391": "bhavati suhṛd ayam asandigdhaṃ yaḥ kṣut-kṣāmo 'pi śatru-bhūtaṃ tvāṃ bhakṣya-sthāne sthitam evaṃ pṛṣṭham āropyānayati na mārge'pi bhakṣayati | uktaṃ ca yataḥ-",
  "GK22vispancu:3392": "vikāraṃ yāti no cittaṃ vitte yasya kadācana |",
  "GK22vispancu:3393": "mitraṃ syāt sarva-kāle ca kārayen mitram uttamam ||Panc_2.114||",
  "GK22vispancu:3394": "vidvadbhiḥ suhṛdām atra cihnair etair asaṃśayam |",
  "GK22vispancu:3395": "parīkṣā-karaṇaṃ proktaṃ homāgner iva paṇḍitaiḥ ||Panc_2.115||",
  "GK22vispancu:3396": "tathā ca-",
  "GK22vispancu:3397": "āpat-kāle tu samprāpte yan mitraṃ mitram eva tat |",
  "GK22vispancu:3398": "vṛddhi-kāle tu samprāpte durjano 'pi suhṛd bhavet ||Panc_2.116||",
  "GK22vispancu:3399": "tan mamāpy adyāsya viṣaye viśvāsaḥ samutpanno yato nīti-viruddheyaṃ maitrī māṃsāśibhir vāyasaiḥ saha jalacarāṇām |",
  "GK22vispancu:3400": "athavā sādhv idam ucyate-",
  "GK22vispancu:3401": "mitraṃ ko 'pi na kasyāpi nitāntaṃ na ca vaira-kṛt |",
  "GK22vispancu:3402": "dṛśyate mitra-vidhvastāt kāryād vairī parīkṣitaḥ ||Panc_2.117||",
  "GK22vispancu:3403": "tat svāgataṃ bhavataḥ |",
  "GK22vispancu:3404": "sva-gṛha-vadāsyatām atra saras-tīre |",
  "GK22vispancu:3405": "yac ca vitt-nāśo videśa-vāsaś ca te sañjātas tatra viṣaye santāpo na kartavyaḥ | uktaṃ ca-",
  "GK22vispancu:3406": "abhrac-chāyā khala-prītiḥ samudrānte ca medinī |",
  "GK22vispancu:3407": "alpenaiva vinaśyanti yauvanāni dhanāni ca ||Panc_2.118||",
  "GK22vispancu:3408": "ata eva vivekino jitātmāno dhana-spṛhāṃ na kurvanti | uktaṃ ca-",
  "GK22vispancu:3409": "susañcitair jīvanavat surakṣitair",
  "GK22vispancu:3410": "nije'pi dehe na viyojitaiḥ kvacit |",
  "GK22vispancu:3411": "puṃso yamāntaṃ vrajato 'pi niṣṭhurair",
  "GK22vispancu:3412": "etair dhanaiḥ pañcapadī na dīyate ||Panc_2.119||",
  "GK22vispancu:3413": "anyac ca-",
  "GK22vispancu:3414": "yathāmiṣaṃ jale matsyair bhakṣyate śvāpadair bhuvi |",
  "GK22vispancu:3415": "ākāśe pakṣibhiś caiva tathā sarvatra vittavān ||Panc_2.120||",
  "GK22vispancu:3416": "nirdoṣam api vittāḍhya doṣair yojayate nṛpaḥ |",
  "GK22vispancu:3417": "nidhanaḥ prāpta-doṣo 'pi sarvatra nirupadravaḥ ||Panc_2.121||",
  "GK22vispancu:3418": "arthānām arjanaṃ kāryaṃ vardhanaṃ rakṣaṇaṃ tathā |",
  "GK22vispancu:3419": "bhakṣyamāṇo nirādāyaḥ sumerurapi hīyate ||Panc_2.122||",
  "GK22vispancu:3420": "arthārthī yāni kaṣṭāni mūḍho 'yaṃ sahate janaḥ |",
  "GK22vispancu:3421": "śatāṃśenāpi mokṣārthī tāni cen mokṣam āpnuyāt ||Panc_2.123||",
  "GK22vispancu:3422": "ko dhīrasya manasvinaḥ sva-viṣayaḥ ko vā videśaḥ smṛto",
  "GK22vispancu:3423": "yaṃ deśaṃ śrayate tam eva kurute bāhu-pratāpārjitam |",
  "GK22vispancu:3424": "yad daṃṣṭrānakhalāṅgula-praharaṇaiḥ siṃho vanaṃ gāhate",
  "GK22vispancu:3425": "tasmin eva hata-dvipendra-rudhirais tṛṣṇāṃ chinatty ātmanaḥ ||Panc_2.124||",
  "GK22vispancu:3426": "artha-hīnaḥ pare deśe gato 'pi yaḥ prajñāvān bhavati sa kathañcid api na sīdati | uktaṃ ca-",
  "GK22vispancu:3427": "ko 'tibhāraḥ samarthānāṃ kiṃ dūraṃ vyavasāyinām |",
  "GK22vispancu:3428": "ko videśaḥ suvdyānāṃ kaḥ paraḥ priya-vādinām ||Panc_2.125||",
  "GK22vispancu:3429": "tat prajñā-nidhir bhavān na prākṛta-puruṣa-tulyaḥ | athavā-",
  "GK22vispancu:3430": "utsāha-sampannam adīrgha-sūtraṃ kriyā-vidhijñaṃ vyasaneṣv asaktam |",
  "GK22vispancu:3431": "śūraṃ kṛtajñaṃ dṛḍha-sauhṛdaṃ ca- lakṣmīḥ svayaṃ vāñchati vāsa-hetoḥ ||Panc_2.126||",
  "GK22vispancu:3432": "aparaṃ prāpto 'py arthaḥ karma-prāptyā naśyati |",
  "GK22vispancu:3433": "tad etāvanti dināni tvadīyam āsīt |",
  "GK22vispancu:3434": "muhūrtam apy anātmīyaṃ bhoktuṃ na labhyate |",
  "GK22vispancu:3435": "svayam āgatam api vidhināpahriyate |",
  "GK22vispancu:3436": "arthasyopārjanaṃ kṛtvā naivābhāgyaḥ samaśnute |",
  "GK22vispancu:3437": "araṇyaṃ mahadāsādya mūḍhaḥ somilako yathā ||Panc_2.127||",
  "GK22vispancu:3438": "hiraṇyaka āha--katham etat ?",
  "GK22vispancu:3439": "sa āha-",
  "GK22vispancu:3440": "kathā 5",
  "GK22vispancu:3441": "somilaka-kathā",
  "GK22vispancu:3442": "asti kasmiṃścid adhiṣṭhāne somilako nāma kauliko vasati sma |",
  "GK22vispancu:3443": "so 'neka-vidha-paṭṭa-racanārañjitāni pārthivocitāni sadaiva vastrāṇy utpādayati |",
  "GK22vispancu:3444": "paraṃ tasya cāneka-vidha-paṭṭa-racana-nipuṇasyāpi na bhojanācchādanābhyadhikaṃ katham apy artha-mātraṃ sampadyate |",
  "GK22vispancu:3445": "athānye tatra sāmānya-kaulikāḥ sthūla-vastra-sampādana-vijñānino mahardhi-sampannāḥ |",
  "GK22vispancu:3446": "tān avalokya sa sva-bhāryām āha-priye ! paśyaitān sthūla-paṭṭa-kārakān dhana-kanaka-samṛddhān |",
  "GK22vispancu:3447": "tad adhāraṇakaṃ mamaitat sthānam |",
  "GK22vispancu:3448": "tad anyatropārjanāya gacchāmi |",
  "GK22vispancu:3449": "sā prāha-bhoḥ priyatama ! mithyā pralapitam etad yad anyatra-gatānāṃ dhanaṃ bhavati,",
  "GK22vispancu:3450": "sva-sthāne na bhavati | uktaṃ ca-",
  "GK22vispancu:3451": "utpatanti yad ākāśe nipatanti mahītale |",
  "GK22vispancu:3452": "pakṣiṇāṃ tad api prāptyā nādattam upatiṣṭhati ||Panc_2.128||",
  "GK22vispancu:3453": "tathā ca-",
  "GK22vispancu:3454": "na hi bhavati yan na bhāvyaṃ",
  "GK22vispancu:3455": "bhavati ca bhāvyaṃ vināpi yatnena |",
  "GK22vispancu:3456": "kara-tala-gatam api naśyati",
  "GK22vispancu:3457": "yasya tu bhavitavyatā nāsti ||Panc_2.129||",
  "GK22vispancu:3458": "yathā dhenu-sahasreṣu vatso vindati mātaraṃ |",
  "GK22vispancu:3459": "tathā pūrva-kṛtaṃ karma kartāram anugacchati ||Panc_2.130||",
  "GK22vispancu:3460": "śete saha śayānena gacchantam anugacchati |",
  "GK22vispancu:3461": "narāṇāṃ prāktanaṃ karma tiṣṭhati tu sahātmanā ||Panc_2.131||",
  "GK22vispancu:3462": "yathā chāyā-tapau nityaṃ susambaddhau parasparaṃ |",
  "GK22vispancu:3463": "evaṃ karma ca kartā ca saṃśliṣṭāv itaretaram ||Panc_2.132||",
  "GK22vispancu:3464": "kaulika āha-priye ! na samyag abhihitaṃ bhavatyā | vyavasāyaṃ vinā na karma phalati | uktaṃ ca-",
  "GK22vispancu:3465": "yathaikena na hastena tālikā saṃprapadyate |",
  "GK22vispancu:3466": "tathodyama-parityaktaṃ na phalaṃ karmaṇaḥ smṛtam ||Panc_2.133||",
  "GK22vispancu:3467": "paśya karma-vaśāt prāptaṃ bhojyakāle'pi bhojanam |",
  "GK22vispancu:3468": "hastodyamaṃ vinā vaktre praviśen na kathañcana ||Panc_2.134||",
  "GK22vispancu:3469": "tathā ca-",
  "GK22vispancu:3470": "udyoginaṃ puruṣa-siṃham upaiti lakṣmīr",
  "GK22vispancu:3471": "daivena deyam iti kāpuruṣā vadanti |",
  "GK22vispancu:3472": "daivaṃ nihatya kuru pauruṣam ātma-śaktyā yatne kṛte yadi na sidhyati ko 'tra doṣaḥ ||Panc_2.135||",
  "GK22vispancu:3473": "tathā ca-",
  "GK22vispancu:3474": "udyamena hi sidhyanti kāryāṇi na manorathaiḥ |",
  "GK22vispancu:3475": "na hi suptasya siṃhasya viśanti vadane mṛgāḥ ||",
  "GK22vispancu:3476": "Panc_2.136||",
  "GK22vispancu:3477": "udyamena vinā rājan na sidhyanti manorathāḥ |",
  "GK22vispancu:3478": "kātarā iti jalpanti yad bhāvyaṃ tad bhaviṣyati ||Panc_2.137||",
  "GK22vispancu:3479": "sva-śaktyā kurvataḥ karma na cet siddhiṃ prayacchati |",
  "GK22vispancu:3480": "nopālabhyaḥ pumāṃs tatra daivāntarita-pauruṣaḥ ||Panc_2.138||",
  "GK22vispancu:3481": "tan mayāvaśyaṃ deśāntaraṃ gantavyam |",
  "GK22vispancu:3482": "iti niścitya vardhamāna-puraṃ gatvā tatra varṣa-trayaṃ sthitvā suvarṇa-śata-trayopārjanaṃ kṛtvā bhūyaḥ sva-gṛhaṃ prasthitaḥ |",
  "GK22vispancu:3483": "athārdha-pathe gacchatas tasya kadācid aṭavyāṃ paryaṭato bhagavān ravir astam upāgataḥ |",
  "GK22vispancu:3484": "tatra ca vyāla-bhayāt sthūlatara-vaṭa-skandha ārūhya prasupto yāvat tiṣṭhati tāvan niśīthe dvau puruṣau raudrākārau parasparaṃ jalpantāv aśṛṇot |",
  "GK22vispancu:3485": "tatraika āha-bhoḥ kartaḥ tvaṃ kiṃ samyaṅ na vetsi yad asya somilakasya bhojanācchādanād ṛte'dhikā samṛddhir nāsti |",
  "GK22vispancu:3486": "tat kiṃ tvayāsya suvarṇa-śata-trayaṃ dattam |",
  "GK22vispancu:3487": "sa āha-bhoḥ karman mayāvaśyaṃ dātavyaṃ vyavasāyināṃ tatra ca tasya pariṇatis tvad āyatteti |",
  "GK22vispancu:3488": "atha yāvad asau kaulikaḥ prabuddhaḥ suvarṇa-granthim avalokayati tāvad riktaṃ paśyati |",
  "GK22vispancu:3489": "tataḥ sākṣepaṃ cintayāmāsa |",
  "GK22vispancu:3490": "aho kim etat ? mahatā kaṣṭenopārjitaṃ vittaṃ helayā kvāpi gatam |",
  "GK22vispancu:3491": "yad vyartha-śramo 'kiñcanaḥ kathaṃ sva-patnyā mitrāṇāṃ ca mukhaṃ darśayiṣyāmi |",
  "GK22vispancu:3492": "iti niścitya tad eva pattanaṃ gataḥ |",
  "GK22vispancu:3493": "tatra ca varṣa-mātreṇāpi suvarṇa-śata-pañcakam upārjya bhūyo 'pi sva-sthānaṃ prati prasthitaḥ |",
  "GK22vispancu:3494": "yāvad ardha-pathe bhūyo 'ṭavī-gatasya bhagavān bhānur astaṃjagāmātha suvarṇa-nāśa-bhayāt suśrānto 'pi na viśrāmyati kevalaṃ kṛta-gṛhotkaṇṭhaḥ satvaraṃ vrajati |",
  "GK22vispancu:3495": "atrāntare dvau puruṣau tādṛṣau dṛṣṭi-deśe samāgacchantau jalpantau ca śṛṇoti |",
  "GK22vispancu:3496": "tatraikaḥ prāha-bhoḥ kartaḥ ! kiṃ tvayaitasya suvarṇa-śata-pañcakaṃ dattam ?",
  "GK22vispancu:3497": "tat kiṃ na vetsi yad bhojanācchādanābhyadhikam asya kiṃcin nāsti |",
  "GK22vispancu:3498": "sa āha-bhoḥ karman ! mayāvaśyaṃ deyaṃ vyavasāyinām |",
  "GK22vispancu:3499": "tasya pariṇāmas tvad-āyattaḥ |",
  "GK22vispancu:3500": "tat kiṃ mām upālambhayasi ?",
  "GK22vispancu:3501": "tac chrutvā somilako yāvad granthim avalokayati tāvat suvarṇaṃ nāsti |",
  "GK22vispancu:3502": "tataḥ paraṃ duḥkham āpanno vyacintayat-aho kiṃ mama dhana-rahitasya jīvitena ?",
  "GK22vispancu:3503": "tad atra vaṭa-vṛkṣa ātmānam udbadhya prāṇāṃs tyajāmi |",
  "GK22vispancu:3504_0": "evaṃ niścitya darbha-mayīṃ rajjuṃ vidhāya sva-kaṇṭhe pāśaṃ niyojya śākhāyām ātmānaṃ",
  "GK22vispancu:3504_1": "nibadhya yāvat prakṣipati tāvad ekaḥ pumān ākāśa-stha evedam āha-bho bhoḥ somilaka",
  "GK22vispancu:3504_2": "! maivaṃ sāhasaṃ kuru |",
  "GK22vispancu:3505": "ahaṃ te vittāpahārako na te bhojanācchādanābhyadhikaṃ varāṭikām api sahāmi |",
  "GK22vispancu:3506": "tad gaccha sva-gṛhaṃ prati |",
  "GK22vispancu:3507": "anyac ca bhavadīya-sāhasenāhaṃ tuṣṭaḥ |",
  "GK22vispancu:3508": "tathā me na syād vyarthaṃ darśanam |",
  "GK22vispancu:3509": "tat prārthyatām abhīṣṭo varaḥ kaścit |",
  "GK22vispancu:3510": "somilaka āha-yady evaṃ tad dehi me prabhūtaṃ dhanam |",
  "GK22vispancu:3511": "sa āha-bhoḥ ! kiṃ kariṣyasi bhoga-rahitena dhanena yatas tava bhojanācchādanābhyadhikā prāptir api nāsti ? uktaṃ ca-",
  "GK22vispancu:3512": "kiṃ tayā kriyate lakṣmyā yā vadhūr iva kevalā |",
  "GK22vispancu:3513": "yā na veśyeva sāmānyā pathikair upabhujyate ||Panc_2.139||",
  "GK22vispancu:3514": "somilaka āha-yady api bhogo nāsti tathāpi bhavatu me dhanam | uktaṃ ca-",
  "GK22vispancu:3515": "kṛpaṇo 'py akulīno 'pi sadā saṃśrita-mānuṣaiḥ |",
  "GK22vispancu:3516": "sevyate sa naro loke yasya syād vitta-sañcayaḥ ||Panc_2.140||",
  "GK22vispancu:3517": "tathā ca-",
  "GK22vispancu:3518": "śithilau ca subaddhau ca patataḥ patato na vā |",
  "GK22vispancu:3519": "nirīkṣitau mayā bhadre daśa varṣāṇi pañca ca ||Panc_2.141||",
  "GK22vispancu:3520": "puruṣa āha-kim etat ?",
  "GK22vispancu:3521": "so 'bravīt-",
  "GK22vispancu:3522": "kathā 6",
  "GK22vispancu:3523": "tīkṣṇa-viṣāṇa-śṛgāla-kathā",
  "GK22vispancu:3524": "kasmiṃścid adhiṣṭhāne tīkṣṇaviṣāṇo nāma mahā-vṛṣabho vasati |",
  "GK22vispancu:3525": "sa ca madātirekāt parityakta-nija-yūṭhaḥ śṛṅgābhyāṃ nadī-taṭāni vidārayan svecchayā marakata-sadṛśāni śaṣpāṇi bhakṣayann araṇya-caro babhūva |",
  "GK22vispancu:3526": "atha tatraiva vane pralobhako nāma śṛgālaḥ prativasati sma |",
  "GK22vispancu:3527": "sa kadācit sva-bhāryayā saha nadī-tīre sukhopaviṣṭas tiṣṭhati |",
  "GK22vispancu:3528": "atrāntare sa tīkṣṇaviṣāṇo jalārthaṃ tad eva pulinam avatīrṇaḥ |",
  "GK22vispancu:3529": "tataś ca tasya lambamānau vṛṣaṇāv ālokya śṛgālyā śṛgālo 'bhihitaḥ-svāmin ! paśyāsya vṛṣabhasya māṃsa-piṇḍau lambamānau yathā sthitau |",
  "GK22vispancu:3530": "tataḥ kṣaṇena prahareṇa vā patiṣyataḥ |",
  "GK22vispancu:3531": "evaṃ jñātvā bhavatā pṛṣṭha-yāyinā bhāvyaṃ |",
  "GK22vispancu:3532": "śṛgāla āha-priye ! na jñāyate kadācid etayoḥ patanaṃ bhaviṣyati vā na vā |",
  "GK22vispancu:3533": "tat kiṃ vṛthā śramāya māṃ niyojayasi ?",
  "GK22vispancu:3534": "atra-sthas tāvaj jalārtham āgatān mūṣakān bhakṣayiṣyāmi samaṃ tvayā |",
  "GK22vispancu:3535": "mārgo 'yaṃ yatas teṣām |",
  "GK22vispancu:3536": "atha yadā tvāṃ muktvāsya tīkṣṇaviṣāṇasya vṛṣabhasya pṛṣṭhe gamiṣyāmi tadāgatyānyaḥ kaścid etat sthānaṃ samāśrayiṣyati |",
  "GK22vispancu:3537": "naitad yujyate kartum | uktaṃ ca-",
  "GK22vispancu:3538": "yo dhruvāṇi parityajyādhruvāṇi niṣevate |",
  "GK22vispancu:3539": "dhruvāṇi tasya naśyanti adhruvaṃ naṣṭam eva ca ||Panc_2.142||",
  "GK22vispancu:3540": "śṛgāly āha-bhoḥ kāpuruṣas tvaṃ yat kiṃcit prāptaṃ tenāpi santoṣaṃ karoṣi | uktaṃ ca-",
  "GK22vispancu:3541": "supūrā syāt kunadikā supūro mūṣikāñjaliḥ |",
  "GK22vispancu:3542": "susantuṣṭaḥ kāpuruṣaḥ svalpakenāpi tuṣyati ||Panc_2.143||",
  "GK22vispancu:3543": "tasmāt puruṣeṇa sadaivotsāhavatā bhāvyam | uktaṃ ca-",
  "GK22vispancu:3544": "yatrotsāha-samārambho yatrālasya-vinigrahaḥ |",
  "GK22vispancu:3545": "naya-vikrama-saṃyogas tatra śrīr acalā dhruvaṃ ||Panc_2.144||",
  "GK22vispancu:3546": "tad daivam iti sañcintya tyajen nodyogam ātmanaḥ |",
  "GK22vispancu:3547": "anuyogaṃ vinā tailaṃ tilānāṃ nopajāyate ||Panc_2.145||",
  "GK22vispancu:3548": "anyac ca-",
  "GK22vispancu:3549": "yaḥ stokenāpi santoṣaṃ kurute mandadhīr janaḥ |",
  "GK22vispancu:3550": "tasya bhāgya-vihīnasya dattā śrīr api mārjyate ||Panc_2.146||",
  "GK22vispancu:3551": "yac ca tvaṃ vadasi | etau patiṣyato na veti | tad apy ayuktam | uktaṃ ca-",
  "GK22vispancu:3552": "kṛta-niścayino vandyās tuṅgimā nopabhujyate |",
  "GK22vispancu:3553": "cātakaḥ ko varāko 'yaṃ yasyendro vārivāhakaḥ ||Panc_2.147||",
  "GK22vispancu:3554": "aparaṃ mūṣaka-māṃsasya nirviṇṇāham |",
  "GK22vispancu:3555": "etau ca māṃsa-piṇḍau patana-prāyau dṛśyete |",
  "GK22vispancu:3556": "tat sarvathā nānyathā kartavyam iti |",
  "GK22vispancu:3557": "athāsau tad ākarṇya mūṣaka-prāpti-sthānaṃ parityajya tīkṣṇaviṣāṇasya pṛṣṭham anvagacchat |",
  "GK22vispancu:3558": "atha vā sādhv idam ucyate-",
  "GK22vispancu:3559": "tāvat syāt sarva-kṛtyeṣu puruṣo 'tra svayaṃ prabhuḥ |",
  "GK22vispancu:3560": "strī-vākyāṅkuśa-vikṣuṇṇo yāvan no dhriyate balāt ||Panc_2.148||",
  "GK22vispancu:3561": "akṛtyaṃ manyate kṛtyaṃ agamyaṃ manyate sugam |",
  "GK22vispancu:3562": "abhakṣyaṃ manyate bhakṣyaṃ strī-vākya-prerito naraḥ ||Panc_2.149||",
  "GK22vispancu:3563": "evaṃ sa tasya pṛṣṭhataḥ sa-bhāryaḥ paribhramaṃś cira-kālam anayat |",
  "GK22vispancu:3564": "na ca tayoḥ patanam abhūt |",
  "GK22vispancu:3565": "tataś ca nirvedāt pañcadaśe varṣe śṛgālaḥ svabhāryām āha-śithilau ca subaddhau ca (141) ityādi |",
  "GK22vispancu:3566": "tayos tat-paścād api pāto na bhaviṣyati |",
  "GK22vispancu:3567": "tat tad eva sva-sthānaṃ gacchāvaḥ |",
  "GK22vispancu:3568": "ato 'haṃ bravīmi-śithilau ca subaddhau ca (141) iti |",
  "GK22vispancu:3569": "***********************************************************************",
  "GK22vispancu:3570": "puruṣa āha-yady evaṃ tad gaccha bhūyo 'pi vardhamāna-puram |",
  "GK22vispancu:3571": "tatra dvau vaṇik-putrau vasataḥ |",
  "GK22vispancu:3572": "eko gupta-dhanaḥ |",
  "GK22vispancu:3573": "dvitīya upabhukta-dhanaḥ |",
  "GK22vispancu:3574": "tatas tayoḥ svarūpaṃ buddhvaikasya varaḥ prārthanīyaḥ |",
  "GK22vispancu:3575": "yadi te dhanena prayojanam abhakṣitena tatas tvām api gupta-dhanaṃ karomi |",
  "GK22vispancu:3576": "athavā datta-bhogyena dhanena te prayojanaṃ tad upabhukta-dhanaṃ karomīti |",
  "GK22vispancu:3577": "evam uktvādarśanaṃ gataḥ |",
  "GK22vispancu:3578": "somilako 'pi vismita-manā bhūyo 'pi vardhamāna-puraṃ gataḥ |",
  "GK22vispancu:3579": "atha sandhyā-samaye śrāntaḥ katham api tat-puraṃ prāpto guptadhana-gṛhaṃ pṛcchan kṛcchrāl labdhvāstamita-sūrye praviṣṭaḥ |",
  "GK22vispancu:3580": "athāsau bhāryā-putra-sametena guptadhanena nirbhartsyamāno haṭhād gṛhaṃ praviśyopaviṣṭaḥ |",
  "GK22vispancu:3581": "tataś ca bhojana-velāyāṃ tasyāpi bhakti-varjitaṃ kiṃcid aśanaṃ dattam |",
  "GK22vispancu:3582": "tataś ca bhuktvā tatraiva yāvat supto niśīthe paśyati tāvat tāv api dvau puruṣau parasparaṃ mantrayataḥ |",
  "GK22vispancu:3583": "tatraika āha-bhoḥ kartaḥ ! kiṃ tvayāsya guptadhanasyānyo 'dhiko vyayo nirmito yat somilakasyānena bhojanaṃ dattam |",
  "GK22vispancu:3584": "tad ayuktaṃ tvayā kṛtam |",
  "GK22vispancu:3585": "sa āha-bhoḥ karman ! na mamātra doṣaḥ |",
  "GK22vispancu:3586": "mayā puruṣasya lābha-prāptir dātavyā |",
  "GK22vispancu:3587": "tat-pariṇatiḥ punas tvad-āyatteti |",
  "GK22vispancu:3588": "athāsau yāvad uttiṣṭhati tāvad guptadhano visūcikayā khidyamāno rujābhibhūtaḥ kṣaṇaṃ tiṣṭhati |",
  "GK22vispancu:3589": "tato dvitīye'hni tad-doṣeṇa kṛtopavāsaḥ sañjātaḥ |",
  "GK22vispancu:3590": "somilako 'pi prabhāte tad-gṛhān niṣkramya upabhuktadhana-gṛhaṃ gataḥ |",
  "GK22vispancu:3591": "tenāpi cābhyutthādinā sat-kṛto vihita-bhojanācchādana-saṃmānas tasyaiva gṛhe bhavya-śayyām āruhya suṣvāpa |",
  "GK22vispancu:3592": "tataś ca niśīthe yāvat paśyati tāvat tāv eva dvau puruṣau mitho mantrayataḥ |",
  "GK22vispancu:3593": "atra tayor eka āha-bhoḥ kartaḥ ! anena somilakasyopakāraṃ kurvatā prabhūto vyayaḥ kṛtaḥ |",
  "GK22vispancu:3594": "tat kathaya katham asyoddhāraka-vidhir bhaviṣyati |",
  "GK22vispancu:3595": "anena sarvam etad vyavahāraka-gṛhāt samānītam |",
  "GK22vispancu:3596": "sa āha-bhoḥ karman ! mama kṛtyam etat |",
  "GK22vispancu:3597": "pariṇatis tvad-āyatteti |",
  "GK22vispancu:3598": "atha prabhāta-samaye rāja-puruṣo rāja-prasādajaṃ vittam ādāya samāyāta upabhukta-dhanāya samarpayām āsa |",
  "GK22vispancu:3599": "tad dṛṣṭvā somilakaś cintayāmāsa |",
  "GK22vispancu:3600": "sañcaya-rahito 'pi varam eṣa upabhuktadhano nāsau kadaryo guptadhanaḥ | uktaṃ ca-",
  "GK22vispancu:3601": "agnihotra-phalā vedāḥ śīla-vṛtta-phalaṃ śrutam |",
  "GK22vispancu:3602": "rati-putra-phalā dārā datta-bhukta-phalaṃ dhanam ||Panc_2.150||",
  "GK22vispancu:3603": "tad vidhātā māṃ datta-bhukta-dhanaṃ karotu |",
  "GK22vispancu:3604": "na kāryaṃ me guptadhanena |",
  "GK22vispancu:3605": "tataḥ somilako dattabhuktadhanaḥ saṃjātaḥ |",
  "GK22vispancu:3606": "ato 'haṃ bravīmi-arthasyopārjanaṃ kṛtvā iti |",
  "GK22vispancu:3607": "gṛha-madhya-nikhātena dhanena dhanino yadi |",
  "GK22vispancu:3608": "bhavāmaḥ kiṃ na tenaiva dhanena dhanino vayaṃ ||Panc_2.151||",
  "GK22vispancu:3609": "tad bhadra ! hiraṇyakaivaṃ jñātvā dhana-viṣaye santāpo na kāryaḥ |",
  "GK22vispancu:3610": "atha vidyamānam api dhanaṃ bhojya-bandhyatayā tad-avidyamānaṃ mantavyam | uktaṃ ca-",
  "GK22vispancu:3611": "upārjitānām arthānāṃ tyāga eva hi rakṣaṇam |",
  "GK22vispancu:3612": "taḍāgodara-saṃsthānāṃ parīvāha ivāmbhasām ||Panc_2.152||",
  "GK22vispancu:3613": "tathā ca-",
  "GK22vispancu:3614": "upārjitānām arthānāṃ tyāga eva hi rakṣaṇam |",
  "GK22vispancu:3615": "taḍāgodara-saṃsthānāṃ parivāha ivāmbhasām ||Panc_2.153||",
  "GK22vispancu:3616": "anyac ca-",
  "GK22vispancu:3617": "dānaṃ bhogo nāśas tisro gatayo bhavanti vittasya |",
  "GK22vispancu:3618": "yo na dadāti na bhuṅkte tasya tṛtīyā gatir bhavati ||Panc_2.154||",
  "GK22vispancu:3619": "evaṃ jñātvā vivekinā na sthity-arthaṃ vittopārjanaṃ kartavyaṃ yato duḥkhāya tat | uktaṃ ca-",
  "GK22vispancu:3620": "dhanādikeṣu vidyante ye'tra mūrkhāḥ sukhāśayāḥ |",
  "GK22vispancu:3621": "tapta-grīṣmeṇa sevante śaityārthaṃ te hutāśanam ||Panc_2.155||",
  "GK22vispancu:3622": "sarpāḥ pibanti pavanaṃ na ca durbalās te",
  "GK22vispancu:3623": "śuṣkais tṛṇair vana-gajā balino bhavanti |",
  "GK22vispancu:3624": "kandaiḥ phalair muni-varā gamayanti kālaṃ",
  "GK22vispancu:3625": "santoṣa eva puruṣasya paraṃ nidhānam ||Panc_2.156||",
  "GK22vispancu:3626": "santoṣāmṛta-tṛptānāṃ yat sukhaṃ śānta-cetasām |",
  "GK22vispancu:3627": "kutas tad-dhana-lubdhānām itaś cetaś ca dhāvatām ||Panc_2.157||",
  "GK22vispancu:3628": "pīyūṣam iva saṃtoṣaṃ pibatāṃ nirvṛtiḥ parā |",
  "GK22vispancu:3629": "duḥkhaṃ nirantaraṃ puṃsām asaṃtoṣavatāṃ punaḥ ||Panc_2.158||",
  "GK22vispancu:3630": "nirodhāc cetaso 'kṣāṇi niruddhāny akhilāny api |",
  "GK22vispancu:3631": "ācchādite ravau meghaiḥ sañchannāḥ syur gabhastayaḥ ||Panc_2.159||",
  "GK22vispancu:3632": "vāñchā-vicchedanaṃ prāhuḥ svāsthyaṃ śāntā maha-rṣayaḥ |",
  "GK22vispancu:3633": "vāñchā nivartate nārthaiḥ pipāsevāgni-sevanaiḥ ||",
  "GK22vispancu:3634": "Panc_2.160||",
  "GK22vispancu:3635": "anindyam api nindanti stuvanty astutyam uccakaiḥ |",
  "GK22vispancu:3636": "svāpateya-kṛte martyāḥ kiṃ kiṃ nāma na kurvate ||Panc_2.161||",
  "GK22vispancu:3637": "dharmārthaṃ yasya vittehā tasyāpi na śubhāvahā |",
  "GK22vispancu:3638": "prakṣālanādd hi paṅkasya dūrād asparśanaṃ varam ||Panc_2.162||",
  "GK22vispancu:3639": "dānena tulyo nidhir asti nānyo",
  "GK22vispancu:3640": "lobhāc ca nānyo 'sti paraḥ pṛthivyām |",
  "GK22vispancu:3641": "vibhūṣaṇaṃ śīla-samaṃ na cānyat",
  "GK22vispancu:3642": "santoṣa-tulyaṃ dhanam asti nānyat ||Panc_2.163||",
  "GK22vispancu:3643": "dāridryasya parā mūrtir yan māna-draviṇālpatā |",
  "GK22vispancu:3644": "jarad-gava-dhanaḥ śarvas tathāpi parameśvaraḥ ||Panc_2.164||",
  "GK22vispancu:3645": "evaṃ jñātvā bhadra tvayā santoṣaḥ kārya iti |",
  "GK22vispancu:3646": "mantharakavacanam ākarṇya vāyasa āha-bhadra mantharako yad evaṃ vadati tat tvayā citte kartavyam |",
  "GK22vispancu:3647": "athavā sādhv idam ucyate-",
  "GK22vispancu:3648": "sulabhāḥ puruṣā rājan satataṃ priya-vādinaḥ |",
  "GK22vispancu:3649": "apriyasya ca pathyasya vaktā śrotā ca durlabhaḥ ||Panc_2.166||",
  "GK22vispancu:3650": "apriyāṇy api pathyāni ye vadanti nṛṇām iha |",
  "GK22vispancu:3651": "ta eva suhṛdaḥ proktā anye syur nāma-dhārakāḥ ||Panc_2.167||",
  "GK22vispancu:3652": "athaivaṃ jalpatāṃ teṣāṃ citrāṅgo nāma hariṇo lubdhaka-trāsitas tasminn eva sarasi praviṣṭaḥ |",
  "GK22vispancu:3653": "athāyāntaṃ sa-sambhramam avalokya laghupatanako vṛkṣam ārūḍhaḥ |",
  "GK22vispancu:3654": "hiraṇyakaḥ śarastambaṃ praviṣṭaḥ |",
  "GK22vispancu:3655": "mantharakaḥ salilāśayam āsthitaḥ |",
  "GK22vispancu:3656": "atha laghupatanako mṛgaṃ samyak parijñāya mantharakam uvāca-ehy ehi sakhe mantharaka ! mṛgo 'yaṃ tṛṣārto 'tra samāyātaḥ sarasi praviṣṭaḥ |",
  "GK22vispancu:3657": "tasya śabdo 'yaṃ na mānuṣa-sambhava iti |",
  "GK22vispancu:3658_0": "tac chrutvā mantharako deśa-kālocitam āha-bho laghupatanaka ! yathāyaṃ mṛgo dṛśyate",
  "GK22vispancu:3658_1": "prabhūtam ucchvāsam udvahann udbhrānta-dṛṣṭyā pṛṣṭhato 'valokayati tan na tṛṣārta",
  "GK22vispancu:3658_2": "eṣa nūnaṃ lubdhaka-trāsitaḥ |",
  "GK22vispancu:3659": "taj jñāyatām asya pṛṣṭhe lubdhakā āgacchanti na veti | uktaṃ ca-",
  "GK22vispancu:3660": "bhaya-trasto naraḥ śvāsaṃ prabhūtaṃ kurute muhuḥ |",
  "GK22vispancu:3661": "diśo 'valokayaty eva na svāsthyaṃ vrajati kvacit ||Panc_2.168||",
  "GK22vispancu:3662": "tac chrutvā citrāṅga āha-bho mantharaka ! jñātaṃ tvayā samyaṅ me trāsa-kāraṇam |",
  "GK22vispancu:3663": "ahaṃ lubdhaka-śara-prahārād uddhāritaḥ kṛcchreṇātra samāyātaḥ |",
  "GK22vispancu:3664": "mama yūthaṃ tair lubdhakair vyāpāditaṃ bhaviṣyati |",
  "GK22vispancu:3665": "tac charaṇāgatasya me darśaya kiṃcid agamyaṃ sthānaṃ lubdhakānām |",
  "GK22vispancu:3666": "tad ākarṇya mantharaka āha-bhoś citrāṅga ! śrūyatāṃ nīti-śāstram |",
  "GK22vispancu:3667": "dvāv upāyāv iha proktau vimuktau śatru-darśane |",
  "GK22vispancu:3668": "hastayoś cālanād eko dvitīyaḥ pāda-vega-jaḥ ||Panc_2.169||",
  "GK22vispancu:3669": "tad gamyatāṃ śīghraṃ ghanaṃ vanaṃ yāvad adyāpi nāgacchanti te durātmāno lubdhakāḥ |",
  "GK22vispancu:3670": "atrāntare laghupatanakaḥ satvaram abhyupetyovāca-bho mantharaka ! gatās te lubdhakāḥ sva-gṛhonmukhāḥ pracura-māṃsa-piṇḍa-dhāriṇaḥ |",
  "GK22vispancu:3671": "tac citrāṅga ! tvaṃ viśrabdho jalād bahir bhava |",
  "GK22vispancu:3672": "tatas te catvāro 'pi mitra-bhāvam āśritās tasmin sarasi madhyāhna-samaye vṛkṣa-cchāyādhastāt subhāṣita-goṣṭhī-sukham anubhavantaḥ sukhena kālaṃ nayanti |",
  "GK22vispancu:3673": "athavā yuktam etad ucyate-",
  "GK22vispancu:3674": "subhāṣita-rasāsvāda-baddha-romāñca-kañcukaṃ |",
  "GK22vispancu:3675": "vināpi saṃgamaṃ strīṇāṃ kavīnāṃ sukham edhate ||Panc_2.170||",
  "GK22vispancu:3676": "subhāṣita-maya-dravya-saṅgrahaṃ na karoti yaḥ |",
  "GK22vispancu:3677": "sa tu prastāva-yajñeṣu kāṃ pradāsyati dakṣiṇām ||Panc_2.171||",
  "GK22vispancu:3678": "tathā ca-",
  "GK22vispancu:3679": "sakṛd uktaṃ na gṛhṇāti svayaṃ vā na karoti yaḥ |",
  "GK22vispancu:3680": "yasya saṃpuṭikā nāsti kutas tasya subhāṣitam ||Panc_2.172||",
  "GK22vispancu:3681": "athaikasminn ahani goṣṭhī-samaye mṛgo nāyātaḥ |",
  "GK22vispancu:3682": "atha te vyākulībhūtāḥ parasparaṃ jalpitum ārabdhāḥ |",
  "GK22vispancu:3683": "aho kim adya suhṛn na samāyātaḥ |",
  "GK22vispancu:3684": "kiṃ siṃhādibhiḥ kvacid vyāpādita uta lubdhakair atha vānale prapatito gartā-viṣame vā nava-tṛṇa-laulyād iti |",
  "GK22vispancu:3685": "athavā sādhv idam ucyate-",
  "GK22vispancu:3686": "sva-gṛhodyāna-gate'pi snigdhaiḥ pāpaṃ viśaṅkyate mohāt |",
  "GK22vispancu:3687": "kim u dṛṣṭa-bahv-apāya-pratibhaya-kāntāra-madhya-sthe ||Panc_2.173||",
  "GK22vispancu:3688": "atha mantharako vāyasam āha-bho laghupatanakāhaṃ hiraṇyakaś ca tāvad dvāv apy aśaktau tasyānveṣaṇaṃ kartuṃ mandagatitvāt |",
  "GK22vispancu:3689": "tad gatvā tvam araṇyaṃ śodhaya yadi kutracit taṃ jīvantaṃ paśyasīti |",
  "GK22vispancu:3690": "tad ākarṇya laghupatanako nātidūre yāvad gacchati tāvat palvala-tīre citrāṅgaḥ kūṭa-pāśa-niyantritas tiṣṭhati |",
  "GK22vispancu:3691": "taṃ dṛṣṭvā śoka-vyākulita-manās tam avocat |",
  "GK22vispancu:3692": "bhadra kim idam ? citrāṅgo 'pi vāyasam avalokya viśeṣeṇa duḥkhita-manā babhūva |",
  "GK22vispancu:3693": "athavā yuktam etat-",
  "GK22vispancu:3694": "api mandatvam āpanno naṣṭo vāpīṣṭa-darśanāt |",
  "GK22vispancu:3695": "prāyeṇa prāṇināṃ bhūyo duḥkhāvego 'dhiko bhavet ||Panc_2.174||",
  "GK22vispancu:3696": "tataś ca vāṣpāvasāne citrāṅgo laghupatanakam āha-bho mitra saṃjāto 'yaṃ tāvan mama mṛtyuḥ |",
  "GK22vispancu:3697": "tad yuktaṃ sampannaṃ yad bhavatā saha me darśanaṃ sañjātam | uktaṃ ca-",
  "GK22vispancu:3698": "prāṇātyaye samutpanne yadi syān mitra-darśanaṃ |",
  "GK22vispancu:3699": "tad dvābhyāṃ sukha-daṃ paścāj jīvato 'pi mṛtasya ca ||Panc_2.175||",
  "GK22vispancu:3700": "tat kṣantavyaṃ yan mayā praṇayāt subhāṣita-goṣṭhīṣv abhihitaṃ |",
  "GK22vispancu:3701": "tathā hiraṇyaka-mantharakau mama vākyād vācyau |",
  "GK22vispancu:3702": "ajñānāj jñānato vāpi duruktaṃ yad udāhṛtam |",
  "GK22vispancu:3703": "mayā tat kṣamyatām adya dvābhyām api prasādataḥ ||Panc_2.176||",
  "GK22vispancu:3704": "tac chrutvā laghupatanaka āha-bhadra na bhetavyam asmad-vidhair mitrair vidyamānaiḥ |",
  "GK22vispancu:3705": "yāvad ahaṃ drutataraṃ hiraṇyakaṃ gṛhītvāgacchāmi |",
  "GK22vispancu:3706": "aparaṃ ye sat-puruṣā bhavanti te vyasane na vyākulatvam upayānti | uktaṃ ca-",
  "GK22vispancu:3707": "sampadi yasya na harṣo vipadi viṣādo raṇe na bhīrutvaṃ |",
  "GK22vispancu:3708": "taṃ bhuvana-traya-tilakaṃ janayati jananī sutaṃ viralaṃ ||Panc_2.177||",
  "GK22vispancu:3709": "evam uktvā laghupatanakaś citrāṅgam āśvāsya yatra hiraṇyaka-mantharakau tiṣṭhatas tatra gatvā sarvaṃ citrāṅga-pāśa-patanaṃ kathitavān |",
  "GK22vispancu:3710": "hiraṇyakaṃ ca citrāṅga-pāśa-mokṣaṇaṃ prati kṛta-niścayaṃ pṛṣṭham āropya bhūyo 'pi satvaraṃ citrāṅga-samīpe gataḥ |",
  "GK22vispancu:3711": "so 'pi mūṣakam avalokya kiṃcij jīvitāśayā saṃśliṣṭa āha-",
  "GK22vispancu:3712": "āpan-nāśāya vibudhaiḥ kartavyāḥ suhṛdo 'malāḥ |",
  "GK22vispancu:3713": "na taraty āpadaṃ kaścid yo 'tra mitra-vivarjitaḥ ||Panc_2.178||",
  "GK22vispancu:3714": "hiraṇyaka āha-bhadra tvaṃ tāvan nīti-śāstra-jño dakṣa iti | tat katham atra kūṭa-pāśe patitaḥ ?",
  "GK22vispancu:3715": "sa āha-bho na kālo 'yaṃ vivādasya |",
  "GK22vispancu:3716": "tan na yāvat sa pāpātmā lubdhakaḥ samabhyeti tāvad drutataraṃ kartayemaṃ mat-pāda-pāśaṃ |",
  "GK22vispancu:3717_0": "tad ākarṇya vihasyāha hiraṇyakaḥ-kiṃ mayy api samāyāte lubdhakād bibheṣi tataḥ śāstraṃ",
  "GK22vispancu:3717_1": "prati mahatī me viraktiḥ sampannā yad bhavad-vidhā api nīti-śāstra-vida etām avasthāṃ prāpnuvanti |",
  "GK22vispancu:3718": "tena tvāṃ pṛcchāmi |",
  "GK22vispancu:3719": "sa āha-bhadra karmaṇā buddhir api hanyate | uktaṃ ca-",
  "GK22vispancu:3720": "kṛtānta-pāśa-baddhānāṃ daivopahata-cetasāṃ |",
  "GK22vispancu:3721": "buddhayaḥ kubja-gāminyo bhavanti mahatām api ||Panc_2.179||",
  "GK22vispancu:3722": "vidhātrā racitā yā sā lalāṭe'kṣara-mālikā |",
  "GK22vispancu:3723": "na tāṃ mārjayituṃ śaktāḥ sva-śaktyāpy atipaṇḍitāḥ ||Panc_2.180||",
  "GK22vispancu:3724": "evaṃ tayoḥ pravadatoḥ suhṛd-vyasana-santapta-hṛdayo mantharakaḥ śanaiḥ śanais taṃ pradeśam ājagāma |",
  "GK22vispancu:3725": "taṃ dṛṣṭvā laghupatanako hiraṇyakam āha-aho na śobhanam āpatitam |",
  "GK22vispancu:3726": "hiraṇyaka āha-kiṃ sa lubdhakaḥ samāyāti ?",
  "GK22vispancu:3727": "sa āha-āstāṃ tāval lubdhaka-vārtā |",
  "GK22vispancu:3728": "eṣa mantharakaḥ samāgacchati |",
  "GK22vispancu:3729": "tad anītir anuṣṭhitānena yato vayam apy asya kāraṇān nūnaṃ vyāpādanaṃ yāsyāmo yadi sa pāpātmā lubdhakaḥ samāgamiṣyati |",
  "GK22vispancu:3730": "tad ahaṃ tāvat kham utpatiṣyāmi |",
  "GK22vispancu:3731": "tvaṃ punar bilaṃ praviṣyātmānaṃ rakṣayiṣyasi |",
  "GK22vispancu:3732": "citrāṅgo 'pi vegena dig-antaraṃ yāsyati |",
  "GK22vispancu:3733": "eṣa punar jalacaraḥ sthale kathaṃ bhaviṣyatīti vyākulo 'smi |",
  "GK22vispancu:3734": "atrāntare prāpto 'yaṃ mantharakaḥ |",
  "GK22vispancu:3735": "hiraṇyaka āha-bhadra, na yuktam anuṣṭhitaṃ bhavatā yad atra samāyātaḥ |",
  "GK22vispancu:3736": "tad bhūyo 'pi drutataraṃ gamyatāṃ yāvad asau lubdhako na samāyāti |",
  "GK22vispancu:3737": "mantharaka āha-bhadra, kiṃ karomi ? na śaknomi tatra-stho mitra-vyasanāgni-dāghaṃ soḍhum |",
  "GK22vispancu:3738": "tenāham atrāgataḥ |",
  "GK22vispancu:3739": "athavā sādhv idam ucyate-",
  "GK22vispancu:3740": "dayita-jana-viprayogo vitta-viyogaś ca sahyāḥ syuḥ |",
  "GK22vispancu:3741": "yadi sumahauṣadha-kalpo vayasya-jana-saṃgamo na syāt ||Panc_2.181||",
  "GK22vispancu:3742": "varaṃ prāṇa-parityāgo na viyogo bhavādṛśaiḥ |",
  "GK22vispancu:3743": "prāṇā janmāntare bhūyo na bhavanti bhavad-vidhāḥ ||Panc_2.182||",
  "GK22vispancu:3744": "evaṃ tasya pravadata ākarṇa-pūrita-śarāsano lubdhako 'py upāgataḥ |",
  "GK22vispancu:3745": "taṃ dṛṣṭvā mūṣakeṇa tasya snāyu-pāśas tat-kṣaṇāt khaṇḍitaḥ |",
  "GK22vispancu:3746": "atrāntare citrāṅgaḥ satvaraṃ pṛṣṭham avalokayan pradhāvitaḥ |",
  "GK22vispancu:3747": "laghupatanako vṛkṣam ārūḍhaḥ |",
  "GK22vispancu:3748": "hiraṇyakaś ca samīpa-varti bilaṃ praviṣṭaḥ |",
  "GK22vispancu:3749": "athāsau lubdhako mṛga-gamanād viṣaṇṇa-vadano vyartha-śramas taṃ mantharakaṃ mandaṃ mandaṃ sthala-madhye gacchantaṃ dṛṣṭavān |",
  "GK22vispancu:3750": "acintayac ca-yady api kuraṅgo dhātrāpahṛtas tathāpy ayaṃ kūrma āhārārthaṃ sampāditaḥ |",
  "GK22vispancu:3751": "tad adyāsyāmiṣeṇa me kuṭumbasyāhāra-nirvṛttir bhaviṣyati |",
  "GK22vispancu:3752": "evaṃ vicintya taṃ darbhaiḥ sañchādya dhanuṣu samāropya skandhe kṛtvā gṛhaṃ prati prasthitaḥ |",
  "GK22vispancu:3753": "atrāntare taṃ nīyamānam avalokya hiraṇyako duḥkhākulaḥ paryadevayat-kaṣṭaṃ bhoḥ kaṣṭam āpatitam |",
  "GK22vispancu:3754": "ekasya duḥkhasya na yāvad antaṃ",
  "GK22vispancu:3755": "gacchāmy ahaṃ pāram ivārṇavasya |",
  "GK22vispancu:3756": "tāvad dvitīyaṃ samupasthitaṃ me chidreṣv anarthā bahulī-bhavanti ||Panc_2.183||",
  "GK22vispancu:3757": "tāvad askhalitaṃ yāvat sukhaṃ yāti same pathi |",
  "GK22vispancu:3758": "skhalite ca samutpanne viṣame ca pade pade ||Panc_2.184||",
  "GK22vispancu:3759": "yan namraṃ saralaṃ cāpi yac cāpatsu na sīdati |",
  "GK22vispancu:3760": "dhanur mitraṃ kalatraṃ ca durlabhaṃ śuddha-vaṃśajam ||Panc_2.185||",
  "GK22vispancu:3761": "na mātari na dāreṣu na sodarye na cātmaje |",
  "GK22vispancu:3762": "viśrambhas tādṛśaḥ puṃsāṃ yādṛṅ mitre nirantare ||Panc_2.186||",
  "GK22vispancu:3763": "yadi tāvat kṛtāntena me dhana-nāśo vihitas tan-mārga-śrāntasya me viśrāma-bhūtaṃ mitraṃ kasmād apahṛtaṃ |",
  "GK22vispancu:3764": "aparam api mitraṃ paraṃ mantharaka-samaṃ na syāt | uktaṃ ca-",
  "GK22vispancu:3765": "asampattau paro lābho guhyasya kathanaṃ tathā |",
  "GK22vispancu:3766": "āpad-vimokṣaṇaṃ caiva mitrasyaitat phala-trayam ||Panc_2.187||",
  "GK22vispancu:3767": "tad asya paścān nānyaḥ suhṛn me |",
  "GK22vispancu:3768": "tat kiṃ mamopary anavarataṃ vyasana-śarair varṣati hanta vidhiḥ |",
  "GK22vispancu:3769": "yata ādau tāvad vitta-nāśas tataḥ parivāra-bhraṃśas tato deśa-tyāgas tato mitra-viyoga iti |",
  "GK22vispancu:3770": "athavā svarūpam etat sarveṣām eva jantūnāṃ jīvita-dharmasya | uktaṃ ca-",
  "GK22vispancu:3771": "kāyaḥ saṃnihitāpāyaḥ sampadaḥ padam āpadām |",
  "GK22vispancu:3772": "samāgamāḥ sāpagamāḥ sarvam utpādi bhaṅguram ||Panc_2.188||",
  "GK22vispancu:3773": "tathā ca-",
  "GK22vispancu:3774": "kṣate prahārā nipatanty abhīkṣṇaṃ",
  "GK22vispancu:3775": "dhana-kṣaye vardhati jāṭharāgniḥ |",
  "GK22vispancu:3776": "āpatsu vairāṇi samudbhavanti",
  "GK22vispancu:3777": "cchidreṣv anarthā bahulī-bhavanti ||Panc_2.189||",
  "GK22vispancu:3778": "aho sādhūktaṃ kenāpi |",
  "GK22vispancu:3779": "prāpte bhaye paritrāṇaṃ prīti-viśrambha-bhājanaṃ |",
  "GK22vispancu:3780": "kena ratnam idaṃ sṛṣṭaṃ mitram ity akṣara-dvayaṃ ||Panc_2.190||",
  "GK22vispancu:3781": "atrāntare ākranda-parau citrāṅga-laghupatanakau tatraiva samāyātau |",
  "GK22vispancu:3782": "atha hiraṇyaka āha-aho kiṃ vṛthā-pralapitena |",
  "GK22vispancu:3783": "tad yāvad eṣa mantharako dṛṣṭi-gocarān na nīyate tāvad asya mokṣopāyaś cintyatām iti | uktaṃ ca-",
  "GK22vispancu:3784": "vyasanaṃ prāpya yo mohāt kevalaṃ paridevayet |",
  "GK22vispancu:3785": "krandanaṃ vardhayaty eva tasyāntaṃ nādhigacchati ||Panc_2.191||",
  "GK22vispancu:3786": "kevalaṃ vyasanasyoktaṃ bheṣajaṃ naya-paṇḍitaiḥ |",
  "GK22vispancu:3787": "tasyoccheda-samārambho viṣāda-parivarjanaṃ ||Panc_2.192||",
  "GK22vispancu:3788": "anyac ca-",
  "GK22vispancu:3789": "atīta-lābhasya surakṣaṇārthaṃ",
  "GK22vispancu:3790": "bhaviṣya-lābhasya ca saṅgamārtham |",
  "GK22vispancu:3791": "āpat-prapannasya ca mokṣaṇārthaṃ",
  "GK22vispancu:3792": "yan mantryate'sau paramo hi mantraḥ ||Panc_2.193||",
  "GK22vispancu:3793": "tac chrutvā vāyasa āha-bho yady evaṃ tat kriyatāṃ mad-vacaḥ |",
  "GK22vispancu:3794": "eṣa citrāṅgo 'sya mārge gatvā kiṃcit palvalam āsādya tasya tīre niścetano bhūtvā patatu |",
  "GK22vispancu:3795_0": "aham apy asya śirasi samāruhya mandaiś cañcu-prahāraiḥ śira ullekhiṣyāmi yenāsau",
  "GK22vispancu:3795_1": "lubdhako 'muṃ mṛtaṃ matvā mama cañcu-prahāra-pratyayena mantharakaṃ bhūmau kṣiptvā mṛgārthe dhāvati |",
  "GK22vispancu:3796": "atrāntare tvayā darbha-maya-bandhana-veṣṭanāni khaṇḍanīyāni yenāsau mantharako drutataraṃ palvalaṃ praviśati |",
  "GK22vispancu:3797": "citrāṅgaḥ prāha-bho bhadro 'yaṃ dṛṣṭo mantras tvayā | nūnaṃ mantharako mukto mantavyaḥ | uktaṃ ca-",
  "GK22vispancu:3798": "siddhiṃ vā yadi vāsiddhiṃ cittotsāho nivedayet |",
  "GK22vispancu:3799": "prathamaṃ sarva-jantūnāṃ prājño vetti na cetaraḥ ||Panc_2.194||",
  "GK22vispancu:3800": "tat tad evaṃ kriyatām |",
  "GK22vispancu:3801": "tathānuṣṭhite sa lubdhakas tathaiva mārgāsanna-palvala-tīrasthaṃ citrāṅgaṃ vāyasa-sanātham adrākṣīt |",
  "GK22vispancu:3802": "taṃ dṛṣṭvā harṣita-manā vyacintayat |",
  "GK22vispancu:3803": "nūnaṃ pāśa-vedanayā varāko 'yaṃ mṛgo gatvāyuḥ-śeṣa-jīvitaḥ pāśaṃ troṭayitvā katham apy etad vanāntaraṃ praviṣṭo yāvan mṛtaḥ |",
  "GK22vispancu:3804": "tad vaśyo 'yaṃ me kacchapaḥ suyantritatvāt |",
  "GK22vispancu:3805": "tad enam api tāvad gṛhṇāmīty avardhāya kacchapaṃ bhū-tale prakṣipya mṛgam upādravat |",
  "GK22vispancu:3806": "atrāntare hiraṇyakena vajropama-daṃṣṭrā-prahāreṇa tad darbha-veṣṭanaṃ tat-kṣaṇāt khaṇḍaśaḥ kṛtaṃ |",
  "GK22vispancu:3807": "mantharako 'pi tṛṇa-madhyān niṣkramya palvalaṃ praviṣṭaḥ |",
  "GK22vispancu:3808": "citrāṅgo 'py aprāptasyāpi tasyotthāya vāyasena saha drutaṃ pranaṣṭaḥ |",
  "GK22vispancu:3809": "atrāntare vilakṣo viṣāda-paro nivṛtto lubdhako yāvat paśyati tāvat kacchapo 'pi gataḥ |",
  "GK22vispancu:3810": "tataś ca tatropaviśyemaṃ ślokam apaṭhat-",
  "GK22vispancu:3811": "prāpto bandhanam apy ayaṃ guru-mṛgas tāvat tvayā me hṛtaḥ",
  "GK22vispancu:3812": "samprāptaḥ kamaṭhaḥ sa cāpi niyataṃ naṣṭas tavādeśataḥ |",
  "GK22vispancu:3813": "kṣut-kṣāmo 'tra vane bhramāmi śiśukais tyaktaḥ samaṃ bhāryayā",
  "GK22vispancu:3814": "yac cānyan na kṛtaṃ kṛtānta kurute tac cāpi sahyaṃ mayā ||Panc_2.195||",
  "GK22vispancu:3815": "evaṃ bahu-vidhaṃ vilapya sva-gṛhaṃ gataḥ |",
  "GK22vispancu:3816_0": "atha tasmin dūrī-bhūte sarve'pi te kāka-kūrma-mṛgākhavaḥ paramānanda-bhājo militvā",
  "GK22vispancu:3816_1": "parasparam āliṅgya punar jātān ivātmano manyamānas tad eva saraḥ prāpya mahā-sukhena",
  "GK22vispancu:3816_2": "subhāṣita-goṣṭhī-vinodaṃ kurvantaḥ kālaṃ nayanti sma |",
  "GK22vispancu:3817": "evaṃ jñātvā vivekinā mitra-saṅgrahaḥ kāryaḥ |",
  "GK22vispancu:3818": "tathā mitreṇa sahāvyājena vartitavyam | uktaṃ ca-",
  "GK22vispancu:3819": "yo mitrāṇi karoty atra na kauṭilyena vartate |",
  "GK22vispancu:3820": "taiḥ samaṃ na parābhūtiṃ samprāpnoti kathañcana ||Panc_2.196||",
  "GK22vispancu:3821": "iti śrī-viṣṇu-śarma-viracite pañcatantre mitra-samprāptir nāma",
  "GK22vispancu:3822": "dvitīyaṃ tantraṃ samāptam",
  "GK22vispancu:3823": "||2||",
  "GK22vispancu:3824": "***********************************************************************",
  "GK22vispancu:3825": "tṛtīyaṃ tantram",
  "GK22vispancu:3826": "atha kākolūkīyam",
  "GK22vispancu:3827": "prastāvanā kathā",
  "GK22vispancu:3828": "meghavarṇārimardana-vṛttāntaḥ",
  "GK22vispancu:3829": "athedam ārabhyate kākolūkīyaṃ nāma tṛtīyaṃ tantram | yasyāyam ādyaḥ ślokaḥ-",
  "GK22vispancu:3830": "na viśvaset pūrva-virodhitasya",
  "GK22vispancu:3831": "śatroś ca mitratvam upāgatasya |",
  "GK22vispancu:3832": "dagdhāṃ guhāṃ paśya ulūka-pūrṇāṃ",
  "GK22vispancu:3833": "kāka-praṇītena hutāśanena ||Panc_3.1||",
  "GK22vispancu:3834": "tad yathānuśruyate-asti dakṣiṇātye janapade mahilāropyaṃ nāma nagaram |",
  "GK22vispancu:3835": "tasya samīpastho 'neka-śākhāsanātho 'tighanatara-patra-cchanno nyagrodha-pādapo 'sti |",
  "GK22vispancu:3836": "tatra ca megha-varṇo nāma vāyasa-rājo 'neka-kāka-parivāraḥ prativasati sma |",
  "GK22vispancu:3837": "sa tatra vihita-durga-racanaḥ saparijanaḥ kālaṃ nayati |",
  "GK22vispancu:3838": "tathānyo 'ri-mardano nāmolūka-rājo 'saṅkhyolūka-parivāro giri-guhā-durgāśrayaḥ prativasati sma |",
  "GK22vispancu:3839": "sa ca rātrāv abhyetya sadaiva tasya nyagrodhasya samantāt paribhramati |",
  "GK22vispancu:3840": "atholūkarājaḥ pūrva-virodha-vaśādyaṃ kañcid vāyasa-samāsādayati |",
  "GK22vispancu:3841": "taṃ vyāpādya gacchati |",
  "GK22vispancu:3842": "evaṃ nityābhigamanāc chanaiḥ śanais tan nyagrodha-pādapad-durgaṃ tena samantān nirvāyasaṃ kṛtam |",
  "GK22vispancu:3843": "athavā bhavaty evam | uktaṃ ca-",
  "GK22vispancu:3844": "ya upekṣeta śatruṃ svaṃ prasarantaṃ yadṛcchayā |",
  "GK22vispancu:3845": "rogaṃ cālasya-saṃyuktaḥ sa śanais tena hanyate ||Panc_3.2||",
  "GK22vispancu:3846": "tathā ca-",
  "GK22vispancu:3847": "jāta-mātraṃ na yaḥ śatruṃ vyādhiṃ ca praśamaṃ nayet |",
  "GK22vispancu:3848": "mahābalo 'pi tenaiva vṛddhiṃ prāpya sa hanyate ||Panc_3.3||",
  "GK22vispancu:3849": "athānyedyuḥ sa vāyasa-rājaḥ sarvān sacivān āhūya provāca-bhoḥ ! utkaṭas tāvad asmākaṃ śatrur udyama-sampannaś ca kālavic ca nityam eva niśāgame sametyāsmat-pakṣa-kadanaṃ karoti |",
  "GK22vispancu:3850": "tat katham asya prativighātavyam ? vayaṃ tāvad rātrau na paśyāmaḥ |",
  "GK22vispancu:3851": "na ca divā durgaṃ vijānīmo yena gatvā praharāmaḥ |",
  "GK22vispancu:3852": "tad atra kiṃ yujyate sandhi-vigraha-yānāsana-saṃśraya-dvaidhī-bhāvānāṃ madhyāt |",
  "GK22vispancu:3853": "atha te procuḥ-yuktam abhihitaṃ devena yad eṣa praśnaḥ kṛtaḥ | uktaṃ ca-",
  "GK22vispancu:3854": "apṛṣṭenāpi vaktavyaṃ sacivenātra kiṃcana |",
  "GK22vispancu:3855": "pṛṣṭena tu viśeṣeṇa vācyaṃ pathyaṃ mahīpateḥ ||Panc_3.4||",
  "GK22vispancu:3856": "yo na pṛṣṭo hitaṃ brūte pariṇāme sukhāvaham |",
  "GK22vispancu:3857": "mantro na priya-vaktā ca kevalaṃ sa ripuḥ smṛtam ||Panc_3.5||",
  "GK22vispancu:3858": "tasmād ekāntam āsādya kāryo mantro mahīpate |",
  "GK22vispancu:3859": "yena tasya vayaṃ kurmo niyamaṃ kāraṇaṃ tathā ||Panc_3.6||",
  "GK22vispancu:3860": "uktaṃ ca-",
  "GK22vispancu:3861": "balīyasi praṇamatāṃ kāle praharatām api |",
  "GK22vispancu:3862": "sampado nāvagacchanti pratīpam iva nimnagāḥ ||Panc_3.7||",
  "GK22vispancu:3863": "satyāḍhyo dhārmikaś cāryo bhrātṛ-saṅghātavān balī |",
  "GK22vispancu:3864": "aneka-vijayī caiva sandheyaḥ sa ripur bhavet ||Panc_3.8||",
  "GK22vispancu:3865": "sandhiḥ kāryo 'py anāryeṇa vijñāya prāṇa-saṃśayam |",
  "GK22vispancu:3866": "prāṇaiḥ saṃrakṣitaiḥ sarvaṃ yato bhavati rakṣitam ||Panc_3.9||",
  "GK22vispancu:3867": "aneka-yuddha-vijayī sandhānaṃ yasya gacchati |",
  "GK22vispancu:3868": "tat-prabhāveṇa tasyāśu vaśaṃ gacchanty arātayaḥ ||Panc_3.10||",
  "GK22vispancu:3869": "sandhim icchet samenāpi sandigdho vijayī yudhi |",
  "GK22vispancu:3870": "na hi sāṃśayikaṃ kuryād ity uvāca bṛhaspatiḥ ||Panc_3.11||",
  "GK22vispancu:3871": "sandigdho vijayo yuddhe janānām iha yuddhyatām |",
  "GK22vispancu:3872": "upāya-tritayād ūrdhvaṃ tasmād yuddhaṃ samācaret ||Panc_3.12||",
  "GK22vispancu:3873": "asandadhāno mānāndhaḥ samenāpi hato bhṛśam |",
  "GK22vispancu:3874": "āmakumbham ivābhittvā nāvatiṣṭheta śaktimān ||Panc_3.13||",
  "GK22vispancu:3875": "samaṃ śaktimatā yuddham aśaktasya hi mṛtyave |",
  "GK22vispancu:3876": "vṛṣatkumbhaṃ yathā bhittvā tāvat tiṣṭhati śaktimān ||Panc_3.14||",
  "GK22vispancu:3877": "anyac ca-",
  "GK22vispancu:3878": "bhūmir mitraṃ hiraṇyaṃ vā vigrahasya phala-trayam |",
  "GK22vispancu:3879": "nāsty ekam api yady eṣāṃ vigrahaṃ na samācaret ||Panc_3.15||",
  "GK22vispancu:3880": "khanann ākhu-bilaṃ siṃhaḥ pāṣāṇa-śakalākulam |",
  "GK22vispancu:3881": "prāpnoti nakha-bhaṅgaṃ hi phalaṃ vā mūṣako bhavet ||Panc_3.16||",
  "GK22vispancu:3882": "tasmān na syāt phalaṃ yatra puṣṭaṃ yuddhaṃ tu kevalam |",
  "GK22vispancu:3883": "na hi tat svayam utpādyaṃ kartavyaṃ na kathañcana ||Panc_3.17||",
  "GK22vispancu:3884": "balīyasā samākrānto vaitasīṃ vṛttim āśrayet |",
  "GK22vispancu:3885": "vāñchann abhraṃśinīṃ lakṣmīṃ na bhaujaṅgī kadācana ||Panc_3.18||",
  "GK22vispancu:3886": "kurvan hi vaitasīṃ vṛttiṃ prāpnoti mahatīṃ śriyam |",
  "GK22vispancu:3887": "bhujaṅga-vṛttim āpanno vadham arhati kevalam ||Panc_3.19||",
  "GK22vispancu:3888": "kaurmaṃ saṅkocam āsthāya prahārān api marṣayet |",
  "GK22vispancu:3889": "kāle kāle ca matimān uttiṣṭhet kṛṣṇa-sarpavat ||Panc_3.20||",
  "GK22vispancu:3890": "āgataṃ vigrahaṃ vidvān upāyaiḥ praśamaṃ nayet |",
  "GK22vispancu:3891": "vijayasya hy anityatvād rabhasena na sampatet ||Panc_3.21||",
  "GK22vispancu:3892": "balinā saha yoddhavyam iti nāsti nidarśanam |",
  "GK22vispancu:3893": "prativātaṃ na hi ghanaḥ kadācid upasarpati ||Panc_3.22||",
  "GK22vispancu:3894": "śatruṇā na hi sandadhyāt suśliṣṭenāpi sandhinā |",
  "GK22vispancu:3895": "sutaptam api pānīyaṃ śamayaty eva pāvakam ||Panc_3.23||",
  "GK22vispancu:3896": "uktaṃ ca-",
  "GK22vispancu:3897": "satya-dharma-vihīnena na sandadhyāt kathañcana |",
  "GK22vispancu:3898": "sugandhito 'py asādhutvād acirād yāti vikriyām ||Panc_3.24||",
  "GK22vispancu:3899": "tasmāt tena yoddhavyam iti me matiḥ | uktaṃ ca yataḥ-",
  "GK22vispancu:3900": "krūro lubdho 'laso 'satyaḥ pramādī bhīrur asthiraḥ |",
  "GK22vispancu:3901": "mūḍho yodhāvamantā ca sukhocchedyo bhaved ripuḥ ||Panc_3.25||",
  "GK22vispancu:3902": "aparaṃ tena parābhūtā vayam |",
  "GK22vispancu:3903": "tad yadi sandhāna-kīrtanaṃ kariṣyāmas tad bhūyo 'tyantaṃ kopaṃ kariṣyati | uktaṃ ca-",
  "GK22vispancu:3904": "caturthopāya-sādhye tu ripau sāntvam apakriyā |",
  "GK22vispancu:3905": "svedyam āma-jvaraṃ prājñaḥ ko 'mbhasā pariṣiñcati ||Panc_3.26||",
  "GK22vispancu:3906": "sāmavādāḥ sakopasya śatroḥ pratyuta dīpikāḥ |",
  "GK22vispancu:3907": "prataptasyeva sahasā sarpiṣas toya-bindavaḥ ||Panc_3.27||",
  "GK22vispancu:3908": "pramāṇābhyadhikasyāpi mahat-sattvam adhiṣṭhitaḥ |",
  "GK22vispancu:3909": "padaṃ mūrdhni samādhatte kesarī matta-dantinaḥ ||Panc_3.28||",
  "GK22vispancu:3910": "utsāha-śakti-sampanno hanyāc chatruṃ laghur gurum |",
  "GK22vispancu:3911": "yathā kaṇṭhīravo nāgaṃ bhāradvājaḥ pracakṣate ||Panc_3.29||",
  "GK22vispancu:3912": "māyayā śatravo vadhyā avadhyāḥ syur balena ye |",
  "GK22vispancu:3913": "yathā strī-rūpam āsthāya hato bhīmena kīcakaḥ ||Panc_3.30||",
  "GK22vispancu:3914": "tathā ca-",
  "GK22vispancu:3915": "mṛtyor ivogra-daṇḍasya rājño yānti vaśaṃ dviṣaḥ |",
  "GK22vispancu:3916": "sarvaṃsahaṃ tu manyante tṛṇāya ripavaś ca tam ||Panc_3.31||",
  "GK22vispancu:3917": "na jātu śamanaṃ yasya tejas tejasvi-tejasām |",
  "GK22vispancu:3918": "vṛthā jātena kiṃ tena mātur yauvana-hāriṇā ||Panc_3.32||",
  "GK22vispancu:3919": "yā lakṣmīr nānuliptāṅgī vair-śoṇita-kuṅkumaiḥ |",
  "GK22vispancu:3920": "kāntāpi manasaḥ prītiṃ na sā dhatte manasvinām ||Panc_3.33||",
  "GK22vispancu:3921": "ripu-raktena saṃsiktā tat-strī-netrāmbubhis tathā |",
  "GK22vispancu:3922": "na bhūmir yasya bhūpasya kā ślāghā tasya jīvite ||Panc_3.34||",
  "GK22vispancu:3923": "balotkaṭena duṣṭena maryādā-rahitena ca |",
  "GK22vispancu:3924": "na sandhi-vigrahau naiva vinā yānaṃ praśasyate ||Panc_3.35||",
  "GK22vispancu:3925": "dvidhākāraṃ bhaved yānaṃ bhavet prāṇārtha-rakṣaṇam |",
  "GK22vispancu:3926": "ekam anyaj jigīṣoś ca yātrālakṣaṇam ucyate ||Panc_3.36||",
  "GK22vispancu:3927": "kārttike vātha caitre vā vijigīṣoḥ praśasyate |",
  "GK22vispancu:3928": "yānam utkṛṣṭa-vīryasya śatru-deśe na cānyadā ||Panc_3.37||",
  "GK22vispancu:3929": "avaskanda-pradānasya sarve kālāḥ prakīrtitāḥ |",
  "GK22vispancu:3930": "vyasane vartamānasya śatrocchidrānvitasya ca ||Panc_3.38||",
  "GK22vispancu:3931": "svasthānaṃ sudṛḍhaṃ kṛtvā śūraiś cātair mahābalaiḥ |",
  "GK22vispancu:3932": "para-deśaṃ tato gacchet praṇidhi-vyāptam agrataḥ ||Panc_3.39||",
  "GK22vispancu:3933": "ajñātavī-vadhāsāra-toya-śasyo vrajet tu yaḥ |",
  "GK22vispancu:3934": "para-rāṣṭraṃ na bhūyaḥ sa sva-rāṣṭram adhigacchati ||Panc_3.40||",
  "GK22vispancu:3935": "tat te yuktaṃ kartum apasaraṇam | anyac ca-",
  "GK22vispancu:3936": "tan na yuktaṃ prabho kartuṃ dvitīyaṃ yānam eva ca |",
  "GK22vispancu:3937": "na vigraho na sandhānaṃ balinā tena pāpinā ||Panc_3.41||",
  "GK22vispancu:3938": "aparaṃ kāraṇāpekṣayāpasaraṇaṃ kriyate budhaiḥ | uktaṃ ca-",
  "GK22vispancu:3939": "yad apasarati meṣaḥ kāraṇaṃ tat prahartuṃ",
  "GK22vispancu:3940": "mṛga-patir api kopāt saṅkucaty utpatiṣṇuḥ |",
  "GK22vispancu:3941": "hṛdaya-nihita-bhāvā gūḍha-mantra-pracārāḥ",
  "GK22vispancu:3942": "kim api vigaṇayanto buddhimantaḥ sahante ||Panc_3.42||",
  "GK22vispancu:3943": "anyac ca-",
  "GK22vispancu:3944": "balavantaṃ ripuṃ dṛṣṭvā deśa-tyāgaṃ karoti yaḥ |",
  "GK22vispancu:3945": "yudhiṣṭhira ivāpnoti punar jīvan sa medinīm ||Panc_3.43||",
  "GK22vispancu:3946": "yudhyate'haṅkṛtiṃ kṛtvā durbalo yo balīyasā |",
  "GK22vispancu:3947": "sa tasya vāñchitaṃ kuryād ātmanaś ca kula-kṣayam ||Panc_3.44||",
  "GK22vispancu:3948": "tad balavatābhiyuktsyāpasaraṇa-samayo 'yaṃ na sandher vigrahasya ca |",
  "GK22vispancu:3949": "evam anujīvi-mantro 'pasaraṇasya |",
  "GK22vispancu:3950": "atha tasya vacanam ākarṇya prajīvanam āha-bhadra ! tvam apy ātmano 'bhiprāyaṃ vada |",
  "GK22vispancu:3951": "so 'bravīt-deva ! mama sandhi-vigraha-yānāni trīṇy api na pratibhānti |",
  "GK22vispancu:3952": "viśeṣataś cāsanaṃ pratibhāti | uktaṃ ca-",
  "GK22vispancu:3953": "nakraḥ sva-sthānam āsādya gajendram api karṣati |",
  "GK22vispancu:3954": "sa eva pracyutaḥ sthānāc chunāpi paribhūyate ||Panc_3.45||",
  "GK22vispancu:3955": "tathā-",
  "GK22vispancu:3956": "abhiyukto balavatā tiṣṭhan durge prayatnavān |",
  "GK22vispancu:3957": "tatrasthaḥ suhṛdāhvānaṃ kurvītātma-vimuktaye ||Panc_3.46||",
  "GK22vispancu:3958": "yo ripor āgamaṃ śrutvā bhaya-santrasta-mānasaḥ |",
  "GK22vispancu:3959": "sva-sthānaṃ hi tyajet tatra na tu bhūyo viśec ca saḥ ||Panc_3.47||",
  "GK22vispancu:3960": "daṃṣṭrā-virahitaḥ sarpo mada-hīno yathā gajaḥ |",
  "GK22vispancu:3961": "sthāna-hīnas tathā rājā gamyaḥ syāt sarva-jantuṣu ||Panc_3.48||",
  "GK22vispancu:3962": "nija-sthāna-sthito 'py ekaḥ śataṃ yoddhuṃ sahen naraḥ |",
  "GK22vispancu:3963": "śaktānām api śatrūṇāṃ tasmāt sthānaṃ na santyajet ||Panc_3.49||",
  "GK22vispancu:3964": "tasmād durgaṃ dṛḍhaṃ kṛtvā subhaṭāsāra-saṃyutam |",
  "GK22vispancu:3965": "prākāra-parikhā-yuktaṃ śastrādibhir alaṅkṛtam ||Panc_3.50||",
  "GK22vispancu:3966": "tiṣṭhen madhya-gato nityaṃ yuddhāya kṛta-niścayaḥ |",
  "GK22vispancu:3967": "jīvan samprāptsyati rājyaṃ mṛto vā svargam eṣyati ||Panc_3.51|| (yugmakam)",
  "GK22vispancu:3968": "anyac ca-",
  "GK22vispancu:3969": "balināpi na bādhyante laghavo 'py eka-saṃśrayāḥ |",
  "GK22vispancu:3970": "vipakṣeṇāpi marutā yathaika-sthāna-vīrudhāḥ ||Panc_3.52||",
  "GK22vispancu:3971": "mahān apy ekajo vṛkṣaḥ balavān supratiṣṭhitaḥ |",
  "GK22vispancu:3972": "prasahya iva vātena śakyo dharṣayituṃ yataḥ ||Panc_3.53||",
  "GK22vispancu:3973": "atha ye saṃhatā vṛkṣā sarvataḥ supratiṣṭhitāḥ |",
  "GK22vispancu:3974": "te na raudrānilenāpi hanyante hy eka-saṃśrayāt ||Panc_3.54||",
  "GK22vispancu:3975": "evaṃ manuṣyam apy ekaṃ śauryeṇāpi samanvitam |",
  "GK22vispancu:3976": "śakyaṃ dviṣanto manyante hiṃsanti ca tataḥ param ||Panc_3.55||",
  "GK22vispancu:3977": "evaṃ prajīva-mantraḥ | idam āsana-saṃjñakam |",
  "GK22vispancu:3978": "etat samākarṇya cirañjīvinaṃ prāha-bhadra ! tvam api svābhiprāyaṃ vada |",
  "GK22vispancu:3979": "so 'bravīt-deva ! ṣāḍguṇya-madhye mama saṃśrayaḥ samyak pratibhāti |",
  "GK22vispancu:3980": "tat tasyānuṣṭhānaṃ kāryam | uktaṃ ca-",
  "GK22vispancu:3981": "asahāyaḥ samartho 'pi tejasvī kiṃ kariṣyati |",
  "GK22vispancu:3982": "nirvāte jvalito vahniḥ svayam eva praśāmyati ||Panc_3.56||",
  "GK22vispancu:3983": "saṅgatiḥ śreyasī puṃsāṃ sva-pakṣe ca viśeṣataḥ |",
  "GK22vispancu:3984": "tuṣair api paribhraṣṭā na prarohanti taṇḍulāḥ ||Panc_3.57||",
  "GK22vispancu:3985": "tad atraiva sthitena tvayā kaścit samarthaḥ samāśrayaṇīyaḥ, yo vipat-pratikāraṃ karoti |",
  "GK22vispancu:3986": "yadi punas tvaṃ sva-sthānaṃ tyaktvānyatra yāsyasi |",
  "GK22vispancu:3987": "tat ko 'pi te vāṅ-mātreṇāpi sahāyatvaṃ na kariṣyati | uktaṃ ca, yataḥ-",
  "GK22vispancu:3988": "vanāni dahato vahneḥ sakhī bhavati mārutaḥ |",
  "GK22vispancu:3989": "sa eva dīpa-nāśāya kṛśe kasyāsti sauhṛdam ||Panc_3.58||",
  "GK22vispancu:3990": "athavā naitad ekāntaṃ yad balinam ekaṃ samāśrayet |",
  "GK22vispancu:3991": "laghūnām api saṃśrayo rakṣāyai eva bhavati | uktaṃ ca, yataḥ-",
  "GK22vispancu:3992": "saṅghātavān yathā veṇur niviḍair veṇubhir vṛtaḥ |",
  "GK22vispancu:3993": "na śakyeta samucchettuṃ durbalo 'pi yathā nṛpaḥ ||Panc_3.59||",
  "GK22vispancu:3994": "yadi punar uttama-saṃśrayo bhavati tat kim ucyate ? uktaṃ ca-",
  "GK22vispancu:3995": "mahājanasya samparkaḥ kasya nonnati-kārakaḥ |",
  "GK22vispancu:3996": "padma-patra-sthitaṃ toyaṃ dhatte muktā-phala-śriyam ||Panc_3.60||",
  "GK22vispancu:3997": "tad evaṃ saṃśrayaṃ vinā na kaścit pratīkāro bhavati iti me'bhiprāyaḥ | evaṃ cirañjīvi-mantraḥ |",
  "GK22vispancu:3998_0": "athaivam abhihite sa meghavarṇo rājā cirantanaṃ pitṛ-sacivaṃ dīrghāyuṣaṃ sakala-nīti-śāstra-pāraṅgataṃ",
  "GK22vispancu:3998_1": "sthirajīvi-nāmānaṃ praṇamya provāca-tāta ! yad ete mayā pṛṣṭāḥ sacivās tāvad atra-sthitasyāpi",
  "GK22vispancu:3998_2": "tava tat-parīkṣārtham,",
  "GK22vispancu:3999": "yena tvaṃ sakalaṃ śrutvā yad ucitaṃ tan me samādiśasi |",
  "GK22vispancu:4000": "tad yady uktaṃ bhavati tas samādeśyam |",
  "GK22vispancu:4001": "sa āha-vatsa ! sarvair apy etair nīti-śāstrāśrayam uktaṃ sacivaiḥ |",
  "GK22vispancu:4002": "tad upayujyate sva-kālocitaṃ sarvam eva |",
  "GK22vispancu:4003": "param eṣa dvaidhībhāvasya kālaḥ | uktaṃ ca-",
  "GK22vispancu:4004": "aviśvāsaṃ sadā tiṣṭhet sandhinā vigraheṇa ca |",
  "GK22vispancu:4005": "dvaidhī-bhāvaṃ samāśritya pāpe śatrau balīyasi ||Panc_3.61||",
  "GK22vispancu:4006": "tac chatruṃ viśvāsyāviśvastair lobhaṃ darśayadbhiḥ sukhenocchidyate ripuḥ | uktaṃ ca-",
  "GK22vispancu:4007": "ucchedyam api vidvāṃso vardhayanty arim ekadā |",
  "GK22vispancu:4008": "guḍena vardhitaḥ śleṣmā yato niḥśeṣatāṃ vrajet ||Panc_3.62||",
  "GK22vispancu:4009": "tathā ca-",
  "GK22vispancu:4010": "strīṇāṃ śatroḥ kumitrasya paṇya-strīṇāṃ viśeṣataḥ |",
  "GK22vispancu:4011": "yo bhaved eka-bhāvo 'tra na sa jīvati mānavaḥ ||Panc_3.63||",
  "GK22vispancu:4012": "kṛtyaṃ deva-dvijātīnām ātmanaś ca guros tathā |",
  "GK22vispancu:4013": "eka-bhāvena kartavyaṃ śeṣaṃ dvaidha-samāśritam ||Panc_3.64||",
  "GK22vispancu:4014": "eko bhāvaḥ sadā śasto yatīnāṃ bhāvitātmanām |",
  "GK22vispancu:4015": "śrī-lubdhānāṃ na lokānāṃ viśeṣeṇa mahī-bhujām ||Panc_3.65||",
  "GK22vispancu:4016": "tad dvaidhībhāvaṃ saṃśritasya tava sva-sthāne vāso bhaviṣyati,",
  "GK22vispancu:4017": "lobhāśrayāc ca śatrum uccāṭayiṣyasi aparaṃ-yadi kiñcic chidraṃ tasya paśyasi,",
  "GK22vispancu:4018": "tad gatvā vyāpādayiṣyasi |",
  "GK22vispancu:4019": "meghavarṇa āha-tāta mayā so 'vidita saṃśrayaḥ | tat kathaṃ tasya chidraṃ jñāsyāmi ?",
  "GK22vispancu:4020": "sthirajīvy āha-vatsa ! na kevalaṃ sthānaṃ,",
  "GK22vispancu:4021": "chidrāṇy api tasya prakaṭīkariṣyāmi praṇadhibhiḥ | uktaṃ ca-",
  "GK22vispancu:4022": "gāvo gandhena paśyanti vedaiḥ paśyanti vai dvijāḥ |",
  "GK22vispancu:4023": "cārai paśyanti rājānaś cakṣurbhyām itare janāḥ ||Panc_3.66||",
  "GK22vispancu:4024": "uktaṃ cātra viṣaye-",
  "GK22vispancu:4025": "yas tīrthāni nije pakṣe para-pakṣe viśeṣataḥ |",
  "GK22vispancu:4026": "guptaiś cārair nṛpo vetti na sa durgatim āpnuyāt ||Panc_3.67||",
  "GK22vispancu:4027": "meghavarṇa āha-tāta, kāni tīrthāny ucyante ?",
  "GK22vispancu:4028": "kati saṅkhyāni ca ?",
  "GK22vispancu:4029": "kīdṛśā guptacarāḥ ?",
  "GK22vispancu:4030": "tat sarvaṃ nivedyatām iti |",
  "GK22vispancu:4031": "sa āha-atra viṣaye bhagavatā nāradena yudhiṣṭhiraḥ proktaḥ |",
  "GK22vispancu:4032": "yac chatru-pakṣe'ṣṭādaśa-tīrthāni, sva-pakṣe pañcadaśa |",
  "GK22vispancu:4033": "tribhis tribhir guptacarais tāni jñeyāni |",
  "GK22vispancu:4034": "tair jñātaiḥ sva-pakṣaḥ para-pakṣaś ca vaśyo bhavati |",
  "GK22vispancu:4035": "uktaṃ ca nāradena yudhiṣṭhiraṃ prati-",
  "GK22vispancu:4036": "kaccid aṣṭadaśāny eṣu sva-pakṣe daśa pañca ca |",
  "GK22vispancu:4037": "tribhis tribhir avijñātair vetsi tīrthāni cārakaiḥ ||Panc_3.68||",
  "GK22vispancu:4038": "tīrtha-śabdenāyukta-karmābhidhīyate |",
  "GK22vispancu:4039": "tad yadi teṣāṃ kutsitaṃ bhavati tat svāmino 'bhighātāya,",
  "GK22vispancu:4040": "yadi pradhānaṃ bhavati tad-vṛddhaye syād iti |",
  "GK22vispancu:4041": "tad yathā-mantrī,",
  "GK22vispancu:4042": "purohitaḥ,",
  "GK22vispancu:4043": "senāpatiḥ,",
  "GK22vispancu:4044": "yuvarājaḥ,",
  "GK22vispancu:4045": "dauvārikaḥ,",
  "GK22vispancu:4046": "antarvāsikaḥ,",
  "GK22vispancu:4047": "praśāsakaḥ,",
  "GK22vispancu:4048": "samāhartṛ-sannidhātṛ-pradeṣṭṛ-jñāpakāḥ,",
  "GK22vispancu:4049": "sādhanādhyakṣaḥ,",
  "GK22vispancu:4050": "gajādhyakṣaḥ,",
  "GK22vispancu:4051": "kośādhyakṣaḥ,",
  "GK22vispancu:4052": "durgapāla-karapāla-sīmāpāla-protkaṭa-bhṛtyāḥ |",
  "GK22vispancu:4053": "eṣāṃ bhedena drāg ripuḥ sādhyate |",
  "GK22vispancu:4054": "sva-pakṣe ca devī,",
  "GK22vispancu:4055": "jananī,",
  "GK22vispancu:4056": "kañcukī,",
  "GK22vispancu:4057": "mālikaḥ,",
  "GK22vispancu:4058": "śayyā-pālakaḥ,",
  "GK22vispancu:4059": "spaśādhyakṣaḥ,",
  "GK22vispancu:4060": "sāṃvatsarikaḥ,",
  "GK22vispancu:4061": "bhiṣag,",
  "GK22vispancu:4062": "tāmbūla-vāhakaḥ,",
  "GK22vispancu:4063": "ācāryaḥ,",
  "GK22vispancu:4064": "aṅga-rakṣakaḥ,",
  "GK22vispancu:4065": "sthāna-cintakaḥ,",
  "GK22vispancu:4066": "chatradharaḥ, vilāsinī |",
  "GK22vispancu:4067": "eṣāṃ vaira-dvāreṇa sva-pakṣe vighātaḥ | tathā ca-",
  "GK22vispancu:4068": "vaidya-sāṃvatsarācāryāḥ sva-pakṣe'dhikṛtāś carāḥ |",
  "GK22vispancu:4069": "tathāhi-tuṇḍikonmattāḥ sarvaṃ jānanti śatruṣu ||Panc_3.69||",
  "GK22vispancu:4070": "tathā ca-",
  "GK22vispancu:4071": "kṛtvā kṛtya-vidas tīrtheṣv antaḥ praṇidhayaḥ padam |",
  "GK22vispancu:4072": "vidāṅkurvantu mahatas talaṃ vidviṣad-ambhasaḥ ||Panc_3.70||",
  "GK22vispancu:4073": "evaṃ mantri-vākyam ākarṇyātrāntare meghavarṇa āha-tāta ! atha kiṃ nimittam evaṃvidhaṃ prāṇāntikaṃ sadaiva vāyasolūkānāṃ vairam ?",
  "GK22vispancu:4074": "sa āha-vatsa ! kadācid dhaṃsa-śuka-kokila-cātaka-ulūka-mayūra-kapāta-pārāvata-viṣkira-prabhṛtayaḥ sarve'pi pakṣiṇaḥ sametya sodvegaṃ mantrayitum ārabdhāḥ |",
  "GK22vispancu:4075": "aho asmākaṃ tāvad vainateyo rājā, sa ca vāsudeva-bhakto na kām api cintām asmākaṃ karoti |",
  "GK22vispancu:4076": "tat kiṃ tena vṛthāsvāminā ? yo lubdhaka-pāśair nityaṃ nibadhyamānānāṃ na rakṣāṃ vidhatte | uktaṃ ca-",
  "GK22vispancu:4077": "yo na rakṣati vitrastān pīḍyamānān paraiḥ sadā |",
  "GK22vispancu:4078": "jantūn pārthiva-rūpeṇa sa kṛtānto na saṃśayaḥ ||Panc_3.71||",
  "GK22vispancu:4079": "yadi na syān narapatiḥ samyaṅ netāḥ tataḥ prajāḥ |",
  "GK22vispancu:4080": "akarṇadhārā jaladhau viplaveteha naur iva ||Panc_3.72||",
  "GK22vispancu:4081": "ṣaḍ imān puruṣo jahyād bhinnāṃ nāvam ivārṇave |",
  "GK22vispancu:4082": "apravaktāram ācāryam anadhīyānam ṛtvijam ||Panc_3.73||",
  "GK22vispancu:4083": "arakṣitāraṃ rājānaṃ bhāryāṃ cāpirya-vādinīm |",
  "GK22vispancu:4084": "grāma-kāmaṃ ca gopālaṃ vana-kāmaṃ ca nāpitam ||Panc_3.74|| (yugmam)",
  "GK22vispancu:4085": "tat, sañcityānyaḥ kaścid rājā vihaṅgamānāṃ kriyatām iti |",
  "GK22vispancu:4086": "atha tair bhadrākāram ulūkam avalokya sarvair abhihitam-yad eṣa ulūko rājāsmākaṃ bhaviṣyati,",
  "GK22vispancu:4087": "tad ānīyantāṃ nṛpābhiṣeka-sambandhinaḥ sambhārāḥ iti |",
  "GK22vispancu:4088": "atha sādhite vividha-tīrthodake,",
  "GK22vispancu:4089": "praguṇīkṛte'ṣṭottara-śata-mūlikā-saṅghāte pradatte siṃhāsane,",
  "GK22vispancu:4090": "vartite saptadvīpa-samudra-bhūdhara-vicitre dharitrī-maṇḍale,",
  "GK22vispancu:4091": "prastārite vyāghra-carmaṇi āpūriteṣu hema-kumbheṣu dīpeṣu vādyeṣu ca sajjīkṛteṣu darpaṇādiṣu māṅgalya-vastuṣu,",
  "GK22vispancu:4092": "paṭhatsu vandi-mukhyeṣu,",
  "GK22vispancu:4093": "vedoccāraṇa-pareṣu samudita-mukheṣu brāhmaṇeṣu,",
  "GK22vispancu:4094": "gīta-pare yuvati-jane,",
  "GK22vispancu:4095": "ānītāyām agra-mahiṣyāṃ kṛkālikāyām,",
  "GK22vispancu:4096": "ulūko 'bhiṣekārthaṃ yāvat siṃhāsane upaviśati tāvat kuto 'pi vāyasaḥ samāyātaḥ so 'cintayat-aho ! kim eṣa sakala-pakṣi-samāgamo mahotsavaś ca ?",
  "GK22vispancu:4097": "atha te pakṣiṇas taṃ dṛṣṭvā mithaḥ procuḥ |",
  "GK22vispancu:4098": "pakṣiṇāṃ madhye vāyasaś caturaḥ śrūyate | uktaṃ ca-",
  "GK22vispancu:4099": "narāṇāṃ nāpito dhūrtaḥ pakṣiṇāṃ caiva vāyasaḥ |",
  "GK22vispancu:4100": "daṃṣṭriṇāṃ ca śṛgālas tu śvebhikṣus tapasvinām ||Panc_3.75||",
  "GK22vispancu:4101": "tad asyāpi vacanaṃ grāhyam | uktaṃ ca-",
  "GK22vispancu:4102": "bahudhā bahubhiḥ sārdhaṃ cintitāḥ sunirūpitāḥ |",
  "GK22vispancu:4103": "kathañcin na vilīyante vidvadbhiś cintitā nayāḥ ||Panc_3.76||",
  "GK22vispancu:4104": "atha vāyasaḥ sametya tān āha-aho ! kiṃ mahājana-samāgamo 'yaṃ parama-mahotsavaś ca |",
  "GK22vispancu:4105": "te procuḥ-bhoḥ ! nāsti kaścid vihaṅgamānāṃ rājā,",
  "GK22vispancu:4106": "tad asyolūkasya vihaṅga-rājyābhiṣeko nirūpitas tiṣṭhati samasta-pakṣibhiḥ |",
  "GK22vispancu:4107": "tattvam api sva-mataṃ dehi |",
  "GK22vispancu:4108": "prastāve samāgato 'si |",
  "GK22vispancu:4109": "athāsau kāko vihasyāha-aho ! na yuktam etat |",
  "GK22vispancu:4110": "yan mayūra-haṃsa-kokila-cakravāka-śuka-kāraṇḍava-hārīta-sārasādiṣu pakṣi-pradhāneṣu vidyamāneṣu divāndhasyāsya karāla-vaktrasyābhiṣekaḥ kriyate |",
  "GK22vispancu:4111": "tatraitan mama matam | yataḥ-",
  "GK22vispancu:4112": "vakra-nāsaṃ sujihmākṣaṃ krūram apriya-darśanam |",
  "GK22vispancu:4113": "akruddhasyedṛśaṃ vaktraṃ bhavet kruddhasya kīdṛśam ||Panc_3.77||",
  "GK22vispancu:4114": "svabhāva-raudram atyugraṃ krūram apriya-vādinam |",
  "GK22vispancu:4115": "ulūkaṃ nṛpatiṃ kṛtvā kā naḥ siddhir bhaviṣyati ||Panc_3.78||",
  "GK22vispancu:4116": "aparaṃ vainateye svāmini sthite kim eṣa divāndhaḥ kriyate rājā ?",
  "GK22vispancu:4117": "tad yadyapi guṇavān bhavati, tathāpy ekasmin svāmini sthite nānyo bhūpaḥ praśasyate |",
  "GK22vispancu:4118": "eka eva hitārthāya tejasvī pārthivo bhuvaḥ |",
  "GK22vispancu:4119": "yugānta iva bhāsvanto bahavo 'tra vipattaye ||Panc_3.79||",
  "GK22vispancu:4120": "tat tasya nāmnāpi yūyaṃ pareṣām agamyā bhaviṣyatha | uktaṃ ca-",
  "GK22vispancu:4121": "gurūṇāṃ nāma-mātre'pi gṛhīte svāmi-sambhave |",
  "GK22vispancu:4122": "duṣṭānāṃ purataḥ kṣemaṃ tat-kṣaṇād eva jāyate ||Panc_3.80||",
  "GK22vispancu:4123": "tathā ca-",
  "GK22vispancu:4124": "vyapadeśena mahatāṃ siddiḥ sañjāyate parā |",
  "GK22vispancu:4125": "śaśino vyapadeśena vasanti śaśakāḥ sukham ||Panc_3.81||",
  "GK22vispancu:4126": "pakṣiṇa ūcuḥ-katham etat ?",
  "GK22vispancu:4127": "sa āha-",
  "GK22vispancu:4128": "kathā 1",
  "GK22vispancu:4129": "caturdanta-nāma-mahā-gaja-kathā",
  "GK22vispancu:4130": "kasmiṃścid vane caturdanto nāma mahā-gajo yūthādhipaḥ prativasati sma |",
  "GK22vispancu:4131": "tatra kadācin mahaty anāvṛṣṭiḥ sañjātā prabhūta-varṣāṇi yāvat |",
  "GK22vispancu:4132": "tayā taḍāga-hrada-palvala-sarāṃsi śoṣam upagatāni |",
  "GK22vispancu:4133": "atha taiḥ samasta-gajaiḥ sa gajarājaḥ proktaḥ-deva ! pipāsākulā gaja-kalabhā mṛta-prāyā apare mṛtāś ca |",
  "GK22vispancu:4134": "tad anviṣyatāṃ kaścij jalāśayo yatra jala-pānena svasthatāṃ vrajanti |",
  "GK22vispancu:4135": "tataś ciraṃ dhyātvā tenābhihitam-asti mahā-hrado vivikte pradeśe sthala-madhya-gataḥ pātāla-gaṅgā-jalena sadaiva pūrṇaḥ |",
  "GK22vispancu:4136": "tat tatra gamyatāṃ iti |",
  "GK22vispancu:4137": "tathānuṣṭḥite pañcarātram upasarpadbhiḥ samāsāditas taiḥ sa hradaḥ |",
  "GK22vispancu:4138": "tatra svecchayā jalam avagāhyās tam anavelāyāṃ niṣkrāntāḥ |",
  "GK22vispancu:4139": "tasya ca hradasya samantāc chaśaka-bilāni asaṅkhyāni sukomala-bhūmau tiṣṭhanti |",
  "GK22vispancu:4140": "tāny api samastair api tair gajair itas tato bhramadbhiḥ paribhagnāni |",
  "GK22vispancu:4141": "bahavaḥ śaśakāḥ bhagna-pāda-śiro-grīvā vihitāḥ |",
  "GK22vispancu:4142": "kecin mṛtāḥ kecij jīva-śeṣā jātāḥ |",
  "GK22vispancu:4143": "atha gate tasmin gaja-yūthe śaśakāḥ sodvegā gajapāda-kṣuṇṇa-samāvāsāḥ kecid bhagna-pādāḥ |",
  "GK22vispancu:4144": "anye jarjarita-kalevarā rudhira-plutāḥ |",
  "GK22vispancu:4145": "anye hata-śiśavo bāṣpa-pihita-locanāḥ sametya mitho mantraṃ cakruḥ-aho vinaṣṭā vayam |",
  "GK22vispancu:4146": "nityam evaitad gaja-yūtham āgamiṣyati yato nānyatra jalam asti |",
  "GK22vispancu:4147": "tat sarveṣāṃ nāśo bhaviṣyati | uktaṃ ca-",
  "GK22vispancu:4148": "spṛśann api gajo hanti jighrann api bhujaṅgamaḥ |",
  "GK22vispancu:4149": "hasann api nṛpo hanti mānayann api durjanaḥ ||Panc_3.82||",
  "GK22vispancu:4150": "tac cintyatāṃ kaścid upāyaḥ |",
  "GK22vispancu:4151": "tatraikaḥ provāca-gamyatāṃ deśa-tyāgena |",
  "GK22vispancu:4152": "kim anyat ? uktaṃ ca manunā vyāsena ca-",
  "GK22vispancu:4153": "tyajed ekaṃ kulasyārthe grāmasyārthe kulaṃ tyajet |",
  "GK22vispancu:4154": "grāmaṃ janapadasyārthe ātmārthe pṛthivīṃ tyajet ||Panc_3.83||",
  "GK22vispancu:4155": "kṣemyāṃ śasya-pradāṃ nityaṃ paśu-vṛddhi-karīm api |",
  "GK22vispancu:4156": "parityajen nṛpo bhūmim ātmārtham avicārayan ||Panc_3.84||",
  "GK22vispancu:4157": "āpad-arthe dhanaṃ rakṣed dārān rakṣed dhanair api |",
  "GK22vispancu:4158": "ātmānaṃ satataṃ rakṣed dārair api dhanair api ||Panc_3.85||",
  "GK22vispancu:4159": "tataś cānye procuḥ-bhoḥ ! pitṛ-paitāmahaṃ sthānaṃ na śakyate sahasā tyaktum |",
  "GK22vispancu:4160": "tat kriyatāṃ teṣāṃ kṛte kācid vibhīṣikā |",
  "GK22vispancu:4161": "yat katham api daivān na samāyānti | uktaṃ ca-",
  "GK22vispancu:4162": "nirviṣeṇāpi sarpeṇa kartavyā mahatī phaṭā |",
  "GK22vispancu:4163": "viṣaṃ bhavatu mā vāstu phaṭāṭopo bhayaṅkaraḥ ||Panc_3.86||",
  "GK22vispancu:4164": "athānye procuḥ-yady evaṃ tatas teṣāṃ mahad-vibhīṣikā-sthānam asti yena nāgamiṣyanti |",
  "GK22vispancu:4165": "sā ca catura-dūtāyattā vibhīṣikā |",
  "GK22vispancu:4166": "yato vijayadatto nāmāsmat-svāmī śaśakaś candra-maṇḍale nivasati |",
  "GK22vispancu:4167": "tat preṣyatāṃ kaścin mithyā-dūto yūthādhipa-sakāśaṃ yac candras tvām atra hrada āgacchantaṃ niṣedhayati,",
  "GK22vispancu:4168": "yato 'smat-parigraho 'sya samantād vasati |",
  "GK22vispancu:4169": "evam abhihite śraddheya-vacanāt kadāpi nivartate |",
  "GK22vispancu:4170": "athānye procuḥ-yady evaṃ tad asti lambakarṇo nāma śaśakaḥ |",
  "GK22vispancu:4171": "sa ca vacana-racanā-caturo dūta-karmajñaḥ |",
  "GK22vispancu:4172": "sa tatra preṣyatām iti | uktaṃ ca-",
  "GK22vispancu:4173": "sākāro niḥspṛho vāgmī nānā-śāstra-vicakṣaṇaḥ |",
  "GK22vispancu:4174": "para-cittāvagantā ca rājño dūtaḥ sa iṣyate ||Panc_3.87||",
  "GK22vispancu:4175": "anyac ca-",
  "GK22vispancu:4176": "yo mūrkhaṃ laulya-sampannaṃ rāja-dvārikam ācaret |",
  "GK22vispancu:4177": "mithyā-vādaṃ viśeṣeṇa tasya kāryaṃ na sidhyati ||Panc_3.88||",
  "GK22vispancu:4178": "tad anviṣyatāṃ yady asmād vyasanād ātmanāṃ sunirmuktiḥ |",
  "GK22vispancu:4179": "athānye procuḥ-aho yuktam etat | nānyaḥ kaścid upāyo 'smākaṃ jīvitasya | tathaiva kriyatām |",
  "GK22vispancu:4180": "atha lambakarṇo gaja-yūthādhipa-samīpe nirūpito gataś ca |",
  "GK22vispancu:4181": "tathānuṣṭhite lambakarṇo 'pi gaja-mārgam āsādyāgamyaṃ sthalam āruhya taṃ gajam uvāca-bhoḥ bhoḥ duṣṭa-gaja ! kim evaṃ līlayā niḥśaṅkayātra candra-hrada āgacchasi ?",
  "GK22vispancu:4182": "tan nāgantavyaṃ nivartyatām iti |",
  "GK22vispancu:4183": "tad ākarṇya vismita-manā gaja āha-bhoḥ ! kas tvam ?",
  "GK22vispancu:4184": "sa āha-ahaṃ lambakarṇo nāma śaśakaś candra-maṇḍale vasāmi |",
  "GK22vispancu:4185": "sāmprataṃ bhagavatā candramasā tava pārśve prahito dūtaḥ |",
  "GK22vispancu:4186": "jānāty eva bhavān |",
  "GK22vispancu:4187": "yathārtha-vādino dūtasya na doṣaḥ karaṇīyaḥ |",
  "GK22vispancu:4188": "dūta-mukhā hi rājānaḥ sarva eva | uktaṃ ca-",
  "GK22vispancu:4189": "udyateṣv api śastreṣu bandhu-varga-vadheṣv api |",
  "GK22vispancu:4190": "puruṣāṇy api jalpanto vadhyā dūtā na bhūbhujā ||Panc_3.89||",
  "GK22vispancu:4191": "tac chrutvā sa āha-bhoḥ śaśaka ! tat kathaya bhagavataś candramasaḥ sandeśam |",
  "GK22vispancu:4192": "yena satvaraṃ kriyate |",
  "GK22vispancu:4193": "sa āha-bhavatātīta-divase yūthena sahāgacchatā prabhūtāḥ śaśakā nipātitāḥ |",
  "GK22vispancu:4194": "tat kiṃ na vetti bhavān |",
  "GK22vispancu:4195": "yan mama parigraho 'yam |",
  "GK22vispancu:4196": "tad yadi jīvitena te prayojanaṃ tadā kenāpi prayojanenāpy atra hrade nāgantavyam iti sandeśaḥ |",
  "GK22vispancu:4197": "gaja āha-atha kva vartate bhagavān svāmī candraḥ |",
  "GK22vispancu:4198": "sa āha-atra hrade sāmprataṃ śaśakānāṃ bhavad-yūtha-mathitānāṃ hata-śeṣāṇāṃ samāśvāsanāya samāyātas tiṣṭhati |",
  "GK22vispancu:4199": "ahaṃ punas tavāntikaṃ preṣitaḥ |",
  "GK22vispancu:4200": "gaja āha-yady evaṃ tad darśaya me taṃ svāminaṃ yena praṇamyānyatra gacchāmi |",
  "GK22vispancu:4201": "śaśaka āha-āgaccha mayā sahaikakī yena darśayāmi |",
  "GK22vispancu:4202": "tathānuṣṭhite śaśako niśā-samaye taṃ hrada-tīre nītvā jala-madhye sthitaṃ candra-bimbam adarśayat |",
  "GK22vispancu:4203": "āha ca-bhoḥ eṣa naḥ svāmī jala-madhye samādhisthas tiṣṭhati tan-nibhṛtaṃ praṇamya vrajeti |",
  "GK22vispancu:4204": "no cet, samādhi-bhaṅga-bhayād bhūyo 'pi prabhūtaṃ kopaṃ kariṣyati |",
  "GK22vispancu:4205": "atha gajo 'pi trasta-manās taṃ praṇamya punar gamanāya prasthitaḥ |",
  "GK22vispancu:4206": "śaśakaś ca tad-dinād ārabhya sa-parivārāḥ sukhena sveṣu sthāneṣu tiṣṭhanti sma |",
  "GK22vispancu:4207": "***********************************************************************",
  "GK22vispancu:4208": "ato 'haṃ bravīmi vyapadeśena mahatām iti | api ca-",
  "GK22vispancu:4209": "kṣudram alasaṃ kāpuruṣaṃ vyasaninam akṛtajñaṃ jīvita-kāmaḥ |",
  "GK22vispancu:4210": "pṛṣṭha-pralapana-śīlaṃ svāmitve nābhiyojayet ||Panc_3.90||",
  "GK22vispancu:4211": "tathā ca-",
  "GK22vispancu:4212": "kṣudram arthapatiṃ prāpya nyāyānveṣaṇa-tat-parau |",
  "GK22vispancu:4213": "ubhāv api kṣayaṃ prāptau purā śaśaka-piñjalau ||Panc_3.91||",
  "GK22vispancu:4214": "te procuḥ-katham etat ?",
  "GK22vispancu:4215": "sa āha-",
  "GK22vispancu:4216": "kathā 2",
  "GK22vispancu:4217": "śaśa-kapiñjala-kathā",
  "GK22vispancu:4218": "kasmiṃścid vṛkṣe purāham avasam |",
  "GK22vispancu:4219": "tatrādhastāt koṭare kapiñjalo nāma caṭakaḥ prativasati sma |",
  "GK22vispancu:4220_0": "atha sadaivāstam anavelāyām āgatayor dvayor aneka-subhāṣita-goṣṭhyā devarṣi-brahmarṣi-rājarṣi-purāṇa-carita-kīrtanena",
  "GK22vispancu:4220_1": "ca paryaṭana-dṛṣṭāneka-kautūhala-prakathanena ca parama-sukham anubhavatoḥ kālo vrajati |",
  "GK22vispancu:4221": "atha kadācit kapiñjalaḥ prāṇa-yātrārtham anyaiś caṭakaiḥ sahānyaṃ pakva-śāli-prāñaṃ deśaṃ gataḥ |",
  "GK22vispancu:4222": "tato yāvan niśā-samaye'pi nāyātas tāvad ahaṃ sodvega-manās tad-viprayoga-duḥkhitaś cintitavān-aho kim adya kapiñjalo nāyātaḥ |",
  "GK22vispancu:4223": "kiṃ kenāpi pāśena baddhaḥ ?",
  "GK22vispancu:4224": "āho svit kenāpi vyāpāditaḥ ?",
  "GK22vispancu:4225": "sarvathā yadi kuśalo bhavati, yan māṃ vinā na tiṣṭhati |",
  "GK22vispancu:4226": "evaṃ me cintayato bahūny anyāni vyatikrāntāni |",
  "GK22vispancu:4227": "tataś ca tatra koṭare kadācic chīghrago nāma śaśako 'stam anavelāyām āgatya praviṣṭaḥ |",
  "GK22vispancu:4228": "mayāpi kapiñjala-nirāśatvena na nivāritaḥ |",
  "GK22vispancu:4229": "athānyasminn ahani kapiñjalaḥ śāli-bhakṣaṇād atīva pīvara-tanuḥ svāśrayaṃ smṛtvā bhūyo 'py atraiva samāyātaḥ |",
  "GK22vispancu:4230": "athavā sādhv idam ucyate-",
  "GK22vispancu:4231": "na tādṛg jāyate saukhyam api svarge śarīriṇām |",
  "GK22vispancu:4232": "dāridrye'pi hi yādṛk syāt sva-deśe sva-pure gṛhe ||Panc_3.92||",
  "GK22vispancu:4233": "athāsau koṭarāntargataṃ śaśakaṃ dṛṣṭvā sākṣepam āha-bhoḥ śaśaka ! na tvayā sundaraṃ kṛtaṃ,",
  "GK22vispancu:4234": "yan mamāvasatha-sthāne praviṣṭo 'si |",
  "GK22vispancu:4235": "tac chīghraṃ niṣkramyatām |",
  "GK22vispancu:4236": "śaśaka āha-na tavedaṃ gṛham, kintu mamaiva | tat kiṃ mithyā paruṣāṇi jalpasi ? uktaṃ ca-",
  "GK22vispancu:4237": "vāpī-kūpa-taḍāgānāṃ devālaya-kujanmanām |",
  "GK22vispancu:4238": "utsargāt parataḥ svāmyam api kartuṃ na śakyate ||Panc_3.93||",
  "GK22vispancu:4239": "tathā ca-",
  "GK22vispancu:4240": "pratyakṣaṃ yasya yad bhuktaṃ kṣetrādyaṃ daśa vatsarān |",
  "GK22vispancu:4241": "tatra bhuktiḥ pramāṇaṃ syād na sākṣī nākṣarāṇi vā ||Panc_3.94||",
  "GK22vispancu:4242": "mānuṣāṇām ayaṃ nyāyo munibhiḥ parikīrtitaḥ |",
  "GK22vispancu:4243": "tiraścāṃ ca vihaṅgānāṃ yāvad eva samāśrayaḥ ||Panc_3.95||",
  "GK22vispancu:4244": "tan mamaitad gṛham, na taveti |",
  "GK22vispancu:4245": "kapiñjala āha-bhoḥ ! yadi smṛtiṃ pramāṇīkaroṣi,",
  "GK22vispancu:4246": "tad āgaccha mayā saha yena smṛti-pāṭhakaṃ pṛṣṭvā sa yasya dadāti sa gṛhṇātu |",
  "GK22vispancu:4247": "tathānuṣṭhite mayāpi cintitaṃ-kim atra bhaviṣyati ? mayā draṣṭavyo 'yaṃ nyāyaḥ |",
  "GK22vispancu:4248": "tataḥ kautukād aham api tāv anuprasthitaḥ |",
  "GK22vispancu:4249_0": "atrāntare tīkṣṇadaṃṣṭro nāmāraṇya-mārjāras tayor vivādaṃ śrutvā mārgāsannaṃ nadī-taṭam",
  "GK22vispancu:4249_1": "āsādya kṛta-kuśopagraho nimīlita-nayana ūrdhva-bāhur ardha-pāda-spṛṣṭa-bhūmiḥ śrī-sūryābhimukha",
  "GK22vispancu:4249_2": "imāṃ dharmopadeśanām akarot-aho ! asāro 'yaṃ saṃsāraḥ |",
  "GK22vispancu:4250": "kṣaṇa-bhaṅgurāḥ prāṇāḥ |",
  "GK22vispancu:4251": "svapna-sadṛśaḥ priya-samāgamaḥ |",
  "GK22vispancu:4252": "indra-jālavat kuṭumba-parigraho 'yam |",
  "GK22vispancu:4253": "tad dharmaṃ muktvā nānyā gatir asti | uktaṃ ca-",
  "GK22vispancu:4254": "anityāni śarīrāṇi vibhavo naiva śāśvataḥ |",
  "GK22vispancu:4255": "nityaṃ saṃnihito mṛtyuḥ kartavyo dharma-saṃgrahaḥ ||Panc_3.96||",
  "GK22vispancu:4256": "yasya dharma-vihīnāni dināny āyānti yānti ca |",
  "GK22vispancu:4257": "sa lohakāra-bhastreva śvasann api na jīvati ||Panc_3.97||",
  "GK22vispancu:4258": "nācchādayati kaupīnaṃ na daṃśa-maśakāpaham |",
  "GK22vispancu:4259": "śunaḥ-puccham iva vyarthaṃ pāṇḍityaṃ dharma-varjitam ||Panc_3.98||",
  "GK22vispancu:4260": "anyac ca-",
  "GK22vispancu:4261": "pulākā iva dhānyeṣu pūtikā iv pakṣiṣu |",
  "GK22vispancu:4262": "maśakā iva martyeṣu yeṣāṃ dharmo na kāraṇam ||Panc_3.99||",
  "GK22vispancu:4263": "śreyaḥ puṣpa-phalaṃ vṛkṣād dadhnaḥ śreyo ghṛtaṃ smṛtam |",
  "GK22vispancu:4264": "śreyas tailaṃ ca puṇyākāc chreyān dharmas tu mānuṣāt ||Panc_3.100||",
  "GK22vispancu:4265": "sṛṣṭā mūtra-purīṣārtham āhārāya ca kevalam |",
  "GK22vispancu:4266": "dharma-hīnāḥ parārthāya puruṣāḥ paśavo yathā ||Panc_3.101||",
  "GK22vispancu:4267": "sthairyaṃ sarveṣu kṛtyeṣu śaṃsanti naya-paṇḍitāḥ |",
  "GK22vispancu:4268": "bahv-antarāya-yuktasya dharmasya tvaritā gatiḥ ||Panc_3.102||",
  "GK22vispancu:4269": "saṅkṣepāt kathyate dharmo janāḥ kiṃ vistareṇa vaḥ |",
  "GK22vispancu:4270": "paropakāraḥ puṇyāya pāpāya para-pīḍanam ||Panc_3.103||",
  "GK22vispancu:4271": "śrūyatāṃ dharma-sarvasvaṃ śrutvā caivāvadhāryatām |",
  "GK22vispancu:4272": "ātmanaḥ pratikūlāni pareṣāṃ na samācaret ||Panc_3.104||",
  "GK22vispancu:4273": "atha tasya tāṃ dharmopadeśanāṃ śrutvā śaśaka āha-bhoḥ bhoḥ kapiñjala ! eṣa nadī-tīre tapasvī dharma-vādī tiṣṭhati |",
  "GK22vispancu:4274": "tad enaṃ pṛcchāvaḥ |",
  "GK22vispancu:4275": "kapiñjala āha-nanu svabhāvato 'yam asmākaṃ śatru-bhūtaḥ |",
  "GK22vispancu:4276": "tad dūre sthitvā pṛcchāvaḥ |",
  "GK22vispancu:4277": "kadācid asya vrata-vaikalyaṃ sampadyeta |",
  "GK22vispancu:4278": "tato dūrastho tāv ūcatuḥ-bhos tapasvin ! dharmopadeśaka ! āvayor vivādo vartate |",
  "GK22vispancu:4279": "tad dharma-śāstra-dvāreṇāsmākaṃ nirṇayaṃ kuru |",
  "GK22vispancu:4280": "yo hīnavādī sa te bhakṣya iti |",
  "GK22vispancu:4281": "sa āha-bhadrau ! mā maivaṃ vadatam |",
  "GK22vispancu:4282": "nivṛtto 'haṃ naraka-mārgād dhiṃsā-karmaṇaḥ |",
  "GK22vispancu:4283": "ahiṃsaiva dharma-mārgaḥ | uktaṃ ca-",
  "GK22vispancu:4284": "ahiṃsā-pūrvako dharmo yasmāt sarva-hite rataḥ |",
  "GK22vispancu:4285": "yūkā-mat-kuṇa-daṃśādīṃs tasmāt tān api rakṣayet ||Panc_3.105||",
  "GK22vispancu:4286": "hiṃsakāny api bhūtāni yo hiṃsati sa nirghṛṇaḥ |",
  "GK22vispancu:4287": "sa yāti narakaṃ ghoraṃ kiṃ punar yaḥ śubhāni ca ||Panc_3.106||",
  "GK22vispancu:4288": "ete'pi ye yājñikā yajña-karmaṇi paśūn vyāpādayanti, te mūrkhāḥ |",
  "GK22vispancu:4289": "paramārthaṃ śruter na jānanti |",
  "GK22vispancu:4290": "tatra kilaitad uktam-ajayaiṣṭavyam |",
  "GK22vispancu:4291": "ajā vrīhayas tāvat sapta-vārṣikāḥ kathyante na punaḥ paśu-viśeṣaḥ | uktaṃ ca-",
  "GK22vispancu:4292": "vṛkṣāṃś chittvā paśūn hatvā kṛtvā rudhira-kardamam |",
  "GK22vispancu:4293": "yady evaṃ gamyate svargaṃ narakaṃ kena gamyate ||Panc_3.107||",
  "GK22vispancu:4294": "tan nāhaṃ bhakṣayāmi |",
  "GK22vispancu:4295": "paraṃ jaya-parājaya-nirṇayaṃ kariṣyāmi |",
  "GK22vispancu:4296": "kintv ahaṃ vṛddho dūrān na yathāvac chṛṇomi |",
  "GK22vispancu:4297": "evaṃ jñātvā mama samīpa-vartino bhūtvā mamāgre nyāyaṃ vadataṃ,",
  "GK22vispancu:4298": "yena vijñāya,",
  "GK22vispancu:4299": "vivāda-paramārthaṃ vaco vadato me para-loka-bādhā na bhavati | uktaṃ ca-",
  "GK22vispancu:4300": "mānād vā yadi vā lobhāt krodhād vā yadi vā bhayāt |",
  "GK22vispancu:4301": "yo nyāyam anyathā brūte sa yāti narakaṃ naraḥ ||Panc_3.108||",
  "GK22vispancu:4302": "pañca paśv-anṛte hanti daśa hanti gavānṛte |",
  "GK22vispancu:4303": "śataṃ kanyānṛte hanti sahasraṃ puruṣānṛte ||Panc_3.109||",
  "GK22vispancu:4304": "upaviṣṭaḥ sabhā-madhye yo na vakti sphuṭaṃ vacaḥ |",
  "GK22vispancu:4305": "tasmād dūreṇa sa tyājyo na yo vā kīrtayed ṛtam ||Panc_3.110||",
  "GK22vispancu:4306": "tasmād viśrabdhau mama karṇopāntike sphuṭaṃ nivedayatam |",
  "GK22vispancu:4307": "kiṃ bahunā, tena kṣudreṇa tathā tau pūrṇaṃ viśvāsitau yathā tasyotsaṅga-vartinau jātau |",
  "GK22vispancu:4308": "tataś ca tenāpi sama-kālam evaikaḥ pādāntenākrānto 'nyo daṃṣṭrākrakacena ca tato gata-prāṇau bhakṣitāv iti |",
  "GK22vispancu:4309": "ato 'haṃ bravīmi-kṣudram artha-patiṃ prāpya (91) iti |",
  "GK22vispancu:4310": "bhavanto 'py enaṃ divāndhaṃ kṣudram artha-patim āsādya rātry-andhāḥ santaḥ śaśaka-piñjala-mārgeṇa yāsyanti |",
  "GK22vispancu:4311": "evaṃ jñātvā yad ucitaṃ tad vidheyam |",
  "GK22vispancu:4312": "atha tasya tad-vacanam ākarṇya sādhv anenābhihitam ity uktā,",
  "GK22vispancu:4313": "bhūyo 'pi pārthivāthaṃ sametya mantrayiṣyāmahe iti bruvāṇāḥ sarve pakṣiṇo yathābhimataṃ jagmuḥ |",
  "GK22vispancu:4314": "kevalam avaśiṣṭo bhadrāsanopaviṣṭo 'bhiṣekābhimukho divāndhaḥ kṛkālikayā sahāste |",
  "GK22vispancu:4315": "āha ca-kaḥ ko 'tra bhoḥ ! kim adyāpi na kriyate mamābhiṣekaḥ ?",
  "GK22vispancu:4316": "iti śrutvā kṛkālikayābhihitam-bhadra ! kuto 'yaṃ vighnas te kākena ?",
  "GK22vispancu:4317": "gatāś ca sarve'pi vihagā yathepsitāsu dikṣu kevalam eko 'yaṃ vāyaso 'vaśiṣṭas tiṣṭhati kenāpi kāraṇena |",
  "GK22vispancu:4318": "tat tvaritam uttiṣṭha, yena tvāṃ svāśrayaṃ prāpayāmi |",
  "GK22vispancu:4319": "tac chrutvā sa-viṣādam ulūko vāyasam āha-bho bho duṣṭātman ! kiṃ mayā te'pakṛtaṃ yad rājyābhiṣeko me vighnitaḥ ?",
  "GK22vispancu:4320": "tad adya-prabhṛti sānvayam āvayor vairaṃ sañjātam | uktaṃ ca-",
  "GK22vispancu:4321": "rohate sāyakair viddhaṃ chinnaṃ rohati cāsinā |",
  "GK22vispancu:4322": "vaco duruktaṃ bībhatsaṃ na prarohati vāk-kṣatam ||Panc_3.111||",
  "GK22vispancu:4323": "ity evam abhidhāya kṛkālikayā saha svāśramaṃ gataḥ |",
  "GK22vispancu:4324": "atha bhaya-vyākulo vāyaso vyacintayat-aho ! akāraṇaṃ vairam āsāditaṃ mayā |",
  "GK22vispancu:4325": "kim idaṃ vyāhṛtam ? uktaṃ ca-",
  "GK22vispancu:4326": "adeśa-kālajñam anāyati-kṣamaṃ",
  "GK22vispancu:4327": "yad apriyaṃ lāghava-kāri cātmanaḥ |",
  "GK22vispancu:4328": "yo 'trābravīt kāraṇa-varjitaṃ vaco",
  "GK22vispancu:4329": "na tad vacaḥ syād viṣam eva tad bhavet ||Panc_3.112||",
  "GK22vispancu:4330": "balopapanno 'pi hi buddhimān naraḥ",
  "GK22vispancu:4331": "pare nayen na svayam eva vairitām |",
  "GK22vispancu:4332": "bhiṣaṅ mamāstīti vicintya bhakṣayed",
  "GK22vispancu:4333": "akāraṇāt ko hi vicakṣaṇo viṣam ||Panc_3.113||",
  "GK22vispancu:4334": "parivādaḥ pariṣadi na kathañcit paṇḍitena vaktavyaḥ |",
  "GK22vispancu:4335": "satyam api tan na vācyaṃ yad uktam asukhāvahaṃ bhavati ||Panc_3.114||",
  "GK22vispancu:4336": "suhṛdbhir āptair asakṛd-vicāritaṃ",
  "GK22vispancu:4337": "svayaṃ hi buddhyā pravicāritāśrayam |",
  "GK22vispancu:4338": "karoti kāryaṃ khalu yaḥ sa buddhimān",
  "GK22vispancu:4339": "sa eva lakṣmyā yaśasāṃ ca bhājanam ||Panc_3.115||",
  "GK22vispancu:4340": "evaṃ vicintya kāko 'pi prayātaḥ |",
  "GK22vispancu:4341": "tadā-prabhṛty asmābhiḥ saha kauśikānām anvayā-gataṃ vairam asti |",
  "GK22vispancu:4342": "meghavarṇa āha-tāta ! evaṃ gate'smābhiḥ kiṃ kriyate ?",
  "GK22vispancu:4343": "sa āha-vatsa ! evaṃ gate'pi ṣāḍguṇyād aparaḥ sthūlo 'bhiprāyo 'sti |",
  "GK22vispancu:4344": "tam aṅgīkṛtya svayam evāhaṃ tad-vijayāya yāsyāmi |",
  "GK22vispancu:4345": "ripūn vañcayitvā vadhiṣyāmi | uktaṃ ca-",
  "GK22vispancu:4346": "bahu-buddhi-samāyuktāḥ suvijñānā balotkaṭān |",
  "GK22vispancu:4347": "śaktā vañcayituṃ dhūrtā brāhmaṇaṃ chāgalad iva ||Panc_3.116||",
  "GK22vispancu:4348": "meghavarṇa āha-katham etat ?",
  "GK22vispancu:4349": "so 'bravīt-",
  "GK22vispancu:4350": "kathā 3",
  "GK22vispancu:4351": "mitra-śarma-brāhmaṇa-kathā",
  "GK22vispancu:4352": "kasmiṃścid adhiṣṭhāne mitraśarmā nāma brāhmaṇaḥ kṛtāgnihotra-parigrahaḥ prativasati sma |",
  "GK22vispancu:4353": "tena kadācin māgha-māse saumyānile pravāti,",
  "GK22vispancu:4354": "meghācchādite gagane mandaṃ mandaṃ pravarṣati parjanye,",
  "GK22vispancu:4355": "paśu-prārthanārthaṃ kiñcid grāmāntaraṃ gatvā,",
  "GK22vispancu:4356": "kaścid yajamāno yācitaḥ-bho yajamāna ! āgāminyām amāvāsyāyām ahaṃ yakṣyāmi yajñam |",
  "GK22vispancu:4357": "tad dehi me paśum ekam |",
  "GK22vispancu:4358": "atha tena yasya śāstroktaḥ pīvara-tanuḥ paśuḥ pradattaḥ |",
  "GK22vispancu:4359": "so 'pi taṃ samartham itaś cetaś ca gacchantaṃ vijñāya skandhe kṛtvā satvaraṃ sva-purābhimukhaḥ pratasthe |",
  "GK22vispancu:4360": "atha tasya gacchato mārge trayo dhūrtāḥ kṣut-kṣāma-kaṇṭhāḥ saṃmukhā babhūvuḥ |",
  "GK22vispancu:4361": "taiś ca tādṛśaṃ pīvara-tanuṃ skandha ārūḍham ālokya,",
  "GK22vispancu:4362": "mitho 'bhihitaṃ-aho ! asya paśor bhakṣaṇād adyatanīyo hima-pāto vyarthatāṃ nīyate |",
  "GK22vispancu:4363": "tad enaṃ vañcayitvā paśum ādāya śīta-trāṇaṃ kurmaḥ |",
  "GK22vispancu:4364": "atha teṣām ekatamo veśa-parivartanaṃ vidhāya saṃmukho bhūtvāpamārgeṇa tam āhitāgnim ūce-bho bhoḥ ! bālāgnihotrin ! kim evaṃ jana-viruddhaṃ hāsya-kāryam anuṣṭhīyate ?",
  "GK22vispancu:4365": "yad eṣa sārameyo 'pavitraḥ skandhādhirūḍho nīyate | uktaṃ ca yataḥ |",
  "GK22vispancu:4366": "śvāna-kukkuṭa-cāṇḍālāḥ sama-sparśāḥ prakīrtitāḥ |",
  "GK22vispancu:4367": "rāsabhoṣṭrau viśeṣeṇa tasmāt tān naiva saṃspṛśet ||Panc_3.117||",
  "GK22vispancu:4368": "tataś ca tena kopābhibhūtenābhihitam-aho ! kim andho bhavān ?",
  "GK22vispancu:4369": "yat paśuṃ sārameyatvena pratipādayasi ?",
  "GK22vispancu:4370": "so 'bravīt-brahman ! kopas tvayā na kāryaḥ | yathecchaṃ gamyatām |",
  "GK22vispancu:4371": "atha yāvat kiñcid adhvano 'ntaraṃ gacchati,",
  "GK22vispancu:4372": "tāvad dvitīyo dhūrtaḥ sammukham abhyupetya tam uvāca-bhoḥ brahman ! kaṣṭaṃ kaṣṭam ! yadyapi vallabho 'yaṃ te mṛta-vatsas tathāpi skandham āropayitum ayuktam | uktaṃ ca yataḥ-",
  "GK22vispancu:4373": "tiryañcaṃ mānuṣaṃ vāpi yo mṛtaṃ saṃspṛśet kudhīḥ |",
  "GK22vispancu:4374": "pañca-gavyena śuddhiḥ syāt tasya cāndrāyaṇena vā ||Panc_3.118||",
  "GK22vispancu:4375": "athāsau sa-kopam idam āha-bhoḥ ! kim andho bhavān ? yat paśuṃ mṛta-vatsaṃ vadati |",
  "GK22vispancu:4376": "so 'bravīt-bhagavan ! mā kopaṃ kuru | ajñānān mayābhihitam | tat tvam ātma-ruciṃ samācara iti |",
  "GK22vispancu:4377": "atha yāvat stokaṃ vanāntaraṃ gacchati tāvat tṛtīyo 'nya-veśa-dhārī dhūrtaḥ sammukhaḥ samupetya tam uvāca-bhoḥ ! ayuktam etat,",
  "GK22vispancu:4378": "yad rāsabhaṃ skandhādhirūḍhaṃ nayasi |",
  "GK22vispancu:4379": "tat tyajyatām eṣaḥ | uktaṃ ca-",
  "GK22vispancu:4380": "yaḥ spṛśed rāsabhaṃ martyo jñānād ajñānato 'pi vā |",
  "GK22vispancu:4381": "sa-cailaṃ snānam uddiṣṭaṃ tasya pāpa-praśāntaye ||Panc_3.119||",
  "GK22vispancu:4382": "tat tyajainaṃ yāvad anyaḥ kaścin na paśyati |",
  "GK22vispancu:4383": "athāsau taṃ paśuṃ rāsabhaṃ manyamāno bhayād bhūmau prakṣipya sva-gṛham uddiśya palāyituṃ prārabdhaḥ |",
  "GK22vispancu:4384": "tatas te'pi trayo militvā paśum ādāya yathecchaṃ bhakṣitum ārabdhāḥ |",
  "GK22vispancu:4385": "***********************************************************************",
  "GK22vispancu:4386": "ato 'haṃ bravīmi-bahu-buddhi-samāyuktāḥ (116) iti | athavā sādhv idam ucyate-",
  "GK22vispancu:4387": "abhinava-sevaka-vinayaiḥ prāghuṇakoktair vilāsinīr uditaiḥ |",
  "GK22vispancu:4388": "dhūrta-jana-vacana-nikarair iha kaścid avañcito nāsti ||Panc_3.120||",
  "GK22vispancu:4389": "kiṃ ca-durbalair api bahubhiḥ saha virodho na yuktaḥ | uktaṃ ca-",
  "GK22vispancu:4390": "bahavo na viroddhavyā durjayā hi mahājanāḥ |",
  "GK22vispancu:4391": "sphurantam api nāgendraṃ bhakṣayanti pipīlikāḥ ||Panc_3.121||",
  "GK22vispancu:4392": "meghavarṇa āha-katham etat ?",
  "GK22vispancu:4393": "sthirajīvī kathayati-",
  "GK22vispancu:4394": "kathā 4",
  "GK22vispancu:4395": "atidarpa-nāma-sarpa-kathā",
  "GK22vispancu:4396": "asti kasmiṃścid valmīke mahā-kāyaḥ kṛṣṇa-sarpo 'tidarpo nāma |",
  "GK22vispancu:4397": "sa kadācid vilānusāri-mārgam utsṛjyānyena laghu-dvāreṇa niṣkramitum ārabdhaḥ |",
  "GK22vispancu:4398": "niṣkrāmataś ca tasya mahā-kāyatvād daiva-vaśatayā laghu-vivaratvāc ca śarīre vraṇaḥ samutpannaḥ |",
  "GK22vispancu:4399": "atha vraṇa-śoṇita-gandhānusāriṇībhiḥ pipīlikābhiḥ sarvato vyāpto vyākulīkṛtaś ca |",
  "GK22vispancu:4400": "kati vyāpādayati kati vā tāḍayati ?",
  "GK22vispancu:4401": "atha prabhūtatvād vistārita-bahu-vraṇaḥ kṣata-sarvāṅgo 'tidarpaḥ pañcatvam upāgataḥ |",
  "GK22vispancu:4402": "***********************************************************************",
  "GK22vispancu:4403": "ato 'haṃ bravīmi-bahavo na viroddhavyā (121) iti |",
  "GK22vispancu:4404": "tad atrāsti me kiñcid vaktavyam eva |",
  "GK22vispancu:4405": "tad avadhārya yathoktam anuṣṭhīyatām |",
  "GK22vispancu:4406": "meghavarṇa āha-tat samādeśaya | tavādeśo nānyathā kartavyaḥ |",
  "GK22vispancu:4407": "sthirajīvī prāha-vatsa ! samākarṇaya tarhi |",
  "GK22vispancu:4408": "sāmādīn atikramya yo mayā pañcama upāyo nirūpitaḥ |",
  "GK22vispancu:4409": "tan māṃ vipakṣa-bhūtaṃ kṛtvāni niṣṭhura-vacanair nirbhartsya |",
  "GK22vispancu:4410": "yathā vipakṣa-praṇidhīnāṃ pratyayo bhavati,",
  "GK22vispancu:4411": "tathā samāhṛta-rudhirair ālipyāsyaiva nyagrodhasyādhastāt prakṣipya māṃ gamyatāṃ parvatam ṛṣyamūkaṃ prati |",
  "GK22vispancu:4412": "tatra sa-parivāras tiṣṭha,",
  "GK22vispancu:4413": "yāvad ahaṃ samastān sapatnān supraṇītena vidhinā viśvāsyābhimukhān kṛtvā kṛtārtho jñāta-durga-madhyo divase tān andhatāṃ prāptāṃs tvāṃ nītvā vyāpādayāmi |",
  "GK22vispancu:4414": "jñātaṃ mayā samyak nānyathāsmākaṃ siddhir asti |",
  "GK22vispancu:4415": "yato durgam etad apasāra-rahitaṃ kevalaṃ vadhāya bhaviṣyati | uktaṃ ca-",
  "GK22vispancu:4416": "apasāra-samāyuktaṃ na yajñair durgam ucyate |",
  "GK22vispancu:4417": "apasāra-parityaktaṃ durga-vyājena bandhanam ||Panc_3.122||",
  "GK22vispancu:4418": "na ca tvayā mad-arthaṃ kṛpā kāryā | uktaṃ ca-",
  "GK22vispancu:4419": "api prāṇa-samān iṣṭān pālitān lālitān api |",
  "GK22vispancu:4420": "bhṛtyān yuddhe samutpanne paśyec chuṣkam ivendhanam ||Panc_3.123||",
  "GK22vispancu:4421": "tathā ca-",
  "GK22vispancu:4422": "prāṇavad rakṣayed bhṛtyān svakāyam iva poṣayet |",
  "GK22vispancu:4423": "sadaika-divasasyārthe yatra syād ripu-saṅgamaḥ ||Panc_3.124||",
  "GK22vispancu:4424": "tat tvayāhaṃ nātra viṣaye pratiṣedhanīyaḥ |",
  "GK22vispancu:4425": "ity uktvā tena saha śuṣka-kalahaṃ kartum ārabdhaḥ |",
  "GK22vispancu:4426": "athānye tasya bhṛtyāḥ sthirajīvinam ucchṛṅkhala-vacanair jalpantam avalokya tasya vadhāyodyatā meghavarṇenābhihitāḥ-aho ! nivartadhvaṃ yūyam |",
  "GK22vispancu:4427": "aham evāsya śatru-pakṣapātino durātmanaḥ svayaṃ nigrahaṃ kariṣyāṃi |",
  "GK22vispancu:4428": "ity abhidhāya tasyopari samāruhya,",
  "GK22vispancu:4429": "laghubhiś cañcu-prahārais taṃ nihatyāhṛta-rudhireṇa plāvayitvā tad-upadiṣṭam ṛṣyamūka-parvataṃ sa-parivāro gataḥ |",
  "GK22vispancu:4430": "etasminn antare kṛkālikayā dviṣat-praṇidhī-bhūtayā tat sarvaṃ tad-amātya-vyasanaṃ kvacit pracalitaḥ sa-parivāra iti |",
  "GK22vispancu:4431": "atholūkādhipas tad ākarṇyāstam anavelāyāṃ sāmātyaḥ sa-parijano vāyasa-vadhārthaṃ pracalitaḥ |",
  "GK22vispancu:4432": "prāha ca-tvaryatāṃ tvaryatāṃ bhītaḥ śatruḥ palāyana-paraḥ puṇyair labhyate | uktaṃ ca-",
  "GK22vispancu:4433": "śatroḥ pracalane chidram ekam anyaṃ ca saṃśrayam |",
  "GK22vispancu:4434": "kurvāṇo jāyate vaśyo vyagratve rāja-sevinām ||Panc_3.125||",
  "GK22vispancu:4435": "evaṃ bruvāṇaḥ samantān nyagrodha-pādapam adhaḥ pariveṣṭya vyavasthitaḥ |",
  "GK22vispancu:4436": "yāvan na kaścid vāyaso dṛśyate,",
  "GK22vispancu:4437": "tāvac chākhāgram adhirūḍho hṛṣṭa-manā vandibhir abhiṣṭūyamāno 'rimardanas tān parijanān provāca-aho ! jñāyatāṃ teṣāṃ mārgaḥ |",
  "GK22vispancu:4438": "katamena mārgeṇa pranaṣṭāḥ kākāḥ ?",
  "GK22vispancu:4439": "tad yāvan na durgaṃ samāśrayanti, tāvad eva pṛṣṭhato gatvā vyāpādyā bhavanti | uktaṃ ca-",
  "GK22vispancu:4440": "vṛttim apy āśritaḥ śatrur avadhyaḥ syāj jigīṣuṇā |",
  "GK22vispancu:4441": "kiṃ punaḥ saṃśrito durgaṃ sāmagryā parayā yutam ||Panc_3.126||",
  "GK22vispancu:4442": "athaitasmin prastāve sthirajīvī cintayāmāsa-yad ete'smac chatravo 'nulabdhāsmad-vṛttāntā yathāgatam eva yānti tato mayā na kiñcit kṛtaṃ bhavati | uktaṃ ca-",
  "GK22vispancu:4443": "anārambho hi kāryāṇāṃ prathamaṃ buddhi-lakṣaṇam |",
  "GK22vispancu:4444": "ārabdhasyānta-gamanaṃ dvitīyaṃ buddhi-lakṣaṇam ||Panc_3.127||",
  "GK22vispancu:4445": "tad varam anārambho na cārambha-vighātaḥ |",
  "GK22vispancu:4446": "tad aham etān śabdaṃ saṃśrāvya ātmānaṃ darśayāmi iti vicārya mandaṃ mandaṃ śabdam akarot |",
  "GK22vispancu:4447": "tac chrutvā te sakalā apy ulūkās tad-vadhāya prajagmuḥ |",
  "GK22vispancu:4448": "atha tenoktaṃ-aho ! ahaṃ sthirajīvī nāma meghavarṇasya mantrī |",
  "GK22vispancu:4449": "meghavarṇenaivedṛśīm avasthāṃ nītaḥ |",
  "GK22vispancu:4450": "tan nivedayatātma-svāmine |",
  "GK22vispancu:4451": "tena saha bahu vaktavyam asti |",
  "GK22vispancu:4452": "atha tair niveditaḥ sa ulūka-rājo vismayāviṣṭas tat-kṣaṇāt tasya sakāśaṃ gatvā provāca-bhoḥ bhoḥ ! kim etāṃ daśāṃ gatas tvam, tat kathyatām |",
  "GK22vispancu:4453": "sthirajīvī prāha-deva ! śrūyatāṃ tad-avasthā-kāraṇam |",
  "GK22vispancu:4454": "atīta-dine sa durātmā meghavarṇo yuṣmad-vyāpādita-prabhūta-vāyasānāṃ pīḍayā yuṣmākam upari kopa-śoka-grasto yuddhārthaṃ pracalita āsīt |",
  "GK22vispancu:4455": "tato mayābhihitaṃ-svāmin ! na yuktaṃ bhavatas tad-upari gantum |",
  "GK22vispancu:4456": "balavanta ete, bala-hīnāś ca vayam | uktaṃ ca-",
  "GK22vispancu:4457": "balīyasā hīna-balo virodhaṃ",
  "GK22vispancu:4458": "na bhūti-kāmo manasāpi vāñchet |",
  "GK22vispancu:4459": "na vadhyate vetasa-vṛttir atra",
  "GK22vispancu:4460": "vyaktaṃ praṇāśo 'sti pataṅga-vṛtteḥ ||Panc_3.128||",
  "GK22vispancu:4461": "tat tasyoāyana-pradānena sandhir eva yuktaḥ | uktaṃ ca-",
  "GK22vispancu:4462": "balavantaṃ ripuṃ dṛṣṭvā sarvasvam api buddhimān |",
  "GK22vispancu:4463": "dattvā hi rakṣayet prāṇān rakṣitais tair dhanaṃ punaḥ ||Panc_3.129||",
  "GK22vispancu:4464": "tac chrutvā durjana-kopitena tvat-pakṣa-pātinaṃ mām āśaṅkamānenemāṃ daśāṃ nītaḥ |",
  "GK22vispancu:4465": "tat tava pādau sāmprataṃ me śaraṇaṃ |",
  "GK22vispancu:4466": "kiṃ bahunā vijñaptena ?",
  "GK22vispancu:4467": "yāvad ahaṃ pracalituṃ śaknomi tāvat tvāṃ tasyāvāsaṃ nītvā sarva-vāyasa-kṣayaṃ vidhāsyāmi iti |",
  "GK22vispancu:4468": "athārimardanas tad ākarṇya pitṛ-pitāmaha-kramāgata-mantribhiḥ sārdhaṃ mantrayāṃcakre |",
  "GK22vispancu:4469": "tasya ca pañca mantriṇaḥ |",
  "GK22vispancu:4470": "tad yathā-raktākṣaḥ, krūrākṣaḥ, dīptākṣaḥ, vakranāsaḥ, prākārakarṇaś ceti |",
  "GK22vispancu:4471": "tatrādau raktākṣam apṛcchat-bhadra ! eṣa tāvat tasya ripor mantrī mama hasta-gataḥ |",
  "GK22vispancu:4472": "tat kiṃ kriyatām ? iti |",
  "GK22vispancu:4473": "raktākṣa āha-deva ! kim atra cintyate ? avicāritam ayaṃ hantavyaḥ, yataḥ-",
  "GK22vispancu:4474": "hīnaḥ śatrur nihantavyo yāvan na balavān bhavet |",
  "GK22vispancu:4475": "prāpta-sva-pauruṣa-balaḥ paścād bhavati durjayaḥ ||Panc_3.130||",
  "GK22vispancu:4476": "kiṃ ca svayam upāgatā śrīs tyajyamānā śapatīti loke pravādaḥ | uktaṃ ca-",
  "GK22vispancu:4477": "kālo hi sakṛd abhyeti yan naraṃ kāla-kāṅkṣiṇam |",
  "GK22vispancu:4478": "durlabhaḥ sa punas tena kāla-karmācikīrṣatā ||Panc_3.131||",
  "GK22vispancu:4479": "śrūyate ca yathā-",
  "GK22vispancu:4480": "kaścit kṣudra-samācāraḥ prāṇināṃ kāla-sannibhaḥ |",
  "GK22vispancu:4481": "vicacāra mahāraṇye ghoraḥ śuni-lubdhakaḥ ||Panc_3.132||",
  "GK22vispancu:4482": "arimardanaḥ prāha-katham etat ?",
  "GK22vispancu:4483": "raktākṣaḥ kathayati-",
  "GK22vispancu:4484": "kathā 5",
  "GK22vispancu:4485": "brāhmaṇa-sarpa-kathā",
  "GK22vispancu:4486": "asti kasmiṃścid adhiṣṭhāne haridatto nāma brāhmaṇaḥ |",
  "GK22vispancu:4487": "tasya ca kṛṣiṃ kurvataḥ sadaiva niṣphalaḥ kālo 'tivartate |",
  "GK22vispancu:4488_0": "athaikasmin divase sa brāhmaṇa uṣṇa-kālāvasāne gharmārtaḥ sva-kṣetra-madhye vṛkṣa-cchāyāyāṃ",
  "GK22vispancu:4488_1": "prasupto 'natidūre valmīkopari prasāritaṃ bṛhat-phaṭā-yuktaṃ bhīṣaṇaṃ bhujaṅgaṃ dṛṣṭvā",
  "GK22vispancu:4488_2": "cintayāmāsa-nūnam eṣā kṣetra-devatā mayā kadācid api na pūjitā |",
  "GK22vispancu:4489": "tenedaṃ me kṛṣi-karma viphalībhavati |",
  "GK22vispancu:4490": "tad asyā ahaṃ pūjām adya kariṣyāmi |",
  "GK22vispancu:4491": "ity avadhārya kuto 'pi kṣīraṃ yācitvā śarāve nikṣipya valmīkāntikam upagatyovāca-bhoḥ kṣetra-pāla ! mayaitvāvantaṃ kālaṃ na jñātaṃ yat tvam atra vasasi |",
  "GK22vispancu:4492": "tena pūjā na kṛtā |",
  "GK22vispancu:4493": "tat sāmprataṃ kṣamasveti |",
  "GK22vispancu:4494": "evam uktvā dugdhaṃ ca nivedya gṛhābhimukhaṃ prāyāt |",
  "GK22vispancu:4495": "atha prātar yāvad āgatya paśyati, tāvad dīnāram ekaṃ śarāve dṛṣṭavān |",
  "GK22vispancu:4496": "evaṃ ca pratidinam ekākī samāgatya tasmai kṣīraṃ dadāti, ekaikaṃ ca dīnāraṃ gṛhṇāti |",
  "GK22vispancu:4497": "athaikasmin divase kṣīra-nayanāya putraṃ nirūpya brāhmaṇo grāmāntaraṃ jagāma |",
  "GK22vispancu:4498": "putro 'pi kṣīraṃ tatra nītvā saṃsthāpya ca punar gṛhaṃ samāyātaḥ |",
  "GK22vispancu:4499": "dināntare tatra gatvā dīnārakaṃ dṛṣṭvā gṛhītvā ca cintitavān-nūnaṃ sauvarṇa-dīnāra-pūrṇo valmīkaḥ |",
  "GK22vispancu:4500": "tad enaṃ hatvā sarvam eka-vāraṃ grahīṣyāmi ity evaṃ sampradhāryānyedyuḥ kṣīraṃ dadatā brāhmaṇa-putreṇa sarpo laguḍena tāḍitaḥ |",
  "GK22vispancu:4501": "tataḥ katham api daiva-vaśād amukta-jīvit eva roṣāt tam eva tīvra-viṣada-śanais tathādaśat, yathā",
  "GK22vispancu:4502": "sadyaḥ pañcatvam upāgataḥ | svajanaiś ca nātidūre kṣetrasya kāṣṭha-sañcayaiḥ saṃskṛtaḥ |",
  "GK22vispancu:4503": "atha dvitīya-dine tasya pitā samāyātaḥ |",
  "GK22vispancu:4504": "svajanebhyaḥ suta-vināśa-kāraṇaṃ śrutvā tathaiva samarthitavān | abravīc ca-",
  "GK22vispancu:4505": "bhūtān yo nānugṛhṇāti hy ātmanaḥ śaraṇāgatān |",
  "GK22vispancu:4506": "bhūtārthās tasya naśyanti haṃsāḥ padma-vane yathā ||Panc_3.133||",
  "GK22vispancu:4507": "puruṣair uktaṃ-katham etat ?",
  "GK22vispancu:4508": "brāhmaṇaḥ kathayati-",
  "GK22vispancu:4509": "kathā 6",
  "GK22vispancu:4510": "haima-haṃsa-kathā",
  "GK22vispancu:4511": "asti kasmiṃścid adhiṣṭhāne citraratho nāma rājā |",
  "GK22vispancu:4512": "tasya yodhaiḥ surakṣyamāṇaṃ padmasaro nāma saras tiṣṭhati tatra ca prabhūtā jāmbūnada-mayā haṃsās tiṣṭhanti |",
  "GK22vispancu:4513": "ṣaṇmāse ṣaṇmāse piccham ekaikaṃ parityajanti |",
  "GK22vispancu:4514": "atha tatra sarasi sauvarṇo bṛhat-pakṣī samāyātaḥ |",
  "GK22vispancu:4515": "taiś coktaḥ-asmākaṃ madhye tvayā na vastavyam |",
  "GK22vispancu:4516": "yena kāraṇenāsmābhiḥ ṣaṇmāsānte picchaikaika-dānaṃ kṛtvā gṛhītam etat saraḥ |",
  "GK22vispancu:4517": "evaṃ ca kiṃ bahunā, parasparaṃ dvaidham utpannam |",
  "GK22vispancu:4518": "sa ca rājñaḥ śaraṇaṃ gato 'bravīt-deva ! ete pakṣiṇa evaṃ vadanti, yad asmākaṃ rājā kiṃ kariṣyati ?",
  "GK22vispancu:4519": "na kasyāpy āvāsaṃ dadmaḥ |",
  "GK22vispancu:4520": "mayā coktaṃ-na śobhanaṃ yuṣmābhir abhihitam |",
  "GK22vispancu:4521": "ahaṃ gatvā rājñe nivedayiṣyāmi |",
  "GK22vispancu:4522": "evaṃ sthite devaḥ pramāṇam |",
  "GK22vispancu:4523": "tato rājā bhṛtyān abravīt-bho bhoḥ gacchata |",
  "GK22vispancu:4524": "sarvān pakṣiṇo gatāsūn kṛtvā śīghram ānayata |",
  "GK22vispancu:4525": "rājādeśānantaram eva pracelus te |",
  "GK22vispancu:4526": "atha laguḍa-hastān rāja-puruṣān dṛṣṭvā tatraikena pakṣiṇā vṛddhenoktam-bhoḥ svajanāḥ ! na śobhanam āpatitam |",
  "GK22vispancu:4527": "tataḥ sarvair eka-matī-bhūyotpatitavyam |",
  "GK22vispancu:4528": "taiś ca tathānuṣṭhitam |",
  "GK22vispancu:4529": "***********************************************************************",
  "GK22vispancu:4530": "ato 'haṃ bravīmi-bhūtān yo nānugṛhṇāti (133) iti |",
  "GK22vispancu:4531": "ity uktvā punar api brāhmaṇaḥ pratyūṣe kṣīraṃ gṛhītvā tatra gatvā tāra-svareṇa sarpam astaut |",
  "GK22vispancu:4532": "tadā sarpaś ciraṃ valmīka-dvārāntar-līna eva brāhmaṇaṃ pratyuvāca-tvaṃ lobhād atrāgataḥ putra-śokam api vihāya |",
  "GK22vispancu:4533": "ataḥ paraṃ tava mama ca prītir nocitā |",
  "GK22vispancu:4534": "tava putreṇa yauvanonmādenāhaṃ tāḍito mayā sa dṛṣṭaḥ |",
  "GK22vispancu:4535": "kathaṃ mayā laguḍa-prahāro vismartavyaḥ |",
  "GK22vispancu:4536": "tvayā ca putra-śoka-duḥkhaṃ kathaṃ vismartavyam iti punar uktvā vivarāntar-gataḥ |",
  "GK22vispancu:4537": "brāhmaṇaś ca maṇiṃ gṛhītvā putra-buddhiṃ nindan sva-gṛham āgataḥ |",
  "GK22vispancu:4538": "ato 'haṃ bravīmi-citikāṃ dīpitāṃ paśya iti |",
  "GK22vispancu:4539": "tad asmin hate'yatnād eva rājyam akaṇṭakaṃ bhavato bhavati |",
  "GK22vispancu:4540": "tasyaitad-vacanaṃ śrutvā krūrākṣaṃ papraccha-bhadra ! tvaṃ tu kiṃ manyase ?",
  "GK22vispancu:4541": "so 'bravīt-deva ! nirdayam etad yad anenābhihitam |",
  "GK22vispancu:4542": "yat kāraṇaṃ śaraṇāgato na vadhyate suṣṭhu |",
  "GK22vispancu:4543": "khalv idam ākhyānam-",
  "GK22vispancu:4544": "śrūyate hi kapotena śatruḥ śaraṇam āgataḥ |",
  "GK22vispancu:4545": "pūjitaś ca yathā-nyāyaṃ svaiś ca māṃsair nimantritaḥ ||Panc_3.134||",
  "GK22vispancu:4546": "arimardano 'bravīt-katham etat ?",
  "GK22vispancu:4547": "krūrākṣaḥ kathayati-",
  "GK22vispancu:4548": "kathā 7",
  "GK22vispancu:4549": "kapota-lubdhaka-kathā",
  "GK22vispancu:4550": "kaścid kṣudra-samācāraḥ prāṇināṃ kāla-sannibhaḥ |",
  "GK22vispancu:4551": "vicacāra mahāraṇye ghoraḥ śakuni-lubdhakaḥ ||Panc_3.135||",
  "GK22vispancu:4552": "naiva kaścit suhṛt tasya na sambandhī na bāndhavaḥ |",
  "GK22vispancu:4553": "sa taiḥ sarvaiḥ parityaktas tena raudreṇa karmaṇā ||Panc_3.136||",
  "GK22vispancu:4554": "athavā-",
  "GK22vispancu:4555": "ye nṛśaṃsā durātmanaḥ prāṇināṃ prāṇa-nāśakāḥ |",
  "GK22vispancu:4556": "udvejanīyā bhūtānāṃ vyālā iva bhavanti te ||Panc_3.137||",
  "GK22vispancu:4557": "sa pañjarakam ādāya pāśaṃ ca laguḍaṃ tathā |",
  "GK22vispancu:4558": "nityam eva vanaṃ yāti sarva-prāṇi-vihiṃsakaḥ ||Panc_3.138||",
  "GK22vispancu:4559": "anyedyur bhramatas tasya vane kāpi kapotikā |",
  "GK22vispancu:4560": "jātā hasta-gatā tāṃ sa prākṣipat pañjcarāntare ||Panc_3.139||",
  "GK22vispancu:4561": "atha kṛṣṇā diśaḥ sarvā vanasthasyābhavan ghanaiḥ",
  "GK22vispancu:4562": "vāta-vṛṣṭiś ca mahato kṣaya-kāla ivābhavat ||Panc_3.140||",
  "GK22vispancu:4563": "tataḥ sa trasta-hṛdayaḥ kampamāno muhur muhuḥ |",
  "GK22vispancu:4564": "anveṣayan paritrāṇam āsasāda vanaspatim ||Panc_3.141||",
  "GK22vispancu:4565": "muhūrtaṃ paśyate yāvad viyad vimala-tārakam |",
  "GK22vispancu:4566": "prāpya vṛkṣaṃ vadaty evaṃ yo 'tra tiṣṭhati kaścana ||Panc_3.142||",
  "GK22vispancu:4567": "tasyāhaṃ śaraṇaṃ prāptaḥ sa paritrātu mām iti |",
  "GK22vispancu:4568": "śītena bhidyamānaṃ ca kṣudhayā gata-cetanam ||Panc_3.143||",
  "GK22vispancu:4569": "atha tasya taroḥ skandhe kapotaḥ suciroṣitaḥ |",
  "GK22vispancu:4570": "bhāryā-virahitas tiṣṭhan vilalāpa suduḥkhitaḥ ||Panc_3.144||",
  "GK22vispancu:4571": "vāta-varṣo mahān āsīn na cāgacchati me priyā |",
  "GK22vispancu:4572": "tayā virahitaṃ hy etac chūnyam adya gṛhaṃ mama ||Panc_3.145||",
  "GK22vispancu:4573": "pativratā pati-prāṇā patyuḥ priya-hite ratā |",
  "GK22vispancu:4574": "yasya syād īdṛśī bhāryā dhanyaḥ sa puruṣo bhuvi ||Panc_3.146||",
  "GK22vispancu:4575": "na gṛhaṃ gṛham ity āhur gṛhiṇī gṛham ucyate |",
  "GK22vispancu:4576": "gṛhaṃ tu gṛhiṇī-hīnam araṇya-sadṛśaṃ matam ||Panc_3.147||",
  "GK22vispancu:4577": "pañjara-sthā tataḥ śrutvā bhartur duḥkhānvitaṃ vacaḥ |",
  "GK22vispancu:4578": "kapotikā susantuṣṭā vākyaṃ cedam athāha sā ||Panc_3.148||",
  "GK22vispancu:4579": "na sā strīty abhimantavyā yasyāṃ bhartā na tuṣyati |",
  "GK22vispancu:4580": "tuṣṭe bhartari nārīṇāṃ tuṣṭāḥ syuḥ sarva-devatāḥ ||Panc_3.149||",
  "GK22vispancu:4581": "dāvāgninā vidagdheva sa-puṣpa-stavakā latā |",
  "GK22vispancu:4582": "bhasmībhavatu sā nārī yasyāṃ bhartā na tuṣyati ||Panc_3.150||",
  "GK22vispancu:4583": "mitaṃ dadāti hi pitā mitaṃ bhrātā mitaṃ sutaḥ |",
  "GK22vispancu:4584": "amitasya hi dātāraṃ bhartāraṃ kā na pūjayet ||Panc_3.151||",
  "GK22vispancu:4585": "punaś cābravīt-",
  "GK22vispancu:4586": "śṛṇuṣvāvahitaḥ kānta yat te vakṣyāmy ahaṃ hitam |",
  "GK22vispancu:4587": "prāṇair api tvayā nityaṃ saṃrakṣyaḥ śaraṇāgataḥ ||Panc_3.152||",
  "GK22vispancu:4588": "eṣa śākunikaḥ śete tavāvāsaṃ samāśritaḥ |",
  "GK22vispancu:4589": "śītārtaś ca kṣudhārtaś ca pūjām asmai samācara ||Panc_3.153||",
  "GK22vispancu:4590": "śrūyate ca-",
  "GK22vispancu:4591": "yaḥ sāyam atithiṃ prāptaṃ yathā-śakti na pūjayet |",
  "GK22vispancu:4592": "tasyāsau duṣkṛtaṃ dattvā sukṛtaṃ cāpakarṣati ||Panc_3.154||",
  "GK22vispancu:4593": "mā cāsmai tvaṃ kṛthā dvaiṣaṃ baddhāneneti mat-priyā |",
  "GK22vispancu:4594": "sva-kṛtair eva baddhāhaṃ prāktanaiḥ karma-bandhanaiḥ ||Panc_3.155||",
  "GK22vispancu:4595": "dāridrya-roga-duḥkhāni bandhana-vyasanāni ca |",
  "GK22vispancu:4596": "ātmāparādha-vṛkṣasya phalāny etāni dehinām ||Panc_3.156||",
  "GK22vispancu:4597": "tasmāt tvaṃ dveṣam utsṛjya mad-bandhana-samudbhavam |",
  "GK22vispancu:4598": "dharme manaḥ samādhāya pūjayainaṃ yathā-vidhi ||Panc_3.157||",
  "GK22vispancu:4599": "tasyās tad-vacanaṃ śrutvā dharma-yukti-samanvitam |",
  "GK22vispancu:4600": "upagamya tato 'dhṛṣṭaḥ kapotaḥ prāha lubdhakam ||Panc_3.158||",
  "GK22vispancu:4601": "bhadra susvāgataṃ te'stu brūhi kiṃ karavāṇi te |",
  "GK22vispancu:4602": "santāpaś ca na kartavyaḥ sva-gṛhe vartate bhavān ||Panc_3.159||",
  "GK22vispancu:4603": "tasya tad-vacanaṃ śrutvā pratyuvāca vihaṅgamam |",
  "GK22vispancu:4604": "kapota khalu śītaṃ me hima-trāṇaṃ vidhīyatām ||Panc_3.160||",
  "GK22vispancu:4605": "sa gatvāṅgārakaṃ nītvā pātayāmāsa pāvakam |",
  "GK22vispancu:4606": "tataḥ śuṣkeṣu parṇeṣu tam āśu samadīpayat ||Panc_3.161||",
  "GK22vispancu:4607": "susandīptaṃ tataḥ kṛtvā tam āha śaraṇāgatam |",
  "GK22vispancu:4608": "pratāpayasva viśrabdhaṃ sva-gātrāṇy atra nirbhayaḥ ||Panc_3.162||",
  "GK22vispancu:4609": "udgatena ca jīvāmo vayaṃ sarve vanaukasaḥ |",
  "GK22vispancu:4610": "na cāsti vibhavaḥ kaścin nāśaye yena te kṣudham ||Panc_3.163||",
  "GK22vispancu:4611": "sahasraṃ bharate kaścic chatamanyo daśāparaḥ |",
  "GK22vispancu:4612": "mama tv akṛta-puṇyasya kṣudrasyātmāpi durbharaḥ ||Panc_3.164||",
  "GK22vispancu:4613": "ekasyāpy atither annaṃ yaḥ pradātuṃ na śaktimān |",
  "GK22vispancu:4614": "tasyāneka-parikleśe gṛhe kiṃ vasataḥ phalam ||Panc_3.165||",
  "GK22vispancu:4615": "tat tathā sādhayāmy etac charīraṃ duḥkha-jīvitam |",
  "GK22vispancu:4616": "yathā bhūyo na vakṣyāmi nāstīty arthi-samāgame ||Panc_3.166||",
  "GK22vispancu:4617": "sa ninindi kilātmānaṃ na tu taṃ lubdhakaṃ punaḥ |",
  "GK22vispancu:4618": "uvāca tarpayiṣye tvāṃ muhūrtaṃ pratipālaya ||Panc_3.167||",
  "GK22vispancu:4619": "evam uktvā sa dharmātmā prahṛṣṭenāntarātmanā |",
  "GK22vispancu:4620": "tam agniṃ samparikramya praviveśa sva-veśmavat ||Panc_3.168||",
  "GK22vispancu:4621": "tatas taṃ lubdhako dṛṣṭvā kṛpayā pīḍito bhṛśam |",
  "GK22vispancu:4622": "kapotam agnau patitaṃ vākyam etad abhāṣata ||Panc_3.169||",
  "GK22vispancu:4623": "yaḥ karoti naraḥ pāpaṃ na tasyātmā dhruvaṃ priyaḥ |",
  "GK22vispancu:4624": "ātmanā hi kṛtaṃ pāpam ātmanaiva hi bhujyate ||Panc_3.170||",
  "GK22vispancu:4625": "so 'haṃ pāpa-matiś caiva pāpa-karma-rataḥ sadā |",
  "GK22vispancu:4626": "patiṣyāmi mahā-ghore narake nātra saṃśayaḥ ||Panc_3.171||",
  "GK22vispancu:4627": "nūnaṃ mama nṛśaṃsasya pratyādarśaḥ sudarśitaḥ |",
  "GK22vispancu:4628": "prayacchatā sva-māṃsāni kapotena mahātmanā ||Panc_3.172||",
  "GK22vispancu:4629": "adya-prabhṛti dehaṃ svaṃ sarva-bhoga-vivarjitam |",
  "GK22vispancu:4630": "toyaṃ svalpaṃ yathā grīṣmaḥ śoṣayiṣyāmy ahaṃ punaḥ ||Panc_3.173||",
  "GK22vispancu:4631": "śīta-vātātapa-sahaḥ kṛśāṅgo malinas tathā |",
  "GK22vispancu:4632": "upavāsair bahuvidhaiś cariṣye dharmam uttamam ||",
  "GK22vispancu:4633": "Panc_3.174||",
  "GK22vispancu:4634": "tato yaṣṭiṃ śalākāṃ ca jālakaṃ pañjaraṃ tathā |",
  "GK22vispancu:4635": "babhañja lubdhako dīnāṃ kāpotīṃ ca mumoca tām ||Panc_3.175||",
  "GK22vispancu:4636": "lubdhakena tato muktā dṛṣṭvāgnau patitaṃ patim |",
  "GK22vispancu:4637": "kapotī vilalāpārtā śoka-santapta-mānasā ||Panc_3.176||",
  "GK22vispancu:4638": "na kāryam adya me nātha jīvitena tvayā vinā |",
  "GK22vispancu:4639": "dīnāyāḥ pati-hīnāyāḥ kiṃ nāryā jīvite phalam ||Panc_3.177||",
  "GK22vispancu:4640": "māno darpas tv ahaṅkāraḥ kulaṃ pūjā ca bandhuṣu |",
  "GK22vispancu:4641": "dāsa-bhṛtya-janeṣv ājñā vaidhavyena praṇaśyati ||Panc_3.178||",
  "GK22vispancu:4642": "evaṃ vilapya bahuśaḥ kṛpaṇaṃ bhṛśa-duḥkhitā |",
  "GK22vispancu:4643": "pativratā susandīptaṃ tam evāgniṃ viveśa sā ||Panc_3.179||",
  "GK22vispancu:4644": "tato divyāmbara-dharā divyābharaṇa-bhūṣitā |",
  "GK22vispancu:4645": "bhartāraṃ sā vimānasthaṃ dadarśa svaṃ kapotikā ||Panc_3.180||",
  "GK22vispancu:4646": "so 'pi divya-tanur bhūtvā yathārtham idam abravīt |",
  "GK22vispancu:4647": "aho mām anugacchantyā kṛtaṃ sādhu śubhe tvayā ||Panc_3.181||",
  "GK22vispancu:4648": "tisraḥ koṭyo 'rdha-koṭī ca yāni romāṇi mānuṣe |",
  "GK22vispancu:4649": "tāvat kālaṃ vaset svarge bhartāraṃ yānugacchati ||Panc_3.182||",
  "GK22vispancu:4650": "kapota-dehaḥ sūryāste pratyahaṃ sukham anvabhūt |",
  "GK22vispancu:4651": "kapota-dehavatsāsīt prāk puṇya-prabhavaṃ hitam ||Panc_3.183||",
  "GK22vispancu:4652": "harṣāviṣṭas tato vyādho viveśa ca vanaṃ dhanam |",
  "GK22vispancu:4653": "prāṇi-hiṃsāṃ parityajya bahu-nirvedavān bhṛśam ||Panc_3.184||",
  "GK22vispancu:4654": "tatra dāvānalaṃ dṛṣṭvā viveśa viratāśayaḥ |",
  "GK22vispancu:4655": "nirdagdha-kalmaṣo bhūtvā svarga-saukhyam avāptavān ||Panc_3.185||",
  "GK22vispancu:4656": "***********************************************************************",
  "GK22vispancu:4657": "ato 'haṃ bravīmi-śrūyate hi kapotena (134) ity ādi |",
  "GK22vispancu:4658": "tac chrutvārimardano dīptākṣaṃ pṛṣṭavān-evam avasthite kiṃ bhavān manyate ?",
  "GK22vispancu:4659": "so 'bravīt-deva ! na hantavya evāyam | yataḥ-",
  "GK22vispancu:4660": "yā mamodvijate nityaṃ sā mamādyāvagūhate |",
  "GK22vispancu:4661": "priya-kāraka bhadraṃ te yan mamāsti harasva tat ||Panc_3.186||",
  "GK22vispancu:4662": "coreṇa cāpy uktam-",
  "GK22vispancu:4663": "hartavyaṃ te na paśyāmi hartavyaṃ ced bhaviṣyati |",
  "GK22vispancu:4664": "punar apy āgamiṣyāmi yadīyaṃ nāvagūhate ||Panc_3.187||",
  "GK22vispancu:4665": "arimardanaḥ pṛṣṭavān-kā ca nāvagūhate ? kaś cāyaṃ cauraḥ ? iti vistarataḥ śrotum icchāmi |",
  "GK22vispancu:4666": "dīptākṣaḥ kathayati-",
  "GK22vispancu:4667": "kathā 8",
  "GK22vispancu:4668": "kāmātura-vaṇik-kathā",
  "GK22vispancu:4669": "asti kasmiṃścid adhiṣṭhāne kāmāturo nāma vṛddha-vaṇik |",
  "GK22vispancu:4670": "tena ca kāmopahṛta-cetasā, mṛta-bhāryeṇa kācin nirdhana-vaṇik-sutā, prabhūtaṃ dhanaṃ dattvodvāhitā |",
  "GK22vispancu:4671": "atha sā duḥkhābhibhūtā taṃ vṛddha-vaṇijaṃ draṣṭum api na śaśāka | yuktaṃ caitat-",
  "GK22vispancu:4672": "śvetaṃ padaṃ śirasi yat tu śiroruhāṇāṃ",
  "GK22vispancu:4673": "sthānaṃ paraṃ paribhavasya tad eva puṃsām |",
  "GK22vispancu:4674": "āropitāsthi-śakalaṃ parihṛtya yānti",
  "GK22vispancu:4675": "cāṇḍāla-kūpam iva dūrataraṃ taruṇyaḥ ||Panc_3.188||",
  "GK22vispancu:4676": "tathā ca-",
  "GK22vispancu:4677": "gātraṃ saṅkucitaṃ gatir vigalitā dantāś ca nāśaṅgatā",
  "GK22vispancu:4678": "dṛṣṭir bhrāmyati rūpam apy upahataṃ vaktraṃ ca lālāyate |",
  "GK22vispancu:4679": "vākyaṃ naiva karoti bāndhava-janaḥ patnī na śuśrūṣate",
  "GK22vispancu:4680": "dhik kaṣṭaṃ jarayābhibhūta-pūruṣaṃ putro 'py avajñāyate ||Panc_3.189||",
  "GK22vispancu:4681": "atha kadācit sā tena sahaikaśayane parāṅmukhī yāvat tiṣṭhati tāvad gṛhe cauraḥ praviṣṭaḥ |",
  "GK22vispancu:4682": "sāpi taṃ cauraṃ dṛṣṭvā bhaya-vyākulitā vṛddham api taṃ patiṃ gāḍhaṃ samāliliṅga |",
  "GK22vispancu:4683": "so 'pi vismayāt pulakāñcita-sarva-gātraś cintayāmāsa-aho kim eṣā mām adyāvagūhate ?",
  "GK22vispancu:4684": "yāvan nipuṇatayā paśyati tāvat gṛha-koṇaika-deśe cauraṃ dṛṣṭvā vyacintayat-nūnam eṣāsya bhayān mām āliṅgati iti jñātvā taṃ cauram āha-yā mamodvijate (186) ity ādi |",
  "GK22vispancu:4685": "tac chrutvā cauro 'py āha-hartavyaṃ te na paśyāmi (187) ity ādi |",
  "GK22vispancu:4686": "tasmāc caurasyāpy upakāraḥ śreyaś cintyate kiṃ punaḥ śaraṇāgatasya |",
  "GK22vispancu:4687": "api cāyaṃ tair viprakṛto 'smākam eva puṣṭaye bhaviṣyati tadīya-randhra-darśanāya ceti anena kāraṇenāyam avadhya iti |",
  "GK22vispancu:4688": "etad ākarṇyārimardano 'nyaṃ sacivaṃ vakranāsaṃ papraccha-bhadra ! sāmpratam evaṃ sthite kiṃ karaṇīyam iti ?",
  "GK22vispancu:4689": "so 'bravīt-deva ! avadhyo 'yam | yataḥ-",
  "GK22vispancu:4690": "śatravo 'pi hitārthaiva vivadantaḥ parasparam |",
  "GK22vispancu:4691": "caureṇa jīvitaṃ dattaṃ rākṣasena tu go-yugam ||Panc_3.190||",
  "GK22vispancu:4692": "arimardanaḥ prāha-katham etat ?",
  "GK22vispancu:4693": "vakranāsaḥ kathayati-",
  "GK22vispancu:4694": "kathā 10",
  "GK22vispancu:4695": "droṇākhya-brāhmaṇa-kathā",
  "GK22vispancu:4696": "asti kasmiṃścid adhiṣṭhāne daridro droṇa-nāmā brāhmaṇaḥ,",
  "GK22vispancu:4697": "pratigraha-dhanaḥ satataṃ viśiṣṭa-vastrānulepana-gandha-mālyālaṅkāra-tāmbūlādi-bhoga-parivarjitaḥ,",
  "GK22vispancu:4698": "prarūḍha-keśa-śmaśru-nakha-romopacitaḥ,",
  "GK22vispancu:4699": "śītoṣṇa-vāta-varṣādibhiḥ pariśoṣita-śarīraḥ,",
  "GK22vispancu:4700": "tasya ca kenāpi yajamānenānukampayā śiśu-go-yugaṃ dattam |",
  "GK22vispancu:4701": "brāhmaṇena ca bāla-bhāvād ārabhya yācita-ghṛta-taila-yavasādibhiḥ saṃvardhya supuṣṭaṃ kṛtam |",
  "GK22vispancu:4702": "tac ca dṛṣṭvā sahasaiva kaścic cauraś cintitavān-aham asya brāhmaṇasya go-yugam idam apahariṣyāmi |",
  "GK22vispancu:4703": "iti niścitya niśāyāṃ bandhana-pāśaṃ gṛhītvā,",
  "GK22vispancu:4704": "yāvat prasthitas tāvad ardha-mārge pravirala-tīkṣṇa-danta-paṅktir unnata-nāsā-vaṃśaḥ,",
  "GK22vispancu:4705": "prakaṭa-raktānta-nayanaḥ upacita-snāyu-santatanata-gātraḥ śuṣka-kapolaḥ",
  "GK22vispancu:4706": "suhuta-hutavaha-piṅgala-śmaśru-keśa-śarīraḥ kaścid dṛṣṭaḥ |",
  "GK22vispancu:4707": "dṛṣṭvā ca taṃ tīvra-bhaya-trasto cauro 'bravīt-ko bhavān ? iti |",
  "GK22vispancu:4708": "so 'bravīt-ahaṃ krūra-karmā cauro daridra-brāhmaṇasya go-yugaṃ hartuṃ prasthito 'smi |",
  "GK22vispancu:4709": "atha jāta-pratyayo rākṣaso 'bravīt-bhadra ! ṣaṣṭhāhna-kāliko 'ham |",
  "GK22vispancu:4710": "atas tam eva brāhmaṇam adya bhakṣayiṣyāmi |",
  "GK22vispancu:4711": "atha tau tatra gatvaikānte kānlam anveṣayantau sthitau |",
  "GK22vispancu:4712": "prasupte ca brāhmaṇe tad-bhakṣaṇārthaṃ prasthitaṃ rākṣasaṃ dṛṣṭvā cauro 'bravīt-bhadra ! naiṣanyāyo yato go-yuge mayāpahṛte paścāt tvam enaṃ brāhmaṇaṃ bhakṣaya |",
  "GK22vispancu:4713": "so 'bravīt-kadācid ayaṃ brāhmaṇo go-śabdena budhyeta tadānarthako 'yaṃ mamārambhaḥ syāt |",
  "GK22vispancu:4714": "cauro 'py abravīt-tavāpi yadi bhakṣaṇāyopasthitasya eko 'py antarāyaḥ syāt |",
  "GK22vispancu:4715": "tadāham api na śaknomi go-yugam apahartum |",
  "GK22vispancu:4716": "ataḥ prathamaṃ mayāpahṛte go-yuge paścāt tvayā brāhmaṇo bhakṣitavyaḥ |",
  "GK22vispancu:4717": "itthaṃ cāham ahamikayā tayor vivadatoḥ samutpanne dvaidhe pratirava-vaśād brāhmaṇo jajāgāra |",
  "GK22vispancu:4718": "atha taṃ cauro 'bravīt-brāhmaṇa ! tvām evāyaṃ rākṣaso bhakṣayitum icchati iti |",
  "GK22vispancu:4719": "rākṣaso 'py āha-brāhmaṇa ! cauro 'yaṃ go-yugaṃ te'pahartum icchati |",
  "GK22vispancu:4720": "evaṃ śrutvotthāya brāhmaṇaḥ sāvadhāno bhūtveṣṭa-devatā-mantra-dhyānenātmānaṃ rākṣasād udgūrṇa-laguḍena caurād go-yugaṃ rarakṣa |",
  "GK22vispancu:4721": "***********************************************************************",
  "GK22vispancu:4722": "ato 'haṃ bravīmi-śatravo 'pi hitārthaiva (190) iti |",
  "GK22vispancu:4723": "atha tasya vacanam avadhāryārimardanaḥ punar api prākārakarṇam apṛcchat-kathaya,",
  "GK22vispancu:4724": "kim atra manyate bhavān ?",
  "GK22vispancu:4725": "so 'bravīt-deva ! avadhya evāyam,",
  "GK22vispancu:4726": "yato rakṣitenānena kadācit paraspara-prītyā kālaḥ sukhena gacchati | uktaṃ ca-",
  "GK22vispancu:4727": "parasparasya marmāṇi ye na rakṣanti jantavaḥ |",
  "GK22vispancu:4728": "ta eva nidhanaṃ yānti valmīkodara-sarpavat ||Panc_3.191||",
  "GK22vispancu:4729": "arimardano 'bravīt-katham etat ?",
  "GK22vispancu:4730": "prākārakarṇaḥ kathayati-",
  "GK22vispancu:4731": "kathā 10",
  "GK22vispancu:4732": "valmīkodara-gata-sarpa-kathā\u0002",
  "GK22vispancu:4733": "asti kasmiṃścin nagare devaśaktir nāma rājā |",
  "GK22vispancu:4734": "tasya ca putro jaṭhara-valmīkāśrayeṇorageṇa pratidinaṃ pratyaṅgaṃ kṣīyate |",
  "GK22vispancu:4735": "anekopacāraiḥ sad-vaidyaiḥ sac-chāstropadiṣṭauṣadha-yuktyāpi cikitsyamāno na svāsthyam eti |",
  "GK22vispancu:4736": "athāsau rājaputro nirvedād deśāntaraṃ gataḥ |",
  "GK22vispancu:4737": "kasmiṃścin nagare bhikṣāṭanaṃ kṛtvā mahati devālaye kālaṃ yāpayati |",
  "GK22vispancu:4738": "atha tatra nagare balir nāma rājāste |",
  "GK22vispancu:4739": "tasya ca dve duhitarau yauvana-sthe tiṣṭhataḥ |",
  "GK22vispancu:4740": "te ca pratidivasam ādityodaye pituḥ pādāntikam āgatya namaskāraṃ cakratuḥ |",
  "GK22vispancu:4741": "tatra caikābravīt-vijayasva mahārāja ! yasya prasādāt sarvaṃ sukhaṃ labhyate |",
  "GK22vispancu:4742": "dvitīyā tu-vihitaṃ bhuṅkṣva mahārāja ! iti bravīti |",
  "GK22vispancu:4743": "tac chrutvā prakupito rājābravīt-bho mantriṇaḥ ! enāṃ duṣṭa-bhāṣiṇīṃ kumārikāṃ kasyacid vaideśikasya prayacchata tena nija-vihitam iyam eva bhuṅkte |",
  "GK22vispancu:4744": "atha tatheti pratipadyālpa-parivārā sā kumārikā mantribhis tasya deva-kulāśrita-rāja-putrasya pratipāditā |",
  "GK22vispancu:4745": "sāpi prahṛṣṭa-manasā taṃ patiṃ devavat pratipadyādāya cānya-viṣayaṃ gatā |",
  "GK22vispancu:4746": "tataḥ kasmiṃścid dūratara-nagara-pradeśe taḍāga-taṭe rāja-putram āvāsa-rakṣāyai nirūpya svayaṃ ca ghṛta-taila-lavaṇa-taṇḍulādi-kraya-nimittaṃ sa-parivārā gatā |",
  "GK22vispancu:4747": "kṛtvā ca kraya-vikrayaṃ yāvad āgacchati tāvat sa rāja-putro valmīkopari kṛta-mūrdhā prasuptaḥ |",
  "GK22vispancu:4748": "tasya ca mukhād bhujagaḥ phaṇāṃ niṣkāsya vāyum aśnāti |",
  "GK22vispancu:4749": "tatraiva ca valmīke'paraḥ sarpo niṣkramya tathaivāsīt |",
  "GK22vispancu:4750": "atha tayoḥ paraspara-darśanena krodha-saṃrakta-locanayor madhyād valmīkasthena sarpeṇoktam-bho bho durātman ! kathaṃ sundara-sarvāṅgaṃ rāja-putram itthaṃ kadarthayasi ?",
  "GK22vispancu:4751": "mukhastho 'rir abravīt-bho bhoḥ ! tvayāpi durātmanāsya valmīkasya madhye katham idaṃ dūṣitaṃ hāṭaka-pūrṇaṃ kalaśa-yugalam ity evaṃ parasparasya marmāṇy udghāṭitavantau |",
  "GK22vispancu:4752": "punar valmīkastho 'hir abravīt-bho durātman ! bheṣajam idaṃ te kiṃ ko 'pi na jānāti yaj jīrṇotkālita-kāñjikā-rājikā-pānena bhavān vināśam upayāti |",
  "GK22vispancu:4753": "athodarastho 'hir abravīt-tavāpy etad bheṣajaṃ kiṃ kaścid api na vetti yad uṣṇa-tailena mahoṣṇodakena vā tava vināśaḥ syād iti |",
  "GK22vispancu:4754": "evaṃ ca sā rāja-kanyā viṭapāntaritā tayoḥ parasparālāpān marma-mayān ākarṇya tathaivānuṣṭhitavatī |",
  "GK22vispancu:4755": "vidhāya vyaṅgaṃ nīrogaṃ bhartāraṃ nidhiṃ ca paramam āsādya svadeśābhimukhaṃ prāyāt |",
  "GK22vispancu:4756": "pitṛ-mātṛ-svajanaiḥ pratipūjitā vihitopabhogaṃ prāpya sukhenāvasthitā |",
  "GK22vispancu:4757": "ato 'haṃ bravīmi-parasparasya marmāṇi iti |",
  "GK22vispancu:4758": "***********************************************************************",
  "GK22vispancu:4759": "tac ca śrutvā svayam arirdano 'py evaṃ samarthitavān |",
  "GK22vispancu:4760": "tathā cānuṣṭhitam |",
  "GK22vispancu:4761": "dṛṣṭvāntar-līnaṃ vihasya raktākṣaḥ punar abravīt-kaṣṭam |",
  "GK22vispancu:4762": "vināśito 'yaṃ bhavadbhir anyāyena svāmī | uktaṃ ca-",
  "GK22vispancu:4763": "apūjyā yatra pūjyante pūjyānāṃ tu vimānanā |",
  "GK22vispancu:4764": "trīṇi tatra pravartante durbhikṣaṃ maraṇaṃ bhayam ||Panc_3.192||",
  "GK22vispancu:4765": "tathā ca-",
  "GK22vispancu:4766": "pratyakṣe'pi kṛte pāpe mūrkhaḥ sāmnā praśāmyati |",
  "GK22vispancu:4767": "ratha-kāraḥ svakāṃ bhāryāṃ sajārāṃ śirasāvahat ||Panc_3.193||",
  "GK22vispancu:4768": "mantriṇaḥ prāhuḥ-katham etat ?",
  "GK22vispancu:4769": "raktākṣaḥ kathayati-",
  "GK22vispancu:4770": "kathā 11",
  "GK22vispancu:4771": "vīravara-rathakāra-tat-patnī-kathā",
  "GK22vispancu:4772": "asti kasmiṃścid adhiṣṭhāne vīravaro nāma rathakāraḥ |",
  "GK22vispancu:4773": "tasya bhāryā kāmadamanī |",
  "GK22vispancu:4774": "sā puṃścalī janāpavāda-saṃyuktā |",
  "GK22vispancu:4775": "so 'pi tasyāḥ parīkṣaṇārthaṃ vyacintayat-atha mayāsyāḥ parīkṣaṇaṃ kartavyam | uktaṃ ca-",
  "GK22vispancu:4776": "yadi syāt pāvakaḥ śītaḥ proṣṇī vā śaśa-lāñchanaḥ |",
  "GK22vispancu:4777": "strīṇāṃ tadā satītvaṃ syād yadi syād durjano hitaḥ ||Panc_3.194||",
  "GK22vispancu:4778": "jānāmi caināṃ loka-vacanād asatīm | uktaṃ ca-",
  "GK22vispancu:4779": "yac ca vedeṣu śāstreṣu na dṛṣṭaṃ na ca saṃśrutam |",
  "GK22vispancu:4780": "tat sarvaṃ vetti loko 'yaṃ yat syād brahmāṇḍa-madhyagam ||Panc_3.195||",
  "GK22vispancu:4781": "evaṃ sampradhārya bhāryām avocat-priye ! prabhāte'haṃ grāmāntaraṃ yāsyāmi |",
  "GK22vispancu:4782": "tatra katicid dināni lagiṣyanti |",
  "GK22vispancu:4783": "tat tvayā kim api pātheyaṃ mama yogyaṃ vidheyam |",
  "GK22vispancu:4784": "sāpi tad-vacanaṃ śrutvā harṣita-cittā |",
  "GK22vispancu:4785": "autsukyāt sarva-kāryāṇi santyajya siddham annaṃ ghṛta-śarkarā-prāyam akarot |",
  "GK22vispancu:4786": "athavā sādhv idam ucyate-",
  "GK22vispancu:4787": "durdivase ghana-timire varṣati jalade mahāṭavī-prabhṛtau |",
  "GK22vispancu:4788": "patyur videśa-gamane parama-sukhaṃ jaghana-capalāyāḥ ||Panc_3.196||",
  "GK22vispancu:4789": "athāsau pratyūṣe utthāya sva-gṛhān nirgataḥ sāpi taṃ prasthitaṃ vijñāya prahasita-vadanāṅga-saṃskāraṃ kurvāṇā kathañcit taṃ divasam atyavāhayat |",
  "GK22vispancu:4790": "atha pūrva-paricita-viṭa-gṛhe gatvā taṃ pratyuktavatī-sa durātmā me patir grāmāntaraṃ gataḥ |",
  "GK22vispancu:4791": "tat tvayāsmad-gṛhe prasupte jane samāgantavyam |",
  "GK22vispancu:4792": "tathānuṣṭhite sa rathakāro 'raṇye dinam ativāhya pradoṣe sva-gṛhe'padvāreṇa praviśya śayyādhas-tale nibhṛto bhūtvā sthitaḥ |",
  "GK22vispancu:4793": "etasminn antare sa devadattaḥ samāgatya tatra śayane upaviṣṭaḥ |",
  "GK22vispancu:4794": "dṛṣṭvā roṣāviṣṭa-citto rathakāro vyacintayat-kim enam utthāya hanmi ?",
  "GK22vispancu:4795": "athavā helayaiva prasuptau dvāv apy etau vyāpādayāmi ?",
  "GK22vispancu:4796": "paraṃ paśyāmi tāvad asyāś ceṣṭitam |",
  "GK22vispancu:4797": "śṛṇomi cānena sahālāpam |",
  "GK22vispancu:4798": "atrāntare sā gṛha-dvāraṃ nibhṛtaṃ pidhāya śayana-talam ārūḍhā |",
  "GK22vispancu:4799": "tasyās tatrārohayantyā rathakāra-śarīre pādo vilagnaḥ |",
  "GK22vispancu:4800": "tataḥ sā vyacintayat-nūnam etena durātmanā rathakāreṇa mat-parīkṣaṇārthaṃ bhāvyam |",
  "GK22vispancu:4801": "tataḥ strī-caritra-vijñānaṃ kim api karomi |",
  "GK22vispancu:4802": "evaṃ tasyāś cintayanyā sa devadattaḥ sparśotsuko babhūva |",
  "GK22vispancu:4803": "atha tayā kṛtāñjali-puṭayābhihitaṃ-bhoḥ mahānubhāva ! na me śarīraṃ tvayā sparśanīyaṃ yato 'haṃ pativratā mahāsatī ca |",
  "GK22vispancu:4804": "no cec chāpaṃ dattvā tvāṃ bahsmasātkariṣyāmi |",
  "GK22vispancu:4805": "sa āha-yady evaṃ tarhi tvayā kim aham āhūtaḥ ?",
  "GK22vispancu:4806": "sābravīt-bhoḥ śṛṇuṣvaikāgra-manāḥ |",
  "GK22vispancu:4807": "aham adya pratyūṣe devatā-darśanārthaṃ caṇḍkāyatanaṃ gatā tatrākasmāt khe vāṇī sañjātā-putri kiṃ karomi ?",
  "GK22vispancu:4808": "bhaktāsi me tvaṃ, paraṃ ṣaṇmāsābhyantare vidhi-niyogād vidhavā bhaviṣyasi |",
  "GK22vispancu:4809": "tato mayābhihitaṃ-bhagavati ! yathā tvam āpadaṃ vetsi, tathā tat-pratīkāram api jānāsi |",
  "GK22vispancu:4810": "tad asti kaścid upāyo yena me patiḥ śata-saṃvatsara-jīvī bhavati ?",
  "GK22vispancu:4811": "tatas tayābhihitam-vatse, sann api nāsti, yatas tavāyattaḥ sa pratīkāraḥ |",
  "GK22vispancu:4812": "tac chrutvā mayābhihitam-devi ! yadi tan mama prāṇair bhavati tad ādeśaya yena karomi |",
  "GK22vispancu:4813": "atha devyābhihitam-yady adya para-puruṣeṇa sahaikasmin śayane samāruhyāliṅganaṃ karoṣi tat tava bhartṛ-sakto 'pamṛtyus tasya sañcarati |",
  "GK22vispancu:4814": "bhartāpi tena punar varṣa-śataṃ jīvati |",
  "GK22vispancu:4815": "tena tvaṃ mayābhyarthitaḥ |",
  "GK22vispancu:4816": "tad yat kiñcit kartu-manās tat kuruṣva |",
  "GK22vispancu:4817": "na hi devatā-vacanam anyathā bhaviṣyatīti niścayaḥ |",
  "GK22vispancu:4818": "tato 'ntarhāsa-vikāsa-mukhaḥ sa tad-ucitam ācacāra |",
  "GK22vispancu:4819_0": "so 'pi rathakāro mūrkhas tasyās tad-vacanam ākarṇya pulakāñcita-tanuḥ śayyādhastalān",
  "GK22vispancu:4819_1": "niṣkramya tām uvāca-sādhu pativrate ! sādhu kula-nandini ! ahaṃ durjana-vacana-śaṅkita-hṛdayas",
  "GK22vispancu:4819_2": "tvat-parīkṣā-nimittaṃ grāmāntara-vyājaṃ kṛtvā khaṭvādhas-tale nibhṛtaṃ līnaḥ |",
  "GK22vispancu:4820": "tad ehi, āliṅga mām |",
  "GK22vispancu:4821": "tvaṃ sva-bhartṛ-bhaktānāṃ mukhyā nārīṇāṃ, yad evaṃ brahma-vrataṃ para-saṅge'pi pālitavatī |",
  "GK22vispancu:4822": "yad āyur buddhi-kṛte'pamṛtyu-vināśārthaṃ catvam evaṃ kṛtavatī |",
  "GK22vispancu:4823": "tām evam uktvā sasneham āliṅgitavān |",
  "GK22vispancu:4824": "sva-skandhe tām āropya tām api devadattam uvāca-bho mahānubhāva ! mat-puṇyais tvam ihāgataḥ |",
  "GK22vispancu:4825": "tvat-prasādān mayā prāptaṃ varṣa-śata-pramāṇam āyuḥ |",
  "GK22vispancu:4826": "tat tvam api mām āliṅgya mat-skandhe samāroha iti jalpann anicchantam api devadattam āliṅgya balāt svakīya-skandhe āropitavān |",
  "GK22vispancu:4827_0": "tataś ca nṛtyaṃ kṛtvā-he brahma-vrata-dharāṇāṃ dhurīṇa ! tvayāpi mayy upakṛtam ity",
  "GK22vispancu:4827_1": "ādy uktvā skandhād uttārya yatra yatra svajana-gṛha-dvārādiṣu babhrāma tatra tatra",
  "GK22vispancu:4827_2": "tayor ubhayor api tad-guṇa-varṇanam akarot |",
  "GK22vispancu:4828": "ato 'haṃ bravīmi-pratyakṣe'pi kṛte pāpe (193) iti |",
  "GK22vispancu:4829": "tat sarvathā mūlotkhātā vayaṃ vinaṣṭāḥ smaḥ | suṣṭhu khalv idam ucyate-",
  "GK22vispancu:4830": "mitra-rūpā hi ripavaḥ sambhāvyante vicakṣaṇaiḥ |",
  "GK22vispancu:4831": "ye hitaṃ vākyam utsṛjya viparītopasevinaḥ ||Panc_3.197||",
  "GK22vispancu:4832": "tathā ca-",
  "GK22vispancu:4833": "santo 'py arthā vinaśyanti deśa-kāla-virodhinaḥ |",
  "GK22vispancu:4834": "aprājñān mantriṇaḥ prāpya tamaḥ sūryodaye yathā ||Panc_3.198||",
  "GK22vispancu:4835": "tatas tad-vaco 'nādṛtya sarve te sthirajīvinam utkṣipya sva-durgam ānetum ārabdhāḥ |",
  "GK22vispancu:4836": "athānīyamānaḥ sthirajīvy āha-deva ! adyākiñcitkareṇaitad avasthena kiṃ mayopasaṅgṛhītena ?",
  "GK22vispancu:4837": "yat kāraṇam icchāmi dīptaṃ vahnim anupraveṣṭum |",
  "GK22vispancu:4838": "tad arhasi mām agni-pradānena samuddhartum |",
  "GK22vispancu:4839": "atha raktākṣasyāntargata-bhāvaṃ jñātvāha-kim-artham agni-patanam icchasi ?",
  "GK22vispancu:4840": "so 'bravīt-ahaṃ tāvad yuṣmad-artham imām āpadaṃ meghavarṇena prāpitaḥ |",
  "GK22vispancu:4841": "tad icchāmi teṣāṃ vaira-yātanārtham ulūkatvam iti |",
  "GK22vispancu:4842": "tac ca śrutvā rājanīti-kuśalo raktākṣaḥ prāha-bhadra ! kuṭilas tvaṃ kṛtaka-vacana-caturaś ca |",
  "GK22vispancu:4843": "tāvad ulūka-yoni-gato 'pi svakīyām eva vāyasa-yoniṃ bahu manyase |",
  "GK22vispancu:4844": "śrūyate caitad ākhyānakam |",
  "GK22vispancu:4845": "sūryaṃ bhartāram utsṛjya parjanyaṃ mārutaṃ girim |",
  "GK22vispancu:4846": "sva-jātiṃ mūṣikā prāptā svajātir duratikramā ||Panc_3.199||",
  "GK22vispancu:4847": "mantriṇaḥ procuḥ--katham etat ?",
  "GK22vispancu:4848": "raktākṣaḥ kathayati-",
  "GK22vispancu:4849": "kathā 11",
  "GK22vispancu:4850": "śālaṅkāyana-rakṣita-mūṣikā-kathā",
  "GK22vispancu:4851": "asti kasmiṃścid adhiṣṭhāne śālaṅkāyano nāma tapodhano jāhnavyāṃ snānārthaṃ gataḥ |",
  "GK22vispancu:4852": "tasya ca sūryopasthānaṃ kurvatas tatra pradeśe mūṣikā kācit kharatara-nakhāgra-puṭena śyenena gṛhītā |",
  "GK22vispancu:4853": "dṛṣṭvā sa muniḥ karuṇārdra-hṛdayo muñca muñceti kurvāṇas tasyopari pāṣāṇa-khaṇḍaṃ prākṣipat |",
  "GK22vispancu:4854": "so 'pi pāṣāṇa-khaṇḍa-prahāra-vyākulendriyo bhraṣṭa-mūṣiko bhūmau nipapāta mūṣikāpi bhaya-trastā kartavyam ajānantī rakṣa rakṣeti jalpantī muni-caraṇāntikam upāviśat |",
  "GK22vispancu:4855": "śyenenāpi cetanaṃ labdhvā munir ukto,",
  "GK22vispancu:4856": "yad-bho mune ! na yuktam anuṣṭhitaṃ bhavatā yad ahaṃ pāṣāṇena tāḍitaḥ |",
  "GK22vispancu:4857": "kiṃ tvam adharmān na bibheṣi ? tat samarpaya mām enām mūṣikām |",
  "GK22vispancu:4858": "no cet prabhūtaṃ pātakam avāpsyasi |",
  "GK22vispancu:4859": "iti bruvāṇaṃ śyenaṃ provāca saḥ-bho vihaṅgādhama ! rakṣaṇīyāḥ prāṇināṃ prāṇāḥ |",
  "GK22vispancu:4860": "daṇḍanīyā duṣṭāḥ |",
  "GK22vispancu:4861": "sammānanīyāḥ sādhavaḥ |",
  "GK22vispancu:4862": "pūjanīyā guravaḥ |",
  "GK22vispancu:4863": "stutyā devāḥ |",
  "GK22vispancu:4864": "tat kim asambaddhaṃ prajalpasi ?",
  "GK22vispancu:4865": "śyena āha-mune ! na tvaṃ sūkṣma-dharmaṃ vetsi |",
  "GK22vispancu:4866": "iha hi sarveṣāṃ prāṇināṃ vidhinā sṛṣṭiṃ kurvatāhāro 'pi vinirmitaḥ |",
  "GK22vispancu:4867": "tato yathā bhavatām annaṃ tathāsmākaṃ mūṣikādayo vihitāḥ |",
  "GK22vispancu:4868": "tat svāhāra-kāṅkṣiṇaṃ māṃ kiṃ dūṣayasi ? uktaṃ ca-",
  "GK22vispancu:4869": "yady asya vihitaṃ bhojyaṃ na tat tasya praduṣyati |",
  "GK22vispancu:4870": "abhakṣye bahu-doṣaḥ syāt tasmāt kāryo na vyatyayaḥ ||Panc_3.200||",
  "GK22vispancu:4871": "bhakṣyaṃ yathā dvijātīnāṃ madyapānāṃ yathā haviḥ |",
  "GK22vispancu:4872": "abhakṣyaṃ bhakṣyatām eti tathānyeṣām api dvija ||Panc_3.201||",
  "GK22vispancu:4873": "bhakṣyaṃ bhakṣyatāṃ śreya abhakṣyaṃ tu mahad agham |",
  "GK22vispancu:4874": "tat kathaṃ māṃ vṛthācāra tvaṃ daṇḍayitum arhasi ||Panc_3.202||",
  "GK22vispancu:4875": "aparaṃ munīnāṃ na caiṣa dharmo yatas tair dṛṣṭaṃ śrutam aśrutam alaulyatvam aśatrutvaṃ praśasyate | uktaṃ ca-",
  "GK22vispancu:4876": "samaḥ śatrau ca mitre ca sama-loṣṭāśma-kāñcanaḥ |",
  "GK22vispancu:4877": "suhṛn-mitre hy udāsīno madhyastho dveṣya-bandhuṣu |",
  "GK22vispancu:4878": "sādhuṣv api ca pāpeṣu sama-buddhir viśiṣyate ||Panc_3.203||",
  "GK22vispancu:4879": "sādhūnāṃ niravadyānāṃ sadācāra-vicāriṇām |",
  "GK22vispancu:4880": "yogī yuñjīta satataṃ satatam ātmānaṃ rahasi sthitaḥ ||Panc_3.204|",
  "GK22vispancu:4881": "tat tvam anena karmaṇā bhraṣṭa-tapāḥ sañjātaḥ | uktaṃ ca-",
  "GK22vispancu:4882": "muñca muñca pataty eko mā muñceti dvitīyakaḥ |",
  "GK22vispancu:4883": "ubhayoḥ patanaṃ dṛṣṭvā maunaṃ sarvārtha-sādhanam ||Panc_3.205||",
  "GK22vispancu:4884": "śālaṅkāyana āha--katham etat ?",
  "GK22vispancu:4885": "śyena āha-",
  "GK22vispancu:4886": "kathā 12",
  "GK22vispancu:4887": "?",
  "GK22vispancu:4888": "kasmiṃścid nadī-taṭa ekata-dvita-tritābhidhānās trayo 'pi bhrātaro munayas tapaḥ kurvanti |",
  "GK22vispancu:4889": "teṣāṃ ca tapaḥ-prabhāvād ākāśasthā dhauta-potikā nirālambā jalārdrā bhū-sparśana-bhayena snāna-samaye tiṣṭhanti |",
  "GK22vispancu:4890": "athānye-dyur mamaiva kācin maṇḍūkikā kenāpi gṛdhreṇa balena nītā |",
  "GK22vispancu:4891": "atha tāṃ gṛhītā vilokya teṣāṃ jyeṣṭhena karuṇārdra-hṛdayena bhavateva vyāhṛtaṃ-muñca muñceti |",
  "GK22vispancu:4892": "atrāntare tasya dhauta-potikākāśād bhūmau patitā |",
  "GK22vispancu:4893": "tāṃ patitāṃ dṛṣṭvā dvitīyena tad-bhayārtena mā muñcety abhihitaṃ yāvat tasyāpi papāta |",
  "GK22vispancu:4894": "tatas tṛtīyo dvayor api dhauta-potikāṃ bhūmau patitāṃ dṛṣṭvā tūṣṇīṃ babhūva |",
  "GK22vispancu:4895": "***********************************************************************",
  "GK22vispancu:4896": "ato 'haṃ bravīmi-muñca muñca pataty eka ity ādi |",
  "GK22vispancu:4897": "tac chrutvā munir vihasyāha-bho mūrkha vihaṅgama ! kṛta-yuge dharmaḥ sa āsīt,",
  "GK22vispancu:4898": "yataḥ kṛta-yuge pāpālāpato 'pi pāpaṃ jāyate tena dhauta-potike patite aśiṣṭālāpena na sad-apavacana-doṣataḥ |",
  "GK22vispancu:4899": "eṣa punaḥ kali-yugaḥ |",
  "GK22vispancu:4900": "atra sarvo 'pi pāpātmā |",
  "GK22vispancu:4901": "tat karma kṛtaṃ vinā pāpaṃ na lagati | uktaṃ ca-",
  "GK22vispancu:4902": "sañcarantīha pāpāni yugeṣv anyeṣu dehinām |",
  "GK22vispancu:4903": "kalau tu pāpa-saṃyukte yaḥ karoti sa lipyate ||Panc_3.206||",
  "GK22vispancu:4904": "uktaṃ ca-",
  "GK22vispancu:4905": "āsanāc chayanād yānāt saṃgateś cāpi bhojanāt |",
  "GK22vispancu:4906": "kṛte sañcarate pāpaṃ taila-bindur ivāmbhasi ||Panc_3.207||",
  "GK22vispancu:4907": "tat kiṃ vṛthā pralapitena ? gaccha tvam |",
  "GK22vispancu:4908": "no cec chāpayiṣyāmi |",
  "GK22vispancu:4909": "atha gate śyene mūṣikayā sa munir abhihitaḥ-bhagavan ! naya māṃ svāśrayam |",
  "GK22vispancu:4910": "no ced anyo duṣṭa-pakṣī māṃ vyāpādayiṣyati |",
  "GK22vispancu:4911": "tad ahaṃ tatraivāśrame tvad-dattānnāhāra-muṣṭyā kālaṃ neṣyāmi |",
  "GK22vispancu:4912": "so 'pi dākṣiṇyavān sa-karuṇo vyacintayat-kathaṃ mayā mūṣikā haste dhṛtvā neyā jana-hāsya-kāriṇī |",
  "GK22vispancu:4913": "tad enāṃ kumārikāṃ kṛtvā nayāmi |",
  "GK22vispancu:4914": "evaṃ sā kanyakā kṛtā |",
  "GK22vispancu:4915": "tathānuṣṭhite kanyā-sahitaṃ munim avalokya patnī papraccha-bhagavan ! kuta iyaṃ kanyā ?",
  "GK22vispancu:4916": "sa āha-eṣā mūṣikā śyena-bhayāc charaṇārthinī kanyā-rūpeṇa tava gṛham ānītā |",
  "GK22vispancu:4917": "tat tvayā yatnena rakṣaṇīyā |",
  "GK22vispancu:4918": "bhūyo 'py enāṃ mūṣikāṃ kariṣyāmi |",
  "GK22vispancu:4919": "sā prāha-bhagavan ! maivaṃ kārṣīḥ | asyās tvaṃ dharma-pitā | uktaṃ ca-",
  "GK22vispancu:4920": "janitā copanetā ca yas tu vidyāṃ prayacchati |",
  "GK22vispancu:4921": "anna-dātā bhaya-trātā pañcaite pitaraḥ smṛtāḥ ||Panc_3.208||",
  "GK22vispancu:4922": "tat tvayāsyāḥ prāṇa-pradattā | aparaṃ mamāpy apatyaṃ nāsti | tasmād eṣā mama sutā bhaviṣyati |",
  "GK22vispancu:4923": "tathānuṣṭhite sā kanyā śukla-pakṣa-candra-kalikeva nityaṃ vṛddhiṃ prāpnoti |",
  "GK22vispancu:4924": "sāpi tasya muneḥ śuśrūṣāṃ kurvatī sapatnīkasya yauvanam āśv ayāt |",
  "GK22vispancu:4925": "atha tāṃ yauvanonmukhīm avalokya śālaṅkāyanaḥ sva-patnīm uvāca-priye ! yauvanonmukhī vartata iyaṃ kanyā |",
  "GK22vispancu:4926": "anarhā sa sāmprataṃ mad-gṛha-vāsasya | uktaṃ ca-",
  "GK22vispancu:4927": "anūḍhā mandire yasya rajaḥ prāpnoti kanyakā |",
  "GK22vispancu:4928": "patanti pitaras tasya svarga-sthā api tair guṇaiḥ ||Panc_3.209||",
  "GK22vispancu:4929": "varaṃ varayate kanyā mātā vittaṃ pitā śrutam |",
  "GK22vispancu:4930": "bāndhavāḥ kulam icchanti miṣṭānnam itare janāḥ ||Panc_3.210||",
  "GK22vispancu:4931": "tathā ca-",
  "GK22vispancu:4932": "yāvan na lajjate kanyā yāvat krīḍati pāṃsunā |",
  "GK22vispancu:4933": "yāvat tiṣṭhati go-mārge tāvat kanyāṃ vivāhayet ||Panc_3.211||",
  "GK22vispancu:4934": "mātā caiva pitā caiva jyeṣṭha-bhrātā tathaiva ca |",
  "GK22vispancu:4935": "trayas te narakaṃ yānti dṛṣṭvā kanyāṃ rajasvalām ||Panc_3.212||",
  "GK22vispancu:4936": "kulaṃ ca śīlaṃ ca sanāthatāṃ ca",
  "GK22vispancu:4937": "vidyāṃ ca vittaṃ ca vapur vayaś ca |",
  "GK22vispancu:4938": "etān guṇān saptān sapta parīkṣya deyā",
  "GK22vispancu:4939": "kanyā budhaiḥ śeṣam acintanīyam ||Panc_3.213||",
  "GK22vispancu:4940": "tad yad yasyā rocate tad bhagavantaṃ ādityam ākārya tasmai prayacchāmi | uktaṃ ca-",
  "GK22vispancu:4941": "aniṣṭaḥ kanyakāyā yo varo rūpānvito 'pi yaḥ |",
  "GK22vispancu:4942": "yadi syāt tasya no deyā kanyā śreyo 'bhivāñchatā ||Panc_3.214||",
  "GK22vispancu:4943": "sā prāha-ko doṣo 'tra viṣaye ? evaṃ kriyatām |",
  "GK22vispancu:4944": "atha muninā ravir āhūtaḥ |",
  "GK22vispancu:4945": "veda-mantrāmantraṇa-prabhāvāt tat-kṣaṇād evābhyupagamyādityaḥ provāca-bhagavan ! vada drutaṃ kim-artham āhūtaḥ ?",
  "GK22vispancu:4946": "sa āha-eṣā madīyā kanyakā tiṣṭhati |",
  "GK22vispancu:4947": "yady eṣā tvāṃ vṛṇoti tarhy udvahasva tām iti |",
  "GK22vispancu:4948": "evam uktvā bhagavāṃs tasyā darśitaḥ |",
  "GK22vispancu:4949": "provāca-putri ! kiṃ tava rocata eṣa bhagavāṃs trailokya-dīpaḥ ?",
  "GK22vispancu:4950": "sā prāha-tāta ! atidahanātmako 'yam |",
  "GK22vispancu:4951": "nāham enam abhilaṣāmi |",
  "GK22vispancu:4952": "asmād api ya utkṛṣṭataraḥ sa āhūyatām |",
  "GK22vispancu:4953": "atha tasyās tad-vacanam ākarṇya bhāsvaro 'pi tāṃ mūṣikāṃ viditvā niḥspṛhas tam uvāca-bhagavan ! asti mamāpy adhiko megho yenācchāditasya me nāmāi na jñāyate ?",
  "GK22vispancu:4954": "atha muninā megham apy āhūya kanyābhihitā-eṣa te rocate ?",
  "GK22vispancu:4955": "sā prāha-kṛṣṇa-varṇo 'yaṃ jaḍātmā ca | tad asmād anyasya kasyacit pradhānasya māṃ prayaccha |",
  "GK22vispancu:4956": "atha muninā megho 'pi pṛṣṭaḥ-bhoḥ ! tvatto 'py adhikaḥ ko 'py asti ?",
  "GK22vispancu:4957": "sa āha-matto 'py adhiko 'sti vāyuḥ | vāyunā hato 'haṃ sahasradhā yāmi |",
  "GK22vispancu:4958": "tac chrutvā muninā vāyur āhūtaḥ, āha ca-putrike kim eṣa vāyus te vivāhāya uttamaḥ pratibhāti ?",
  "GK22vispancu:4959": "sā āha-prabalo 'py ayaṃ cañcalaḥ | tad abhyadhikaḥ kaścid āhūyatām |",
  "GK22vispancu:4960": "munir āha-bho vāyo ! tvatto 'py adhiko 'sti kaścit ?",
  "GK22vispancu:4961": "sa āha-matto 'py adhiko 'sti parvato yena saṃstabhya balavān apy ahaṃ dhriye |",
  "GK22vispancu:4962": "atha muniḥ parvatam āhūya kanyāyā adarśayat-putrike ! tvām asmai prayacchāmi ?",
  "GK22vispancu:4963": "sā āha-tāta ! kaṭhinātmako 'yaṃ stabdhaś ca | tad anyasmai dehi mām |",
  "GK22vispancu:4964": "atha sa muninā pṛṣṭaḥ, yad-bhoḥ parvata-rāja ! tvatto 'py adhiko 'sti kaścit ?",
  "GK22vispancu:4965": "sa āha-santi matto 'py adhikā mūṣikāḥ, ye mad-dehaṃ balāt sarvato bhedayanti |",
  "GK22vispancu:4966": "tad ākarṇya munir mūṣakam āhūya tasyā adarśayat-putrike ! eṣa te pratibhāti mūṣaka-rājo yena yathocitam anuṣṭhīyate |",
  "GK22vispancu:4967": "sāpi taṃ dṛṣṭvā sva-jātīya eṣa iti manyamānā pulakodbhūṣita-śarīrā provāca-tāta ! māṃ mūṣikāṃ kṛtvāsmai prayaccha yena svajāti-vihitaṃ gṛha-dharmam anutiṣṭhāmi |",
  "GK22vispancu:4968": "tac chrutvā tena strī-dharma-vicakṣaṇena tāṃ mūṣikāṃ kṛtvā mūṣakāya pradattā |",
  "GK22vispancu:4969": "***********************************************************************",
  "GK22vispancu:4970": "ato 'haṃ bravīmi-sūryaṃ bhartāram utsṛjya ityādi |",
  "GK22vispancu:4971": "atha raktākṣa-vacanam anādṛtya taiḥ sva-vaṃśa-vināśāya sa sva-durgam upanītaḥ |",
  "GK22vispancu:4972": "nīyamānaś cāntar-līnam avahasya sthirajīvy acintayat-",
  "GK22vispancu:4973": "hanyatām iti yenoktaṃ svāmino hita-vādinā |",
  "GK22vispancu:4974": "sa evaiko 'tra sarveṣāṃ nīti-śāstrārtha-tattva-vit ||Panc_3.215||",
  "GK22vispancu:4975": "tad yadi tasya vacanam acariṣyann ete, tato na svalpo 'py anartho 'bhaviṣyad eteṣām |",
  "GK22vispancu:4976": "atha durga-dvāraṃ prāpyārimardano 'bravīt-bho bho hitaiṣiṇo 'sya sthirajīvino yathā-samīhitaṃ sthānaṃ prayacchata |",
  "GK22vispancu:4977": "tac ca śrutvā sthirajīvī vyacintayat-mayā tāvad eteṣāṃ vadhopāyaś cintanīyaḥ |",
  "GK22vispancu:4978": "sa mayā madhyasthena na sādhyate |",
  "GK22vispancu:4979": "yato madīyam iṅgitādikaṃ vicārayantas te'pi sāvadhānā bhaviṣyanti |",
  "GK22vispancu:4980": "tad durga-dvāram adhiśrito 'bhipretaṃ sādhayāmi |",
  "GK22vispancu:4981": "iti niścityolūka-patim āha-deva ! yuktam idaṃ yat svāminā proktam |",
  "GK22vispancu:4982": "param aham api nītijñas te'hitaś ca |",
  "GK22vispancu:4983": "yadyapy anuraktaḥ śucis tathāpi durga-madhye āvāso nārhaḥ |",
  "GK22vispancu:4984": "tad ahaṃ atraiva durga-dvāra-sthaḥ pratyahaṃ bhavat-pāda-padma-rajaḥ pavitrī-kṛta-tanuḥ sevāṃ kariṣyāmi |",
  "GK22vispancu:4985": "tatheti pratipanne pratidinam ulūka-pati-sevakās te prakāmam āhāraṃ kṛtvolūka-rājādeśāt prakṛṣṭa-māṃsāhāraṃ sthirajīvine prayacchanti |",
  "GK22vispancu:4986": "atha katipayair evāhobhir mayūra iva sa balavān saṃvṛttaḥ |",
  "GK22vispancu:4987": "atha raktākṣaḥ sthirajīvinaṃ poṣyamāṇaṃ dṛṣṭvā sa-vismayo mantri-janaṃ rājānaṃ ca praty āha-aho mūrkho 'yaṃ mantri-jano bhavāṃś cety evam aham avagacchāmi | uktaṃ ca-",
  "GK22vispancu:4988": "pūrvaṃ tāvad ahaṃ mūrkho dvitīyaḥ paśu-bandhakaḥ |",
  "GK22vispancu:4989": "tato rājā ca mantrī ca sarvaṃ vai mūrkha-maṇḍalam ||Panc_3.216||",
  "GK22vispancu:4990": "te prāhuḥ-katham etat ?",
  "GK22vispancu:4991": "raktākṣaḥ kathayati-",
  "GK22vispancu:4992": "kathā 13",
  "GK22vispancu:4993": "svarṇa-ṣṭhīvī-sindhuka-pakṣī-kathā",
  "GK22vispancu:4994": "asti kasmiṃścit parvataika-deśe mahān vṛkṣaḥ |",
  "GK22vispancu:4995": "tatra ca sindhuka-nāmā ko 'pi pakṣī prativasati sma |",
  "GK22vispancu:4996": "tasya purīṣe suvarṇam utpadyate |",
  "GK22vispancu:4997": "atha kadācit tam uddiśya vyādhaḥ ko 'pi samāyayau |",
  "GK22vispancu:4998": "sa ca pakṣī tad-agrata eva purīṣam utsasarja |",
  "GK22vispancu:4999": "atha pāta-sama-kālam eva tat-suvarṇībhūtaṃ dṛṣṭvā vyādho vismayam agamat-aho mama śiśu-kālād ārabhya śakuni-bandha-vyasanino 'śīti-varṣāṇi samabhūvan,",
  "GK22vispancu:5000": "na ca kadācit pakṣi-purīṣe suvarṇaṃ dṛṣṭam iti vicintya tatra vṛkṣe pāśaṃ babandha |",
  "GK22vispancu:5001": "athāsāv api pakṣī mūrkhas tatraiva viśvasta-citto yathā-pūrvam upaviṣṭas tat-kālam eva pāśena baddhaḥ |",
  "GK22vispancu:5002": "vyādhas tu taṃ pāśād unmucya pañjarake saṃsthāpya nijāvāsaṃ nītavān |",
  "GK22vispancu:5003": "atha cintayāmāsa-kim anena sāpāyena pakṣiṇāhaṃ kariṣyāmi ? yadi kadācit ko",
  "GK22vispancu:5004": "'py amum īdṛśaṃ jñātvā rājñe nivedayiṣyati tan nūnaṃ prāṇa-saṃśayo me bhavet |",
  "GK22vispancu:5005": "ataḥ svayam eva pakṣiṇaṃ rājñe nivedayāmi |",
  "GK22vispancu:5006": "iti vicārya tathaivānuṣṭhitavān |",
  "GK22vispancu:5007": "atha rājāpi taṃ pakṣiṇaṃ dṛṣṭvā vikasita-nayana-vadana-kamalaḥ parāṃ tuṣṭim upagataḥ |",
  "GK22vispancu:5008": "prāha caivaṃ-haṃho rakṣā-puruṣāḥ ! enaṃ pakṣiṇaṃ yatnena rakṣata |",
  "GK22vispancu:5009": "aśana-pānādikaṃ cāsya yathecchaṃ prayacchata |",
  "GK22vispancu:5010": "atha mantriṇābhihitam-kim anenāśraddheya-vyādha-vacana-mātra-parigṛhītenāṇḍajena ?",
  "GK22vispancu:5011": "kiṃ kadācit pakṣī-purīṣe suvarṇaṃ sambhavati ?",
  "GK22vispancu:5012": "tan mucyatāṃ pañjara-bandhanād ayaṃ pakṣī |",
  "GK22vispancu:5013_0": "iti mantri-vacanād rājñā mocito 'sau pakṣy unnata-dvāra-toraṇe samupaviśya suvarṇa-mayīṃ",
  "GK22vispancu:5013_1": "viṣṭhāṃ vidhāya-pūrvaṃ tāvad ahaṃ mūrkhaḥ iti ślokaṃ paṭhitvā yathā-sukham ākāśa-mārgeṇa prāyāt |",
  "GK22vispancu:5014": "***********************************************************************",
  "GK22vispancu:5015": "ato 'haṃ bravīmi-pūrvaṃ tāvad ahaṃ mūrkhaḥ iti |",
  "GK22vispancu:5016": "atha te punar api pratikūla-daivatayā hitam api raktākṣa-vacanam anādṛtya bhūyas taṃ prabhūta-māṃsādi-vividhāhāreṇa poṣayāmāsuḥ |",
  "GK22vispancu:5017": "atha raktākṣaḥ sva-vargam āhūya rahaḥ provāca-aho ! etāvad evāsmad-bhūpateḥ kuśalaṃ durgaṃ ca |",
  "GK22vispancu:5018": "tad upadiṣṭaṃ mayā yat kula-kramāgataḥ sacivo 'bhidhatte |",
  "GK22vispancu:5019": "tad vayam anyat parvata-durgaṃ samprati samāśrayāmaḥ | uktaṃ ca yataḥ-",
  "GK22vispancu:5020": "anāgataṃ yaḥ kurute sa śobhate",
  "GK22vispancu:5021": "sa śocate yo na karoty anāgatam |",
  "GK22vispancu:5022": "vane vasann eva jarām upāgato",
  "GK22vispancu:5023": "bilasya vācā na kadāpi hi śrutā ||Panc_3.217||",
  "GK22vispancu:5024": "te procuḥ-katham etat ?",
  "GK22vispancu:5025": "raktākṣaḥ kathayati-",
  "GK22vispancu:5026": "kathā 14",
  "GK22vispancu:5027": "kharanakhara-siṃha-kathā",
  "GK22vispancu:5028": "kasmiṃścid vanoddeśe kharanakharo nāma siṃhaḥ prativasati sma |",
  "GK22vispancu:5029": "sa kadācid itaś cetaś ca paribhraman kṣutkṣāma-kaṇṭho na kiñcid api sattvam āsasāda |",
  "GK22vispancu:5030": "tataś cāstam anasamaye mahatīṃ giri-guhām āsādya praviṣṭaś cintayāmāsa-nūnam etasyāṃ guhāyāṃ rātrau kenāpi sattvenāgantavyam |",
  "GK22vispancu:5031": "tan nibhṛto bhūtvā tiṣṭhāmi |",
  "GK22vispancu:5032": "etasminn antare tat-svāmī dadhipuccho nāma śṛgālaḥ samāyātaḥ |",
  "GK22vispancu:5033": "sa ca yāvat paśyati tāvat siṃha-pada-paddhatir guhāyāṃ praviṣṭaḥ, na ca niṣkrāntā iti dṛṣṭavān |",
  "GK22vispancu:5034": "tataś cācintayat-aho vinaṣṭo 'smi, nūnam asyāntargatena siṃhena bhāvyam |",
  "GK22vispancu:5035": "tat kiṃ karomi ?",
  "GK22vispancu:5036": "kathaṃ jñāsyāmi ?",
  "GK22vispancu:5037_0": "evaṃ vicintya dvārasthaḥ phūtkartum ārabdhaḥ-aho bila ! aho bila ! ity uktvā tūṣṇīṃbhūya",
  "GK22vispancu:5037_1": "bhūyo 'pi tathaiva pratyabhāṣata-bhoḥ ! kiṃ na smarasi yan mayā tvayā saha samayaḥ kṛto 'sti ?",
  "GK22vispancu:5038": "yan mayā bāhyāt samāgatena tvaṃ vaktavyaḥ, tvayā cāham ākaraṇīyaḥ iti |",
  "GK22vispancu:5039": "tad yadi māṃ nāhvayasi tato 'haṃ dvitīyaṃ bilaṃ yāsyāmi |",
  "GK22vispancu:5040": "atha tac chrutvā siṃhaś cintitavān-nūnam eṣā guhāsya samāgatasya sadā samāhvānaṃ karoti |",
  "GK22vispancu:5041": "param adya mad-bhayān na kiṃcid brūte |",
  "GK22vispancu:5042": "athavā sādhv idam ucyate-",
  "GK22vispancu:5043": "bhaya-santrasta-manasāṃ hasta-pādādikāḥ kriyāḥ |",
  "GK22vispancu:5044": "pravartante na vāṇī ca vepathuś cādhiko bhavet ||Panc_3.218||",
  "GK22vispancu:5045": "tad aham asyāhvānaṃ karomi yena tad-anusāreṇa praviṣṭo 'yaṃ me bhojyatāṃ yāsyati |",
  "GK22vispancu:5046": "evaṃ sampradhārya siṃhas tasyāhvānam akarot |",
  "GK22vispancu:5047": "atha siṃha-śabdena sā guhā pratirava-sampūrṇā anyān api dūra-sthān araṇya-jīvāṃs trāsayāmāsa |",
  "GK22vispancu:5048": "śṛgālo 'pi palāyamāna imaṃ ślokam apaṭhat-anāgataṃ yaḥ kurute sa śobhate ity ādi |",
  "GK22vispancu:5049": "tad evaṃ matvā yuṣmābhir mayā saha gantavyam iti |",
  "GK22vispancu:5050": "evam abhidhāyātmānuyāyi-parivārānugato dūra-deśāntaraṃ raktākṣo jagāma |",
  "GK22vispancu:5051": "atha raktākṣe gate sthirajīvy atihṛṣṭa-manā vyacintayat-aho ! kalyāṇam asmākam upasthitam,",
  "GK22vispancu:5052": "yad raktāṃśo gataḥ sa dīrghadarśī ete ca mūḍha-manasaḥ |",
  "GK22vispancu:5053": "tato mama sukha-ghātyāḥ sañjātāḥ | uktaṃ ca yataḥ-",
  "GK22vispancu:5054": "na dīrgha-darśino yasya mantriṇaḥ syur mahīpateḥ |",
  "GK22vispancu:5055": "kramāyātā dhruvaṃ tasya na cirāt syāt parikṣayaḥ ||Panc_3.219||",
  "GK22vispancu:5056": "athavā sādhv idam ucyate-",
  "GK22vispancu:5057": "mantri-rūpā hi ripavaḥ sambhāvyās te vicakṣaṇaiḥ |",
  "GK22vispancu:5058": "ye santaṃ nayam utsṛjya sevante pratilomataḥ ||Panc_3.220||",
  "GK22vispancu:5059": "evaṃ vicintya sva-kulāya ekaikāṃ vana-kāṣṭhikāṃ guhā-pradīpanārthaṃ dine dine prakṣipati |",
  "GK22vispancu:5060": "na ca te mūrkhā ulūkā vijānanti, yad eṣa kulāyam asmad-dāhāya vṛddhiṃ nayati |",
  "GK22vispancu:5061": "athavā sādhv idam ucyate-",
  "GK22vispancu:5062": "amitraṃ kurute mitraṃ mitraṃ dveṣṭi hinasti ca |",
  "GK22vispancu:5063": "śubhaṃ vetty aśubhaṃ pāpaṃ bhadraṃ daiva-hato naraḥ ||Panc_3.221||",
  "GK22vispancu:5064": "atha kulāya-vyājena durga-dvāre kṛte kāṣṭha-nicaye,",
  "GK22vispancu:5065": "sañjāte sūryodaye,",
  "GK22vispancu:5066": "andhatāṃ prāpteṣūlūkeṣu satsu sthirajīvī śīghram ṛṣyamūkaṃ gatvā meghavarṇam āha-svāmin ! dāha-sādhyā kṛtā ripu-guhāḥ |",
  "GK22vispancu:5067": "tat saparivāraḥ sametyaikaikā vana-kāṣṭhikāṃ jvalantī gṛhītvā guhā-dvāre'smat-kulāye prakṣipa yena sarve śatravaḥ kumbhīpāka-naraka-prāyeṇa duḥkhena mriyante |",
  "GK22vispancu:5068": "tac chrutvā prahṛṣṭo meghavarṇa āha-tāta ! kathayātma-vṛttāntam | cirād adya dṛṣṭo 'si |",
  "GK22vispancu:5069": "sa āha-vatsa ! nāyaṃ kathanasya kālaḥ |",
  "GK22vispancu:5070": "yataḥ kadācit tasya ripo kaścit praṇidhir mamehāgamanaṃ nivedayiṣyati |",
  "GK22vispancu:5071": "yaj jñānād andho 'nyatrāpasaraṇaṃ kariṣyati |",
  "GK22vispancu:5072": "tat tvaryatām | uktaṃ ca-",
  "GK22vispancu:5073": "śīghra-kṛtyeṣu kāryeṣu vilambayati yo naraḥ |",
  "GK22vispancu:5074": "tat kṛtyaṃ devatās tasya kopād vighnanty asaṃśayam ||Panc_3.222||",
  "GK22vispancu:5075": "tathā ca-",
  "GK22vispancu:5076": "yasya yasya hi kāryasya phalitasya viśeṣataḥ |",
  "GK22vispancu:5077": "kṣipram akriyamāṇasya kālaḥ pibati tat-phalam ||Panc_3.223||",
  "GK22vispancu:5078_0": "tad-guhāyām āyātasya te hata-śatroḥ sarvaṃ savistaraṃ nirvyākulatayā kathayiṣyāmi",
  "GK22vispancu:5078_1": "athāsau tad-vacanam ākarṇya sa-parijana ekaikāṃ jvalantīṃ vana-kāṣṭhikāṃ cañcv-agreṇa",
  "GK22vispancu:5078_2": "gṛhītvā tad-guhā-dvāraṃ prāpya sthirajīvi-kulāye prākṣipat |",
  "GK22vispancu:5079": "tataḥ sarve te divāndhā raktākṣa-vākyāni smaranto dvārasyāvṛtatvād aniḥsaranto guhā-madhye kumbhīpāka-nyāyam āpannā mṛtāś ca |",
  "GK22vispancu:5080": "evaṃ śatrūn niḥśeṣatāṃ nītvā bhūyo 'pi meghavarṇas tad eva nyagrodha-pādapa-durgaṃ jagāma |",
  "GK22vispancu:5081": "tataḥ siṃhāsana-stho bhūtvā sabhā-madhye pramudita-manāḥ sthirajīvinam apṛcchat-tāta ! kathaṃ tvayā śatru-madhye gatena etāvat-paryantaṃ kālo nītaḥ ?",
  "GK22vispancu:5082": "tad atra kautukam asmākaṃ vartate, tat kathyatām | yataḥ-",
  "GK22vispancu:5083": "vara-magnau pradīpte tu prapātaḥ puṇya-karmaṇām |",
  "GK22vispancu:5084": "na cārijana-saṃsargo muhūrtam api sevitaḥ ||Panc_3.224||",
  "GK22vispancu:5085": "tad ākarṇya sthirajīvy āha-bhadra ! āgāmi-phala-vāñchayā kaṣṭam api sevako na jānāti | uktaṃ ca yataḥ-",
  "GK22vispancu:5086": "kāryasyāpekṣayā bhuktaṃ viṣam apy amṛtāyate |",
  "GK22vispancu:5087": "sarveṣāṃ prāṇināṃ yatra nātra kāryā vicāraṇā ||Panc_3.225||",
  "GK22vispancu:5088": "upanata-bhaye yo yo mārgo hitārtha-karo bhavet- sa sa nipuṇayā buddhyā sevyo mahān kṛpaṇo 'pi vā |",
  "GK22vispancu:5089": "karikara-nibhau jyāghātā kau mahāstra-viśāradau valaya-racitau strīvad bāhū kṛtau na kirīṭinā ||Panc_3.226||",
  "GK22vispancu:5090": "śaktenāpi satā janena viduṣā kālāntarāpekṣiṇā",
  "GK22vispancu:5091": "vastavyaṃ khalu vākya-vajra-viṣame kṣudre'pi pāpe jane |",
  "GK22vispancu:5092": "darvī-vyagra-kareṇa dhūma-malinenāyāsa-yukte ca",
  "GK22vispancu:5093": "bhīmenātibalena matsya-bhavane kiṃ noṣitaṃ sūdavat ||Panc_3.227||",
  "GK22vispancu:5094": "yad vā tad vā viṣama-patitaḥ sādhu vā garhitaṃ vā",
  "GK22vispancu:5095": "kālāpekṣī hṛdaya-nihitaṃ buddhimān karma kuryāt |",
  "GK22vispancu:5096": "kiṃ gāṇḍīva-sphurad-uru-guṇāsphālana-krūra-pāṇir",
  "GK22vispancu:5097": "nāsīl līlā-naṭana-vilasan mekhalī savyasācī ||Panc_3.228||",
  "GK22vispancu:5098": "siddhiṃ prārthayatā janena viduṣā tejo nigṛhya svakaṃ",
  "GK22vispancu:5099": "sattvotsāhavatāpi daiva-vidhiṣu sthairyaṃ prakārya kramāt |",
  "GK22vispancu:5100": "devendra-draviṇeśvarāntaka-samair apy anvito bhrātṛbhiḥ",
  "GK22vispancu:5101": "kiṃ kliṣṭaḥ suciraṃ virāṭa-bhavane śrīmān na dharmātmajaḥ ||Panc_3.229||",
  "GK22vispancu:5102": "rūpābhijana-sampanno mādrī-putrau balānvitau |",
  "GK22vispancu:5103": "gokarma-rakṣā-vyāpāre virāṭa-preṣyatāṃ gatau ||Panc_3.230||",
  "GK22vispancu:5104": "rūpeṇāpratimena yauvana-guṇaiḥ śreṣṭhe kule janmanā",
  "GK22vispancu:5105": "kāntyā śrīr iva yātra sāpi vidaśāṃ kāla-kramād āgatā |",
  "GK22vispancu:5106": "sairandhrīti sa-garvitaṃ yuvatibhiḥ sākṣepam ākhyātayā",
  "GK22vispancu:5107": "draupadyā nanu matsya-rāja-bhavane dhṛṣṭaṃ na kiṃ candanam ||Panc_3.231||",
  "GK22vispancu:5108": "meghavarṇa āha-tāta ! asi-dhārā-vratam idaṃ manye yad ariṇā saha saṃvāsaḥ |",
  "GK22vispancu:5109": "so 'bravīt-deva ! evam etat |",
  "GK22vispancu:5110": "paraṃ na tādṛṅ-mūrkha-samāgamaḥ kvāpi mayā dṛṣṭaḥ |",
  "GK22vispancu:5111": "na ca mahāprajñam aneka-śāstreṣv apratima-buddhiṃ raktākṣaṃ vinā dhīmān |",
  "GK22vispancu:5112": "yat-kāraṇaṃ tena madīyaṃ yathāvasthitaṃ cittaṃ jñātam |",
  "GK22vispancu:5113": "ye punar anye mantriṇas te mahā-mūrkhā mantri-mātra-vyapadeśopajīvino 'tattva-kuśalā,",
  "GK22vispancu:5114": "yair idam api na jñātam | yataḥ-",
  "GK22vispancu:5115": "arito 'bhyāgato bhṛtyo duṣṭas tat-saṅga-tat-paraḥ |",
  "GK22vispancu:5116": "apasarpa-sadharmatvān nityodvegī ca dūṣitaḥ ||Panc_3.232||",
  "GK22vispancu:5117": "āsane śayane yāne pāna-bhojana-vastuṣu |",
  "GK22vispancu:5118": "dṛṣṭvāntaraṃ pramatteṣu praharanty arayo 'riṣu ||Panc_3.233||",
  "GK22vispancu:5119": "tasmāt sarva-prayatnena trivarga-nilayaṃ budhaḥ |",
  "GK22vispancu:5120": "ātmānam ādṛto rakṣet pramādād dhi vinaśyati ||Panc_3.234||",
  "GK22vispancu:5121": "sādhu cedam ucyate-",
  "GK22vispancu:5122": "santāpayanti kam apathya-bhujaṃ na rogā",
  "GK22vispancu:5123": "durmantriṇaṃ kam upayānti na nīti-doṣāḥ |",
  "GK22vispancu:5124": "kaṃ śrīr na darpayati kaṃ na nihanti mṛtyuḥ",
  "GK22vispancu:5125": "kaṃ svīkṛtā na viṣayā paripīḍayanti ||Panc_3.235||",
  "GK22vispancu:5126": "lubdhasya naśyati yaśaḥ piśunasya maitrī",
  "GK22vispancu:5127": "naṣṭa-kriyasya kula artha-parasya dharmaḥ |",
  "GK22vispancu:5128": "vidyā-phalaṃ vyasaninaḥ kṛpaṇasya saukhyaṃ",
  "GK22vispancu:5129": "rājyaṃ pramatta-sacivasya narādhipasya ||Panc_3.236||",
  "GK22vispancu:5130": "tad rājan ! asi-dhārā-vrataṃ mayācaritam aritam ari-saṃsargād iti yad bhavatoktaṃ,",
  "GK22vispancu:5131": "tan mayā sākṣād evānubhūtam | uktaṃ ca-",
  "GK22vispancu:5132": "apamānaṃ puraskṛtya mānaṃ kṛtvā tu pṛṣṭhataḥ |",
  "GK22vispancu:5133": "svārtham abhyuddharet prājñaḥ kārya-dhvaṃso hi mūrkhatā ||Panc_3.237||",
  "GK22vispancu:5134": "skandhenāpi vahec chatruṃ kālam āsādya buddhimān |",
  "GK22vispancu:5135": "mahatā kṛṣṇa-sarpeṇa maṇḍūkā bahavo hatāḥ ||Panc_3.238||",
  "GK22vispancu:5136": "meghavarṇa āha-katham etat ?",
  "GK22vispancu:5137": "sthirajīvī kathayati-",
  "GK22vispancu:5138": "kathā 15",
  "GK22vispancu:5139": "mandaviṣa-sarpa-kathā",
  "GK22vispancu:5140": "asti varuṇādri-samīpa ekasmin pradeśe pariṇata-vayā manda-viṣo nāma kṛṣṇa-sarpaḥ |",
  "GK22vispancu:5141": "sa evaṃ citte sañcintitavān-kathaṃ nāma mayā sukhopāya-vṛttyā vartitavyam iti |",
  "GK22vispancu:5142": "tato bahu-maṇḍūkaṃ hradam upagamya dhṛti-parītam ivātmānaṃ darśitavān |",
  "GK22vispancu:5143": "atha tathā sthite saudaka-prānta-gatenaikena maṇḍūkena pṛṣṭaḥ-māma ! kim adya yathā-pūrvam āhārārthaṃ na viharasi |",
  "GK22vispancu:5144": "so 'bravīt-bhadra ! kuto me manda-bhāgyasyāhārābhilāṣaḥ ?",
  "GK22vispancu:5145": "yat kāraṇam adya rātrau pradoṣa eva mayāhārārthaṃ viharamāṇena dṛṣṭa eko maṇḍūkaḥ |",
  "GK22vispancu:5146": "tad-grahaṇārthaṃ mayā kramaḥ sajjitaḥ |",
  "GK22vispancu:5147": "so 'pi māṃ dṛṣṭvā mṛtyu-bhayena svādhyāya-prasaktānāṃ brāhmaṇānām antaram apakrānto na vibhāvito mayā kvāpi gataḥ |",
  "GK22vispancu:5148": "tat-sādṛśya-mohita-cittena mayā kasyacid brāhmaṇasya sūnor hrada-taṭa-jalāntaḥ-stho 'ṅguṣṭho daṣṭaḥ |",
  "GK22vispancu:5149": "tato 'sau sapadi pañcatvam upāgataḥ |",
  "GK22vispancu:5150": "atha tasya pitrā duḥkhitenāhaṃ śapto yathā-durātman ! tvayā niraparādho mat-suto daṣṭaḥ |",
  "GK22vispancu:5151": "tad anena doṣeṇa tvaṃ maṇḍūkānāṃ vāhanaṃ bhaviṣyasi, tat-prasāda-labdha-jīvikayā vartiṣye iti |",
  "GK22vispancu:5152": "tato 'haṃ yuṣmākaṃ vāhanārtham āgato 'smi |",
  "GK22vispancu:5153": "tena ca sarva-maṇḍūkānām idam āveditam |",
  "GK22vispancu:5154": "tatas taiḥ prahṛṣṭa-manobhiḥ sarvair eva gatvā jala-pāda-nāmno dardura-rājasya vijñaptam |",
  "GK22vispancu:5155": "athāsāv api mantri-parivṛto 'tyadbhutam idam iti manyamāno sa-sambhramaṃ hradād uttīrya manda-viṣasya phaṇinaḥ phaṇā-pradeśam adhirūḍhaḥ |",
  "GK22vispancu:5156": "śeṣā api yathā-jyeṣṭhaṃ tat-pṛṣṭhopari samāruruhuḥ |",
  "GK22vispancu:5157": "kiṃ bahunā, uparita-sthānam aprāptavantas tasyānupadaṃ dhāvanti |",
  "GK22vispancu:5158": "mandaviṣo 'pi teṣāṃ tuṣṭy-artham aneka-prakārān gati-viśeṣān adarśayat |",
  "GK22vispancu:5159": "atha jalapādo labdha-sukhas tam āha-",
  "GK22vispancu:5160": "na tathā kariṇā yānaṃ turageṇa rathena vā |",
  "GK22vispancu:5161": "nara-yānena vā yānaṃ yathā mandaviṣeṇa me ||Panc_3.239||",
  "GK22vispancu:5162": "athānyedyur manda-viṣaś chadmanā mandaṃ mandaṃ visarpati |",
  "GK22vispancu:5163": "tac ca dṛṣṭvā jalapādo 'bravīt-bhadra ! mandaviṣa ! yathā-pūrvaṃ kim adya sādhu nohyate ?",
  "GK22vispancu:5164": "mandaviṣo 'bravīt-deva adyāhāra-vaikalyān na me voḍhuṃ śaktir asti |",
  "GK22vispancu:5165": "athāsāv abravīt-bhadra ! bhakṣaya kṣudra-maṇḍūkān |",
  "GK22vispancu:5166": "tac chrutvā praharṣita-sarva-gātro mandaviṣaḥ sa-sambhramam abravīt-mamāyam eva vipra-śāpo 'sti |",
  "GK22vispancu:5167": "tat tavānenānujñā-vacanena prīto 'smi |",
  "GK22vispancu:5168": "tato 'sau nairantaryeṇa maṇḍūkān bhakṣayan katipayair evāhobhir balavān saṃvṛttaḥ |",
  "GK22vispancu:5169": "prahṛṣṭaś cāntar-līnam avahasyedam abravīt-",
  "GK22vispancu:5170": "maṇḍūkā vividhā hy ete chala-pūrvopasādhitāḥ |",
  "GK22vispancu:5171": "kiyantaṃ kālam akṣīṇā bhaveyuḥ khāditā mama ||Panc_3.240||",
  "GK22vispancu:5172": "jala-pādo 'pi mandaviṣeṇa kṛta-kavaca-navyāmohita-cittaḥ kim api nāvabudhyate |",
  "GK22vispancu:5173": "atrāntare'nyo mahākāyaḥ kṛṣṇa-sarpas tam uddeśaṃ samāyātaḥ |",
  "GK22vispancu:5174": "taṃ ca maṇḍūkair vāhyamānaṃ dṛṣṭvā vismaya-gatam |",
  "GK22vispancu:5175": "āha ca-vayasya ! yad asmākam aśanaṃ taiḥ kathaṃ vāhyase | viruddham etat |",
  "GK22vispancu:5176": "mandaviṣo 'bravīt-",
  "GK22vispancu:5177": "sarvam etad vijānāmi yathā vāhyo 'smi darduraiḥ |",
  "GK22vispancu:5178": "kiñcit kālaṃ pratīkṣe'haṃ ghṛtāndho brāhmaṇo yathā ||Panc_3.241||",
  "GK22vispancu:5179": "so 'bravīt-katham etat ?",
  "GK22vispancu:5180": "mandaviṣaḥ kathayati-",
  "GK22vispancu:5181": "kathā 16",
  "GK22vispancu:5182": "ghṛtāndha-brāhmaṇa-kathā",
  "GK22vispancu:5183": "asti kasmiṃścid adhiṣṭhāne yajñadatto nāma brāhmaṇaḥ |",
  "GK22vispancu:5184": "tasya bhāryā puṃścaly anyāsakta-manā ajasraṃ viṭāyasa-khaṇḍa-ghṛtān ghṛta-pūrān kṛtvā bhartuś caurikayā prayacchati |",
  "GK22vispancu:5185": "atha kadācid bhartā dṛṣṭvābravīt-bhadre ! kim etat paripacyate ?",
  "GK22vispancu:5186": "kutra vājasraṃ nayasīdam ?",
  "GK22vispancu:5187": "tat kathaya satyam |",
  "GK22vispancu:5188": "sā cotpanna-pratibhā kṛtaka-vacanair bhartāram abravīt-asty atra nātidūre bhagavatyā devyā āyatanam |",
  "GK22vispancu:5189": "tatrāham upoṣitā satī baliṃ bhakṣya-viśeṣāṃś cāpūrvān nayāmi |",
  "GK22vispancu:5190": "atha tat paśyatā gṛhītvā tat sakalaṃ devyāyatanābhimukhī pratasthe |",
  "GK22vispancu:5191_0": "yat kāraṇaṃ devyā niveditenānena madīyo bhartaivaṃ maṃsyate yat mama brāhmaṇī bhagavatyāḥ",
  "GK22vispancu:5191_1": "kṛte nadyām avatīrya yāvat snānaṃ karoti tāvat tad bhartāpi mārgāntareṇāgatya devyāḥ",
  "GK22vispancu:5191_2": "pṛṣṭhato 'dṛśyo 'vatasthe |",
  "GK22vispancu:5192": "atha sā brāhmaṇī snātvā devy-āyatanam āgatya snānānulepana-mālya-dhūpa-bali-kriyādikaṃ kṛtvā devīṃ praṇamya vyajijñapat-bhagavati ! kena prakāreṇa mama bhartāndho bhaviṣyati ?",
  "GK22vispancu:5193": "tac chrutvā svara-bhedena devī-pṛṣṭha-sthito brāhmaṇo jagāda-yadi tvam ajasraṃ ghṛta-pūrādi-bhakṣyaṃ tasmai bhartre prayacchasi,",
  "GK22vispancu:5194": "tataḥ śīghram andho bhaviṣyati |",
  "GK22vispancu:5195": "sā tu bandhakī kṛtaka-vacana-vañcita-mānasā tasmai brāhmaṇāya tad eva nityaṃ pradadau |",
  "GK22vispancu:5196": "athānyedyur brāhmaṇenābhihitam-bhadre, nāhaṃ sutarāṃ paśyāmi |",
  "GK22vispancu:5197": "tac chrutvā cintitam anayā-devyāḥ prasādo 'yaṃ prāpta iti |",
  "GK22vispancu:5198": "atha tasyā hṛdaya-vallabho viṭas tat-sakāśam-andhībhūto 'yaṃ brāhmaṇaḥ kiṃ mama kariṣyatīti niḥśaṅkaṃ pratidinam abhyeti |",
  "GK22vispancu:5199": "athānyedyus taṃ praviśantam abhyāśa-gataṃ dṛṣṭvā keśair gṛhītvā laguḍa-pārṣṇi-prabhṛti-prahārais tāvad atāḍayat yāvad asau pañcatvam āpa |",
  "GK22vispancu:5200": "tām api puṣṭa-patnīṃ vicchanna-nāsikāṃ kṛtvā visasarja |",
  "GK22vispancu:5201": "***********************************************************************",
  "GK22vispancu:5202": "ato 'haṃ bravīmi-skandhenāpi vahec chatrum (238) ity ādi |",
  "GK22vispancu:5203": "atha rājan ! yathā mandaviṣeṇa buddhi-balena maṇḍūkā nihatās tathā mayāpi sarve vairiṇaḥ |",
  "GK22vispancu:5204": "sādhu cedam ucyate-",
  "GK22vispancu:5205": "vane prajvalito vahnir dahan mūlāni rakṣati |",
  "GK22vispancu:5206": "samūlonmūlanaṃ kuryād vāyur yo mṛdu-śītalaḥ ||Panc_3.242||",
  "GK22vispancu:5207": "meghavarṇa āha-tāta ! satyam evaitat |",
  "GK22vispancu:5208": "ye mahātmāno bhavanti te mahā-sattvā āpad-gatā api prārabdhaṃ na tyajanti | uktaṃ ca yataḥ-",
  "GK22vispancu:5209": "mahattvam etan mahatāṃ nayālaṅkāra-dhāriṇām |",
  "GK22vispancu:5210": "na muñcanti yad ārabdhaṃ kṛcchre'pi vyasanodaye ||Panc_3.243||",
  "GK22vispancu:5211": "tathā ca-",
  "GK22vispancu:5212": "prārabhyate na khalu vighna-bhayena nīcaiḥ",
  "GK22vispancu:5213": "prārabhya vighna-vihatā viramanti madhyāḥ |",
  "GK22vispancu:5214": "vighnaiḥ sahasra-guṇitair api hanyamānāḥ",
  "GK22vispancu:5215": "prārabdham uttama-guṇā na parityajanti ||Panc_3.244||",
  "GK22vispancu:5216": "tat kṛtaṃ niṣkaṇṭakaṃ mama rājyaṃ śatrūn niḥśeṣatāṃ nayatā tvayā |",
  "GK22vispancu:5217": "athavā yuktam etan naya-vedinām | uktaṃ ca yataḥ-",
  "GK22vispancu:5218": "ṛṇa-śeṣaṃ cāgni-śeṣaṃ ca śatru-śeṣaṃ tathaiva ca |",
  "GK22vispancu:5219": "vyādhi-śeṣaṃ ca niḥśeṣaṃ kṛtvā prājño na sīdati ||Panc_3.245||",
  "GK22vispancu:5220": "so 'bravīt-deva ! bhāgyavān tvam evāsi, yasyārabdhaṃ sarvam eva saṃsiddhyati |",
  "GK22vispancu:5221": "tan na kevalaṃ śauryaṃ kṛtyaṃ sādhayati,",
  "GK22vispancu:5222": "kintu prajñayā yat kriyate tad eva vijayāya bhavati | uktaṃ ca-",
  "GK22vispancu:5223": "śastrair hatā na hi hatā ripavo bhavanti",
  "GK22vispancu:5224": "prajñā-hatās tu ripavaḥ suhatā bhavanti |",
  "GK22vispancu:5225": "śastaṃ nihanti puruṣasya śarīram ekaṃ",
  "GK22vispancu:5226": "prajñā kulaṃ ca vibhavaś ca yaśaś ca hanti ||Panc_3.246||",
  "GK22vispancu:5227": "tad evaṃ prajñā-puruṣakārābhyāṃ yuktasyāyatnena kārya-siddhayaḥ sambhavanti | uktaṃ ca-",
  "GK22vispancu:5228": "prasarati matiḥ kāryārambhe dṛḍhībhavati smṛtiḥ",
  "GK22vispancu:5229": "svayam upanayann arthān mantro na gacchati viplavam |",
  "GK22vispancu:5230": "sphurati saphalas tarkaś cittaṃ samunnatim aśnute",
  "GK22vispancu:5231": "bhavati ca ratiḥ ślāghye kṛtye narasya bhaviṣyataḥ ||Panc_3.247||",
  "GK22vispancu:5232": "tathā ca naya-tyāga-śaurya-sampanne puruṣe rājyam iti | uktaṃ ca-",
  "GK22vispancu:5233": "tyāgini śūre viduṣi ca saṃsarga-rucir jano guṇī bhavati |",
  "GK22vispancu:5234": "guṇavati dhanaṃ dhanāc chrīḥ śrīmaty ājñā tato rājyam ||Panc_3.248||",
  "GK22vispancu:5235": "meghavarṇa āha-nūnaṃ sadyaḥ-phalāni nīti-śāstrāṇi yat tvayānukṛtyenānupraviśyāri-mardanaḥ saparijano niḥśeṣitaḥ |",
  "GK22vispancu:5236": "sthirajīvy āha-",
  "GK22vispancu:5237": "tīkṣṇopāya-prāpti-gamyo 'pi yo 'rthas",
  "GK22vispancu:5238": "tasyāpy ādau saṃśrayaḥ sādhu yuktaḥ |",
  "GK22vispancu:5239": "uttuṅgāgraḥ sāra-bhūto vanānāṃ",
  "GK22vispancu:5240": "mānyābhyarcya cchidyate pādapendraḥ ||Panc_3.249||",
  "GK22vispancu:5241": "athavā svāmin ! kiṃ tenābhihitena ? yad anantara-jāle kriyā-rahitam asukha-sādhyaṃ vā bhavati |",
  "GK22vispancu:5242": "sādhu cedam ucyate-",
  "GK22vispancu:5243": "aniścitair adhyavasāya-bhīrubhir",
  "GK22vispancu:5244": "yatheṣṭa-saṃlāpa-rati-prayojanaiḥ |",
  "GK22vispancu:5245": "phale visaṃvādam upāgatā giraḥ",
  "GK22vispancu:5246": "prayānti loke parihāsa-vastutām ||Panc_3.250||",
  "GK22vispancu:5247": "na ca laghuṣv api kartavyeṣu dhīmadbhir anādaraḥ kartavyaḥ | yataḥ-",
  "GK22vispancu:5248": "śakṣyāmi kartum idam alpam ayatna-sādhyam",
  "GK22vispancu:5249": "anādaraḥ ka iti kṛtyam upekṣamāṇāḥ |",
  "GK22vispancu:5250": "kecit pramatta-manasaḥ paritāpa-duḥkham",
  "GK22vispancu:5251": "āpat-prasaṅga-sulabhaṃ puruṣā prayānti ||Panc_3.251||",
  "GK22vispancu:5252": "tad adya jitārer mad-vibhor yathā-pūrvaṃ nidrā-lābho bhaviṣyati | ucyate caitat-",
  "GK22vispancu:5253": "niḥsarpe baddha-sarpe vā bhavane suṣyate sukham |",
  "GK22vispancu:5254": "sadā dṛṣṭa-bhujaṅge tu nidrā duḥkhena labhyate ||Panc_3.252||",
  "GK22vispancu:5255": "tathā ca-",
  "GK22vispancu:5256": "vistīrṇa-vyavasāya-sādhya-mahatāṃ snighdopayuktāśiṣāṃ",
  "GK22vispancu:5257": "kāryāṇāṃ naya-sāhasonnati-matām icchāpad-ārohiṇām |",
  "GK22vispancu:5258": "mānotseka-parākrama-vyasaninaḥ pāraṃ na yāvad-gatāḥ",
  "GK22vispancu:5259": "sāmarṣe hṛdaye'vakāśa-viṣayā tāvat kathaṃ nirvṛtiḥ ||Panc_3.253||",
  "GK22vispancu:5260": "tad avasita-kāryārambhasya viśrāmyatīva me hṛdayam |",
  "GK22vispancu:5261": "tad idam adhunā nihata-kaṇṭakaṃ rājyaṃ prajā-pālana-tatparo bhūtvā putra-pautrādi-krameṇācala-cchatrāsana-śrīḥ ciraṃ bhuṅkṣva | api ca-",
  "GK22vispancu:5262": "prajā na rañjayed yas tu rājā rakṣādibhir guṇaiḥ |",
  "GK22vispancu:5263": "ajāgala-stanasyeva tasya rājyaṃ nirarthakam ||Panc_3.254||",
  "GK22vispancu:5264": "guṇeṣu rāgo vyasaneṣv anādaro",
  "GK22vispancu:5265": "ratiḥ subhṛtyeṣu ca yasya bhūpateḥ |",
  "GK22vispancu:5266": "ciraṃ sa bhuṅkte cala-cāmarāṃśukāṃ",
  "GK22vispancu:5267": "sitātapatrābharaṇāṃ nṛpa-śriyam ||Panc_3.255||",
  "GK22vispancu:5268": "na ca tvayā prāpta-rājyo 'ham iti matvā śrī-madenātmā vyasayitavyaḥ |",
  "GK22vispancu:5269": "yat kāraṇam-calā hi rājño vibhūtayaḥ vaṃśārohaṇavad rājya-lakṣmī-durārohā,",
  "GK22vispancu:5270": "kṣaṇa-vinipāta-ratā,",
  "GK22vispancu:5271": "prayatna-śatair api dhāryamāṇā durdharā,",
  "GK22vispancu:5272": "praśastārādhitāpy ante vipralambhinī,",
  "GK22vispancu:5273": "vānara-jātir iva vidrutāneka-cittā,",
  "GK22vispancu:5274": "padma-patram ivāghaṭita-saṃśleṣā,",
  "GK22vispancu:5275": "pavana-gatir ivāticapalā,",
  "GK22vispancu:5276": "anārya-saṅgatir ivāsthirā,",
  "GK22vispancu:5277": "āśīviṣa iva durupacārā,",
  "GK22vispancu:5278": "sandhyābhra-lekheva muhūrta-rāgā,",
  "GK22vispancu:5279": "jala-budbudāvalīva svabhāva-bhaṅgurā,",
  "GK22vispancu:5280": "śarīra-prakṛtir iva kṛtaghnā,",
  "GK22vispancu:5281": "svapna-labdha-dravya-rāśir iva kṣaṇa-dṛṣṭa-naṣṭā | api ca-",
  "GK22vispancu:5282": "yadaiva rājye kriyate'bhiṣekas",
  "GK22vispancu:5283": "tadaiva buddhir vyasaneṣu yojyā |",
  "GK22vispancu:5284": "ghaṭā hi rājñām abhiṣeka-kāle",
  "GK22vispancu:5285": "sahāmbhasaivāpadam udgiranti ||Panc_3.256||",
  "GK22vispancu:5286": "na ca kaścid anadhigamanīyo nāmāsty āpadām | uktaṃ ca-",
  "GK22vispancu:5287": "rāmasya vrajanaṃ vane nivasanaṃ pāṇḍoḥ sutānāṃ vane",
  "GK22vispancu:5288": "vṛṣṇīnāṃ nidhanaṃ nalasya nṛpate rājyāt paribhraṃśanam |",
  "GK22vispancu:5289": "nāṭyācāryakam arjunasya patanaṃ sañcintya laṅkeśvare",
  "GK22vispancu:5290": "sarve kāla-vaśāj jano 'tra sahate kaḥ kaṃ paritrāyate ||Panc_3.257||",
  "GK22vispancu:5291": "kva sa daśarathaḥ svarge bhūtvā mahendra-suhṛd gataḥ",
  "GK22vispancu:5292": "kva sa jalanidher velāṃ baddhvā nṛpaḥ sagaras tathā |",
  "GK22vispancu:5293": "kva sa karatalāj jāto vainyaḥ kva sūrya-tanur manuḥ",
  "GK22vispancu:5294": "nanu balavatā kālenaite prabodhya nimīlitāḥ ||Panc_3.258||",
  "GK22vispancu:5295": "māndhātā kva gatas triloka-vijayī rājā kva satyavrataḥ",
  "GK22vispancu:5296": "devānāṃ nṛpatir gataḥ kva nahuṣaḥ sac-chāstravān keśavaḥ |",
  "GK22vispancu:5297": "manyante sarathāḥ sa-kuñjara-varāḥ śakrāsanādhyāsinaḥ",
  "GK22vispancu:5298": "kālenaiva mahātmanā tv anukṛtāḥ kālena nirvāsitāḥ ||Panc_3.259||",
  "GK22vispancu:5299": "api ca-",
  "GK22vispancu:5300": "sa ca nṛpatis te sacivās tāḥ pramadās tāni kānana-vanāni |",
  "GK22vispancu:5301": "sa ca te ca tāś ca tāni ca kṛtānta-dṛṣṭāni naṣṭāni ||Panc_3.260||",
  "GK22vispancu:5302": "evaṃ matta-kari-karṇa-cañcalāṃ rājya-lakṣmīm avāpya nyāyaika-niṣṭho bhūtvopabhuṅkṣva |",
  "GK22vispancu:5303": "iti śrī-viṣṇu-śarma-viracite pañcatantre kākolūkīyaṃ nāma",
  "GK22vispancu:5304": "tṛtīyaṃ tantraṃ samāptam",
  "GK22vispancu:5305": "||3||",
  "GK22vispancu:5306": "************************************************************************",
  "GK22vispancu:5307": "caturtha-tantram",
  "GK22vispancu:5308": "atha labdha-praṇāśam",
  "GK22vispancu:5309": "athedam ārabhate labdha-praṇāśaṃ nāma caturthaṃ tantram | yasyāyam ādimaḥ ślokaḥ-",
  "GK22vispancu:5310": "samutpanneṣu kāryeṣu buddhir yasya na hīyate |",
  "GK22vispancu:5311": "sa eva durgaṃ tarati jalastho vānaro yathā ||Panc_4.1||",
  "GK22vispancu:5312": "tad yathānuśrūyate-",
  "GK22vispancu:5313": "prastāvanā-kathā",
  "GK22vispancu:5314": "vānara-makara-vṛttāntaḥ",
  "GK22vispancu:5315": "asti kasmiṃścit samudropakaṇṭhe mahān jambū-pādapaḥ sadā-phalaḥ |",
  "GK22vispancu:5316": "tatra ca raktamukho nāma vānaraḥ prativasati sma |",
  "GK22vispancu:5317": "tatra ca tasya taror adhaḥ kadācit karālamukho nāma makaraḥ samudra-salilān niṣkramya sukomala-bālukā-sanāthe tīropānte nyaviśata |",
  "GK22vispancu:5318": "tataś ca raktamukhena sa proktaḥ-bhoḥ ! bhavān samabhyāgato 'tithiḥ |",
  "GK22vispancu:5319": "tad bhakṣayatu mayā dattāny amṛta-tulyāni jambū-phalāni | uktaṃ ca-",
  "GK22vispancu:5320": "priyo vā yadi vā dveṣyo mūrkho vā yadi paṇḍitaḥ |",
  "GK22vispancu:5321": "vaiśvadevāntam āpannaḥ so 'tithiḥ svarga-saṅkramaḥ ||Panc_4.2||",
  "GK22vispancu:5322": "na pṛcchec caraṇaṃ gotraṃ na ca vidyāṃ kulaṃ na ca |",
  "GK22vispancu:5323": "atithiṃ vaiśvadevānte śrāddhe ca manur abravīt ||Panc_4.3||",
  "GK22vispancu:5324": "dūra-mārga-śrama-śrāntaṃ vaiśvadevāntam āgatam |",
  "GK22vispancu:5325": "atithiṃ pūjayed yas tu sa yāti paramāṃ gatim ||Panc_4.4||",
  "GK22vispancu:5326": "apūjito 'tithir yasya gṛhād yāti viniḥśvasan |",
  "GK22vispancu:5327": "gacchanti pitaras tasya vimukhāḥ saha daivataiḥ ||Panc_4.5||",
  "GK22vispancu:5328": "evam uktvā tasmai jambū-phalāni dadau |",
  "GK22vispancu:5329": "so 'pi tāni bhakṣayitvā tena saha ciraṃ goṣṭhī-sukham anubhūya bhūyo 'pi sva-bhavanam agāt |",
  "GK22vispancu:5330": "evaṃ nityam eva tau vānara-makarau jambū-cchāyā-sthitau vividha-śāstra-goṣṭhyā kālaṃ nayantau sukhena tiṣṭhataḥ |",
  "GK22vispancu:5331": "so 'pi makaro bhakṣita-śeṣāṇi jambū-phalāni gṛhaṃ gatvā sva-patnyai prayacchati |",
  "GK22vispancu:5332": "athānyatame divase tayā sa pṛṣṭaḥ-nātha ! kvaivaṃvidhāny amṛta-phalāni prāpnoṣi ?",
  "GK22vispancu:5333": "sa āha-bhadre ! mamāsti parama-suhṛd raktamukho nāma vānaraḥ |",
  "GK22vispancu:5334": "sa prīti-pūrvakam imāni phalāni prayacchati |",
  "GK22vispancu:5335": "atha tayābhihitam-yaḥ sarvadaivāmṛta-prāyāṇīdṛśāni phalāni bhakṣayati,",
  "GK22vispancu:5336": "tasya hṛdayam amṛta-mayaṃ bhaviṣyati |",
  "GK22vispancu:5337": "tad yadi bhāryayā te prayojanaṃ, tatas tasya hṛdayaṃ mahyaṃ prayaccha |",
  "GK22vispancu:5338": "yena tad bhakṣayitvā jarā-maraṇa-rahitā tvayā saha bhogān bhunajmi |",
  "GK22vispancu:5339": "sa āha-bhadre ! mā maivaṃ vada |",
  "GK22vispancu:5340": "yataḥ sa pratipanno 'smākaṃ bhrātā |",
  "GK22vispancu:5341": "aparaṃ phala-dātā |",
  "GK22vispancu:5342": "tato vyāpādayituṃ na śakyate |",
  "GK22vispancu:5343": "tat tyajainaṃ mithāgrahaṇam | uktaṃ ca-",
  "GK22vispancu:5344": "ekaṃ prasūyate mātā dvitīyaṃ vāk prasūyate |",
  "GK22vispancu:5345": "vāg-jātam adhikaṃ procuḥ sodaryād api bāndhavāt ||Panc_4.6||",
  "GK22vispancu:5346": "atha makary āha-tvayā kadācid api mama vacanaṃ nānyathā kṛtam |",
  "GK22vispancu:5347": "tan nūnaṃ sā vānarī bhaviṣyati, yatas tasyā anurāgataḥ sakalam api dinaṃ tatra gamayasi |",
  "GK22vispancu:5348": "tat tvaṃ jñāto mayā samyak | yataḥ-",
  "GK22vispancu:5349": "sāhlādaṃ vacanaṃ prayacchati na me no vāñchitaṃ kiñcana",
  "GK22vispancu:5350": "prāyaḥ procchvasiṣi drutaṃ hutavaha-jvālā samaṃ rātriṣu |",
  "GK22vispancu:5351": "kaṇṭhāśleṣa-parigrahe śithilatā yan nādarāc cumbase",
  "GK22vispancu:5352": "tat te dhūrta hṛdi sthitā priyatamā kācin mamevāparā ||Panc_4.7||",
  "GK22vispancu:5353": "so 'pi patnyāḥ pādopasaṅgrahaṃ kṛtvāṅkopari nidhāya tasyāḥ kopa-koṭim āpannāyāḥ sudīnam uvāca-",
  "GK22vispancu:5354": "mayi te pāda-patite kiṅkaratvam upāgate |",
  "GK22vispancu:5355": "tvaṃ prāṇa-vallabhe kasmāt kopane kopam eṣyasi ||Panc_4.8||",
  "GK22vispancu:5356": "sāpi tad-vacanam ākarṇyāśru-pluta-mukhī tam uvāca-",
  "GK22vispancu:5357": "sārdhaṃ manoratha-śatais tava dhūrta kāntā",
  "GK22vispancu:5358": "saiva sthitā manasi kṛtrima-bhāva-ramyā |",
  "GK22vispancu:5359": "asmākam asti na kathañcid ihāvakāśaṃ",
  "GK22vispancu:5360": "tasmāt kṛtaṃ caraṇa-pāta-viḍambanābhiḥ ||Panc_4.9||",
  "GK22vispancu:5361": "aparaṃ sā yadi tava vallabhā na bhavati, tat kiṃ mayā bhaṇito 'pi tāṃ na vyāpādayasi |",
  "GK22vispancu:5362": "atha yadi sa vānaras tat kas tena saha tava snehaḥ ?",
  "GK22vispancu:5363": "tat kiṃ bahunā ?",
  "GK22vispancu:5364": "yadi tasya hṛdayaṃ na bhakṣayāmi, tan mayā prāyopaveśanaṃ kṛtaṃ viddhi |",
  "GK22vispancu:5365": "evaṃ tasyās tan niścayaṃ jñātvā cintā-vyākulita-hṛdayaḥ sa provāca-athavā sādhv idam ucyate-",
  "GK22vispancu:5366": "vajra-lepasya mūrkhasya nārīṇāṃ karkaṭasya ca |",
  "GK22vispancu:5367": "eko grahas tu mīnānāṃ nīlī-madya-payos tathā ||Panc_4.10||",
  "GK22vispancu:5368": "tat kiṃ karomi ? kathaṃ sa me vadhyo bhavati |",
  "GK22vispancu:5369": "iti vicintya vānara-pārśvam agamat |",
  "GK22vispancu:5370": "vānaro 'pi cirād āyāntaṃ taṃ sodvegam avalokya provāca-bho mitra ! kim adya cira-velāyāṃ samāyāto 'si ?",
  "GK22vispancu:5371": "kasmāt sāhlādaṃ nālapasi ?",
  "GK22vispancu:5372": "na subhāṣitāni paṭhasi |",
  "GK22vispancu:5373": "sa āha-mitra ! ahaṃ tava bhrātṛ-jāyayā niṣṭhuratarair vākyair abhihitaḥ-bhoḥ kṛtaghna ! mā me tvaṃ svamukhaṃ darśaya,",
  "GK22vispancu:5374": "yatas tvaṃ pratidinaṃ mitram upajīvasi |",
  "GK22vispancu:5375": "na ca tasya punaḥ pratyupakāraṃ gṛha-darśana-mātreṇāpi karoṣi |",
  "GK22vispancu:5376": "tat te prāyaścittam api nāsti | uktaṃ ca-",
  "GK22vispancu:5377": "brahmaghne ca surāpe ca caure bhagna-vrate śaṭhe |",
  "GK22vispancu:5378": "niṣkṛtir vihitā sadbhiḥ kṛtaghne nāsti niṣkṛtiḥ ||Panc_4.11||",
  "GK22vispancu:5379": "tat tvaṃ mama devaraṃ gṛhītvādya pratyupakārārthaṃ gṛham ānaya |",
  "GK22vispancu:5380": "no cet tvayā saha me para-loke darśanam iti |",
  "GK22vispancu:5381": "tad ahaṃ tayaivaṃ proktas tava sakāśam āgataḥ |",
  "GK22vispancu:5382": "tad adya tayā saha tvad-arthe kalahāyato mameyatī velā vilagnā |",
  "GK22vispancu:5383": "tad āgaccha me gṛham |",
  "GK22vispancu:5384": "tava bhrātṛ-patnī racita-catuṣkā praguṇita-vastra-maṇi-māṇikyādy-ucitābharaṇā dvāra-deśa-baddha-vandana-mālā sotkaṇṭhā tiṣṭhati |",
  "GK22vispancu:5385": "markaṭa āha-bho mitra ! yuktam abhihitaṃ mad-bhrātṛ-patnyā | uktaṃ ca-",
  "GK22vispancu:5386": "varjayet kaulikākāraṃ mitraṃ prājñataro naraḥ |",
  "GK22vispancu:5387": "ātmanaḥ sammukhaṃ nityaṃ ya ākarṣati lolupaḥ ||Panc_4.12||",
  "GK22vispancu:5388": "tathā ca-",
  "GK22vispancu:5389": "dadāti pratigṛhṇāti guhyam ākhyāti pṛcchati |",
  "GK22vispancu:5390": "bhuṅkte bhojayate caiva ṣaḍ-vidhaṃ prīti-lakṣaṇam ||Panc_4.13||",
  "GK22vispancu:5391": "paraṃ vayaṃ vanacarāḥ yuṣmadīyaṃ ca jalānte gṛham |",
  "GK22vispancu:5392": "tat kathaṃ śakyate tatra gantum |",
  "GK22vispancu:5393": "tasmāt tām api me bhrātṛ-patnīm atrānaya yena praṇamya tasyā āśīrvādaṃ gṛhṇāmi |",
  "GK22vispancu:5394": "sa āha-bho mitra ! asti samudrāntare suramye pulina-pradeśe'smad-gṛham æ tan mama pṛṣṭham ārūdhaḥ sukhenākṛta-bhayo gaccha |",
  "GK22vispancu:5395": "so 'pi tac chrutvā sānandam āha-bhadra ! yady evaṃ tat kiṃ vilambyate |",
  "GK22vispancu:5396": "tvaryatām |",
  "GK22vispancu:5397": "eṣo 'haṃ tava pṛṣṭhām ārūḍhaḥ |",
  "GK22vispancu:5398": "tathānuṣṭhite'gādhe jaladhau gacchantaṃ marakam ālokya bhaya-trasta-manā vānaraḥ provāca-bhrātaḥ ! śanaiḥ śanair gamyatām |",
  "GK22vispancu:5399": "jala-kallolaiḥ plāvyate me śarīram |",
  "GK22vispancu:5400": "tad ākarṇya makaraś cintayāmāsa-asāv agādhaṃ jalaṃ prāpto me vaśaḥ sañjātaḥ |",
  "GK22vispancu:5401": "mat-pṛṣṭha-gatas tila-mātram api calituṃ na śaknoti |",
  "GK22vispancu:5402": "tasmāt kathayāmy asya nijābhiprāyam, yenābhīṣṭa-devatā-smaraṇaṃ karoti |",
  "GK22vispancu:5403": "āha ca-mitra, tvaṃ mayā vadhāya samānīto bhāryā-vākyena viśvāsya |",
  "GK22vispancu:5404": "tat smaryatām abhīṣṭa-devatā |",
  "GK22vispancu:5405": "sa āha-bhrātaḥ ! kiṃ mayā tasyās tavāpi cāpakṛtaṃ yena me vadhopāyaś cintitaḥ ?",
  "GK22vispancu:5406": "makara āha-bhoḥ ! tasyās tāvat tava hṛdayasyāmṛtamaya-phala-rasāsvādana-mṛṣṭasya bhakṣaṇe dohadaḥ sañjātaḥ |",
  "GK22vispancu:5407": "tenaitad anuṣṭhitam |",
  "GK22vispancu:5408": "pratyutpanna-matir vānara āha-bhadra ! yady evaṃ tat kiṃ tvayā mama tatraiva na vyāhṛtam ?",
  "GK22vispancu:5409": "yena sva-hṛdayaṃ jambū-koṭare sadaiva mayā suguptaṃ kṛtam |",
  "GK22vispancu:5410": "tad bhrātṛ-patnyā arpayāmi |",
  "GK22vispancu:5411": "tvayāhaṃ śūnya-hṛdayo 'tra kasmād ānītaḥ ?",
  "GK22vispancu:5412": "tad ākarṇya makaraḥ sānandam āha-bhadra ! yady evaṃ tad arpaya me hṛdayam |",
  "GK22vispancu:5413": "yena sā duṣṭa-patnī tad bhakṣayitvānaśanād utthiṣṭhati |",
  "GK22vispancu:5414": "ahaṃ tvāṃ tam eva jambū-pādapaṃ prāpayāmi |",
  "GK22vispancu:5415": "evam uktvā nivartya jambū-talam agāt |",
  "GK22vispancu:5416": "vānaro 'pi katham api jalpita-vividha-devatopacāra-pūjas tīram āsāditavān |",
  "GK22vispancu:5417": "tataś ca dīrghatara-caṅkramaṇena tam eva jambū-pādapam ārūḍhaś cintayāmāsa-aho ! labdhās tāvat prāṇāḥ |",
  "GK22vispancu:5418": "athavā sādhv idam ucyate-",
  "GK22vispancu:5419": "na viśvased aviśvaste viśvaste'pi na viśvaset |",
  "GK22vispancu:5420": "viśvāsād bhayam utpannaṃ mūlāny api nikṛntati ||Panc_4.14||",
  "GK22vispancu:5421": "tan mamaitad adya punar janma-dinam iva sañjātam |",
  "GK22vispancu:5422": "iti cintayamānaṃ makara āha-bho mitra ! arpaya tad dhṛdayaṃ yathā te bhrātṛ-patnī bhakṣayitvānaśanād uttiṣṭhati |",
  "GK22vispancu:5423": "atha vihasya nirbhartsayan vānaras tam āha-dhig dhiṅ mūrkha viśvāsa-ghātaka ! kiṃ kasyacid dhṛdaya-dvayaṃ bhavati ?",
  "GK22vispancu:5424": "tad āśu gamyatāṃ jambū-vṛkṣasyādhastān na bhūyo 'pi tvayātrāgantavyam | uktaṃ ca yataḥ-",
  "GK22vispancu:5425": "sakṛd duṣṭaṃ ca yo mitraṃ punaḥ sandhātum icchati |",
  "GK22vispancu:5426": "sa mṛtyum upagṛhṇāti garbham aśvatarī yathā ||Panc_4.15||",
  "GK22vispancu:5427": "tac chrutvā makaraḥ saṃvilakṣaṃ cintitavān-aho ! mayātimūḍhena kim asya sva-cittābhiprāyo niveditaḥ |",
  "GK22vispancu:5428": "tad yady asau punar api kathañcid viśvāsaṃ gacchati, tad bhūyo 'pi viśvāsayāmi |",
  "GK22vispancu:5429": "āha ca-mitra ! hāsyena mayā te'bhiprāyo labdhaḥ |",
  "GK22vispancu:5430": "tasyā na kiñcit tava hṛdayena prayojanam |",
  "GK22vispancu:5431": "tad āgaccha prāghuṇika-nyāyenāsmad-gṛham |",
  "GK22vispancu:5432": "vānara āha-bho duṣṭa ! gamyatām | adhunā nāham āgamiṣyāmi | uktaṃ ca-",
  "GK22vispancu:5433": "bubhukṣitaḥ kiṃ na karoti pāpaṃ",
  "GK22vispancu:5434": "kṣīṇā janā niṣkaruṇā bhavanti |",
  "GK22vispancu:5435": "ākhyāhi bhadre priya-darśanasya",
  "GK22vispancu:5436": "na gaṅgadattaḥ punar eti kūpam ||Panc_4.16||",
  "GK22vispancu:5437": "makara āha-katham etat ?",
  "GK22vispancu:5438": "sa āha-",
  "GK22vispancu:5439": "kathā 1",
  "GK22vispancu:5440": "gaṅgadatta-priyadarśana-kathā",
  "GK22vispancu:5441": "kasmiṃścit kūpe gaṅgadatto nāma maṇḍūka-rājaḥ prativasati sma |",
  "GK22vispancu:5442": "sa kadācid dāyādair udvejito 'raghaṭṭa-ghaṭīm āruhya niṣkrāntaḥ |",
  "GK22vispancu:5443": "atha tena cintitam-yat kathaṃ tesāṃ dāyādānāṃ mayā pratyapakāraḥ kartavyaḥ | uktaṃ ca-",
  "GK22vispancu:5444": "āpadi yenāpakṛtaṃ yena ca hasitaṃ daśāsu viṣamāsu |",
  "GK22vispancu:5445": "apakṛtya tayor ubhayoḥ punar api jātaṃ naraṃ manye ||Panc_4.17||",
  "GK22vispancu:5446": "evaṃ cintayan bile praviśantaṃ kṛṣṇasarpam apaśyat |",
  "GK22vispancu:5447": "taṃ dṛṣṭvā bhūyo 'py acintayat-yad enaṃ tatra kūpe nītvā sakala-dāyādānām ucchedaṃ karomi | uktaṃ ca-",
  "GK22vispancu:5448": "śatrubhir yojayec chatruṃ balinā balavattaram |",
  "GK22vispancu:5449": "sva-kāryāya yato na syāt kācit pīḍātra tat-kṣaye ||Panc_4.18||",
  "GK22vispancu:5450": "tathā ca-",
  "GK22vispancu:5451": "śatrum unmūlayet prājñas tīkṣṇaṃ tīkṣṇena śatruṇā |",
  "GK22vispancu:5452": "vyathā-karaṃ sukhārthāya kaṇṭakenaiva kaṇṭakam ||Panc_4.19||",
  "GK22vispancu:5453": "evaṃ sa vibhāvya bila-dvāraṃ gatvā tam āhūtavān-ehy ehi priya-darśana ! ehi !",
  "GK22vispancu:5454": "tac chrutvā sarpaś cintayāmāsa-ya evaṃ mām āhvayati |",
  "GK22vispancu:5455": "svajātīyo na bhavati |",
  "GK22vispancu:5456": "yato naiṣā sarpa-vāṇī |",
  "GK22vispancu:5457": "anyena kenāpi saha mama martya-loke sandhānaṃ nāsti |",
  "GK22vispancu:5458": "tad atraiva durge sthitas tāvad vedmi ko 'yaṃ bhaviṣyati | uktaṃ ca-",
  "GK22vispancu:5459": "yasya na jāyate śīlaṃ na kulaṃ na ca saṃśrayaḥ |",
  "GK22vispancu:5460": "na tena saṅgatiṃ kuryād ity uvāca bṛhaspatiḥ ||Panc_4.20||",
  "GK22vispancu:5461": "kadācitko 'pi mantravādy auṣadha-caturo vā mām āhūya bandhane kṣipati |",
  "GK22vispancu:5462": "athavā kaścit puruṣo vairam āśritya kasyacid bhakṣaṇārthe mām āhvayati |",
  "GK22vispancu:5463": "āha ca-bhoḥ ! ko bhavān ?",
  "GK22vispancu:5464": "sa āha-ahaṃ gaṅgadatto nāma maṇḍūkādhipatis tvat-sakāśe maitry-artham abhyāgataḥ |",
  "GK22vispancu:5465": "tac chrutvā sarpa āha-bho ! aśraddheyam etat yat-tṛṇānāṃ vahninā saha saṅgamaḥ | uktaṃ ca-",
  "GK22vispancu:5466": "yo yasya jāyate vadhyaḥ sa svapne'pi kathañcana |",
  "GK22vispancu:5467": "na tat-samīpam abhyeti tat kim evaṃ prajalpasi ||Panc_4.21||",
  "GK22vispancu:5468": "gaṅgadatta āha-bhoḥ ! satyam etat |",
  "GK22vispancu:5469": "svabhāva-vairī tvam asmākam |",
  "GK22vispancu:5470": "paraṃ para-paribhavāt prāpto 'haṃ te sakāśam | uktaṃ ca-",
  "GK22vispancu:5471": "sarva-nāśe ca sañjāte prāṇānām api saṃśaye |",
  "GK22vispancu:5472": "api śatruṃ praṇamyāpi rakṣet prāṇāndhanāni ca ||Panc_4.22||",
  "GK22vispancu:5473": "sarpa āha-kathaya kasmāt te paribhavaḥ |",
  "GK22vispancu:5474": "sa āha-dāyādebhyaḥ |",
  "GK22vispancu:5475": "so 'py āha-kva te āśrayo vāpyāṃ kūpe taḍāge hrade vā | tat kathaya svāśrayam |",
  "GK22vispancu:5476": "tenoktam-pāṣāṇa-caya-nibaddhe kūpe |",
  "GK22vispancu:5477": "sarpa āha-aho apadā vayam |",
  "GK22vispancu:5478": "tatrāsti tatra me praveśaḥ |",
  "GK22vispancu:5479": "praviṣṭasya ca sthānaṃ nāsti |",
  "GK22vispancu:5480": "yatra sthitas tava dāyādān vyāpādayāmi |",
  "GK22vispancu:5481": "tad gamyatām | uktaṃ ca-",
  "GK22vispancu:5482": "yac chakyaṃ grasituṃ yasya grastaṃ pariṇamec ca yat |",
  "GK22vispancu:5483": "hitaṃ ca pariṇāme yat tad ādyaṃ bhūtim icchatā ||Panc_4.23||",
  "GK22vispancu:5484": "gaṅgadatta āha-bhoḥ ! samāgaccha tvam |",
  "GK22vispancu:5485": "ahaṃ sukhopāyena tatra tava praveśaṃ kārayiṣyāmi |",
  "GK22vispancu:5486": "tathā tasya madhye jalopānte ramyataraṃ koṭaram asti |",
  "GK22vispancu:5487": "tatra sthitas tvaṃ līlayā dāyādān vyāpādayiṣyasi |",
  "GK22vispancu:5488": "tac chrutvā sarpo vyacintayat-ahaṃ tāvat pariṇata-vayāḥ |",
  "GK22vispancu:5489": "kadācit kathañcin mūṣakam ekaṃ prāpnomi |",
  "GK22vispancu:5490": "tat sukhāvaho jīvanopāyo 'yam anena kulāṅgāreṇa darśitaḥ |",
  "GK22vispancu:5491": "tad gatvā tān maṇḍūkān bhakṣayāmi iti |",
  "GK22vispancu:5492": "athavā sādhv idam ucyate-",
  "GK22vispancu:5493": "yo hi prāṇa-parikṣīṇaḥ sahāya-parivarjitaḥ |",
  "GK22vispancu:5494": "sa hi sarva-sukhopāyāṃ vṛttim āracayed budhaḥ ||Panc_4.24||",
  "GK22vispancu:5495": "evaṃ vicintya tam āha-bho gaṅgadatta ! yady evaṃ tad-agre bhava | yena tatra gacchāvaḥ |",
  "GK22vispancu:5496": "gaṅgadatta āha-bhoḥ priyadarśana ! ahaṃ tvāṃ sukhopāyena tatra neṣyāmi,",
  "GK22vispancu:5497": "sthānaṃ ca darśayiṣyāmi ta eva bhakṣaṇīyāḥ iti |",
  "GK22vispancu:5498": "sarpa āha-sāmprataṃ tvaṃ me mitraṃ jātam |",
  "GK22vispancu:5499": "tan na bhetavyam |",
  "GK22vispancu:5500": "tava vacanena bhakṣaṇyās te dāyādāḥ |",
  "GK22vispancu:5501": "evam uktvā bilān niṣkramya tam āliṅgya ca tenaiva saha prasthitaḥ |",
  "GK22vispancu:5502": "atha kūpam āsādyāra-ghaṭṭa-ghaṭikā-mārgeṇa sarpas tenātmanā svālayaṃ nītaḥ |",
  "GK22vispancu:5503": "gaṅgadatta āha-bhadra ! kutaḥ tvayā mitra-kṛtyam |",
  "GK22vispancu:5504": "tat sāmpratam anenaiva ghaṭikā-yantra-mārgeṇa gamyatām iti |",
  "GK22vispancu:5505": "sarpa āha-bho gaṅgadatta ! na samyag abhihitaṃ tvayā |",
  "GK22vispancu:5506": "katham ahaṃ tatra gacchāmi ? madīya-bila-durgam anyena ruddhaṃ bhaviṣyati |",
  "GK22vispancu:5507": "tasmād atra-sthasya me maṇḍūkam ekaikaṃ sva-vargīyaṃ prayaccha |",
  "GK22vispancu:5508": "no cet sarvān api bhakṣayiṣyāmi iti |",
  "GK22vispancu:5509": "tac chrutvā gaṅgadatto vyākula-manā vyācintayat-aho kim etan mayā kṛtaṃ sarpam ānayatā |",
  "GK22vispancu:5510": "tad yadi niṣedhayiṣyāmi tat sarvān api bhakṣayiṣyati |",
  "GK22vispancu:5511": "athavā yuktam ucyate-",
  "GK22vispancu:5512": "yo 'mitraṃ kurute mitraṃ vīryābhyadhikam ātmanaḥ |",
  "GK22vispancu:5513": "sa karoti na sandehaḥ svayaṃ hi viṣa-bhakṣaṇam ||Panc_4.25||",
  "GK22vispancu:5514": "tat prayacchāmy asyaikaikaṃ pratidinaṃ suhṛdam | uktaṃ ca-",
  "GK22vispancu:5515": "sarvasva-haraṇe yuktaṃ śatruṃ buddhi-yutā narāḥ |",
  "GK22vispancu:5516": "toṣayanty alpa-dānena bāḍavaṃ sāgaro yathā ||Panc_4.26||",
  "GK22vispancu:5517": "tathā ca-",
  "GK22vispancu:5518": "yo durbalo 'ṇūn api yācyamāno",
  "GK22vispancu:5519": "balīyasā yacchati naiva sāmnā |",
  "GK22vispancu:5520": "prayacchate naiva ca darśyamānaṃ",
  "GK22vispancu:5521": "khārīṃ sa cūrṇasya punar dadāti ||Panc_4.27||",
  "GK22vispancu:5522": "tathā ca-",
  "GK22vispancu:5523": "sarva-nāśe samutpanne ardhaṃ tyajati paṇḍitaḥ |",
  "GK22vispancu:5524": "ardhena kurute kāryaṃ sarva-nāśo hi dustaraḥ ||Panc_4.28||",
  "GK22vispancu:5525": "na svalpasya kṛte bhūri nāśayen matimān naraḥ |",
  "GK22vispancu:5526": "etad eva hi pāṇḍityaṃ yat svalpād bhūri-rakṣaṇam ||Panc_4.29||",
  "GK22vispancu:5527": "evaṃ niścintya nityam ekaikam ādiśati |",
  "GK22vispancu:5528": "so 'pi taṃ bhakṣayitvā tasya parokṣe'nyān api bhakṣayati |",
  "GK22vispancu:5529": "athavā sādhv idam ucyate-",
  "GK22vispancu:5530": "yathā hi malinair vastrair yatra tatropaviśyate |",
  "GK22vispancu:5531": "evaṃ calita-vittas tu vitta-śeṣaṃ na rakṣati ||Panc_4.30||",
  "GK22vispancu:5532": "athānya-dine tenāparān maṇḍūkān bhakṣayitvā gaṅgadatta-suto yamunādatto bhakṣitaḥ |",
  "GK22vispancu:5533": "taṃ bhakṣitaṃ matvā gaṅgadattas tāra-svareṇa dhig dhik pralāpa-paraḥ kathañcid api na virarāma |",
  "GK22vispancu:5534": "tataḥ sva-patnyābhihitaḥ-",
  "GK22vispancu:5535": "kiṃ krandasi durākranda sva-pakṣa-kṣaya-kāraka |",
  "GK22vispancu:5536": "sva-pakṣasya kṣaye jāte ko nas trātā bhaviṣyati ||Panc_4.31||",
  "GK22vispancu:5537": "tad adyāpi vicintyatām ātmano niṣkramaṇam asya vadhopāyaś ca |",
  "GK22vispancu:5538": "atha gacchatā kālena sakalam api kavalitaṃ maṇḍūka-kulam |",
  "GK22vispancu:5539": "kevalam eko gaṅgadattas tiṣṭhati |",
  "GK22vispancu:5540": "tataḥ priyadarśanena bhaṇitam-bhoḥ gaṅgadatta ! bubhukṣito 'ham |",
  "GK22vispancu:5541": "niḥśeṣitāḥ sarve maṇḍūkāḥ |",
  "GK22vispancu:5542": "tad dīyatāṃ me kiñcid bhojanaṃ yato 'haṃ tvayātrānītaḥ |",
  "GK22vispancu:5543": "sa āha-bho mitra ! na tvayātra viṣaye mayāvasthitena kāpi cintā kāryā |",
  "GK22vispancu:5544": "tad yadi māṃ preṣayati tato 'nya-kūpa-sthān api maṇḍūkān viśvāsyātrānayāmi |",
  "GK22vispancu:5545": "sa āha-mama tāvat tvam abhakṣyo bhrātṛ-sthāne |",
  "GK22vispancu:5546": "tad yady evaṃ karoṣi tat sāmprataṃ pitṛ-sthāne bhavasi |",
  "GK22vispancu:5547": "tad evaṃ kriyatām iti |",
  "GK22vispancu:5548": "so 'pi tad ākarṇyāra-ghaṭṭa-ghaṭikām āśritya vividha-devatopakalpita-pūjopayācitas tat-kūpād viniṣkrāntaḥ |",
  "GK22vispancu:5549": "priyadarśano 'pi tad-ākāṅkṣayā tatrasthaḥ pratīkṣamāṇas tiṣṭhati |",
  "GK22vispancu:5550": "atha cirād anāgate gaṅgadatte priyadarśano 'nya-koṭara-nivāsinīṃ godhām uvāca-bhadre ! kriyatāṃ stokaṃ sāhāyyam |",
  "GK22vispancu:5551": "yataś cira-paricitas te gaṅgadattaḥ |",
  "GK22vispancu:5552": "tad gatvā tat-sakāśaṃ kutracij jalāśaye'nviṣya mama sandeśaṃ kathaya |",
  "GK22vispancu:5553": "yenāgamyatām ekākināpi bhavatā drutataraṃ yady anye maṇḍūkā nāgacchanti |",
  "GK22vispancu:5554": "ahaṃ tvayā vinā nātra vastuṃ śaknomi |",
  "GK22vispancu:5555": "tathā yady ahaṃ tava viruddham ācarāmi tat sukṛtam antare mayā vidhṛtam |",
  "GK22vispancu:5556": "godhāpi tad-vacanād gaṅgadattaṃ drutataram anviṣyāha-bhadra gaṅgadatta ! sa tava suhṛt-priyadarśanas tava mārgaṃ samīkṣamāṇas tiṣṭhati |",
  "GK22vispancu:5557": "tac chīghram āgamyatām iti |",
  "GK22vispancu:5558": "aparaṃ ca tena tava virūpa-karaṇe sukṛtam antare dhṛtam |",
  "GK22vispancu:5559": "tan-niḥśaṅena manasā samāgamyatām |",
  "GK22vispancu:5560": "tad ākarṇya gaṅgadatta āha-",
  "GK22vispancu:5561": "bubhukṣitaḥ kiṃ na karoti pāpaṃ",
  "GK22vispancu:5562": "kṣīṇā narā niṣkaruṇā bhavanti |",
  "GK22vispancu:5563": "ākhyāhi bhadre priya-darśanasya",
  "GK22vispancu:5564": "na gaṅgadattaḥ punar eti kūpam ||Panc_4.32||",
  "GK22vispancu:5565": "evam uktvā sa tāṃ visarjayāmāsa |",
  "GK22vispancu:5566": "***********************************************************************",
  "GK22vispancu:5567": "tad bho duṣṭa-jalacara ! aham api gaṅgadatta iva tvad-gṛhe na kathañcid api yāsyāmi |",
  "GK22vispancu:5568": "tac chrutvā makara āha-bho mitra ! athavātrāham anaśanāt prāṇa-tyāgaṃ tavopari kariṣyāmi |",
  "GK22vispancu:5569": "vānara āha-mūḍha ! kim ahaṃ lambakarṇo mūrkhaḥ ?",
  "GK22vispancu:5570": "dṛṣṭvāpāyo 'pi svayam eva tatra gatvātmānaṃ vyāpādayāmi |",
  "GK22vispancu:5571": "āgataś ca gataś caiva gatvā yaḥ punar āgataḥ |",
  "GK22vispancu:5572": "akarṇa-hṛdayo mūrkhas tatraiva nidhanaṃ gataḥ ||Panc_4.33||",
  "GK22vispancu:5573": "makara āha-bhadra ! sa ko lambha-karṇaḥ | kathaṃ dṛṣṭāpāyo 'pi mṛtaḥ ? tan me nivedyatām |",
  "GK22vispancu:5574": "vānara āha-",
  "GK22vispancu:5575": "kathā 2",
  "GK22vispancu:5576": "karāla-kesara-kathā",
  "GK22vispancu:5577": "kasmiṃścid vanoddeśe karāla-kesaro nāma siṃhaḥ prativasati sma |",
  "GK22vispancu:5578": "tasya ca dhūsarako nāma śṛgālaḥ sadaivānuyāyī paricārako 'sti |",
  "GK22vispancu:5579": "atha kadācit tasya hastinā saha yudhyamānasya śarīre gurutarāḥ prahārāḥ sañjātāḥ |",
  "GK22vispancu:5580": "yaiḥ padam ekam api calituṃ na śaknoti |",
  "GK22vispancu:5581": "tasyācalanāc ca dhūsarakaḥ kṣutkṣāma-kaṇṭho daurbalyaṃ gataḥ |",
  "GK22vispancu:5582": "anyasminn ahani tam avocat-svāmin ! bubhukṣaya pīḍito 'ham |",
  "GK22vispancu:5583": "padāt padam api calituṃ na śaknomi |",
  "GK22vispancu:5584": "tat kathaṃ te śuśrūṣāṃ karomi ?",
  "GK22vispancu:5585": "siṃha āha-bhoḥ ! gaccha anveṣaya kiñcit sattvam | yenemām avasthāṃ gato 'pi vyāpādayāmi |",
  "GK22vispancu:5586": "tad ākarṇya śṛgālo 'nveṣayan kañcit samīpa-vartinaṃ grāmam āsāditavān |",
  "GK22vispancu:5587": "tatra lambakarṇo nāma gardabhas taḍāgopānte pravirala-dūrvāṅkurān kṛcchrād āsvādayan dṛṣṭaḥ |",
  "GK22vispancu:5588": "tataś ca samīpa-vartinā bhūtvā tenābhihitaḥ-māma ! namaskāro 'yaṃ madīyaḥ sambhāvyatām |",
  "GK22vispancu:5589": "cirād dṛṣṭo 'si |",
  "GK22vispancu:5590": "tat kathaya kim evaṃ durbalatāṃ gataḥ |",
  "GK22vispancu:5591": "sa āha-bho bhaginī-putra ! kiṃ kathayāmi |",
  "GK22vispancu:5592": "rajako 'tinirdayātibhāreṇa māṃ pīḍayati |",
  "GK22vispancu:5593": "ghāsa-muṣṭim api na prayacchati |",
  "GK22vispancu:5594": "kevalaṃ dūrvāṅkurān dhūi-miśritān bhakṣayāmi |",
  "GK22vispancu:5595": "tat kuto me śarīre puṣṭiḥ ?",
  "GK22vispancu:5596": "śṛgāla āha-māma ! yady evaṃ tad asti marakata-sadṛśa-śaṣpa-prāyo nadī-sanātho ramaṇīyataraḥ pradeśaḥ |",
  "GK22vispancu:5597": "tatrāgatya mayā saha subhāṣita-goṣṭhī-sukham anubhavaṃs tiṣṭha |",
  "GK22vispancu:5598": "lambakarṇa āha-bho bhaginī-suta ! yuktam uktaṃ bhavatā |",
  "GK22vispancu:5599": "paraṃ vayaṃ grāmyāḥ paśavo 'raṇya-cāriṇāṃ vadhyāḥ |",
  "GK22vispancu:5600": "tat kiṃ tena bhavya-pradeśena |",
  "GK22vispancu:5601": "śṛgāla āha- māma ! maivaṃ vada |",
  "GK22vispancu:5602": "mad-bhuja-pañjara-parirakṣitaḥ sa deśaḥ |",
  "GK22vispancu:5603": "tatrāsti na kaścid aparasya tatra praveśaḥ |",
  "GK22vispancu:5604": "paramam anenaiva doṣeṇa rajaka-kadarthitās tatra tisro rāsabhyo 'nāthāḥ santi |",
  "GK22vispancu:5605": "tāś ca puṣṭim āpannā yauvanotkaṭā idaṃ mām ūcuḥ-yadi tvam asmākaṃ satyo mātulas tadā kaṃcid grāmāntaraṃ gatvāsmad-yogyaṃ kaścit patim ānaya |",
  "GK22vispancu:5606": "tad-arthe tvām ahaṃ tatra nayāmi |",
  "GK22vispancu:5607": "atha śṛgāla-vacanāni śrutvā kāma-pīḍitāṅgas tam avocat-bhadra ! yady evaṃ tad-agre bhava yenāgacchāmi |",
  "GK22vispancu:5608": "athavā sādhv idam ucyate-",
  "GK22vispancu:5609": "nāmṛtaṃ na viṣaṃ kiñcid ekāṃ muktvā nitambinīm |",
  "GK22vispancu:5610": "yasyāḥ saṅgena jīvyeta mriyate ca viyogataḥ ||Panc_4.34||",
  "GK22vispancu:5611": "tathā ca-",
  "GK22vispancu:5612": "yāsāṃ nāmnāpi kāmaḥ syāt saṅgamaṃ darśanaṃ vinā |",
  "GK22vispancu:5613": "tāsāṃ dṛk-saṅgamaṃ prāpya yan na dravati kautukam ||Panc_4.35||",
  "GK22vispancu:5614": "tatrānuṣṭhite śṛgālena saha siṃhāntikam āgataḥ |",
  "GK22vispancu:5615": "siṃho 'pi vyathākulitas taṃ dṛṣṭvā yāvat samuttiṣṭhati tāvad rāsabhaḥ palāyitum ārabdhavān |",
  "GK22vispancu:5616": "atha tasya palāyamānasya siṃhena tala-prahāro dattaḥ |",
  "GK22vispancu:5617": "sa ca manda-bhāgyasya vyavasāya iva vyarthatāṃ gataḥ |",
  "GK22vispancu:5618": "atrāntare śṛgālaḥ kopāviṣṭas tam uvāca-bhoḥ ! kim evaṃvidhaḥ prahāras te |",
  "GK22vispancu:5619": "yad gardabho 'pi tava purato balād gacchati |",
  "GK22vispancu:5620": "tat kathaṃ gajena saha yuddhaṃ kariṣyasi ? tad dṛṣṭaṃ te balam |",
  "GK22vispancu:5621": "atha savilakṣa-smitaṃ siṃha āha-bhoḥ ! kim ahaṃ karomi |",
  "GK22vispancu:5622": "mayā na kramaḥ sajjīkṛta āsīt |",
  "GK22vispancu:5623": "anyathā gajo 'pi mat-kramākrāntā na gacchati |",
  "GK22vispancu:5624": "śṛgāla āha-adyāpy eka-vāraṃ tavāntike tam āneṣyāmi | paraṃ tvayā sajjīkṛta-krameṇa sthātavyam |",
  "GK22vispancu:5625": "siṃha āha-bhadra ! yo māṃ pratyakṣaṃ dṛṣṭvā gataḥ sa punaḥ katham atrāgamiṣyati ?",
  "GK22vispancu:5626": "tad anyat kim api sattvam anviṣyatām |",
  "GK22vispancu:5627": "śṛgāla āha-kiṃ tavānena vyāpāreṇa ? tvaṃ kevalaṃ sajjita-kramas tiṣṭha |",
  "GK22vispancu:5628": "tathānuṣṭhite śṛgālo 'pi yāvad rāsabha-mārgeṇa gacchati, tāvat tatraiva sthāne caran dṛṣṭaḥ |",
  "GK22vispancu:5629": "atha śṛgālaṃ dṛṣṭvā rāsabhaḥ prāha-bho bhaginī-suta ! śobhana-sthāne tvayāhaṃ nītaḥ |",
  "GK22vispancu:5630": "drāṅ mṛtyu-vaśaṃ gataḥ |",
  "GK22vispancu:5631": "tat kathaya kiṃ tat sattvaṃ yasyātiraudra-vajra-sadṛśa-kara-prahārād ahaṃ muktaḥ |",
  "GK22vispancu:5632": "tac chrutvā prahasan śṛgāla āha-bhadra ! rāsabhī tvām āyāntaṃ dṛṣṭvā sānurāgam āliṅgituṃ samutthitā |",
  "GK22vispancu:5633": "tvaṃ ca kātaratvān naṣṭaḥ |",
  "GK22vispancu:5634": "sā punar na śaktā tvāṃ vinā sthātum |",
  "GK22vispancu:5635": "tayā tu naśatas te'valambanārthaṃ hastaḥ kṣiptaḥ |",
  "GK22vispancu:5636": "nānya-kāraṇena |",
  "GK22vispancu:5637": "tad āgaccha |",
  "GK22vispancu:5638": "sā tvat-kṛte prāyopaveśanopaviṣṭā tiṣṭhati |",
  "GK22vispancu:5639": "etad vadati-yal lambakarṇo yadi me bhartā na bhavati tad aham agnau jalaṃ vā praviśāmi |",
  "GK22vispancu:5640": "punas tasya viyogaṃ soḍhuṃ na śaknomi iti |",
  "GK22vispancu:5641": "tat prasādaṃ kṛtvā tatrāgamyatām |",
  "GK22vispancu:5642": "no cet tava strī-hatyā bhaviṣyati |",
  "GK22vispancu:5643": "aparaṃ bhagavān kāma-kopaṃ tavopari kariṣyati | uktaṃ ca-",
  "GK22vispancu:5644": "strī-mudrāṃ makaradhvajasya jayinīṃ sarvārdha-sampat-karīṃ",
  "GK22vispancu:5645": "te mūḍhāḥ pravihāya yānti kudhiyo mithyā-phalānveṣiṇaḥ |",
  "GK22vispancu:5646": "te tenaiva nihatya nirdayataraṃ nagnīkṛtā muṇḍitāḥ",
  "GK22vispancu:5647": "kecid rakta-paṭīkṛtāś ca jaṭilāḥ kāpālikāś cāpare ||Panc_4.36||",
  "GK22vispancu:5648": "athāsau tad-vacanaṃ śraddheyatayā śrutvā bhūyo 'pi tena saha prasthitaḥ | athavā sādhv idam ucyate-",
  "GK22vispancu:5649": "jānann api naro daivāt prakaroti vigarhitam |",
  "GK22vispancu:5650": "karma kiṃ kasyacil loke garhitaṃ rocate katham ||Panc_4.37||",
  "GK22vispancu:5651": "atrāntare sajjita-krameṇa siṃhena sa lambakarṇo vyāpāditaḥ |",
  "GK22vispancu:5652": "tatas taṃ hatvā śṛgālaṃ rakṣakaṃ nirūpya svayaṃ snānārthaṃ nadyāṃ gataḥ |",
  "GK22vispancu:5653": "śṛgālenāpi laulyotsukyāt tasya karṇa-hṛdayaṃ bhakṣitam |",
  "GK22vispancu:5654": "atrāntare siṃho yāvat snātvā kṛte devārcanaḥ pratarpita-pitṛ-gaṇaḥ samāyāti tāvat karṇa-hṛdaya-rahito rāsabhas tiṣṭhati |",
  "GK22vispancu:5655": "taṃ dṛṣṭvā kopa-parītātmā siṃhaḥ śṛgālam āha-pāpa ! kim idam anucitaṃ karma samācaritam ?",
  "GK22vispancu:5656": "yat karṇa-hṛdaya-bhakṣaṇenāyam ucchiṣṭatāṃ nītaḥ |",
  "GK22vispancu:5657": "śṛgālaḥ sa-vinayam āha-svāmin ! mā maivaṃ vada |",
  "GK22vispancu:5658": "yat karṇa-hṛdaya-rahito 'yaṃ rāsabha āsīt, tenehāgatya tvām avalokya bhūyo 'py āgataḥ |",
  "GK22vispancu:5659": "atha tvad-vacanaṃ śraddheyaṃ matvā siṃhas tenaiva saṃvibhajya niḥśaṅkita-manās taṃ bhakṣitavān |",
  "GK22vispancu:5660": "***********************************************************************",
  "GK22vispancu:5661": "ato 'haṃ bravīmi-āgataś ca gataś caiva iti |",
  "GK22vispancu:5662": "tan mūrkha ! kapaṭaṃ kṛtaṃ tvayā |",
  "GK22vispancu:5663": "paraṃ yudhiṣṭhireṇeva satya-vacanena vināśitam |",
  "GK22vispancu:5664": "athavā sādhv idam ucyate-",
  "GK22vispancu:5665": "svārtham utsṛjya yo dambhī satyaṃ brūte sumanda-dhīḥ |",
  "GK22vispancu:5666": "sa svārthād bhraśyate nūnaṃ yudhiṣṭhira ivāparaḥ ||Panc_4.38||",
  "GK22vispancu:5667": "makara āha-katham etat ?",
  "GK22vispancu:5668": "sa āha-",
  "GK22vispancu:5669": "kathā 3",
  "GK22vispancu:5670": "yudhiṣṭhirākhya-kumbhakāra-kathā",
  "GK22vispancu:5671": "kasmiṃścit adhiṣṭhāne kumbhakāraḥ prativasati sma |",
  "GK22vispancu:5672": "sa kadācit pramādād ardha-magna-kharpara-tīkṣṇāgrasyopari mahatā vegena dhāvan patitaḥ |",
  "GK22vispancu:5673": "tataḥ khapara-koṭyā pāṭita-lalāī̀oo rudhira-plāvita-tanuḥ kṛcchrād utthāya svāśrayaṃ gataḥ |",
  "GK22vispancu:5674": "tataś cāpathya-sevanāt sa prahāras tasya karālatāṃ gataḥ kṛcchreṇa nīrogatāṃ nītaḥ |",
  "GK22vispancu:5675": "atha kadācid durbhikṣa-pīḍite deśe ca kumbhakāraḥ kṣutkṣāma-kaṇṭhaḥ kaiścid rāja-sevakaiḥ saha deśāntaraṃ gatvā kasyāpi rājñaḥ sevako babhūva |",
  "GK22vispancu:5676": "so 'pi rājā tasya lalāṭe vikarālaṃ prahāra-kṣataṃ dṛṣṭvā cintayāmāsa,",
  "GK22vispancu:5677": "yad-vīraḥ puruṣaḥ kaścid ayam |",
  "GK22vispancu:5678": "nūnaṃ tena lalāṭa-paṭṭe sammukha-prahāraḥ |",
  "GK22vispancu:5679": "atas taṃ samānādibhiḥ sarveṣāṃ rāja-putrāṇāṃ madhye viśeṣa-prasādena paśyati sma |",
  "GK22vispancu:5680": "te'pi rāja-putrās tasya taṃ prasādātirekaṃ paśyantaṃ paramerṣyā-dharmaṃ vahanto rāja-bhayān na kiñcid ūcuḥ |",
  "GK22vispancu:5681": "athānyasminn ahani tasya bhūpater vīra-sambhāvanāyāṃ kriyamāṇāyāṃ vigrahe samupasthite prakalpyamāneṣu gajeṣu saṃnahyamāneṣu vājiṣu yodheṣu |",
  "GK22vispancu:5682": "praguṇīkriyamāṇeṣu tena bhūbhujā sa kumbhakāraḥ prastāvānugataṃ pṛṣṭo nirjane-bho rāja-putra ! kiṃ te nāma ?",
  "GK22vispancu:5683": "kā ca jātiḥ ?",
  "GK22vispancu:5684": "kasmin saṅgrāme prahāro 'yaṃ te lalāṭe lagnaḥ ?",
  "GK22vispancu:5685": "sa āha-deva ! nāyaṃ śastra-prahāraḥ |",
  "GK22vispancu:5686": "yudhiṣṭhirābhidhaḥ kulālo 'haṃ prakṛtyā |",
  "GK22vispancu:5687": "mad-gehe'neka-kharparāṇy āsan |",
  "GK22vispancu:5688": "atha kadācin madya-pānaṃ kṛtvā nirgataḥ pradhāvan kharparopari patitaḥ |",
  "GK22vispancu:5689": "tasya prahāra-vikāro 'yaṃ me lalāṭe evaṃ vikarālatāṃ gataḥ |",
  "GK22vispancu:5690": "tad ākarṇya rājā sa-vrīḍam āha-aho vañcito 'haṃ rājāputrānukāriṇānena kulālena |",
  "GK22vispancu:5691": "tad dīyatāṃ drāg etasya candrārdhaḥ |",
  "GK22vispancu:5692": "tathānuṣṭhite kumbhakāra āha-mā maivaṃ kuru | paśya me raṇe hasta-lāghavam |",
  "GK22vispancu:5693": "rājā prāha-sarva-guṇa-sampanno bhavān | tathāpi gamyatām | uktaṃ ca-",
  "GK22vispancu:5694": "śūdraś ca kṛta-vighnaś ca darśanīyo 'si putraka |",
  "GK22vispancu:5695": "yasmin kule tvam utpanno gajas tatra na hanyate ||Panc_4.39||",
  "GK22vispancu:5696": "kulāla āha-katham etat ?",
  "GK22vispancu:5697": "rājā kathayati-",
  "GK22vispancu:5698": "kathā 4",
  "GK22vispancu:5699": "siṃha-dampatī-kathā",
  "GK22vispancu:5700": "kasmiṃścid uddeśe siṃha-dampatī prativasataḥ sma |",
  "GK22vispancu:5701": "atha siṃhī putra-dvayam ajījanat |",
  "GK22vispancu:5702": "siṃho 'pi nityam eva mṛgān vyāpādya siṃhyai dadāti |",
  "GK22vispancu:5703": "athānyasmin ahani tena kim api nāsāditam |",
  "GK22vispancu:5704": "yena bhramato 'pi tasya ravir astaṃ gataḥ |",
  "GK22vispancu:5705": "atha tena sva-gṛham āgacchatā śṛgāla-śiśuḥ prāptaḥ |",
  "GK22vispancu:5706": "sa ca bālako 'yam ity avadhārya yatnena daṃṣṭrāmadhya-gataṃ kṛtvā siṃhyā jīvantam eva samarpitavān |",
  "GK22vispancu:5707": "tataḥ siṃhyābhihitam-bhoḥ kānta ! tvayānītaṃ kiñcid asmākaṃ bhojanam ?",
  "GK22vispancu:5708": "siṃha āha-priye ! mayādyainaṃ śṛgāla-śiśuṃ parityajya na kiñcit sattvam āsāditam |",
  "GK22vispancu:5709": "sa ca mayā bālo 'yam iti matvā na vyāpādito viśeṣāt svajātīyaś ca | uktaṃ ca-",
  "GK22vispancu:5710": "strī-vipraliṅgi-bāleṣu prahartavyaṃ na karhicit |",
  "GK22vispancu:5711": "prāṇa-tyāge'pi sañjāte viśvasteṣu viśeṣataḥ ||Panc_4.40||",
  "GK22vispancu:5712": "idānīṃ tvam enaṃ bhakṣayitvā pathyaṃ kuru |",
  "GK22vispancu:5713": "prabhāte'nyat kiñcid upārjayiṣyāmi |",
  "GK22vispancu:5714": "sā prāha-bhoḥ kānta ! tvayā bālako 'yam iti vicintya na hataḥ |",
  "GK22vispancu:5715": "tat katham enam ahaṃ svodarārthe vināśayāmi | uktaṃ ca-",
  "GK22vispancu:5716": "akṛtyaṃ naiva kartavyaṃ prāṇa-tyāge'py upasthite |",
  "GK22vispancu:5717": "na ca kṛtyaṃ parityājyam eṣa dharmaḥ sanātanaḥ ||Panc_4.41||",
  "GK22vispancu:5718": "tasmān mamāyaṃ tṛtīyaḥ putro bhaviṣyati |",
  "GK22vispancu:5719": "ity evam uktvā tam api svastana-kṣīreṇa parāṃ puṣṭim anayat |",
  "GK22vispancu:5720": "evaṃ te trayo 'pi śiśavaḥ parasparam ajñāta-jāti-viśeṣā ekācāra-vihārā bālya-samayaṃ nirvāhayanti |",
  "GK22vispancu:5721": "atha kadācit tatra vane bhramann araṇya-gajaḥ samāyātaḥ |",
  "GK22vispancu:5722": "taṃ dṛṣṭvā tau siṃha-sutau dvāv api kupitānanau taṃ prati pracalitau yāvat tāvat tena śṛgāla-sutenābhihitam-aho ! gajo 'yaṃ yuṣmat-kula-śatruḥ |",
  "GK22vispancu:5723": "tan na gantavyam etasyābhimukham |",
  "GK22vispancu:5724": "evam uktvā gṛhaṃ pradhāvitaḥ |",
  "GK22vispancu:5725": "tāv api jyeṣṭha-bāndhava-bhaṅgān nirutsāhatāṃ gatau |",
  "GK22vispancu:5726": "athavā sādhv idam ucyate-",
  "GK22vispancu:5727": "ekenāpi sudhīreṇa sotsāhena raṇaṃ prati |",
  "GK22vispancu:5728": "sotsāhaṃ jāyate sainyaṃ bhagne bhaṅgam avāpnuyāt ||Panc_4.42||",
  "GK22vispancu:5729": "tathā ca-",
  "GK22vispancu:5730": "ata eva vāñchanti bhūpā yodhān mahābalān |",
  "GK22vispancu:5731": "śūrān vīrān kṛtotsāhān varjayanti ca kātarān ||Panc_4.43||",
  "GK22vispancu:5732": "atha tau dvāv api gṛhaṃ prāpya pitror agrato jyeṣṭha-bhrātṛ-ceṣṭitam ūcatuḥ-yathā gajaṃ dṛṣṭvā dūrato 'pi naṣṭaḥ |",
  "GK22vispancu:5733_0": "so 'pi tad ākarṇya kopāviṣṭa-manāḥ prasphuritādhara-pallavas tāmralocanas triśikhāṃ",
  "GK22vispancu:5733_1": "bhrukuṭiṃ kṛtvā tau nirbhartsayan paruṣatara-vacanāny uvāca-tataḥ siṃhyai kānte nītvā",
  "GK22vispancu:5733_2": "prabodhito 'sau-vatsa ! maivaṃ kadācij jalpa |",
  "GK22vispancu:5734": "bhavadīya-laghu-bhrātarāv etau |",
  "GK22vispancu:5735": "athāsau prabhūta-kopāviṣṭas tām uvāca-kim aham etābhyāṃ śauryeṇa rūpeṇa vidyābhyāsena kauśalena vā hīnaḥ ?",
  "GK22vispancu:5736": "yena mām upahasataḥ |",
  "GK22vispancu:5737": "tan mayāvaśyam etau vyāpādanīyau |",
  "GK22vispancu:5738": "tad ākarṇya siṃhī tasya jīvitam icchanty antar vihasya prāha-tat samyak śṛṇu |",
  "GK22vispancu:5739": "tvaṃ śṛgālī-sutaḥ |",
  "GK22vispancu:5740": "kṛpayā mayā svastana-kṣīreṇa puṣṭiṃ nītaḥ |",
  "GK22vispancu:5741": "tad yāvad etau mat-putrau śiśutvāt tvāṃ śṛgālaṃ na jānītaḥ,",
  "GK22vispancu:5742": "tāvad drutataraṃ gatvā svajātīyānāṃ madhye bhava |",
  "GK22vispancu:5743": "no ced ābhyāṃ hato mṛtyu-pathaṃ sameṣyasi |",
  "GK22vispancu:5744": "so 'pi tad-vacanaṃ śrutvā bhaya-vyākula-manāḥ śanaiḥ śanair apasṛtya sva-jātyā militaḥ |",
  "GK22vispancu:5745": "tasmāt tvaṃ api yāvad ete rāja-putrās tvāṃ kulālaṃ najānanti, tāvad drutataram apasara |",
  "GK22vispancu:5746": "no ced eteṣāṃ sakāśād viḍambanāṃ prāpya mariṣyāmi |",
  "GK22vispancu:5747": "kulālo 'pi tad ākarṇya satvaraṃ praṇaṣṭaḥ |",
  "GK22vispancu:5748": "***********************************************************************",
  "GK22vispancu:5749": "ato 'haṃ bravīmi-svārtham utsṛjya yo dambhī (38) iti |",
  "GK22vispancu:5750": "dhiṅ mūrkha ! yat tvayā striyo 'rtha etat-kāryam anuṣṭhātum ārabdham |",
  "GK22vispancu:5751": "na hi strīṇāṃ kathañcid viśvāsam upagacchet | uktaṃ ca-",
  "GK22vispancu:5752": "yad-arthe sva-kulaṃ tyaktaṃ jīvitārdhaṃ ca hāritam |",
  "GK22vispancu:5753": "sā māṃ tyajati niḥsnehā kaḥ strīṇāṃ viśvasen naraḥ ||Panc_4.44||",
  "GK22vispancu:5754": "makara āha-katham etat ?",
  "GK22vispancu:5755": "vānara āha-",
  "GK22vispancu:5756": "kathā 5",
  "GK22vispancu:5757": "brāhmaṇa-kathā",
  "GK22vispancu:5758": "asti kasmiṃścid adhiṣṭhāne ko 'pi brāhmaṇaḥ |",
  "GK22vispancu:5759": "tasya ca bhāryā prāṇebhyo 'py atipriyāsīt |",
  "GK22vispancu:5760": "so 'pi pratidinaṃ kuṭumbena saha kalahaṃ kurvāṇā na viśrāmyati |",
  "GK22vispancu:5761": "so 'pi brāhmaṇaḥ kalaham asahamāno bhāryā-vātsalyāt sva-kuṭumbaṃ parityajya brāhmaṇyā saha viprakṛṣṭaṃ deśāntaraṃ gataḥ |",
  "GK22vispancu:5762": "atha mahāṭavī-madhye brāhmaṇyābhihitaḥ-ārya-putra ! tṛṣṇā māṃ bādhate |",
  "GK22vispancu:5763": "tad udakaṃ kvāpy anveṣaya |",
  "GK22vispancu:5764": "athāsau tad-vacanānantaraṃ yāvad-udakaṃ gṛhītvā samāgacchati tāvat tāṃ mṛtām apaśyat |",
  "GK22vispancu:5765": "ativallabhatayā viṣādaṃ kurvan yāvad vilapati tāvad ākāśe vācaṃ śṛṇoti |",
  "GK22vispancu:5766": "yathā hi-yadi brāhmaṇa tvaṃ svakīya-jīvitasyārdhaṃ dadāsi tatas te jīvati brāhmaṇī |",
  "GK22vispancu:5767": "tac chrutvā brāhmaṇena śucībhūya tisṛbhir vācobhiḥ svajīvitārdhaṃ dattam |",
  "GK22vispancu:5768": "vāk-samam eva ca brāhmaṇī jīvitā sā |",
  "GK22vispancu:5769": "atha tau jalaṃ pītvā vana-phalāni bhakṣayitvā gantum ārabdhau |",
  "GK22vispancu:5770": "tataḥ krameṇa kasyacin nagarasya pradeśe puṣpa-vāṭikāṃ praviśya brāhmaṇo bhāryām abhihitavān-bhadre,",
  "GK22vispancu:5771": "yāvad ahaṃ bhojanaṃ gṛhītvā samāgacchāmi tāvad atra tvayā sthātavyam |",
  "GK22vispancu:5772": "ity abhidhāya brāhmaṇo nagara-madhye jagāma |",
  "GK22vispancu:5773": "atha tasyāṃ puṣpa-vāṭikāyāṃ paṅgura ara-ghaṭṭaṃ khelayan divya-girā gītam udgirati |",
  "GK22vispancu:5774": "tac ca śrutvā kusumeṣuṇārditā brāhmaṇyā tat-sakāśaṃ gatvābhihitam-bhadra ! yarhi māṃ na kāmayase,",
  "GK22vispancu:5775": "tan mat-saktā strī-hatyā tava bhaviṣyati |",
  "GK22vispancu:5776": "paṅgur abravīt-kiṃ vyādhi-grastena mayā kariṣyasi ?",
  "GK22vispancu:5777": "sābravīt-kim anenoktena ? avaśyaṃ tvayā saha mayā saṅgamaḥ kartavyaḥ |",
  "GK22vispancu:5778": "tac chrutvā tathā kṛtavān |",
  "GK22vispancu:5779": "suratānantaraṃ sābravīt-itaḥ-prabhṛti yāvaj-jīvaṃ mayātmā bhavate dattaḥ |",
  "GK22vispancu:5780": "iti jñātvā bhavān apy asmābhiḥ sahāgacchatu |",
  "GK22vispancu:5781": "so 'bravīt-evam astu |",
  "GK22vispancu:5782": "atha brāhmaṇo bhojanaṃ gṛhītvā samāgatya tayā sahabhoktum ārabdhaḥ sābravīt-eṣa paṅgur bubhukṣitaḥ |",
  "GK22vispancu:5783": "tad etasyāpi kiyantam api grāsaṃ dehi iti |",
  "GK22vispancu:5784": "tathānuṣṭhite brāhmaṇyābhihitaṃ-brāhmaṇa,",
  "GK22vispancu:5785": "sahāya-hīnas tvaṃ yadā grāmāntaraṃ gacchasi,",
  "GK22vispancu:5786": "tadā mama vacana-sahāyo 'pi nāsti |",
  "GK22vispancu:5787": "tad enaṃ paṅguṃ gṛhītvā gacchāvaḥ |",
  "GK22vispancu:5788": "so 'bravīt-na śaknomy ātmānam apy ātmanāṃ voḍhum | kiṃ punar enaṃ paṅgum ?",
  "GK22vispancu:5789": "sābravīt-peṭābhyantara-stham enam ahaṃ neṣyāmi |",
  "GK22vispancu:5790": "atha tat-kṛtaka-vacana-vyāmohita-cittena tena pratipannam |",
  "GK22vispancu:5791": "tathānuṣṭhite'nyasmin dine kūpopakaṇṭhe viśrānto brāhmaṇas tayā ca paṅgu-puruṣāsaktayā samprerya kūpāntaḥ pātitaḥ |",
  "GK22vispancu:5792": "sāpi paṅguṃ gṛhītvā kasmiṃścin nagare praviṣṭā |",
  "GK22vispancu:5793": "tatra śulka-caurya-rakṣā-nimittaṃ rāja-puruṣair itas tato bhramadbhis tan-mastaka-sthā peṭī dṛṣṭā balād ācchidya rājāgre nītā |",
  "GK22vispancu:5794": "rājā ca yāvat tām udghāṭayati tāvat taṃ paṅguṃ dadarśa |",
  "GK22vispancu:5795": "tataḥ sā brāhmaṇī vilāpaṃ kurvatī rāja-puruṣānupadam eva tatrāgatā |",
  "GK22vispancu:5796": "rājñā pṛṣṭā-ko vṛttāntaḥ ? iti |",
  "GK22vispancu:5797": "sābravīt-mamaiṣa bhartā vyādhi-bādhito dāyāda-samūhair udvejito mayā sneha-vyākulita-mānasayā śirasi kṛtvā bhavadīya-nagara ānītaḥ |",
  "GK22vispancu:5798": "tac chrutvā rājābravīt-brāhmaṇi ! tvaṃ me bhaginī |",
  "GK22vispancu:5799": "grāma-dvayaṃ gṛhītvā bhartā saha bhogān bhuñjānā sukhena tiṣṭha |",
  "GK22vispancu:5800": "atha sa brāhmaṇo daiva-vaśāt kenāpi sādhunā kūpād uttāritaḥ paribhramaṃs tad eva nagaram āyātaḥ |",
  "GK22vispancu:5801": "tayā duṣṭa-bhāryayā dṛṣṭā rājñe niveditaḥ-rājan ! ayaṃ mama bhartur vairī samāyātaḥ |",
  "GK22vispancu:5802": "rājñāpi vadha ādiṣṭaḥ |",
  "GK22vispancu:5803": "sābravīt-deva, anayā mama saktaṃ kiñcit gṛhītam asti |",
  "GK22vispancu:5804": "yadi tvaṃ dharma-vatsalaḥ, tad dāpaya |",
  "GK22vispancu:5805": "rājābravīt-bhadre ! yat tvayāsya saktaṃ kiñcit gṛhītam asti tat samarpaya |",
  "GK22vispancu:5806": "sā prāha-deva, mayā na kiñcid gṛhītam |",
  "GK22vispancu:5807": "brāhmaṇa āha-yan mayā trivācikaṃ sva-jīvitārdhaṃ dattam, tad dehi |",
  "GK22vispancu:5808": "atha sā rāja-bhayāt tatraiva trivācikam eva jīvitārdham anena dattam iti jalpantī prāṇair vimuktā |",
  "GK22vispancu:5809": "tataḥ sa-vismayaṃ rājābravīt-kim etat iti |",
  "GK22vispancu:5810": "brāhmaṇenāpi pūrva-vṛttāntaḥ sakalo 'pi tasmai niveditaḥ |",
  "GK22vispancu:5811": "***********************************************************************",
  "GK22vispancu:5812": "ato 'haṃ bravīmi-yad-arthe sva-kulaṃ tyaktam (44) iti |",
  "GK22vispancu:5813": "vānaraḥ punar āha-sādhu cedam upākhyānakaṃ śrūyate-",
  "GK22vispancu:5814": "na kiṃ dadyān na kiṃ kuryāt strībhir abhyarthito naraḥ |",
  "GK22vispancu:5815": "anaśvā yatra hreṣante śiraḥ parvaṇi muṇḍitam ||Panc_4.45||",
  "GK22vispancu:5816": "makara āha-katham etat ?",
  "GK22vispancu:5817": "vānaraḥ kathayati-",
  "GK22vispancu:5818": "kathā 6",
  "GK22vispancu:5819": "atiprakhyāta-bala-pauruṣo 'neka-narendra-mukuṭa-marīci-jāla-jaṭilī-kṛta-pāda-pīṭhaḥ śarac-chaśāṅka-kiraṇa-nirmala-yaśāḥ samudra-paryantāyāḥ pṛthivyā bhartā nando nāma rājā |",
  "GK22vispancu:5820": "yasya sarva-śāstrādhigata-samasta-tattvaḥ sacivo vararucir nāma |",
  "GK22vispancu:5821": "tasya ca praṇaya-kalahena jāyā kupitā |",
  "GK22vispancu:5822": "sā cātīva vallabhāneka-prakāraṃ paritoṣyamāṇāpi na prasīdati |",
  "GK22vispancu:5823": "bravīti ca bhartā-bhadre ! yena prakāreṇa tuṣyati taṃ vada | niścitaṃ karomi |",
  "GK22vispancu:5824": "tataḥ kathañcit tayoktaṃ-yadi śiro muṇḍayitvā mama pādayor nipatasi, tadā prasādābhimukhī bhavāmi |",
  "GK22vispancu:5825": "tathānuṣṭhite prasannāsīt |",
  "GK22vispancu:5826": "atha nandasya bhāryāpi tathaiva ruṣṭā prasādyamānāpi na tuṣyati |",
  "GK22vispancu:5827": "tenoktam-bhadre ! tvayā vinā muhūrtam api na jīvāmi |",
  "GK22vispancu:5828": "pādayoḥ patitvā tvāṃ prasādayāmi |",
  "GK22vispancu:5829": "sābravīt-yadi khalīnaṃ mukhe prakṣityāhaṃ tava pṛṣṭhe samāruhya tvāṃ dhāvayāmi |",
  "GK22vispancu:5830": "dhāvitas tu yady aśvavad dhreṣase, tadā prasannā bhavāmi |",
  "GK22vispancu:5831": "rājñāpi tathaivānuṣṭhitam |",
  "GK22vispancu:5832": "atha prabhāta-samaye sabhāyām upaviṣṭasya rājñaḥ samīpe vararucir āyātaḥ |",
  "GK22vispancu:5833": "taṃ ca dṛṣṭvā rājā papraccha-bho vararuce ! kiṃ parvaṇi muṇḍitaṃ śiras tvayā ?",
  "GK22vispancu:5834": "so 'bravīt-na kiṃ dadyāt (45) ity ādi |",
  "GK22vispancu:5835": "tad bho dusṭa makara ! tvam api nanda-vararuci-vat strī-vaśyaḥ |",
  "GK22vispancu:5836": "tato bhadra āgatena tvayā māṃ prati vadhopāya-prayāsaḥ prārabdhaḥ |",
  "GK22vispancu:5837": "paraṃ sva-vāg-doṣeṇaiva prakaṭībhūtaḥ |",
  "GK22vispancu:5838": "athavā sādhv idam ucyate-",
  "GK22vispancu:5839": "ātmano mukha-doṣeṇa badhyante śuka-sārikāḥ |",
  "GK22vispancu:5840": "bakās tatra na badhyante maunaṃ sarvārtha-sādhanam ||Panc_4.46||",
  "GK22vispancu:5841": "tathā ca-",
  "GK22vispancu:5842": "suguptaṃ rakṣyamāṇo 'pi darśayan dāruṇaṃ vapuḥ |",
  "GK22vispancu:5843": "vyāghra-carma-praticchanno vāk-kṛte rāsabho hataḥ ||Panc_4.47||",
  "GK22vispancu:5844": "makara āha-katham etat ?",
  "GK22vispancu:5845": "vānaraḥ kathayati-",
  "GK22vispancu:5846": "kathā 8",
  "GK22vispancu:5847": "śuddhapaṭa-nāma-rajaka-kathā",
  "GK22vispancu:5848": "kasmiṃścid adhiṣṭhāne śuddhapaṭo nāma rajakaḥ prativasati sma |",
  "GK22vispancu:5849": "tasya ca gardabha eko 'sti |",
  "GK22vispancu:5850": "so 'pi ghāsābhāvād atidurbalatāṃ gataḥ |",
  "GK22vispancu:5851": "atha tena rajakenāṭavyāṃ paribhramatā mṛta-vyāghro dṛṣṭaḥ |",
  "GK22vispancu:5852": "cintitaṃ ca-aho ! śobhanam āpatitam |",
  "GK22vispancu:5853": "anena vyāghra-carmaṇā praticchādya rāsabhaṃ rātrau yava-kṣetreṣūtsrakṣyāmi |",
  "GK22vispancu:5854": "yena vyāghraṃ matvā samīpa-vartinaḥ kṣetra-pālā enaṃ na niṣkāsayiṣyanti |",
  "GK22vispancu:5855": "tathānuṣṭhite rāsabho yathecchayā yava-bhakṣaṇaṃ karoti |",
  "GK22vispancu:5856": "pratyūṣe bhūyo 'pi rajakaḥ svāśrayaṃ nayati |",
  "GK22vispancu:5857": "evaṃ gacchatā kālena sa rāsabhaḥ pīvara-tanur jātaḥ |",
  "GK22vispancu:5858": "kṛcchrād bandhana-sthānam api nīyate |",
  "GK22vispancu:5859": "athānyasminn ahani sa madhoddhato dūrād rāsabhī-śabdam aśṛṇot |",
  "GK22vispancu:5860": "tac-chravaṇa-mātreṇaiva svayaṃ śabdayitum ārabdhaḥ |",
  "GK22vispancu:5861": "atha te kṣetra-pālā rāsabho 'yaṃ vyāghra-carma-praticchanna iti jñātvā laguḍa-śara-pāṣāṇa-prahārais taṃ vyāpāditavantaḥ |",
  "GK22vispancu:5862": "***********************************************************************",
  "GK22vispancu:5863": "ato 'haṃ bravīmi-suguptaṃ rakṣyamāṇo 'pi (47) iti |",
  "GK22vispancu:5864": "tat kiṃ śyāmalakavad atyapamāna-sahanād ardha-candra-dānena yāsyasi |",
  "GK22vispancu:5865": "makara āha-katham etat ?",
  "GK22vispancu:5866": "vānara āha-",
  "GK22vispancu:5867": "kathā 9",
  "GK22vispancu:5868": "mahādhana-īśvara-nāma-bhāṇḍapati-kathā",
  "GK22vispancu:5869": "asty atra dharā-pīṭhe vikaṇṭakaṃ nāma puram |",
  "GK22vispancu:5870": "tatra mahā-dhana īśvaro nāma bhāṇḍa-patiḥ |",
  "GK22vispancu:5871": "tasya catvāro jāmātṛkā avantī-pīṭhāt prāghūrṇikā vikaṇṭaka-pure samāyātāḥ |",
  "GK22vispancu:5872": "te ca yena mahatā gauraveṇābhyarcitā bhojānācchādanādibhiḥ |",
  "GK22vispancu:5873": "evaṃ teṣāṃ tatra vasatāṃ māsa-ṣaṭkaṃ sañjātam |",
  "GK22vispancu:5874": "tata īśvareṇa svabhāryoktā yad ete jāmātaraḥ parama-gauraveṇāvarjitāḥ svāmi gṛhāṇi na gacchanti, tat kiṃ kathyate ?",
  "GK22vispancu:5875": "vināpamānaṃ na yāsyanti |",
  "GK22vispancu:5876": "tad adya bhojana-velāyāṃ pāda-prakṣālanārthaṃ jalaṃ na deyaṃ yenāpamānaṃ jñātvā parityajya gacchantīti |",
  "GK22vispancu:5877": "tathānuṣṭhite gargaḥ pāda-prakṣālanāpamānāt, somo laghv-āsana-dānāt, dattaḥ kadaśanato yātaḥ |",
  "GK22vispancu:5878": "evaṃ te trayo 'pi parityajya gatāḥ |",
  "GK22vispancu:5879": "caturthaḥ śyāmalako yāvan na yāti tāvad ardha-candra-pradānena niṣkāsitaḥ |",
  "GK22vispancu:5880": "***********************************************************************",
  "GK22vispancu:5881": "ato 'haṃ bravīmi-",
  "GK22vispancu:5882": "gargo hi pāda-śaucāl laghv-āsana-dānato gataḥ somaḥ |",
  "GK22vispancu:5883": "dattaḥ kadaśana-bhojyāc chyāmalakaś cārdha-candreṇa ||Panc_4.48||",
  "GK22vispancu:5884": "tat kim ahaṃ rathakāravan mūrkho yataḥ svayam api dṛṣṭvā te vikāra-paścād viśvasimi | uktaṃ ca-",
  "GK22vispancu:5885": "pratyakṣe'pi kṛte pāpe mūrkhaḥ sāmnā praśāmyati |",
  "GK22vispancu:5886": "rathakāraḥ svakāṃ bhāryāṃ sajārāṃ śirasāvahat ||Panc_4.49||",
  "GK22vispancu:5887": "makara āha-katham etat ?",
  "GK22vispancu:5888": "vānaraḥ kathayati-",
  "GK22vispancu:5889": "kathā 10",
  "GK22vispancu:5890": "rathakāra-kathā",
  "GK22vispancu:5891": "kasmiṃścid adhiṣṭhāne kaścid rathakāraḥ prativasati sma |",
  "GK22vispancu:5892": "tasya bhāryā puṃśalīti janāpavāda-saṃyuktā |",
  "GK22vispancu:5893": "so 'pi tasyāḥ parīkṣārthaṃ vyacintayat-kathaṃ mayāsyāḥ parīkṣaṇaṃ kartavyam |",
  "GK22vispancu:5894": "na caitad yujyate kartuṃ, yataḥ-",
  "GK22vispancu:5895": "nadīnāṃ ca kulānāṃ ca munīnāṃ ca mahātmanām |",
  "GK22vispancu:5896": "parīkṣā na prakartavyā strīṇāṃ duścaritasya ca ||Panc_4.49||",
  "GK22vispancu:5897": "vasor vīryotpannām abhajata munir matsya-tanayāṃ",
  "GK22vispancu:5898": "tathā jāto vyāso śata-guṇa-nivāsaḥ kim aparam |",
  "GK22vispancu:5899": "svayaṃ vedān vyasyan śamita-kuru-vaṃśa-prasavitā",
  "GK22vispancu:5900": "sa evābhā̆c chrīmān ahaha viṣamā karma-gatayaḥ ||Panc_4.50||",
  "GK22vispancu:5901": "kulānām iti pāṇḍavānām api mahātmanāṃ notpattir adhigantavyā yataḥ te kṣetrajā iti |",
  "GK22vispancu:5902": "strī-duścaritaṃ sandhukṣyamāṇam aneka-doṣān prakaṭayati strīṇām iti | tathā ca-",
  "GK22vispancu:5903": "yadi syāt pāvakaḥ śītaḥ proṣṇo vā śaśa-lāñchanaḥ |",
  "GK22vispancu:5904": "strīṇāṃ tadā satītvaṃ syād yadi syād durjano hitaḥ ||Panc_4.51||",
  "GK22vispancu:5905": "yathāpi śuddhām aśuddhāṃ vāpi jānāmi loka-vacanāt | uktaṃ ca-",
  "GK22vispancu:5906": "yan na vedeṣu śāstreṣu na dṛṣṭaṃ na ca saṃśrutam |",
  "GK22vispancu:5907": "tat sarvaṃ vetti loko 'yaṃ yat syād brahmāṇḍa-madhyagam ||Panc_4.52||",
  "GK22vispancu:5908": "evaṃ sampradhārya tām avocata-priye,",
  "GK22vispancu:5909": "ahaṃ prātar grāmāntaraṃ yāsyāmi tatra dināni katicil lagiṣyanti |",
  "GK22vispancu:5910": "tat tvayā kiñcit pātheyaṃ mama yogyaṃ kāryam |",
  "GK22vispancu:5911": "sāpi tad ākarṇya harṣita-cittautsukyena sarva-kāryāṇi santyajya siddham annaṃ ghṛta-śarkarā-prāyam akarot |",
  "GK22vispancu:5912": "athavā sādhv idam ucyate-",
  "GK22vispancu:5913": "durdivase ghana-timire duḥkha-cārāsu nagara-vīthīṣu |",
  "GK22vispancu:5914": "patyau videśa-yāte parama-sukhaṃ jaghana-capalāyāḥ ||Panc_4.53||",
  "GK22vispancu:5915": "athāsau pratyūṣe utthāya sva-gṛhān nirgataḥ |",
  "GK22vispancu:5916": "sāpi taṃ prasthitaṃ vijñāya prahasita-vadanāṅga-satkāraṃ kurvāṇā kathañcit taṃ divasam atyavāhayat |",
  "GK22vispancu:5917": "tataś ca pūrva-paricitaṃ viṭa-gṛhaṃ gatvā tam abhyarthoktavatī yad-grāmāntaraṃ gataḥ sa durātmā me patiḥ |",
  "GK22vispancu:5918": "tad adya tvayāsmad-gṛhe prasupte jane samāgantavyam |",
  "GK22vispancu:5919": "tathānuṣṭhite sa rathakāro 'py araṇye dinam ativāhya pradoṣe sva-gṛham apara-dvāreṇa praviṣṭaḥ śayyā-tale nibhṛto bhūtvā sthitaḥ |",
  "GK22vispancu:5920": "atrāntare sa devadattaḥ śayana āgatyopaviṣṭaḥ |",
  "GK22vispancu:5921": "taṃ dṛṣṭvā rathakāro roṣāviṣṭa-citto vyacintayat-kim enam utthāya vināśayāmy athavā dvāv apy etau suptau helayā hanmi |",
  "GK22vispancu:5922": "paraṃ paśyāmi tāvac ceṣṭitam asyāḥ śṛṇomi cānena sahālāpān |",
  "GK22vispancu:5923": "atrāntare sā gṛha-dvāraṃ nibhṛtaṃ pidhāya śayana-talam ārūḍhā |",
  "GK22vispancu:5924": "tasyās tac-chayanam ārohantyā rathakāra-śarīre pādo lagnaḥ |",
  "GK22vispancu:5925": "tato vyacintayat-nūnam etena durātmanā rathakāreṇa mat-parīkṣārthaṃ bhāvyam |",
  "GK22vispancu:5926": "tat-strī-carita-vijñānaṃ kim api karomi |",
  "GK22vispancu:5927": "evaṃ tasyāś cintayantyāḥ sa devadattaḥ sparśotsukyo babhūva |",
  "GK22vispancu:5928": "tataś ca tayākṛtāūjali-puṭayābhihitaṃ-bho",
  "GK22vispancu:5929": "mahānubhava ! na me gātraṃ tvayā spraṣṭavyam, yato 'haṃ pativratā mahā-satī ca |",
  "GK22vispancu:5930": "no cec chāpaṃ dattvā tvāṃ bhasmasāt kariṣyāmi |",
  "GK22vispancu:5931": "sa āha-yady evaṃ tarhi kim arthaṃ tvayāhūtaḥ ?",
  "GK22vispancu:5932": "sā prāha-bhoḥ ! śṛṇuṣvaikāgra-manāḥ |",
  "GK22vispancu:5933": "aham adya pratyūṣe devatā-darśanārthaṃ caṇḍikāyatanaṃ gatā |",
  "GK22vispancu:5934": "tatrākasmāt khe vāṇī sañjātā-putri, kiṃ karomi |",
  "GK22vispancu:5935": "bhaktāsi me tvam |",
  "GK22vispancu:5936": "paraṃ ṣaṇmāsābhyantare vidhi-niyogād vidhavā bhaviṣyasi |",
  "GK22vispancu:5937": "tato mayābhihitaṃ-bhagavati ! yayā tvam āpadaṃ vetsi tathā tat-partīkāram api jānāsi |",
  "GK22vispancu:5938": "tad asti kaścid upāyo yena me patiḥ śata-saṃvatsara-jīvī bhavati |",
  "GK22vispancu:5939": "tatas tayābhihitaṃ-vatse, sann api nāsti yatas tavāyattaḥ sa pratīkāraḥ |",
  "GK22vispancu:5940": "tac chrutvā mayābhihitaṃ-devi ! yan mat-prāṇair bhavati tad ādeśaya yena karomi |",
  "GK22vispancu:5941": "tato devyābhihitaṃ-yady adya dine para-puruṣeṇa sahaikasmiñ chayane samāruhyāliṅganaṃ karoṣi,",
  "GK22vispancu:5942": "tadā tava bhartṛ-sakto 'pamṛtyus tasya sañcarita,",
  "GK22vispancu:5943": "tvad-bhartā punar varṣa-śataṃ jīvati |",
  "GK22vispancu:5944": "tena mayā tvam abhyarthitaḥ | tayo",
  "GK22vispancu:5945": "yat kiñcit kartum anās tat kuruṣva, nahi devatā-vacanam anyathā bhaviṣyatīti niścayaḥ |",
  "GK22vispancu:5946": "tato 'ntarhāsa-vikāsa-mukhaḥ sa tad-ucitam ācacāra |",
  "GK22vispancu:5947_0": "so 'pi rathakāro mūrkhas tasyās tad-vacanam ākarṇya pulakāṅkita-tanuḥ śayyā-talān",
  "GK22vispancu:5947_1": "niṣkramya tām uvāca-sādhu pativrate ! sādhu kula-nandini ! sādhu ! ahaṃ durjana-vacana-śaṅkita-hṛdayas",
  "GK22vispancu:5947_2": "tvat-parīkṣārthaṃ grāmāntara-vyājaṃ kṛtvātra nibhṛtaṃ khaṭvā-tale līnaḥ sthitaḥ |",
  "GK22vispancu:5948": "tad ehi, āliṅgaya mām |",
  "GK22vispancu:5949": "tvaṃ sva-bhartṛ-bhaktānāṃ mukhyā nārīṇāṃ, yad evaṃ brahma-vrataṃ para-saṅge'pi pālitavatī |",
  "GK22vispancu:5950": "mad-āyur-vṛddhi-kṛte'pamṛtyu-vināśārthaṃ ca tvam evaṃ kṛtavatī |",
  "GK22vispancu:5951": "tām evam uktvā sa-sneham āliṅgitavān |",
  "GK22vispancu:5952": "sva-skandhe tām āropya tam api devadattam uvāca-bhoḥ mahānubhāva ! mat-puṇyais tvam ihāgataḥ |",
  "GK22vispancu:5953": "tvat-prasādāt prāptām adya mayā varṣa-śata-pramāṇam āyuḥ |",
  "GK22vispancu:5954": "tatas tvam api māṃ samāliṅgaya skandhaṃ me samāroha |",
  "GK22vispancu:5955": "iti jalpann anicchantam",
  "GK22vispancu:5956": "api devadattaṃ balād āliṅgya skandhe samāropitavān |",
  "GK22vispancu:5957": "tataś ca tūrya-dhvani-cchandena nṛtyan sakala-gṛha-dvāreṣu babhrāma |",
  "GK22vispancu:5958": "***********************************************************************",
  "GK22vispancu:5959": "ato 'haṃ bravīmi-pratyakṣe'pi kṛte pāpe (49) |",
  "GK22vispancu:5960": "tan mūḍha ! dṛṣṭa-vikāras tvam, tat kathaṃ tatra gṛhaṃ gacchāmi |",
  "GK22vispancu:5961": "athavā yan māṃ tvaṃ viśvāsayasi tat te doṣo nāsti,",
  "GK22vispancu:5962": "yat īdṛśī svabhāva-duṣṭā yuṣmaj-jātir yā śiṣṭa-saṅgād api saumyatvaṃ na yāti |",
  "GK22vispancu:5963": "athavā svabhāvo 'yaṃ duṣṭānām | uktaṃ ca-",
  "GK22vispancu:5964": "sadbhiḥ sambodhyamāno 'pi durātmā pāpa-pauruṣaḥ |",
  "GK22vispancu:5965": "ghṛṣyamāṇa ivāṅgāro nirmalatvaṃ na gacchati ||Panc_4.54||",
  "GK22vispancu:5966": "tan mūrkha ! strī-lubdha ! strī-jita ! anye'pi ye tvad-vidhā bhavanti te sva-kāryaṃ vibhavaṃ mitraṃ ca parityajanti tat-kṛte | uktaṃ ca-",
  "GK22vispancu:5967": "yā mamodvijate nityaṃ sādya mām avagūhate |",
  "GK22vispancu:5968": "priya-kāraka bhadraṃ te yan mamāsti harasva tat ||Panc_4.55||",
  "GK22vispancu:5969": "makara āha-katham etat ?",
  "GK22vispancu:5970": "vānaro 'bravīt-",
  "GK22vispancu:5971": "kathā 11",
  "GK22vispancu:5972": "kāmātura-kathā",
  "GK22vispancu:5973": "asti kasmiṃścid adhiṣṭhāne kāmāturo nāma mahādhano vṛddha-vaṇik |",
  "GK22vispancu:5974": "tena mṛta-bhāryeṇa kāmopahata-cetasā kācin nirdhana-vaṇik-sutā prabhūtaṃ vittaṃ dattvodvāhitā |",
  "GK22vispancu:5975": "atha sā duḥkhābhibhūtā taṃ vṛddha-vaṇijaṃ draṣṭum api na śaśāka |",
  "GK22vispancu:5976": "athavā sādhv idam ucyate-",
  "GK22vispancu:5977": "śvetaṃ padaṃ śirasi yat tu śiroruhāṇāṃ",
  "GK22vispancu:5978": "sthānaṃ paraṃ paribhavasya tad eva puṃsām |",
  "GK22vispancu:5979": "āropitāsthi-śakalaṃ parihṛtya yānti",
  "GK22vispancu:5980": "cāṇḍāla-kūpam iva dūrataraṃ taruṇyaḥ ||Panc_4.56||",
  "GK22vispancu:5981": "tathā ca-",
  "GK22vispancu:5982": "gātraṃ saṅkucitaṃ gati-vigalitā dantāś ca nāśaṃ gatāh",
  "GK22vispancu:5983": "dṛṣṭir bhrāmyati rūpam eva hrasate vaktraṃ ca lālāyate |",
  "GK22vispancu:5984": "vākyaṃ naiva karoti bāndhava-janaḥ patnī na śuśrūṣate",
  "GK22vispancu:5985": "hā kaṣṭaṃ jarayābhibhūta-puruṣaḥ putrair avajñāyate ||Panc_4.57||",
  "GK22vispancu:5986": "atha kadācit sā tena sahaika-śayane parāṅ-mukhī yāvat tiṣṭhati tāvat tasya gṛhe cauraḥ praviṣṭaḥ |",
  "GK22vispancu:5987": "sāpi taṃ cauram avalokya bhaya-vyākulā vṛddham api patiṃ gāḍhaṃ samāliliṅga |",
  "GK22vispancu:5988": "so 'pi vismayāt pulakāṅkita-sarva-gātraś cintayāmāsa-aho ! kim eṣā mām adyāvagūhate |",
  "GK22vispancu:5989": "aho citram etat ! tataś ca yāvan nipuṇatayāvalokayati tāvat cauraḥ praviṣṭaḥ koṇaika-deśe tiṣṭhati |",
  "GK22vispancu:5990": "punar apy acintayat-nūnam eṣā caurasya bhayān mām āliṅgati |",
  "GK22vispancu:5991": "taj jñātvā cauram āha-yā mamodvijate nityaṃ sādya (55) iti |",
  "GK22vispancu:5992": "bhūyo 'pi nirgacchantam avādīt-bho cora ! nityam eva tvayā rātrāv āgantavyaṃ madīyo 'yaṃ vibhavas tvadīya iti |",
  "GK22vispancu:5993": "***********************************************************************",
  "GK22vispancu:5994": "ato 'haṃ bravīmi-yā mamodvijate ity ādi |",
  "GK22vispancu:5995": "kiṃ bahunā, tena ca strī-lubdhena svaṃ sarvaṃ caurasya samarpitam |",
  "GK22vispancu:5996": "tvayāpi tathānuṣṭhitam |",
  "GK22vispancu:5997": "athaiva tena saha vadato makarasya jalacareṇaikenāgatyābhihitam-bho makara ! tvadīyā bhāryānaśanopaviṣṭā tvayi cirayati praṇayābhibhavād vipannā |",
  "GK22vispancu:5998": "evaṃ tad-vajra-pāta-sadṛśa-vacanam ākarṇyātīvra-vyākulita-hṛdayaḥ pralapitam evaṃ cakāra-aho kim idaṃ sañjātaṃ me manda-bhāgasya | uktaṃ ca-",
  "GK22vispancu:5999": "na gṛhaṃ gṛham ity āhur gṛhiṇī gṛham ucyate |",
  "GK22vispancu:6000": "gṛhaṃ tu gṛhiṇī-hīnaṃ kāntārān nātiricyate ||Panc_4.58||",
  "GK22vispancu:6001": "anyac ca-",
  "GK22vispancu:6002": "vṛkṣa-mūle'pi dayitā yatra tiṣṭhati tad gṛham |",
  "GK22vispancu:6003": "prāsādo 'pi tayā hīno 'raṇya-sadṛśaḥ smṛtaḥ ||Panc_4.59||",
  "GK22vispancu:6004": "mātā yasya gṛhe nāsti bhāryā ca priya-vādinī |",
  "GK22vispancu:6005": "araṇyaṃ tena gantavyaṃ yathāraṇyaṃ tathā gṛham ||Panc_4.60||",
  "GK22vispancu:6006": "tan mitra ! kṣamyatām |",
  "GK22vispancu:6007": "mayā te'parādhaḥ kṛtaḥ |",
  "GK22vispancu:6008": "sampraty ahaṃ tu strī-viyogād vaiśvānara-praveśaṃ kariṣyāmi |",
  "GK22vispancu:6009": "tan mūḍha ! ānande'pi jāte tvaṃ viṣādaṃ gataḥ |",
  "GK22vispancu:6010": "tādṛg-bhāryāyāṃ mṛtāyām utsavaḥ kartuṃ yujyate | uktaṃ ca yataḥ-",
  "GK22vispancu:6011": "yā bhāryā duṣṭa-caritrā satataṃ kalaha-priyā |",
  "GK22vispancu:6012": "bhāryā-rūpeṇa sā jñeyā vidagdhair dāruṇā jarā ||Panc_4.61||",
  "GK22vispancu:6013": "tasmāt sarva-prayatnena nāmāpi parivarjayet |",
  "GK22vispancu:6014": "strīṇām iha hi sarvāsāṃ ya icchet sukham ātmanaḥ ||Panc_4.62||",
  "GK22vispancu:6015": "yad-antas tan na jihvāyāṃ yaj jihvāyāṃ na tad-bahiḥ |",
  "GK22vispancu:6016": "yad-bahis tan na kurvanti vicitra-caritāḥ striyaḥ ||Panc_4.63||",
  "GK22vispancu:6017": "ke nāma na vinaśyanti mithyā-jñānān nitambinīm |",
  "GK22vispancu:6018": "ramyāṃ te upasarpanti dīpābhāṃ śalabhā yathā ||Panc_4.64||",
  "GK22vispancu:6019": "antar-viṣa-mayā hy etā bahiś caiva manoramāḥ |",
  "GK22vispancu:6020": "guñjā-phala-samākārā yoṣitaḥ kena nirmitāḥ ||Panc_4.65||",
  "GK22vispancu:6021": "tāḍitā api daṇḍena śastrair api vikhaṇḍitāḥ |",
  "GK22vispancu:6022": "na vaśaṃ yoṣito yānti na dānair na ca saṃstavaiḥ ||Panc_4.66||",
  "GK22vispancu:6023": "āstāṃ tāvat kim anyena daurātmyeneha yoṣitām |",
  "GK22vispancu:6024": "vidhṛtaṃ svodareṇāpi ghnanti putram api svakam ||Panc_4.67||",
  "GK22vispancu:6025": "rūkṣāyāṃ sneha-sad-bhāvaṃ kaṭhorāyāṃ sumārdavam |",
  "GK22vispancu:6026": "nīrasāyāṃ rasaṃ bālo bālikāyāṃ vikalpayet ||Panc_4.68||",
  "GK22vispancu:6027": "makara āha-bho mitra ! astv etat |",
  "GK22vispancu:6028": "paraṃ kiṃ karomi ? mamānartha-dvayam etat sañjātam |",
  "GK22vispancu:6029": "ekas tāvad gṛha-bhaṅgaḥ |",
  "GK22vispancu:6030": "aparas tvad-vidhena mitreṇa saha citta-viśleṣaḥ |",
  "GK22vispancu:6031": "athavā bhavaty evaṃ daiva-yogāt | uktaṃ ca yataḥ-",
  "GK22vispancu:6032": "yādṛśaṃ mama pāṇḍityaṃ tādṛśaṃ dviguṇaṃ tava |",
  "GK22vispancu:6033": "nābhūj jāro na bhartā ca kiṃ nirīkṣasi nagnike ||Panc_4.69||",
  "GK22vispancu:6034": "vānara āha-katham etat ?",
  "GK22vispancu:6035": "makaro 'bravīt-",
  "GK22vispancu:6036": "kathā 12",
  "GK22vispancu:6037": "hālika-dampatī-kathā",
  "GK22vispancu:6038": "kasmiṃścid adhiṣṭhāne hālika-dampatī prativasataḥ sma |",
  "GK22vispancu:6039": "sā ca hālika-bhāryā patyur vṛddha-bhāvāt sadaivānya-cittā na kathañcid gṛhe sthairyam ālambate |",
  "GK22vispancu:6040": "kevalaṃ para-puruṣān anveṣamāṇā paribhramati |",
  "GK22vispancu:6041": "atha kenacit para-vittāpahārakeṇa dhūrtena sā lakṣitā vijane proktā ca-subhage ! mṛta-bhāryo 'ham |",
  "GK22vispancu:6042": "tvad-darśanena smara-pīḍitaś ca |",
  "GK22vispancu:6043": "tad dīyatāṃ me rati-dakṣiṇā |",
  "GK22vispancu:6044": "tatas tayābhihitam-bhoḥ subhaga ! yady evaṃ tad asti me patyuḥ prabhūtaṃ dhanam |",
  "GK22vispancu:6045": "sa ca vṛddhatvāt pracalitum apy asamarthaḥ |",
  "GK22vispancu:6046": "tatas tad-dhanam ādāyāham āgacchāmi |",
  "GK22vispancu:6047": "yena tvayā sahānyatra gatvā yathecchayā rati-sukham anubhaviṣyāmi |",
  "GK22vispancu:6048": "so 'bravīt-rocate mahyam apy etat |",
  "GK22vispancu:6049": "tat pratyūṣe'tra sthāne śīghram eva samāgantavyam,",
  "GK22vispancu:6050": "yena śubhataraṃ kiñcin nagaraṃ gatvā tvayā saha jīva-lokaḥ saphalīkriyate |",
  "GK22vispancu:6051": "sāpi tatheti pratijñāya prahasita-vadanā sva-gṛhaṃ gatvā rātrau prasupte bhartari sarvaṃ vittam ādāya pratyūṣa-samaye tat-kathita-sthānam upādravat |",
  "GK22vispancu:6052": "dhūrto 'pi tām agre vidhāya dakṣiṇāṃ diśam āśritya satvara-gatiḥ prasthitaḥ |",
  "GK22vispancu:6053": "evaṃ tayor vrajator yojana-dvaya-mātreṇāgrataḥ kācin nadī samupasthitā |",
  "GK22vispancu:6054": "tāṃ dṛṣṭvā dhūrtaś cintayāmāsa-kim aham anayā yauvana-prānte vartamānayā kariṣyāmi |",
  "GK22vispancu:6055": "kiṃ ca kadāpy asyāḥ pṛṣṭhataḥ ko 'pi sameṣyati |",
  "GK22vispancu:6056": "tan me mahān anarthaḥ syāt |",
  "GK22vispancu:6057": "tat kevalam asyā vittam ādāya gacchāmi |",
  "GK22vispancu:6058": "iti niścitya tām uvāca-priye ! sudustareyaṃ mahānadā |",
  "GK22vispancu:6059": "tad ahaṃ dravya-mātrāṃ pāre dhṛtvā samāgacchāmi |",
  "GK22vispancu:6060": "tatas tvām ekākinīṃ sva-pṛṣṭham āropya sukhenottārayiṣyāmi |",
  "GK22vispancu:6061": "sā prāha-subhaga ! evaṃ kriyatām | ity uktvāśiṣaṃ vittaṃ tasmai samarpayāmāsa |",
  "GK22vispancu:6062": "atha tenābhihitaṃ-bhadre ! paridhānācchādana-vastram api samarpaya |",
  "GK22vispancu:6063": "yena jala-madhye niḥśaṅkaṃ vrajasi |",
  "GK22vispancu:6064": "tathānuṣṭhite dhūrto vittaṃ vastra-yugalaṃ cādāya yathācintita-viṣayaṃ gataḥ |",
  "GK22vispancu:6065": "sāpi kaṇṭha-niveśita-hasta-yugalā sodvegā nadī-pulina-deśa upaviṣṭā yāvat tiṣṭhati tāvad etasminn antare kācic chṛgālikā māṃsa-piṇḍa-gṛhīta-vadanā tatrājagāma |",
  "GK22vispancu:6066": "āgatya ca yāvat paśyati, tāvan nadī mahān matsyaḥ salilān niṣkramya bahiḥ sthita āste |",
  "GK22vispancu:6067": "evaṃ ca dṛṣṭvā sā māṃsa-piṇḍaṃ samutsṛjya taṃ matsyaṃ pratyupādravat |",
  "GK22vispancu:6068": "atrāntaraṃ ākāśād āvatīrthaṃ ko 'pi pratyupādravat |",
  "GK22vispancu:6069": "atrāntaram ākāśād avatīrya ko 'pi gṛdhras taṃ māṃsa-piṇḍam ādāya punaḥ kham utpatāta |",
  "GK22vispancu:6070": "matsyo 'pi śṛgālikāṃ dṛṣṭvā nadyāṃ praviveśa |",
  "GK22vispancu:6071": "sā śṛgālikāṃ dṛṣṭvā nadyāṃ praviveśa |",
  "GK22vispancu:6072": "sā śṛgālikā vyartha-śramā gṛdhram avalokayantī tayā nagnikayā sa-smitam abhihitā-",
  "GK22vispancu:6073": "gṛdhreṇāpahṛtaṃ māṃsaṃ matsyo 'pi salilaṃ gataḥ |",
  "GK22vispancu:6074": "matsya-māṃsa-paribhraṣṭe kiṃ nirīkṣyasi jambuke ||Panc_4.70||",
  "GK22vispancu:6075": "mitraṃ hy amitratāṃ yātam aparaṃ me priyā mitrā |",
  "GK22vispancu:6076": "gṛham anyena ca vyāptaṃ kim adyāpi bhaviṣyati ||Panc_4.71||",
  "GK22vispancu:6077": "athavā yuktam idam ucyate-",
  "GK22vispancu:6078": "kṣate prahārā nipatanty abhīkṣṇam anna-kṣaye vardhati jāṭharāgniḥ |",
  "GK22vispancu:6079": "āpatsu vairāṇi samudbhavanti vāme vidhau sarvam idaṃ narāṇām ||Panc_4.72||",
  "GK22vispancu:6080": "tat kiṃ karomi ?",
  "GK22vispancu:6081": "kim anena saha yuddhaṃ karomi ?",
  "GK22vispancu:6082": "kiṃ vā sāmnaiva sambodhya gṛhān niḥsārayāmi ?",
  "GK22vispancu:6083": "kiṃ vā bhedaṃ dānaṃ vā karomi ?",
  "GK22vispancu:6084": "athavāmum eva vānara-mitraṃ pṛcchāmi ? uktaṃ ca-",
  "GK22vispancu:6085": "yaḥ pṛṣṭvā kurute kāryaṃ praṣṭavyān sva-hitān gurūn |",
  "GK22vispancu:6086": "na tasya jāyate vighnaḥ kasmiṃścid api karmaṇi ||Panc_4.73||",
  "GK22vispancu:6087": "evaṃ sampradhārya bhūyo 'pi tam eva jambū-vṛkṣam ārūḍhaṃ kapim apṛcchat-bho mitra ! paśya me manda-bhāgyatām |",
  "GK22vispancu:6088": "tat samprati gṛham api me balavattareṇa makareṇa ruddham |",
  "GK22vispancu:6089": "tad ahaṃ tvāṃ praṣṭum abhyāgataḥ |",
  "GK22vispancu:6090": "kathaya kiṃ karomi ? sāmādīnām upāyānāṃ madhye kasyātra viṣayaḥ ?",
  "GK22vispancu:6091": "sa āha-bhoḥ kṛtaghna pāpa-cārin ! mayā niṣiddho 'pi kiṃ bhūyo mām anusarasi |",
  "GK22vispancu:6092": "nāhaṃ tava mūrkhasyopadeśam api dāsyāmi |",
  "GK22vispancu:6093": "tac chrutvā makaraḥ prāha-bho mitra ! sāparādhasya me pūrva-sneham anusmṛtya hitopadeśaṃ dehi |",
  "GK22vispancu:6094": "vānara āha-nāhaṃ te kathayiṣyāmi |",
  "GK22vispancu:6095": "yad bhāryā-vākyena bhavatāhaṃ samudre prakṣiptuṃ nītaḥ |",
  "GK22vispancu:6096": "tad evaṃ na yuktam |",
  "GK22vispancu:6097": "yadyapi bhāryā sarva-lokād api vallabhā bhavati,",
  "GK22vispancu:6098": "tathāpi na mitrāṇi bāndhavāś ca bhāryā-vākyena samudre prakṣipyante |",
  "GK22vispancu:6099": "tan mūrkha ! mūḍhatvena nāśas tava mayā prāg eva nivedita āsīt, yataḥ-",
  "GK22vispancu:6100": "satāṃ vacanam ādiṣṭaṃ madena na karoti yaḥ |",
  "GK22vispancu:6101": "sa vināśam avāpnoti ghaṇṭoṣṭra iva satvaram ||Panc_4.74||",
  "GK22vispancu:6102": "makara āha-katham etat ?",
  "GK22vispancu:6103": "so 'bravīt-",
  "GK22vispancu:6104": "kathā 13",
  "GK22vispancu:6105": "ujjvalaka-rathakāra-kathā",
  "GK22vispancu:6106": "kasmiṃścid adhiṣṭhāne ujjvalako nāma rathakāraḥ prativasati sma |",
  "GK22vispancu:6107": "sa cātīva dāridryopahataś cintitavān-aho ! dhig iyaṃ daridratāsmad-gṛhe |",
  "GK22vispancu:6108": "yataḥ sarvo 'pi janaḥ sva-karmaṇaiva ratas tiṣṭhati |",
  "GK22vispancu:6109": "asmadīyaḥ punar vyāpāro nātrādhiṣṭhāne'rhati |",
  "GK22vispancu:6110": "yataḥ sarva-lokānāṃ cirantanāś caturbhūmikā gṛhāḥ santi |",
  "GK22vispancu:6111": "mama ca nātra |",
  "GK22vispancu:6112": "tat kiṃ madīyena rathakāratvena prayojanam ? iti cintayitvā deśān niṣkrāntaḥ |",
  "GK22vispancu:6113": "yāvat kiñcid vanaṃ gacchati tāvad gahvarākāra-vana-gahana-madhye sūryāstam anavelāyāṃ sva-yūthād bhraṣṭāṃ prasava-vedanayā pīḍyamānām uṣṭrīm apaśyat |",
  "GK22vispancu:6114": "sa ca dāseraka-yuktām uṣṭrīṃ gṛhītvā sva-sthānābhimukhaḥ prasthitaḥ |",
  "GK22vispancu:6115": "gṛham āsādya rajjuṃ gṛhītvā tām uṣṭrikāṃ babandha |",
  "GK22vispancu:6116": "tataś ca tīkṣṇaṃ paraśum ādāya tasyāḥ pallavānayanārthaṃ parvataika-deśe gataḥ |",
  "GK22vispancu:6117": "tatra ca nūtanāni komalāni bahūni pallavāni cchittvā śirasi samāropya tasyāgre nicikṣepa |",
  "GK22vispancu:6118": "tayā ca tāni śanaiḥ śanair bhakṣitāni |",
  "GK22vispancu:6119": "paścāt pallava-bhakṣaṇa-prabhāvād aharniśaṃ pīvara-tanur uṣṭrī sañjātā |",
  "GK22vispancu:6120": "so 'pi dāserako mahān uṣṭraḥ sañjātaḥ |",
  "GK22vispancu:6121": "tataḥ sa nityam eva dugdhaṃ gṛhītvā sva-kuṭumbaṃ paripālayati |",
  "GK22vispancu:6122": "atha rathakāreṇa vallabhatvād dāseraka-grīvāyāṃ mahatī ghaṇṭā pratibaddhā |",
  "GK22vispancu:6123": "paścād rathakāro vyacintayat-aho ! kim anyair duṣkṛta-karmabhiḥ |",
  "GK22vispancu:6124": "yāvan mamaitasmād evoṣṭrāparipālanād asya kuṭumbasya bhavyaṃ sañjātam |",
  "GK22vispancu:6125": "tat kim anyena vyāpāreṇa ?",
  "GK22vispancu:6126": "evaṃ vicintya gṛham āgatya priyām āha-bhadre ! samīcīno 'yaṃ vyāpāraḥ |",
  "GK22vispancu:6127": "tava sammatiś cet kuto 'pi dhanikāt kiñcid dravyam ādāya mayā gurjara-deśe gantavyaṃ kalabha-grahaṇāya |",
  "GK22vispancu:6128": "tāvat tvayaitau yatnena rakṣaṇīyau |",
  "GK22vispancu:6129": "yāvad aham aparām uṣṭrīṃ nītvā samāgacchāmi |",
  "GK22vispancu:6130": "tataś ca gurjara-deśaṃ gatvoṣṭrīṃ gṛhītvā sva-gṛham āgataḥ |",
  "GK22vispancu:6131": "kiṃ bahunā ? tena tathā kṛtaṃ yathā tasya pracurā uṣṭrāḥ karabhāś ca sammilitāḥ |",
  "GK22vispancu:6132": "tatas tena mahad uṣṭra-yūthaṃ kṛtvā rakṣā-puruṣo dhṛtaḥ |",
  "GK22vispancu:6133": "tasya prativarṣaṃ vṛttyā karabham ekaṃ prayacchati |",
  "GK22vispancu:6134": "prativarṣam anyac cāharniśaṃ dugdha-pānaṃ tasya nirūpitam |",
  "GK22vispancu:6135": "evaṃ rathakāro 'pi nityam evoṣṭrī-karabha-vyāpāraṃ kurvan sukhena tiṣṭhati |",
  "GK22vispancu:6136": "atha te dāserakā adhiṣṭhānopavanāhārthaṃ gacchanti |",
  "GK22vispancu:6137": "komala-vallīr yathecchayā bhakṣayitvā mahati sarasi pānīyaṃ pītvā sāyantana-samaye mandaṃ mandaṃ līlayā gṛham āgacchanti |",
  "GK22vispancu:6138": "sa ca pūrva-dāserako madātirekāt pṛṣṭha āgatya milati |",
  "GK22vispancu:6139": "tatas taiḥ kalabhair abhihitam-aho ! manda-matir ayaṃ dāserako yathā yūthād bhraṣṭaḥ pṛṣṭhe sthitvā ghaṇṭāṃ vādayann āgacchati |",
  "GK22vispancu:6140": "yadi kasyāpi duṣṭa-sattvasya mukhe patiṣyati, tan nūnaṃ mṛtyum avāpsyati |",
  "GK22vispancu:6141": "atha tasya tad-vanaṃ gāhamānasya kaścit siṃho ghaṇṭā-ravam ākarṇya samāyātaḥ |",
  "GK22vispancu:6142": "yāvad avalokayati, tāvad uṣṭrī-dāserakāṇāṃ yūthaṃ gacchati |",
  "GK22vispancu:6143": "ekas tu punaḥ pṛṣṭhe krīḍāṃ kurvan vallarīś caran yāvat tiṣṭhati,",
  "GK22vispancu:6144": "tāvad anye dāserakāḥ pānīyaṃ pītvā sva-gṛhe gatāḥ |",
  "GK22vispancu:6145": "so 'pi vanān niṣkramya yāvad diśo 'valokayati, tāvan na kañcin mārgaṃ paśyati vetti ca |",
  "GK22vispancu:6146": "yūthād bhraṣṭo mandaṃ mandaṃ bṛhac-chabdaṃ kurvan yāvat kiyad-dūraṃ gacchati,",
  "GK22vispancu:6147": "tāvat tac-chabdānusārī siṃho 'pi kramaṃ kṛtvā nibhṛto 'yaṃ vyavasthitaḥ |",
  "GK22vispancu:6148": "tato yāvad uṣṭraḥ samīpam āgataḥ, tāvat siṃhena lambhayitvā grīvāyāṃ gṛhīto māritaś ca |",
  "GK22vispancu:6149": "***********************************************************************",
  "GK22vispancu:6150": "ato 'haṃ bravīmi-satāṃ vacanam ādiṣṭam (74) iti |",
  "GK22vispancu:6151": "atha tac chrutvā makaraḥ prāha-",
  "GK22vispancu:6152": "upadeśa-pradātṝṇāṃ narāṇāṃ hitam icchatām |",
  "GK22vispancu:6153": "parasminn iha loke ca vyasanaṃ nopapadyate ||Panc_4.75||",
  "GK22vispancu:6154": "tata sarvathā kṛtaghnasyāpi me kuru prasādam upadeśa-pradānena | uktaṃ ca-",
  "GK22vispancu:6155": "upakāriṣu yaḥ sādhuḥ sādhutve tasya ko guṇaḥ |",
  "GK22vispancu:6156": "apakāriṣu yaḥ sādhuḥ sa sādhuḥ sadbhir ucyate ||Panc_4.76||",
  "GK22vispancu:6157": "tad ākarṇya vānaraḥ prāha-bhadra ! yady evaṃ tarhi tatra gatvā tena saha yuddhaṃ kuru | uktaṃ ca-",
  "GK22vispancu:6158": "hatas tvaṃ prāpsyasi svargaṃ jīvan gṛham atho yaśaḥ |",
  "GK22vispancu:6159": "yudhyamānasya te bhāvi guṇa-dvayam anuttamam ||Panc_4.77||",
  "GK22vispancu:6160": "uttamaṃ praṇipātena śūraṃ bhedena yojayet |",
  "GK22vispancu:6161": "nīcam alpa-pradānena sama-śaktiṃ parākramaiḥ ||Panc_4.78||",
  "GK22vispancu:6162": "makara āha-katham etat ?",
  "GK22vispancu:6163": "so 'bravīt-",
  "GK22vispancu:6164": "kathā 14",
  "GK22vispancu:6165": "mahācaturakākhya-śṛgāla-kathā",
  "GK22vispancu:6166": "āsīt kasmiṃścid deśe mahā-caturako nāma śṛgālaḥ |",
  "GK22vispancu:6167": "tena kadācid araṇye svayaṃ mṛto gajaḥ samāsāditaḥ |",
  "GK22vispancu:6168": "tasya samantāt paribhramati, paraṃ kaṭhināṃ tvacaṃ bhettuṃ na śaknoti |",
  "GK22vispancu:6169": "athātrāvasara itaś cetaś ca vicaran kaścit siṃhas tatraiva pradeśe samāyayau |",
  "GK22vispancu:6170": "atha siṃhaṃ samāgataṃ dṛṣṭvā sa kṣiti-tala-vinyasta-mauli-maṇḍalaḥ saṃyojita-kara-yugalaḥ sa-vinayam uvāca-svāmin ! tvadīyo 'haṃ lāguḍikaḥ sthitas tvad-arthe gajam imaṃ rakṣāmi |",
  "GK22vispancu:6171": "tad enaṃ bhakṣayatu svāmī |",
  "GK22vispancu:6172": "taṃ praṇataṃ dṛṣṭvā siṃhaḥ prāha-bhoḥ ! nāham anyena hataṃ sattvaṃ kadācid api bhakṣayāmi |",
  "GK22vispancu:6173": "tat tavaiva gajo 'yaṃ mayā prasādīkṛtaḥ |",
  "GK22vispancu:6174": "tac chrutvā śṛgālaḥ sānandam āha-yuktam idaṃ svāmino nija-bhṛtyeṣu | uktaṃ ca yataḥ-",
  "GK22vispancu:6175": "antyāvastho 'pi mahān svāmi-guṇān na jahāti śuddhatayā |",
  "GK22vispancu:6176": "na śveta-bhāvam ujjhati śaṅkhaḥ śikhi-bhukta-mukto 'pi ||Panc_4.79||",
  "GK22vispancu:6177": "atha siṃhe gate kaścid vyāghraḥ samāyayau |",
  "GK22vispancu:6178": "tam api dṛṣṭvāsau vyacintayat-aho ! ekas tāvad durātmā praṇipātenāpavāhitaḥ |",
  "GK22vispancu:6179": "tat katham idānīm enam apavāhayiṣyāmi ? nūnaṃ śūro 'yam |",
  "GK22vispancu:6180": "na khalu bhedaṃ vinā sādhyo bhaviṣyati | uktaṃ ca yataḥ-",
  "GK22vispancu:6181": "na yatra śakyate kartuṃ sāma dānam athāpi vā |",
  "GK22vispancu:6182": "bhedas tatra prayoktavyo yataḥ sa vaśa-kārakaḥ ||Panc_4.80||",
  "GK22vispancu:6183": "kiṃ ca sarva-guṇa-sampanno 'pi bhedena badhyate | uktaṃ ca yataḥ-",
  "GK22vispancu:6184": "antaḥ-sthenāviruddhena suvṛttenāticāruṇā |",
  "GK22vispancu:6185": "antar-bhinnena samprāptaṃ mauktikenāpi bandhanam ||Panc_4.81||",
  "GK22vispancu:6186": "evaṃ sampradhārya tasyābhimukho bhūtvā garvād unnata-kandharaḥ sa-sambhramam uvāca-māma ! katham atra bhavān mṛtyu-mukhe praviṣṭaḥ |",
  "GK22vispancu:6187": "yenaiṣa gajaḥ siṃhena vyāpāditaḥ |",
  "GK22vispancu:6188": "sa ca mām etad rakṣaṇaṃ niyujya nadyāṃ snānārthaṃ gataḥ |",
  "GK22vispancu:6189": "tena ca gacchatā mama samādiṣṭam-yadi kaścid iha vyāghraḥ samāyāti, tvayā suguptaṃ mām āvedanīyam |",
  "GK22vispancu:6190": "yena vanam idaṃ mayā nirvyāghraṃ kartavyam |",
  "GK22vispancu:6191": "yataḥ pūrvaṃ vyāghreṇaikena mayā vyāpādito gajaḥ śūnye bhakṣayitvocchiṣṭatāṃ nītaḥ |",
  "GK22vispancu:6192": "tad-dinād ārabhya vyāghrān prati prakupito 'smi |",
  "GK22vispancu:6193": "tac chrutvā vyāghraḥ santrastam āha-bho bhāgineya ! dehi me prāṇa-dakṣiṇām |",
  "GK22vispancu:6194": "tvayā tasyātra cirāyāyātasyāpi madīyā kāpi vārtā nākhyeyā |",
  "GK22vispancu:6195": "evam abhidhāya satvaraṃ palāyāñcakre |",
  "GK22vispancu:6196": "atha gate vyāghre tatra kaścid dvīpī samāyātaḥ |",
  "GK22vispancu:6197": "tam api dṛṣṭvāsau vyacintayat-dṛḍha-daṃṣṭro 'yaṃ citrakaḥ |",
  "GK22vispancu:6198": "tad asya pārśvād asya gajasya yathā carma-cchedo bhavati tathā karomi |",
  "GK22vispancu:6199": "evaṃ niścitya tam apy uvāca-bho bhaginī-suta ! kim iti cirād dṛṣṭo 'si |",
  "GK22vispancu:6200": "kathaṃ ca bubhukṣita iva lakṣyase ? tad atithir asi me |",
  "GK22vispancu:6201": "eṣa gajaḥ siṃhena hatas tiṣṭhati |",
  "GK22vispancu:6202": "ahaṃ cāsya tad-ādiṣṭo rakṣā-pālaḥ |",
  "GK22vispancu:6203": "paraṃ tathāpi yāvat siṃho na samāyāti,",
  "GK22vispancu:6204": "tāvad asya gajasya māṃsaṃ bhakṣayitvā tṛptiṃ kṛtvā drutataraṃ vraja |",
  "GK22vispancu:6205": "sa āha-māma, tad evaṃ tan na kāryaṃ me māṃsāśanena, yato jīvan naro bhadra-śatāni paśyati |",
  "GK22vispancu:6206": "uktaṃ ca-yac chakyaṃ grasitaṃ yasya grastaṃ pariṇamec ca yat (23) ity ādi |",
  "GK22vispancu:6207": "tat sarvathā tad eva bhujyate yad eva pariṇamati |",
  "GK22vispancu:6208": "tad aham ito 'payāsyāmi |",
  "GK22vispancu:6209": "śṛgāla āha-bho adhīra ! viśrabdho bhūtvā bhakṣaya tvam |",
  "GK22vispancu:6210": "tasyāgamanaṃ dūrato 'pi tavāhaṃ nivedayiṣyāmi |",
  "GK22vispancu:6211": "tathānuṣṭhite dīvpinā bhinnāṃ tvacaṃ vijñāya jambūkenābhihitam-bho bhaginī-suta ! gamyatām |",
  "GK22vispancu:6212": "eṣa siṃhaḥ samāyāti |",
  "GK22vispancu:6213": "tac chrutvā citrako dūraṃ praṇaṣṭaḥ |",
  "GK22vispancu:6214": "atha yāvad asau tad-bheda-kṛta-dvāreṇa kiñcin māṃsaṃ bhakṣayati,",
  "GK22vispancu:6215": "tāvad atisaṅkruddho 'paraḥ śṛgālaḥ samāyayau |",
  "GK22vispancu:6216": "atha tam ātma-tulya-parākramaṃ dṛṣṭvā-uttamaṃ praṇipātena śūraṃ bhedena yojayet (78)",
  "GK22vispancu:6217": "iti ślokaṃ paṭhan tad-abhimukha-kṛta-prayāṇaḥ sva-daṃṣṭrābhis taṃ vidārya diśo bhāgaṃ kṛtvā svayaṃ sukhena cira-kālaṃ hasti-māṃsaṃ bubhuje |",
  "GK22vispancu:6218": "evaṃ tvam api taṃ ripuṃ sva-jātīyaṃ yuddhena paribhūya diśo-bhāgaṃ kuru |",
  "GK22vispancu:6219": "no cet paścād baddha-mūlād asmāt tvam api vināśam avāpsyasi | uktaṃ ca yataḥ-",
  "GK22vispancu:6220": "sambhāvyaṃ goṣu sampannaṃ sambhāvyaṃ brāhmaṇe tapaḥ |",
  "GK22vispancu:6221": "sambhāvyaṃ strīṣu cāpalyaṃ sambhāvyaṃ jātito bhayam ||Panc_4.82||",
  "GK22vispancu:6222": "anyac ca-",
  "GK22vispancu:6223": "subhikṣāṇi vicitrāṇi śithilāḥ paura-yoṣitaḥ |",
  "GK22vispancu:6224": "eko doṣo videśasya svajātir yad virudhyate ||Panc_4.83||",
  "GK22vispancu:6225": "makara āha-katham etat ?",
  "GK22vispancu:6226": "vānaro 'bravīt-",
  "GK22vispancu:6227": "kathā 15",
  "GK22vispancu:6228": "citrāṅga-nāma-sārameya-kathā",
  "GK22vispancu:6229": "asti kasmiṃścid adhiṣṭhāne citrāṅgo nāma sārameyaḥ |",
  "GK22vispancu:6230": "tatra ca cira-kālaṃ durbhikṣaṃ patitam |",
  "GK22vispancu:6231": "annābhāvāt sārameyādayo niṣkulatāṃ gantum ārabdhāḥ |",
  "GK22vispancu:6232": "atha citrāṅgaḥ kṣutkṣāma-kaṇṭhas tad-bhayād deśāntaraṃ gataḥ |",
  "GK22vispancu:6233": "tatra ca kasmiṃścit pure kasyacid gṛha-medhino gṛhiṇyāḥ prasādena pratidinaṃ gṛhaṃ praviśya vividhānnāni bhakṣayan parāṃ tṛptiṃ gacchati |",
  "GK22vispancu:6234": "paraṃ tad-gṛhād bahir niṣkrānto 'nyair madoddhata-sārameyaiḥ sarva-dikṣu parivṛtya sarvāṅgaṃ daṃṣṭrābhir vidāryate |",
  "GK22vispancu:6235": "tatas tena vicintitavān-aho ! varaṃ sva-deśo yatra durbhikṣe'pi sukhena sthīyate |",
  "GK22vispancu:6236": "na ca ko 'pi yuddhaṃ karoti |",
  "GK22vispancu:6237": "tad evaṃ sva-nagaraṃ vrajāmi ity avadhārya sva-sthānaṃ prati jagāma |",
  "GK22vispancu:6238": "athāsau deśāntarāt samāyātaḥ sarvair api svajanaiḥ pṛṣṭaḥ-bhoś citrāṅga ! kathayāsmākaṃ deśāntara-vārtām |",
  "GK22vispancu:6239": "kīdṛg deśaḥ ? kiṃ ceṣṭitaṃ lokasya ? ka āhāraḥ ? kaś ca vyavahāras tatra iti |",
  "GK22vispancu:6240": "sa āha-kiṃ kathyate videśasya svarūpa-viṣayaḥ ?",
  "GK22vispancu:6241": "subhikṣāṇi vicitrāṇi śithilāḥ paura-yoṣitaḥ (83) iti paṭhati |",
  "GK22vispancu:6242": "so 'pi makaras tad-upadeśaṃ śrutvā kṛta-maraṇa-niścayo vānaram anujñāpya svāśrayaṃ gataḥ |",
  "GK22vispancu:6243": "tatra ca tena sva-gṛha-praviṣṭenātatāyinā saha vigrahaṃ kṛtvā dṛḍha-sattvāvaṣṭambhanāc ca taṃ vyāpādya svāśrayaṃ ca labdhvā sukhena cira-kālam atiṣṭhat | sādhv idam ucyate-",
  "GK22vispancu:6244": "akṛtvā pauruṣaṃ yā śrīḥ kiṃ tayālasa-bhāgyayā |",
  "GK22vispancu:6245": "kuraṅgo 'pi samaśnāti daivād upanataṃ tṛṇam ||Panc_4.84||",
  "GK22vispancu:6246": "iti śrī-viṣṇu-śarma-viracite pañcatantre labdha-praṇāśaṃ nāma",
  "GK22vispancu:6247": "caturthaṃ tantraṃ samāptam",
  "GK22vispancu:6248": "||4||",
  "GK22vispancu:6249": "*********************************************************************",
  "GK22vispancu:6250": "pañcamaṃ tantram",
  "GK22vispancu:6251": "aparīkṣita-kārakam",
  "GK22vispancu:6252": "kṣapaṇaka-kathā",
  "GK22vispancu:6253": "athedam ārabhyate'parīkṣita-kārakaṃ nāma pañcamaṃ tantram | tasyāyam ādimaḥ ślokaḥ-",
  "GK22vispancu:6254": "kudṛṣṭaṃ kuparijñātaṃ kuśrutaṃ kuparīkṣitam |",
  "GK22vispancu:6255": "tan nareṇa na kartavyaṃ nāpitenātra yat kṛtam ||Panc_5.1||",
  "GK22vispancu:6256": "tad yathānuśrūyate-asti dākṣiṇātye janapade pāṭaliputraṃ nāma nagaram |",
  "GK22vispancu:6257": "tatra maṇibhadro nāma śreṣṭhī prativasati sma |",
  "GK22vispancu:6258": "tasya ca dharmārtha-kāma-mokṣa-karmāṇi kurvato vidhi-vaśād dhana-kṣayaḥ sañjātaḥ |",
  "GK22vispancu:6259": "tato vibhava-kṣayād apamāna-paramparayā paraṃ viṣādaṃ gataḥ |",
  "GK22vispancu:6260": "athānyadā rātrau suptiś cintitavān-aho dhig iyaṃ daridratā | uktaṃ ca-",
  "GK22vispancu:6261": "śīlaṃ śaucaṃ kṣāntir dākṣiṇyaṃ madhuratā kule janma |",
  "GK22vispancu:6262": "na virājanti hi sarve vitta-vihīnasya pusuṣasya ||Panc_5.2||",
  "GK22vispancu:6263": "māno vā darpo vā vijñānaṃ vibhramaḥ subuddhir vā |",
  "GK22vispancu:6264": "sarvaṃ praṇaśyati samaṃ vitta-vihīno yadā puruṣaḥ ||Panc_5.3||",
  "GK22vispancu:6265": "pratidivasaṃ yāti layaṃ vasanta-vātāhateva śiśira-śrīḥ |",
  "GK22vispancu:6266": "buddhir buddhimatām api kuṭumba-bhara-cintayā satatam ||Panc_5.4||",
  "GK22vispancu:6267": "naśyati vipulamater api buddhiḥ puruṣasya manda-vibhavasya |",
  "GK22vispancu:6268": "ghṛta-lavaṇa-taila-taṇḍula-vastrendhana-cintayā satatam ||Panc_5.5||",
  "GK22vispancu:6269": "gaṇanam iva naṣṭa-tārakaṃ",
  "GK22vispancu:6270": "suṣkam iva saraḥ śmaśānam iva raudram |",
  "GK22vispancu:6271": "priya-darśanam api rūkṣaṃ",
  "GK22vispancu:6272": "bhavati gṛhaṃ dhana-vihīnasya ||Panc_5.6||",
  "GK22vispancu:6273": "na vibhāvyante laghavo vitta-vihīnāḥ puro 'pi nivasantaḥ |",
  "GK22vispancu:6274": "satataṃ jāta-vinaṣṭāḥ payasām iva budbudāḥ payasi ||Panc_5.7||",
  "GK22vispancu:6275": "sukulaṃ kuśalaṃ sujanaṃ vihāya kula-kuśala-śīla-vikale'pi |",
  "GK22vispancu:6276": "āḍhye kalpa-tarāv iva nityaṃ rajyanti jana-nivahāḥ ||Panc_5.8||",
  "GK22vispancu:6277": "viphalam iha pūrva-sukṛtaṃ vidyāvanto 'pi kula-samudbhūtāḥ |",
  "GK22vispancu:6278": "yasya yadā vibhavaḥ syāt tasya tadā dāsatāṃ yānti ||Panc_5.9||",
  "GK22vispancu:6279": "laghur ayam āha na lokaḥ kāmaṃ garjantam api patiṃ payasām |",
  "GK22vispancu:6280": "sarvam alajjākaram iha yad yat kurvanti paripūrṇāḥ ||Panc_5.10||",
  "GK22vispancu:6281": "evaṃ sampradhārya bhūyo 'py acintayat-tad aham anaśanaṃ kṛtvā prāṇān utsṛjāmi |",
  "GK22vispancu:6282": "kim anena vyartha-jīvita-vyasanena ? evaṃ niścayaṃ kṛtvā suptaḥ |",
  "GK22vispancu:6283": "atha tasya svapne padmanidhiḥ kṣapaṇaka-rūpo darśanaṃ dattvā provāca-bhoḥ śreṣṭhin ! mā tvaṃ vairāgyaṃ gaccha |",
  "GK22vispancu:6284": "ahaṃ padmanidhis tava pūrva-puruṣopārjitaḥ |",
  "GK22vispancu:6285": "tad anenaiva rūpeṇa prātas tvad-gṛham āgamiṣyāmi |",
  "GK22vispancu:6286": "tat tvayāhaṃ laguḍa-prahāreṇa śirasi tāḍanīyaḥ, yena kanaka-mayo bhūtvākṣayo bhavāmi |",
  "GK22vispancu:6287": "atha prātaḥ prabuddhaḥ san svapnaṃ smaraṃś cintā-cakram ārūḍhas tiṣṭhati-aho satyo 'yaṃ svapnaḥ kiṃ vā asatyo bhaviṣyati, na jñāyate |",
  "GK22vispancu:6288": "athavā nūnaṃ mithyānena bhāvyam |",
  "GK22vispancu:6289": "yato 'ham ahar-niśaṃ kevalaṃ vittam eva cintayāmi | uktaṃ ca-",
  "GK22vispancu:6290": "vyādhitena sa-śokena cintā-grastena jantunā |",
  "GK22vispancu:6291": "kāmārtenātha mattena dṛṣṭaḥ svapno nirarthakaḥ ||Panc_5.11||",
  "GK22vispancu:6292": "etasminn antare tasya bhāryayā kaścin nāpitaḥ pāda-prakṣālanāyāhūtaḥ atrāntare ca yathā-nirdiṣṭaḥ kṣapaṇakaḥ sahasā prādurbabhūva |",
  "GK22vispancu:6293": "atha sa tam ālokya prahṛṣṭa-manā yathāsanna-kāṣṭha-daṇḍena taṃ śirasy atāḍayat |",
  "GK22vispancu:6294": "so 'pi suvarṇa-mayo bhūtvā tat-kṣaṇāt bhūmau nipatitaḥ |",
  "GK22vispancu:6295": "atha taṃ sa śreṣṭhī nibhṛtaṃ sva-gṛha-madhye kṛtvā nāpitaṃ santoṣya provāca-tad etad dhanaṃ vastrāṇi ca mayā dattāni gṛhāṇa |",
  "GK22vispancu:6296": "bhadra ! punaḥ kasyacin nākhyeyo 'yaṃ vṛttāntaḥ |",
  "GK22vispancu:6297": "nāpito 'pi sva-gṛhaṃ gatvā vyacintayat-nūnam ete sarve'pi nagnakāḥ śirasi tāḍitāḥ kāñcana-mayā bhavanti |",
  "GK22vispancu:6298": "tad aham api prātaḥ prabhūtān āhūya laguḍaiḥ śirasi hanmi, yena prabhūtaṃ hāṭakaṃ me bhavati |",
  "GK22vispancu:6299": "evaṃ cintayato mahatā kaṣṭena niśāticakrāma |",
  "GK22vispancu:6300": "atha prabhāte'bhyutthāya bṛhal laguḍam ekaṃ praguṇīkṛtya,",
  "GK22vispancu:6301": "kṣapaṇaka-vihāraṃ gatvā jinendrasya pradakṣiṇa-trayaṃ vidhāya,",
  "GK22vispancu:6302": "jānubhyām avaniṃ gatvā vaktra-dvāra-nyastottarīyāñcalas tāra-svareṇemaṃ ślokam apaṭhat-",
  "GK22vispancu:6303": "jayanti te jinā yeṣāṃ kevala-jñāna-śālinām |",
  "GK22vispancu:6304": "ā janmanaḥ smarotpattau mānasenoṣarāyitam ||Panc_5.12||",
  "GK22vispancu:6305": "anyac ca-",
  "GK22vispancu:6306": "sā jihvā yā jinaṃ stauti tac-cittaṃ yaj jine ratam |",
  "GK22vispancu:6307": "tau eva tu karau ślāghyau yau tat-pūjā-karau karau ||Panc_5.13||",
  "GK22vispancu:6308": "tathā ca-",
  "GK22vispancu:6309": "dhyāna-vyājam upetya cintayasi kām unmīlya cakṣuḥ kṣaṇaṃ",
  "GK22vispancu:6310": "paśyānaṅga-śarāturaṃ janam imaṃ trātāpi no rakṣasi |",
  "GK22vispancu:6311": "mithyā-kāruṇiko 'si nirghṛṇataras tvattaḥ kuto 'nyaḥ pumān",
  "GK22vispancu:6312": "serṣyaṃ māra-vadhūbhir ity abhihito bauddho jinaḥ pātu vaḥ ||Panc_5.14||",
  "GK22vispancu:6313": "evaṃ saṃstūya,",
  "GK22vispancu:6314": "tataḥ pradhāna-kṣapaṇakaṇam āsādya kṣiti-nihita-jānu-caraṇaḥ-namo 'stu vande ity uccārya,",
  "GK22vispancu:6315_0": "labdha-dharma-vṛddhy-āśīrvādaḥ sukha-mālikānugraha-labdha-vratādeśa uttarīya-nibaddha-granthiḥ",
  "GK22vispancu:6315_1": "sapraśrayam idam āha-bhagavan adya viharaṇa-kriyā samasta-muni-sametenāsmad-gṛhe kartavyā |",
  "GK22vispancu:6316": "tac chrutvā nāpita āha-bhagavan ! vedmy ahaṃ yuṣmad-dharmam |",
  "GK22vispancu:6317": "paraṃ bhavato bahu-śrāvakā āhvayanti |",
  "GK22vispancu:6318": "sāmprataṃ punaḥ pustakācchādana-yogyāni karpaṭāni bahu-mūlyāni praguṇīkṛtāni |",
  "GK22vispancu:6319": "tathā pustakānāṃ lekhanārthaṃ lekhakānāṃ ca vittaṃ sañcitam āste tat sarvathā kālocitaṃ kāryam |",
  "GK22vispancu:6320": "tato nāpito 'pi sva-gṛhaṃ gataḥ |",
  "GK22vispancu:6321_0": "tatra ca gatvā khadira-mayaṃ laguḍaṃ sajjīkṛtya kapāṭa-yugalaṃ dvāri samādhāya sārdha-praharaika-samaye",
  "GK22vispancu:6321_1": "bhūyo 'pi vihāra-dvāram āśritya sarvān bhakti-yuktān api paricita-śrāvakān parityajya",
  "GK22vispancu:6321_2": "prahṛṣṭa-manasas tasya pṛṣṭhato yayuḥ |",
  "GK22vispancu:6322": "athavā sādhv idam ucyate-",
  "GK22vispancu:6323": "ekākī gṛha-santyaktaḥ pāṇi-pātro digambaraḥ |",
  "GK22vispancu:6324": "so 'pi sambādhyate loke tṛṣṇayā paśya kautukam ||Panc_5.15||",
  "GK22vispancu:6325": "jīryante jīryataḥ keśā dantā jīryanti jīryataḥ |",
  "GK22vispancu:6326": "cakṣuḥ śrotre ca jīryete tṛṣṇaikā taruṇāyate ||Panc_5.16||",
  "GK22vispancu:6327": "tataḥ paraṃ gṛha-madhye tān praveśya dvāraṃ nibhṛtaṃ pidhāya, laguḍa-prahāraiḥ śirasy atāḍayat |",
  "GK22vispancu:6328": "te'pi tāḍyamānā eke mṛtāḥ, anye bhinna-mastakā phūtkartum upacakramire |",
  "GK22vispancu:6329": "atrāntare tam ākrandam ākarṇya koṭara-kṣapālenābhihitam-bho bhoḥ kim ayaṃ kolāhalo nagara-madhye ? tad gamyatām |",
  "GK22vispancu:6330": "te sa sarve tadādeśakāriṇas tat-sahitā vegāt tad-gṛhaṃ gatā yāvat paśyanti tāvad rudhira-plāvita-dehāḥ palāyamānā nagnakā dṛṣṭāḥ pṛṣṭāś ca-bhoḥ kim etat ?",
  "GK22vispancu:6331": "te procur yathāvasthitaṃ nāpita-vṛttam |",
  "GK22vispancu:6332": "tair api sa nāpito baddho hata-śeṣaiḥ saha dharmādhiṣṭhānaṃ nītaḥ |",
  "GK22vispancu:6333": "tair nāpitaḥ pṛṣṭaḥ-bhoḥ ! kim etat bhavatā kukṛtyam anuṣṭhitam ?",
  "GK22vispancu:6334": "sa āha-kiṃ karomi ? mayā śreṣṭhi-maṇibhadra-gṛhe dṛṣṭa evaṃvidho vyatikaraḥ |",
  "GK22vispancu:6335": "so 'pi sarvaṃ maṇiprabha-vṛttāntaṃ yathā-dṛṣṭam akathayat |",
  "GK22vispancu:6336": "tataḥ śreṣṭhinam āhūya te bhaṇitavantaḥ-bhoḥ śreṣṭhin ! kiṃ tvayā kaścit kṣapaṇako vyāpāditaḥ ?",
  "GK22vispancu:6337": "tataḥ tenāpi sarvaḥ kṣapaṇaka-vṛttāntas teṣāṃ niveditaḥ |",
  "GK22vispancu:6338": "atha tair abhihitam-aho śūlam āropyatām asau duṣṭātmā kuparikṣitakārī nāpitaḥ |",
  "GK22vispancu:6339": "tathānuṣṭhite tair abhihitam-",
  "GK22vispancu:6340": "kukkuṭaṃ kuparijñātaṃ kuśrutaṃ kuparīkṣitam |",
  "GK22vispancu:6341": "tan nareṇa na kartavyaṃ nāpitenātra yat kṛtam ||Panc_5.16a||",
  "GK22vispancu:6342": "athavā sādhv idam ucyate-",
  "GK22vispancu:6343": "aparīkṣya na kartavyaṃ kartavyaṃ suparīkṣitam |",
  "GK22vispancu:6344": "paścād bhavati santāpo brāhmaṇī nakulaṃ yathā ||Panc_5.17||",
  "GK22vispancu:6345": "maṇibhadra āha-katham etat ?",
  "GK22vispancu:6346": "te dharmādhikāriṇaḥ procuḥ-",
  "GK22vispancu:6347": "kathā 1",
  "GK22vispancu:6348": "brāhmaṇī-nakula-kathā",
  "GK22vispancu:6349": "kasmiṃścid adhiṣṭhāne devaśarmā nāma brāhmaṇaḥ prativasati sma |",
  "GK22vispancu:6350": "tasya bhāryā prasūtā sutam ajanayat |",
  "GK22vispancu:6351": "tasminn eva dine nakulī nakulaṃ prasūya sṛtā |",
  "GK22vispancu:6352": "atha sā suta-vatsalā dārakavattam api nakulaṃ stanya-dānābhyaṅga-mardanādibhiḥ pupoṣa,",
  "GK22vispancu:6353": "paraṃ tasya na viśvasiti |",
  "GK22vispancu:6354": "apatya-snehasya sarva-snehātiriktatayā satatam evam āśaṅkate yat kadācid eṣa sva-jāti-doṣa-vaśād asya dārakasya viruddham ācariṣyati iti | uktaṃ ca-",
  "GK22vispancu:6355": "kuputro 'pi bhavet puṃsāṃ hṛdayānanda-kārakaḥ |",
  "GK22vispancu:6356": "durvinītaḥ kurūpo 'pi mūrkho 'pi vyasanī khalaḥ ||Panc_5.18||",
  "GK22vispancu:6357": "evaṃ ca bhāṣate lokaś candanaṃ kila śītalam |",
  "GK22vispancu:6358": "putra-gātrasya saṃsparśaś candanād atiricyate ||Panc_5.19||",
  "GK22vispancu:6359": "sauhṛdasya na vāñchanti janakasya hitasya ca |",
  "GK22vispancu:6360": "lokāḥ prapālakasyāpi yathā putrasya bandhanam ||Panc_5.20||",
  "GK22vispancu:6361": "atha sā kadācic chayyāyāṃ putraṃ śāyayitvā jala-kumbham ādāya patim uvāca-brāhmaṇa,",
  "GK22vispancu:6362": "jalārtham ahaṃ taḍāge yāsyāmi |",
  "GK22vispancu:6363": "tvayā putro 'yaṃ nakulād rakṣaṇīyaḥ |",
  "GK22vispancu:6364": "atha tasyāṃ gatāyāṃ, pṛṣṭhe brāhmaṇo 'pi śūnyaṃ gṛhaṃ muktvā bhikṣārthaṃ kvacin nirgataḥ |",
  "GK22vispancu:6365": "mātāpi taṃ rudhira-klinna-mukham ālokya śaṅkita-cittā nūnam anena durātmanā dārako bhakṣitaḥ iti niścintya kopāt tasyopari taṃ jala-kumbhaṃ cikṣepa |",
  "GK22vispancu:6366": "evaṃ sā nakulaṃ vyāpādya yāvat pralapantī gṛhe āgacchati, tāvat sutas tathaiva suptas tiṣṭhati |",
  "GK22vispancu:6367": "samīpe kṛṣṇa-sarpaṃ khaṇḍaśaḥ kṛtam avalokya putra-vadha-śokenātma-śiro vakṣaḥ-sthalaṃ ca tāḍitum ārabdhā |",
  "GK22vispancu:6368": "atrāntare brāhmaṇo gṛhīta-nirvāpaḥ samāyāto yāvat paśyati tāvat putra-śoko 'bhitaptā brāhmaṇī pralapati-bho bho lobhātman ! lobhābhibhūtena tvayā na kṛtaṃ mad-vacaḥ |",
  "GK22vispancu:6369": "tad anubhava sāmprataṃ putra-mṛtyu-duḥkha-vṛkṣa-phalam |",
  "GK22vispancu:6370": "athavā sādhv idam ucyate-",
  "GK22vispancu:6371": "atilobho na kartavyaḥ kartavyas tu pramāṇataḥ |",
  "GK22vispancu:6372": "atilobhaja-doṣeṇa jambuko nidhanaṃ gataḥ ||Panc_5.21||",
  "GK22vispancu:6373": "brāhmaṇa āha-kim etat ?",
  "GK22vispancu:6374": "sā prāha-",
  "GK22vispancu:6375": "kathā 2",
  "GK22vispancu:6376": "lobhāviṣṭa-cakra-dhara-kathā",
  "GK22vispancu:6377": "kasmiṃścid adhiṣṭhāne catvāro brāhmaṇa-putrāḥ parasparaṃ mitratāṃ gatā vasanti sma |",
  "GK22vispancu:6378": "te cāpi dāridryopahatāḥ parasparaṃ mantraṃ cakruḥ-aho dhig iyaṃ daridratā ! uktaṃ ca-",
  "GK22vispancu:6379": "varaṃ vanaṃ vyāghra-gajādi-sevitaṃ",
  "GK22vispancu:6380": "janena hīnaṃ bahu-kaṇṭakāvṛtam |",
  "GK22vispancu:6381": "tṛṇāni śayyā paridhāna-valkalaḥ",
  "GK22vispancu:6382": "na bandhu-madhye dhana-hīna-jīvitam ||Panc_5.22||",
  "GK22vispancu:6383": "tathā ca-",
  "GK22vispancu:6384": "svāmī dveṣṭi susevito 'pi sahasā projjhanti sad-bāndhavāḥ",
  "GK22vispancu:6385": "rājante na guṇās tyajanti tanujāḥ sphārībhavanty āpadaḥ |",
  "GK22vispancu:6386": "bhāryā sādhu suvaṃśajāpi bhajate no yānti mitrāṇi ca",
  "GK22vispancu:6387": "nyāyāropita-vikramāṇy api nṛṇāṃ yeṣāṃ na hi syād dhanam ||Panc_5.23||",
  "GK22vispancu:6388": "śūraḥ surūpaḥ subhagaś ca vāgmī",
  "GK22vispancu:6389": "śastrāṇi śāstrāṇi vidāṃkarotu |",
  "GK22vispancu:6390": "arthaṃ vinā naiva yaśaś ca mānaṃ",
  "GK22vispancu:6391": "prāpnoti martyo 'tra manuṣya-loke ||Panc_5.24||",
  "GK22vispancu:6392": "tānīndriyāṇy avikalāni tad eva nāma",
  "GK22vispancu:6393": "sā buddhir apratihatā vacanaṃ tad eva |",
  "GK22vispancu:6394": "arthoṣmaṇā virahitaḥ puruṣaḥ sa eva",
  "GK22vispancu:6395": "bāhyaḥ kṣaṇena bhavatīti vicitram etat ||Panc_5.25||",
  "GK22vispancu:6396": "tad gacchāmaḥ kutracid arthāya iti sammantrya sva-deśaṃ puraṃ ca sva-suhṛt-sahitaṃ gṛhaṃ ca parityajya prasthitāḥ |",
  "GK22vispancu:6397": "athavā sādhv idam ucyate-",
  "GK22vispancu:6398": "satyaṃ parityajati muñcati bandhu-vargaṃ",
  "GK22vispancu:6399": "śīghraṃ vihāya jananīm api janma-bhūmim |",
  "GK22vispancu:6400": "santyajya gacchati videśam abhīṣṭa-lokaṃ",
  "GK22vispancu:6401": "cintākulīkṛta-matiḥ puruṣo 'tra loke ||Panc_5.26||",
  "GK22vispancu:6402": "evaṃ krameṇa gacchanto 'vantīṃ prāptāḥ |",
  "GK22vispancu:6403": "tatra siprājale kṛta-snānāḥ mahā-kālaṃ praṇamya yāvan nirgacchanti tāvat bhairavānando nāma yogī saṃmukho babhūva |",
  "GK22vispancu:6404": "tatas taṃ brāhmaṇocita-vidhinā sambhāvya tenaiva saha tasya maṭhaṃ jagmuḥ |",
  "GK22vispancu:6405": "atha tena pṛṣṭāḥ-kuto bhavantaḥ samāyātāḥ ? kva yāsyatha ? kiṃ prayojanam ?",
  "GK22vispancu:6406": "tatas tair abhihitam-vayaṃ siddhi-yātrikāḥ |",
  "GK22vispancu:6407": "tatra yāsyāmo yatra dhanāptir mṛtyur vā bhaviṣyatīty eṣa niścayaḥ | uktaṃ ca-",
  "GK22vispancu:6408": "duṣprāpyāṇi bahūni ca labhyante vāñchitāni draviṇāni |",
  "GK22vispancu:6409": "avasara-tulitābhir alaṃ tanubhiḥ sāhasika-puruṣāṇām ||Panc_5.27||",
  "GK22vispancu:6410": "tathā ca-",
  "GK22vispancu:6411": "patati kadācin nabhasaḥ khāte pātālato 'pi jalam eti |",
  "GK22vispancu:6412": "daivam acintyaṃ balavad balavān nanu puruṣakāro 'pi ||Panc_5.28||",
  "GK22vispancu:6413": "abhimata-siddhir aśeṣā bhavati hi puruṣasya puruṣakāreṇa |",
  "GK22vispancu:6414": "daivam iti yadapi kathayasi puruṣa-guṇaḥ so 'py adṛṣṭākhyaḥ ||Panc_5.29||",
  "GK22vispancu:6415": "bhayam atulaṃ guru-lokāt tṛṇam iva tulayanti sādhu sāhasikāḥ |",
  "GK22vispancu:6416": "prāṇān adbhutam etac cārtiṃ caritaṃ hy udārāṇām ||Panc_5.30||",
  "GK22vispancu:6417": "kleśasyāṅgam adattvā sukham eva sukhāni neha labhyante |",
  "GK22vispancu:6418": "madhubhin mathanāyas tair āśliṣyati bāhubhir lakṣmīm ||Panc_5.31||",
  "GK22vispancu:6419": "tasya kathaṃ na calā syāt patnī viṣṇor nṛsiṃhakasyāpi",
  "GK22vispancu:6420": "māsāṃś caturo nidrāṃ yaḥ sevati jala-gataḥ satatam ||Panc_5.32||",
  "GK22vispancu:6421": "duradhigamaḥ para-bhāgo yāvat puruṣeṇa sāhasaṃ na kṛtam |",
  "GK22vispancu:6422": "jayati tulām adhirūḍho bhāsvān iha jalada-paṭalāni ||Panc_5.33||",
  "GK22vispancu:6423": "tat kathyatām asmākaṃ kaścit dhanopāyo vivara-praveśa-śākinī-sādhana-śmaśāna-sevana-mahā-māṃsa-vikraya-sādhaka-varjita-prabhṛtīnām ekatama iti |",
  "GK22vispancu:6424": "adbhuta-śaktir bhavān śrūyate |",
  "GK22vispancu:6425": "vayam apy atisāhasikāḥ | uktaṃ ca-",
  "GK22vispancu:6426": "mahānta eva mahatām arthaṃ sādhayituṃ kṣamāḥ |",
  "GK22vispancu:6427": "ṛte samudrād anyaḥ ko bibharti baḍavānalam ||Panc_5.34||",
  "GK22vispancu:6428": "bhairavānando 'pi teṣāṃ siddhy-arthaṃ bahūpāyaṃ siddha-varti-catuṣṭayaṃ kṛtvārpayat |",
  "GK22vispancu:6429": "āha ca-gamyatāṃ himālaya-diśi |",
  "GK22vispancu:6430": "tatra samprāptānāṃ yatra vartiḥ patiṣyati, tatra nidhānam asandigdhaṃ prāpyasva |",
  "GK22vispancu:6431": "tatra sthānaṃ khanitvā nidhiṃ gṛhītvā vyāghuṭyatām |",
  "GK22vispancu:6432": "tathānuṣṭhite teṣāṃ gacchatām ekatamasya hastād varitr nipapāta |",
  "GK22vispancu:6433": "athāsau yāvat taṃ praveśaṃ khanati tāvat tāmramayī bhūmiḥ |",
  "GK22vispancu:6434": "tatas tenābhihitam-aho, gṛhyatāṃ svecchayā tāmram |",
  "GK22vispancu:6435": "anye procuḥ-bho mūḍha ! kim anena kriyate yat prabhūtam api dāridryaṃ na nāśayati |",
  "GK22vispancu:6436": "tad uttiṣṭha agrato gacchāmaḥ |",
  "GK22vispancu:6437": "so 'bravīt-yāntu bhavantaḥ |",
  "GK22vispancu:6438": "nāham agra yāsyāmi |",
  "GK22vispancu:6439": "evam abhidhāya tāmraṃ yathecchayā gṛhītvā prathamo nivṛttaḥ |",
  "GK22vispancu:6440": "te trayo 'pi agre prasthitāḥ |",
  "GK22vispancu:6441": "atha kiñcin-mātraṃ gatasyāgresarasya vartir nipapāta |",
  "GK22vispancu:6442": "so 'pi yāvat khanitum ārabdhas tāvad rūpya-mayī kṣitiḥ |",
  "GK22vispancu:6443": "tataḥ praharṣitaḥ prāha, yat-bho bho, gṛhyatāṃ yathecchayā rūpyam | nāgre gantavyam |",
  "GK22vispancu:6444": "tāv ūcatuḥ-bhoḥ pṛṣṭhatas tāmramayī bhūmiḥ |",
  "GK22vispancu:6445": "agrato rūpya-mayī |",
  "GK22vispancu:6446": "tan nūnam agre suvarṇa-mayī bhaviṣyati |",
  "GK22vispancu:6447": "kiṃ cānena prabhūtenāpi dāridrya-nāśo na bhavati |",
  "GK22vispancu:6448": "tad āvām agre yāsyāvaḥ |",
  "GK22vispancu:6449": "evam uktvā dvāv apy agre prasthitau |",
  "GK22vispancu:6450": "so 'pi sva-śaktyā rūpyam ādāya nivṛttaḥ |",
  "GK22vispancu:6451": "atha tayor api gacchator ekasyāgre vartiḥ papāta |",
  "GK22vispancu:6452": "so 'pi prahṛṣṭo yāvat khanati,",
  "GK22vispancu:6453": "tāvat suvarṇa-bhūmiṃ dṛṣṭvā dvitīyaṃ prāha-bho,",
  "GK22vispancu:6454": "gṛhyatāṃ svecchayā suvarṇam |",
  "GK22vispancu:6455": "suvarṇād anyan na kiñcid uttamaṃ bhaviṣyati |",
  "GK22vispancu:6456": "sa prāha-mūḍha ! na kiñcid vetsi |",
  "GK22vispancu:6457": "prāk tāmraṃ, tato rūpyaṃ, tataḥ suvarṇam |",
  "GK22vispancu:6458": "tan nūnam ataḥ paraṃ ratnāni bhaviṣyanti |",
  "GK22vispancu:6459": "yeṣām ekatamenāpi dāridrya-nāśo bhavati |",
  "GK22vispancu:6460": "tad uttiṣṭha, agre gacchāvaḥ |",
  "GK22vispancu:6461": "kim anena bhāra-bhūtenāpi prabhūtena ?",
  "GK22vispancu:6462": "sa āha-gacchatu bhavān |",
  "GK22vispancu:6463": "aham atra sthitas tvāṃ pratipālayiṣyāmi |",
  "GK22vispancu:6464": "tathānuṣṭhite so 'pi gacchann ekākī,",
  "GK22vispancu:6465": "grīṣmārka-pratāpa-santapta-tanuḥ pipāsākulitaḥ siddhi-mārga-cyuta itaś cetaś ca babhrāma |",
  "GK22vispancu:6466": "atha bhrāmyan, sthalopari puruṣam ekaṃ rudhira-plāvita-gātraṃ bhramac-cakra-mastakam apaśyat |",
  "GK22vispancu:6467": "tato drutataraṃ gatvā tam avocat-bhoḥ ! ko bhavān ?",
  "GK22vispancu:6468": "kim evaṃ cakreṇa śirasi tiṣṭhasi ?",
  "GK22vispancu:6469": "tat kathaya me yadi kutracij jalam asti |",
  "GK22vispancu:6470": "evaṃ tasya pravadatas tac cakraṃ tat-kṣaṇāt tasya śiraso brāhmaṇa-mastake caṭitam |",
  "GK22vispancu:6471": "sa āha-bhadra, kim etat ?",
  "GK22vispancu:6472": "sa āha-mamāpy evam etac chirasi caṭitam ?",
  "GK22vispancu:6473": "sa āha-tat kathaya, kadaitad uttariṣyati ? mahatī me vedanā vartate |",
  "GK22vispancu:6474": "sa āha-yadā tvam iva kaścid adhṛta-siddha-vartir evam āgatya,",
  "GK22vispancu:6475": "tvām ālāpayiṣyati tadā tasya mastakaṃ caṭiṣyati |",
  "GK22vispancu:6476": "sa āha-kiyān kālas tavaivaṃ sthitasya ?",
  "GK22vispancu:6477": "sa āha-sāmprataṃ ko rājā dharaṇī-tale ?",
  "GK22vispancu:6478": "sa āha-vīṇā-vādana-paṭuḥ vatsa-rājaḥ |",
  "GK22vispancu:6479": "sa āha-ahaṃ tāvat-kāla-saṅkhyāṃ na jānāmi |",
  "GK22vispancu:6480": "paraṃ yadā rāmo rājāsīt tavāhaṃ dāridryopahataḥ siddha-vartim ādāyānena pathā samāyātaḥ |",
  "GK22vispancu:6481": "tato mayānyo naro mastaka-śruta-cakro dṛṣṭaḥ, pṛṣṭaś ca |",
  "GK22vispancu:6482": "tataś caitaj jātam |",
  "GK22vispancu:6483": "sa āha-bhadra ! kathaṃ tadaivaṃ sthitasya bhojana-jala-prāptir āsīt ?",
  "GK22vispancu:6484": "sa āha-bhadra ! dhanadena nidhāna-haraṇa-bhayāt siddhānām etac-cakra-patana-rūpaṃ bhayaṃ darśitam |",
  "GK22vispancu:6485": "tena kaścid api nāgacchati |",
  "GK22vispancu:6486": "yadi kaścid āyāti,",
  "GK22vispancu:6487": "sa kṣut-pipāsā-nidrā-rahito jarā-maraṇa-varjitaḥ kevalam evaṃ vedanām anubhavati iti |",
  "GK22vispancu:6488": "tad ājñāpaya māṃ sva-gṛhāya | ity uktvā gataḥ |",
  "GK22vispancu:6489_0": "tasmiṃś cirayati sa suvarṇa-siddhis tasyānveṣaṇa-paras tat-pada-paṅktyā yāvat kiñcid",
  "GK22vispancu:6489_1": "vanāntaram āgacchati tāvad rudhira-plāvita-śarīras tīkṣṇa-cakreṇa mastake bhramatā",
  "GK22vispancu:6489_2": "sa-vedanaḥ kvaṇann upaviṣṭhas tiṣṭhatīti dadarśa |",
  "GK22vispancu:6490": "tataḥ samīpavartinā bhūvā sarvārthaṃ pṛṣṭaḥ-bhadra ! kim etat ?",
  "GK22vispancu:6491": "sa āha-vidhi-niyogaḥ |",
  "GK22vispancu:6492": "sa āha-kathaṃ tat ? kathaya kāraṇam etasya |",
  "GK22vispancu:6493": "so 'pi tena pṛṣṭaḥ | sarvaṃ cakra-vṛttāntam akathayat |",
  "GK22vispancu:6494": "tac chrutvāsau taṃ vigarhayann idam āha-bhoḥ ! niṣiddhas tvaṃ mayānekaśo na śṛṇoṣi me vākyam |",
  "GK22vispancu:6495": "tat kiṃ kriyate ? vidyāvān api kulīno 'pi vastuto buddhi-rahito 'si |",
  "GK22vispancu:6496": "athavā sādhv idam ucyate-",
  "GK22vispancu:6497": "varaṃ buddhir na sā vidyā vidyāyā buddhir uttamā |",
  "GK22vispancu:6498": "buddhi-hīno vinaśyanti yathā te siṃha-kārakāḥ ||Panc_5.35||",
  "GK22vispancu:6499": "cakradhara āha-katham etat ?",
  "GK22vispancu:6500": "suvarṇasiddhir āha-",
  "GK22vispancu:6501": "kathā 3",
  "GK22vispancu:6502": "siṃha-kāraka-mūrkha-brāhmaṇa-kathā",
  "GK22vispancu:6503": "kasmiṃścid adhiṣṭhāne catvāro brāhmaṇa-putrāh paraṃ mitra-bhāvam upagatā vasanti sma |",
  "GK22vispancu:6504": "teṣāṃ trayaḥ śāstra-pāraṅgatāḥ parantu buddhi-rahitāḥ |",
  "GK22vispancu:6505": "ekas tu buddhimān kevalaṃ śāstra-parāṅmukhaḥ |",
  "GK22vispancu:6506": "atha taiḥ kadācin mitrair mantritam-ko guṇo vidyāyāḥ,",
  "GK22vispancu:6507": "yena deśāntaraṃ gatvā,",
  "GK22vispancu:6508": "bhūpatīn paritoṣyārthopārjanaṃ na kriyate |",
  "GK22vispancu:6509": "tat pūrva-deśaṃ gacchāvaḥ |",
  "GK22vispancu:6510": "tathānuṣṭhite kiñcin mārgaṃ gatvā teṣāṃ jyeṣṭhataraḥ prāha-aho ! asmākam ekaś caturtho mūḍhaḥ |",
  "GK22vispancu:6511": "kevalaṃ buddhimān |",
  "GK22vispancu:6512": "na ca rāja-pratigraho buddhyā labhyate, vidyāṃ vinā |",
  "GK22vispancu:6513": "tan nāsmai svopārjitaṃ dāsyāmaḥ |",
  "GK22vispancu:6514": "tad gacchatu gṛham |",
  "GK22vispancu:6515": "tato dvitīyenābhihitam-bhoḥ subuddhe ! gaccha tvaṃ sva-gṛhaṃ, yatas te vidyā nāsti |",
  "GK22vispancu:6516": "tatas tṛtīyenābhihitam-aho, na yujyate evaṃ kartum |",
  "GK22vispancu:6517": "yato vayaṃ bālyāt prabhṛty ekatra krīḍitāḥ |",
  "GK22vispancu:6518": "tad āgacchatu mahānubhāvo 'smad-upārjita-vittasya sama-bhāgī bhaviṣyatīti | uktaṃ ca-",
  "GK22vispancu:6519": "kiṃ tayā kriyate lakṣmyā yā vadhūr iva kevalā |",
  "GK22vispancu:6520": "yā na veśyeva sāmānyā pathikair upabhujyate ||Panc_5.36||",
  "GK22vispancu:6521": "tathā ca-",
  "GK22vispancu:6522": "ayaṃ nijaḥ paro veti gaṇanā laghu-cetasām |",
  "GK22vispancu:6523": "udāra-caritānāṃ tu vasudhaiva kuṭumbakam ||Panc_5.37||",
  "GK22vispancu:6524": "tad āgacchatv eṣo 'pīti |",
  "GK22vispancu:6525": "tathānuṣṭhite tair mārgāśritair aṭavyāṃ mṛta-siṃhasyāsthīni dṛṣṭāni |",
  "GK22vispancu:6526": "tataś caikenābhihitaṃ-aho ! adya vidyā-pratyayaḥ kriyate |",
  "GK22vispancu:6527": "kiñcid etat sattvaṃ mṛtaṃ tiṣṭhati |",
  "GK22vispancu:6528": "tad vidyā-prabhāveṇa jīvana-sahitaṃ kurmaḥ |",
  "GK22vispancu:6529": "aham asthi-sañcayaṃ karomi |",
  "GK22vispancu:6530": "tataś ca tenautsukyād asthi-sañcayaḥ kṛtaḥ |",
  "GK22vispancu:6531": "dvitīyena carma-māṃsa-rudhiraṃ saṃyojitam |",
  "GK22vispancu:6532": "tṛtīyo 'pi yāvaj jīvanaṃ sañcārayati, tāvat subuddhinā niṣiddhaḥ-bhoḥ tiṣṭhatu bhavān |",
  "GK22vispancu:6533": "eṣa siṃho niṣpādyate |",
  "GK22vispancu:6534": "yady enaṃ sajīvaṃ kariṣyasi tataḥ sarvān api vyāpādayiṣyati |",
  "GK22vispancu:6535": "iti tenābhihitaḥ sa āha-dhiṅ mūrkha ! nāhaṃ vidyāyā viphalatāṃ karomi |",
  "GK22vispancu:6536": "tatas tenābhihitaṃ-tarhi pratīkṣasva kṣaṇaṃ yāvad ahaṃ vṛkṣam ārohāmi |",
  "GK22vispancu:6537": "tathānuṣṭhite, yāvat sajīvaḥ kṛtas tāvat te trayo 'pi siṃhenotthāya vyāpāditāḥ |",
  "GK22vispancu:6538": "sa ca punar vṛkṣād avatīrya gṛhaṃ gataḥ |",
  "GK22vispancu:6539": "ato 'haṃ bravīmi-varaṃ buddhir na sā vidyā iti |",
  "GK22vispancu:6540": "***********************************************************************",
  "GK22vispancu:6541": "ataḥ param uktaṃ sa suvarṇasiddhinā-",
  "GK22vispancu:6542": "api śāstreṣu kuśalā lokācāra-vivarjitāḥ |",
  "GK22vispancu:6543": "sarve te hāsyatāṃ yānti yathā te mūrkha-paṇḍitāḥ ||Panc_5.38||",
  "GK22vispancu:6544": "cakradhara āha-katham etat ?",
  "GK22vispancu:6545": "so 'bravīt-",
  "GK22vispancu:6546": "kathā 4",
  "GK22vispancu:6547": "mūrkha-paṇḍita-kathā",
  "GK22vispancu:6548": "kasmiṃścid adhiṣṭhāne catvāro brāhmaṇāḥ parasparaṃ mitratvam āpannā vasanti sma |",
  "GK22vispancu:6549": "bāla-bhāve teṣāṃ matir ajāyata-bhoḥ veśāntaraṃ gatvā vidyāyā upārjanaṃ kriyate |",
  "GK22vispancu:6550": "ath:anyasmin divase te brāhmaṇāḥ parasparaṃ niścayaṃ kṛtvā vidyopārjanārthaṃ kānyakubje gatāḥ |",
  "GK22vispancu:6551": "tatra ca vidyā-maṭhe gatvā paṭhanti |",
  "GK22vispancu:6552": "evaṃ dvādaśābdāni yāvad ekacittatayā paṭhitvā, vidyā-kuśalās te sarve sañjātāḥ |",
  "GK22vispancu:6553": "tatas taiś caturbhir militvoktam-vayaṃ sarva-vidyā-pāraṅgatāḥ |",
  "GK22vispancu:6554": "tad-upādhyāyam utkalāpayitvā sva-deśaṃ gacchāmaḥ |",
  "GK22vispancu:6555": "tathaivānuṣṭhīyatām ity uktvā brāhmaṇāḥ upādhyāyam ukalāpayitvā anujñāṃ labdhvā pustakāni nītvā pracalitāḥ |",
  "GK22vispancu:6556": "yāvat kiñcin-mārgaṃ yānti, tāvad dvau panthānau samāyātau upaviṣṭāḥ sarve |",
  "GK22vispancu:6557": "tatraikaḥ provāca-kena mārgeṇa gacchāmaḥ ?",
  "GK22vispancu:6558": "etasmin samaye tasmin pattane kaścit vaṇik-putro mṛtaḥ |",
  "GK22vispancu:6559": "tasya dāhāya mahājano gato 'bhūt |",
  "GK22vispancu:6560": "tataś catūrṇāṃ madhyād ekena pustakam avalokitam-mahājano yena gataḥ sa panthaḥ iti |",
  "GK22vispancu:6561": "tan mahā-jana-mārgeṇa gacchāmaḥ |",
  "GK22vispancu:6562": "atha te paṇḍitā yāvan mahājanam elāpakena saha yānti, tāvad rāsabhaḥ kaścit tatra śmaśāne dṛṣṭaḥ |",
  "GK22vispancu:6563": "atha dvitīyena pustakam udghāṭyāvalokitam |",
  "GK22vispancu:6564": "utsave vyasane prāpte durbhikṣe śatru-saṅkaṭe |",
  "GK22vispancu:6565": "rāja-dvāre śmaśāne ca yas tiṣṭhati sa bāndhavaḥ ||Panc_5.39||",
  "GK22vispancu:6566": "tad aho ! ayam asmadīyo bāndhavaḥ |",
  "GK22vispancu:6567": "tataḥ kaścit tasya grīvāyāṃ lagati |",
  "GK22vispancu:6568": "kaścit pādau prakṣālayati |",
  "GK22vispancu:6569": "atha yāvat te paṇḍitāh diśām avalokanaṃ kurvanti tāvat kaścid duṣṭo dṛṣṭaḥ |",
  "GK22vispancu:6570": "taiś coktam-etat kim ?",
  "GK22vispancu:6571": "tāvat tṛtīyena pustakam udghāṭyoktam-dharmasya tvaritā gatiḥ | tan nūnam eṣa dharmas tāvat |",
  "GK22vispancu:6572": "caturthenoktam-iṣṭaṃ dharmeṇa yojayet |",
  "GK22vispancu:6573": "atha taiś ca rāsabha uṣṭra-grīvāyāṃ baddhaḥ |",
  "GK22vispancu:6574": "tat tu kenacit tat-svāmino rajakasyāgre kathitam |",
  "GK22vispancu:6575": "yāvad rajakas teṣāṃ mūrkha-paṇḍitānāṃ prahāra-karaṇāya samāyātas tāvat te praṇaṣṭāḥ |",
  "GK22vispancu:6576": "tato tāvad agre kiñcit stokaṃ mārgaṃ yānti tāvat kācin nadī samāsāditā |",
  "GK22vispancu:6577": "tasya jala-madhye palāśa-patram āyātaṃ dṛṣṭvā paṇḍitenaikenoktam-āgamiṣyati yat patraṃ tas asmāṃs tārayiṣyati |",
  "GK22vispancu:6578": "etat kathayitvā tat-patrasyopari patito yāvan nadyā nīyate tāvat taṃ nīyamānam alokyānyena paṇḍitena keśāntaṃ gṛhītvoktam-",
  "GK22vispancu:6579": "sarva-nāśe samutpanne ardhaṃ tyajati paṇḍitaḥ |",
  "GK22vispancu:6580": "ardhena kurute kāryaṃ sarva-nāśo hi duḥsahaḥ ||Panc_5.40||",
  "GK22vispancu:6581": "atha taiś ca paścāt gatvā kaścit grāma āsāditaḥ |",
  "GK22vispancu:6582": "te'pi grāmīṇair nimantritaḥ pṛthag gṛheṣu nītāḥ |",
  "GK22vispancu:6583": "tata ekasya sūtrikā ghṛtamaṇḍa-saṃyutā bhojane dattā |",
  "GK22vispancu:6584": "tato vicintya paṇḍitenoktaṃ yat-dīrgha-sūtrī vinaśyati iti |",
  "GK22vispancu:6585": "evam uktvā bhojanaṃ parityajya gataḥ |",
  "GK22vispancu:6586": "tathā dvitīyasya bhaṇḍakā dattāh |",
  "GK22vispancu:6587": "tenāyuktaṃ-ativistāra-vistīrṇaṃ tad bhaven na cirāyuṣam |",
  "GK22vispancu:6588": "sa bhojanaṃ tyaktvā gataḥ |",
  "GK22vispancu:6589": "atha tṛtīyasya vāṭikā bhojane dattā |",
  "GK22vispancu:6590": "tatrāpi tena paṇḍitenoktam-chidreṣv anarthā bahulībhavanti |",
  "GK22vispancu:6591": "evaṃ te trayo 'pi paṇḍitāḥ kṣutkṣāma-kaṇṭhāloke hāsyamānās tataḥ sthānāt sva-deśaṃ gatāḥ |",
  "GK22vispancu:6592": "atha suvarṇa-siddhir āha-yat tvaṃ loka-vyavahāram ajānan mayā vāryamāṇo 'pi na sthitaḥ tata īdṛśīm avasthātum upagataḥ |",
  "GK22vispancu:6593": "ato 'haṃ bravīmi-api śāstreṣu kuśalāḥ iti |",
  "GK22vispancu:6594": "tac chrutvā cakradhara āha-aho akāraṇam etat | yato hi-",
  "GK22vispancu:6595": "subuddhayo vinaśyanti duṣṭa-daivena nāśitāḥ |",
  "GK22vispancu:6596": "svalpa-dhīr api tasmiṃs tu kule nandati santatam ||Panc_5.41||",
  "GK22vispancu:6597": "uktaṃ ca-",
  "GK22vispancu:6598": "arakṣitaṃ tiṣṭhati daiva-rakṣitaṃ surakṣitaṃ daiva-hataṃ vinaśyati |",
  "GK22vispancu:6599": "jīvaty anātho 'pi vane visarjitaḥ kṛta-prayatno 'pi gṛhe na jīvati ||Panc_5.42||",
  "GK22vispancu:6600": "tathā ca-",
  "GK22vispancu:6601": "śatabuddhiḥ śirastho 'yaṃ lambate ca sahasra-dhīḥ |",
  "GK22vispancu:6602": "eka-buddhir ahaṃ bhadre krīḍāmi vimale jale ||Panc_5.43||",
  "GK22vispancu:6603": "suvarṇasiddhir āha-katham etat ?",
  "GK22vispancu:6604": "sa āha-",
  "GK22vispancu:6605": "kathā 5",
  "GK22vispancu:6606": "matsya-maṇḍūka-kathā",
  "GK22vispancu:6607": "kasmiṃścij jalāśaye śatabuddhiḥ sahasrabuddhiś ca dvau matsyau nivasataḥ sma |",
  "GK22vispancu:6608": "atha tayor ekabuddhir nāma maṇḍūko mitratāṃ gataḥ |",
  "GK22vispancu:6609": "evaṃ te trayo 'pi jala-tīre velāyāṃ subhāṣita-goṣṭhī-sukham anubhūya, bhūyo 'pi salilaṃ praviśanti |",
  "GK22vispancu:6610": "atha kadācit teṣāṃ goṣṭhī-gatānāṃ tasmin jalāśaye samāyātāḥ |",
  "GK22vispancu:6611": "tataḥ salilāśayaṃ dṛṣṭvā mithaḥ procuḥ-aho bahu-matsyo 'yaṃ hrado dṛśyate, svalpa-salilaś ca|",
  "GK22vispancu:6612": "tat prabhāte'trāgamiṣyāmaḥ |",
  "GK22vispancu:6613": "evam uktvā sva-gṛhaṃ gatāḥ |",
  "GK22vispancu:6614": "matsyāś ca viṣaṇṇa-vadanā mitho mantraṃ cakruḥ |",
  "GK22vispancu:6615": "tato maṇḍūka āha-bhoḥ śatabuddhe ! śrutaṃ dhīvaroktaṃ bhavatā ?",
  "GK22vispancu:6616": "tat kim atra yujyate kartum ?",
  "GK22vispancu:6617": "palāyanam avaṣṭambho vā ?",
  "GK22vispancu:6618": "yat kartuṃ yuktaṃ bhavati tad ādiśyatām adya |",
  "GK22vispancu:6619": "tac chrutvā sahasra-buddhiḥ prahasya āha-bhoḥ mitra ! mā bhaiṣīḥ |",
  "GK22vispancu:6620": "tayoḥ vacana-śravaṇa-mātrād eva bhayaṃ na kāryam |",
  "GK22vispancu:6621": "na bhetavyam | uktaṃ ca-",
  "GK22vispancu:6622": "sarpāṇāṃ ca khalānāṃ ca sarveṣāṃ duṣṭa-cetasām |",
  "GK22vispancu:6623": "abhiprāyā na sidhyanti tenedaṃ vartate jagat ||Panc_5.44||",
  "GK22vispancu:6624": "tāvat teṣām āgamanam api na sampatsyate |",
  "GK22vispancu:6625": "bhaviṣyati tarhi tvāṃ buddhi-prabhāveṇātma-sahitaṃ rakṣayiṣyāmi |",
  "GK22vispancu:6626": "yato 'nekāṃsalila-caryām ahaṃ jānāmi |",
  "GK22vispancu:6627": "tad ākarṇya śatabuddhir āha-bhoḥ yuktam uktaṃ bhavatā |",
  "GK22vispancu:6628": "sahasrabuddhir eva bhavān |",
  "GK22vispancu:6629": "athavā sādhv idam ucyate |",
  "GK22vispancu:6630": "buddher buddhimatāṃ loke nāsty agamyaṃ hi kiñcana |",
  "GK22vispancu:6631": "buddhyā yato hatā nandāś cāṇakyenāsi-pāṇayaḥ ||Panc_5.45||",
  "GK22vispancu:6632": "tathā-",
  "GK22vispancu:6633": "na yatrāsti gatir vāyo raśmīnāṃ ca vivasvataḥ |",
  "GK22vispancu:6634": "tatrāpi praviśaty āśu buddhir buddhimatāṃ sadā ||Panc_5.46||",
  "GK22vispancu:6635": "tato vacana-śravaṇa-mātrād api pitṛ-paryāyāgataṃ janma-sthānaṃ tyaktuṃ na śakyate | uktaṃ ca-",
  "GK22vispancu:6636": "na yat svarge'pi saukhyaṃ syād divya-sparśena śobhane |",
  "GK22vispancu:6637": "kusthāne'pi bhavet puṃsāṃ janmano yatra sambhavaḥ ||Panc_5.47||",
  "GK22vispancu:6638": "tan na kadācid api gantavyam |",
  "GK22vispancu:6639": "ahaṃ tvāṃ buddhi-prabhāveṇa rakṣayiṣyāmi |",
  "GK22vispancu:6640": "maṇḍūka āha-bhadrau ! mama tāvad ekaiva buddhiḥ palāyana-parā |",
  "GK22vispancu:6641": "tad aham anya-jalāśayam adyaiva sabhāryo yāsyāmi |",
  "GK22vispancu:6642": "evam uktvā sa maṇḍūko rātrāv evānya-jalāśayaṃ gataḥ |",
  "GK22vispancu:6643": "dhīvarair api prabhāte āgatya,",
  "GK22vispancu:6644": "jaghanya-madhyamottama-jalacarāḥ matsya-kūrma-maṇḍūka-karkaṭādayo gṛhītāḥ |",
  "GK22vispancu:6645": "tāv api śatabuddhi-sahasrabuddhī sabhāryau palāyamānau ciram ātmānaṃ gati-viśeṣa-vijñānaiḥ kuṭila-cāreṇa rakṣantau jāle nipatitau, vyāpāditau ca |",
  "GK22vispancu:6646": "athāparāhna-samaye prahṛṣṭās te dhīvarāḥ sva-gṛhaṃ prati prasthitāḥ |",
  "GK22vispancu:6647": "gurutvāc caikena śatabuddhiḥ skandhe kṛtaḥ sahasrabuddhiḥ pralambamāno nīyate |",
  "GK22vispancu:6648": "tataś ca vāpīkaṇṭhopagatena maṇḍūkena tau tathā nīyamānau dṛṣṭvā abhihitā svapatnī-priye ! paśya paśya-",
  "GK22vispancu:6649": "śatabuddhiḥ śiraḥstho 'yaṃ lambate ca sahasradhīḥ |",
  "GK22vispancu:6650": "ekabuddhir ahaṃ bhadre krīḍāmi vimale jale ||Panc_5.48||",
  "GK22vispancu:6651": "ataś ca varaṃ buddhir na sā vidyā yad bhavatoktaṃ tatreyaṃ me matir yat na ekāntena buddhir api pramāṇam |",
  "GK22vispancu:6652": "suvarṇasiddhiḥ prāha-yadyapy etad asti, tathāpi mitra-vacanaṃ na laṅghanīyam |",
  "GK22vispancu:6653": "paraṃ kiṃ kriyate ? nivārito 'pi mayā na sthito 'si, atilaulyāt vidyāhaṅkārāc ca |",
  "GK22vispancu:6654": "athavā sādhv idam ucyate-",
  "GK22vispancu:6655": "sādhu mātula gītena mayā prokto 'pi na sthitaḥ |",
  "GK22vispancu:6656": "apūrvo 'yaṃ maṇir baddhaḥ samprāptaṃ gīta-lakṣaṇam ||Panc_5.49||",
  "GK22vispancu:6657": "cakradhara āha-katham etat ?",
  "GK22vispancu:6658": "so 'bravīt-",
  "GK22vispancu:6659": "kathā 6",
  "GK22vispancu:6660": "rāsabha-śṛgāla-kathā",
  "GK22vispancu:6661": "kasmiṃścd adhiṣṭhāne uddhato nāma gardabhaḥ prativasati sma |",
  "GK22vispancu:6662": "sa sadaiva rajaka-gṛhe bhārodvahanaṃ kṛtvā rātrau svecchayā paryaṭati |",
  "GK22vispancu:6663": "tataḥ pratyūṣe bandhana-bhayāt svayam eva rajaka-gṛham āyāti |",
  "GK22vispancu:6664": "rajako 'pi tatas taṃ bandhanena niyunakti |",
  "GK22vispancu:6665": "atha tasya rātrau kṣetrāṇi paryaṭataḥ kadācic chṛgālena saha maitrī sañjātā sa ca pīvaratvād vṛtti-bhaṅgaṃ kṛtvā karkaṭikā-kṣetre śṛgāla-sahitaḥ praviśati |",
  "GK22vispancu:6666": "evaṃ tau yadṛcchayā cirbhaṭikā-bhakṣaṇaṃ kṛtvā, pratyahaṃ pratyūṣe sva-sthānaṃ vrajataḥ |",
  "GK22vispancu:6667": "atha kadācit tena madoddhatena rāsabhena kṣetra-madhya-sthitena śṛgāo 'bhihitaḥ-bhoḥ bhaginī-sūta ! paśya paśya |",
  "GK22vispancu:6668": "atīva nirmalā rajanī |",
  "GK22vispancu:6669": "tad ahaṃ gītaṃ kariṣyāmi |",
  "GK22vispancu:6670": "tat kathaya katamena rāgeṇa karomi |",
  "GK22vispancu:6671": "sa āha-māma ! kim anena vṛthānartha-pracālanena ? yataś caurakarma-pravṛttāv āvām |",
  "GK22vispancu:6672": "nibhṛtaiś ca caura-jārair atra sthātavyam | uktaṃ ca-",
  "GK22vispancu:6673": "kāṃsī vivarjayec cauryaṃ nidrāluś cet sa puṃścalīm |",
  "GK22vispancu:6674": "jihvā-laulyaṃ ca rujākrānto jīvitaṃ yo 'tra vāñchati ||Panc_5.50||",
  "GK22vispancu:6675": "aparaṃ tvadīyaṃ gītaṃ na madhura-svaraṃ, śaṅkha-śabdānukāraṃ dūrād api śrūyate |",
  "GK22vispancu:6676": "tad atra kṣetre rakṣā-puruṣāḥ susuptāḥ santi |",
  "GK22vispancu:6677": "te utthāya vadhaṃ bandhanaṃ vā kariṣyanti |",
  "GK22vispancu:6678": "tad bhakṣaya tāvad amṛtamayīś carbhaṭīḥ |",
  "GK22vispancu:6679": "mā tvam atra gīta-vyāpāra-paro bhava |",
  "GK22vispancu:6680": "tac chrutvā rābhasa āha-bhoḥ vanāśrayatvāt tvaṃ gīta-rasaṃ na vetsi, tenaitad bravīṣi | uktaṃ ca-",
  "GK22vispancu:6681": "śaraj-jyotsnāhate dūraṃ tamasi priya-sannidhau |",
  "GK22vispancu:6682": "dhanyānāṃ viśati śrotre gīta-jhaṅkāra-jā sudhā ||Panc_5.51||",
  "GK22vispancu:6683": "śṛgāla āha-māma, asty etat |",
  "GK22vispancu:6684": "paraṃ na vetsi tvaṃ gītam |",
  "GK22vispancu:6685": "kevalam unnadasi |",
  "GK22vispancu:6686": "tat kiṃ tena svārtha-bhraṃśakena ?",
  "GK22vispancu:6687": "rāsabha āha-dhig dhiṅ mūrkha ! kim ahaṃ na jānāsi gītam ? tad yathā tasya bhedān śṛṇu-",
  "GK22vispancu:6688": "sapta svarās trayo grāmā mūrcchatāś caikatriṃśatiḥ |",
  "GK22vispancu:6689": "tānās tv ekonapaūcāśat tisro mātrā layās trayaḥ ||Panc_5.52||",
  "GK22vispancu:6690": "sthāna-trayaṃ yatīnāṃ ca ṣaḍ-asyāni rasā nava |",
  "GK22vispancu:6691": "rāgā ṣaṭ-triṃśatir bhāvāś catvāriṃśat tataḥ smṛtāḥ ||Panc_5.53||",
  "GK22vispancu:6692": "pañcāśīty-adhikaṃ hy etad gītāṅgānāṃ śataṃ smṛtam |",
  "GK22vispancu:6693": "svayam eva purā proktaṃ bharatena śruteḥ param ||Panc_5.54||",
  "GK22vispancu:6694": "nānyad gītāt priyaṃ loke devānām api dṛśyate |",
  "GK22vispancu:6695": "śuṣka-snāyu-svarāhlādāt try-akṣaṃ jagrāha rāvaṇaḥ ||Panc_5.55||",
  "GK22vispancu:6696": "tat kathaṃ bhaginī-suta mām anabhijñaṃ vadan nivārayati ?",
  "GK22vispancu:6697": "śṛgāla āha-māma ! yady evaṃ yāvad vṛtter dvāra-sthitaḥ kṣetrapālam avalokayāmi,",
  "GK22vispancu:6698": "tvaṃ punaḥ svecchayā gītaṃ kuru |",
  "GK22vispancu:6699": "tathānuṣṭhite rāsabha-raṭanam ākarṇya kṣetrapaḥ krodhāt dantān dharṣayan pradhāvitaḥ |",
  "GK22vispancu:6700": "yāvad rāsabho dṛṣṭas tāval laguḍa-prahārais tathā hato, yathā pratāḍito bhū-pṛṣṭhe patitaḥ |",
  "GK22vispancu:6701": "tataś ca sac-chidram ulūkhalaṃ tasya gale baddhvā kṣetrapālaḥ prasuptaḥ |",
  "GK22vispancu:6702": "rāsabho 'pi svajāti-svabhāvād gata-vedanaḥ kṣaṇenābhyutthitaḥ | uktaṃ ca-",
  "GK22vispancu:6703": "sārameyasya cāśvasya rāsabhasya viśeṣataḥ |",
  "GK22vispancu:6704": "muhūrtāt paratau na syāt prahāra-janitā vyathā ||Panc_5.56||",
  "GK22vispancu:6705": "tata tam evolūkhalam ādāya vṛttiṃ cūrṇayitvā palāyitum ārabdhaḥ |",
  "GK22vispancu:6706": "atrāntare śṛgālo 'pi dūrād eva dṛṣṭvā sa-smitam āha-",
  "GK22vispancu:6707": "sādhu mātula gītena mayā prokto 'pi na sthitaḥ |",
  "GK22vispancu:6708": "apūrvo 'pi maṇir baddhaḥ sāmprataṃ gīta-lakṣaṇam ||Panc_5.57||",
  "GK22vispancu:6709": "tad bhavān api mayā vāryamāṇo 'pi na sthitaḥ |",
  "GK22vispancu:6710": "tac chrutvā cakradhara āha-bho mitra ! satyam etat | athavā sādhv idam ucyate-",
  "GK22vispancu:6711": "yasya nāsti svayaṃ prajñā mitroktaṃ na karoti yaḥ |",
  "GK22vispancu:6712": "sa eva nidhanaṃ yāti yathā manthara-kolikaḥ ||Panc_5.58||",
  "GK22vispancu:6713": "suvarṇasiddhir āha-katham etat ?",
  "GK22vispancu:6714": "so 'bravīt-",
  "GK22vispancu:6715": "kathā 7",
  "GK22vispancu:6716": "manthara-kaulika-kathā",
  "GK22vispancu:6717": "kasmiṃścid adhiṣṭhāne mantharako nāma kaulikaḥ prativasati sma |",
  "GK22vispancu:6718": "tasya kadācit paṭa-karmāṇi kurvataḥ sarva-paṭa-karma-kāṣṭhāni bhagnāni |",
  "GK22vispancu:6719": "tataḥ sa kuṭhāram ādāya vane kāṣṭhārthaṃ gataḥ |",
  "GK22vispancu:6720": "sa ca samudra-taṭe yāvad bhraman prayātaḥ tāvat tatra śiṃśapā-pādapas tena dṛṣṭaḥ |",
  "GK22vispancu:6721": "tataś cintitavān-mahān ayaṃ vṛkṣo dṛśyate |",
  "GK22vispancu:6722": "tad anenaiva kartitena prabhūtāni paṭa-karmopakaraṇāni bhaviṣyanti |",
  "GK22vispancu:6723": "ity avadhārya tasyopari kuṭhāram utkṣiptavān |",
  "GK22vispancu:6724": "atha tatra vṛkṣe kaścit vyantaraḥ samāśritya āsīt |",
  "GK22vispancu:6725": "atha tenābhihitam-bhoḥ ! mad-āśrayo 'yaṃ pādapaḥ sarvathā rakṣaṇīyaḥ |",
  "GK22vispancu:6726": "yato 'ham atra mahā-saukhyena tiṣṭhāmi |",
  "GK22vispancu:6727": "samudra-kallola-sparśanāc chīta-vāyunāpyāyitaḥ |",
  "GK22vispancu:6728": "kaulika āha-bhoḥ ! kim ahaṃ karomi ? dāru-sāmagrīṃ vinā me kuṭumbaṃ bubhukṣayā pīḍyate |",
  "GK22vispancu:6729": "tasmād anyatra śīghraṃ gamyatām |",
  "GK22vispancu:6730": "aham enaṃ kartayiṣyāmi |",
  "GK22vispancu:6731": "vyantara āha-bhoḥ ! tuṣṭas tavāham | tat prārthyatām abhīṣṭaṃ kiñcit | rakṣaimaṃ pādapam iti |",
  "GK22vispancu:6732": "kaulika āha-yady eva tad ahaṃ sva-gṛhaṃ gatvā sva-mitraṃ sva-bhāryāṃ ca pṛṣṭvā āgamiṣyāmi |",
  "GK22vispancu:6733": "tatas tvayā deyam |",
  "GK22vispancu:6734": "atha tatheti vyantareṇa pratijñāte sa kaulikaḥ prahṛṣṭaḥ sva-gṛhaṃ prati nivṛtto yāvad agre gacchati,",
  "GK22vispancu:6735": "tāvad grāma-praveśe nija-suhṛdaṃ nāpitam apaśyat |",
  "GK22vispancu:6736": "tataḥ tasya vyantara-vākyaṃ nivedayāmāsa, yat-aho mitra ! mama kaścit vyantaraḥ siddhaḥ |",
  "GK22vispancu:6737": "tat kathaya, kiṃ prārthaye ? ahaṃ tvāṃ praṣṭum āgataḥ |",
  "GK22vispancu:6738": "nāpita āha-bhadra ! yady evaṃ tad rājyaṃ prārthayasva, yena tvaṃ rājā bhavasi ahaṃ tvan-mantrī |",
  "GK22vispancu:6739": "dvāv apīha sukham anubhūya para-loka-sukham anubhavāvaḥ | uktaṃ ca-",
  "GK22vispancu:6740": "rājā dāna-paro nityam iha kīrtim avāpya ca |",
  "GK22vispancu:6741": "tat prabhāvāt punaḥ svargaṃ spardhate tridaśaiḥ saha ||Panc_5.59||",
  "GK22vispancu:6742": "kaulika āha-asty etat tathāpi gṛhiṇīṃ pṛcchāmi |",
  "GK22vispancu:6743": "sa āha-bhadra ! śāstra-viruddham etat yat striyā saha mantraḥ |",
  "GK22vispancu:6744": "yatas tāḥ svalpa-matayo bhavanti | uktaṃ ca-",
  "GK22vispancu:6745": "bhojanācchādane dadyād ṛtu-kāle ca saṅgamam |",
  "GK22vispancu:6746": "bhūṣaṇādyaṃ ca nārīṇāṃ na tābhir mantrayet sudhīḥ ||Panc_5.60||",
  "GK22vispancu:6747": "yatra strī yatra kitavo bālo yatra praśāsitā |",
  "GK22vispancu:6748": "tad gṛhaṃ kṣayam āyāti bhārgavo hīdam abravīt ||Panc_5.61||",
  "GK22vispancu:6749": "tāvat syāt suprasannāsyas tāvad guru-jane rataḥ |",
  "GK22vispancu:6750": "puruṣo yoṣitāṃ yāvan na śṛṇoti vaco rahaḥ ||Panc_5.62||",
  "GK22vispancu:6751": "etāḥ svārtha-parā nāryaḥ kevalaṃ sva-sukhe ratāḥ |",
  "GK22vispancu:6752": "na tāsāṃ vallabhaḥ ko 'pi suto 'pi sva-sukhaṃ vinā ||Panc_5.63||",
  "GK22vispancu:6753": "kaulika āha-tathāpi praṣṭavyā sā mayā |",
  "GK22vispancu:6754": "yataḥ pativratā sā |",
  "GK22vispancu:6755": "aparaṃ tām apṛṣṭvāhaṃ na kiñcit karomi |",
  "GK22vispancu:6756": "evaṃ tam abhidhāya satvaraṃ gatvā tām uvāca-priye ! adyāsmākaṃ kaścid vyantaraḥ siddhaḥ |",
  "GK22vispancu:6757": "sa vāñchitaṃ prayacchati |",
  "GK22vispancu:6758": "tad ahaṃ tvāṃ praṣṭum āgataḥ |",
  "GK22vispancu:6759": "tat kathaya kiṃ prārthaye ? eṣa tāvan mama mitraṃ nāpito vatady evaṃ yat-rājyaṃ prārthayasva |",
  "GK22vispancu:6760": "sāha-āryaputra ! kā matir nāpitānām ? tan na kāryaṃ tad vacaḥ | uktaṃ ca-",
  "GK22vispancu:6761": "cāraṇair vandibhir nīcair nāpitair bālakair api |",
  "GK22vispancu:6762": "na mantraṃ maitmān kuryāt sārdhaṃ bhikṣubhir eva ca ||Panc_5.64||",
  "GK22vispancu:6763": "aparaṃ mahatī kleśa-paramparaiṣā rājya-sthitiḥ sandhi-vigraha-yānāsana-saṃśraya-dvaidhībhāvādibhiḥ kadācit puruṣasya sukhaṃ na prayacchatīti | yataḥ-",
  "GK22vispancu:6764": "yadaiva rājye kriyate'bhiṣekas tadaiva yāti vyasaneṣu buddhiḥ |",
  "GK22vispancu:6765": "ghaṭā nṛpāṇām abhiṣeka-kāle sahāmbhasaivāpadam udgiranti ||Panc_5.65||",
  "GK22vispancu:6766": "tathā ca-",
  "GK22vispancu:6767": "rāmasya vrajanaṃ vane nivasanaṃ pāṇḍoḥ sutānāṃ vane",
  "GK22vispancu:6768": "vṛṣṇīnāṃ nidhanaṃ nalasya nṛpate rājyāt paribhraṃśanam |",
  "GK22vispancu:6769": "saudāsaṃ tad-avastham arjuna-vadhaṃ sañcintya laṅkeśvaraṃ",
  "GK22vispancu:6770": "dṛṣṭvā rājya-kṛte viḍambana-gataṃ tasmān na tad vāñchayet ||Panc_5.66||",
  "GK22vispancu:6771": "yad-arthaṃ bhrātaraḥ putrā api vāñchanti ye nijāḥ |",
  "GK22vispancu:6772": "vadhaḥ rājya-kṛtāṃ rājñāṃ tad rājyaṃ dūratas tyajet ||Panc_5.67||",
  "GK22vispancu:6773": "kaulika āha-satyam uktaṃ bhavatyā | tat kathaya kiṃ prārthaye ?",
  "GK22vispancu:6774": "sāha-tvaṃ tāvad ekaṃ paṭaṃ nityam eva niṣpādayasi |",
  "GK22vispancu:6775": "tena sarvā vyaya-śuddhiḥ sampadyate |",
  "GK22vispancu:6776": "idānīṃ tvam ātmano 'nyad bāhu-yugalaṃ dvitīyaṃ śiraś ca yācasva,",
  "GK22vispancu:6777": "yena paṭa-dvayaṃ sampādayasi purataḥ pṛṣṭhataś ca |",
  "GK22vispancu:6778": "ekasya mūlyena gṛḥe yathā-pūrvaṃ vyayaṃ sampādayiṣyasi,",
  "GK22vispancu:6779": "dvitīyasya mūlyena viśeṣa-kṛtyāni kariṣyasi |",
  "GK22vispancu:6780": "evaṃ saukhyena svajāti-madhye ślāghyamānasya kālo yāsyati, loka-dvayasyopārjanā ca bhaviṣyati |",
  "GK22vispancu:6781": "so 'pi tad ākarṇya prahṛṣṭaḥ prāha-sādhu pativrate ! sādhu ! yuktam uktaṃ bhavatyā |",
  "GK22vispancu:6782": "tad evaṃ kariṣyāmi | eṣa me niścayaḥ |",
  "GK22vispancu:6783": "tato 'sau gatvā vyantaraṃ prārthayāṃcakre-bho,",
  "GK22vispancu:6784": "yadi mamepsitaṃ prayacchasi tat dehi me dvitīyaṃ bāhu-yugalaṃ śiraś ca |",
  "GK22vispancu:6785": "evam abhihite tat-kṣaṇād eva sa dviśirāś caturbāhuś ca sañjātaḥ |",
  "GK22vispancu:6786": "tato hṛṣṭa-manā yāvad gṛham āgacchati tāval-lokaiḥ rākṣaso 'yam iti mānyamānair laguḍa-pāṣāṇa-prahārais tāḍito mṛtaś ca |",
  "GK22vispancu:6787": "ato 'haṃ bravīmi-yasya nāsti svayaṃ prajñā iti |",
  "GK22vispancu:6788": "cakradhara āha-bhoḥ ! satyam etat |",
  "GK22vispancu:6789": "sarvo 'pi jano 'śraddeyām āśāpiśācikāṃ prāpya hāsya-padavīṃ yāti |",
  "GK22vispancu:6790": "athavā sādhv idam ucyate kenāpi-",
  "GK22vispancu:6791": "anāgatavatīṃ cintām asambhāvyāṃ karoti yaḥ |",
  "GK22vispancu:6792": "sa eva pāṇḍuraḥ śete soma-śarma-pitā yathā ||Panc_5.68||",
  "GK22vispancu:6793": "suvarṇasiddhir āha-katham etat ?",
  "GK22vispancu:6794": "so 'bravīt-",
  "GK22vispancu:6795": "kathā 8",
  "GK22vispancu:6796": "soma-śarma-pitṛ-kathā",
  "GK22vispancu:6797": "kasmiṃścin nagare kaścit svabhāva-kṛpaṇo nāma brāhmaṇaḥ prativasati sma |",
  "GK22vispancu:6798": "tasya bhikṣārjitaiḥ saktubhir bhukta-śeṣaiḥ kalaśaḥ sampūritaḥ |",
  "GK22vispancu:6799": "taṃ ca ghaṭaṃ nāgadante'valambya tasyādhastāt khaṭvāṃ nidhāya satatam eka-dṛṣṭyā tam avalokayati |",
  "GK22vispancu:6800": "atha kadācid rātrau suptaś cintayāmāsa-yat paripūrṇo 'yaṃ ghaṭas tāvat saktubhir vartate |",
  "GK22vispancu:6801": "tad yadi durbhikṣaṃ bhavati, tad anena rūpyakāṇāṃ śatam utpatsyate |",
  "GK22vispancu:6802": "tatas tena mayājād vayaṃ grahītavyam |",
  "GK22vispancu:6803": "tataḥ ṣāṇ-māsikam āprasava-vaśāt tābhyāṃ yūthaṃ bhaviṣyati |",
  "GK22vispancu:6804": "tato 'jābhiḥ prabhūtā gā grahīṣyāmi |",
  "GK22vispancu:6805": "gobhir mahiṣīḥ |",
  "GK22vispancu:6806": "mahiṣīr baḍavāḥ |",
  "GK22vispancu:6807": "baḍavā-prasavataḥ prabhūtā aśvā bhaviṣyanti |",
  "GK22vispancu:6808": "teṣāṃ vikrayāt prabhūtaṃ suvarṇaṃ bhaviṣyati |",
  "GK22vispancu:6809": "suvarṇena catuḥśālaṃ gṛhaṃ sampatsyate |",
  "GK22vispancu:6810": "tataḥ kaścid brāhmaṇo mama gṛham āgatya prāpta-vayaskāṃ rūpāḍhyāṃ kanyāṃ mahyaṃ dāsyati |",
  "GK22vispancu:6811": "tat-sakāśāṭ putro me bhaviṣyati |",
  "GK22vispancu:6812": "tasyāḥaṃ somaśarmā iti nāma kariṣyāmi |",
  "GK22vispancu:6813": "tatas tasmin jānu-calana-yogye sañjāte'haṃ pustakaṃ gṛhītvāśva-śālāyāḥ pṛṣṭha-deśe upaviṣṭas tad-avadhārayiṣyāmi |",
  "GK22vispancu:6814": "atrāntare somaśarmā māṃ dṛṣṭvā janany-utsaṅgāj jānu-calana-paro 'śva-khurāsanna-vartī mat-samīpam āgamiṣyati |",
  "GK22vispancu:6815": "tato 'haṃ brāhmaṇīṃ kopāviṣṭo 'bhidhāsyāmi-gṛhāṇa tāvad bālakam |",
  "GK22vispancu:6816": "sāpi gṛha-karma-vyagratayāsmad-vacanaṃ na śroṣyati |",
  "GK22vispancu:6817": "tato 'haṃ samutthāya tāṃ pāda-prahāreṇa tāḍayiṣyāmi |",
  "GK22vispancu:6818": "evaṃ tena dhyāna-sthitena tathaiva pāda-prahāro datto yathā sa ghaṭo bhagnaḥ,",
  "GK22vispancu:6819": "svayaṃ ca saktubhiḥ pāṇḍuratāṃ gataḥ |",
  "GK22vispancu:6820": "ato 'haṃ bravīmi-anāgatavatīṃ cintām iti |",
  "GK22vispancu:6821": "***********************************************************************",
  "GK22vispancu:6822": "suvarṇasiddhir āha-evam etat | kas te doṣaḥ, yataḥ sarvo 'pi lobhena viḍambito bādhyate ? uktaṃ ca-",
  "GK22vispancu:6823": "yo laulyāt kurute naivodarkam avekṣate |",
  "GK22vispancu:6824": "viḍambanām avāpnoti sa yathā candra-bhūpatiḥ ||Panc_5.69||",
  "GK22vispancu:6825": "cakradhara āha-katham etat ?",
  "GK22vispancu:6826": "sa āha-",
  "GK22vispancu:6827": "kathā 9",
  "GK22vispancu:6828": "candra-bhūpati-kathā",
  "GK22vispancu:6829": "kasmiṃścin nagare candro nāma bhūpatiḥ prativasati sma |",
  "GK22vispancu:6830": "tasya putrā vānara-krīḍā-ratā vānara-yūthaṃ nityam evāneka-bhojana-bhakṣyādibhiḥ puṣṭiṃ nayanti sma |",
  "GK22vispancu:6831": "atha vānarādhipo yaḥ sa auśanasa-bārhaspatya-cāṇakya-mata-vit tad-anuṣṭhātā ca tat-sarvān apy adhyāpayati sma |",
  "GK22vispancu:6832": "atha tasmin rāja-gṛhe laghu-kumāra-vāhana-yogyaṃ meṣa-yūtham asti |",
  "GK22vispancu:6833": "tan-madhyād eko jihvā-laulyād ahar-niśaṃ niḥśaṅkaṃ mahānase praviśya yat paśyati tat sarvaṃ bhakṣayati |",
  "GK22vispancu:6834": "te ca sūpakar yat kiñcit kāṣṭhaṃ mṛṇ-mayaṃ bhājanaṃ kāṃsya-pātraṃ tāmra-pātraṃ vā paśyanti tenāśu tāḍayanti |",
  "GK22vispancu:6835": "so 'pi vānara-yūthapas tad dṛṣṭvā vyacintayat-aho meṣa-sūpakāra-kalaho 'yaṃ vānarāṇāṃ kṣayāya bhaviṣyati |",
  "GK22vispancu:6836": "yato 'nna-rasāsvāda-lampaṭo 'yaṃ meṣo, mahā-kopāś ca sūpakārā yathāsanna-vastunā praharanti |",
  "GK22vispancu:6837": "tad yadi vastuno 'bhāvāt kadācid ulmukena tāḍayiṣyanti,",
  "GK22vispancu:6838": "tadorṇā-pracuro 'yaṃ meṣaḥ svalpenāpi vahninā prajvalayiṣyati |",
  "GK22vispancu:6839": "tad dahyamānaḥ punar aśva-kuṭyāṃ samīpa-vartinyāṃ pravekṣyati |",
  "GK22vispancu:6840": "sāpi tṛṇa-prācuryāj jvaliṣyati |",
  "GK22vispancu:6841": "tato 'śvā vahni-dāham avāpsyanti |",
  "GK22vispancu:6842": "śālihotreṇa punar etad uktaṃ yat-vānara-vasayāśvānāṃ vahni-dāha-doṣaḥ praśāmyati |",
  "GK22vispancu:6843": "tan nūnam etena bhāvyam atra niścayaḥ |",
  "GK22vispancu:6844": "evaṃ niścitya sarvān vānarān āhūya rahasi provāca, yat-",
  "GK22vispancu:6845": "meṣeṇa sūpakārāṇāṃ kalaho yatra jāyate |",
  "GK22vispancu:6846": "sa bhaviṣyaty asandigdhaṃ vānarāṇāṃ kṣayāvahaḥ ||Panc_5.70||",
  "GK22vispancu:6847": "tasmāt syāt kalaho yatra gṛhe nityam akāraṇaḥ |",
  "GK22vispancu:6848": "tad-gṛhaṃ jīvitaṃ vāñchan dūrataḥ parivarjayet ||Panc_5.71||",
  "GK22vispancu:6849": "kalahāntāni harmyāṇi kuvākyāntaṃ ca sauhṛdam |",
  "GK22vispancu:6850": "kurājāntāni rāṣṭrāṇi kukarmāntaṃ yaśo nṛṇām ||Panc_5.72||",
  "GK22vispancu:6851": "tan na yāvat sarveṣāṃ saṅkṣayo bhavati, tāvad evaitad rāja-gṛhaṃ santyajya vanaṃ gacchāmaḥ |",
  "GK22vispancu:6852": "atha tat tasya vacanam aśraddheyaṃ śrutvā madoddhatā vānarāḥ prahasya procuḥ-bho bhavato vṛddha-bhāvād buddhi-vaikalyaṃ sañjātaṃ,",
  "GK22vispancu:6853": "yenaitad bravīṣi | uktaṃ ca-",
  "GK22vispancu:6854": "vadanaṃ daśanair hīnaṃ lālā sravati nityaśaḥ |",
  "GK22vispancu:6855": "na matiḥ sphurati kvāpi bāle vṛddhe viśeṣataḥ ||Panc_5.73||",
  "GK22vispancu:6856": "na vayaṃ svarga-samānopabhogān nānā-vidhān bhakṣya-viśeṣān rāja-putraiḥ sva-dattān amṛta-kalpān parityajya tatrāṭavyāṃ kaṣāya-kaṭu-tikta-kṣāra-rūkṣa-phalāni bhakṣayiṣyāmaḥ |",
  "GK22vispancu:6857": "tac chrutvāśru-kaluṣāṃ dṛṣṭiṃ kṛtvā sa provāca-re re mūrkhāḥ ! yūyam etasya sukhasya pariṇāmaṃ na jānītha |",
  "GK22vispancu:6858": "kiṃ pāka-rasāsvādana-prāyam etat sukhaṃ pariṇāme viṣavad bhaviṣyati |",
  "GK22vispancu:6859": "tad ahaṃ kula-kṣayaṃ svayaṃ nāvalokayiṣyāmi |",
  "GK22vispancu:6860": "sāmprataṃ vanaṃ yāsyāmi | uktaṃ ca-",
  "GK22vispancu:6861": "mitraṃ vyasana-samprāptaṃ sva-sthānaṃ para-pīḍanam |",
  "GK22vispancu:6862": "dhanyās te ye na paśyanti deśa-bhaṅgaṃ kula-kṣayam ||Panc_5.74||",
  "GK22vispancu:6863": "evam abhidhāya sarvāṃs tān parityajya sa yūthādhipo 'ṭavyāṃ gataḥ |",
  "GK22vispancu:6864": "atha tasmin gate'nyasmin ahani sa meṣo mahānase praviṣṭo,",
  "GK22vispancu:6865": "yāvat sūpakāreṇa nānyat kiñcit samāsāditaṃ tāvad ardha-jvalita-kāṣṭhena tāḍyamāno jājvalyamana-śarīraḥ śabdāyamāno 'śva-kuṭyāṃ pratyāsanna-vartinyāṃ praviṣṭaḥ |",
  "GK22vispancu:6866": "tatra tṛṇa-prācurya-yuktāyāṃ kṣitau tasya praluṭhataḥ sarvatrāpi vahni-jvālās tathā samutthitā yathā kecid aśvāḥ sphuṭita-locanāḥ pañcatvaṃ gatāḥ |",
  "GK22vispancu:6867": "kecid bandhanāni troṭayitvā ardha-dagdha-śarīrā itaś cetaś ca hreṣāyamāṇā dhāvamānā sarvam api jana-samūham ākulīcakruḥ |",
  "GK22vispancu:6868": "atrāntare rājā saviṣādaḥ śālihotrajñān vaidyān āhūya provāca-bhoḥ ! procyatām eṣām aśvānāṃ kaścid dāhopaśamanopāyaḥ |",
  "GK22vispancu:6869": "te'pi śāstrāṇi vilokya procuḥ-deva ! proktam atra viṣaye bhagavatā śālihotreṇa, yat-",
  "GK22vispancu:6870": "kapīnāṃ medasā doṣo vahni-dāha-samudbhavā |",
  "GK22vispancu:6871": "aśvānāṃ nāśam abhyeti tamaḥ sūryodaye yathā ||Panc_5.75||",
  "GK22vispancu:6872": "tat kriyatām etac cikitsitāṃ drāk, yāvad ete na dāha-doṣeṇa vinaśyanti |",
  "GK22vispancu:6873": "so 'pi tad ākarṇya samasta-vānara-vadham ādiṣṭavān |",
  "GK22vispancu:6874": "kiṃ bahunā, sarve'pi te vānarā vividhāyudha-laguḍa-pāṣāṇādibhir vyāpāditāḥ iti |",
  "GK22vispancu:6875": "atha so 'pi vānara-yūthapas taṃ putra-pautra-bhrātṛ-suta-bhāgineyādi-saṅkṣayaṃ jñātvā viṣādam upagataḥ |",
  "GK22vispancu:6876": "santyaktāhāra-kriyo vanād vanaṃ paryaṭati |",
  "GK22vispancu:6877": "acintayac ca-katham ahaṃ tasya nṛpāpasadayānṛṇatā-kṛtyenāpakṛtyaṃ kariṣyāmi | uktaṃ ca-",
  "GK22vispancu:6878": "marṣayed dharṣaṇāṃ yo 'tra vaṃśajāṃ para-nirmitām |",
  "GK22vispancu:6879": "bhayād vā yadi vā kāmāt sa jñeyaḥ puruṣādhamaḥ ||Panc_5.76||",
  "GK22vispancu:6880": "atha tena vṛddha-vānareṇa kutracit pipāsākulena bhramatā padminī-khaṇḍa-maṇḍitaṃ saraḥ samāsāditam |",
  "GK22vispancu:6881": "tad yāvat sūkṣmekṣikayāvalokayati tāvad vanacara-manuṣyāṇāṃ pada-paṅkti-pradeśo 'sti na niṣkramaṇam |",
  "GK22vispancu:6882": "tataś cintitam-nūnam atra ākrānte duṣṭa-grāheṇa bhāvyam |",
  "GK22vispancu:6883": "tat-padminī-nālam ādāya dūrastho 'pi jalaṃ pibāmi |",
  "GK22vispancu:6884": "tathānuṣṭhite tan-madhyād rākṣaso niṣkramya ratna-mālā-vibhūṣita-kaṇṭhas tam uvāca-bhoḥ ! atra yaḥ salile praveśaṃ karoti sa me bhakṣyaḥ iti |",
  "GK22vispancu:6885": "tan nāsti dhūrtataras tvat-samo 'nyo yaḥ pānīyam anena vidhinā pibati |",
  "GK22vispancu:6886": "tatas tuṣṭo 'haṃ, prārthayasva hṛdaya-vāñchitam |",
  "GK22vispancu:6887": "kapir āha-bhoḥ ! kiyatī me bhakṣaṇa-śaktiḥ ?",
  "GK22vispancu:6888": "sa āha-śata-sahasrāyuta-lakṣāṇy api jala-praviṣṭāni bhakṣayāmi |",
  "GK22vispancu:6889": "bāhyataḥ śṛgālo 'pi māṃ dharṣayati |",
  "GK22vispancu:6890": "vānara āha-asti me kenacid bhūpatinā sahātyantaṃ vairam |",
  "GK22vispancu:6891": "yady enāṃ ratna-mālāṃ me prayacchasi,",
  "GK22vispancu:6892": "tat parivāram api taṃ bhūpatiṃ vākya-prapañcena lobhayitvātra sarasi praveśayāmi |",
  "GK22vispancu:6893": "so 'pi śraddheyaṃ vacas tasya śrutvā ratna-mālāṃ dattvā prāha-bho mitra ! yat samucitaṃ bhavati tat kartavyam iti |",
  "GK22vispancu:6894": "vānaro 'pi ratna-mālā-vibhūṣita-kaṇṭho vṛkṣa-prāsādeṣu paribhraman janair dṛṣṭaḥ |",
  "GK22vispancu:6895": "pṛṣṭaś ca-bho yūthapa ! bhavān iyantaṃ kālaṃ kutra sthitaḥ ?",
  "GK22vispancu:6896": "bhavatā īdṛg ratna-mālā kutra labdhā ?",
  "GK22vispancu:6897": "dīptyā sūryam api tiraskaroti |",
  "GK22vispancu:6898": "vānaraḥ prāha-asti kutracid araṇye guptataraṃ mahat saro dhanada-nirmitam |",
  "GK22vispancu:6899": "tatra sūrye'rdhodite ravi-vāre yaḥ kaścin nimajjati,",
  "GK22vispancu:6900": "sa dhanada-prasādād īdṛg-ratna-mālā-vibhūṣita-kaṇṭho niḥsarati |",
  "GK22vispancu:6901": "atha bhūbhujā tad ākarṇya, sa vānaraḥ samāhūtaḥ |",
  "GK22vispancu:6902": "pṛṣṭaś ca-bho yūthādhipa ! kiṃ satyam etat ? ratna-mālā-sanāthaṃ saro 'sti kvāpi ?",
  "GK22vispancu:6903": "kapir āha-svāmin ! eṣa pratyakṣatayā mat-kaṇṭha-sthitayā ratna-mālayā pratyayas te |",
  "GK22vispancu:6904": "tad yadi ratna-mālayā prayojanaṃ tan mayā saha kam api preṣaya, yena darśayāmi |",
  "GK22vispancu:6905": "tac chrutvā nṛpatir āha-yady evaṃ tad ahaṃ sa-parijanaḥ svayam eṣyāmi,",
  "GK22vispancu:6906": "yena prabhūtā ratna-mālā utpadyate |",
  "GK22vispancu:6907": "vānara āha-evaṃ kriyatām |",
  "GK22vispancu:6908": "tathānuṣṭhite bhūpatinā saha ratna-mālā-lobhena sarve kalatra-bhṛtyāḥ prasthitāḥ |",
  "GK22vispancu:6909": "vānaro 'pi rājñā dolādhirūḍhena svotsaṅge āropitaḥ sukhena prīti-pūrvam ānīyate |",
  "GK22vispancu:6910": "athavā sādhv idam ucyate-",
  "GK22vispancu:6911": "tṛṣṇe devi namas tubhyaṃ yayā vittānvitā api |",
  "GK22vispancu:6912": "akṛtyeṣu niyojyante bhrāmante durgameṣv api ||Panc_5.77||",
  "GK22vispancu:6913": "tathā ca-",
  "GK22vispancu:6914": "icchati śatī sahasraṃ sahasrī lakṣam īhate |",
  "GK22vispancu:6915": "lakṣādhipas tathā rājyaṃ rājyasthaḥ svargam īhate ||Panc_5.78||",
  "GK22vispancu:6916": "jīryante jīryataḥ keśāḥ dantā jīryanti jīryataḥ |",
  "GK22vispancu:6917": "jīryataś cakṣuṣī śrotre tṛṣṇaikā taruṇāyate ||Panc_5.79||",
  "GK22vispancu:6918": "atha tat-saraḥ samāsādya vānaraḥ pratyūṣa-samaye rājānam uvāca-deva ! atrārdhodite sūrye'ntaḥ-praviṣṭānāṃ siddhir bhavati tat sarvo 'pi jana ekadaiva praviśatu |",
  "GK22vispancu:6919": "tvayā punar mayā saha praveṣṭavyaṃ,",
  "GK22vispancu:6920": "yena pūrva-dṛṣṭa-sthānam āsādya,",
  "GK22vispancu:6921": "prabhūtās te ratna-mālā darśayāmi |",
  "GK22vispancu:6922": "atha praviṣṭās te lokāḥ sarve bhakṣitā rākṣasena |",
  "GK22vispancu:6923": "atha teṣu ciramāṇeṣu rājā vānaram āha-bho yūthādhipa kim iti cirāyate me parijanaḥ ?",
  "GK22vispancu:6924": "tac chrutvā vānaraḥ satvaraṃ vṛkṣam āruhya rājānam uvāca-bho duṣṭa-narapate ! rākṣasenāntaḥ-salila-sthitena bhakṣitās te parijanaḥ |",
  "GK22vispancu:6925": "sādhitaṃ mayā kula-kṣayajaṃ vairam, tad gamyatām |",
  "GK22vispancu:6926": "tvaṃ svāmīti matvā nātra praveśitaḥ | uktaṃ ca-",
  "GK22vispancu:6927": "kṛte pratikṛtaṃ kuryād dhiṃsite pratihiṃsitam |",
  "GK22vispancu:6928": "na tatra doṣaṃ paśyāmi yo duṣṭe duṣṭam ācaret ||Panc_5.80||",
  "GK22vispancu:6929": "tat tvayā mama kula-kṣayaḥ kṛtaḥ mayā punas tava iti |",
  "GK22vispancu:6930": "athaitad ākarṇya rājā kopāviṣṭaḥ padātir ekākī yathāyāta-mārgeṇa niṣkrāntaḥ |",
  "GK22vispancu:6931": "atha tasmin bhūpatau gate rākṣasa-spṛṣṭo jalān niṣkramya sānandam idam āha-",
  "GK22vispancu:6932": "hataḥ śatruḥ kṛtaṃ mitraṃ ratna-mālā na hāritā |",
  "GK22vispancu:6933": "nālena pibatā toyaṃ bhavatā sādhu vānara ||Panc_5.81||",
  "GK22vispancu:6934": "ato 'haṃ bravīmi-yo laulyāt kurute karma iti |",
  "GK22vispancu:6935": "***********************************************************************",
  "GK22vispancu:6936": "evam uktvā bhūyo 'pi sa cakradharam āha-bho mitra ! preṣaya māṃ, yena sva-gṛhaṃ gacchāmi |",
  "GK22vispancu:6937": "cakradhara āha-bhadra ! āpad-arthe dhana-mitra-saṅgrahaḥ kriyate |",
  "GK22vispancu:6938": "tan mām evaṃvidhaṃ tyaktvā kva yāsyasi ? uktaṃ ca-",
  "GK22vispancu:6939": "yas tyaktvā sāpadaṃ mitraṃ yāti niṣṭhuratāṃ vahan |",
  "GK22vispancu:6940": "kṛtaghnas tena pāpena narake yāty asaṃśayam ||Panc_5.82||",
  "GK22vispancu:6941": "suvarṇasiddhir āha-bhoḥ, satyam etad yadi gamya-sthāne śaktir bhavati |",
  "GK22vispancu:6942": "etat punar manuṣyāṇām agamya-sthānam |",
  "GK22vispancu:6943_0": "nāsti kasyāpi tvām unmocayituṃ śaktiḥ aparaṃ yathā yathā cakra-bhrama-vedanayā tava",
  "GK22vispancu:6943_1": "mukha-vikāraṃ paśyāmi tathā tathāham etaj jānāmi yat drāg gacchāmi mā kaścin mamāpy",
  "GK22vispancu:6943_2": "anartho bhaved iti | yataḥ-",
  "GK22vispancu:6944": "yādṛśī vadana-cchāyā dṛśyate tava vānara |",
  "GK22vispancu:6945": "vikālena gṛhīto 'si yaḥ paraiti sa jīvati ||Panc_5.83||",
  "GK22vispancu:6946": "cakradhara āha-katham etat ?",
  "GK22vispancu:6947": "so 'bravīt-",
  "GK22vispancu:6948": "kathā 10",
  "GK22vispancu:6949": "vikāla-vānara-kathā",
  "GK22vispancu:6950": "kasmiṃścin nagare bhadraseno nāma rājā prativasati sma |",
  "GK22vispancu:6951": "tasya sarva-lakṣaṇa-sampannā ratnavatī nāma kanyāsti |",
  "GK22vispancu:6952": "tāṃ kaścid rākṣaso jihīrṣati |",
  "GK22vispancu:6953": "rātrāv āgatyopabhuṅkte, paraṃ kṛta-rakṣopadhānāṃ tāṃ hartuṃ na śaknoti |",
  "GK22vispancu:6954": "sāpi tat-samaye rakṣaḥ-sānnidhyajām avasthām anubhavati kampādibhiḥ |",
  "GK22vispancu:6955": "ekam atikrāmati kāle kadācit sa rākṣaso madhya-niśāyāṃ gṛha-koṇe sthitaḥ |",
  "GK22vispancu:6956": "sāpi rāja-kanyā sva-sakhīm uvāca-sakhi ! paśyaiṣa vikālaḥ samaye nityam eva māṃ kadarthayati |",
  "GK22vispancu:6957": "asti tasya durātmanaḥ pratiṣedhopāyaḥ kaścit ?",
  "GK22vispancu:6958": "tac chrutvā rākṣaso 'pi vyacintayat-nūnaṃ yathāhaṃ tathānyo 'pi kaścid vikāla-nāmāsyā haraṇāya nityam evāgacchati |",
  "GK22vispancu:6959": "paraṃ so 'py enāṃ hartuṃ na śaknoti |",
  "GK22vispancu:6960": "tat tāvad aśva-rūpaṃ kṛtvāśva-madhya-gato nirīkṣayāmi |",
  "GK22vispancu:6961": "kiṃ-rūpaḥ sa kiṃ-prabhāvaś ceti ? evaṃ rākṣaso 'śva-rūpaṃ kṛtvāśvānāṃ madhye tiṣṭhati |",
  "GK22vispancu:6962": "tathānuṣṭhite niśītha-samaye rāja-gṛhe kaścid aśva-cauraḥ praviṣṭaḥ |",
  "GK22vispancu:6963": "sa ca sarvān aśvān avalokya taṃ rākṣasam aśvatamaṃ vijñāyādhirūḍhaḥ |",
  "GK22vispancu:6964": "atrāntare rākṣasaś cintayāmāsa-nūnam eṣa vikāla-nāmā māṃ cauraṃ matvā kopān nihantum āgataḥ |",
  "GK22vispancu:6965": "tat kiṃ karomi ? evaṃ cintayan so 'pi tena khalīnaṃ mukhe nidhāya kaśāghātena tāḍitaḥ |",
  "GK22vispancu:6966": "athāsau bhaya-trasta-manāḥ pradhāvitum ārabdhaḥ |",
  "GK22vispancu:6967": "cauro 'pi dūraṃ gatvā khalīnākarṣaṇena taṃ sthiraṃ kartum ārabdhavān |",
  "GK22vispancu:6968": "sa tu vegād vegataraṃ gacchati |",
  "GK22vispancu:6969": "atha taṃ tathāgaṇita-khalīnākarṣaṇaṃ matvā cauraś cintayāmāsa-aho naivaṃ-vidhā vājino bhavanty agaṇita-khalīnāḥ |",
  "GK22vispancu:6970": "tan nūnam anenāśva-rūpeṇa rākṣasena bhavitavyam |",
  "GK22vispancu:6971": "yadyapi kañcit pāṃsulaṃ bhūmi-deśam avalokayāmi tad ātmānaṃ tatra pātayāmi |",
  "GK22vispancu:6972": "nānyathā me jīvitavyam asti |",
  "GK22vispancu:6973": "evaṃ cintayata iṣṭa-devatāṃ smaratas tasya so 'śvo baṭa-vṛkṣasya tale niṣkrāntaḥ |",
  "GK22vispancu:6974": "cauro 'pi baṭa-praroham āsādya tatraiva vilagnaḥ |",
  "GK22vispancu:6975": "tato dvāv api tau pṛthag-bhūtau paramānanda-bhājau jīvita-viṣaye labdha-pratyāśau sampannau |",
  "GK22vispancu:6976": "atha tatra baṭe kaścid rākṣasa-suhṛd vānaraḥ sthita āsīt |",
  "GK22vispancu:6977": "tena rākṣasaṃ trastam ālokya vyāhṛtam-bho mitra ! kim eva alāyyate'līka-bhayena ?",
  "GK22vispancu:6978": "tad bhakṣyo 'yaṃ mānuṣaḥ bhakṣyatām |",
  "GK22vispancu:6979": "so 'pi vānara-vaco niśamya, svarūpam ādhāya śaṅkita-manāḥ skhalita-gatir nivṛttaḥ |",
  "GK22vispancu:6980": "cauro 'pi taṃ vānarāhūtaṃ jñātvā kopāt tasya lāṅgulaṃ lambamānaṃ mukhe nidhāya carvitavān |",
  "GK22vispancu:6981": "vānaro 'pi taṃ rākṣasābhyadhikaṃ manyamāno bhayān na kiñcid uktavān |",
  "GK22vispancu:6982": "kevalaṃ vyathārto nimīlita-nayanas tiṣṭhati |",
  "GK22vispancu:6983": "rākṣaso 'pi taṃ tathā-bhūtam avalokya ślokam enam apaṭhat-",
  "GK22vispancu:6984": "yādṛśī vacana-cchāyā dṛśyate tava vānara |",
  "GK22vispancu:6985": "vikālena gṛhīto 'si yaḥ paraiti sa jīvati ||Panc_5.84||",
  "GK22vispancu:6986": "ity uktvā praṇaṣṭaś ca |",
  "GK22vispancu:6987": "tat preṣaya māṃ yena gṛhaṃ gacchāmi |",
  "GK22vispancu:6988": "tvaṃ punar anubhuṅkṣvātra sthita eva lobha-vṛkṣa-phalam |",
  "GK22vispancu:6989": "cakradhara āha-bhoḥ akāraṇam etat | daiva-vaśāt sampadyate nṛṇāṃ śubhāśubham | uktaṃ ca-",
  "GK22vispancu:6990": "durgas trikūṭaḥ parikhā samudro",
  "GK22vispancu:6991": "rakṣāṃsi yodhā dhanadāc ca vittam |",
  "GK22vispancu:6992": "śāstraṃ ca yasyośanasā praṇītaṃ",
  "GK22vispancu:6993": "sa rāvaṇo daiva-vaśād vipannaḥ ||Panc_5.85||",
  "GK22vispancu:6994": "tathā ca-",
  "GK22vispancu:6995": "andhakaḥ kubjakaś caiva tristanī rāja-kanyakā |",
  "GK22vispancu:6996": "trayo 'py anyāyataḥ siddhāḥ saṃmukhe karmaṇi sthite ||Panc_5.86||",
  "GK22vispancu:6997": "suvarṇa-siddhiḥ prāha-katham etat ?",
  "GK22vispancu:6998": "so 'bravīt-",
  "GK22vispancu:6999": "kathā 11",
  "GK22vispancu:7000": "andhaka-kubjaka-tristanī-kathā",
  "GK22vispancu:7001": "asty atra dharā-tala uttarā-pathe madhu-puraṃ nāma nagaram |",
  "GK22vispancu:7002": "tatra madhusenā nāma rājā babhūva |",
  "GK22vispancu:7003": "tasya kadācid viṣaya-sukham anubhavatas tristanī kanyā babhūva |",
  "GK22vispancu:7004": "atha tāṃ trastanīṃ jātāṃ śrutvā sa rājā kañcukinaḥ provāca,",
  "GK22vispancu:7005": "yad-bhos tyajyatām iyaṃ trastanī gatvā dūre'raṇye yathā kaścin na jānāti |",
  "GK22vispancu:7006": "tac chrutvā kañcukinaḥ procuḥ-mahārāja jñāyate yad aniṣṭa-kāriṇī tristanī kanyā bhavati |",
  "GK22vispancu:7007": "tathāpi brāhmaṇam āhūya praṣṭavyāḥ, yena loka-dvayaṃ na virudhyate, yataḥ-",
  "GK22vispancu:7008": "yaḥ satataṃ paripṛcchati śṛṇoti sandhārayaty aniśam |",
  "GK22vispancu:7009": "tasya divākara-kiraṇair nalinīva vivardhate buddhiḥ ||Panc_5.87||",
  "GK22vispancu:7010": "tathā ca-",
  "GK22vispancu:7011": "pṛcchakena sadā bhāvyaṃ puruṣeṇa vijānatā |",
  "GK22vispancu:7012": "rākṣasendra-gṛhīto 'pi praśnān mukto dvijaḥ purā ||Panc_5.88||",
  "GK22vispancu:7013": "rājā āha--katham etat ?",
  "GK22vispancu:7014": "te procuḥ-",
  "GK22vispancu:7015": "kathā 12",
  "GK22vispancu:7016": "caṇḍakarma-nāma-rākṣasa-kathā",
  "GK22vispancu:7017": "deva ! kasmiṃścid vanoddeśe caṇḍakarmā nāma rākṣasaḥ prativasati sma |",
  "GK22vispancu:7018": "ekadā tena bhramatāṭavyāṃ kaścid brāhmaṇaḥ samāsāditaḥ |",
  "GK22vispancu:7019": "tatas tasya skandham āruhya provāca-bho agresaro gamyatām |",
  "GK22vispancu:7020": "brāhmaṇo 'pi bhaya-trasta-manās tam ādāya prasthitaḥ |",
  "GK22vispancu:7021": "atha tasya kamalodara-komalau pādau dṛṣṭvā brāhmaṇo rākṣasam apṛcchat-bhoḥ ! kim evaṃ-vidhau te pādāv atikomalau ?",
  "GK22vispancu:7022": "rākṣasa āha-bhoḥ ! vratam asti, nāham ārdra-pādo bhūmiṃ spṛśāmi |",
  "GK22vispancu:7023": "tatas tac chrutvātmano mokṣopāyaṃ cintayaṃs tat-saraḥ prāptaḥ |",
  "GK22vispancu:7024": "tato rākṣasenābhihitaṃ-bhoḥ ! yāvad ahaṃ snānaṃ kṛtvā devatārcana-vidhiṃ vidhāyāgacchāmi tāvat tvayātaḥ sthānād anyatra na gantavyam |",
  "GK22vispancu:7025": "tathānuṣṭhite divjaś cintayāmāsa-nūnaṃ devatārcana-vidher ūrdhvaṃ mām eṣa bhakṣayiṣyati |",
  "GK22vispancu:7026": "tad drutataraṃ gacchāmi, yenaiṣa ārdra-pādo na mama pṛṣṭham eṣyati |",
  "GK22vispancu:7027": "tathānuṣṭhite rākṣaso vrata-bhaṅga-bhayāt tasya pṛṣṭhaṃ na gataḥ |",
  "GK22vispancu:7028": "ato 'haṃ bravīmi-pṛcchakena sadā bhāvyam iti |",
  "GK22vispancu:7029": "atha tebhyas tac chrutvā-rājā dvijān āhūya provāca-bho brāhmaṇāḥ ! tristanī me kanyā samutpannā,",
  "GK22vispancu:7030": "tat kiṃ tasyāḥ pratividhānam asti, na vā ?",
  "GK22vispancu:7031": "hīnāṅgī vādhikāṅgī vā yā bhavet kanyakā nṛṇām |",
  "GK22vispancu:7032": "bhartuḥ syāt sā vināśāya sva-śīla-nidhanāya ca ||Panc_5.89||",
  "GK22vispancu:7033": "yā punas tristanī kanyā yāti locana-gocaram |",
  "GK22vispancu:7034": "pitaraṃ nāśaty eva sā drutaṃ nātra saṃśayaḥ ||Panc_5.90||",
  "GK22vispancu:7035": "tasmād asyā darśanaṃ pariharatu devaḥ |",
  "GK22vispancu:7036": "tathā yadi kaścid udvāhayati, tad enāṃ tasmai dattvā, deśa-tyāgena sa niyojayitavyaḥ iti |",
  "GK22vispancu:7037": "evaṃ-kṛte loka-dvayāviruddhatā bhavati |",
  "GK22vispancu:7038": "atha teṣāṃ tad-vacanam ākarṇya sa rājā paṭaha-śabdena sarvatra ghoṣaṇām ājñāpayāmāsa-aho ! tristanīṃ rājakanyāṃ yaḥ kaścid udvāhayati sa suvarṇa-lakṣam āpnoti deśa-tyāgaṃ ca |",
  "GK22vispancu:7039": "evaṃ tasyām āghoṣaṇāyāṃ kriyamāṇāyāṃ mahān kālo vyatītaḥ |",
  "GK22vispancu:7040": "na kaścit tāṃ pratigṛhṇāti |",
  "GK22vispancu:7041": "sāpi yauvanonmukhī sañjātā sugupta-sthāna-sthitā yatnena rakṣyamāṇā tiṣṭhati |",
  "GK22vispancu:7042": "atra tatraiva nagare kaścid andhas tiṣṭhati |",
  "GK22vispancu:7043": "tasya ca mantharaka-nāmā kubjo 'gresaro yaṣṭi-grāhī |",
  "GK22vispancu:7044": "tābhyāṃ taṃ paṭaha-śabdam ākarṇya, mitho mantritaṃ-spṛśyate'yaṃ paṭahaḥ |",
  "GK22vispancu:7045": "yadi katham api daivāt kanyā labhyate |",
  "GK22vispancu:7046": "suvarṇa-prāptiś ca bhavati, tathā sukhena suvarṇa-prāptyā kālo vrajati |",
  "GK22vispancu:7047": "atha yadi tasya doṣato mṛtyur bhavati |",
  "GK22vispancu:7048": "tadā dāridryopāttasyāsya kleśasya paryanto bhavati | uktaṃ ca-",
  "GK22vispancu:7049": "lajjā snehaḥ svara-madhuratā buddhayo yauvana-śrīḥ",
  "GK22vispancu:7050": "kāntāsaṅgaḥ svajana-mamatā duḥkha-hānir vilāsaḥ |",
  "GK22vispancu:7051": "dharmaḥ śāstraṃ sura-guru-matiḥ śaucam ācāra-cintā",
  "GK22vispancu:7052": "pūrṇe sarve jaṭhara-piṭhare prāṇināṃ sambhavanti ||Panc_5.91||",
  "GK22vispancu:7053": "evam uktvāndhena gatvā, sa paṭahaḥ spṛṣṭaḥ |",
  "GK22vispancu:7054": "uktaṃ ca-bhoḥ ! ahaṃ tāṃ kanyām udvāhayāmi, yadi rājā me prayacchati |",
  "GK22vispancu:7055": "tatas tai rāja-puruṣair gatvā rājñe niveditam-deva ! andhena kenacit paṭahaḥ spṛṣṭaḥ |",
  "GK22vispancu:7056": "tad atra viṣaye devaḥ pramāṇam |",
  "GK22vispancu:7057": "rājā prāha-",
  "GK22vispancu:7058": "andho vā vadhiro vātha kuṣṭī vāpy antyajo 'pi vā |",
  "GK22vispancu:7059": "parigṛhṇātu tāṃ kanyāṃ sa-lakṣāṃ syād videśagaḥ ||Panc_5.92||",
  "GK22vispancu:7060": "atha rājādeśāt tai rāja-puruṣais taṃ nadī-tīre nītvā suvarṇa-lakṣeṇa samaṃ vivāha-vidhinā tristanīṃ tasmai dattvā,",
  "GK22vispancu:7061": "jala-yāne nidhāya kaivartāḥ proktāḥ-bho ! deśāntaraṃ nītvā kasmiṃścid adhiṣṭhāne'ndhaḥ sapatnīkaḥ |",
  "GK22vispancu:7062": "kubjakena saha mocanīyaḥ |",
  "GK22vispancu:7063": "tathānuṣṭhite videśam āsādya kasmiṃścid adhiṣṭhāne kaivarta-darśite trayo 'pi mūlyena gṛhaṃ prāptāḥ sukhena kālaṃ nayanti sma |",
  "GK22vispancu:7064": "kevalam andhaḥ paryaṅke suptas tiṣṭhati, gṛha-vyāpāraṃ mantharakaḥ karoti |",
  "GK22vispancu:7065": "evaṃ gacchatā kālena tristanyā kubjakena saha vikṛtiḥ samapadyata |",
  "GK22vispancu:7066": "athavā sādhv idam ucyate-",
  "GK22vispancu:7067": "yadi syāc chrī-talo vahniś candramā dahanātmakaḥ |",
  "GK22vispancu:7068": "susvādaḥ sāgaraḥ strīṇāṃ tat-satīs tvaṃ prajāyate ||Panc_5.93||",
  "GK22vispancu:7069": "athānyedyus tristanyā mantharako 'bhihitaḥ-bhoḥ subhaga ! yady eṣo 'ndhaḥ kathañcit vyāpādyate,",
  "GK22vispancu:7070": "tad āvayoḥ sukhena kālo yāti |",
  "GK22vispancu:7071": "tad anviṣyatāṃ kutracid viṣam, yenāsmai tat pradāya sukhinī bhavāmi |",
  "GK22vispancu:7072": "anyadā kubjakena paribhramatā mṛtaḥ kṛṣṇasarpaḥ prāptaḥ |",
  "GK22vispancu:7073": "taṃ gṛhītvā prahṛṣṭa-manā gṛham abhyetya tām āha-subhage ! labdho 'yaṃ kṛṣṇa-sarpaḥ |",
  "GK22vispancu:7074": "tad enaṃ khaṇḍaśaḥ kṛtvā prabhūta-śuṇṭhy-ādibhiḥ saṃskāryāsmai vikala-netrāya matsyāmiṣaṃ bhaṇitvā prayaccha yena drāg vinaśyati |",
  "GK22vispancu:7075": "yato 'sya matsyāmiṣaṃ sadā priyam |",
  "GK22vispancu:7076": "evam uktvā mantharako bahir gataḥ |",
  "GK22vispancu:7077": "sāpi pradīpte vahnau kṛṣṇa-sarpaṃ khaṇḍaśaḥ kṛtvā takra-sthālyām ādhāya gṛha-vyāpārākulā taṃ vikalākṣaṃ sa-praśrayam uvāca-ārya-putra ! tavābhīṣṭaṃ matsya-māṃsaṃ samānītam |",
  "GK22vispancu:7078": "yatas tvaṃ sadaiva tat pṛcchasi |",
  "GK22vispancu:7079": "te ca matsyā vahnau pāvanāya tiṣṭhanti |",
  "GK22vispancu:7080": "tad yāvad ahaṃ gṛha-kṛtyaṃ karomi, tāvat tvaṃ darvīm ādāya kṣaṇam ekaṃ tān pracālaya |",
  "GK22vispancu:7081": "so 'pi tad ākarṇya hṛṣṭa-manāḥ sṛkkaṇī parilihan drutam utthāya darvīm ādāya pramathitum ārabdhaḥ |",
  "GK22vispancu:7082": "atha tasya matsyān mathnato viṣa-garbha-bāṣpeṇa saṃspṛṣṭaṃ nīla-paṭalaṃ cakṣurbhyām agalat |",
  "GK22vispancu:7083": "asāv apy andhas taṃ bahu-guṇaṃ manyamāno viśeṣān netrābhyāṃ bāṣpa-grahaṇam akarot |",
  "GK22vispancu:7084": "tato labdha-dṛṣṭir jāto yāvat paśyati,",
  "GK22vispancu:7085": "tāvat takra-madhye kṛṣṇa-sarpa-khaṇḍāni kevalāny evāvalokayati |",
  "GK22vispancu:7086": "tato vyacintayat-aho, kim etat ? mama matsyāmiṣaṃ kathitam āsīd anayā |",
  "GK22vispancu:7087": "etāni tu kṛṣṇa-sarpa-khaṇḍāni |",
  "GK22vispancu:7088": "tat tāvad vijānāmi samyak tristanyāś ceṣṭitam |",
  "GK22vispancu:7089": "kiṃ mama vadhopāya-kramaḥ kubjasya vā ?",
  "GK22vispancu:7090": "utāho anyasya vā kasyacit ?",
  "GK22vispancu:7091": "evaṃ vicintya svākāraṃ gūhayann andhavat karma karoti yathā purā |",
  "GK22vispancu:7092": "atrāntare kubjaḥ samāgatya niḥśaṅkatayāliṅgana-cumbanādibhis tristanīṃ sevitum upacakrame |",
  "GK22vispancu:7093": "so 'py andhas tam avalokayann api yāvan na kiñcic chastraṃ paśyati,",
  "GK22vispancu:7094": "tāvat kopa-vyākula-manāḥ pūrvavac chayanaṃ gatvā kubjaṃ caraṇābhyāṃ saṅgṛhya sāmarthyāt sva-mastakopari bhrāmayitvā tristanīṃ hṛdaye vyatāḍayat |",
  "GK22vispancu:7095": "atha kubja-prahāreṇa tasyās tṛtīyaḥ stana urasi praviṣṭaḥ |",
  "GK22vispancu:7096": "tathā balān mastakopari bhramaṇena kubjaḥ prāñjalatāṃ gataḥ |",
  "GK22vispancu:7097": "***********************************************************************",
  "GK22vispancu:7098": "ato 'haṃ bravīmi-andhakaḥ kubjakaś caiva (84) iti |",
  "GK22vispancu:7099": "suvarṇasiddhir āha-bhoḥ satyam etat |",
  "GK22vispancu:7100": "daivānukūlatayā sarvaṃ kalyāṇaṃ sampadyate |",
  "GK22vispancu:7101": "tathāpi puruṣeṇa satāṃ vacanaṃ kāryam |",
  "GK22vispancu:7102": "punar evam eva vartitavyam |",
  "GK22vispancu:7103": "atha evam eva yo vartate, sa tvam iva vinaśyati | tathā ca-",
  "GK22vispancu:7104": "ekodarāḥ pṛthag grīvā anyānya-phala-bhakṣiṇaḥ |",
  "GK22vispancu:7105": "asaṃhatā vinaśyanti bhāruṇḍā iva pakṣiṇaḥ ||Panc_5.94||",
  "GK22vispancu:7106": "cakradhara āha-katham etat ?",
  "GK22vispancu:7107": "so 'bravīt-",
  "GK22vispancu:7108": "kathā 13",
  "GK22vispancu:7109": "bhāruṇḍa-pakṣi-kathā",
  "GK22vispancu:7110": "kasmiṃścit sarovare bhāruṇḍa-nāmā pakṣī ekodaraḥ pṛthag-grīvaḥ prativasati sma |",
  "GK22vispancu:7111": "tena ca samudra-tīre paribhramatā kañcit phalam amṛta-kalpaṃ taraṅga-kṣiptaṃ samprāptam |",
  "GK22vispancu:7112": "so 'pi bhakṣayann idam āha-aho ! bahūni mayāmṛta-prāyāṇi samudra-kallolāhṛtāni phalāni bhakṣitāni |",
  "GK22vispancu:7113": "param apūrvo 'syāsvādaḥ |",
  "GK22vispancu:7114": "tat kiṃ pārijāta-haricandana-taru-sambhavam ?",
  "GK22vispancu:7115": "kiṃ vā, kiñcid amṛta-maya-phalam idam avyaktenāpi vidhināpātitam |",
  "GK22vispancu:7116": "evaṃ tasya bruvato dvitīya-mukhenābhihitam-bho,",
  "GK22vispancu:7117": "yady evaṃ tan mamāpi stokaṃ prayaccha,",
  "GK22vispancu:7118": "yenāham api jihvā-saukhyam anubhavāmi |",
  "GK22vispancu:7119": "tato vihasya prathama-vaktreṇābhihitam-āvayos tāvad ekam udaram |",
  "GK22vispancu:7120": "ekā tṛptiś ca bhavati |",
  "GK22vispancu:7121": "tataḥ kiṃ pṛthag bhakṣitena ? varam anena śeṣeṇa priyā toṣyate |",
  "GK22vispancu:7122": "evam abhidhāya tena śeṣaṃ bhāruṇḍyāḥ pradattam |",
  "GK22vispancu:7123": "sāpi tad āsvādya prahṛṣṭatamāliṅgana-cumbana-sambhāvanādy-aneka-cāṭu-parā ca babhūva |",
  "GK22vispancu:7124": "dvitīyaṃ mukhaṃ tad-dinād eva prabhṛti sodvegaṃ sa-viṣādaṃ ca tiṣṭhati |",
  "GK22vispancu:7125": "athānyedyur dvitīya-mukhena viṣa-phalaṃ prāptam |",
  "GK22vispancu:7126": "tad dṛṣṭvāparam āha-bho nistriṃśa ! puruṣādhama ! nirapekṣa ! mayā viṣa-phalam āsāditam |",
  "GK22vispancu:7127": "tat tavāpamānād bhakṣayāmi |",
  "GK22vispancu:7128": "apareṇābhihitam-mūrkha ! mā maivaṃ kuru |",
  "GK22vispancu:7129": "evaṃ kṛte dvayor api vināśo bhaviṣyati |",
  "GK22vispancu:7130": "athaivaṃ vadatā tenāpamānena tat phalaṃ bhakṣitam |",
  "GK22vispancu:7131": "kiṃ bahunā, dvāv api vinaṣṭau |",
  "GK22vispancu:7132": "***********************************************************************",
  "GK22vispancu:7133": "ato 'haṃ bravīmi-ekodarāḥ pṛthag-grīvāḥ (92) iti |",
  "GK22vispancu:7134": "cakradhara āha-satyam etat | tad gaccha gṛham | param ekākinā na gantavyam | uktaṃ ca-",
  "GK22vispancu:7135": "ekaḥ svādu na bhuñjīta ekaś cārthān na cintayet |",
  "GK22vispancu:7136": "eko na gacched adhvānaṃ naikaḥ supteṣu jāgṛyāt ||Panc_5.95||",
  "GK22vispancu:7137": "api ca-",
  "GK22vispancu:7138": "api kāpuruṣo mārge dvitīyaḥ kṣema-kārakaḥ |",
  "GK22vispancu:7139": "karkaṭena dvitīyena jīvitaṃ parirakṣitam ||Panc_5.96||",
  "GK22vispancu:7140": "suvarṇa-siddhiḥ prāha-katham etat ?",
  "GK22vispancu:7141": "so 'bravīt-",
  "GK22vispancu:7142": "kathā 14",
  "GK22vispancu:7143": "brāhmaṇa-karkaṭaka-kathā",
  "GK22vispancu:7144": "kasmiṃścid adhiṣṭhāne brahmadatta-nāmā brāhmaṇaḥ prativasati sma |",
  "GK22vispancu:7145": "sa ca prayojana-vaśād grāmaṃ prasthitaḥ sva-mātrābhihitaḥ, yad-vatsa ! katham ekākī vrajasi ?",
  "GK22vispancu:7146": "tad anviṣyatāṃ kaścid dvitīyaḥ sahāyaḥ |",
  "GK22vispancu:7147": "sa āha-amba ! mā bhaiṣīḥ | nirupadravo 'yaṃ mārgaḥ | kārya-vaśād ekākī gamiṣyāmi |",
  "GK22vispancu:7148": "atha tasya taṃ niścayaṃ jñātvā samīpastha-vāpyāḥ sakāśāt karkaṭam ādāya mātrābhihitaṃ-vatsa,",
  "GK22vispancu:7149": "avaśyaṃ yadi gantavyam |",
  "GK22vispancu:7150": "tad eṣa karkaṭo 'pi sahāyo bhavatu |",
  "GK22vispancu:7151": "tad enaṃ gṛhītvā gaccha |",
  "GK22vispancu:7152": "so 'pi mātur vacanād ubhābhyāṃ pāṇibhyāṃ na saṅgṛhya karpūra-puṭikā-madhye nidhāya,",
  "GK22vispancu:7153": "pātra-madhye saṃsthāpya śīghraṃ prasthitaḥ |",
  "GK22vispancu:7154": "atha gacchan grīṣmoṣmaṇā santaptaḥ kañcin mārgasthaṃ vṛkṣam āsādya, tatraiva prasuptaḥ |",
  "GK22vispancu:7155": "atrāntare vṛkṣa-koṭarān nirgatya sarpas tat-samīpam āgataḥ |",
  "GK22vispancu:7156": "sa cābhyantara-gatāṃ karpūra-puṭikām atilaulyād abhakṣayat |",
  "GK22vispancu:7157": "so 'pi karkaṭas tatraiva sthitaḥ san sarpa-prāṇān apāharata |",
  "GK22vispancu:7158": "brāhmaṇe'pi yāvat prabuddhaḥ paśyati,",
  "GK22vispancu:7159": "tāvat samīpe mṛta-kṛṣṇa-sarpo nija-pārśve karpūra-puṭikopari sthitas tiṣṭhati |",
  "GK22vispancu:7160": "taṃ dṛṣṭvā vyacintayat-karkaṭenāyaṃ hataḥ iti |",
  "GK22vispancu:7161": "prasanno bhūtvābravīc ca-bhoḥ ! satyam abhihitaṃ mama mātrā yat puruṣeṇa ko 'pi sahāyaḥ kāryaḥ |",
  "GK22vispancu:7162": "naikākinā gantavyam |",
  "GK22vispancu:7163": "yato mayā śraddhā-pūrita-cetasā tad-vacanam anuṣṭhitaṃ tenāhaṃ karkaṭena sarva-vyāpādanād rakṣitaḥ |",
  "GK22vispancu:7164": "athavā sādhv idam ucyate-",
  "GK22vispancu:7165": "kṣīṇaḥ śrayati śaśī ravim ṛddho vardhayati payasāṃ nātham |",
  "GK22vispancu:7166": "anye vipadi sahāyā dhanināṃ śriyam anubhavanty anye ||Panc_5.97||",
  "GK22vispancu:7167": "mantre tīrthe dvije deve daivajñe bheṣaje gurau |",
  "GK22vispancu:7168": "yādṛśī bhāvanā yasya siddhir bhavati tādṛśī ||Panc_5.98||",
  "GK22vispancu:7169": "evam śrutvā suvarṇasiddhis tam anujñāpya svagṛhaṃ prati nivṛttaḥ |",
  "GK22vispancu:7170": "iti śrī-viṣṇu-śarma-viracite pañcatantre aparīkṣita-kārakaṃ nāma",
  "GK22vispancu:7171": "pañcamaṃ tantraṃ samāptam",
  "GK22vispancu:7172": "||5||",
  "GK22vispancu:7173": "\u0002 yady apy evaṃ tathāpi tvaṃ darśaya taṃ caurasiṃhaṃ yathā vyāpādayāmi |",
  "GK22vispancu:7174": "\u0002 (alt.) yaḥ paśyati sa paśyati",
  "GK22vispancu:7175": "\u0002 (alt.) rāja-puruṣaiḥ",
  "GK22vispancu:7176": "\u0002 (alt.) devaśakti-kathā"
}