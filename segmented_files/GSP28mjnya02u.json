{
  "GSP28mjnya02u:0": "śrīḥ",
  "GSP28mjnya02u:1": "atha dvitīyo 'dhyāyaḥ /",
  "GSP28mjnya02u:2": "(tatra prathamaḥ pādaḥ)",
  "GSP28mjnya02u:3": "____________________________________________________",
  "GSP28mjnya02u:4": "START MJaiNy 2,1.1",
  "GSP28mjnya02u:5": "pramāṇamupajīvyatvātprathame 'dhyāya īritam /",
  "GSP28mjnya02u:6": "mānādhīnasya dharmasya dbitīye bheda ucyate // MJaiNy_2,1.1 //",
  "GSP28mjnya02u:7": "------------------",
  "GSP28mjnya02u:8": "anena prathamadvitīyayoradhyāyayoḥ pūrvottarabhāva upapāditaḥ // 1 //",
  "GSP28mjnya02u:9": "(prathame 'pūrvasyā'khyātapritipādyatvādhikaraṇe sūtrāṇi 1 - 4)",
  "GSP28mjnya02u:10": "bhāvārthāḥ karmaśabdās tebhyaḥ kriyā pratīyeta eṣa hy artho vidhīyate / Jaim_2,1.1 /",
  "GSP28mjnya02u:11": "sarveṣāṃ bhāvo 'rtha iti cet / Jaim_2,1.2 /",
  "GSP28mjnya02u:12": "yeṣām utpattau sve prayoge rūpopalabdhis tāni nāmāni tasmāt tebhyaḥ parākāṅkṣā bhūtatvāt sve prayogai / Jaim_2,1.3 /",
  "GSP28mjnya02u:13": "yeṣāṃ tūtpattāv arthe sve prayogo na vidyate tāny ākhyātāni tasmāt tebhyaḥ pratīyetāśritatvāt prayogasya / Jaim_2,1.4 /",
  "GSP28mjnya02u:14": "____________________________________________________",
  "GSP28mjnya02u:15": "START MJaiNy 2,1.2-3",
  "GSP28mjnya02u:16": "dvitīyādhyāyasya prathame pāde prathamādhikaraṇe prathamaṃ varṇakamāracayati -",
  "GSP28mjnya02u:17": "vidhivākye padaiḥ sarvairapūrve pratipādyate /",
  "GSP28mjnya02u:18": "pratyekamathavaikyena sarvaistatpratipādanam // MJaiNy_2,1.2 //",
  "GSP28mjnya02u:19": "phalānvayitvātsarveṣāṃ pradhānānvayalābhataḥ /",
  "GSP28mjnya02u:20": "lāghavādekabodhyatvaṃ taccheṣastu padāntaram // MJaiNy_2,1.3 //",
  "GSP28mjnya02u:21": "------------------",
  "GSP28mjnya02u:22": "vidhivākyamadṛṣṭārthamakhilamatrodāharaṇama /",
  "GSP28mjnya02u:23": "vidhivākye yāvanti padāni santi tāni sarvāṇi kriyākārakasaṃbandhamanādṛtya pratyekamapūrvasya pratipādakāni /",
  "GSP28mjnya02u:24": "kutaḥ /",
  "GSP28mjnya02u:25": "apūrvasya phalatvena sarveṣāṃ padānāṃ phalānvayitvāta /",
  "GSP28mjnya02u:26": "apūrvapratipādanābhāve 'pi kriyākārakayoḥ parasparānvayo 'styeveti cet /",
  "GSP28mjnya02u:27": "satyam /",
  "GSP28mjnya02u:28": "tathāpi pradhānānvayo labhyeta /",
  "GSP28mjnya02u:29": "phalaṃ hi pradhānam /",
  "GSP28mjnya02u:30": "purūṣārthatayā sādhyamānatvāditi prāpte ,",
  "GSP28mjnya02u:31": "brūmaḥ - apūrvasyāntyantamadṛṣṭatvādekakalpanayaiva vākyasyopapattāvanekakalpane gauravaṃ syāt /",
  "GSP28mjnya02u:32": "tasmādekamapūrvamekena śabdena pratipādyate /",
  "GSP28mjnya02u:33": "padāntaraṃ tu taccheṣatayānveti /",
  "GSP28mjnya02u:34": "nanu yasya padasyārtho 'pūrvasya kalpakastatpadārthasya phalasādhanatayā phalaṃ pratyupādeyatvavidheyatvaguṇatvānyabhyupagantavyāni /",
  "GSP28mjnya02u:35": "tathā tasyaiva śeṣabhūtapadāntarārthe pratyuddeśyatvānuvādyatvapradhānatvānāmapi prāptatvādviruddhatrikadvayāpattiriti cet /",
  "GSP28mjnya02u:36": "mevam /",
  "GSP28mjnya02u:37": "“udbhidā yajeta paśukāmaḥ” “śyenenābhicaranyajeta“ityādāvudbhidādiśabdānāṃ nāmatvenātvaye sati yāgasādhanavācitvābhāvena yajatāvuddeśyatvāditrikāpādakatvābhāvāt /",
  "GSP28mjnya02u:38": "tasmādekameva padamapūrvapratipādakam /",
  "GSP28mjnya02u:39": "na ca dharmabhedacintāṃ prastutā parityajya kimityapūrve cintyata iti vācyam /",
  "GSP28mjnya02u:40": "apūrvasyaiva dharmatvāt // MJaiNyC_2,1.2-3 //",
  "GSP28mjnya02u:41": "dvitīyaṃ varṇakamāracayati --",
  "GSP28mjnya02u:42": "____________________________________________________",
  "GSP28mjnya02u:43": "START MJaiNy 2,1.4-7",
  "GSP28mjnya02u:44": "dravyādiśabdato 'pūrvadhīrbhāvārthapadāduta /",
  "GSP28mjnya02u:45": "dravyādīnāṃ phalārthatvāttacchabdena hyapūrvadhīḥ // MJaiNy_2,1.4 //",
  "GSP28mjnya02u:46": "kriyādvāramṛte dravyaṃ phalena nahi yujyate /",
  "GSP28mjnya02u:47": "bhāvanāvācino 'pūrvamākhyātādavagamyate // MJaiNy_2,1.5 //",
  "GSP28mjnya02u:48": "dhātvarthavyatirekeṇa bhāvanā neti cenna tat /",
  "GSP28mjnya02u:49": "sarvadhātvarthasaṃbaddhaḥ karotyartho hi bhāvanā // MJaiNy_2,1.6 //",
  "GSP28mjnya02u:50": "dhātvarthaḥ karaṇaṃ tasyāṃ samānapadavarṇitaḥ /",
  "GSP28mjnya02u:51": "dravyādyupakṛtirdṛṣṭā dhātvarthotpādanātmikā // MJaiNy_2,1.7 //",
  "GSP28mjnya02u:52": "------------------",
  "GSP28mjnya02u:53": "idamāmnāyate -“somena yajeta” “hiraṇyamātreyāya dadāti” “tasmātsuvarṇe hiraṇyaṃ dhāryam” “śyenenābhicaranyajeta” “citrayā yajeta paśukāmaḥ“ityādi /",
  "GSP28mjnya02u:54": "tatra somahiraṇyaśabdau dravyavācinau,",
  "GSP28mjnya02u:55": "suvarṇaśabdo guṇavācī,",
  "GSP28mjnya02u:56": "śyenacitrāśabdau karmavācinau /",
  "GSP28mjnya02u:57": "tairetairdravyādiśabdairapūrve pratyeti kutaḥ /",
  "GSP28mjnya02u:58": "dravyādīnāṃ siddharūpāṇāṃ sādhyaṃ phalaṃ prati sādhanatvasaṃbhavāt /",
  "GSP28mjnya02u:59": "yāgadānādirūpastu bhāvārthaḥ svayamapi phalavatsādhyarūpatvānna sādhanaṃ bhavitumarhapti /",
  "GSP28mjnya02u:60": "tato dravyādīnāṃ phalaṃ prati karaṇatvāddravyādiśabdā apūrvapratyāyakā iti prāpte - brūmaḥ- kriyāṃ vinā dravyāṇi phalaṃ sādhayituṃ na kṣamante /",
  "GSP28mjnya02u:61": "pacikrīyāmantareṇa kāṣṭhasthālyādīnāmodanasādhakatvādarśanāt /",
  "GSP28mjnya02u:62": "ato bhāvanāvācinā yajati dadātītyākhyātenāpūrve pratīyate /",
  "GSP28mjnya02u:63": "nanu dhātvartha eva bhāvanā, tadanyā vā /",
  "GSP28mjnya02u:64": "na tāvaddhātvarthaḥ /",
  "GSP28mjnya02u:65": "tasya tāṃ prati karaṇatvokteḥ /",
  "GSP28mjnya02u:66": "na dvitīyaḥ /",
  "GSP28mjnya02u:67": "dhātvarthavyatiriktāyāḥ kriyāyādurlakṣyatvāditi cet /",
  "GSP28mjnya02u:68": "maivam /",
  "GSP28mjnya02u:69": "sarvadhātvarthasaṃbaddhasya karotirūpasya lakṣayituṃ śakyatvāt /",
  "GSP28mjnya02u:70": "taduktamācāryaiḥ-",
  "GSP28mjnya02u:71": "“dhātvarthavyatirekeṇa yadyapyeṣā na lakṣyate /",
  "GSP28mjnya02u:72": "tathāpi sarvasāmānyarūpeṇaivāvagamyate“iti /",
  "GSP28mjnya02u:73": "anyairapyuktam -",
  "GSP28mjnya02u:74": "“siddhasādhyasvabhāvābhyāṃ dhātvartho dvividhastayoḥ /",
  "GSP28mjnya02u:75": "anyotpādānukūlātmā bhāvanā sādhyarūpiṇī“iti /",
  "GSP28mjnya02u:76": "' pacati ' ityukte ' pākaṃ karotri ' ityetamarthe sarve janāḥ pratiyanti /",
  "GSP28mjnya02u:77": "tatra pākaḥ,",
  "GSP28mjnya02u:78": "paktiḥ pacanam,",
  "GSP28mjnya02u:79": "ityetaiḥ śabdairvyavahriyamāṇo liṅgakārakasaṃkhyāyogyo dhātvarthaḥ siddhasvabhāvaḥ /",
  "GSP28mjnya02u:80": "' karoti ' ityanena vyavahriyamāṇo liṅgādyapetaḥ sādhyasvabhāvadyotanāyā'khyātapratyayavidhiḥ /",
  "GSP28mjnya02u:81": "sa cā'khyātapratyayārtha odanotpatteranukūlaḥ /",
  "GSP28mjnya02u:82": "tato bhaviturodanasya prayojakavyāpāratvāṇṇijantena bhāvanāśabdenocyate - iti /",
  "GSP28mjnya02u:83": "anye bhāvanāpakṣā ayuktāḥ /",
  "GSP28mjnya02u:84": "prayatno bhāvaneti cet /",
  "GSP28mjnya02u:85": "na /",
  "GSP28mjnya02u:86": "'ratho gacchati' ityatra tadabhāvaprasaṅgāt /",
  "GSP28mjnya02u:87": "spanda iti cet /",
  "GSP28mjnya02u:88": "na /",
  "GSP28mjnya02u:89": "mānasatyāgarūpe yajatāvavyāpteḥ /",
  "GSP28mjnya02u:90": "ubhayasādhāraṇamudāsīnatvavicchedasāmānyaṃ bhāvaneti cet /",
  "GSP28mjnya02u:91": "na /",
  "GSP28mjnya02u:92": "śabdabhāvanāyāmavyāptiḥ na hi śabdasya vibhoracetanasya spandaḥ prayatno vāsti /",
  "GSP28mjnya02u:93": "liṅ - leṭ - loṭtavyapratyayamātragatā śabdabhāvanā /",
  "GSP28mjnya02u:94": "sarvākhyātagatār'thabhāvanā /",
  "GSP28mjnya02u:95": "taduktam --",
  "GSP28mjnya02u:96": "“abhidhāṃ bhāvanāmāhuranyāmeva liṅṅādayaḥ /",
  "GSP28mjnya02u:97": "arthātmabhāvanā tvanyā sarvākhyāteṣu gamyate“iti //",
  "GSP28mjnya02u:98": "kiṃca spandādivādino 'pi na svarūpeṇa spandādīnāṃ bhāvanātvamāhuḥ,",
  "GSP28mjnya02u:99": "kiṃtvanyotpādānukūlaṃ svarūpam /",
  "GSP28mjnya02u:100": "tasmādasmaduktaiva bhāvanā /",
  "GSP28mjnya02u:101": "yathā ' pacati,",
  "GSP28mjnya02u:102": "ityatraudanaphalotpattyanukūlā,",
  "GSP28mjnya02u:103": "tathā 'yajati' ityatra svargādiphalotpattyanukūlā /",
  "GSP28mjnya02u:104": "tasyāṃ ca phalabhāvanāyāṃ pratyayavācyāyāmekapadopāttatvena pratyāsamnatvātprakṛtyarthaḥ karaṇam ,",
  "GSP28mjnya02u:105": "na tu dravyādi /",
  "GSP28mjnya02u:106": "tasya padāntaropāttatvena viprakṛṣṭatvāt /",
  "GSP28mjnya02u:107": "sādhyarūpo 'pi prakṛtyarthaḥ svasādhananiṣpāditaḥ sañśaknoti phalaṃ sādhayitum /",
  "GSP28mjnya02u:108": "dravyādīnāṃ tu prakṛtyarthotpādanena dṛṣṭa evopakāraḥ /",
  "GSP28mjnya02u:109_0": "dravyādiniṣpāditena dhātuvācyena yāgādikaraṇena svargādiphalotpattau satyāṃ yeyamanukūlavyāpārātmā",
  "GSP28mjnya02u:109_1": "kṛtiśabdābhidheyā phalotpādanā seyaṃ yajyādidhātūnāmanyatameva kenāpi nābhidhīyate /",
  "GSP28mjnya02u:110": "sarvadhātvarthānuyāyisvāt /",
  "GSP28mjnya02u:111": "ato na bhāvanāyāḥ prakṛtyarthatvamāśaṅkituṃ śakyam /",
  "GSP28mjnya02u:112": "astu tarhi -- dhātvarthasāmānyameva bhāvaneti cet /",
  "GSP28mjnya02u:113": "na /",
  "GSP28mjnya02u:114": "pratidhātvarthe vilakṣaṇarūpatvāt /",
  "GSP28mjnya02u:115": "anyaddhi pākasyaudanaṃ pratyānukūlyam /",
  "GSP28mjnya02u:116": "anyacca calanasya saṃyogavibhāgau prati /",
  "GSP28mjnya02u:117": "anyathā phalavibhāgānupapatteḥ /",
  "GSP28mjnya02u:118": "bhinnāsu bhāvanāvyaktiṣu bhāvanātvasāmānyamanuvartatāṃ nāma /",
  "GSP28mjnya02u:119": "naitāvatāprakṛtyarthasāmānyaṃ tadbhavati /",
  "GSP28mjnya02u:120": "tasmādviśeṣarūpātsāmānyarūpācca yajyādidhātuvācyādanyaivā'khyātapratyayavācyā bhāvanā /",
  "GSP28mjnya02u:121": "tathāsati 'yajeta' ityatrā'khyātasya 'bhāvayet' ityartho bhavati /",
  "GSP28mjnya02u:122": "tatra ' kiṃ bhāvayet,",
  "GSP28mjnya02u:123": "kena bhāvayet,",
  "GSP28mjnya02u:124": "kathaṃ bhāvayet,",
  "GSP28mjnya02u:125": "ityakāṅkṣāyāṃ ' svarge bhāvayet ' yāgena bhāvayem,",
  "GSP28mjnya02u:126": "agnyanvādhānaprayājāvaghātādibhirupakāraṃ saṃpādya bhāvayet ,",
  "GSP28mjnya02u:127": "ityevaṃ bhājyakaraṇetikartavyatāsamarpaṇenā'kāṅkṣāpūraṇātprakaraṇāmnātaḥ sakalaḥ śabdasaṃdarbho bhāvanāvācina ākhyātasyaiva prapañcaḥ /",
  "GSP28mjnya02u:128": "bhāvyādyaṃśatrayavatī seyamārthī bhāvanetyucyate /",
  "GSP28mjnya02u:129": "sā sarvāpi śabdabhāvanāyā bhāvyā,",
  "GSP28mjnya02u:130": "vidhāyako liṅṅādiḥ karaṇam /",
  "GSP28mjnya02u:131": "arthavādasaṃpāditā stutiritikartavyatā /",
  "GSP28mjnya02u:132": "seyaṃ śabdabhāvanā liṅṅādibhireva gamyate /",
  "GSP28mjnya02u:133": "' arthabhāvanāṃ sarvairākhyātapratyaiyargamyata ityuktam /",
  "GSP28mjnya02u:134": "tasyāṃ cārthabhāvanāyāṃ svargasya bhāvyatvaṃ kamiyogādavagamyate /",
  "GSP28mjnya02u:135": "prakṛtyarthasya karaṇatvaṃ tṛtīyāśrutyā /",
  "GSP28mjnya02u:136": "tathā ca śrūyate -“darśapūrṇamāsābhyāṃ svargakāmo yajeta“' citrayā yajeta paśukāmaḥ ' iti /",
  "GSP28mjnya02u:137": "tacca karaṇatvamapūrvakalpanāmantareṇa na saṃbhavatītyabhidhāsyate /",
  "GSP28mjnya02u:138": "tasmādākhyātapratyayāntādbhāvārthapadādapūrve ganyate /",
  "GSP28mjnya02u:139": "cintāprayojanaṃ tu - 'pūrvapakṣe dravyādyapacāre pratinidhyabhāvaḥ /",
  "GSP28mjnya02u:140": "siddhānte tu tatsadbhāvaḥ ' iti // MJaiNyC_2,1.4-7 //",
  "GSP28mjnya02u:141": "(dvitīye 'pūrvasyāstitvādhikaraṇe sūtram)",
  "GSP28mjnya02u:142": "codanā punar ārambhaḥ / Jaim_2,1.5 /",
  "GSP28mjnya02u:143": "____________________________________________________",
  "GSP28mjnya02u:144": "START MJaiNy 2,1.8-10",
  "GSP28mjnya02u:145": "dvitīyādhikaraṇamāracayati -",
  "GSP28mjnya02u:146": "apūrvasadasadbhāvasaṃśaye sati nāsti tat /",
  "GSP28mjnya02u:147": "mānābhāvātphalaṃ yāgātsidhyecchāstrapramāṇataḥ // MJaiNy_2,1.8 //",
  "GSP28mjnya02u:148": "kṣaṇikasya vinaṣṭasya svargahetutvakalpanam /",
  "GSP28mjnya02u:149": "viruddhaṃ māntareṇātaḥ śreyo 'pūrvasya kalpanam // MJaiNy_2,1.9 //",
  "GSP28mjnya02u:150": "avāntaravyāpṛtirvā śaktirvā yāgajocyate /",
  "GSP28mjnya02u:151": "apūrvamiti tadbhedaḥ prakriyāto 'vagamyatām // MJaiNy_2,1.10 //",
  "GSP28mjnya02u:152": "------------------",
  "GSP28mjnya02u:153": "pūrvādhikaraṇe varṇakābhyāṃ yadidamuktam -",
  "GSP28mjnya02u:154": "'apūrvasyaikameva padaṃ pratyāyakam ' tacca 'yajeta' ityākhyātāntabhāvārthapadam, iti /",
  "GSP28mjnya02u:155": "tadanupannam /",
  "GSP28mjnya02u:156": "apūrvasadbhāvemānābhāvāt /",
  "GSP28mjnya02u:157": "' yajeta ' ityābhyāṃ prakṛtipratyayābhyāṃ karaṇabhāvanayorabhidhānāt /",
  "GSP28mjnya02u:158": "apūrvābhāve kālāntarabhāvisvargasādhanatvaṃ vinaśvarasya yāgasyānupapannamiti cet /",
  "GSP28mjnya02u:159": "na /",
  "GSP28mjnya02u:160": "śāstraprāmāṇyena tadupapatteriti prāpte -",
  "GSP28mjnya02u:161": "brūmaḥ- ' darśapūrṇamāsābhyām ' iti tṛtīyāśrutyā tāvadyāgasya svargasādhanatvaṃ pramitam /",
  "GSP28mjnya02u:162": "tadyathopapadyate tathāvaśyaṃ bhavatāpi kalpanīyam /",
  "GSP28mjnya02u:163": "tatra kiṃ yāvatphalaṃ yāgasyāvasthānaṃ kalpyate,",
  "GSP28mjnya02u:164": "kiṃvā vinaṣṭasyāpi svargotpādanam /",
  "GSP28mjnya02u:165": "nā'dyaḥ /",
  "GSP28mjnya02u:166": "yāge kṣaṇikatvasya pratyakṣasiddhatvāt /",
  "GSP28mjnya02u:167": "na dvitīyaḥ /",
  "GSP28mjnya02u:168": "mṛtayordaṃpatyoḥ putrotpattyadarśanāt /",
  "GSP28mjnya02u:169": "ato mānāntaraviruddhādbhavadīyakalpanādasmadīyamavirūddhamapūrvakalpanaṃ jyāyaḥ /",
  "GSP28mjnya02u:170": "kalpite 'pyapūrve tasyaiva svargasādhanatvādyāgasya svargasādhanatvaśrutirvirūdhyeteti cet /",
  "GSP28mjnya02u:171": "na /",
  "GSP28mjnya02u:172": "' yāgāvāntaravyāpāro 'pūrvam ' ityaṅgīkārāt /",
  "GSP28mjnya02u:173": "na hyudyamananipatanayoravāntaravyāpārayoḥ sattve kuṭhārasya sādhanatvamapaiti /",
  "GSP28mjnya02u:174": "yadi vyāpāravato yāgasya nāśe vyāpāre na tiṣṭhettarhi yāgajanyā kācicchaktirapūrvamastu /",
  "GSP28mjnya02u:175": "śaktivyavadhāne 'pi yāgasya sādhanatvamavirūddham /",
  "GSP28mjnya02u:176": "auṣṇyavyavahite 'pyagnau dāhakatvāṅgīkārāt /",
  "GSP28mjnya02u:177": "yathāṅgārajanyamauṣṇyaṃ śānteṣyapyaṅgāreṣu jale 'nuvartate,",
  "GSP28mjnya02u:178": "tathā yāgajanyamapūrve naṣṭe 'pi yāge karrtayātmanyavanuvartatām /",
  "GSP28mjnya02u:179": "tasmādastyarpūvam /",
  "GSP28mjnya02u:180": "tadviśeṣastu saṃpradāyasiddhayāgaprakriyayāvagantavyaḥ /",
  "GSP28mjnya02u:181": "tathā hi - prakriyā pūrvācāryairitthaṃ darśitā -“prathamaṃ tāvatphalavākyena karmaṇaḥ phalasādhanatā bodyate - ' yāgena svarge kuryāt ' iti /",
  "GSP28mjnya02u:182": "'kathaṃ vinaśvareṇa phalaṃ kartavyam ' ityapekṣāyām ' apūrve kṛtvā ' ityucyate /",
  "GSP28mjnya02u:183": "' kathamapūrve kriyate ' ityapekṣāyāṃ ' yāgānuṣṭhānaprakāreṇa ' iti /",
  "GSP28mjnya02u:184": "taccāpūrve darśapūrṇamāsayoranekavidham - phalāpūrvam /",
  "GSP28mjnya02u:185": "samudāyāpūrvam ṣa utpattyapūrvam,",
  "GSP28mjnya02u:186": "aṅgāpūrve ceti /",
  "GSP28mjnya02u:187": "yena svarga ārabhyate tatphalāpūrvam /",
  "GSP28mjnya02u:188": "amāvāsyāyāṃ trayāṇāṃ yāgānāmekaḥ samudāyaḥ,",
  "GSP28mjnya02u:189": "paurṇamāsyāmaparaḥ,",
  "GSP28mjnya02u:190": "tayorbhinnakālavartinoḥ saṃhatya phalāpūrvārambhāyogāttadārambhāya samudāyadvayajanyamapūrvadvayaṃ kalpanīyam /",
  "GSP28mjnya02u:191": "tayorekaikasyā' rambhāyaikaikasamudāyavartināṃ trayāṇāṃ yāgāmāṃ bhinnakṣaṇavartitvena saṃghātāpattyabhāvādyāgatrayaṇanyāni trīṇyutpattyapūrvāṇi kalpanīyāni /",
  "GSP28mjnya02u:192": "teṣāṃ cāṅgepakāramantareṇāniṣpatteraṅgānāṃ cānekakṣaṇavartināṃ saṃghātāsaṃbhavādaṅgāpūrvāṇi kalpanīyāni /",
  "GSP28mjnya02u:193": "tatra tvayaṃ vibhāgaḥ- saṃvipatyopakārakāṇyavaghātādīni dravyadevatāsaṃskāradvāreṇa yāgasvarūpasyaivātiśayādhānena tadatpattyapūrvaniṣpattau vyāpriyante /",
  "GSP28mjnya02u:194": "taddvāreṇa phalāpūrve /",
  "GSP28mjnya02u:195": "ārādupakārakāṇi tu prayājādīnyutpattyupūrvebhyaḥ phalāpūrvaniṣpattau sākṣādeva vyāpriyante /",
  "GSP28mjnya02u:196": "evaṃ prakārabhede satyapi sarvāṇyaṅgānyapūrvaniṣpattāvanugrāhakāṇi - ityekarūpeṇetthaṃbhāvena svī kriyante /",
  "GSP28mjnya02u:197": "anayaiva diśā sarvatrāpūrvaprakriyāvagantavyā // MJaiNyC_2,1.8-10 //",
  "GSP28mjnya02u:198": "____________________________________________________",
  "GSP28mjnya02u:199": "START MJaiNy 2,1.11-12",
  "GSP28mjnya02u:200": "atra gurumatamāha -",
  "GSP28mjnya02u:201": "yāgakriyā sūkṣmarūpā paramāṇvātmasaṃśritā /",
  "GSP28mjnya02u:202": "yāvatphalaṃ niyogākhyaṃ nāpūrvamiti cenna tat // MJaiNy_2,1.11 //",
  "GSP28mjnya02u:203": "mānahīnaṃ kriyāsaukṣmyaṃ niyogastu liṅādinā /",
  "GSP28mjnya02u:204": "abhidheyaḥ pṛthagyāgādapūrve kāryamastyataḥ // MJaiNy_2,1.12 //",
  "GSP28mjnya02u:205": "------------------",
  "GSP28mjnya02u:206": "guruṇā yanniyogākhyamapūrvamabhipreyate tannāsti /",
  "GSP28mjnya02u:207": "kutaḥ /",
  "GSP28mjnya02u:208": "antareṇaiva tadapūrve phalaniṣpatteḥ /",
  "GSP28mjnya02u:209": "na ca yāganāśātkathaṃ phalasiddhiriti vācyam /",
  "GSP28mjnya02u:210": "na hi yāgakriyā sarvātmanā naśyati,",
  "GSP28mjnya02u:211": "kiṃtu sūkṣmarūṣatvenādṛśyā satī svargadehārambhakeṣu yāgasaṃbandhidravyagataparamāṇuṣu yāgakarrtayātmani vāvasthāya phalamārabhata iti pūrvapakṣaḥ /",
  "GSP28mjnya02u:212": "naitadyuktam /",
  "GSP28mjnya02u:213": "ukter'the pramāṇābhāvāt /",
  "GSP28mjnya02u:214": "na ca niyoge 'pi pramāṇābhāvaḥ śaṅkanīyaḥ /",
  "GSP28mjnya02u:215": "vaidikaliṅādīnāṃ tadabhidhāyakatvāt /",
  "GSP28mjnya02u:216": "tato dhātvarthātiriktaṃ kālāntarabhāvyakāmyaphalasādhanamapūrvamatvita // MJaiNyC_2,1.11-12 //",
  "GSP28mjnya02u:217": "(tṛtīye karmaṇāṃ guṇapradhānabhāvavibhāgādhikaraṇe sūtrāṇi 6 - 8)",
  "GSP28mjnya02u:218": "tāni dvaidhaṃ guṇapradhānabhūtāni / Jaim_2,1.6 /",
  "GSP28mjnya02u:219": "yair dravyaṃ na cikīrṣyate tāni pradhānabhūtāni dravyasya guṇabhūtatvāt / Jaim_2,1.7 /",
  "GSP28mjnya02u:220": "yais tu dravyaṃ cikīrṣyate guṇas tatra pratīyeta tasya dravyapradhānatvāt / Jaim_2,1.8 /",
  "GSP28mjnya02u:221": "____________________________________________________",
  "GSP28mjnya02u:222": "START MJaiNy 2,1.13-14",
  "GSP28mjnya02u:223": "tṛtīyādhikaraṇamāracayati --",
  "GSP28mjnya02u:224": "avaghātādināpūrvamutpādyaṃ vidyate na vā /",
  "GSP28mjnya02u:225": "yajatyādivadastyeva vākyavaiyarthyamanyathā // MJaiNy_2,1.13 //",
  "GSP28mjnya02u:226": "dṛṣṭe tuṣavimoke tu nāpūrve dravyatantrataḥ /",
  "GSP28mjnya02u:227": "syādyajatyādivaiṣamyaṃ niyamāpūrvakṛdvacaḥ // MJaiNy_2,1.14 //",
  "GSP28mjnya02u:228": "------------------",
  "GSP28mjnya02u:229": "darśapūrṇamāsayoḥ śrūyate -“vrīhīnavahanti” “taṇḍulānpinaṣṭi“iti /",
  "GSP28mjnya02u:230": "tatra akdhātapeṣaṇe apūrvajanake,",
  "GSP28mjnya02u:231": "vihitadhātvarthatvāt,",
  "GSP28mjnya02u:232": "yajatyādighātvarthavat ' /",
  "GSP28mjnya02u:233": "vipakṣe - vidhivākyavaiyarthyarūpo bādhakastarko 'vagantavyaḥ /",
  "GSP28mjnya02u:234": "tuṣavimokacūrṇatvayordṛṣṭaprayojanayorlokasiddhatvena tādarthye 'vaghātapeṣaṇayorvidhirrvyathaḥ syāt /",
  "GSP28mjnya02u:235": "tasmāt - astyapūrvamiti prāpte,",
  "GSP28mjnya02u:236": "brūmaḥ- dṛṣṭaphale saṃbhavatyapūrve na kalpanīyam /",
  "GSP28mjnya02u:237": "yajatyādidṛṣṭāntastu viṣamaḥ /",
  "GSP28mjnya02u:238": "tatra hi kriyāprādhānyena dravyapāratantryābhāvādapūrvasādhanatvaṃ kriyāyā yuktam /",
  "GSP28mjnya02u:239": "iha tu ' vrīhīn ' iti karmakārakavibhaktyā vrīhīṇāmīpsitatamatvena prādhānyāvagamāddravyaparatantro 'vaghāto dravya evātiśayaṃ kuryāt,",
  "GSP28mjnya02u:240": "na tvapūrve janayati /",
  "GSP28mjnya02u:241": "na ca vidhivaiyarthyam /",
  "GSP28mjnya02u:242": "nakhanirbhedanādinā tuṣavimokasaṃbhave 'pi 'avaghātenaivāsau kartavyaḥ ' iti yo niyamastasya niyamasyāpūrvahetutvena vidheyatvāt /",
  "GSP28mjnya02u:243": "tasmānnāstyavavātādijanyamapūrnam // MJaiNyC_2,1.13-14 //",
  "GSP28mjnya02u:244": "atra gurumatamāha -",
  "GSP28mjnya02u:245": "____________________________________________________",
  "GSP28mjnya02u:246": "START MJaiNy 2,1.15",
  "GSP28mjnya02u:247": "dvitīyāṃ saktuvadbhaṅktvā niyoge 'nvayitāṃ krīyā /",
  "GSP28mjnya02u:248": "sākṣāditi na mantavyaṃ dṛṣṭasyātropapattitaḥ // MJaiNy_2,1.15 //",
  "GSP28mjnya02u:249": "------------------",
  "GSP28mjnya02u:250": "“saktūñjuhoti“ityatra dravyaprādhānyaṃ parityajya dvitīyāyā bhaṅgaṃ kṛtvā kriyāprādhānyāya“saktubhirjuhoti“iti tṛtīyātvena vipariṇāmo vakṣyate /",
  "GSP28mjnya02u:251": "tathā“vrīhibhiravahanti“iti vipariṇāmena pradhānabhūtā kriyā dravyavyavadhānamantareṇa sākṣādeva niyoge 'nvetavyeti cet /",
  "GSP28mjnya02u:252": "maivam /",
  "GSP28mjnya02u:253": "vaiṣamyāt /",
  "GSP28mjnya02u:254": "tatra“homena saktuṣu saṃskāro na bhavati“bhasmībhūtānāmanyatra viniyogāsaṃbhavāt ,",
  "GSP28mjnya02u:255": "ityabhipretya saṃskārakarmatvaṃ parityaktam /",
  "GSP28mjnya02u:256": "iha dṛṣṭastuṣavimākesaṃskāra upapadyate /",
  "GSP28mjnya02u:257": "vituṣāṇāṃ teṣāṃ puroḍāśe viniyogasaṃbhavāt // MJaiNyC_2,1.15 //",
  "GSP28mjnya02u:258": "(caturthe saṃmārjanādīnāmapradhānatādhikaraṇe sūtrāṇi 9 - 12)",
  "GSP28mjnya02u:259": "dharmamātre tu karma syād anirvṛtteḥ prayājavat / Jaim_2,1.9 /",
  "GSP28mjnya02u:260": "tulyaśrutitvād vetaraiḥ sadharmaḥ syāt / Jaim_2,1.10 /",
  "GSP28mjnya02u:261": "dravyopadeśa iti cet / Jaim_2,1.11 /",
  "GSP28mjnya02u:262": "na tadarthatvāl lokavat tasya ca śeṣabhūtatvāt / Jaim_2,1.12 /",
  "GSP28mjnya02u:263": "____________________________________________________",
  "GSP28mjnya02u:264": "START MJaiNy 2,1.16-17",
  "GSP28mjnya02u:265": "caturthādhikaraṇamāracayati --",
  "GSP28mjnya02u:266": "saṃmārṣṭa struca ityatra kiṃ pradhānākhyakarmatā /",
  "GSP28mjnya02u:267": "guṇakarmatvamathavā dṛṣṭābhāve 'vaghātavat // MJaiNy_2,1.16 //",
  "GSP28mjnya02u:268": "guṇatvaṃ nahi saṃbhāvyaṃ prādhānyaṃ tu prayājavat /",
  "GSP28mjnya02u:269": "adṛṣṭakalpanenāpi guṇatvaṃ syāddvitīyayā // MJaiNy_2,1.17 //",
  "GSP28mjnya02u:270": "------------------",
  "GSP28mjnya02u:271": "darśapūrṇamāsayorjuhvādīnāṃ darbhaiḥ saṃmārjanamāmnātam -“strucaḥ saṃmārṣṭi“iti /",
  "GSP28mjnya02u:272": "tatra saṃmārjanaṃ pradhānakarma /",
  "GSP28mjnya02u:273": "kutaḥ /",
  "GSP28mjnya02u:274": "guṇakarmalakṣaṇarahitatvāt,",
  "GSP28mjnya02u:275": "pradhānakarmalakṣaṇayuktatvācca /",
  "GSP28mjnya02u:276": "sūtrakāro hi karmaṇāṃ rāśidvayaṃ pratijñāya tayorlakṣaṇaṃ pṛthaksūtrayāmāsa-“tāni dvaidhaṃ guṇapradhānabhūtāni““yaistu dravyaṃ cikīrṣyate,",
  "GSP28mjnya02u:277": "guṇastatra pratīyeta,",
  "GSP28mjnya02u:278": "tasya dravyapradhānatvāt““yaistu dravyaṃ na cikīrṣyate,",
  "GSP28mjnya02u:279": "tāni pradhānabhūtāni,",
  "GSP28mjnya02u:280": "dravyasya guṇabhūtatvāt“ccpū.mī.sū. 2 / 1 / 6 - 8 chtaiti /",
  "GSP28mjnya02u:281": "yaiḥ karmabhirdravyamutpādayituṃ saṃskartu veṣyate,",
  "GSP28mjnya02u:282": "teṣu karmasu guṇatvam /",
  "GSP28mjnya02u:283": "kutaḥ /",
  "GSP28mjnya02u:284": "tasya karmaṇo dravyapradhānatvāt /",
  "GSP28mjnya02u:285": "dravyaṃ pradhānamasya,",
  "GSP28mjnya02u:286": "iti bahuvrīhiḥ /",
  "GSP28mjnya02u:287": "“yūpaṃ takṣati“āhavanīyamādaghāti” ityādau yūpāhavanīyādidravyamutpādayitumiṣyate /",
  "GSP28mjnya02u:288": "“vrīhīnavahanti” “taṇḍulānpinaṣṭi“ityādau vrīhyādidravyaṃ saṃskartumiṣṭam /",
  "GSP28mjnya02u:289": "prayājādiṣūktavaiparītyātpradhānakarmatvam /",
  "GSP28mjnya02u:290": "evaṃ satyavaghātena yathā vrīhīṇāṃ tuṣavimoko dṛṣṭaḥ saṃskāraḥ,",
  "GSP28mjnya02u:291": "tathā saṃmārjanena juhvādiṣu kaṃcidatiśayaṃ na paśyāmaḥ /",
  "GSP28mjnya02u:292": "ato 'vaghātavadguṇakarmatvābhāvātprayājādivatpradhānakarmatvamiti prāpte --",
  "GSP28mjnya02u:293": "brūmaḥ- 'struca' iti dvitīyā karmakārake vihitā /",
  "GSP28mjnya02u:294": "karmatvaṃ cepsitatamatvesati bhavati /",
  "GSP28mjnya02u:295": "“karturīpsitatamaṃ karma“ccpā.sū. 1 /",
  "GSP28mjnya02u:296": "4 /",
  "GSP28mjnya02u:297": "49 chtaiti karmasaṃjñāvidhānāt /",
  "GSP28mjnya02u:298": "kratusādhanatvena ca strucāṃ yuktamīpsitatamatvam /",
  "GSP28mjnya02u:299": "ataḥ pradhānabhūtāḥ strucaḥ /",
  "GSP28mjnya02u:300": "tathāsati saṃmārjanakriyāyā guṇakarmatvamavaghātavadbhaviṣyati /",
  "GSP28mjnya02u:301": "yadi strukṣudṛṣṭo 'tiśayo na syāt,",
  "GSP28mjnya02u:302": "tarhyapūrve kalpanīyam // MJaiNyC_2,1.16-17 //",
  "GSP28mjnya02u:303": "(pañcame stotrādiprādhānyādhikaraṇe sūtrāṇi 13 - 29)",
  "GSP28mjnya02u:304": "stutaśastrayos tu saṃskāro yājyāvad devatābhidhānatvāt / Jaim_2,1.13 /",
  "GSP28mjnya02u:305": "arthena tv apakṛṣyeta devatānām acodanārthasya guṇabhūtatvāt / Jaim_2,1.14 /",
  "GSP28mjnya02u:306": "vaśāvad vā guṇārthaṃ syāt / Jaim_2,1.15 /",
  "GSP28mjnya02u:307": "na śrutisamavāyitvāt / Jaim_2,1.16 /",
  "GSP28mjnya02u:308": "vyapadeśabhedāc ca / Jaim_2,1.17 /",
  "GSP28mjnya02u:309": "guṇaś cānarthakaḥ syāt / Jaim_2,1.18 /",
  "GSP28mjnya02u:310": "tathā yājyāpurorucoḥ / Jaim_2,1.19 /",
  "GSP28mjnya02u:311": "vaśāyām arthasamavāyāt / Jaim_2,1.20 /",
  "GSP28mjnya02u:312": "yatreti vārthavattvāt syāt / Jaim_2,1.21 /",
  "GSP28mjnya02u:313": "na tvāmnāteṣu / Jaim_2,1.22 /",
  "GSP28mjnya02u:314": "dṛśyate / Jaim_2,1.23 /",
  "GSP28mjnya02u:315": "api vā śrutisaṃyogāt prakaraṇe stautiśaṃsatī kriyotpāttiṃ vidadhyātām / Jaim_2,1.24 /",
  "GSP28mjnya02u:316": "śabdapṛthaktvāc ca / Jaim_2,1.25 /",
  "GSP28mjnya02u:317": "anarthakaṃ ca tadvacanam / Jaim_2,1.26 /",
  "GSP28mjnya02u:318": "anyaś cārthaḥ pratīyate / Jaim_2,1.27 /",
  "GSP28mjnya02u:319": "abhidhānaṃ ca karmavat / Jaim_2,1.28 /",
  "GSP28mjnya02u:320": "phalanirvṛttiś ca / Jaim_2,1.29 /",
  "GSP28mjnya02u:321": "____________________________________________________",
  "GSP28mjnya02u:322": "START MJaiNy 2,1.18-19",
  "GSP28mjnya02u:323": "pañcamādhikaraṇamāracayati -",
  "GSP28mjnya02u:324": "praugaṃ śaṃsatītyādau guṇatota pradhānatā /",
  "GSP28mjnya02u:325": "dṛṣṭā devasmṛtistena guṇatā stotraśastrayoḥ // MJaiNy_2,1.18 //",
  "GSP28mjnya02u:326": "smṛtyarthatve stautiśaṃsyordhātvoḥ śrautārthabādhanam /",
  "GSP28mjnya02u:327": "tenādṛṣṭamupetyāpi prādhānyaṃ śrutaye matam // MJaiNy_2,1.19 //",
  "GSP28mjnya02u:328": "------------------",
  "GSP28mjnya02u:329": "jyotiṣṭome śrūyate -“praugaṃ śaṃsati” “niṣkevalyaṃ śaṃsati” “ājyaiḥ stuvate” “pṛṣṭaiḥ stuvate“prauganiṣkevalyaśabdau śastraviśeṣanāmanī /",
  "GSP28mjnya02u:330": "ājyapṛṣṭaśabdau tu vyākhyātau /",
  "GSP28mjnya02u:331": "apragītamantrasādhyā stutiḥ śastram /",
  "GSP28mjnya02u:332": "pragītamantrasādhyāstutiḥ stotram /",
  "GSP28mjnya02u:333": "tayoḥ stutaśastrayorguṇakarmatvaṃ yuktam /",
  "GSP28mjnya02u:334": "kutaḥ /",
  "GSP28mjnya02u:335": "tuṣavimokavaddṛṣṭārthalābhāt /",
  "GSP28mjnya02u:336": "ṣaṭhyamāneṣu mantreṣvanusmaraṇena devatā saṃskriyata iti prāpte --",
  "GSP28mjnya02u:337": "brūmaḥ- stotavyāyā devatāyāḥ stāvakairguṇaiḥ saṃbandhakīrtanaṃ stautiśaṃsatidhātvorvācyor'thaḥ /",
  "GSP28mjnya02u:338": "yadi mantravākyāni guṇasaṃbandhābhidhānaparāṇi ,",
  "GSP28mjnya02u:339": "tadā dhātvormukhyārthalābhācchratiranugṛhītā bhaviṣyati /",
  "GSP28mjnya02u:340": "yadā tu guṇadvāreṇānusmaraṇīyadevatāsvarūpa prakāśanaparāṇi mantravākyāni syuḥ,",
  "GSP28mjnya02u:341": "tadā dhātvormukhyor'tho na syāt /",
  "GSP28mjnya02u:342": "loke hi ' devadattaścaturvedābhijñaḥ ' ityukte stutiḥ pratīyate /",
  "GSP28mjnya02u:343": "tasya vākyasya guṇasaṃbandhaparatvābhāvāt /",
  "GSP28mjnya02u:344": "yadā tu devadattarūpaparatā ' yaścaturvedī tamānaya,",
  "GSP28mjnya02u:345": "ityādau,",
  "GSP28mjnya02u:346": "tatra na stutipratītiḥ /",
  "GSP28mjnya02u:347": "tasya caturvedasaṃbandhadvāreṇa devadattasvarūpopalakṣaṇaparatvena guṇasaṃbandhaparatvābhāvāt /",
  "GSP28mjnya02u:348": "tataśca - ' ājyairdevaṃ prakāśayet ,",
  "GSP28mjnya02u:349": "' pṛṣṭairdevaṃ prakāśayet,",
  "GSP28mjnya02u:350": "ityevaṃ vidhyarthaparyavasānāddhātvormukhyārtho bādhyeta /",
  "GSP28mjnya02u:351": "tato dhātuśrutimabādhituṃ stotraśastrayoḥ pradhānakarmatvamabhyupetavyam /",
  "GSP28mjnya02u:352": "tatra dṛṣṭaṃ prayojanaṃ nāstīti cet /",
  "GSP28mjnya02u:353": "tarhyapūrvamastu // MJaiNyC_2,1.18-19 //",
  "GSP28mjnya02u:354": "(ṣaṣṭhe mantrāvidhāyakatvādhikaraṇe sūtre 30 - 31)",
  "GSP28mjnya02u:355": "vidhimantrayor aikārthyam aikaśabdyāt / Jaim_2,1.30 /",
  "GSP28mjnya02u:356": "api vā prayogasāmarthyān mantro 'bhidhānavācī syāt / Jaim_2,1.31 /",
  "GSP28mjnya02u:357": "____________________________________________________",
  "GSP28mjnya02u:358": "START MJaiNy 2,1.20-21",
  "GSP28mjnya02u:359": "ṣaṣṭhādhikaraṇamāracayati -",
  "GSP28mjnya02u:360": "devāṃśca yābhiryajata ityākhyātaṃ tu mantragam /",
  "GSP28mjnya02u:361": "vidhāyakaṃ na vānyena samatvāttadvidhāyakam // MJaiNy_2,1.20 //",
  "GSP28mjnya02u:362": "yacchabdādeḥ kṣīṇaśaktirna vidhistrividhaṃ tataḥ /",
  "GSP28mjnya02u:363": "ākhyātamabhidhānaṃ ca pradhānaguṇakarmaṇī // MJaiNy_2,1.21 //",
  "GSP28mjnya02u:364": "------------------",
  "GSP28mjnya02u:365": "ayaṃ mantra āmnāyate -“devāṃśca yābhiryajate dadāti ca jyogittābhiḥ sacate gopatiḥ saha“iti /",
  "GSP28mjnya02u:366": "ayamarthaḥ-",
  "GSP28mjnya02u:367": "gopatiryajamāno yābhirgobhirdevānyajate yāśca gā brāhmaṇebhyo dadāti cirameva tābhiḥ saha paraloke 'vatiṣṭhate iti /",
  "GSP28mjnya02u:368": "tatra yathā brāhmaṇagatamākhyātapadaṃ pradhānaguṇakarmaṇoranyantarasya vidhāyakam,",
  "GSP28mjnya02u:369": "tathā mantragatamapīti cet /",
  "GSP28mjnya02u:370": "maivam /",
  "GSP28mjnya02u:371": "yacchabdādinā vidhiśakteḥ kṣīṇatvāt /",
  "GSP28mjnya02u:372": "sati hi yacchabde tasya vākyasyānuvādakatvaṃ pratīyate,",
  "GSP28mjnya02u:373": "na tu vidhāyakatvam /",
  "GSP28mjnya02u:374": "'yacchabdādeḥ ' ityādiśabdenottamapuruṣāmantraṇādayaḥ /",
  "GSP28mjnya02u:375": "' barhirdevasadanaṃ dāmi ' ityuttamapurūmaḥ /",
  "GSP28mjnya02u:376": "'agnīdagnīnvihara' ityāmantraṇam /",
  "GSP28mjnya02u:377": "evaṃ brahmaṇe 'pi - ' yasyobhayaṃ havirārtimārcchat ' ityudāharaṇīyam /",
  "GSP28mjnya02u:378": "tasmāt - ' ākhyātasya pradhānakarmavidhāyatvaṃ,",
  "GSP28mjnya02u:379": "guṇavidhāyakatvaṃ vā ' ityevaṃ dvāveva prakārau na bhavataḥ,",
  "GSP28mjnya02u:380": "kiṃtu - ' abhidhāyakatvam ' ityapyasti tṛtīyaḥ prakāraḥ /",
  "GSP28mjnya02u:381": "tato na mantragatākhyātasya vidhāyakatvam // MJaiNyC_2,1.20-21 //",
  "GSP28mjnya02u:382": "(saptame mantranirvacanādhikaraṇe sūtram)",
  "GSP28mjnya02u:383": "taccodakeṣu mantrākhyā / Jaim_2,1.32 /",
  "GSP28mjnya02u:384": "____________________________________________________",
  "GSP28mjnya02u:385": "START MJaiNy 2,1.22-23",
  "GSP28mjnya02u:386": "saptamādhikaraṇamāracayati --",
  "GSP28mjnya02u:387": "ahe budhiṇya mantraṃ ma iti mantrasya lakṣaṇam /",
  "GSP28mjnya02u:388": "nāstyasti vāsya nāstyetadavyāptyāderavāraṇāt // MJaiNy_2,1.22 //",
  "GSP28mjnya02u:389": "yājñikānāṃ samākhyānaṃ lakṣaṇaṃ doṣavarjitam /",
  "GSP28mjnya02u:390": "te 'nuṣṭhānasmārakādau mantraśabdaṃ prayuñjate // MJaiNy_2,1.23 //",
  "GSP28mjnya02u:391": "------------------",
  "GSP28mjnya02u:392": "ādhāna idamāmnāyate -“ahe budhiṇya mantraṃ me gopāya“iti /",
  "GSP28mjnya02u:393": "tatra mantrasya lakṣaṇaṃ nāsti,",
  "GSP28mjnya02u:394": "avyāptyativyāptyorvārayitumaśakyatvāt /",
  "GSP28mjnya02u:395": "'vihitārthābhidhāya ko mantraḥ ' ityukte ' vasantāya kapiñjalānālabheta ' ityasya mantrasya vidhirūpatvādavyāptiḥ /",
  "GSP28mjnya02u:396": "' mananaheturmantraḥ ' ityukte - brāhmaṇe 'tivyāptiḥ /",
  "GSP28mjnya02u:397": "evam - ' asipadānto mantraḥ ' ' uttamapuruṣānto mantraḥ ' ityādilakṣaṇānāṃ parasparamavyāptiriti cet /",
  "GSP28mjnya02u:398": "maivam /",
  "GSP28mjnya02u:399": "yājñikasamākhyānasya nirdoṣalakṣaṇatvāt /",
  "GSP28mjnya02u:400": "tacca samākhyānamanuṣṭhānasmārakādīnāṃ mantratvaṃ gamayati /",
  "GSP28mjnya02u:401": "' uru prathasva ' - ityādayo 'nuṣṭhānasmārakāḥ /",
  "GSP28mjnya02u:402": "'agnimīle purohitam ' ityādayaḥ stutirūpāḥ /",
  "GSP28mjnya02u:403": "'iṣe tvā' - ityādayastvāntāḥ /",
  "GSP28mjnya02u:404": "'agna ā yāhi vītaye ' ityādaya āmantraṇopetāḥ /",
  "GSP28mjnya02u:405": "' agnīdagnīnvihara ' - ityādayaḥ praiṣarūpāḥ /",
  "GSP28mjnya02u:406": "' adhaḥ svidāsīdupari svidāsīt ' ityādayo vicārarūpāḥ /",
  "GSP28mjnya02u:407": "' ambe ambike ambālike na mānayati kaśrcana ' - ityādayaḥ paridevanarūpāḥ /",
  "GSP28mjnya02u:408": "' pṛcchāmi tvā paramantaṃ pṛthivyāḥ ' ityādayaḥ praśnarūpāḥ /",
  "GSP28mjnya02u:409": "'vedimāhuḥ paramantaṃ pṛthivyāḥ ' ityādaya uttararūpāḥ /",
  "GSP28mjnya02u:410": "evamanyadapyudāhartavyarm /",
  "GSP28mjnya02u:411": "idṛśeṣvatyantavijātīyeṣu samākhyānamantareṇa nānyaḥ kaścidanugato dharmo 'sti,",
  "GSP28mjnya02u:412": "yasya lakṣaṇatvamucyeta /",
  "GSP28mjnya02u:413": "lakṣaṇasyopayogaśca pūrvācāryairdarśitaḥ-",
  "GSP28mjnya02u:414": "“ṛṣayo 'pi padārthānāṃ nāntaṃ yānti pṛthaktvaśaḥ /",
  "GSP28mjnya02u:415": "lakṣaṇena tu siddhānāmantaṃ yānti vipaścitaḥ” // iti /",
  "GSP28mjnya02u:416": "tasmāt - abhiyuktānām ' mantro 'yam ' iti samākhyānaṃ lakṣaṇam // MJaiNyC_2,1.22ḥ23 //",
  "GSP28mjnya02u:417": "(aṣṭame brāhmaṇanirvacanādhikaraṇe sūtram)",
  "GSP28mjnya02u:418": "śeṣe brāhmaṇaśabdaḥ / Jaim_2,1.33 /",
  "GSP28mjnya02u:419": "____________________________________________________",
  "GSP28mjnya02u:420": "START MJaiNy 2,1.24-25",
  "GSP28mjnya02u:421": "aṣṭamādhikaraṇamāracayati --",
  "GSP28mjnya02u:422": "nāstyetadbrahmaṇetyatra lakṣaṇaṃ vidyate 'thavā /",
  "GSP28mjnya02u:423": "nāstīyanto vedabhāgā iti kḷpterabhāvataḥ // MJaiNy_2,1.24 //",
  "GSP28mjnya02u:424": "mantraśca brāhmaṇaṃ ceti dvau bhāgau tena mantrataḥ /",
  "GSP28mjnya02u:425": "anyadbrāhmaṇamityetadbhavedbrāhmaṇalakṣaṇam // MJaiNy_2,1.25 //",
  "GSP28mjnya02u:426": "------------------",
  "GSP28mjnya02u:427": "cāturmāsyeṣvidamāmnāyate - ' etadbrāhmaṇānyeva pañca harvīṣi ' iti /",
  "GSP28mjnya02u:428": "tatra - brāhmaṇasya lakṣaṇaṃ nāsti /",
  "GSP28mjnya02u:429": "kutaḥ /",
  "GSP28mjnya02u:430": "vedabhāgānāmiyattānavadhāraṇena brāhmaṇabhāgeṣvanyabhāgeṣu ca lakṣaṇasyāvyāptyativyāptyoḥ śodhayitumaśakyatvāt /",
  "GSP28mjnya02u:431": "pūrvokto mantrabhāga ekaḥ /",
  "GSP28mjnya02u:432": "bhāgāntarāṇi ca kānicitpūrvairudāhartu saṃgṛhītāni -",
  "GSP28mjnya02u:433": "“heturnirvacanaṃ nindā praśaṃsā saṃśayo vidhiḥ /",
  "GSP28mjnya02u:434": "parakriyā purākalpo vyavadhāraṇakalphanā /",
  "GSP28mjnya02u:435": "“iti /",
  "GSP28mjnya02u:436": "' tena hmannaṃ kriyate ' iti hetuḥ /",
  "GSP28mjnya02u:437": "' taddadhaṇe dadhitvam ' iti nirvacanam /",
  "GSP28mjnya02u:438": "' amādhyā vai māṣāḥ ' iti nindā /",
  "GSP28mjnya02u:439": "'vāyurvai kṣepiṣṭhā devatā' iti praśaṃsā /",
  "GSP28mjnya02u:440": "' tadvyacikitsajjuhavāni ,",
  "GSP28mjnya02u:441": "mā hauṣam ' iti saṃśayaḥ /",
  "GSP28mjnya02u:442": "' yajamānena saṃmitaudumbarī bhavati ' iti vidhiḥ /",
  "GSP28mjnya02u:443": "' bhāṣāneva mahyaṃ pacata ' iti parakṛtiḥ /",
  "GSP28mjnya02u:444": "' purā brāhmaṇā abhaiṣuḥ ' iti purākalpaḥ /",
  "GSP28mjnya02u:445": "' yāvato 'ścānpratigṛhṇīyāt,",
  "GSP28mjnya02u:446": "tāvato vāruṇāṃścatuṣkapālannirvapet ' iti viśeṣāvadhāraṇakalpanā /",
  "GSP28mjnya02u:447": "evamanyadapyudāhāryam /",
  "GSP28mjnya02u:448": "na ca ' hetvādīnāmanyatamaṃ brāhmaṇam'iti lakṣaṇam /",
  "GSP28mjnya02u:449": "mantreṣvapi hetvādisadbhāvāt /",
  "GSP28mjnya02u:450": "tathā hi - ' indavovāmuśanti hi ' iti hetuḥ /",
  "GSP28mjnya02u:451": "' udāniṣurmahīrīti tasmādudakamucyate ' iti nirvacanam /",
  "GSP28mjnya02u:452": "'moghamannaṃ vindate apracetāḥ ' iti nindā /",
  "GSP28mjnya02u:453": "' agnirmūrdhā divaḥ kakutpatiḥ ' iti praśaṃsā /",
  "GSP28mjnya02u:454": "' adhaḥ svidāsīdupari svidāsīt ' iti saṃśayaḥ /",
  "GSP28mjnya02u:455": "' kapiñjalānālabheta ' iti vidhiḥ /",
  "GSP28mjnya02u:456": "' sahastramaṃyutaṃ dadat ' iti parakṛtiḥ /",
  "GSP28mjnya02u:457": "' yajñena yajñamayajanta devāḥ ' iti purākalpaḥ /",
  "GSP28mjnya02u:458": "' itikaraṇabahulaṃ brāhmaṇam ' iti cet /",
  "GSP28mjnya02u:459": "na /",
  "GSP28mjnya02u:460": "' ityadadā ityayajathā ityapaca iti brāhmaṇo gāyet ' ityasminbrahmaṇena gātavye mantre ativyāpteḥ /",
  "GSP28mjnya02u:461": "' ityāhetyanena vākyenopanibaddhaṃ brāhmaṇam ' iti cet /",
  "GSP28mjnya02u:462": "na /",
  "GSP28mjnya02u:463": "' rājā cidyaṃ bhagaṃ bhakṣītyāha ' ' yo vā rakṣāḥ śucirasmītyāha ' ityanayormantrayorativyāpteḥ /",
  "GSP28mjnya02u:464": "' ākhyāyikārūpaṃ brāhmaṇam ' iti cet /",
  "GSP28mjnya02u:465": "na /",
  "GSP28mjnya02u:466": "yamayamīsaṃvādasūktādāvativyāpteḥ /",
  "GSP28mjnya02u:467": "tasmāt - ' nāsti brāhmaṇasya lakṣaṇam ' iti prāpte -",
  "GSP28mjnya02u:468_0": "brūmaḥ- ' mantrabrāhmaṇarūpau dvāveva vedabhāgau ' ityaṅgīkārānmantralakṣaṇasya pūrvamabhihitatvāt",
  "GSP28mjnya02u:468_1": "' avaśiṣṭo vedabhāgo brāhmaṇam ' ityetallakṣaṇaṃ bhavati -- iti // MJaiNyC_2,1.24-25 //",
  "GSP28mjnya02u:469": "(navama ūhādyamantratādhikaraṇe sūtram)",
  "GSP28mjnya02u:470": "anāmnāteṣv amantratvamāmnāteṣu hi vibhāgaḥ / Jaim_2,1.34 /",
  "GSP28mjnya02u:471": "____________________________________________________",
  "GSP28mjnya02u:472": "START MJaiNy 2,1.26",
  "GSP28mjnya02u:473": "navamādhikaraṇamāracayati -",
  "GSP28mjnya02u:474": "ūhapravaranāmnāṃ kiṃ mantratāstyathavā na hi /",
  "GSP28mjnya02u:475": "mantrāstadekavākyatvānna tallakṣaṇavarjanāt // MJaiNy_2,1.26 //",
  "GSP28mjnya02u:476": "“agnaye juṣṭaṃ nirvapāmi“ityasya saurye carau ' sūryāya juṣṭaṃ nirvapāmi ' ityevaṃ padāntaraprakṣepa ūhaḥ /",
  "GSP28mjnya02u:477_0": "' adīkṣiṣṭāyaṃ brāhmaṇaḥ ' ityasya mantrasya śeṣatvena prayogakāle brāhmaṇanāmadheyaviśeṣaṃ",
  "GSP28mjnya02u:477_1": "tadīyapravaraṃ caivaṃ paṭhanti -“asau devadatto 'muṣya putro 'muṣya pautro 'muṣya",
  "GSP28mjnya02u:477_2": "naptāmuṣyāḥ putro 'muṣyāḥ pautro 'muṣyā naptā ' iti /",
  "GSP28mjnya02u:478": "' āṅgirasabārhaspatyabhāradvājagotraḥ ' iti ca /",
  "GSP28mjnya02u:479": "eteṣāmūhapravaranāmadheyānāṃ mantratvamasti /",
  "GSP28mjnya02u:480": "kutaḥ /",
  "GSP28mjnya02u:481": "mantreṇa sahaikavākyatvāditi cet /",
  "GSP28mjnya02u:482": "maivam /",
  "GSP28mjnya02u:483": "yājñikaprasiddhirūpasya mantralakṣaṇasyaiteṣvabhāvāt /",
  "GSP28mjnya02u:484": "na hyadhyetāra ūhādīnmantrakāṇḍe 'vīyate /",
  "GSP28mjnya02u:485": "tasmāt - nāsti mantratvam // MJaiNyC_2,1.26 //",
  "GSP28mjnya02u:486": "(daśama ṛglakṣaṇādhikaraṇe sūtram)",
  "GSP28mjnya02u:487": "teṣām ṛgyatrārthavaśena pādavyavasthā / Jaim_2,1.35 /",
  "GSP28mjnya02u:488": "(ekādaśe sāmalakṣaṇādhikaraṇe sūtram)",
  "GSP28mjnya02u:489": "gītiṣu samākhyā / Jaim_2,1.36 /",
  "GSP28mjnya02u:490": "(dvādaśe yajurlakṣaṇādhikaraṇe sūtram)",
  "GSP28mjnya02u:491": "śeṣe yajuḥ śabdāḥ / Jaim_2,1.37 /",
  "GSP28mjnya02u:492": "____________________________________________________",
  "GSP28mjnya02u:493": "START MJaiNy 2,1.27",
  "GSP28mjnya02u:494": "daśamaikādaśadvādaśādhikaraṇamāracayati --",
  "GSP28mjnya02u:495": "narksāmayajuṣāṃ lakṣma sāṃkaryāditi śaṅkite /",
  "GSP28mjnya02u:496": "pādaśca gītiḥ praśliṣṭapāṭha ityastvasaṃkaraḥ // MJaiNy_2,1.27 //",
  "GSP28mjnya02u:497": "------------------",
  "GSP28mjnya02u:498": "idamāmnāyate - ' ahe budhiṇya mantraṃ me gopāya yamṛṣayastraividā viduḥ /",
  "GSP28mjnya02u:499": "ṛcaḥ sāmāni,",
  "GSP28mjnya02u:500": "yajūṃṣi ' iti /",
  "GSP28mjnya02u:501": "“trīnvedānvidanti“iti trividaḥ,",
  "GSP28mjnya02u:502": "trividāṃ saṃbandhino 'dhyetārastraividāḥ /",
  "GSP28mjnya02u:503": "te ca yaṃ mantrabhāgamṛgādirūpeṇa trividhamāhuḥ,",
  "GSP28mjnya02u:504": "taṃ gopāya, iti yojanā /",
  "GSP28mjnya02u:505": "tatra trividhānāmṛksamayajuṣāṃ vyavasthitaṃ lakṣaṇaṃ nāsti /",
  "GSP28mjnya02u:506": "kutaḥ /",
  "GSP28mjnya02u:507": "sāṃkaryasya duṣpariharatvāt /",
  "GSP28mjnya02u:508": "'adhyāpakaprasiddherhyṛgvedādiṣu paṭhito mantra ṛgādiḥ ' iti hi lakṣaṇaṃ vaktavyam /",
  "GSP28mjnya02u:509": "tacca saṃkīrṇam /",
  "GSP28mjnya02u:510": "'devo vaḥ savitotpūnātvacchidreṇa pavitreṇa vasoḥ sūryasya raśmibhiḥ ' ityayaṃ mamtro yajurvede saṃpratipannayajuṣāṃ madhye paṭhitaḥ /",
  "GSP28mjnya02u:511": "na ca tasya yajuṣṭvamāsti /",
  "GSP28mjnya02u:512": "tadbrāhmaṇe ' sāvitryarcā ' ityṛktvena vyavahṛtatvāt /",
  "GSP28mjnya02u:513": "' etatsāma gāyannāste ' iti pratijñāya kiṃcitsāma yajurvede gītam /",
  "GSP28mjnya02u:514": "' akṣitamasi ' ' acyutamasi ' ' prāṇasaṃśitamasi ' iti trīṇi yajūṃṣi sāmavede samāmnātāni /",
  "GSP28mjnya02u:515": "tathā gīyamānasya sāmnā āśrayabhūtā ṛcaḥ sāmavede samāmnāyante /",
  "GSP28mjnya02u:516": "tasmāt - nāsti lakṣaṇam - iti cet /",
  "GSP28mjnya02u:517": "na /",
  "GSP28mjnya02u:518": "pādādīnāmasaṃkīrṇalakṣaṇatvāt /",
  "GSP28mjnya02u:519": "' pādenārthena copetā vṛttabaddhāmantrā ṛcaḥ /",
  "GSP28mjnya02u:520": "gītirūpā mantrāḥ sāmāni /",
  "GSP28mjnya02u:521": "vṛttagītivarjitatvena praśliṣṭapaṭhitā mantrā yajūṃṣi ' ityukte na kvāpi saṃkaraḥ // MJaiNyC_2,1.27 //",
  "GSP28mjnya02u:522": "(trayodaśe nigadānāṃ yajuṣṭravādhikaraṇe sūtrāṇi 38 - 45)",
  "GSP28mjnya02u:523": "nigado vā caturthaṃ syād dharmaviśeṣāt / Jaim_2,1.38 /",
  "GSP28mjnya02u:524": "vyapadeśāc ca / Jaim_2,1.39 /",
  "GSP28mjnya02u:525": "yajūṃṣi vā tadrūpatvāt / Jaim_2,1.40 /",
  "GSP28mjnya02u:526": "vacanād dharmaviśeṣaḥ / Jaim_2,1.41 /",
  "GSP28mjnya02u:527": "arthāc ca / Jaim_2,1.42 /",
  "GSP28mjnya02u:528": "guṇārtho vyapadeśaḥ / Jaim_2,1.43 /",
  "GSP28mjnya02u:529": "sarveṣām iti cet / Jaim_2,1.44 /",
  "GSP28mjnya02u:530": "na ṛgvyapadeśāt / Jaim_2,1.45 /",
  "GSP28mjnya02u:531": "____________________________________________________",
  "GSP28mjnya02u:532": "START MJaiNy 2,1.28-29",
  "GSP28mjnya02u:533": "trayodaśādhikaraṇamāracayati -",
  "GSP28mjnya02u:534": "prokṣaṇīrāsādayeti nigadastrividhādbahiḥ /",
  "GSP28mjnya02u:535": "yajurvoccaistvadharmasya bhedādasya caturthatā // MJaiNy_2,1.28 //",
  "GSP28mjnya02u:536": "parapratyāyanārthatvāduccaistvaṃ yajureva saḥ /",
  "GSP28mjnya02u:537": "tallakṣaṇena yuktatvātraividhyamiti susthitam // MJaiNy_2,1.29 //",
  "GSP28mjnya02u:538": "------------------",
  "GSP28mjnya02u:539": "' prokṣaṇīrāsādaya ' ' idhmaṃ barhirupasādaya ' ' agnīdagnīnvihara' ' barhiḥ stṛṇīhi ' 'indra āgaccha' 'hariva āgaccha' ityādayo nigadā āmnātāḥ /",
  "GSP28mjnya02u:540": "parapratyāyanārthā mantrā nigadaḥ /",
  "GSP28mjnya02u:541": "ete ca pūrvoktebhya ṛgyajuḥsāmabhyo bahirbhūtāścaturthaprakārāḥ /",
  "GSP28mjnya02u:542": "kutaḥ /",
  "GSP28mjnya02u:543": "pādagītkayorṛksāmalakṣaṇayorabhāvāt /",
  "GSP28mjnya02u:544": "praśliṣṭapāṭhasya yajurlakṣaṇasya sattve 'pi dharmabhedena yajuṣyantarbhāvānupapatteḥ /",
  "GSP28mjnya02u:545": "' upāṃśuyajuṣā ' ' uccairnigadena ' iti hi dharmabhedaḥ - iti prāpte ---",
  "GSP28mjnya02u:546_0": "brūmaḥ- ' vahirbrāhmaṇā bhojyantām ' ' piravrājakāstvantaḥ ' ityatra satyeva parivrājakānāṃ",
  "GSP28mjnya02u:546_1": "brāhmaṇye pūjānimitto viśeṣo yathā tathā nigadānāṃ yajurlakṣaṇopetatvena yajuṣāmeva",
  "GSP28mjnya02u:546_2": "satāṃ parapratyāyananimittamuccaistvadharmaḥ /",
  "GSP28mjnya02u:547": "tato mantrāṇāṃ traividhyaṃ susthitam // MJaiNyC_2,1.28-29 //",
  "GSP28mjnya02u:548": "(caturdaśa ekavākyatvalakṣaṇādhikaraṇe sūtram)",
  "GSP28mjnya02u:549": "arthaikatvād ekaṃ vākyaṃ sākāṅkṣaṃ ced vibhāge syāt / Jaim_2,1.46 /",
  "GSP28mjnya02u:550": "____________________________________________________",
  "GSP28mjnya02u:551": "START MJaiNy 2,1.30-31",
  "GSP28mjnya02u:552": "caturdaśādhikaraṇamāracayati -",
  "GSP28mjnya02u:553": "devasya tveti vākyasya bhinnatvamathavaikatā /",
  "GSP28mjnya02u:554": "aikyaprayojakasyātra durbodhatvena bhinnatā // MJaiNy_2,1.30 //",
  "GSP28mjnya02u:555": "vibhāge sati sākāṅkṣasyaikārthatvaṃ prayojakam /",
  "GSP28mjnya02u:556": "tasmādvākyaikyametena yajuranto 'vardhāyate // MJaiNy_2,1.31 //",
  "GSP28mjnya02u:557": "------------------",
  "GSP28mjnya02u:558": "darśapūrṇamāsayorāmnāyate -",
  "GSP28mjnya02u:559": "“devasya tvā savituḥ prasave,",
  "GSP28mjnya02u:560": "aśvinorbāhubhyām ,",
  "GSP28mjnya02u:561": "pūṣṇo hastābhyām,",
  "GSP28mjnya02u:562": "agnaye juṣṭaṃ rnivapāmi“iti /",
  "GSP28mjnya02u:563": "tatra vākyāni bhinnāni bhavitumarhanti /",
  "GSP28mjnya02u:564": "kutaḥ /",
  "GSP28mjnya02u:565": "ekatvaniyāmakasya durvodhatvāt /",
  "GSP28mjnya02u:566": "arthaikyaṃ vākyaikye prayojakamiti cet /",
  "GSP28mjnya02u:567": "na /",
  "GSP28mjnya02u:568": "ekasminpade 'tivyāpteḥ /",
  "GSP28mjnya02u:569": "padasamūhasya vākyatve,",
  "GSP28mjnya02u:570": "samūhānāmatra bahūnāṃ saṃbhavādvākyabhedaḥ syāt - iti cet /",
  "GSP28mjnya02u:571": "maivam /",
  "GSP28mjnya02u:572": "' yadvibhāge sākāṅkṣamavibhāge caikārtham,",
  "GSP28mjnya02u:573": "tadekaṃ vākyam ' iti prayojakasya boddhuṃ śakyatvāt /",
  "GSP28mjnya02u:574": "'vibhāge sākāṅkṣam ' ityukte 'tivyāptiḥ syāt /",
  "GSP28mjnya02u:575": "“syonaṃ te sadanaṃ kṛṇomi ghṛtasya dhārayā susevaṃ kalpayāmi,",
  "GSP28mjnya02u:576": "tasminsīdāmṛte pratitiṭha vrīhīṇāṃ medha sumanasyamānaḥ“ityatra 'tasmin' - ityādipadasamūhasya vibhāge sati prakṛtavācitacchabdārthanirṇayāya pūrvapadasamūhasākāṅkatvamasti,",
  "GSP28mjnya02u:577": "atastadvyavacchettum 'ekārtham ' ityucyate /",
  "GSP28mjnya02u:578": "nahi tatraikārthatvamasti /",
  "GSP28mjnya02u:579": "pūrvasamūhasya sadanakaraṇamarthaḥ,",
  "GSP28mjnya02u:580": "uttarasamūhasya puroḍāśapratiṣṭhāpanam /",
  "GSP28mjnya02u:581": "syonaṃ samīcīnam /",
  "GSP28mjnya02u:582": "susevaṃ suṣṭhu sevituṃ yogyam /",
  "GSP28mjnya02u:583": "medha sārabhūtapuroḍāśetyarthaḥ /",
  "GSP28mjnya02u:584": "atra dvayoḥ samṛhayorvākyadvayamubhayavādisiddham /",
  "GSP28mjnya02u:585": "tat ' ekārtham ' ityanena vyāvartyate /",
  "GSP28mjnya02u:586": "' ekārtham ' ityukte 'tivyāptiḥ syāt /",
  "GSP28mjnya02u:587": "“bhago vāṃ vibhajatu,",
  "GSP28mjnya02u:588": "pūṣā vāṃ vibhajatu“ityanayorvibhajanamantratvena saṃmatayoḥ padasamūbayostātparyaviṣayasya dravyavibhāgarūpasyārthasyaikatvāt ,",
  "GSP28mjnya02u:589": "tadravyavacchettuṃ ' vibhāge sākāṅkṣam ' ityuktam /",
  "GSP28mjnya02u:590": "prakṛte tu ' agnaye juṣṭam ' ityādisamūhe pṛthakkṛte pūrvo ' devasya tvā 'iti samūhaḥ sākāṅkṣo bhavati /",
  "GSP28mjnya02u:591": "ekīkṛte tu kṛtsnasyaika eva nirvāpor'thaḥ /",
  "GSP28mjnya02u:592": "etenaikavākyatvanirṇayenāniyataparimāṇasya yajuṣo 'vasānaṃ niścetuṃ śakyam // MJaiNyC_2,1.30-31 //",
  "GSP28mjnya02u:593": "(pañcadaśe vākyabhedādhikaraṇe sūtram)",
  "GSP28mjnya02u:594": "sameṣu vākyabhedaḥ syāt / Jaim_2,1.47 /",
  "GSP28mjnya02u:595": "____________________________________________________",
  "GSP28mjnya02u:596": "START MJaiNy 2,1.32-33",
  "GSP28mjnya02u:597": "pañcadaśādhikaraṇamāracayati -",
  "GSP28mjnya02u:598": "iṣe tvādirmantra eko bhinno vaikaḥ kriyāpade /",
  "GSP28mjnya02u:599": "asatyarthāsmārakatvādekādṛṣṭasya kalpanāt // MJaiNy_2,1.32 //",
  "GSP28mjnya02u:600": "chedane mārjane caitau viniyuktau kriyāpade /",
  "GSP28mjnya02u:601": "adhyāhṛte smārakatvānmantrabhedor'thabhedataḥ // MJaiNy_2,1.33 //",
  "GSP28mjnya02u:602": "------------------",
  "GSP28mjnya02u:603": "“iṣe tvorje tvā“iti śrūyate /",
  "GSP28mjnya02u:604": "so 'yaṃ padasamudāya eko mantraḥ /",
  "GSP28mjnya02u:605": "kutaḥ /",
  "GSP28mjnya02u:606": "asya mantrasyādṛṣṭatve tvekasyaivādṛṣṭasya kalpane lāghavāt /",
  "GSP28mjnya02u:607": "na ca“uru prathasva“ityādimantravadanuṣṭheyārthasmārakatvaṃ saṃbhavati /",
  "GSP28mjnya02u:608": "kriyāpadābhāvena tadarthapratītyabhāvāt -- iti prāpte,",
  "GSP28mjnya02u:609": "brūmaḥ- ' iṣe tveti cchinatti,",
  "GSP28mjnya02u:610": "ūrje tvetyanumārṣṭi ' iti palāśaśākhāyāśchedanamārjanayoretau viniyuktau /",
  "GSP28mjnya02u:611": "tatastadamanusāreṇa“chinadmi“iti kriyāpade 'dhyāhṛte satyanuṣṭheyārthasmārakatvādarthabhedena vākyabhedādyajurmantrabhedaḥ /",
  "GSP28mjnya02u:612": "iṣyamāṇāyānnāya bhoḥ palāśaśākhe tvā chinadmi ' ' ūrje rasāya balāya vā tvāmanumārjmi ' ityarthabhedaḥ /",
  "GSP28mjnya02u:613": "evam“āyuryajñena kalpatām” “prāṇo yajñena kalpatām“ityādau kḷptisāmānyarūpasyārthasyaikatve 'pyāyurādibhirbhinnatvādarthabhedavākya bhedayoḥ spaṣṭatvāt ,",
  "GSP28mjnya02u:614": "' kḷptīrvācayati ' iti kḷptibahutvasya coditatvācca yajurbhedo draṣṭavyaḥ // MJaiNyC_2,1.32-33 //",
  "GSP28mjnya02u:615": "(ṣoḍaśe (saptadaśe ca)",
  "GSP28mjnya02u:616": "anuṣaṅgādhikaraṇe sūtram)",
  "GSP28mjnya02u:617": "anuṣaṅgo vākyasamāptiḥ sarveṣu tulyayogitvāt / Jaim_2,1.48 /",
  "GSP28mjnya02u:618": "____________________________________________________",
  "GSP28mjnya02u:619": "START MJaiNy 2,1.34-35",
  "GSP28mjnya02u:620": "ṣoḍaśādhikaraṇamāracayati -",
  "GSP28mjnya02u:621": "yā te agne rajetyadhyāhāro yadvānuṣañjanam /",
  "GSP28mjnya02u:622": "tanūrityanyaśeṣatvādadhyāhāro 'tra laukikaḥ // MJaiNy_2,1.34 //",
  "GSP28mjnya02u:623": "vedākāṅkṣā pūraṇīyā vedenetyanuṣañjanam /",
  "GSP28mjnya02u:624": "anyaśeṣo 'pir buddhastho laukikastu na tādṛśaḥ // MJaiNy_2,1.35 //",
  "GSP28mjnya02u:625": "------------------",
  "GSP28mjnya02u:626": "jyotiṣṭome upasaddhomeṣvevamāmnāyate --",
  "GSP28mjnya02u:627": "“yā te agne 'yāśayā tanūrvarṣiṣṭhā gahvareṣṭhā /",
  "GSP28mjnya02u:628": "ugraṃ vaco apāvadhītveṣaṃ vaco apāvadhītsvāhā /",
  "GSP28mjnya02u:629": "yā te agne rajāśayā,",
  "GSP28mjnya02u:630": "yā te agne harāśayā“iti /",
  "GSP28mjnya02u:631": "ayamarthaḥ- ' ayasā rajatena hiraṇye na ca nirmitā agnestistrastanavaḥ,",
  "GSP28mjnya02u:632": "tāsvādyā yeyamuktā tanuḥ sātiśayena vṛddhaṃ,",
  "GSP28mjnya02u:633": "gahvare tīkṣṇe dravye lohe 'vasthitā tayā tanvā kṣutpipāse upapātakam,",
  "GSP28mjnya02u:634": "vīrahatyādi mahāpatakaṃ ca hatavānasmi ' iti /",
  "GSP28mjnya02u:635": "tathā ca brāhmaṇam,",
  "GSP28mjnya02u:636": "“yadugraṃ vaco apāvadhīttveṣaṃ vaco apāvadhītsvāheti /",
  "GSP28mjnya02u:637": "aśanāyāpipāse havā ugraṃ vacaḥ /",
  "GSP28mjnya02u:638": "enaśca vairahatyaṃ ca tveṣaṃ vacaḥ“iti /",
  "GSP28mjnya02u:639": "tatra svāhāntaḥ prathamo mantraḥ saṃpūrṇavākyatvānniśeṣo 'dhyāhartavyaḥ /",
  "GSP28mjnya02u:640": "na hi ' tanūrvarṣiṣṭhā ' ityādibhāgastayoranvetuṃ yogyaḥ /",
  "GSP28mjnya02u:641": "tasya prathamamantraśeṣatvāt,",
  "GSP28mjnya02u:642": "iti prāpte,",
  "GSP28mjnya02u:643": "brūmaḥ- vaidikayormantrayorākāṅkṣā vaidikenaiva vākyaśeṣeṇa pūraṇīyā /",
  "GSP28mjnya02u:644": "tataḥ ' tanūrvarṣiṣṭhā ' ityādibhāga uttarayormantrayoranuṣajyate /",
  "GSP28mjnya02u:645": "yadyapyasāvanyaśeṣaḥ,",
  "GSP28mjnya02u:646": "tathāpir buddhasthaḥ sankalpanīyādadhyāhārātsaṃnikṛṣyate /",
  "GSP28mjnya02u:647": "tasmāt - anuṣaṅgaḥ kartavyaḥ // MJaiNyC_2,1.34-35 //",
  "GSP28mjnya02u:648": "____________________________________________________",
  "GSP28mjnya02u:649": "START MJaiNy 2,1.36-37",
  "GSP28mjnya02u:650": "saptadaśādhikaraṇamāracayati --",
  "GSP28mjnya02u:651": "nānuṣaṅgo 'nuṣaṅgo vācchidroṇotyasya śeṣiṇau /",
  "GSP28mjnya02u:652": "citpatistvetyanākāṅkṣāvato nātrānuṣajyate // MJaiNy_2,1.36 //",
  "GSP28mjnya02u:653": "karaṇatvaṃ kriyāpekṣaṃ kriyā caikā punātviti /",
  "GSP28mjnya02u:654": "mantratraye 'tastaddvārā sarvaśeṣo 'nuṣajyate // MJaiNy_2,1.37 //",
  "GSP28mjnya02u:655": "------------------",
  "GSP28mjnya02u:656": "jyotiṣṭome dīkṣāprakaraṇe paṭhyate -“citpatistvā punātu” “vākpatistvā punātu” “devastvā savitā punātvācchidreṇa pavitreṇa vasoḥ sūryasya raśmibhiḥ“iti /",
  "GSP28mjnya02u:657": "tatra tṛtīyamantraśeṣaḥ ' acchidreṇa ' - ityādibhāgaḥ prathamadvitīyayormantrayornānuṣajyate /",
  "GSP28mjnya02u:658": "kutaḥ /",
  "GSP28mjnya02u:659": "nirākāṅkṣatvāt /",
  "GSP28mjnya02u:660": "na hi“citpatistvā punātu““vākpatistvā punātu“ityanayoḥ śeṣiṇoḥ saṃpūrṇavākyayoḥ kāciccheṣākāṅkṣāsti - iti prāpte -",
  "GSP28mjnya02u:661": "brūmaḥ- ' mā bhūccheṣiṇorākāṅkṣā,",
  "GSP28mjnya02u:662": "tathāpi śeṣasyā'kāṅkṣāsti ' iti /",
  "GSP28mjnya02u:663": "' pavitreṇa raśmibhiḥ ' ityuktaṃ karaṇatvaṃ hi kriyāmapekṣate /",
  "GSP28mjnya02u:664": "kriyā ca ' punātu ' ityeṣā triṣvapi mantreṣvekā /",
  "GSP28mjnya02u:665": "tayā kriyayā saṃbaddhaḥ śeṣaḥ kriyādvārā tṛtīyamantre nirapekṣe 'pi yathānveti,",
  "GSP28mjnya02u:666": "tathā pūrvayorapyanvetumarhati /",
  "GSP28mjnya02u:667": "tasmāt - astyanuṣaṅgaḥ // MJaiNyC_2,1.36-37 //",
  "GSP28mjnya02u:668": "(aṣṭādaśe (saptadaśe)",
  "GSP28mjnya02u:669": "vyavetānanuṣaṅgādhikaraṇe sūtram)",
  "GSP28mjnya02u:670": "vyavāyān nānuṣajyeta / Jaim_2,1.49 /",
  "GSP28mjnya02u:671": "____________________________________________________",
  "GSP28mjnya02u:672": "START MJaiNy 2,1.38-39",
  "GSP28mjnya02u:673": "aṣṭādaśā(saptadaśā)",
  "GSP28mjnya02u:674": "dhikaraṇamāracayati -",
  "GSP28mjnya02u:675": "gacchatāmitiśabdasyāmuṣaṅgo 'sti na vopari /",
  "GSP28mjnya02u:676": "saṃ yajñapatirityatra yogyatvātso 'sti pūrvabat // MJaiNy_2,1.38 //",
  "GSP28mjnya02u:677": "tadekavacanaṃ madhyamantre 'ṅgānītyanena hi /",
  "GSP28mjnya02u:678": "nānveti tadvyavāyena noparyapyanuṣajyate // MJaiNy_2,1.39 //",
  "GSP28mjnya02u:679": "------------------",
  "GSP28mjnya02u:680": "agnīṣomīyapaśau śrūyate --“saṃ te aprāṇo vātena gacchatām,",
  "GSP28mjnya02u:681": "samaṅgāni yajatraiḥ,",
  "GSP28mjnya02u:682": "saṃ yajñapatirāśiṣā“iti /",
  "GSP28mjnya02u:683": "ayamarthaḥ- ' bhoḥ paśo tava prāṇo ' vātena bāhyena vāyunā saṃgacchatām,",
  "GSP28mjnya02u:684": "tava hṛdayādyaṅgāni yāgaviśeṣaiḥ saṃyujyantām,",
  "GSP28mjnya02u:685": "yajñapatirāśiṣā saṃyujyatām ' iti /",
  "GSP28mjnya02u:686_0": "tatra“yajñapatiḥ“ityasmiṃstṛtīye mantre 'sam' ityupasargasya kriyāpadākāṅkṣatvātprathamamantragatasya",
  "GSP28mjnya02u:686_1": "' gacchatām ' iti padasyaikavacanāntasya yajñapatiśabdenānvetuṃ yogyatvātpūrvavadbuddhisthatvena",
  "GSP28mjnya02u:686_2": "saṃnihitatvādākāṅkṣāsaṃnidhiyogyatānāṃ sadbhāvena kriyāpadamanuṣajyate -- iti prāpte , -",
  "GSP28mjnya02u:687": "brūmaḥ- madhyamamantre bahuvacanāntena ' aṅgāni ' ityanenānvetumayogyatvāttadvyavāyena buddhisaṃnidhyabhāvānnāstyanuṣaṅgaḥ /",
  "GSP28mjnya02u:688": "tato dvitīyatṛtīyamantrayoryathocitaṃ vākyaśeṣo 'dhyāhartavyaḥ // MJaiNyC_2,1.38-39 //",
  "GSP28mjnya02u:689": "iti śrīmādhavīye jaiminīyanyāyamālāvistare dvitīyādhyāyasya prathamaḥ pādaḥ",
  "GSP28mjnya02u:690": "_________________________________________________________________________",
  "GSP28mjnya02u:691": "(atha dvitīyādhyāyasya dvitīyaḥ pādaḥ)",
  "GSP28mjnya02u:692": "(prathame 'ṅgāpūrvabhedādhikaraṇe sūtram)",
  "GSP28mjnya02u:693": "śabdāntare karmabhedaḥ kṛtānubandhatvāt / Jaim_2,2.1 /",
  "GSP28mjnya02u:694": "____________________________________________________",
  "GSP28mjnya02u:695": "START MJaiNy 2,2.1-2",
  "GSP28mjnya02u:696": "dvitīyapādasya prathamādhikaraṇamācarayati --",
  "GSP28mjnya02u:697": "dadāti yajatītyādau bhāvanaikyamutānyatā /",
  "GSP28mjnya02u:698": "ākhyātaikyāttadekatvaṃ dhātubhedo 'prayojakaḥ // MJaiNy_2,2.1 //",
  "GSP28mjnya02u:699": "dhātubhedena bhinnatvamākhyāte śrūyate tataḥ /",
  "GSP28mjnya02u:700": "utpattyekānuraktatvādbhidyante bhāvanā mithaḥ // MJaiNy_2,2.2 //",
  "GSP28mjnya02u:701": "------------------",
  "GSP28mjnya02u:702": "ihaikaprakaraṇagatānyaparyāyadhātuniṣpannānyākhyātāni yajati,",
  "GSP28mjnya02u:703": "dadāti,",
  "GSP28mjnya02u:704": "juhoti,",
  "GSP28mjnya02u:705": "ityādīnyudāharaṇam /",
  "GSP28mjnya02u:706": "tāni caivaṃ śrūyate --“somena yajeta““hiraṇyamātreyāya dadāti” “dākṣiṇāni juhoti“iti /",
  "GSP28mjnya02u:707": "teṣu bhāvanāvācina ākhyātasyaikatvādbhāvanāyā ekatvaṃ yuktam /",
  "GSP28mjnya02u:708": "na ca dhātubhedādbhāvanābhedaḥ /",
  "GSP28mjnya02u:709": "tadvācitvābhāvena dhātostasyāmaprayojakatvāt - iti prāpte ,",
  "GSP28mjnya02u:710": "brūmaḥ- astvākhyātameva bhāvanāyāḥ prayojakam /",
  "GSP28mjnya02u:711": "taccākhyārta pratidhātu bhinnam /",
  "GSP28mjnya02u:712": "na hi bahūnāṃ dhātūnāmuparyeka ākhyātapratyayaḥ śrūyate /",
  "GSP28mjnya02u:713": "nāpi vyākaraṇe dhātusamūhādekamākhyātaṃ vihitam /",
  "GSP28mjnya02u:714": "tata ākhyātānāṃ bahūnāmekaikadhātuviśeṣāmuraktatvenaivotpannānāṃ bhāvanāvācitvena yāgadānahomabhāvanāḥ parasparaṃ bhidyante // 1-2 //",
  "GSP28mjnya02u:715": "____________________________________________________",
  "GSP28mjnya02u:716": "START MJaiNy 2,2.3",
  "GSP28mjnya02u:717": "atra gurumatamāha -",
  "GSP28mjnya02u:718": "niyogaikatvataḥ śāstramabhinnamiti cenna tat /",
  "GSP28mjnya02u:719": "dhātubhedācchāstrabhede niyogo bhidyate balāt // MJaiNy_2,2.3 //",
  "GSP28mjnya02u:720": "------------------",
  "GSP28mjnya02u:721": "' karmabhedacintā nādhyāyārthaḥ,",
  "GSP28mjnya02u:722": "kiṃtu śāstrabhedacintā ' iti gurormatam /",
  "GSP28mjnya02u:723": "tatra ' yajeta,",
  "GSP28mjnya02u:724": "dadyāt,",
  "GSP28mjnya02u:725": "juhuyāt ' ityeteṣu liṅpratyayabācyasya niyogasyaikatvādhātūnāṃ niyogavācakatvābhāvenāprayojakatvādekaniyogārthe kṛtsnaṃ śāstramekam - iti pūrvapakṣaḥ /",
  "GSP28mjnya02u:726": "pratidhātu liṅpratyayasya bhinnatvāddhātvarthānubandhabhedena tadviśiṣṭe niyoge 'pi bhedasya vārayitumaśakyatayā niyogānusāri śāstraṃ bhinnam - iti siddhāntaḥ // MJaiNyC_2,2.3 //",
  "GSP28mjnya02u:727": "(dvitīye samidādyapūrvabhedādhikaraṇe sūtram)",
  "GSP28mjnya02u:728": "ekasyaivaṃ punaḥ śrutir aviśeṣād anarthakaṃ hi syāt / Jaim_2,2.2 /",
  "GSP28mjnya02u:729": "____________________________________________________",
  "GSP28mjnya02u:730": "START MJaiNy 2,2.4-5",
  "GSP28mjnya02u:731": "dvitīyādhikaraṇamāracayati -",
  "GSP28mjnya02u:732": "samidho yajatītyādāvekatvamuta bhinnatā /",
  "GSP28mjnya02u:733": "dhātupratyayayoraikyādekatvaṃ bhinnatā kutaḥ // MJaiNy_2,2.4 //",
  "GSP28mjnya02u:734": "abhyāsātkarmabhedo 'tra nāmatvānna vidhirguṇe /",
  "GSP28mjnya02u:735": "vidhitvaṃ śrutito bhāti saṃnidheranuvādatā // MJaiNy_2,2.5 //",
  "GSP28mjnya02u:736": "------------------",
  "GSP28mjnya02u:737": "darśapūrṇamāsayoḥ śrūyate -“samidho yajati” 'tanūnapātaṃ yajati ' ' iḍo yajati '“barhiryajati““svāhākāraṃ yajati“iti /",
  "GSP28mjnya02u:738": "tatra pañcakṛtvaḥ śrūyamāṇe yajatipade pūrvokteṣu ' yajati dadāti ' ityādipadeṣviva dhātubhedo nāsti,",
  "GSP28mjnya02u:739": "yena bhāvanābheda āśaṅkyeta /",
  "GSP28mjnya02u:740": "tasmādākhyātaikyaprayuktaṃ bhāvanaikyamanivāryamiti cet /",
  "GSP28mjnya02u:741": "maivam /",
  "GSP28mjnya02u:742": "yajatipadābhyāsena karmabhedāvagamāt /",
  "GSP28mjnya02u:743": "karmaikatve 'bhyāso nirarthakaḥ syāt /",
  "GSP28mjnya02u:744_0": "athocyeta -- ' samigho yajati ' ityanena prathamaśrutena vākyena vihitaṃ saminnāmakaṃ",
  "GSP28mjnya02u:744_1": "yāgamuparitanaiśrcaturbhiryajatipadairanūdya tanūnapādādayo devatārūpā dravyarūpā",
  "GSP28mjnya02u:744_2": "vā guṇāścatvāro vikalpitā vidhīyante,",
  "GSP28mjnya02u:745": "tato 'nuvādārthatvānnābhyāsavaiyarthyam --- iti /",
  "GSP28mjnya02u:746": "tanna /",
  "GSP28mjnya02u:747": "tanūnapādādiśabdānāṃ yāganāmatvena guṇavidhitvābhāvāt /",
  "GSP28mjnya02u:748": "na tāvadatra devatāvidhiḥ /",
  "GSP28mjnya02u:749": "caturthītaddhitayoraśravaṇāt /",
  "GSP28mjnya02u:750": "nāpi dravyavidhiḥ,",
  "GSP28mjnya02u:751": "tṛtīyāntatvābhāvāt /",
  "GSP28mjnya02u:752": "tataḥ ' agnihotraṃ juhoti ' ityādāvina dvitīyāntānāṃ yuktaṃ nāmatvam /",
  "GSP28mjnya02u:753": "yattu - caturṇāmuparitānāṃ yajatipadānāmanuvādatvam /",
  "GSP28mjnya02u:754": "tadasat /",
  "GSP28mjnya02u:755": "teṣāṃ vidhāyakatvāt /",
  "GSP28mjnya02u:756": "yathā ' samidho yajati ' ityatra yajatipade vidhitvaṃ śrutyā pratīyate,",
  "GSP28mjnya02u:757": "tathānyeṣvapi caturṣu padeṣu vidhitvaṃ śrautam /",
  "GSP28mjnya02u:758": "anuvādatvaṃ tu purovādarūpasya ' samidho yajati' ityasya saṃnidhināvagamyate /",
  "GSP28mjnya02u:759": "saṃnidhiśca śruterdurbalaḥ /",
  "GSP28mjnya02u:760": "vidhitve ca pūrvavākyavihitasya saminnāmakasya yāgasya punarvidhānāyogāttanūnapādādināmakāni yāgāntarāṇi vidhīyante /",
  "GSP28mjnya02u:761": "nanvevaṃ sati saṃjñābhedātkarmabhedaḥ saṃpadyate,",
  "GSP28mjnya02u:762": "natvabhyāsāt /",
  "GSP28mjnya02u:763": "tathāsati vakṣyamāṇenādhikaraṇena saṃkīryate /",
  "GSP28mjnya02u:764": "maivam /",
  "GSP28mjnya02u:765": "vaiṣamyāt /",
  "GSP28mjnya02u:766": "' athaiṣa jyotiḥ ' ityasminvakṣyamāṇodāharaṇe yāgāvagaptātprāgena saṃjñātvāvagamātsaṃjñāyāḥ karmabhedahetutvam /",
  "GSP28mjnya02u:767": "iha tu vidhāyakairyajatipadairyāgeṣvavagateṣu,",
  "GSP28mjnya02u:768": "bhede cābhyāsādavagate,",
  "GSP28mjnya02u:769": "bhinnānāṃ yāgānāṃ samitsaṃjñāyā anyāḥ saṃjñā apekṣitaḥ /",
  "GSP28mjnya02u:770": "iti tanūnapādādīnāṃ saṃjñātvaṃ paścādavagamyate /",
  "GSP28mjnya02u:771": "tasmāt - abhyāsa evātra bhedahetuḥ // MJaiNyC_2,2.4-5 //",
  "GSP28mjnya02u:772": "(tṛtīya āghārādyagneyādīnāmaṅgāṅgibhāvādhikaraṇe sūtrāṇi 3-8)",
  "GSP28mjnya02u:773": "prakaraṇaṃ tu paurṇamāsyāṃ rūpāvacanāt / Jaim_2,2.3 /",
  "GSP28mjnya02u:774": "viśeṣadarśanāc ca sarveṣāṃ sameṣu hy apravṛttiḥ syāt / Jaim_2,2.4 /",
  "GSP28mjnya02u:775": "guṇas tu śrutisaṃyogāt / Jaim_2,2.5 /",
  "GSP28mjnya02u:776": "codanā vā guṇānāṃ yugapacchāstrāc codite hi tadarthatvāt tasya tasyopadiśyeta / Jaim_2,2.6 /",
  "GSP28mjnya02u:777": "vyapadeśaś ca tadvat / Jaim_2,2.7 /",
  "GSP28mjnya02u:778": "liṅgadarśanāc ca / Jaim_2,2.8 /",
  "GSP28mjnya02u:779": "____________________________________________________",
  "GSP28mjnya02u:780": "START MJaiNy 2,2.6-10",
  "GSP28mjnya02u:781": "tṛtīyādhikaraṇamāracayati --",
  "GSP28mjnya02u:782": "evaṃ vidvānpaurṇamāsīmamāvāsyāmitīritam /",
  "GSP28mjnya02u:783": "karmānyaduta pūrvoktasamudāyānuvādakam // MJaiNy_2,2.6 //",
  "GSP28mjnya02u:784": "karmāntaraṃ syādabhyāsāddhrauvaṃ dravyaṃ hi devatā /",
  "GSP28mjnya02u:785": "vārtraghaṇītyādito labhyānuvādastu na yujyate // MJaiNy_2,2.7 //",
  "GSP28mjnya02u:786": "vārtraghaṇītyājyabhāgāṅgavyavasthokterna devatā /",
  "GSP28mjnya02u:787": "paurṇetyanūdyate paurṇamāsīyuktaṃ trikaṃ tathā // MJaiNy_2,2.8 //",
  "GSP28mjnya02u:788": "ametyapi samūhasya dvitvasiddhiḥ prayojanam /",
  "GSP28mjnya02u:789": "sahasthitiḥ paurṇamāsyāmityuktibhyāṃ trike trike // MJaiNy_2,2.9 //",
  "GSP28mjnya02u:790": "vidvadvākyavidhau vidhyāvṛttirāgneyakādinā /",
  "GSP28mjnya02u:791": "vihitasya phalitvena prādhānyamitare guṇāḥ // MJaiNy_2,2.10 //",
  "GSP28mjnya02u:792": "------------------",
  "GSP28mjnya02u:793": "idamāmnāyate ---- ' ya evaṃ vidvānpaurṇamāsīṃ yajate ' ' ya evaṃ vidvānamāvāsyāṃ yajate ' iti /",
  "GSP28mjnya02u:794": "atra yajatinā karmāntaraṃ vidhīyate,",
  "GSP28mjnya02u:795": "na tu prakṛtā āgneyādayaḥ ṣaḍyāgā anūdyante /",
  "GSP28mjnya02u:796": "āgneyādayaśca kālasaṃyuktāstasminprakaraṇa evamāmnāyante - ' yadāgneyo 'ṣṭākapālo 'māvāsyāyāṃ paurṇamāsyāṃ cācyuto bhavati ' iti,",
  "GSP28mjnya02u:797": "' tāvabrūtāmagnīṣomāvājyasyaiva anāvupāṃśu paurṇamāsyāṃ yajan ' iti ,",
  "GSP28mjnya02u:798": "tābhyāmetamagnīṣomīyamekādaśakapālaṃ pūrṇamāse prāyacchat ' iti,",
  "GSP28mjnya02u:799": "' aindraṃ dadhyamāvāsyāyām“iti,",
  "GSP28mjnya02u:800": "' aindraṃ payo 'māvāsyāyām ' iti /",
  "GSP28mjnya02u:801": "etebhyaḥ prakṛtebhyaḥ ṣaḍbhya āgneyādibhyo vidvadvākyavihitasya,",
  "GSP28mjnya02u:802": "karmaṇo 'nyatve sati pūrvādhikaraṇanyāyena vidhyabhyāsa upapadyate /",
  "GSP28mjnya02u:803": "na ca karmāntare dravyadevatayorabhāvaḥ,",
  "GSP28mjnya02u:804": "dhrauvājyasadbhāvāt /",
  "GSP28mjnya02u:805": "ata evoktam ----",
  "GSP28mjnya02u:806": "“dhrauvaṃ sādhāraṇaṃ dravyaṃ devatā māntravarṇikī /",
  "GSP28mjnya02u:807": "rūpavantau tato yāgau vidhīyete pṛthaktayā“iti /",
  "GSP28mjnya02u:808": "“sarvasmai vā etadyajñāya gṛhyate yaddhruvāyāmājyam“iti dhrauvasya sādhāraṇatvaṃ śrutam /",
  "GSP28mjnya02u:809": "devatāyā māntravarṇikatvamitthamunnetavyam --“tasmādvārtraghaṇī paurṇamāsyāmanūcyete,",
  "GSP28mjnya02u:810": "vṛdhanvatī amāvāsyāyām“eti vārtraghnyau vṛdhanvatyau carcau krameṇa kāladvayopete karmaṇi vidhīyete /",
  "GSP28mjnya02u:811": "tatra --“agnirvṛtrāṇi jaṅghanat“ityeko vārtraghro mantraḥ /",
  "GSP28mjnya02u:812": "' tvaṃ somāsi satpatistvaṃ rājota vṛtrahā ' ityaparaḥ /",
  "GSP28mjnya02u:813": "tayoruktāvagnīṣomau paurṇamāsadevate /",
  "GSP28mjnya02u:814": "evamantarāmnātayorvṛdhidhātuyuktayormantrayoruktāvagnīṣomāvamāvasyādevate /",
  "GSP28mjnya02u:815": "ābhyāṃ dravyadevatābhyāṃ rūpavattvādyāgāntaramatra vidhīyate /",
  "GSP28mjnya02u:816": "ṣaḍyāgānuvādatve tadanuvādeva vidheyāntarasya kasyacidadarśanādvidvadvākyamanarthakaṃ syāt /",
  "GSP28mjnya02u:817": "na kevalaṃ tadānarthakyam,",
  "GSP28mjnya02u:818": "kiṃtu“paurṇamāsyāṃ paurṇamāsyā yajeta,",
  "GSP28mjnya02u:819": "amāvāsyāyāmamāvāsyayā yajeta ' ityetadapi vyartha syāt /",
  "GSP28mjnya02u:820": "na caitatkālavidhāyakam,",
  "GSP28mjnya02u:821": "“yadāgneyaḥ“-- ityādyutpattivākyaireva tadvidhānāt /",
  "GSP28mjnya02u:822": "karmāntaratve tu kālaṃ vidhāsyati /",
  "GSP28mjnya02u:823": "tasmātkarmāntaravidhiḥ- iti prāpte ,",
  "GSP28mjnya02u:824": "brūmaḥ- āstāṃ tāvaddravyam /",
  "GSP28mjnya02u:825": "devatā tu vidhitsitasya karmāntarasya sarvathā na labhyate /",
  "GSP28mjnya02u:826": "vārtraghnyorvṛdhanvatyoścā'jyabhāgadevatāpratipādakatvāt /",
  "GSP28mjnya02u:827_0": "hautre mantrakāṇḍe sānidhenīrāvāhananigadaṃ prayājamantrāṃścā'mnāya prayājānantarabhāvinorājyabhāgayoḥ",
  "GSP28mjnya02u:827_1": "krame vārtraghnyau vṛdhanvatyau cā'mnāte liṅgaṃ cāgniviṣayaṃ somaviṣayaṃ ca tatropalabhyate /",
  "GSP28mjnya02u:828": "tato liṅgakramābhyāmājyabhāgaviṣayatvamavagamyate /",
  "GSP28mjnya02u:829": "yattu -“vārtraghnī paurṇamāsyām“- ityādi vākyam,",
  "GSP28mjnya02u:830": "talliṅgakramakḷptayorājyabhāgāghgayormantrayugalayoḥ kāladvaye vyavasthāmācaṣṭe /",
  "GSP28mjnya02u:831": "na tu nūtanakarmāṅgatāmanayorvidadhāti /",
  "GSP28mjnya02u:832": "ato rūparāhityādvidvadvākyaṃ karmāntaravidhāyakaṃ na bhavati ,",
  "GSP28mjnya02u:833": "kiṃ tarhi - pūrvaprakṛteṣvāgneyādiṣu ṣaṭsu trikarūpau dvau samudāyāvanuvadati /",
  "GSP28mjnya02u:834": "na ca kālavācibhyāṃ paurṇamāsyamāvāsyāśabdābhyāṃ yāgānuvādānupapattiḥ /",
  "GSP28mjnya02u:835": "tatkālavihitayoryāgatrikayorupalakṣitatvāt /",
  "GSP28mjnya02u:836": "na cānuvādo vyarthaḥ /",
  "GSP28mjnya02u:837": "samudāyadvitvasiddhestatprayojanatvāt /",
  "GSP28mjnya02u:838": "tatsiddhau ca“darśapūrṇamāsābhyāṃ svargakāmo yajeta“ityasminphalavākye ṣaḍyāgavivakṣayā dvivacananirdeśa upapadyate /",
  "GSP28mjnya02u:839": "yadapyuktam - anuvādapakṣe“paurṇamāsyām“ityādivākyavairthyam - iti /",
  "GSP28mjnya02u:840": "tadayuktam /",
  "GSP28mjnya02u:841": "kālavidhānā saṃbhave 'pyekasya trikasya sahaprayogavidhānāt /",
  "GSP28mjnya02u:842": "āgneyopāṃśuyājāgnīṣomīyāṇāṃ trayāṇāṃ paurṇamāsīkālavihitānāṃ sahaprayogaḥ ' porṇamāsyā ' ityanena tṛtīyaikavacanāntena vidhīyate /",
  "GSP28mjnya02u:843": "evamitaratrāpi /",
  "GSP28mjnya02u:844": "nanu - vidvadvākyasya karmāntaravidhāyakatvābhāve 'pi nānuvādakatvam /",
  "GSP28mjnya02u:845": "tasya yāgāvidhāyakatvābhyupagamāt /",
  "GSP28mjnya02u:846": "“āgneyo 'ṣṭākapālaḥ“ityādivākyāni tu vihitayāgānuvādena dravyadevatālakṣaṇaguṇavidhāyakāni - iti cet /",
  "GSP28mjnya02u:847": "na /",
  "GSP28mjnya02u:848": "tathāsatyekena vākyenānekaguṇavidhyasaṃbhavāt /",
  "GSP28mjnya02u:849": "pratiguṇaṃ pṛthagvidhau vidhyāvṛttiḥ prasajyeta /",
  "GSP28mjnya02u:850": "āgneyādivākyānāṃ vidhāyakatve tu viśiṣṭavidhitvānnāsti vidhyāvṛttidoṣaḥ /",
  "GSP28mjnya02u:851": "tasmādāgneyādivākyavihitānāṃ vidvadvākyamanuvādakam /",
  "GSP28mjnya02u:852": "kiṃcānuvādatvamabhyupagamya karmāntaravidhiṃ vadataḥ prayojādīnāmāgneyādīnāṃ ca guṇapradhānabhāvo na sidhyet /",
  "GSP28mjnya02u:853": "tathā hi -- ' samidho yajati ' ' āghāramāghārayati ' ityādayaḥ kālayogarahitāḥ kecidvidhaya āmnātāḥ /",
  "GSP28mjnya02u:854": "' yadāgneyo 'ṣṭākapālo 'māvāsyāyāṃ ca paurṇamāsyāṃ ca ' ityādayaḥ kālayuktā apare /",
  "GSP28mjnya02u:855": "teṣāmubhayeṣāṃ prakṛtatvāt“darśapūrṇamāsābhyāṃ svargakāmo yajeta“iti vākye sarveṣāṃ phalasaṃbandho bodhanīyaḥ /",
  "GSP28mjnya02u:856": "'darśapūrṇamāsābhyām,",
  "GSP28mjnya02u:857": "iti dvivacanaṃ bahuvacanatvena pariṇetavyam /",
  "GSP28mjnya02u:858": "vidvadvākyavihite dve karmāntare prayājādaya āgneyādayaśceti /",
  "GSP28mjnya02u:859": "eteṣu dvitvāsaṃbhavāt /",
  "GSP28mjnya02u:860": "sarveṣāṃ ca phalasaṃbandhe rājasūyagateṣṭipaśusomavatsamaprādhānyātprayājādīnāṃ guṇabhāvo na syāt /",
  "GSP28mjnya02u:861": "tadabhāve cānaṅgatvātsauryādivikṛtiṣvāgneyādīnāmivātideśo na syāt /",
  "GSP28mjnya02u:862": "anuvādapakṣe tu trikayoḥ kālayogena darśapūrṇamāsaśabdārhatvāt /",
  "GSP28mjnya02u:863": "samudāyadvitvena dvivacanārhatvāccā'gneyādīnāmeva phalasaṃbandhena prādhānyam /",
  "GSP28mjnya02u:864": "prayājādīnāṃ tu guṇabhāva iti na ko 'pi doṣaḥ /",
  "GSP28mjnya02u:865": "tasmāt -- vidvadvākyamanuvādakam // MJaiNyC_2,2.6-10 //",
  "GSP28mjnya02u:866": "(caturtha upāṃśuyājāpūrvatādhikaraṇe sūtrāṇi 9 - 12)",
  "GSP28mjnya02u:867": "paurṇamāsīvad upāṃśuyājaḥ syāt / Jaim_2,2.9 /",
  "GSP28mjnya02u:868": "codanā vāprakṛtatvāt / Jaim_2,2.10 /",
  "GSP28mjnya02u:869": "guṇopabandhāt / Jaim_2,2.11 /",
  "GSP28mjnya02u:870": "prāye vacanāc ca / Jaim_2,2.12 /",
  "GSP28mjnya02u:871": "____________________________________________________",
  "GSP28mjnya02u:872": "START MJaiNy 2,2.11-12",
  "GSP28mjnya02u:873": "caturthādhikaraṇamāracayati --",
  "GSP28mjnya02u:874": "upāṃśuyājamityeṣo 'nuvādo 'trāthavā vidhiḥ /",
  "GSP28mjnya02u:875": "viṣṇvādivākye vispaṣṭavidherasyānuvādatā // MJaiNy_2,2.11 //",
  "GSP28mjnya02u:876": "jāmitvokterantarāla upāṃśuguṇake vidhau /",
  "GSP28mjnya02u:877": "satyarthavādo viṣṇvādistadrūpaṃ dhrauvamantrataḥ // MJaiNy_2,2.12 //",
  "GSP28mjnya02u:878": "------------------",
  "GSP28mjnya02u:879": "idamāmnāyate -- ' jāmi vā etadyajñasya kriyate /",
  "GSP28mjnya02u:880": "yadanvañcau puroḍāśāvapāṃśuyājamantarā yajati /",
  "GSP28mjnya02u:881": "viṣṇurupāṃśu yaṣṭavyo 'jāmitvāya /",
  "GSP28mjnya02u:882": "prajāpatirupāṃśu yaṣṭavyo 'jīmatvāya /",
  "GSP28mjnya02u:883": "agnīṣomāvupāṃśu yaṣṭavyāvajāmitvāya“iti /",
  "GSP28mjnya02u:884": "tatra viṣṇvādivākyeṣu vihitasya yāgatrayasamudāyasyānuvādaḥ- iti cet /",
  "GSP28mjnya02u:885": "maivam /",
  "GSP28mjnya02u:886": "āgneyāgnīṣomīyapuroḍāśadvayanairavantaryakṛtasya jāmitvadoṣasya vākyopakrama upanyāsātparoḍāśayorantarāle kiṃcidvidhitsitam /",
  "GSP28mjnya02u:887": "na hyantarālaguṇaviśiṣṭaṃ vidheyaṃ viṣṇvādivākyeṣu pratīyate /",
  "GSP28mjnya02u:888": "pūrvavākye tu tatpratīyata iti vidhāyakaṃ tadvākyam /",
  "GSP28mjnya02u:889": "na cātra 'yajati' iti vartamānāpadeśaḥ śaṅkanīyaḥ /",
  "GSP28mjnya02u:890": "pañcamalakārasyā'śrayaṇāt /",
  "GSP28mjnya02u:891": "antarālakālavadupāṃśutvaguṇasyāpi viśeṣaṇatvāttadviśiṣṭakarmaṇa upāṃśuyājanāprakatvam /",
  "GSP28mjnya02u:892": "satyevaṃ guṇadvayaviśiṣṭakarmaṇyādyena vākyena vihite viṣṇvādivākyamarthavādaḥ syāt /",
  "GSP28mjnya02u:893": "na cātra vihitayāgānuvādena devatāvidhiḥ śaṅkanīyaḥ /",
  "GSP28mjnya02u:894": "samādhātavyena jāmitvadoṣeṇopakramāt,",
  "GSP28mjnya02u:895": "ājāmitvena samādhānenopasaṃhārācca ' jāmi vai ' ityādeḥ ' ajāmitvāya ' ityantasya sarvasya mahāvākyasyaikatvapratīteḥ /",
  "GSP28mjnya02u:896": "na khalvekasminvākye vidheyabāhulyaṃ saṃbhavati /",
  "GSP28mjnya02u:897": "na cātra vidhitsitasyopāṃśuyājasya dravyābhāvaḥ /",
  "GSP28mjnya02u:898": "dhrauvasya tadradravyatvāt /",
  "GSP28mjnya02u:899": "nāpi devatāyā abhāvaḥ /",
  "GSP28mjnya02u:900": "nānāśākhāsūpāṃśuyājakrame paṭhitairvaiṣṇavaprājāpatyāgnīṣomīyamantrairvikalpena devatātrayasya pratīyamānatvāt /",
  "GSP28mjnya02u:901": "tasmāt - yajatītyetadvidhāyakam // MJaiNyC_2,2.11-12 //",
  "GSP28mjnya02u:902": "(pañcama āghārādyapūrvatādhikaraṇe sūtrāṇi 13-16)",
  "GSP28mjnya02u:903": "āghārāgnihotram arūpatvāt / Jaim_2,2.13 /",
  "GSP28mjnya02u:904": "saṃjñopabandhāt / Jaim_2,2.14 /",
  "GSP28mjnya02u:905": "aprakṛtatvāc ca / Jaim_2,2.15 /",
  "GSP28mjnya02u:906": "codanā vā śabdārthasya prayogabhūtatvāt tatsannidher guṇārthena punaḥ śrutiḥ / Jaim_2,2.16 /",
  "GSP28mjnya02u:907": "____________________________________________________",
  "GSP28mjnya02u:908": "START MJaiNy 2,2.13-14",
  "GSP28mjnya02u:909": "pañcamādhikaraṇamāracayati --",
  "GSP28mjnya02u:910": "agnihotrāghāravākyamanuvādo 'thavā vidhiḥ /",
  "GSP28mjnya02u:911": "arūpatvāttu dadhyūrdhvavākyenoktamanūdyate // MJaiNy_2,2.13 //",
  "GSP28mjnya02u:912": "guṇyasiddhau na dadhyādirguṇo duṣṭā viśiṣṭatā /",
  "GSP28mjnya02u:913": "rūpaṃ dadhyādimantrābhyāmato 'sau guṇino vidhiḥ // MJaiNy_2,2.14 //",
  "GSP28mjnya02u:914": "------------------",
  "GSP28mjnya02u:915": "idamāmnāyate - ' agnihotraṃ juhoti ' 'dadhaṇa juhoti ' 'payasā juhoti' iti ca /",
  "GSP28mjnya02u:916": "idamaparamāmnāyat - 'ādhāramāghārayati' 'ūrdhvamāghārayati' ' ṛjumāghārayati' iti ca /",
  "GSP28mjnya02u:917": "tatrāgnihotravākyaṃ dadhyādivākyavihitasya karmasamudāyasyānuvādaḥ /",
  "GSP28mjnya02u:918": "āghāravākyaṃ cordhvādivākyavihitasya /",
  "GSP28mjnya02u:919": "na tvedvākyadvayaṃ karmavidhāyakam /",
  "GSP28mjnya02u:920": "kutaḥ /",
  "GSP28mjnya02u:921": "dravyadevatālakṣaṇasya yāgarūpasyābhāvāt - iti cet /",
  "GSP28mjnya02u:922": "tatra vaktavyam - kiṃ dadhyādivākyena guṇāmātraṃ vidhīyate,",
  "GSP28mjnya02u:923": "kiṃvā guṇaviśiṣṭakarma /",
  "GSP28mjnya02u:924": "nā'dyaḥ /",
  "GSP28mjnya02u:925": "agnihotrādivākyasya tvanmate karmavidhāyakatvābhāvena guṇinaḥ kasyacidasiddhau guṇyanuvādapuraḥsarasya guṇamātravidhānasyāsaṃbhavāt /",
  "GSP28mjnya02u:926": "dvitīye vidhigauravaṃ syāt /",
  "GSP28mjnya02u:927": "tacca satyāṃ gatāvayuktam /",
  "GSP28mjnya02u:928": "ato 'gnihotrādivākyaṃ karmavidhāyakam /",
  "GSP28mjnya02u:929": "tatra dravyaṃ dadhyādivākyairlabhyate /",
  "GSP28mjnya02u:930": "devatā tu māntravarṇikī /",
  "GSP28mjnya02u:931": "āghāre 'pyevaṃ dravyadevate unnetavye // MJaiNyC_2,2.13-14 //",
  "GSP28mjnya02u:932": "(ṣaṣṭhe paśusomāpūrvatādhikaraṇe sūtrāṇi 17-20)",
  "GSP28mjnya02u:933": "dravyacodanā paśusomayoḥ prakaraṇe hy anarthako dravyasaṃyogo na hi tasya guṇārthena / Jaim_2,2.17 /",
  "GSP28mjnya02u:934": "acodakāś ca saṃskārāḥ / Jaim_2,2.18 /",
  "GSP28mjnya02u:935": "tadbhedāt karmaṇo 'bhyāso dravyapṛthaktvād anarthakaṃ hi syād bhedo dravyaguṇībhāvāt / Jaim_2,2.19 /",
  "GSP28mjnya02u:936": "saṃskāras tu na bhidyeta parārthatvād dravyasya guṇabhūtatvāt / Jaim_2,2.20 /",
  "GSP28mjnya02u:937": "____________________________________________________",
  "GSP28mjnya02u:938": "START MJaiNy 2,2.15-16",
  "GSP28mjnya02u:939": "ṣaṣṭhādhikaraṇamāracayati --",
  "GSP28mjnya02u:940": "yajatyālabhatītyetāvanuvādau vidhī uta /",
  "GSP28mjnya02u:941": "gṛhṇātyavadyatītyābhyāṃ vihiter'the 'nuvādinau // MJaiNy_2,2.15 //",
  "GSP28mjnya02u:942": "nānuvādo 'purovāde yajyālabhyorato vidhiḥ /",
  "GSP28mjnya02u:943": "brahmaṇe somasaṃskāro 'vadāne paśusaṃskriyā // MJaiNy_2,2.16 //",
  "GSP28mjnya02u:944": "------------------",
  "GSP28mjnya02u:945": "' somena yajeta ' iti śrūyate /",
  "GSP28mjnya02u:946": "tatra ' aindravāyavaṃ gṛhraṇāti,",
  "GSP28mjnya02u:947": "maitrāvarūṇaṃ gṛhraṇāti ' ityādīnyapi śrutāni /",
  "GSP28mjnya02u:948": "evam ' agniṣomīyaṃ paśumālabheta ' iti śrūyate /",
  "GSP28mjnya02u:949": "tatra ' hṛdayasyāgre 'vadyati /",
  "GSP28mjnya02u:950": "atha jihvāyāḥ /",
  "GSP28mjnya02u:951": "atha vakṣasaḥ ' ityādīnyapi śrutāni /",
  "GSP28mjnya02u:952": "tatraindravāyvādivākyairyāgā vidhīyante /",
  "GSP28mjnya02u:953": "indravāyvādiprātipadikairdevatānārṃ,",
  "GSP28mjnya02u:954": "taddhatena somarasadravyasya ca pratīyamānatvāt /",
  "GSP28mjnya02u:955": "eteṣāṃ grahaṇavākyavihitānāṃ yāgānāṃ samudāyaḥ ' somena yajeta ' ityanenānūdyate /",
  "GSP28mjnya02u:956": "tathāvadānavākyeṣu hṛdayādidravyaṃ śrutam /",
  "GSP28mjnya02u:957": "tato dravyaviśiṣṭā yāgāstatra vidhīyante /",
  "GSP28mjnya02u:958": "tadanuvādena paśvālambhavākye 'gnīṣomarūpā devatā vidhīyate /",
  "GSP28mjnya02u:959": "tasmāt - avadānavākyavihitānāṃ yāgānāṃ samudāyaḥ“paśumālabheta“ityanenānūdyate - iti prāpte --",
  "GSP28mjnya02u:960": "brūmaḥ- sati hi purovāde 'nuvādo bhavati /",
  "GSP28mjnya02u:961": "na cātra purovādo 'sti /",
  "GSP28mjnya02u:962": "'somena yajeta ' ityanena pratītasyārthasya grahaṇavākyeṣvapratīteḥ /",
  "GSP28mjnya02u:963": "nahi grahaṇaṃ yajanaṃ bhavati /",
  "GSP28mjnya02u:964": "nāpi taddhitapratyayokto rasaḥ somalatā /",
  "GSP28mjnya02u:965": "na ca - taddhitapratyayaḥ sarvanāmārthe vihitaḥ prakṛtaṃ brūte,",
  "GSP28mjnya02u:966": "na tu rasam - iti śaṅkanīyam /",
  "GSP28mjnya02u:967": "' dhārayā gṛhrāti ' iti rasasyaiva prakṛtatvāt /",
  "GSP28mjnya02u:968": "tathā“paśumālabheta“ityanena pratītor'tho nāvadānavākyeṣu pratīyate /",
  "GSP28mjnya02u:969": "tataḥ purovādābhāvenānuvādāsaṃbhavādyajatyālabhatibhyāṃ karmaṇī vidhīyete /",
  "GSP28mjnya02u:970": "grahaṇavākyaistu devatāviśiṣṭaḥ somasaṃskāro vidhīyate /",
  "GSP28mjnya02u:971": "avadānavākyaiśca paśusaṃskāraḥ // MJaiNyC_2,2.14-16 //",
  "GSP28mjnya02u:972": "(saptame saṃkhyākṛtakarmabhedādhikaraṇe sūtram)",
  "GSP28mjnya02u:973": "pṛthakttvaniveśāt saṃkhyayā karmabhedaḥ syāt / Jaim_2,2.21 /",
  "GSP28mjnya02u:974": "____________________________________________________",
  "GSP28mjnya02u:975": "START MJaiNy 2,2.17-21",
  "GSP28mjnya02u:976": "saptamādhikaraṇamāracayati --",
  "GSP28mjnya02u:977": "āhutīstistra ityatra karmaikyamuta bhinnatā /",
  "GSP28mjnya02u:978": "ekatvaṃ sakṛdākhyātātsaṃkhyāvṛttyā prayājavat // MJaiNy_2,2.17 //",
  "GSP28mjnya02u:979": "ākhyātamātraṃ no mānaṃ saṃkhyayā bahukarmatā /",
  "GSP28mjnya02u:980": "āvṛttyaikādaśatvaṃ tu prayāje gatyabhāvataḥ // MJaiNy_2,2.18 //",
  "GSP28mjnya02u:981": "paśūnsaptadaśa prājāpatyānityatra bhāṣyakṛt /",
  "GSP28mjnya02u:982": "vicāramāha pūrvatra kriyātritvasphuṭatvataḥ // MJaiNy_2,2.19 //",
  "GSP28mjnya02u:983": "bahutvopetapaśubhirdevayogādabhinnatā /",
  "GSP28mjnya02u:984": "rūpasya tena karmaikyaṃ saṃkhyā nātra kriyāgatā // MJaiNy_2,2.20 //",
  "GSP28mjnya02u:985": "devatāsaṃgatasyaiva taddhitārthasya paścimaḥ /",
  "GSP28mjnya02u:986": "bahutvasaṃgamo rūpasaṃkhyayā tatkriyābhidā // MJaiNy_2,2.21 //",
  "GSP28mjnya02u:987": "------------------",
  "GSP28mjnya02u:988": "' tistra āhutīrjuhoti ' iti śrūyate /",
  "GSP28mjnya02u:989": "tatra ' juhoti ' ityetadākhyātaṃ ' samidho yajati ' ityādivannābhyastam,",
  "GSP28mjnya02u:990": "kiṃtu sakṛdevā'mnātam /",
  "GSP28mjnya02u:991": "tata ekamidaṃ karma /",
  "GSP28mjnya02u:992": "tritvasaṃkhyā tu tasyaiva karmaṇa āvṛttyā netavyā /",
  "GSP28mjnya02u:993": "yathā prayājeṣvekādaśatvasaṃkhyā pañcānāmeva prayājānāmāvṛttyā nītā,",
  "GSP28mjnya02u:994": "tadvat - iti prāpte -",
  "GSP28mjnya02u:995": "brūmaḥ- kimidamākhyātaṃ padāntaranirapekṣameva karmaikye pramāṇam,",
  "GSP28mjnya02u:996": "uta padāntarānvitam /",
  "GSP28mjnya02u:997": "nā'dyaḥ /",
  "GSP28mjnya02u:998": "vākyāṃśasya padamātrasya pramitijanakatvābhāvāt /",
  "GSP28mjnya02u:999": "dvitīye - tri -tvasaṃkhyayā viśeṣitenā'khyātena karmabahutvaṃ gamyate /",
  "GSP28mjnya02u:1000": "prayojānāṃ tu pūrvameva pañcasaṃkhyāvaruddhatvādāvṛttimantareṇaikādaśatvaṃ duḥsaṃpādam /",
  "GSP28mjnya02u:1001": "iha tvetadvidhitaḥ pūrva karmaṇa ekatvasaṃkhyāvarodho nāstīti vaiṣamyam /",
  "GSP28mjnya02u:1002": "tadetadvṛttikārodāharaṇaṃ bhāṣyakāro nānumanyate /",
  "GSP28mjnya02u:1003": "karmavācina āhutiśabdasya viśeṣaṇena triśabdena karmabahutvasya sphuṭatayā pūrvapakṣānutthānāt /",
  "GSP28mjnya02u:1004": "idaṃ tvatrodāharaṇam - ' saptadaśa prājāpatyānpaśūnālabhate ' iti /",
  "GSP28mjnya02u:1005": "atra ' prajāpattirdevatā yeṣāṃ paśūnāṃ te prājāpatyāḥ ' iti taddhitavyutpattau bahutvopotāḥ paśava ekaṃ dravyam /",
  "GSP28mjnya02u:1006": "tato dravyaikyāddevataikyācca yāgasya rūpamabhinnamityekamidaṃ karma /",
  "GSP28mjnya02u:1007": "yā tu 'saptadaśa' iti saṃkhyā,",
  "GSP28mjnya02u:1008": "sā paśudravyagatā,",
  "GSP28mjnya02u:1009": "na tu pūrvodāhṛtatritvasaṃkhyeva kriyāgatā /",
  "GSP28mjnya02u:1010": "tasmāt -- 'na karmabhedamāpādayati ' iti prāpte -",
  "GSP28mjnya02u:1011_0": "brūmaḥ- atra ' prajāpatirdevatā yasya paśoḥ sa prājāpatyaḥ ' iti taddhitāntaṃ prātipadikaṃ",
  "GSP28mjnya02u:1011_1": "vyutpādya paścāttaddhitāntaprātipādikārthasya prajāpatidevatāviśiṣṭapaśoḥ karmatvabahutvavivakṣāyāmutpanne",
  "GSP28mjnya02u:1011_2": "ime dvitīyāvibhaktibahuvacane /",
  "GSP28mjnya02u:1012": "tatra prathamabhāvinyā dvitīyāvibhaktereva taddhitotpattivelāyāmanvayo nāsti,",
  "GSP28mjnya02u:1013": "kutaḥ paścādbhāvino bahuvacanasyānvayaḥ /",
  "GSP28mjnya02u:1014": "evaṃ sati ' prājāpatyaḥ ' ityanena taddhitāntaprātipadikanaikapaśudravyamekadevatopetaṃ yāgasya rūpaṃ samarpyate /",
  "GSP28mjnya02u:1015": "tādṛśānāṃ rūpāṇāṃ bahutvāya bahuvacanam /",
  "GSP28mjnya02u:1016": "bahutvaviśeṣaśca ' saptadaśaḥ ' iti nirdiśyate /",
  "GSP28mjnya02u:1017": "tasmāt - atra saṃkhyayā karmabhedaḥ /",
  "GSP28mjnya02u:1018": "evaṃ ca sati,",
  "GSP28mjnya02u:1019": "aṣṭame vakṣyamāṇaṃ saptadaśapaśūnāmaikādaśinapaśugaṇavikṛtitvamupapadyate // MJaiNyC_2,2.17-21 //",
  "GSP28mjnya02u:1020": "(aṣṭame saṃjñākṛtakarmabhedādhikaraṇe sūtram)",
  "GSP28mjnya02u:1021": "saṃjñā cotpattisaṃyogāt / Jaim_2,2.22 /",
  "GSP28mjnya02u:1022": "____________________________________________________",
  "GSP28mjnya02u:1023": "START MJaiNy 2,2.22-23",
  "GSP28mjnya02u:1024": "aṣṭamādhikaraṇamāracayati --",
  "GSP28mjnya02u:1025": "athaiṣa jyotirityatra guṇo vā karma vā pṛthak /",
  "GSP28mjnya02u:1026": "guṇaḥ sahastradānātmā jyotiṣṭome hyanūdite // MJaiNy_2,2.22 //",
  "GSP28mjnya02u:1027": "atheti prakṛte chinna etacchabdo 'gragaṃ vadet /",
  "GSP28mjnya02u:1028": "saṃkhyayevānyakarmatvamiha nūtanasaṃjñayā // MJaiNy_2,2.23 //",
  "GSP28mjnya02u:1029": "------------------",
  "GSP28mjnya02u:1030": "“athaiṣa jyotiḥ,",
  "GSP28mjnya02u:1031": "athaiṣa viśvajyotiḥ,",
  "GSP28mjnya02u:1032": "athaiṣa sarvajyotiḥ,",
  "GSP28mjnya02u:1033": "anena sahastradakṣiṇena yajeta ' iti śrūyate /",
  "GSP28mjnya02u:1034": "atra prakṛtaṃ jyotiṣṭopam 'eṣa jyotiḥ ' ityanūdya tasminsahastradānalakṣaṇo guṇo vidhīyate -- iti cet /",
  "GSP28mjnya02u:1035": "na /",
  "GSP28mjnya02u:1036": "prakṛtasya jyotiṣṭomasya ' atha ' ityanena vicchinnatvāt /",
  "GSP28mjnya02u:1037": "na caivaṃ sati ' ayaiṣa jyotiḥ ' ityukta etacchabdo 'nupapanna iti vācyam /",
  "GSP28mjnya02u:1038": "saṃnihitavācinaitacchabdenātītasaṃnihitasyevā'gāmisaṃnihitasyāpi parāmarśasaṃbhavāt /",
  "GSP28mjnya02u:1039": "āgāmisaṃnihitaśca jyotiḥ śabdārthaḥ /",
  "GSP28mjnya02u:1040": "sa ca jyotiḥ śabdo 'tī maparāmṛśannapūrvasaṃjñārūpatvānnūtanaṃ kiṃcitkarmābhidhatte /",
  "GSP28mjnya02u:1041": "tato yathā pūrvatra saṃkhyayā karmabhedaḥ,",
  "GSP28mjnya02u:1042": "tathātrāpi saṃjñayā karma bhidyate /",
  "GSP28mjnya02u:1043": "viśvajyotiḥ sarvajyotiḥ śabdayorapyayaṃ nyāyo draṣṭavyaḥ // MJaiNyC_2,2.22-23 //",
  "GSP28mjnya02u:1044": "(navame devatābhedakṛtakarmabhedādhikaraṇe sūtram)",
  "GSP28mjnya02u:1045": "guṇāś cāpūrvasaṃyoge vākyoḥ samatvāt / Jaim_2,2.23 /",
  "GSP28mjnya02u:1046": "____________________________________________________",
  "GSP28mjnya02u:1047": "START MJaiNy 2,2.24-25",
  "GSP28mjnya02u:1048": "navamādhikaraṇamāracayati --",
  "GSP28mjnya02u:1049": "guṇaḥ karmāntaraṃ vā syādvājibhyo vājinaṃ tviti /",
  "GSP28mjnya02u:1050": "guṇo devānanūdyoktasamuccayavikalpataḥ // MJaiNy_2,2.24 //",
  "GSP28mjnya02u:1051": "āmikṣotpattiśiṣṭatvātprabalā tatra vājinam /",
  "GSP28mjnya02u:1052": "guṇo 'praviśya karmānyatkalpayedvājidevakam // MJaiNy_2,2.25 //",
  "GSP28mjnya02u:1053": "------------------",
  "GSP28mjnya02u:1054": "'tapte payasi dadhyānayati ,",
  "GSP28mjnya02u:1055": "sā vaiśvadevyāmikṣā,",
  "GSP28mjnya02u:1056": "vājibhyo vājinam ' iti śrūyate /",
  "GSP28mjnya02u:1057": "ghanībhūtaḥ payaḥpiṇḍa āmikṣā,",
  "GSP28mjnya02u:1058": "jalaṃ vājinam /",
  "GSP28mjnya02u:1059": "tatra --- āmikṣādravyabhājo ye viśve devā uktāḥ,",
  "GSP28mjnya02u:1060": "te 'vājibhyaḥ' ityanenānūdyante /",
  "GSP28mjnya02u:1061": "'vājo 'nnamāmikṣārūpameṣāmasti ' iti tanniṣpatteḥ /",
  "GSP28mjnya02u:1062": "tānanūdya vājinadravyarūpo guṇo vidhīyate /",
  "GSP28mjnya02u:1063": "tacca dravyamāmikṣādravyeṇa saha samuccīnatāṃ vikalpyatāṃ vā, iti prāpte --",
  "GSP28mjnya02u:1064": "brūmaḥ- utpattiśiṣṭenā'mikṣādravyeṇāvaruddhevaiśvadevayāge vājinadravyasyotpannaśiṣṭasya praveśābhāvādvājinaṃ vājiśabdārthasya devatāntaramāpādayati /",
  "GSP28mjnya02u:1065": "tato dravyadevatālakṣaṇasya rūpasya bhinnatvātkarmāntaram // MJaiNyC_2,2.24-25 //",
  "GSP28mjnya02u:1066": "(daśam dravyaviśeṣānuktikṛtakarmaikyādhikaraṇe sūtram)",
  "GSP28mjnya02u:1067": "aguṇe tu karmaśabde guṇas tatra pratīyeta / Jaim_2,2.24 /",
  "GSP28mjnya02u:1068": "____________________________________________________",
  "GSP28mjnya02u:1069": "START MJaiNy 2,2.26",
  "GSP28mjnya02u:1070": "daśamādhikaraṇamāracayati--",
  "GSP28mjnya02u:1071": "dadhihome 'nyakarmatvaṃ guṇo vānyattu pūrvavat /",
  "GSP28mjnya02u:1072": "nirguṇatvādagnihotre yukto dadhyādiko guṇaḥ // MJaiNy_2,2.26 //",
  "GSP28mjnya02u:1073": "------------------",
  "GSP28mjnya02u:1074": "“dadhaṇa juhoti“iti śrūyate /",
  "GSP28mjnya02u:1075": "tatra -“agnihotraṃ juhoti“ityetasmātprakṛtātkarmaṇo 'nyaddadhihomarūpaṃ karma - iti pūrvanyāyenāvagamyate /",
  "GSP28mjnya02u:1076": "yathā pūrvatra vājinadravyeṇa karma bhidyate,",
  "GSP28mjnya02u:1077": "tathā dadhidravyeṇeti cet /",
  "GSP28mjnya02u:1078": "na /",
  "GSP28mjnya02u:1079": "vaiṣamyāt /",
  "GSP28mjnya02u:1080": "yathā vaiśvadevo yāga āmikṣāguṇāvaruddhaḥ,",
  "GSP28mjnya02u:1081": "tathāgnihotraṃ na guṇāntarāvaruddham /",
  "GSP28mjnya02u:1082": "pratyuta - nirguṇatvādguṇamākāṅkṣati /",
  "GSP28mjnya02u:1083": "tasmādayaṃ guṇavidhiḥ /",
  "GSP28mjnya02u:1084": "evaṃ“payasā juhoti“ityādiṣu draṣṭavyam /",
  "GSP28mjnya02u:1085": "payodadhyādīnāṃ sarveṣāmutpannaśiṣṭatayāṃ samabalatvādekaikena dravyeṇāgnihotraniṣpatteśca vrīhīyavavadvikalpaḥ // MJaiNyC_2,2.26 //",
  "GSP28mjnya02u:1086": "(ekādaśe dadhyādidravyasaphalatvādhikaraṇe sūtre 25 - 26 )",
  "GSP28mjnya02u:1087": "phalaśrutes tu karma syāt phalasya karmayogitvāt / Jaim_2,2.25 /",
  "GSP28mjnya02u:1088": "atulyatvāt tu vākyayor guṇe tasya pratīyeta / Jaim_2,2.26 /",
  "GSP28mjnya02u:1089": "ekādaśādhikaraṇamāracayati --",
  "GSP28mjnya02u:1090": "____________________________________________________",
  "GSP28mjnya02u:1091": "START MJaiNy 2,2.27-28",
  "GSP28mjnya02u:1092": "yaddaghnendriyakāmasya juhuyāditi tatpṛthak /",
  "GSP28mjnya02u:1093": "guṇo vā bhidyate karma dhātvarthasya phalitvataḥ // MJaiNy_2,2.27 //",
  "GSP28mjnya02u:1094": "matvarthagauravādibhyo nānyatkarma phalāya tu /",
  "GSP28mjnya02u:1095": "guṇe vidheye dhātvartho vihitatvādanūdyate // MJaiNy_2,2.28 //",
  "GSP28mjnya02u:1096": "------------------",
  "GSP28mjnya02u:1097": "“daghnedriyakāmasya juhuyāt“iti śrūyate /",
  "GSP28mjnya02u:1098": "tadidaṃ makṛtādagnihotrādanyatkarma /",
  "GSP28mjnya02u:1099": "ma tvatra vidhiḥ /",
  "GSP28mjnya02u:1100": "kutaḥ /",
  "GSP28mjnya02u:1101": "'indriyakāmasya' ityaktasya phalasya dhātvartha mantareṇa dravyamātrādaniṣpatteḥ - iti cet /",
  "GSP28mjnya02u:1102": "naivam /",
  "GSP28mjnya02u:1103": "karmāntaravidhau 'dadhamatā homenondriyaṃ bhāvayet' iti matvarthalakṣaṇā prasaṅgāt /",
  "GSP28mjnya02u:1104": "guṇaviśiṣṭakriyāvidhau, gauravāt /",
  "GSP28mjnya02u:1105": "prakṛtahānāmakṛtaprakriyāprasaṅgācca /",
  "GSP28mjnya02u:1106": "guṇamātraṃ tu phalāya vidhīyate /",
  "GSP28mjnya02u:1107": "yadyapi 'dadhaṇa juhoti' iti prāptam,",
  "GSP28mjnya02u:1108": "tathāpi phalasaṃbandho na praptaḥ /",
  "GSP28mjnya02u:1109": "dhātvarathābhāte phalāsaṃbhava iti cet /",
  "GSP28mjnya02u:1110": "na /",
  "GSP28mjnya02u:1111": "'agnihotraṃ juhoti'iti vihitasya dhātvarthasyānūdyamānatvāt // MJaiNyC_2,2.27-28 //",
  "GSP28mjnya02u:1112": "(dvādaśe vāravantīyādīnāṃ karmāntaratādhikaraṇe sūtram)",
  "GSP28mjnya02u:1113": "sameṣu karmayuktaṃ syāt / Jaim_2,2.27 /",
  "GSP28mjnya02u:1114": "____________________________________________________",
  "GSP28mjnya02u:1115": "START MJaiNy 2,2.29-31",
  "GSP28mjnya02u:1116": "dvādaśādhikaraṇamāracayati --",
  "GSP28mjnya02u:1117": "uktvāgniṣṭutametasya vāravantīyasāma hi /",
  "GSP28mjnya02u:1118": "revatīṣvṛkṣu kṛtveti śrutaṃ paśuphalāptaye // MJaiNy_2,2.29 //",
  "GSP28mjnya02u:1119": "revatyādiguṇaḥ karma pṛthagvā pūrvavadguṇaḥ /",
  "GSP28mjnya02u:1120": "revatīvāravantīyasaṃbandhākhyaḥ paśupradaḥ // MJaiNy_2,2.30 //",
  "GSP28mjnya02u:1121": "sāmno 'tra phalakarmabhyāṃ saṃbandhe vākyabhinnatā /",
  "GSP28mjnya02u:1122": "tenoktaguṇasaṃyuktamanyatkarmocyate phale // MJaiNy_2,2.31 //",
  "GSP28mjnya02u:1123": "------------------",
  "GSP28mjnya02u:1124_0": "' trivṛdagniṣṭudagniṣṭomastasya vāyavyāsvṛkṣvekaviṃśamagniṣṭomasāma kṛtvā brahmavacasakāmo",
  "GSP28mjnya02u:1124_1": "yajeta ' ityasya saṃnidhau śrūyate - ' etasyaiva revatīṣu vāravantīyamagniṣṭomasāma",
  "GSP28mjnya02u:1124_2": "kṛtvā paśukāmo hyetena yajeta ' iti /",
  "GSP28mjnya02u:1125": "asyāyamarthaḥ - ' agniṣṭomasya vikṛtirūpaḥ kaścidekāho 'gniṣṭunnāmakaḥ /",
  "GSP28mjnya02u:1126": "sa ca pṛṣṭhastotre trivṛtsomayuktatayā 'trivṛt' ityucyate /",
  "GSP28mjnya02u:1127": "agniṣṭomokthādīnāṃ saptānāṃ somasaṃsthānāṃ madhye 'gniṣṭomasaṃsthārūpatvāt ' agniṣṭomaḥ ' ityapyucyate /",
  "GSP28mjnya02u:1128": "prakṛtau tṛtīyasavana ārbhavapavamānasyopari yajñāyajñīyaṃ sāma gīyate /",
  "GSP28mjnya02u:1129": "tena ca sāmnāgniṣṭomayāgasya samāpyamānatvāt ' agniṣṭomasāma ' ityucyate /",
  "GSP28mjnya02u:1130": "tacca prakṛtau 'yajñāyajñā vo agnayaḥ ' ityādyāgneyīṣvṛkṣu gīyate /",
  "GSP28mjnya02u:1131": "asmiṃstvagniṣṭuti brahmavarcasakāmena vāyavyāsvṛkṣu tatsāma gātavyam /",
  "GSP28mjnya02u:1132": "tañca prakṛtāvivaikaviṃśastomayuktam /",
  "GSP28mjnya02u:1133": "paśukāmatya tu ' revatīrnaḥ sadhamādaḥ'- ityādiṣu revatīṣvakṣu vāravantīyaṃ sāma gāyet, iti /",
  "GSP28mjnya02u:1134": "tatra revatīnāmṛcāṃ vāravantīyanāmakena sāmnā yaḥ saṃbandhaḥ,",
  "GSP28mjnya02u:1135": "so 'yaṃ paśuphalāyāgniṣṭuti vidhīyate /",
  "GSP28mjnya02u:1136": "'etasyaiva ' iti prakṛtaparāmarśakenaitacchabdena,",
  "GSP28mjnya02u:1137": "anyavyāvartakenaivakāreṇa cāgniṣṭutaḥ samarpyamāṇatvāt /",
  "GSP28mjnya02u:1138": "yathā pūrvādhikaraṇa indriyaphalāya prakṛte 'gnihotre dadhiguṇo vihitaḥ,tadvat /",
  "GSP28mjnya02u:1139": "iti prāpte, brūmaḥ- viṣamo dṛṣṭāntaḥ /",
  "GSP28mjnya02u:1140": "dadhaṇe homajanakatvaṃ na śāstreṇa bodhanīyam /",
  "GSP28mjnya02u:1141": "tasya lokato 'vagantuṃ śakyatvāt /",
  "GSP28mjnya02u:1142": "phalasaṃbandha eka eva śāstrabodhya iti na tatra vākyabhedaḥ /",
  "GSP28mjnya02u:1143": "iha tu - revatyugādhārakavāravantīyasāmno 'gniṣṭutkarmasādhanatvaṃ phalasādhanatvaṃ cetyubhayasya śāstraikabodhyatvāddurvāro vākyabhedaḥ /",
  "GSP28mjnya02u:1144": "tena paśuphalakaṃ yathoktaguṇaviśiṣṭaṃ karmāntaramatra vidhīyate /",
  "GSP28mjnya02u:1145": "etacchabda evakāraśca vidhīyamānakarmāntaraviṣayatayā yojanīyau // MJaiNyC_2,2.29-31 //",
  "GSP28mjnya02u:1146": "(trayodaśe saubharanidhanayoḥ kāmaikyādhikaraṇe sūtre 28 - 29 )",
  "GSP28mjnya02u:1147": "saubhare puruṣaśruter nidhanaṃ kāmasaṃyogaḥ / Jaim_2,2.28 /",
  "GSP28mjnya02u:1148": "sarvasya voktakāmatvāt tasmin kāmaśrutiḥ syān nidhanārthā punaḥ śrutiḥ / Jaim_2,2.29 /",
  "GSP28mjnya02u:1149": "____________________________________________________",
  "GSP28mjnya02u:1150": "START MJaiNy 2,2.32-35",
  "GSP28mjnya02u:1151": "trayodaśādhikaraṇamāracayati --",
  "GSP28mjnya02u:1152": "vṛṣṭannasvargakāmānāṃ saubharaṃ stotramīritam /",
  "GSP28mjnya02u:1153": "nidhanānyapi hīṣūrgū iti vṛṣṭyādikābhinām // MJaiNy_2,2.32 //",
  "GSP28mjnya02u:1154": "phalāntaraṃ kiṃ vṛṣṭyādi hīśādīnāmutodite /",
  "GSP28mjnya02u:1155": "saubhare phalasaṃbhinne nidhanaṃ viniyamyate // MJaiNy_2,2.33 //",
  "GSP28mjnya02u:1156": "phalāntaraṃ caturthyoktaṃ vṛṣṭikāmāya hīṣiti /",
  "GSP28mjnya02u:1157": "saubharasya phalaṃ vṛṣṭihīṣiyuktyā vivardhate // MJaiNy_2,2.34 //",
  "GSP28mjnya02u:1158": "noktavṛṣṭyannakāmānāmanyatvaṃ pratyabhijñayā /",
  "GSP28mjnya02u:1159": "niyame 'pi caturthyeṣā tādarthyādupapadyate // MJaiNy_2,2.35 //",
  "GSP28mjnya02u:1160": "------------------",
  "GSP28mjnya02u:1161": "' yo vṛṣṭikāmo yo 'nnādyakāmo yaḥ svargakāmaḥ sa saubhareṇa stuvīta,",
  "GSP28mjnya02u:1162": "sarve vai kāmāḥ saubhare ' iti samāmnāya punaḥ samāmnātam - hīṣita vṛṣṭikāmāya nidhanaṃ kuryāt,",
  "GSP28mjnya02u:1163": "ūrgityannādyakāmāya,",
  "GSP28mjnya02u:1164": "ū iti svargakāmāya ' iti /",
  "GSP28mjnya02u:1165": "saubharaṃ nāma sāmaviśeṣaḥ /",
  "GSP28mjnya02u:1166": "nidhanaṃ nāma pañcabhiḥ saptabhirvā bhāgairupetasya sāmno 'ntimo bhāgaḥ /",
  "GSP28mjnya02u:1167": "tasminnidhane hīṣādayo viśeṣāḥ saubharasāmasādhyastotraphalebhyo vṛṣṭyādibhyo 'nyāni vṛṣṭryādiphalāni janayituṃ vidhīyante /",
  "GSP28mjnya02u:1168": "kutaḥ /",
  "GSP28mjnya02u:1169": "hīṣādividhivākye 'vṛṣṭikāmāya ' ityādinā caturthīśravaṇāt /",
  "GSP28mjnya02u:1170": "tādarthye bruvatī [caturthī] hīṣādīnāṃ vṛṣṭyādikāmapuruṣaśeṣatvaṃ gamayati /",
  "GSP28mjnya02u:1171": "taccheṣatvaṃ ca puruṣābhilavitaphalasādhanatve satyupapadyate /",
  "GSP28mjnya02u:1172": "tataḥ saubharasya hīṣitinidhanaviśeṣasya ca phalabhūte dve vṛṣṭī bhavataḥ /",
  "GSP28mjnya02u:1173": "tadubhayamelanānmahatī vṛṣṭiḥ- iti prāpte,",
  "GSP28mjnya02u:1174": "brūmaḥ- saubharavidhau yo vṛṣṭyādikāmaḥ sa eva hīṣādividhau pratyabhijñāyate /",
  "GSP28mjnya02u:1175": "tataḥ saubharasya phalabhūtā ye vṛṣṭyādayaḥ,",
  "GSP28mjnya02u:1176": "ta eva hīṣādivākyeṣvanūdyante,",
  "GSP28mjnya02u:1177": "iti na phalāntaram /",
  "GSP28mjnya02u:1178": "athocyeta - nūtanaphalāntarābhāvāt,",
  "GSP28mjnya02u:1179": "hīṣādīnāṃ ca nānāśākhādhyayanādeva saubhare prāptatvādanarthako 'yaṃ vidhiḥ- iti /",
  "GSP28mjnya02u:1180": "tanna /",
  "GSP28mjnya02u:1181": "phalatrayakāmāṇāṃ trayāṇāmaniyamenaiva hīṣādiṣu madhye yasya kasyacinnidhanasya prāptau vidherniyamārthatvāt /",
  "GSP28mjnya02u:1182": "tādarthya tu phalāntarābhāve 'pi saubharavākyoktavṛṣṭyādiphalasādhane saubhare hīṣādīnāṃ niyamyamānatvādupapadyate /",
  "GSP28mjnya02u:1183": "tasmāt - ayaṃ nidhanaviśeṣaniyamanāvidhiḥ // MJaiNyC_2,2.32-35 //",
  "GSP28mjnya02u:1184": "iti śrīmādhavīye jaiminīyanyāyamālāvistare dvitīyādhyāyasya dvitīyaḥ pādaḥ",
  "GSP28mjnya02u:1185": "_________________________________________________________________________",
  "GSP28mjnya02u:1186": "(atha dvitīyādhyāyasya tṛtīyaḥ pādaḥ)",
  "GSP28mjnya02u:1187": "(prathame grahāgratāyā jyotiṣṭomāṅgatādhikaraṇe sūtre 1-2)",
  "GSP28mjnya02u:1188": "guṇas tu kratusaṃyogāt karmāntaraṃ prayojayet saṃyogasyāśeṣabhūtvāt / Jaim_2,3.1 /",
  "GSP28mjnya02u:1189": "ekasya tu liṅgabhedāt prayojanārtham ucyetaikatvaṃ guṇavākyatvāt / Jaim_2,3.2 /",
  "GSP28mjnya02u:1190": "____________________________________________________",
  "GSP28mjnya02u:1191": "START MJaiNy 2,3.1-3",
  "GSP28mjnya02u:1192": "tṛtīyapādasya prathamādhikaraṇamāracayati --",
  "GSP28mjnya02u:1193": "rathaṃtaraṃ sāma some bhavettadvadbṛhajjagat /",
  "GSP28mjnya02u:1194": "aindravāyavaśukrāgrayaṇāgrāśca grahāḥ śrutāḥ // MJaiNy_2,3.1 //",
  "GSP28mjnya02u:1195": "rathaṃtarādisaṃyuktamanyatkarmāthavā guṇaḥ /",
  "GSP28mjnya02u:1196": "gāyatrādiyutātpūrvādanyadvyāvṛttito guṇaiḥ // MJaiNy_2,3.2 //",
  "GSP28mjnya02u:1197": "somaśabdaprakaraṇe jyotiṣṭomasamarpake /",
  "GSP28mjnya02u:1198": "grahāgratvaṃ guṇastatra vyāvṛttistu parasparam // MJaiNy_2,3.3 //",
  "GSP28mjnya02u:1199": "------------------",
  "GSP28mjnya02u:1200": "jyotiṣṭomaprakaraṇe śrūyate -“yadi rathaṃtarasāmā somaḥ syādaindravāyabāgrāngrahāngṛhṇīyāt /",
  "GSP28mjnya02u:1201": "yadi bṛhatsāmā śukrāgrān /",
  "GSP28mjnya02u:1202": "yadi jagatsāmā'grayaṇāgrān“iti /",
  "GSP28mjnya02u:1203": "tatra - somaśabdena somalatāsādhanako yāgo ''bhidhīyate /",
  "GSP28mjnya02u:1204": "tasmiṃśca yāge bādhyaṃdine savane pṛṣṭhastotre rathaṃtarabṛhajjagannāmakāni sāmāni vikalpena vihitāni /",
  "GSP28mjnya02u:1205": "“abhi tvā śūra“- ityetasyāṃ yonāvutpannaṃ rathaṃtaram /",
  "GSP28mjnya02u:1206": "“tvāmiddhi havāmahe“- ityetasyāmutpannaṃ bṛhat /",
  "GSP28mjnya02u:1207": "jagatīchandaskāyāmṛcyutpannaṃ jagat /",
  "GSP28mjnya02u:1208": "aindramāyavaḥ,",
  "GSP28mjnya02u:1209": "maitrāvaruṇaḥ,",
  "GSP28mjnya02u:1210": "āśvinaḥ,",
  "GSP28mjnya02u:1211": "śukraḥ,",
  "GSP28mjnya02u:1212": "manthyāgrayaṇaḥ,",
  "GSP28mjnya02u:1213": "ukthyaḥ,",
  "GSP28mjnya02u:1214": "dhruvaḥ,",
  "GSP28mjnya02u:1215": "ityādināmakā grahāḥ prātaḥsavane gṛhyante /",
  "GSP28mjnya02u:1216": "dārupātreṣu somaratasya grahaṇādgrahā bhavanti /",
  "GSP28mjnya02u:1217": "somayāgasya rathaṃtarasāmopetatvapakṣa eteṣu graheṣvaindravāyavaḥ prathamaṃ grahītavyaḥ /",
  "GSP28mjnya02u:1218": "bṛhatsāmopetatvapakṣe śukraḥ /",
  "GSP28mjnya02u:1219": "jagatsāmopetatvapakṣa āgrayaṇaḥ prāthamikaḥ- iti viṣayavākyārthaḥ /",
  "GSP28mjnya02u:1220": "tatra prakṛto jyotiṣṭomo gāyatrādisāmopetaḥ,",
  "GSP28mjnya02u:1221": "tadvyāvṛttyarthamiha rathaṃtarādayo guṇāḥ kīrtyante /",
  "GSP28mjnya02u:1222": "tasmāt - aindravāyavādiguṇopetāni karmāntarāṇyatra vidhīyante - iti prāpte,",
  "GSP28mjnya02u:1223": "brūmaḥ-“yadi rathaṃtarasāmā somaḥ syāt“ityukto yaḥ somaśabdaḥ,",
  "GSP28mjnya02u:1224": "tena prakaraṇena cātra jyotiṣṭomaḥ samarpyate /",
  "GSP28mjnya02u:1225": "samarpite tasminyathoktagrahāgratvaṃ guṇo vidhīyate /",
  "GSP28mjnya02u:1226": "na ca rathaṃtarādiguṇānuvādena jyotiṣṭomasya vyāvṛttiḥ saṃbhavati /",
  "GSP28mjnya02u:1227": "tasya prātaḥ savanādau gāyatrādisāmopetatve 'pi pṛṣṭhastotre rathaṃtarādiyogasyāpi sadbhāvāt /",
  "GSP28mjnya02u:1228": "kiṃ tarhi vyāvartyata iti cet /",
  "GSP28mjnya02u:1229": "rathaṃtarabṛhajjagatāṃ parasparavyāvṛttiḥ- iti vadāmaḥ /",
  "GSP28mjnya02u:1230": "rathaṃtarādayaḥ pṛṣṭhastotre vikalpitāḥ /",
  "GSP28mjnya02u:1231": "tatra rathaṃtarānuvādenetarau pakṣau vyāvartyete /",
  "GSP28mjnya02u:1232": "evamitaratrāpi /",
  "GSP28mjnya02u:1233": "tasmāt - guṇavidhiḥ /",
  "GSP28mjnya02u:1234": "nanu yaḥ prakṛto jyotiṣṭomaḥ so 'nyeṣāṃ so 'nyeṣāṃ somayāgānāṃ prakṛtiḥ /",
  "GSP28mjnya02u:1235": "nahi prakṛtau jagatyāmutpannaṃ sāma vihitamasti /",
  "GSP28mjnya02u:1236": "ata eva daśamādhyāye pañcamapādasya pañcadaśādhikaraṇe prathamavarṇake“yadi jagattāmā“iti vākyoktamāgrayaṇāgratvaṃ vikṛtau viṣuvannāmake mukhye 'hani vyavasthāpitam /",
  "GSP28mjnya02u:1237": "ṣāḍham, tathāpi nātra kaścidvirodhaḥ /",
  "GSP28mjnya02u:1238": "āgrayaṇāgratvavākyaṃ na karmāntaravidhāyakam,",
  "GSP28mjnya02u:1239": "kiṃtu 'anyena vihite somayāge yatra jagatsāma saṃbhavati tatra guṇavidhāyakam - ' ityetāvanmātrasyātra pratipādyatvāt // MJaiNyC_2,3.1-3 //",
  "GSP28mjnya02u:1240": "(dvitīye 'veṣṭeḥ kratvantaratādhikāratādhikaraṇe sūtram)",
  "GSP28mjnya02u:1241": "aveṣṭau yajñasaṃyogātkratupradhānamucyate / Jaim_2,3.3 /",
  "GSP28mjnya02u:1242": "____________________________________________________",
  "GSP28mjnya02u:1243": "START MJaiNy 2,3.4-6",
  "GSP28mjnya02u:1244": "dvitīyādhikaraṇamāracayati --",
  "GSP28mjnya02u:1245": "rājasūyaṃ prakṛtyeṣṭiraveṣṭyākhyā śrutātra tu /",
  "GSP28mjnya02u:1246": "viprakṣattriyaviḍbhedāddhaviṣāṃ vyatyayaḥ krame // MJaiNy_2,3.4 //",
  "GSP28mjnya02u:1247": "viprāderanuvādaḥ syātprāpaṇaṃ vānuvādagīḥ /",
  "GSP28mjnya02u:1248": "vyatyayāya trayāṇāṃ ca rājatvāprāptirasti hi // MJaiNy_2,3.5 //",
  "GSP28mjnya02u:1249": "na rājyayogādrājatvaṃ kṣatriyatvaṃ tu tattvataḥ /",
  "GSP28mjnya02u:1250": "aprāptaprāpaṇaṃ tasmānna rathaṃtaratulyatā // MJaiNy_2,3.6 //",
  "GSP28mjnya02u:1251": "------------------",
  "GSP28mjnya02u:1252": "rājasūyaprakaraṇe kācidiṣṭiraveṣṭināmikā śrūyate -",
  "GSP28mjnya02u:1253": "“āgneyamaṣṭākapālaṃ nirvapet ,",
  "GSP28mjnya02u:1254": "hiraṇyaṃ dakṣiṇā /",
  "GSP28mjnya02u:1255": "aindramākādaśakapālam,",
  "GSP28mjnya02u:1256": "ṛṣabho dakṣiṇā /",
  "GSP28mjnya02u:1257": "vaiśvadevaṃ carum ,",
  "GSP28mjnya02u:1258": "piśaṅgī praṣṭhauhī dākṣiṇā /",
  "GSP28mjnya02u:1259": "maitrāvaruṇīmāmikṣām,",
  "GSP28mjnya02u:1260": "vaśā dakṣiṇā /",
  "GSP28mjnya02u:1261": "bārhaspatyaṃ carum,",
  "GSP28mjnya02u:1262": "śitipṛṣṭho dikṣaṇāṃ“iti /",
  "GSP28mjnya02u:1263": "tasyāmeveṣṭau haviṣāṃ kramavyatyayaḥ śrūyate -“yadi brāhmaṇo yajeta,",
  "GSP28mjnya02u:1264": "bārhaspatyaṃ madhye nidhāyā'hutiṃ hutvā tamabhighārayet /",
  "GSP28mjnya02u:1265": "yadi rājanya aindram /",
  "GSP28mjnya02u:1266": "yadi vaiśyo vaiśvadevam“iti /",
  "GSP28mjnya02u:1267": "tatra yathā pūrvādhikaraṇe - aindravāyavāgratvaṃ vyavasthāpayituṃ yadiśabdayuktena vākyena rathaṃtaraṃ nimittatvenānūditam,",
  "GSP28mjnya02u:1268": "evamatrāpi pañcamasthāne śrūyamāṇaṃ bārhaspatyaṃ caruṃ madhye tṛtīyasthāne sthāpayituṃ 'yadi rādanyaḥ' ityanuvādaḥ /",
  "GSP28mjnya02u:1269": "vaiśvadevasya tu svata eva tṛtīyasthāne śravaṇāttatra madhye nidhānavidhirnityāmuvādaḥ /",
  "GSP28mjnya02u:1270": "nanu rājakartṛke rājasūye brāhmaṇavaiśyayoḥ prāptyabhāvānnānuvādo yuktaḥ- iti cet /",
  "GSP28mjnya02u:1271": "na /",
  "GSP28mjnya02u:1272": "tayorapi rājyayogaheturājaśabdārthatvāt, iti prāpte, -",
  "GSP28mjnya02u:1273": "brūmaḥ- rājaśabdaḥ kṣattriyajātau rūḍhaḥ,",
  "GSP28mjnya02u:1274": "na tu rājyayogastasya pravṛttinimittam /",
  "GSP28mjnya02u:1275": "pratyuta- rājyaśabdasya rājayogaḥ pravṛttinimittam /",
  "GSP28mjnya02u:1276": "'rājñaḥ karma' iti vigṛhya rājaprātipadikasyopari /",
  "GSP28mjnya02u:1277": "pratyayaviśeṣavidhānāt /",
  "GSP28mjnya02u:1278": "brāhyaṇavaiśyayoḥ prajāpālanena rājyaśabda upacaritaḥ /",
  "GSP28mjnya02u:1279": "tasmāt - aveṣṭau brāhmaṇavaiśyau pūrvamaprāptāvanena vacanena prāpyete /",
  "GSP28mjnya02u:1280": "nanu rājasūyasya rājakartṛkatvāttadantargatāyā aveṣṭerapi tathātvāttasyāṃ brāhmaṇavaiśyayoḥ prāpaṇamayuktam - iti cet /",
  "GSP28mjnya02u:1281": "maivam /",
  "GSP28mjnya02u:1282": "antaraveṣṭau tadasaṃbhave 'pi rājasūyādbahiḥ prayujyamānāyāmaveṣṭau tatsaṃbhavāt /",
  "GSP28mjnya02u:1283": "tasmāt - atra brāhmaṇādikartṛkaṃ yathoktaguṇaviśiṣṭaṃ karmāntaraṃ vidhīyata iti na rathaṃtarāditulyatvam /",
  "GSP28mjnya02u:1284": "yadiśabdastu nipātatvādanarthakor'thāntaravācī vetyunneyam // MJaiNyC_2,3.4-6 //",
  "GSP28mjnya02u:1285": "(tṛtīya ādhānasya vidheyatvādhikaraṇe sūtram)",
  "GSP28mjnya02u:1286": "ādhāne sarvaśeṣatvāt / Jaim_2,3.4 /",
  "GSP28mjnya02u:1287": "____________________________________________________",
  "GSP28mjnya02u:1288": "START MJaiNy 2,3.7-9",
  "GSP28mjnya02u:1289": "tṛtīyādhikaraṇamāracayati -",
  "GSP28mjnya02u:1290": "vasante vipra ādadhyāttatraivopanayīta tam /",
  "GSP28mjnya02u:1291": "anuvādaḥ prāpaṇaṃ vānuvādaḥ kālasiddhaye // MJaiNy_2,3.7 //",
  "GSP28mjnya02u:1292": "antareṇāgnividyābhyāṃ karmānuṣṭhityasaṃbhavāt /",
  "GSP28mjnya02u:1293": "kḷpte ādhānopanītī prāptā viprādayastataḥ // MJaiNy_2,3.8 //",
  "GSP28mjnya02u:1294": "laukikāgneḥ pustakāñca tatsiddhernāsti kalpanam /",
  "GSP28mjnya02u:1295": "kālaviprādisaṃyuktamato 'prāptaṃ vidhīyate // MJaiNy_2,3.9 //",
  "GSP28mjnya02u:1296": "------------------",
  "GSP28mjnya02u:1297": "“vasante brāhmaṇo 'gnīnādadhīta /",
  "GSP28mjnya02u:1298": "grīṣme rājanyaḥ /",
  "GSP28mjnya02u:1299": "śaradi vaiśyaḥ“iti śrūyate /",
  "GSP28mjnya02u:1300": "“vasante brāhmaṇamupanayīta /",
  "GSP28mjnya02u:1301": "grīṣme rājanyam /",
  "GSP28mjnya02u:1302": "śaradi vaiśyam“iti ca /",
  "GSP28mjnya02u:1303": "tatra vasantādikālaviśeṣaṃ vidhātuṃ brāhmaṇādayo 'nūdyante /",
  "GSP28mjnya02u:1304": "na ca teṣāṃ prāptyabhāvaḥ /",
  "GSP28mjnya02u:1305": "kratvanuṣṭhānānyathānupapattyā kḷptatvāt /",
  "GSP28mjnya02u:1306": "na hyāhutyādhārabhūtamagnim,",
  "GSP28mjnya02u:1307": "anuṣṭhānaprakārajñāpikāṃ vidyāṃ ca vinā karmānuṣṭhānaṃ saṃbhavati /",
  "GSP28mjnya02u:1308": "agniśca nā'dhānamantareṇāstīti brāhmaṇādikartṛkamādhānaṃ kalpayati,",
  "GSP28mjnya02u:1309": "vidyā copanayanapūrvakādhyayanamantareṇā saṃbhavantī brāhmaṇādyupanayanaṃ kalpayati - iti tatra prāptiḥ- iti cet /",
  "GSP28mjnya02u:1310": "maivam /",
  "GSP28mjnya02u:1311": "laukikāgnau hotuṃ,",
  "GSP28mjnya02u:1312": "pustakapāṭhenādhigantuṃ ca śakyatvenā'dhānopanayanayorakalpane brāhmaṇādīnāmaprāpteḥ /",
  "GSP28mjnya02u:1313": "tasmāt - vasantādikālaviśiṣṭe brāhmaṇādikartṛke ādhānopanayane atra vidhīyete // MJaiNyC_2,3.7-9 //",
  "GSP28mjnya02u:1314": "(caturthe dākṣayaṇādīnāṃ guṇatādhikaraṇe sūtrāṇi 5-11)",
  "GSP28mjnya02u:1315": "ayaneṣu codanāntaraṃ saṃjñopabandhāt / Jaim_2,3.5 /",
  "GSP28mjnya02u:1316": "aguṇāc ca karmacodanā / Jaim_2,3.6 /",
  "GSP28mjnya02u:1317": "samāptaṃ ca phale vākyam / Jaim_2,3.7 /",
  "GSP28mjnya02u:1318": "vikāro vā prakaraṇāt / Jaim_2,3.8 /",
  "GSP28mjnya02u:1319": "liṅgadarśanāc ca / Jaim_2,3.9 /",
  "GSP28mjnya02u:1320": "guṇāt saṃjñopabandhaḥ / Jaim_2,3.10 /",
  "GSP28mjnya02u:1321": "samāptir aviśiṣṭā / Jaim_2,3.11 /",
  "GSP28mjnya02u:1322": "____________________________________________________",
  "GSP28mjnya02u:1323": "START MJaiNy 2,3.10-11",
  "GSP28mjnya02u:1324": "caturthādhikaraṇamāracayati -",
  "GSP28mjnya02u:1325": "yaddākṣāyaṇayajñena svargakāmo yajeta tat /",
  "GSP28mjnya02u:1326": "karmāntaraṃ guṇo voktadarśādau phalasiddhaye // MJaiNy_2,3.10 //",
  "GSP28mjnya02u:1327": "guṇasyāsyāprasiddhatvātkarmabhedo 'tra saṃjñayā /",
  "GSP28mjnya02u:1328": "guṇo vyutpattiśeṣābhyāmāvṛttyākhyo na nāma tat // MJaiNy_2,3.11 //",
  "GSP28mjnya02u:1329": "------------------",
  "GSP28mjnya02u:1330": "darśapūrṇamāsaprakaraṇe śrūyate -“dākṣāyaṇayajñena svargakāmo yajeta“iti /",
  "GSP28mjnya02u:1331": "tatra - dākṣāyaṇaśabdavācyasya kasyacidguṇasya loke prasiddhyabhāvādudbhidādivadyaṇisāmānādhikaraṇyena karmanāmatvāt /",
  "GSP28mjnya02u:1332": "“athaiṣa jyotiḥ“ityādivadarpūvasaṃjñāyāṃ karmāntaravidhiḥ- iti cet /",
  "GSP28mjnya02u:1333": "na /",
  "GSP28mjnya02u:1334": "dākṣāyaṇaśabdasyā'vṛttivācakatvāt /",
  "GSP28mjnya02u:1335": "tacca śabdanirvacanādvākyaśeṣādvāvagamyate /",
  "GSP28mjnya02u:1336": "tathā hi - 'ayanam' ityāvṛttirucyate /",
  "GSP28mjnya02u:1337": "'dakṣasyeme dākṣāḥ,",
  "GSP28mjnya02u:1338": "teṣāmayanam' iti tannirvacanam /",
  "GSP28mjnya02u:1339": "dakṣa utsāhī punaḥ punarāvṛttāvanalasa ityarthaḥ /",
  "GSP28mjnya02u:1340": "tadīyānāṃ prayogāṇāmāvṛttirdākṣāyaṇaśabdārthaḥ /",
  "GSP28mjnya02u:1341": "tathā cā'vṛttyā yuktaḥ prakṛto darśapūrṇamāsātmako yajño dākṣāyaṇayajñaḥ /",
  "GSP28mjnya02u:1342": "āvṛttiprakārastu“dve paurṇamāsyau yajeta /",
  "GSP28mjnya02u:1343": "dve amāvāsye“ityādivākyaśeṣādavagamyate /",
  "GSP28mjnya02u:1344": "tato dadhyādivatprasiddhārthatvāddarśapūrṇamāsayoḥ prakṛtayorayaṃ svargaphalasiddyarthamāvṛttyākhyaguṇavidhiḥ,",
  "GSP28mjnya02u:1345": "na tūdbhidādivatkarmanāmadheyam /",
  "GSP28mjnya02u:1346": "evaṃ“sākaṃprasthāpyena yajeta paśukāmaḥ“ityatrāpi draṣṭavyam /",
  "GSP28mjnya02u:1347": "amāvāsyāyāge dvau dvau dohau saṃpādya catasṛṇāṃ dadhipayasoḥ kumbhīnāṃ saha prasthāpanaṃ sākaṃ prasthāpyaḥ /",
  "GSP28mjnya02u:1348": "tadyukto yāgaḥ sākaṃprasthāpyaḥ /",
  "GSP28mjnya02u:1349": "tathāsati prakṛte darśayāgo paśuphalāya sākaṃprasthāpyākhyo guṇo vidhīyate // MJaiNyC_2,3.10-11 //",
  "GSP28mjnya02u:1350": "(pañcame dravyadevatāyuktānāṃ yāgāntaratādhikaraṇe sūtrāṇi 12 - 15)",
  "GSP28mjnya02u:1351": "saṃskāraś cāprakaraṇe 'karmaśabdatvāt / Jaim_2,3.12 /",
  "GSP28mjnya02u:1352": "yāvad uktaṃ vā karmaṇaḥ śrutimūlatvāt / Jaim_2,3.13 /",
  "GSP28mjnya02u:1353": "yajatis tu dravyaphalabhoktṛsaṃyogād eteṣāṃ karmasambandhāt / Jaim_2,3.14 /",
  "GSP28mjnya02u:1354": "liṅgadarśanāc ca / Jaim_2,3.15 /",
  "GSP28mjnya02u:1355": "____________________________________________________",
  "GSP28mjnya02u:1356": "START MJaiNy 2,3.12-14",
  "GSP28mjnya02u:1357": "pañcamādhikaraṇamāracayati -",
  "GSP28mjnya02u:1358": "vāyavyaḥ śveta ālabhyo bhūtyai saurye caruṃ tathā /",
  "GSP28mjnya02u:1359": "nirvapedbahmatejorthamīṣāmuṣṭiniruptayoḥ // MJaiNy_2,3.12 //",
  "GSP28mjnya02u:1360": "guṇau śvetaṃ caruṃ kiṃvā yāvatkathitakarmaṇī /",
  "GSP28mjnya02u:1361": "phalārthe athavā yāge viśiṣṭau vihitāviha // MJaiNy_2,3.13 //",
  "GSP28mjnya02u:1362": "śvaityaṃ vāyuspṛgīṣāyāmāgneye ca raviprabhe /",
  "GSP28mjnya02u:1363": "carurguṇaścaruḥ sthālī nirvāpastu tadāśritaḥ // MJaiNy_2,3.14 //",
  "GSP28mjnya02u:1364": "phalāhānerna tatkiṃ tu yāvaccoditakarma tat /",
  "GSP28mjnya02u:1365": "dravyādirūpasaṃpatteravāryā yāgatā'rthikī // MJaiNy_2,3.15 //",
  "GSP28mjnya02u:1366": "------------------",
  "GSP28mjnya02u:1367": "anārabhyedamāmnāyat - 'vāyavyaṃ śvetamālabheta bhūtikāmaḥ' iti,",
  "GSP28mjnya02u:1368": "'saurye caruṃ nirvapedbrahmavarcasakāmaḥ' iti ca /",
  "GSP28mjnya02u:1369": "tathā -darśapūrṇamāsayoridamāmnāyater -“iṣāmālabheta“iti,",
  "GSP28mjnya02u:1370": "“caturo muṣṭīnnirvapati“iti car /",
  "GSP28mjnya02u:1371": "iṣā śakaṭagato lāṅgaladaṇḍavaddīrghaḥ kāṣṭhaviśeṣaḥ /",
  "GSP28mjnya02u:1372": "tasyā ālambhaḥ sparśaḥ /",
  "GSP28mjnya02u:1373": "tametaṃ darśapūrṇamāsagatamīṣālambhamanūdya tasyāmālabhyāyāmīṣāyāṃ śvetatvaguṇo vidhīyate /",
  "GSP28mjnya02u:1374": "tasya ca śvetakāṣṭhasya vāyunā spṛśyamānatvādvāyavyatā saṃbhavati /",
  "GSP28mjnya02u:1375": "tathā - caturmuṣṭinirvapaṇamanūdya carurguṇatvena vidhīyate /",
  "GSP28mjnya02u:1376": "caruḥ sthālī /",
  "GSP28mjnya02u:1377": "sā ca nirvāpasyā'śrayaḥ /",
  "GSP28mjnya02u:1378": "niruptasya haviṣa āgneyatayā sūryavatprabhāsaṃbandhātsauryavat /",
  "GSP28mjnya02u:1379": "bhūtibrahmavarcase phale ca sarvakāmikayordarśapūrṇamāsayoḥ pūrvasiddhe evānūdyete /",
  "GSP28mjnya02u:1380": "tasmāt - guṇavidhī - ityekaḥ pūrvapakṣaḥ /",
  "GSP28mjnya02u:1381": "nahi phalapadayornityavacchrutayoḥ saṃbhavatprayojanayośca pākṣikānuvādatvam,",
  "GSP28mjnya02u:1382": "ānarthakyaṃ vā yuktam /",
  "GSP28mjnya02u:1383": "tasmāt --guṇaphalaviśiṣṭe karmāntare vidhīyete /",
  "GSP28mjnya02u:1384": "tadāpi yāgasyāśravaṇādīlambhanirvāpayoreva śravaṇādyāvaduktakarmavidhiḥ- iti dvitīyaḥ pūrvapakṣaḥ /",
  "GSP28mjnya02u:1385": "śvetapaśucarudravyayoḥ,",
  "GSP28mjnya02u:1386": "vāyusūryadevatayośca spaṣṭaṃ pratīyamānatayā rūpavatoryāgayorārthikayorvārayitumaśakyatvāddravyadevatāviśiṣṭayoryāgayorvidhirabhyupagantavyaḥ /",
  "GSP28mjnya02u:1387": "'bhūtikāmo vāyavyena śvetena paśunā yajeta' 'brahmavarcasakāmaḥ sauryeṇa caruṇā yajeta' ityevaṃvidhor'thasiddho vidhiḥ /",
  "GSP28mjnya02u:1388": "dravyadevatāsaṃbandhakalpitasya yāgasya liṅpratyayena kartavyatāvidhāvālambhanirvāpayordhātvarthayoḥ kā gatiḥ- iti cet /",
  "GSP28mjnya02u:1389": "'anuvādaḥ' iti brūmaḥ- iti siddhāntaḥ // MJaiNyC_2,3.12-15 //",
  "GSP28mjnya02u:1390": "(ṣaṣṭhe vatsālambhādīnāṃ saṃskāratādhikaraṇe sūtre 16-17)",
  "GSP28mjnya02u:1391": "viṣaye prāyadarśanāt / Jaim_2,3.16 /",
  "GSP28mjnya02u:1392": "arthavādopapatteś ca / Jaim_2,3.17 /",
  "GSP28mjnya02u:1393": "____________________________________________________",
  "GSP28mjnya02u:1394": "START MJaiNy 2,3.16",
  "GSP28mjnya02u:1395": "ṣaṣṭhādhikaraṇamāracayati -",
  "GSP28mjnya02u:1396": "ṣatsālambho yajiḥ sparśo vā vāyavyādivadyajiḥ /",
  "GSP28mjnya02u:1397": "sparśaḥ syāddevarāhityātsaṃskāraḥ prāyapāṭhataḥ // MJaiNy_2,3.16 //",
  "GSP28mjnya02u:1398": "------------------",
  "GSP28mjnya02u:1399": "agnihotradohādhikāre śrūyate -“vatsamālabheta“iti /",
  "GSP28mjnya02u:1400": "tatra 'vimato vatsālambho yajiḥ syāt,",
  "GSP28mjnya02u:1401": "prāṇidravyakālambhatvāt,",
  "GSP28mjnya02u:1402": "vāyavyālambhavat' iti cet /",
  "GSP28mjnya02u:1403": "na /",
  "GSP28mjnya02u:1404": "devatārāhityena tadvaiṣamyāt /",
  "GSP28mjnya02u:1405": "kiṃca - 'ayaṃ vatsālambho 'gnihotrāṅgasaṃskāraḥ,",
  "GSP28mjnya02u:1406": "tatprāye paṭhitatvāt,",
  "GSP28mjnya02u:1407": "itarasaṃskāravat' /",
  "GSP28mjnya02u:1408": "tasmāt - aye sparśamātravidhiḥ // MJaiNyC_2,3.16 //",
  "GSP28mjnya02u:1409": "(saptame naivāracarorādhānārthatādhikaraṇe sūtram)",
  "GSP28mjnya02u:1410": "saṃyuktas tv arthaśabdena tadarthaḥ śrutisaṃyogāt / Jaim_2,3.18 /",
  "GSP28mjnya02u:1411": "____________________________________________________",
  "GSP28mjnya02u:1412": "START MJaiNy 2,3.17-18",
  "GSP28mjnya02u:1413": "saptamādhikaraṇamāracayati -",
  "GSP28mjnya02u:1414": "carurbhavati naivāra upadhatte caruṃ tviti /",
  "GSP28mjnya02u:1415": "yāgaḥ syādupadhānaṃ vā yāgaḥ śeṣoktadaivataḥ // MJaiNy_2,3.17 //",
  "GSP28mjnya02u:1416": "yāgatvāniścaye śeṣo nāpekṣyo 'to yajiḥ kutaḥ /",
  "GSP28mjnya02u:1417": "kiṃtūpadhānamātratvaṃ yāvaduktaṃ carau sthitam // MJaiNy_2,3.18 //",
  "GSP28mjnya02u:1418": "------------------",
  "GSP28mjnya02u:1419": "agnau śrūyate - 'naivāraścarurbhavati' iti,",
  "GSP28mjnya02u:1420": "'carumupadadhāti' iti ca /",
  "GSP28mjnya02u:1421": "tatra - nīvāracarudravyako yāgo vidhīyate /",
  "GSP28mjnya02u:1422": "na cātra devatāyā abhāvaḥ /",
  "GSP28mjnya02u:1423": "'bṛhaspatevāṃ etadannaṃ yadmīvārāḥ' iti vākyaśeṣeṇa devatāsiddheḥ /",
  "GSP28mjnya02u:1424": "upadhānaṃ tu yāgopayuktasya pratipattiḥ sviṣṭakṛdādivat - iti prāpte,",
  "GSP28mjnya02u:1425": "brūmaḥ- 'yāgavidhau niścite sati paścāddevatāyāmapekṣitāyāṃ vākyaśeṣabalāddevatākḷṣṭiḥ,",
  "GSP28mjnya02u:1426": "iha tu devatākalpanena yāgavidhitvaniścayaḥ /",
  "GSP28mjnya02u:1427": "ityanyonyāśrayaḥ /",
  "GSP28mjnya02u:1428": "tasmāt - ihopadhānamātraṃ vidhīyate // MJaiNyC_2,3.17-18 //",
  "GSP28mjnya02u:1429": "(aṣṭame pātnīvatasya paryagnikaraṇaguṇakatvādhikaraṇe sūtram)",
  "GSP28mjnya02u:1430": "pātnīvate tu pūrvatvād avacchedaḥ / Jaim_2,3.19 /",
  "GSP28mjnya02u:1431": "____________________________________________________",
  "GSP28mjnya02u:1432": "START MJaiNy 2,3.19-21",
  "GSP28mjnya02u:1433": "aṣṭamādhikaraṇamāracayati --",
  "GSP28mjnya02u:1434": "paryagnikṛtaḥ pātnīvata utsṛjyata ityasau /",
  "GSP28mjnya02u:1435": "yāgau guṇo vā yāgaḥ syādanvayāvyavadhānataḥ // MJaiNy_2,3.19 //",
  "GSP28mjnya02u:1436": "pratyabhijñātamālabhyamanūdyotsargaśabdataḥ /",
  "GSP28mjnya02u:1437": "guṇaṃ paryagnikṛtyākhyaṃ vaktyuttaranivṛttaye // MJaiNy_2,3.20 //",
  "GSP28mjnya02u:1438": "na duṣṭā parisaṃkhyātra codakātprāgvidhau sati /",
  "GSP28mjnya02u:1439": "paryagnikaraṇāntāṅgarītiḥ kḷptopakārataḥ // MJaiNy_2,3.21 //",
  "GSP28mjnya02u:1440": "------------------",
  "GSP28mjnya02u:1441": "'tvāṣṭraṃ pātnīvatamālabheta' iti prakṛtyedamāmnātam-'paryāgnikṛtaṃ pātnīvatamutsṛjanti' iti /",
  "GSP28mjnya02u:1442": "tatra paryagnikṛtaśabdena saṃskṛtapaśudravyasya pātnīvataśabdena patnīvannāmakadevatāsaṃbandhasya ca pratīyamānatvādamaṃ yāgavidhiḥ /",
  "GSP28mjnya02u:1443": "evaṃ sati paryagnikṛtapātnīvataśabdayoravyavahitānvayo labhyate /",
  "GSP28mjnya02u:1444": "siddhānte tu 'paryagnikṛtamutsṛjanti' ityanvayaṃ vāñchanti /",
  "GSP28mjnya02u:1445": "tadā vyavahitānvayo durvāraḥ /",
  "GSP28mjnya02u:1446": "tasmāt-ṣāyavyapaśuvadyāgavidhiḥ- iti prāpte,",
  "GSP28mjnya02u:1447": "brūmaḥ- anārabhyādhītatvānnāsti sayavye prakṛtapratyabhijñā /",
  "GSP28mjnya02u:1448": "iha tvālabhyatvena prakṛtaḥ paśuḥ pātnīvataśabdena pratyabhijñāyate /",
  "GSP28mjnya02u:1449": "tamanūdya paryagnikṛtaśabdānvitena 'utsṛjanti' ityākhyātena paryagnikaraṇākhyo guṇo vidhīyate /",
  "GSP28mjnya02u:1450": "na ca prakṛtimatasya paryagnikaraṇasya vikṛtau codakena prāptatvādanarthako 'yaṃ vidhiridhivācyam /",
  "GSP28mjnya02u:1451": "uparitanāṅgānanuvṛtterdidhiprayojanatvāt /",
  "GSP28mjnya02u:1452": "nanvevaṃ sati parisaṃkhyā syāt /",
  "GSP28mjnya02u:1453": "sā ca doṣatrayaduṣṭā /",
  "GSP28mjnya02u:1454": "svārthatyāgaḥ,",
  "GSP28mjnya02u:1455": "anyārthasvīkāraḥ,",
  "GSP28mjnya02u:1456": "prāptavādhaśceti trayo doṣāḥ /",
  "GSP28mjnya02u:1457": "paryagnikaraṇavākye svārtho bidhistyajyeta,",
  "GSP28mjnya02u:1458": "anyārthe niṣedhaḥ svī kriyeta,",
  "GSP28mjnya02u:1459": "codakaprāptānyuparitanāṅgāni bādhyeran /",
  "GSP28mjnya02u:1460": "maivam /",
  "GSP28mjnya02u:1461": "'paryagnikaraṇottaramāvīnyaṅgāni nānuṣṭheyāni' ityetasyāḥ parisaṃkhyāyā anaṅgīkārāt /",
  "GSP28mjnya02u:1462": "kathaṃ tarhi tannivṛttiḥ- 'ārthikī' iti brūmaḥ /",
  "GSP28mjnya02u:1463": "codakapravṛtteḥ prāgevāyaṃ vidhiḥ pravartate,",
  "GSP28mjnya02u:1464": "pratyakṣopadeśasya śīghrabuddhijanakatayā kalpyātideśātprabalatvāt /",
  "GSP28mjnya02u:1465": "tathāsatyupadiṣṭairevāṅgairnirākāṅkṣāyāṃ vikṛtau codakasyāpravṛtyaivoparitanānyaṅgāni na prāpyante /",
  "GSP28mjnya02u:1466": "na cānena nyāyena paryagnikaraṇātprācīnānāmapya prāptiriti vācyam /",
  "GSP28mjnya02u:1467": "vidhīyamānasya paryāgnikaraṇasya nūtanatve satyupakārakalpanāpattyā prakṛtau yatkḷptopakāraṃ paryagnikaraṇaṃ,",
  "GSP28mjnya02u:1468": "tadavasthāpannasyaivātra vidheyatvāt /",
  "GSP28mjnya02u:1469": "prakṛtau ca prācīnāṅganantaramādina evopakāraḥ kḷpta ityatrāpi tādṛśasyaiva vidhānātparyāgnikaraṇāntāṅgarītiḥ sidhyati /",
  "GSP28mjnya02u:1470": "evaṃ ca sati 'utsṛjanti' ityākhyātena yathoktaparyagnikaraṇavidhāvarthasiddha uparitanāṅgotsargo dhātunānūdyate /",
  "GSP28mjnya02u:1471": "tadegmatra guṇavidhiḥ // MJaiNyC_2,3.19-21 //",
  "GSP28mjnya02u:1472": "(navame, adābhyādīnāṃ grahanāmatādhikaraṇe sūtram)",
  "GSP28mjnya02u:1473": "adravyatvāt kavele karmaśeṣaḥ syāt / Jaim_2,3.20 /",
  "GSP28mjnya02u:1474": "____________________________________________________",
  "GSP28mjnya02u:1475": "START MJaiNy 2,3.22-23",
  "GSP28mjnya02u:1476": "navamādhikaraṇamāracayati -",
  "GSP28mjnya02u:1477": "yadadābhyaṃ gṛhītveti gṛhṇātyaṃśumiti dvayam /",
  "GSP28mjnya02u:1478": "tadyāgo vā guṇo yāgaḥ syādadābhyāṃśunāmataḥ // MJaiNy_2,3.22 //",
  "GSP28mjnya02u:1479": "grahayoreva nāma syādānantaryādvidhistayoḥ /",
  "GSP28mjnya02u:1480": "guṇo 'stasya vākyena jyotiṣṭomābhigāminā // MJaiNy_2,3.23 //",
  "GSP28mjnya02u:1481": "------------------",
  "GSP28mjnya02u:1482": "amārabhya śrūyate - 'eṣa vai ddaviṣā haviryajate,",
  "GSP28mjnya02u:1483": "yo 'dābhyaṃ gṛhītvā somāya yajate' iti 'parā vā etasyā'yuḥ prāṇa eti,",
  "GSP28mjnya02u:1484": "yoṃ'śuṃ gṛhṇāti' iti ca /",
  "GSP28mjnya02u:1485": "tatra- adābhyaśabdasya jyotirādivadapūrvanāmatvāttannāmako yāgo 'yajate' ityākhyātena vidhīyate /",
  "GSP28mjnya02u:1486": "'aṃśuma' ityatra yajateravaśravaṇe 'pi nāmaviśeṣabalādevāpūrvayāgavidhiḥ /",
  "GSP28mjnya02u:1487": "na cātra dravyadevatayorabhāvaḥ /",
  "GSP28mjnya02u:1488": "grahaṇaliṅgena jyotiṣṭomavikṛtitvādagatau tadīyavidhyantātideśena tatsiddheḥ - iti prāpte,",
  "GSP28mjnya02u:1489": "brūmaḥ- bhavatvadābhyāṃśuśabdayornāmatvam /",
  "GSP28mjnya02u:1490": "te ca nāmanī grahayoreva syātām,",
  "GSP28mjnya02u:1491": "na tu yāgayoḥ /",
  "GSP28mjnya02u:1492": "'gṛhītvā' itiśabdasyānantarameva pāṭhāt /",
  "GSP28mjnya02u:1493": "yajatistu vyavahitaḥ /",
  "GSP28mjnya02u:1494": "tādṛśo 'pi yajiraṃśuvākye nāsti /",
  "GSP28mjnya02u:1495": "tasmādgrahayorevātra vidhiḥ /",
  "GSP28mjnya02u:1496": "grahaṇaṃ ca jyotiṣṭomagatasya somarasasya saṃskārarūpo guṇaḥ,",
  "GSP28mjnya02u:1497": "aindravāyavādigrahaṇasamānatvāt /",
  "GSP28mjnya02u:1498": "yadyapyatra na prakṛto jyotiṣṭhomaḥ,",
  "GSP28mjnya02u:1499": "tathāpi tatsaṃbandhigrahaṇadvārā vākyasya jyotiṣṭobhagāmitvam /",
  "GSP28mjnya02u:1500": "ata eva 'somāyādābhyaṃ gṛhītvā' iti nirdiśyate /",
  "GSP28mjnya02u:1501": "athavā-taittirīyāṇāṃ ṣaṣṭhakāṇḍe ṣaṣṭhe prapāṭhake prākaraṇikaṃ viniyojakaṃ vākyaṃ draṣṭavyam /",
  "GSP28mjnya02u:1502": "tasmāt-jyotiṣṭome guṇavidhiḥ // MJaiNyC_2,3.22-23 //",
  "GSP28mjnya02u:1503": "(daśame agnicayanasya saṃskāratādhikaraṇe sūtrāṇi 21-23)",
  "GSP28mjnya02u:1504": "agnis tu liṅgadarśanāt kratuśabdaḥ pratīyeta / Jaim_2,3.21 /",
  "GSP28mjnya02u:1505": "dravyaṃ vā syāc codanāyās tadarthatvāt / Jaim_2,3.22 /",
  "GSP28mjnya02u:1506": "tatsaṃyogāt kratus tadākhyaḥ syāt tena dharmavidhānāni / Jaim_2,3.23 /",
  "GSP28mjnya02u:1507": "____________________________________________________",
  "GSP28mjnya02u:1508": "START MJaiNy 2,3.24-25",
  "GSP28mjnya02u:1509": "daśamādhikaraṇamāracayati-",
  "GSP28mjnya02u:1510": "agniṃ cinuta ityatra yāgo vā saṃskṛtiyaṃjiḥ /",
  "GSP28mjnya02u:1511": "liṅgena yāganāmatvādyajimā cānuvādataḥ // MJaiNy_2,3.24 //",
  "GSP28mjnya02u:1512": "rūḍhyā dravyasya nāmaitadvahanerādhānavaccitiḥ /",
  "GSP28mjnya02u:1513": "saṃskāraḥ saṃskṛte vahnāvagniṣṭomo vidhīyate // MJaiNy_2,3.25 //",
  "GSP28mjnya02u:1514": "------------------",
  "GSP28mjnya02u:1515": "'ya evaṃ vidvānagniṃ cinute' ityevaṃ vidhāya śrūyate-'athāto 'gnimāgniṣṭomenānuyajati,",
  "GSP28mjnya02u:1516": "tamukthyena 'taṃ ṣoḍaśinā,",
  "GSP28mjnya02u:1517": "tamatirātreṇa, ityādi /",
  "GSP28mjnya02u:1518": "atra - agniśabdo yāgavācī /",
  "GSP28mjnya02u:1519": "stotraśastrādeḥ kratuliṅgasya śrūyamāṇatvāt /",
  "GSP28mjnya02u:1520": "tacca liṅgamevaṃ śrūyate-'agneḥ stotraṃ,",
  "GSP28mjnya02u:1521": "agneḥ śastram' iti,",
  "GSP28mjnya02u:1522": "'ṣaḍupasado 'gniśrityasya bhavanti' iti ca /",
  "GSP28mjnya02u:1523": "yadi liṅgaṃ prāpakāpekṣam,",
  "GSP28mjnya02u:1524": "tarhi yajinā tadanuvādaḥ prāpake 'stu /",
  "GSP28mjnya02u:1525": "agnimagniṣṭomenānuyajati' ityatesminvākye 'agniṃ yajati' iti yajisāmānādhikaraṇyāt 'upāṃśu yajati' itivadyāganāmatvam /",
  "GSP28mjnya02u:1526": "athocyeta - anuśabdasyāgniśabdenānvayādyajyanvayo 'gniṣṭomasya, iti /",
  "GSP28mjnya02u:1527": "tathāpyagneḥ puroyajane satyagniṣṭomasyānuyajanaṃ saṃbhavati /",
  "GSP28mjnya02u:1528": "'devadattamanugacchati yajñadattaḥ' ityatra devadatte purogamanadarśanāt /",
  "GSP28mjnya02u:1529": "tasmāt 'agniṃ cinute' ityatrāgnināmako yāga ākhyātena vidhīyate /",
  "GSP28mjnya02u:1530": "cinotistu 'iṣṭakābhiragniṃ cinute' iti vākyaprāptasya cayanasya somayāgavikṛtitvena prāptasya grahasamudāyasyevānuvādaḥ- iti prāpte,",
  "GSP28mjnya02u:1531": "brūmaḥ- agniśabdo rūḍhyā bahnidravyamācaṣṭe /",
  "GSP28mjnya02u:1532": "rūḍhiśca kḷptatayā liṅgādikalpyādyāgavācitvā-",
  "GSP28mjnya02u:1533": "dbalīyasīti na yāganāmatvam /",
  "GSP28mjnya02u:1534": "na cātra ṣāgarupamasti /",
  "GSP28mjnya02u:1535": "dravyadetayorasiddheḥ /",
  "GSP28mjnya02u:1536": "ataḥ 'agnimādadhīta' ityuktādhānatvāt 'agniṃ cinute' ityuktaṃ cayanamagnidravyasaṃskāraḥ /",
  "GSP28mjnya02u:1537": "na ca saṃskṛtasya viniyogābhāvaḥ /",
  "GSP28mjnya02u:1538": "'agnimagniṣṭomena yajate' ityādivākyairagniṣṭomādau viniyogāt /",
  "GSP28mjnya02u:1539": "tasmāt-saṃskāravidhiḥ // MJaiNyC_2,3.24-25 //",
  "GSP28mjnya02u:1540": "(ekādaśe māsāgnihotrādīnāṃ kratvantaratādhikaraṇe sūtram)",
  "GSP28mjnya02u:1541": "prakaraṇāntare prayojanānyatvam / Jaim_2,3.24 /",
  "GSP28mjnya02u:1542": "____________________________________________________",
  "GSP28mjnya02u:1543": "START MJaiNy 2,3.26-27",
  "GSP28mjnya02u:1544": "ekādaśādhikaraṇamāracayati-",
  "GSP28mjnya02u:1545": "māsaṃ juhotyagnihotraṃ guṇo 'nyatkarma vā guṇaḥ /",
  "GSP28mjnya02u:1546": "anūdya prāptakarmātra māso 'prāpto vidhīyate // MJaiNy_2,3.26 //",
  "GSP28mjnya02u:1547": "upasadbhiścaritveti nitye tāsāmasaṃbhavāt /",
  "GSP28mjnya02u:1548": "anekasyāvidheścānyatkarma prakaraṇāntarāt // MJaiNy_2,3.27 //",
  "GSP28mjnya02u:1549": "------------------",
  "GSP28mjnya02u:1550": "kuṇḍapāyināmayane śrūyate-'upasadbhiścaritvā' 'māsamagnihotraṃ juhoti' 'māsaṃ darśapūrṇamāsābhyāṃ yajeta' iti /",
  "GSP28mjnya02u:1551": "atra- prāptaṃ nityāgnihotramanūdya māsalakṣaṇo guṇo 'prāptatvādvidhīyate - iti cet /",
  "GSP28mjnya02u:1552": "maivam /",
  "GSP28mjnya02u:1553": "kiṃ māsa eva vidhīyate,",
  "GSP28mjnya02u:1554": "'upasadbhiścaritvā' ityuktopasado 'pi /",
  "GSP28mjnya02u:1555": "nā'dyaḥ /",
  "GSP28mjnya02u:1556": "upasadāmapi nityāgnihotraprāptirahitānāṃ tvanmate vidhātavyatvāt /",
  "GSP28mjnya02u:1557": "na dvitīyaḥ /",
  "GSP28mjnya02u:1558": "prāpte karmaṇyanekaguṇavidhau vākyabhedāpatteḥ /",
  "GSP28mjnya02u:1559": "nanu mā bhūttarhi guṇavidhiḥ /",
  "GSP28mjnya02u:1560": "karmāntaratve kiṃ pramāṇam - iti cet /",
  "GSP28mjnya02u:1561": "'prakaraṇāntaram'- iti brūmaḥ /",
  "GSP28mjnya02u:1562": "na setagnityāgnihotrasya prakaraṇam /",
  "GSP28mjnya02u:1563": "asaṃnihitatvāt /",
  "GSP28mjnya02u:1564": "ayanasya hyetatprakaraṇam /",
  "GSP28mjnya02u:1565": "ayanamārabhyādhītatvāt /",
  "GSP28mjnya02u:1566": "kā tarhi nityāgnihotre guṇavidhiśaṅkā - iti cet /",
  "GSP28mjnya02u:1567": "prakaraṇasyāsamarpakatve 'pyagnihotraśabdenaitatsamarpaṇādeṣā śaṅkā bhavati /",
  "GSP28mjnya02u:1568": "sā ca vākyabhedāpattyā nirākṛtā /",
  "GSP28mjnya02u:1569_0": "tathā sati svataḥsiddhaṃ prakaraṇabhedaṃ nirākṛtya prakaraṇaikyāpādanena guṇaṃ vidhāpayituṃ",
  "GSP28mjnya02u:1569_1": "pravṛttasyāgnihotraśabdasya śaktau nirūddhāyāṃ tadavasthaḥ prakaraṇabhedo nityāgnihotrādidaṃ karma bhinatti /",
  "GSP28mjnya02u:1570": "agnihotraśabdau dharmātideśārtha iti saptame vakṣyate /",
  "GSP28mjnya02u:1571": "nanūpasanmāsābhyāṃ viśiṣṭamidaṃ karma vidhīyate /",
  "GSP28mjnya02u:1572": "tato vājinanyāyena guṇabhedātkarmabhedaḥ,",
  "GSP28mjnya02u:1573": "na prakaraṇabhedāditi cet /",
  "GSP28mjnya02u:1574": "na /",
  "GSP28mjnya02u:1575": "vaiṣamyāt /",
  "GSP28mjnya02u:1576": "'upādeyatayā vidheyo guṇo vājinam /",
  "GSP28mjnya02u:1577": "māso na tathā ityaparaṃ vaiṣamyam /",
  "GSP28mjnya02u:1578": "paramārthatastvatra prathamatarapratītena prakaraṇabhedena siddhaṃ karmabhedaṃ guṇabheda upodbalayati /",
  "GSP28mjnya02u:1579": "tataḥ prakaraṇāntaramevātra bhedahetuḥ // MJaiNyC_2,3.26-27 //",
  "GSP28mjnya02u:1580": "(dvādaśe, āgneyādikāmyeṣṭyadhikaraṇe sūtram)",
  "GSP28mjnya02u:1581": "phalaṃ cākarmasaṃnidhau / Jaim_2,3.25 /",
  "GSP28mjnya02u:1582": "____________________________________________________",
  "GSP28mjnya02u:1583": "START MJaiNy 2,3.28-29",
  "GSP28mjnya02u:1584": "dvādaśādhikaraṇamāracayati-",
  "GSP28mjnya02u:1585": "aṣṭākapālamāgneyaṃ rukkāmaḥ prākṛte phalam /",
  "GSP28mjnya02u:1586": "karmānyadvā phalaṃ bhānātpūrvanyāyāpraveśanāt // MJaiNy_2,3.28 //",
  "GSP28mjnya02u:1587": "mā bhūdbhinnaṃ prakaraṇaṃ karmāntaramasaṃnidheḥ /",
  "GSP28mjnya02u:1588": "anārabhyādhītametadrūpaṃ tvanyūnamīkṣate // MJaiNy_2,3.29 //",
  "GSP28mjnya02u:1589": "------------------",
  "GSP28mjnya02u:1590": "anārabhya śrūyate- 'āgneyamaṣṭākapālaṃ nirvapedrukkāmaḥ' iti /",
  "GSP28mjnya02u:1591": "rukkāmastejaskāmaḥ /",
  "GSP28mjnya02u:1592": "atra - iṣṭīnāṃ prakṛtibhūtadarśapūrṇamāsagatamāgneyayāgamanūdya tatra tejaskāmarūpaṃ phalaṃ vidhīyate /",
  "GSP28mjnya02u:1593": "kutaḥ /",
  "GSP28mjnya02u:1594": "vākyenā'gneyaphalasaṃbandhasya māsamānatvāt /",
  "GSP28mjnya02u:1595": "na ca pūrvoktamāsāgnihotranyāyena karmāntaratvam /",
  "GSP28mjnya02u:1596": "vaiṣamyāt /",
  "GSP28mjnya02u:1597": "tatrāyanamārabhyādhītatvādasti prakaraṇāntaratvam /",
  "GSP28mjnya02u:1598": "iha tvanārabhyādhītatvena prakaraṇameva tāvannāsti,",
  "GSP28mjnya02u:1599": "kuto 'tra prakaraṇāntaratvam /",
  "GSP28mjnya02u:1600": "kiṃca māso 'nupādeyaḥ /",
  "GSP28mjnya02u:1601": "agnihotrānusāreṇa saṃpādayitumaśakyatvāt /",
  "GSP28mjnya02u:1602": "phalaṃ tūpādeyam,",
  "GSP28mjnya02u:1603": "dārśapaurṇamāsikāgneyānusāreṇa tejasaḥ kāmayituṃ śakyatvāt /",
  "GSP28mjnya02u:1604": "tasmāt-phalavidhiḥ- iti prāpte,",
  "GSP28mjnya02u:1605": "brūmaḥ- prakaraṇāntaratvābhāve 'pyanārabhyādhītatvādasaṃnidhirastyeva /",
  "GSP28mjnya02u:1606": "sa evātra karma bhinatti /",
  "GSP28mjnya02u:1607": "na cātra vājinanyāyena karmabhedaḥ,",
  "GSP28mjnya02u:1608": "aṣṭākapāladravyāgnidevatātmano rūpasyobhayatraikavidhatvāt /",
  "GSP28mjnya02u:1609": "yadi prakaraṇāntaratvamapyasaṃnidhikṛtamityasaṃnidhireva māsāgnihotrakarmabhedahetuḥ,",
  "GSP28mjnya02u:1610": "tarhi tasyaivāyaṃ prapañco 'stu /",
  "GSP28mjnya02u:1611": "phalaṃ ca māsavadanupādeyam /",
  "GSP28mjnya02u:1612": "anyathā sādhanavadaphalatvaprasaṅgāt /",
  "GSP28mjnya02u:1613": "kāmanā ca viṣayasaundaryajñānātsvata evotpadyate /",
  "GSP28mjnya02u:1614": "na tu vidhiśravaṇātsaṃpadyate /",
  "GSP28mjnya02u:1615": "yadyadhikaraṇayornyāyabhedaḥ,",
  "GSP28mjnya02u:1616": "yadi vā nyāyaikyam /",
  "GSP28mjnya02u:1617": "sarvathā tejaskāmeṣṭiḥ karmāntaram /",
  "GSP28mjnya02u:1618": "kāmyeṣṭikāṇḍapaṭhiteṣu 'aindrāgnamekādaśakapālaṃ nirvapetprajākāmaḥ' ityādiṣvayameva nyāyo draṣṭavyaḥ // MJaiNyC_2,3.28-29 //",
  "GSP28mjnya02u:1619": "(trayodaśe - aveṣṭerannādyaphalakatvādhikaraṇe sūtram)",
  "GSP28mjnya02u:1620": "saṃnidhau tv avibhāgāt phalārthena punaḥ śrutiḥ / Jaim_2,3.26 /",
  "GSP28mjnya02u:1621": "____________________________________________________",
  "GSP28mjnya02u:1622": "START MJaiNy 2,3.30-32",
  "GSP28mjnya02u:1623": "trayodaśādhikaraṇamāracayati-",
  "GSP28mjnya02u:1624": "yajotsame paurṇamāsyāṃ yāvajjīvaṃ tathaitayā /",
  "GSP28mjnya02u:1625": "annādyakāma ityādau karmabhedau'thavā guṇaḥ // MJaiNy_2,3.30 //",
  "GSP28mjnya02u:1626": "vidhyupādānayoraikyāddeśāderanutrvpattitaḥ /",
  "GSP28mjnya02u:1627": "āvaśyake karmavidhau tadbhedaḥ punaruktitaḥ // MJaiNy_2,3.31 //",
  "GSP28mjnya02u:1628": "deśādiyogasyāprāptervidhirna hyekatā tayoḥ /",
  "GSP28mjnya02u:1629": "puṃśabdayorvyāpṛtitvātpunaruktvā tvanūdyate // MJaiNy_2,3.32 //",
  "GSP28mjnya02u:1630": "------------------",
  "GSP28mjnya02u:1631": "darśapūrṇamāsaprakaraṇe deśakālanimittānyāmnāyante- 'same yajeta' paurṇamāsyāṃ yajeta' 'yāvajjīvaṃ darśapūrṇamāsābhyāṃ yajeta' iti /",
  "GSP28mjnya02u:1632": "aveṣṭiprakaraṇe phalamāmnātam-'etayānnādyakāmaṃ yājayaṃt' iti /",
  "GSP28mjnya02u:1633": "ādiśabdena saṃskāro gṛhītaḥ /",
  "GSP28mjnya02u:1634": "sa ca darśapūrṇamāsaprakaraṇe samāmnātaḥ-'śeṣaṃ sviṣṭakṛte samavadyati' iti /",
  "GSP28mjnya02u:1635": "tatra-deśakālanimittaphalasaṃskārā ananuṣṭheyatvādanupādeyāḥ /",
  "GSP28mjnya02u:1636": "ata eva na vidheyāḥ /",
  "GSP28mjnya02u:1637": "upādānavidhiśabdayoḥ paryāyatvāt /",
  "GSP28mjnya02u:1638": "tataḥ-karmavidhiḥ - ityavaśyamabhyupeyam /",
  "GSP28mjnya02u:1639": "tatra-prakaraṇino darśādeḥ pūrvavihitasyaivaibhirvākyaiḥ punarvidhāne 'samidho yajati' ityādivadabhyāsādeva karmabhedaḥ - iti prāpte,",
  "GSP28mjnya02u:1640": "brūmaḥ- deśādīnāmavidheyatve 'pi vihitakarmaṇā saha teṣāṃ saṃbandho vidhīyatām /",
  "GSP28mjnya02u:1641": "sa ca karmavatpūrve na vihita ityaprāptatvādvidhimarhati /",
  "GSP28mjnya02u:1642": "yaduktama- upādānavidhiśabdau paryāyau - iti /",
  "GSP28mjnya02u:1643": "tadasat /",
  "GSP28mjnya02u:1644": "'apravṛttapravartanaṃ vidhānama,",
  "GSP28mjnya02u:1645": "tacca puruṣaviṣayaḥ śabdavyāpāraḥ /",
  "GSP28mjnya02u:1646": "ananuṣṭhitasyānuṣṭhānamupādānama,",
  "GSP28mjnya02u:1647": "tacca karmāviṣayaḥ puruṣavyāpāraḥ' iti mahānbhedaḥ /",
  "GSP28mjnya02u:1648": "yo 'pi-darśādīnāṃ punarvidhiḥ so 'pi deśādisaṃbandhaṃ vidhātuṃ karmānuvādaḥ - iti na karmabhedamāvahati /",
  "GSP28mjnya02u:1649": "samidho 'yajati' ityādau vidheyaguṇāntarābhāvenānuvādāṃsabhavātpunarvidhānaṃ bhedahotuḥ- iti vaiṣamyam // MJaiNyC_2,3.30-32 //",
  "GSP28mjnya02u:1650": "(caturdaśe,āgneyadvirukteḥ stutyarthatādhikaraṇe sūtrāṇi 27-29)",
  "GSP28mjnya02u:1651": "āgneyasūktahetutvād abhyāsena pratīyeta / Jaim_2,3.27 /",
  "GSP28mjnya02u:1652": "avibhāgāt tu karmaṇāṃ dvirukter na vidhīyate / Jaim_2,3.28 /",
  "GSP28mjnya02u:1653": "anyārthā vā punaḥ śrutiḥ / Jaim_2,3.29 /",
  "GSP28mjnya02u:1654": "____________________________________________________",
  "GSP28mjnya02u:1655": "START MJaiNy 2,3.33-34",
  "GSP28mjnya02u:1656": "caturdaśādhikaraṇamāracayati-",
  "GSP28mjnya02u:1657": "darśapūrṇamāsaprokta āgneyaḥ kevalo 'pyasau /",
  "GSP28mjnya02u:1658": "darśe yaditi vākyābhyāṃ karmānyadvānuvādagīḥ // MJaiNy_2,3.33 //",
  "GSP28mjnya02u:1659": "abhyāsādanyakarmatvaṃ darśeṣṭau dviḥ prayujyatām /",
  "GSP28mjnya02u:1660": "ekatvapratyabhijñānādanūktyaindrāgnasaṃstutiḥ // MJaiNy_2,3.34 //",
  "GSP28mjnya02u:1661": "------------------",
  "GSP28mjnya02u:1662": "yadāgneyo 'ṣṭākapālo 'māvasyāyāṃ paurṇamāsyāṃ cācyuto bhavati /",
  "GSP28mjnya02u:1663": "iti kāladvaye vihitam /",
  "GSP28mjnya02u:1664": "'yadāgneyo 'ṣṭākapālo 'māvāsyāyāṃ bhavati' ityekasminkāle punarvihitam /",
  "GSP28mjnya02u:1665": "tatra - aviśeṣapunaḥśrutilakṣaṇenābhyāsena prayājānāmiva bhedaḥ /",
  "GSP28mjnya02u:1666": "tathā satyāgneyayāgasya darśakāle dviḥprayogaḥ- iti cet /",
  "GSP28mjnya02u:1667": "na /",
  "GSP28mjnya02u:1668": "pratyabhijñānādāgneyasyaikatve satyekakālavākyasyānuvādakatvāt /",
  "GSP28mjnya02u:1669": "na cānuvādo vyarthaḥ /",
  "GSP28mjnya02u:1670": "vidheyaindrāgnastutyarthatvāt /",
  "GSP28mjnya02u:1671": "yadyapyāgneyo 'ṣṭākapālo 'māvāsyāyāṃ bhavati,",
  "GSP28mjnya02u:1672": "tathāpi na kevalenāgninā sādhurbhavati /",
  "GSP28mjnya02u:1673": "indrasahito 'gniḥ samīcīnataraḥ /",
  "GSP28mjnya02u:1674": "tasmāt---",
  "GSP28mjnya02u:1675": "'aindrāgnaḥ kartavyaḥ' iti vidheyastutiḥ /",
  "GSP28mjnya02u:1676": "prayājavaiṣamyaṃ tūktamevānusaṃdheyam // MJaiNyC_2,3.33-34 //",
  "GSP28mjnya02u:1677": "iti śrīmādhavīye jaiminīyanyāyamālavistare dvitīyādhyāyasya tṛtīyaḥ pādaḥ",
  "GSP28mjnya02u:1678": "_________________________________________________________________________",
  "GSP28mjnya02u:1679": "(atha dvitīyādhyāyasya caturthaḥ pādaḥ)",
  "GSP28mjnya02u:1680": "(prathame yāvajjīvikāgnihotrādhikaraṇe sūtrāṇi 1 - 7)",
  "GSP28mjnya02u:1681": "yāvajjīviko 'bhyāsaḥ karmadharmaḥ prakaraṇāt / Jaim_2,4.1 /",
  "GSP28mjnya02u:1682": "kartur vā śrutisaṃyogāt / Jaim_2,4.2 /",
  "GSP28mjnya02u:1683": "liṅgadarśanāc ca karmadharme hi prakrameṇa niyamyeta tatrānarthakam anyat syāt / Jaim_2,4.3 /",
  "GSP28mjnya02u:1684": "apavarge ca darśayati kālaś cet karmabhedaḥ syāt / Jaim_2,4.4 /",
  "GSP28mjnya02u:1685": "anityatvāt tu naivaṃ syāt / Jaim_2,4.5 /",
  "GSP28mjnya02u:1686": "virodhaś cāpi pūrvavat / Jaim_2,4.6 /",
  "GSP28mjnya02u:1687": "kartus tu niyamāt kālaśāstraṃ nimittaṃ syāt / Jaim_2,4.7 /",
  "GSP28mjnya02u:1688": "____________________________________________________",
  "GSP28mjnya02u:1689": "START MJaiNy 2,4.1-2",
  "GSP28mjnya02u:1690": "caturthapādasya prathamādhikaraṇamāracayati-",
  "GSP28mjnya02u:1691": "yāvajjīvaṃ juhotīti dharmaḥ karmaṇi puṃsi vā /",
  "GSP28mjnya02u:1692": "kālatvātkarmadhārmo 'taḥ kāmya ekaḥ prayujyatām // MJaiNy_2,4.1 //",
  "GSP28mjnya02u:1693": "na kālo jīvanaṃ tena nimittapravibhāgataḥ /",
  "GSP28mjnya02u:1694": "kāmyaprayogo bhinnaḥ syādyāvajjīvaprayogataḥ // MJaiNy_2,4.2 //",
  "GSP28mjnya02u:1695": "------------------",
  "GSP28mjnya02u:1696": "bahvṛcabrāhmaṇe śrūyate- 'yāvajjīvamāgnihotraṃ juhoti' iti /",
  "GSP28mjnya02u:1697": "tatraṃ yāvajjīvaśabdo maraṇāvadhikālaparaḥ /",
  "GSP28mjnya02u:1698": "tatkālasaṃbandhaśca prakṛte kāmyāgnihotre pūrvamaprāptatvāt 'juhoti' ityanūdite karmaṇi vidhīyate /",
  "GSP28mjnya02u:1699": "tathā satyasya vākyasya nityaprayogavidhāyakatvābhāvena vākyāntaravihitaḥ kāmyaprayoga eka evāgnihotrasya paryavasyati /",
  "GSP28mjnya02u:1700": "sa ca kāmyaprayogo 'bhyasitavyaḥ /",
  "GSP28mjnya02u:1701": "sakṛdanuṣṭhānasya 'agnihotraṃ juhuyātsvargakāmaḥ' ityanenaiva siddhatvāt /",
  "GSP28mjnya02u:1702": "'yāvajjīvam' ityasya kālavidhervaiyarthyaprasaṅgāt /",
  "GSP28mjnya02u:1703": "tasmāt-ayaṃ kāmyakarmaṇo 'bhyāsasiddhaye kālarūpadharmavidhiḥ /",
  "GSP28mjnya02u:1704": "iti prāpte,- brūmaḥ-",
  "GSP28mjnya02u:1705": "yāvajjīvaśabdo na kālasya vācakaḥ,",
  "GSP28mjnya02u:1706": "kiṃtu lakṣakaḥ /",
  "GSP28mjnya02u:1707": "vācyārthastukṛtsnajīvanam /",
  "GSP28mjnya02u:1708": "na ca-jīvanaṃ karmadharmatvena vidhātuṃ śakyam /",
  "GSP28mjnya02u:1709": "tasya puruṣadharmatvāt /",
  "GSP28mjnya02u:1710": "taṃ ca puruṣadharme nimittīkṛtyāgnihotraprayogo vidhīyate /",
  "GSP28mjnya02u:1711": "na ca - atra karmabhedaḥ /",
  "GSP28mjnya02u:1712": "taddhetūnāṃ śabdāntarādīnāmabhāvāt /",
  "GSP28mjnya02u:1713": "na ca-abhyāsastaddhetuḥ /",
  "GSP28mjnya02u:1714": "nimittaviśeṣasadbhāvenāviśeṣapunaḥśruterabhāvāt /",
  "GSP28mjnya02u:1715": "ataḥ prayogabhedaḥ paryavasyati /",
  "GSP28mjnya02u:1716": "jīvanasyātra nimittatvāt /",
  "GSP28mjnya02u:1717": "sati nimitte naimittikasya tyāgāyogānnityatvamarthasiddham /",
  "GSP28mjnya02u:1718": "na ca-jīvananimittanairantaryeṇa prayoganairantaryāpattiḥ /",
  "GSP28mjnya02u:1719": "sāyaṃprātaḥkālayorvihitatvāt /",
  "GSP28mjnya02u:1720": "tasmāt-jīvanasya purūṣadharmatvānnītyakāmyaprayogau bhinnau // MJaiNyC_2,4.1-2 //",
  "GSP28mjnya02u:1721": "(dvitīye sarvaśākhāpratyayaikakarmatādhikaraṇe sūtrāṇi 8 - 32)",
  "GSP28mjnya02u:1722": "nāmarūpadharmaviśeṣapunaruktinindāśāktisamāptivacanaprāyaścittānyārthadarśanāc chākhāntareṣu karmabhedaḥ syāt / Jaim_2,4.8 /",
  "GSP28mjnya02u:1723": "ekaṃ vā saṃyogarūpacodanākhyāviśeṣāt / Jaim_2,4.9 /",
  "GSP28mjnya02u:1724": "na nāmnā syād acodanābhidhānatvāt / Jaim_2,4.10 /",
  "GSP28mjnya02u:1725": "sarveṣāṃ caikakarmyaṃ syāt / Jaim_2,4.11 /",
  "GSP28mjnya02u:1726": "kṛtakaṃ cābhidhānam / Jaim_2,4.12 /",
  "GSP28mjnya02u:1727": "ekatve 'pi param / Jaim_2,4.13 /",
  "GSP28mjnya02u:1728": "vidyāyāṃ dharmaśāstram / Jaim_2,4.14 /",
  "GSP28mjnya02u:1729": "agneyavatpunarvacanam / Jaim_2,4.15 /",
  "GSP28mjnya02u:1730": "advirvacanaṃ vā śrutisaṃyogāviśeṣāt / Jaim_2,4.16 /",
  "GSP28mjnya02u:1731": "arthāsannidheś ca / Jaim_2,4.17 /",
  "GSP28mjnya02u:1732": "na caikaṃ pratiśiṣyate / Jaim_2,4.18 /",
  "GSP28mjnya02u:1733": "samāptivac ca saṃprekṣā / Jaim_2,4.19 /",
  "GSP28mjnya02u:1734": "ekatve 'pi parāṇi nindāśaktisamāptivacanāni / Jaim_2,4.20 /",
  "GSP28mjnya02u:1735": "prāyaścittaṃ nimittena / Jaim_2,4.21 /",
  "GSP28mjnya02u:1736": "prakramād vā niyogena / Jaim_2,4.22 /",
  "GSP28mjnya02u:1737": "samāptiḥ pūrvavattvādyathājñāte pratīyeta / Jaim_2,4.23 /",
  "GSP28mjnya02u:1738": "liṅgamaviśiṣṭaṃ sarvaśeṣatvān na hi tatra karmacodanā tasmād dvādaśāhasyāhāravyapadeśaḥ syāt / Jaim_2,4.24 /",
  "GSP28mjnya02u:1739": "dravye cācoditatvād vidhīnām avyavasthā syān nirdeśād vyatiṣṭheta tasmān nityānuvādaḥ syāt / Jaim_2,4.25 /",
  "GSP28mjnya02u:1740": "vihitapratiṣedhāt pakṣe 'tirekaḥ syāt / Jaim_2,4.26 /",
  "GSP28mjnya02u:1741": "sārasvate vipratiṣedhādyadeti syāt / Jaim_2,4.27 /",
  "GSP28mjnya02u:1742": "upahavye 'pratiprasavaḥ / Jaim_2,4.28 /",
  "GSP28mjnya02u:1743": "guṇārthā vā punaḥ śrutiḥ / Jaim_2,4.29 /",
  "GSP28mjnya02u:1744": "pratyayaṃ cāpi darśayati / Jaim_2,4.30 /",
  "GSP28mjnya02u:1745": "api vā kramasaṃyogād vidhipṛthaktvam ekasyāṃ vyavatiṣṭheta / Jaim_2,4.31 /",
  "GSP28mjnya02u:1746": "virodhinā tv asaṃyogād aikakarmye tatsaṃyogād vidhīnāṃ sarvakarmapratyayaḥ syāt / Jaim_2,4.32 /",
  "GSP28mjnya02u:1747": "____________________________________________________",
  "GSP28mjnya02u:1748": "START MJaiNy 2,4.3-4",
  "GSP28mjnya02u:1749": "dvitīyādhikaraṇamāracayati -",
  "GSP28mjnya02u:1750": "śākhābhedātkarmabhedo na vā,",
  "GSP28mjnya02u:1751": "karmātra bhidyate /",
  "GSP28mjnya02u:1752": "dṛṣṭaṃ kāṭhakanāmādi bahu bhedasya kāraṇam // MJaiNy_2,4.3 //",
  "GSP28mjnya02u:1753": "granthadvārādinā hyete yujyante bhedahetavaḥ /",
  "GSP28mjnya02u:1754": "rūpādipratyabhijñānādabhinnaṃ karma gamyate // MJaiNy_2,4.4 //",
  "GSP28mjnya02u:1755": "------------------",
  "GSP28mjnya02u:1756": "kāṭhakakāṇvamādhyaṃdinataittirīyādiśākhāsu darśapūrṇamāsākhyaṃ karmā'nnātam /",
  "GSP28mjnya02u:1757": "tatra śākhābhedātkarma bhidyate /",
  "GSP28mjnya02u:1758": "kutaḥ /",
  "GSP28mjnya02u:1759": "bhedakāraṇānāṃ nāmabhedādīnāṃ bahūnāmupalambhāt /",
  "GSP28mjnya02u:1760": "kāṭhaka-kāṇvādiko nāmabhedaḥ /",
  "GSP28mjnya02u:1761": "kārīrīvākyānyadhīyānāḥ kecicchākhino bhūmau bhojanamācaranti,",
  "GSP28mjnya02u:1762": "śākhāntaradhyāyino nā'caranti,",
  "GSP28mjnya02u:1763": "iti dharmabhedaḥ /",
  "GSP28mjnya02u:1764": "ekasyāṃ śākhāyāmadhītāḥ 'iṣe tvā' ityādayo mantrāḥ,",
  "GSP28mjnya02u:1765": "palāśaśākhācchedādayaḥ kriyāśca,",
  "GSP28mjnya02u:1766": "śākhāntare 'pyadhīyanta iti punaruktiḥ /",
  "GSP28mjnya02u:1767": "evamaśaktyādayo bhedahetava udāhāryāḥ /",
  "GSP28mjnya02u:1768": "na hyalpāyuvā manuṣyeṇa sarvaśākhādhyayanapūrvakaṃ karmānuṣṭhānaṃ kartu śakyam /",
  "GSP28mjnya02u:1769": "tasmāt-śākhābhedena karmabhedaḥ /",
  "GSP28mjnya02u:1770": "iti prāpte-",
  "GSP28mjnya02u:1771": "brūmaḥ- rūpādyabhedādekaṃ karma /",
  "GSP28mjnya02u:1772": "āgneyāṣṭākapālādiyāgarūpaṃ ṣadevaikasyāṃ śākhāyām,",
  "GSP28mjnya02u:1773": "tadevānyatrāpyupalabhyate /",
  "GSP28mjnya02u:1774": "'darśapūrṇamāsābhyāṃ yajeta' iti yāgarūpaḥ purūṣavyāpāraścaikavidhaḥ /",
  "GSP28mjnya02u:1775": "'darśapūrṇamāsau' iti karmanāmāpyekam /",
  "GSP28mjnya02u:1776": "'svargakāmaḥ' iti phalasaṃbadho 'pyekaḥ /",
  "GSP28mjnya02u:1777": "tasmāt- abhinnaṃ karma /",
  "GSP28mjnya02u:1778": "pūrvapakṣahetavastvanyathā saṃgacchante /",
  "GSP28mjnya02u:1779": "kāṭhakādikaṃ jyotirādivanna karmasāma,",
  "GSP28mjnya02u:1780": "'kāṭhakena yajeta' ityaśravaṇāt /",
  "GSP28mjnya02u:1781": "'kāṭhakavadhīte' iti prayogādgranthanomatyavagantavyam /",
  "GSP28mjnya02u:1782": "bhūbhojanādiradhyayanadharmaḥ /",
  "GSP28mjnya02u:1783": "punaruktiradhyetṛbhedānna duṣyati' /",
  "GSP28mjnya02u:1784": "alpāyuvāpi śākhāntarasthopasaṃhāranyāyena karmānuṣṭhātuṃ śakyate /",
  "GSP28mjnya02u:1785": "tasmāt- ananyathāsiddharūpapratyabhijñānācchākhābhede 'pi karma na bhidyate // MJaiNyC_2,4.3-4 //",
  "GSP28mjnya02u:1786": "iti śrīmādhavīye jaiminīyanyāyamālāvistare dvitīyādhyāyasya caturthaḥ pādaḥ",
  "GSP28mjnya02u:1787": "dvitīyo 'dhyāyasya samāptaḥ"
}