{
    "GE09ram_03_u:0": "Vālmīki: Rāmāyaṇa, 3. Araṇyakāṇḍa",
    "GE09ram_03_u:001.001a": "praviśya tu mahāraṇyaṃ daṇḍakāraṇyam ātmavān",
    "GE09ram_03_u:001.001c": "dadarśa rāmo durdharṣas",
    "GE09ram_03_u:001.002a": "kuśacīraparikṣiptaṃ brāhmyā lakṣmyā samāvṛtam",
    "GE09ram_03_u:001.002c": "yathā pradīptaṃ durdharśaṃ gagane sūryamaṇḍalam",
    "GE09ram_03_u:001.003a": "śaraṇyaṃ sarvabhūtānāṃ susamṛṣṭājiraṃ sadā",
    "GE09ram_03_u:001.003c": "pūjitaṃ copanṛttaṃ ca nityam apsarasāṃ gaṇaiḥ",
    "GE09ram_03_u:001.004a": "viśālair agniśaraṇaiḥ srugbhāṇḍair ajinaiḥ kuśaiḥ",
    "GE09ram_03_u:001.004c": "samidbhis toyakalaśaiḥ phalamūlaiś ca śobhitam",
    "GE09ram_03_u:001.005a": "āraṇyaiś ca mahāvṛkṣaiḥ puṇyaiḥ svāduphalair vṛtam",
    "GE09ram_03_u:001.005c": "balihomārcitaṃ puṇyaṃ brahmaghoṣanināditam",
    "GE09ram_03_u:001.006a": "puṣpair vanyaiḥ parikṣiptaṃ padminyā ca sapadmayā",
    "GE09ram_03_u:001.006c": "phalamūlāśanair dāntaiś cīrakṛṣṇājināmbaraiḥ",
    "GE09ram_03_u:001.007a": "sūryavaiśvānarābhaiś ca purāṇair munibhir vṛtam",
    "GE09ram_03_u:001.007c": "puṇyaiś a niyatāhāraiḥ śobhitaṃ paramarṣibhiḥ",
    "GE09ram_03_u:001.008a": "tad brahmabhavanaprakhyaṃ brahmaghoṣanināditam",
    "GE09ram_03_u:001.008c": "brahmavidbhir mahābhāgair brāhmaṇair upaśobhitam",
    "GE09ram_03_u:001.009a": "tad dṛṣṭvā rāghavaḥ śrīmāṃs tāpasāśramamaṇḍalam",
    "GE09ram_03_u:001.009c": "abhyagacchan mahātejā vijyaṃ kṛtvā mahad dhanuḥ",
    "GE09ram_03_u:001.010a": "divyajñānopapannās te rāmaṃ dṛṣṭvā maharṣayaḥ",
    "GE09ram_03_u:001.010c": "abhyagacchaṃs tadā prītā vaidehīṃ ca yaśasvinīm",
    "GE09ram_03_u:001.011a": "te taṃ somam ivodyantaṃ dṛṣṭvā vai dharmacāriṇaḥ",
    "GE09ram_03_u:001.011c": "maṅgalāni prayuñjānāḥ pratyagṛhṇan dṛḍhavratāḥ",
    "GE09ram_03_u:001.012a": "rūpasaṃhananaṃ lakṣmīṃ saukumāryaṃ suveṣatām",
    "GE09ram_03_u:001.012c": "dadṛśur vismitākārā rāmasya vanavāsinaḥ",
    "GE09ram_03_u:001.013a": "vaidehīṃ lakṣmaṇaṃ rāmaṃ netrair animiṣair iva",
    "GE09ram_03_u:001.013c": "āścaryabhūtān dadṛśuḥ sarve te vanacāriṇaḥ",
    "GE09ram_03_u:001.014a": "atrainaṃ hi mahābhāgāḥ sarvabhūtahite ratāḥ",
    "GE09ram_03_u:001.014c": "atithiṃ parṇaśālāyāṃ rāghavaṃ saṃnyaveśayan",
    "GE09ram_03_u:001.015a": "tato rāmasya satkṛtya vidhinā pāvakopamāḥ",
    "GE09ram_03_u:001.015c": "ājahrus te mahābhāgāḥ salilaṃ dharmacāriṇaḥ",
    "GE09ram_03_u:001.016a": "mūlaṃ puṣpaṃ phalaṃ vanyam āśramaṃ ca mahātmanaḥ",
    "GE09ram_03_u:001.016c": "nivedayītvā dharmajñās tataḥ prāñjalayo 'bruvan",
    "GE09ram_03_u:001.017a": "dharmapālo janasyāsya śaraṇyaś ca mahāyaśāḥ",
    "GE09ram_03_u:001.017c": "pūjanīyaś ca mānyaś ca rājā daṇḍadharo guruḥ",
    "GE09ram_03_u:001.018a": "indrasyaiva caturbhāgaḥ prajā rakṣati rāghava",
    "GE09ram_03_u:001.018c": "rājā tasmād vanān bhogān bhuṅkte lokanamaskṛtaḥ",
    "GE09ram_03_u:001.019a": "te vayaṃ bhavatā rakṣyā bhavadviṣayavāsinaḥ",
    "GE09ram_03_u:001.019c": "nagarastho vanastho vā tvaṃ no rājā janeśvaraḥ",
    "GE09ram_03_u:001.020a": "nyastadaṇḍā vayaṃ rājañ jitakrodhā jitendriyāḥ",
    "GE09ram_03_u:001.020c": "rakṣitavyās tvayā śaśvad garbhabhūtās tapodhanāḥ",
    "GE09ram_03_u:001.021a": "evam uktvā phalair mūlaiḥ puṣpair vanyaiś ca rāghavam",
    "GE09ram_03_u:001.021c": "anyaiś ca vividhāhāraiḥ salakṣmaṇam apūjayan",
    "GE09ram_03_u:001.022a": "tathānye tāpasāḥ siddhā rāmaṃ vaiśvānaropamāḥ",
    "GE09ram_03_u:001.022c": "nyāyavṛttā yathānyāyaṃ tarpayām āsur īśvaram",
    "GE09ram_03_u:002.001a": "kṛtātithyo 'tha rāmas tu sūryasyodayanaṃ prati",
    "GE09ram_03_u:002.001c": "āmantrya sa munīn sarvān vanam evānvagāhata",
    "GE09ram_03_u:002.002a": "nānāmṛgagaṇākīrṇaṃ śārdūlavṛkasevitam",
    "GE09ram_03_u:002.002c": "dhvastavṛkṣalatāgulmaṃ durdarśa",
    "GE09ram_03_u:002.003a": "niṣkūjanānāśakuni jhillikā gaṇanāditam",
    "GE09ram_03_u:002.003c": "lakṣmaṇānugato rāmo vanamadhyaṃ dadarśa ha",
    "GE09ram_03_u:002.004a": "vanamadhye tu kākutsthas tasmin ghoramṛgāyute",
    "GE09ram_03_u:002.004c": "dadarśa giriśṛṅgābhaṃ puruṣādaṃ mahāsvanam",
    "GE09ram_03_u:002.005a": "gabhīrākṣaṃ mahāvaktraṃ vikaṭaṃ viṣamodaram",
    "GE09ram_03_u:002.005c": "bībhatsaṃ viṣamaṃ dīrghaṃ vikṛtaṃ ghoradarśanam",
    "GE09ram_03_u:002.006a": "vasānaṃ carmavaiyāghraṃ vasārdraṃ rudhirokṣitam",
    "GE09ram_03_u:002.006c": "trāsanaṃ sarvabhūtānāṃ vyāditāsyam ivāntakam",
    "GE09ram_03_u:002.007a": "trīn siṃhāṃś caturo vyāghrān dvau vṛkau pṛṣatān daśa",
    "GE09ram_03_u:002.007c": "saviṣāṇaṃ vasādigdhaṃ gajasya ca śiro mahat",
    "GE09ram_03_u:002.008a": "avasajyāyase śūle vinadantaṃ mahāsvanam",
    "GE09ram_03_u:002.008c": "sa rāmo lakṣmaṇaṃ caiva sītāṃ dṛṣṭvā ca maithilīm",
    "GE09ram_03_u:002.009a": "abhyadhāvat susaṃkruddhaḥ prajāḥ kāla ivāntakaḥ",
    "GE09ram_03_u:002.009c": "sa kṛtvā bhairavaṃ nādaṃ cālayann iva medinīm",
    "GE09ram_03_u:002.010a": "aṅgenādāya vaidehīm apakramya tato 'bravīt",
    "GE09ram_03_u:002.010c": "yuvāṃ jaṭācīradharau sabhāryau kṣīṇajīvitau",
    "GE09ram_03_u:002.011a": "praviṣṭau daṇḍakāraṇyaṃ śaracāpāsidhāriṇau",
    "GE09ram_03_u:002.011c": "kathaṃ tāpasayor vāṃ ca vāsaḥ pramadayā saha",
    "GE09ram_03_u:002.012a": "adharmacāriṇau pāpau kau yuvāṃ munidūṣakau",
    "GE09ram_03_u:002.012c": "ahaṃ vanam idaṃ durgaṃ virāgho nāma rākṣasaḥ",
    "GE09ram_03_u:002.013a": "carāmi sāyudho nityam ṛṣimāṃsāni bhakṣayan",
    "GE09ram_03_u:002.013c": "iyaṃ nārī varārohā mama bharyā bhaviṣyati",
    "GE09ram_03_u:002.013e": "yuvayoḥ pāpayoś cāhaṃ pāsyāmi rudhiraṃ mṛdhe",
    "GE09ram_03_u:002.014a": "tasyaivaṃ bruvato dhṛṣṭaṃ virādhasya durātmanaḥ",
    "GE09ram_03_u:002.014c": "śrutvā sagarvitaṃ vākyaṃ saṃbhrāntā janakātmajā",
    "GE09ram_03_u:002.014e": "sītā prāvepatodvegāt pravāte kadalī yathā",
    "GE09ram_03_u:002.015a": "tāṃ dṛṣṭvā rāghavaḥ sītāṃ virādhāṅkagatāṃ śubhām",
    "GE09ram_03_u:002.015c": "abravīl lakṣmaṇaṃ vākyaṃ mukhena pariśuṣyatā",
    "GE09ram_03_u:002.016a": "paśya saumya narendrasya",
    "GE09ram_03_u:002.016c": "mama bhāryāṃ śubhācārāṃ virādhāṅke praveśitām",
    "GE09ram_03_u:002.016e": "atyanta sukhasaṃvṛddhāṃ rājaputrīṃ yaśasvinīm",
    "GE09ram_03_u:002.017a": "yad abhipretam asmāsu priyaṃ vara vṛtaṃ ca yat",
    "GE09ram_03_u:002.017c": "kaikeyyās tu susaṃvṛttaṃ kṣipram adyaiva lakṣmaṇa",
    "GE09ram_03_u:002.018a": "yā na tuṣyati rājyena putrārthe dīrghadarśinī",
    "GE09ram_03_u:002.018c": "yayāhaṃ sarvabhūtānāṃ hitaḥ prasthāpito vanam",
    "GE09ram_03_u:002.018e": "adyedānīṃ sakāmā sā yā mātā mama madhyamā",
    "GE09ram_03_u:002.019a": "parasparśāt tu vaidehyā na duḥkhataram asti me",
    "GE09ram_03_u:002.019c": "pitur vināśāt saumitre svarājyaharaṇāt tathā",
    "GE09ram_03_u:002.020a": "iti bruvati kākutsthe",
    "GE09ram_03_u:002.020c": "abravīl lakṣmaṇaḥ kruddho ruddho nāga iva śvasan",
    "GE09ram_03_u:002.021a": "anātha iva bhūtānāṃ nāthas tvaṃ vāsavopamaḥ",
    "GE09ram_03_u:002.021c": "mayā preṣyeṇa kākutstha kimarthaṃ paritapsyase",
    "GE09ram_03_u:002.022a": "śareṇa nihatasyādya mayā kruddhena rakṣasaḥ",
    "GE09ram_03_u:002.022c": "virādhasya gatāsor hi mahī pāsyati śoṇitam",
    "GE09ram_03_u:002.023a": "rājyakāme mama krodho bharate yo babhūva ha",
    "GE09ram_03_u:002.023c": "taṃ virādhe vimokṣyāmi vajrī vajram ivācale",
    "GE09ram_03_u:002.024a": "mama bhujabalavegavegitaḥ; patatu śaro 'sya mahān mahorasi",
    "GE09ram_03_u:002.024c": "vyapanayatu tanoś ca jīvitaṃ; patatu tataś ca mahīṃ vighūrṇitaḥ",
    "GE09ram_03_u:003.001a": "athovāca punar vākyaṃ virādhaḥ pūrayan vanam",
    "GE09ram_03_u:003.001c": "ātmānaṃ pṛcchate brūtaṃ kau yuvāṃ kva gamiṣyathaḥ",
    "GE09ram_03_u:003.002a": "tam uvāca tato rāmo rākṣasaṃ jvalitānanam",
    "GE09ram_03_u:003.002c": "pṛcchantaṃ sumahātejā ikṣvākukulam ātmanaḥ",
    "GE09ram_03_u:003.003a": "kṣatriyo vṛttasaṃpannau viddhi nau vanagocarau",
    "GE09ram_03_u:003.003c": "tvāṃ tu veditum icchāvaḥ kas tvaṃ carasi daṇḍakān",
    "GE09ram_03_u:003.004a": "tam uvāca virādhas tu rāmaṃ satyaparākramam",
    "GE09ram_03_u:003.004c": "hanta vakṣyāmi te rājan nibodha mama rāghava",
    "GE09ram_03_u:003.005a": "putraḥ kila jayasyāhaṃ mātā mama śatahradā",
    "GE09ram_03_u:003.005c": "virādha iti mām āhuḥ pṛthivyāṃ sarvarākṣasāḥ",
    "GE09ram_03_u:003.006a": "tapasā cāpi me prāptā brahmaṇo hi prasādajā",
    "GE09ram_03_u:003.006c": "śastreṇāvadhyatā loke 'cchedyābhedyatvam eva ca",
    "GE09ram_03_u:003.007a": "utsṛjya pramadām enām anapekṣau yathāgatam",
    "GE09ram_03_u:003.007c": "tvaramāṇau pālayethāṃ na vāṃ jīvitam ādade",
    "GE09ram_03_u:003.008a": "taṃ rāmaḥ pratyuvācedaṃ kopasaṃraktalocanaḥ",
    "GE09ram_03_u:003.008c": "rākṣasaṃ vikṛtākāraṃ virādhaṃ pāpacetasaṃ",
    "GE09ram_03_u:003.009a": "kṣudra dhik tvāṃ tu hīnārthaṃ mṛtyum anveṣase dhruvam",
    "GE09ram_03_u:003.009c": "raṇe saṃprāpsyase tiṣṭha na me jīvan gamiṣyasi",
    "GE09ram_03_u:003.010a": "tataḥ sajyaṃ dhanuḥ kṛtvā rāmaḥ suniśitāñ śarān",
    "GE09ram_03_u:003.010c": "suśīghram abhisaṃdhāya rākṣasaṃ nijaghāna ha",
    "GE09ram_03_u:003.011a": "dhanuṣā jyāguṇavatā saptabāṇān mumoca ha",
    "GE09ram_03_u:003.011c": "rukmapuṅkhān mahāvegān suparṇānilatulyagān",
    "GE09ram_03_u:003.012a": "te śarīraṃ virādhasya bhittvā barhiṇavāsasaḥ",
    "GE09ram_03_u:003.012c": "nipetuḥ śoṇitādigdhā dharaṇyāṃ pāvakopamāḥ",
    "GE09ram_03_u:003.013a": "sa vinadya mahānādaṃ śūlaṃ śakradhvajopamam",
    "GE09ram_03_u:003.013c": "pragṛhyāśobhata tadā vyāttānana ivāntakaḥ",
    "GE09ram_03_u:003.014a": "tac chūlaṃ vajrasaṃkāśaṃ gagane jvalanopamam",
    "GE09ram_03_u:003.014c": "dvābhyāṃ śarābhyāṃ ciccheda rāmaḥ śastrabhṛtāṃ varaḥ",
    "GE09ram_03_u:003.015a": "tasya raudrasya saumitrir bāhuṃ savyaṃ babhañja ha",
    "GE09ram_03_u:003.015c": "rāmas tu dakṣiṇaṃ bāhuṃ tarasā tasya rakṣasaḥ",
    "GE09ram_03_u:003.016a": "sa bhagnabāhuḥ saṃvigno nipapātāśu rākṣasaḥ",
    "GE09ram_03_u:003.016c": "dharaṇyāṃ meghasaṃkāśo vajrabhinna ivācalaḥ",
    "GE09ram_03_u:003.016e": "idaṃ provāca kākutsthaṃ virādhaḥ puruṣarṣabham",
    "GE09ram_03_u:003.017a": "kausalyā suprajās tāta rāmas tvaṃ vidito mayā",
    "GE09ram_03_u:003.017c": "vaidehī ca mahābhāgā lakṣmaṇaś ca mahāyaśāḥ",
    "GE09ram_03_u:003.018a": "abhiśāpād ahaṃ ghorāṃ praviṣṭo rākṣasīṃ tanum",
    "GE09ram_03_u:003.018c": "tumburur nāma gandharvaḥ śapto vaiśvaraṇena hi",
    "GE09ram_03_u:003.019a": "prasādyamānaś ca mayā so 'bravīn māṃ mahāyaśāḥ",
    "GE09ram_03_u:003.019c": "yadā dāśarathī rāmas tvāṃ vadhiṣyati saṃyuge",
    "GE09ram_03_u:003.020a": "tadā prakṛtim āpanno bhavān svargaṃ gamiṣyati",
    "GE09ram_03_u:003.020c": "iti vaiśravaṇo rājā rambhāsaktam uvāca ha",
    "GE09ram_03_u:003.021a": "anupasthīyamāno māṃ saṃkruddho vyajahāra ha",
    "GE09ram_03_u:003.021c": "tava prasādān mukto 'ham abhiśāpāt sudāruṇāt",
    "GE09ram_03_u:003.021e": "bhavanaṃ svaṃ gamiṣyāmi svasti vo 'stu paraṃtapa",
    "GE09ram_03_u:003.022a": "ito vasati dharmātmā śarabhaṅgaḥ pratāpavān",
    "GE09ram_03_u:003.022c": "adhyardhayojane tāta maharṣiḥ sūryasaṃnibhaḥ",
    "GE09ram_03_u:003.023a": "taṃ kṣipram abhigaccha tvaṃ sa te śreyo vidhāsyati",
    "GE09ram_03_u:003.023c": "avaṭe cāpi māṃ rāma nikṣipya kuśalī vraja",
    "GE09ram_03_u:003.024a": "rakṣasāṃ gatasattvānām eṣa dharmaḥ sanātanaḥ",
    "GE09ram_03_u:003.024c": "avaṭe ye nidhīyante teṣāṃ lokāḥ sanātanāḥ",
    "GE09ram_03_u:003.025a": "evam uktvā tu kākutsthaṃ virādhaḥ śarapīḍitaḥ",
    "GE09ram_03_u:003.025c": "babhūva svargasaṃprāpto nyastadeho mahābalaḥ",
    "GE09ram_03_u:003.026a": "taṃ muktakaṇṭham utkṣipya śaṅkukarṇaṃ mahāsvanam",
    "GE09ram_03_u:003.026c": "virādhaṃ prākṣipac chvabhre nadantaṃ bhairavasvanam",
    "GE09ram_03_u:003.027a": "tatas tu tau kāñcanacitrakārmukau; nihatya rakṣaḥ parigṛhya maithilīm",
    "GE09ram_03_u:003.027c": "vijahratus tau muditau mahāvane; divi sthitau candradivākarāv iva",
    "GE09ram_03_u:004.001a": "hatvā tu taṃ bhīmabalaṃ virādhaṃ rākṣasaṃ vane",
    "GE09ram_03_u:004.001c": "tataḥ sītāṃ pariṣvajya samāśvāsya ca vīryavān",
    "GE09ram_03_u:004.001e": "abravīl lakṣmaṇāṃ rāmo bhrātaraṃ dīptatejasaṃ",
    "GE09ram_03_u:004.002a": "kaṣṭaṃ vanam idaṃ durgaṃ na ca smo vanagocarāḥ",
    "GE09ram_03_u:004.002c": "abhigacchāmahe śīghraṃ śarabhaṅgaṃ tapodhanam",
    "GE09ram_03_u:004.003a": "āśramaṃ śarabhaṅgasya rāghavo 'bhijagāma ha",
    "GE09ram_03_u:004.004a": "tasya devaprabhāvasya tapasā bhāvitātmanaḥ",
    "GE09ram_03_u:004.004c": "samīpe śarabhaṅgasya dadarśa mahad adbhutam",
    "GE09ram_03_u:004.005a": "vibhrājamānaṃ vapuṣā",
    "GE09ram_03_u:004.005c": "asaṃspṛśantaṃ vasudhāṃ dadarśa vibudheśvaram",
    "GE09ram_03_u:004.006a": "suprabhābharaṇaṃ devaṃ virajo 'mbaradhāriṇam",
    "GE09ram_03_u:004.006c": "tadvidhair eva bahubhiḥ pūjyamānaṃ mahātmabhiḥ",
    "GE09ram_03_u:004.007a": "haribhir vājibhir yuktam antarikṣagataṃ ratham",
    "GE09ram_03_u:004.007c": "dadarśādūratas tasya taruṇādityasaṃnibham",
    "GE09ram_03_u:004.008a": "pāṇḍurābhraghanaprakhyaṃ candramaṇḍalasaṃnibham",
    "GE09ram_03_u:004.008c": "apaśyad vimalaṃ chatraṃ",
    "GE09ram_03_u:004.009a": "cāmaravyajane cāgrye rukmadaṇḍe mahādhane",
    "GE09ram_03_u:004.009c": "gṛhīte vananārībhyāṃ dhūyamāne ca mūrdhani",
    "GE09ram_03_u:004.010a": "gandharvāmarasiddhāś ca bahavaḥ paramarṣayaḥ",
    "GE09ram_03_u:004.010c": "antarikṣagataṃ devaṃ vāgbhir agryābhir īḍire",
    "GE09ram_03_u:004.011a": "dṛṣṭvā śatakratuṃ tatra rāmo lakṣmaṇam abravīt",
    "GE09ram_03_u:004.011c": "ye hayāḥ puruhūtasya purā śakrasya naḥ śrutāḥ",
    "GE09ram_03_u:004.011e": "antarikṣagatā divyās ta ime harayo dhruvam",
    "GE09ram_03_u:004.012a": "ime ca puruṣavyāghra ye tiṣṭhanty abhito ratham",
    "GE09ram_03_u:004.012c": "śataṃ śataṃ kuṇḍalino yuvānaḥ khaḍgapāṇayaḥ",
    "GE09ram_03_u:004.013a": "urodeśeṣu sarveṣāṃ hārā",
    "GE09ram_03_u:004.013c": "rūpaṃ bibhrati saumitre pañcaviṃśativārṣikam",
    "GE09ram_03_u:004.014a": "etad dhi kila devānāṃ vayo bhavati nityadā",
    "GE09ram_03_u:004.014c": "yatheme puruṣavyāghrā dṛśyante priyadarśanāḥ",
    "GE09ram_03_u:004.015a": "ihaiva saha vaidehyā muhūrtaṃ tiṣṭha lakṣmaṇa",
    "GE09ram_03_u:004.015c": "yāvaj janāmy ahaṃ vyaktaṃ ka eṣa dyutimān rathe",
    "GE09ram_03_u:004.016a": "tam evam uktvā saumitrim ihaiva sthīyatām iti",
    "GE09ram_03_u:004.016c": "abhicakrāma kākutsthaḥ śarabhaṅgāśramaṃ prati",
    "GE09ram_03_u:004.017a": "tataḥ samabhigacchantaṃ prekṣya rāmaṃ śacīpatiḥ",
    "GE09ram_03_u:004.017c": "śarabhaṅgam anujñāpya vibudhān idam abravīt",
    "GE09ram_03_u:004.018a": "ihopayāty asau rāmo yāvan māṃ nābhibhāṣate",
    "GE09ram_03_u:004.018c": "niṣṭhāṃ nayata tāvat tu tato māṃ draṣṭum arhati",
    "GE09ram_03_u:004.019a": "jitavantaṃ kṛtārthaṃ ca draṣṭāham acirād imam",
    "GE09ram_03_u:004.019c": "karma hy anena kartavyaṃ mahad anyaiḥ suduṣkaram",
    "GE09ram_03_u:004.020a": "iti vajrī tam āmantrya mānayitvā ca tāpasaṃ",
    "GE09ram_03_u:004.020c": "rathena hariyuktena yayau divam ariṃdamaḥ",
    "GE09ram_03_u:004.021a": "prayāte tu sahasrākṣe rāghavaḥ saparicchadaḥ",
    "GE09ram_03_u:004.021c": "agnihotram upāsīnaṃ śarabhaṅgam upāgamat",
    "GE09ram_03_u:004.022a": "tasya pādau ca saṃgṛhya rāmaḥ sītā ca lakṣmaṇaḥ",
    "GE09ram_03_u:004.022c": "niṣedus tadanujñātā labdhavāsā nimantritāḥ",
    "GE09ram_03_u:004.023a": "tataḥ śakropayānaṃ tu paryapṛcchat sa rāghavaḥ",
    "GE09ram_03_u:004.023c": "śarabhaṅgaś ca tat sarvaṃ rāghavāya nyavedayat",
    "GE09ram_03_u:004.024a": "mām eṣa varado rāma brahmalokaṃ ninīṣati",
    "GE09ram_03_u:004.024c": "jitam ugreṇa tapasā duṣprāpam akṛtātmabhiḥ",
    "GE09ram_03_u:004.025a": "ahaṃ jñātvā naravyāghra vartamānam adūrataḥ",
    "GE09ram_03_u:004.025c": "brahmalokaṃ na gacchāmi tvām adṛṣṭvā priyātithim",
    "GE09ram_03_u:004.026a": "samāgamya gamiṣyāmi tridivaṃ devasevitam",
    "GE09ram_03_u:004.026c": "akṣayā naraśārdūla jitā lokā mayā śubhāḥ",
    "GE09ram_03_u:004.026e": "brāhmyāś ca nākapṛṣṭhyāś ca pratigṛhṇīṣva māmakān",
    "GE09ram_03_u:004.027a": "evam ukto naravyāghraḥ sarvaśāstraviśāradaḥ",
    "GE09ram_03_u:004.027c": "ṛṣiṇā śarabhaṅgena rāghavo vākyam abravīt",
    "GE09ram_03_u:004.028a": "aham evāhariṣyāmi sarvāṃl lokān mahāmune",
    "GE09ram_03_u:004.028c": "āvāsaṃ tv aham icchāmi pradiṣṭam iha kānane",
    "GE09ram_03_u:004.029a": "rāghaveṇaivam uktas tu śakratulyabalena vai",
    "GE09ram_03_u:004.029c": "śarabhaṅgo mahāprājñaḥ punar evābravīd vacaḥ",
    "GE09ram_03_u:004.030a": "sutīkṣṇam abhigaccha tvaṃ śucau deśe tapasvinam",
    "GE09ram_03_u:004.030c": "ramaṇīye vanoddeśe sa te vāsaṃ vidhāsyati",
    "GE09ram_03_u:004.031a": "eṣa panthā naravyāghra muhūrtaṃ paśya tāta mām",
    "GE09ram_03_u:004.031c": "yāvaj jahāmi gātrāṇi jīrṇaṃ tvacam ivoragaḥ",
    "GE09ram_03_u:004.032a": "tato 'gniṃ sa samādhāya hutvā cājyena mantravit",
    "GE09ram_03_u:004.032c": "śarabhaṅgo mahātejāḥ praviveśa hutāśanam",
    "GE09ram_03_u:004.033a": "tasya romāṇi keśāṃś ca dadāhāgnir mahātmanaḥ",
    "GE09ram_03_u:004.033c": "jīrṇaṃ tvacaṃ tathāsthīni yac ca māṃsaṃ ca śoṇitam",
    "GE09ram_03_u:004.034a": "sa ca pāvakasaṃkāśaḥ kumāraḥ samapadyata",
    "GE09ram_03_u:004.034c": "utthāyāgnicayāt tasmāc charabhaṅgo vyarocata",
    "GE09ram_03_u:004.035a": "sa lokān āhitāgnīnām ṛṣīṇāṃ ca mahātmanām",
    "GE09ram_03_u:004.035c": "devānāṃ ca vyatikramya brahmalokaṃ vyarohata",
    "GE09ram_03_u:004.036a": "sa puṇyakarmā bhuvane dvijarṣabhaḥ; pitāmahaṃ sānucaraṃ dadarśa ha",
    "GE09ram_03_u:004.036c": "pitāmahaś cāpi samīkṣya taṃ dvijaṃ; nananda susvāgatam ity uvāca ha",
    "GE09ram_03_u:005.001a": "śarabhaṅge divaṃ prāpte munisaṃghāḥ samāgatāḥ",
    "GE09ram_03_u:005.001c": "abhyagacchanta kākutsthaṃ rāmaṃ jvalitatejasaṃ",
    "GE09ram_03_u:005.002a": "vaikhānasā vālakhilyāḥ saṃprakṣālā marīcipāḥ",
    "GE09ram_03_u:005.002c": "aśmakuṭṭāś ca bahavaḥ patrāhārāś ca tāpasāḥ",
    "GE09ram_03_u:005.003a": "dantolūkhalinaś caiva tathaivonmajjakāḥ pare",
    "GE09ram_03_u:005.003c": "munayaḥ salilāhārā vāyubhakṣās tathāpare",
    "GE09ram_03_u:005.004a": "ākāśanilayāś caiva tathā sthaṇḍilaśāyinaḥ",
    "GE09ram_03_u:005.004c": "tathordhvavāsino dāntās tathārdrapaṭavāsasaḥ",
    "GE09ram_03_u:005.005a": "sajapāś ca taponityās tathā pañcatapo'nvitāḥ",
    "GE09ram_03_u:005.005c": "sarve brāhmyā śriyā juṣṭā dṛḍhayogasamāhitāḥ",
    "GE09ram_03_u:005.005e": "śarabhaṅgāśrame rāmam abhijagmuś ca tāpasāḥ",
    "GE09ram_03_u:005.006a": "abhigamya ca dharmajñā rāmaṃ dharmabhṛtāṃ varam",
    "GE09ram_03_u:005.006c": "ūcuḥ paramadharmajñam ṛṣisaṃghāḥ samāhitāḥ",
    "GE09ram_03_u:005.007a": "tvam ikṣvākukulasyāsya pṛthivyāś ca mahārathaḥ",
    "GE09ram_03_u:005.007c": "pradhānaś cāsi nāthaś ca devānāṃ maghavān iva",
    "GE09ram_03_u:005.008a": "viśrutas triṣu lokeṣu yaśasā vikrameṇa ca",
    "GE09ram_03_u:005.008c": "pitṛvratatvaṃ satyaṃ ca tvayi dharmaś ca puṣkalaḥ",
    "GE09ram_03_u:005.009a": "tvām āsādya mahātmānaṃ dharmajñaṃ dharmavatsalam",
    "GE09ram_03_u:005.009c": "arthitvān nātha vakṣyāmas tac ca naḥ kṣantum arhasi",
    "GE09ram_03_u:005.010a": "adhārmas tu mahāṃs tāta bhavet tasya mahīpateḥ",
    "GE09ram_03_u:005.010c": "yo hared baliṣaḍbhāgaṃ na ca rakṣati putravat",
    "GE09ram_03_u:005.011a": "yuñjānaḥ svān iva prāṇān prāṇair iṣṭān sutān iva",
    "GE09ram_03_u:005.011c": "nityayuktaḥ sadā rakṣan sarvān viṣayavāsinaḥ",
    "GE09ram_03_u:005.012a": "prāpnoti śāśvatīṃ rāma kīrtiṃ sa bahuvārṣikīm",
    "GE09ram_03_u:005.012c": "brahmaṇaḥ sthānam āsādya tatra cāpi mahīyate",
    "GE09ram_03_u:005.013a": "yat karoti paraṃ dharmaṃ munir mūlaphalāśanaḥ",
    "GE09ram_03_u:005.013c": "tatra rājñaś caturbhāgaḥ prajā dharmeṇa rakṣataḥ",
    "GE09ram_03_u:005.014a": "so 'yaṃ brāhmaṇabhūyiṣṭho vānaprasthagaṇo mahān",
    "GE09ram_03_u:005.014c": "tvan nātho 'nāthavad rāma rākṣasair vadhyate bhṛśam",
    "GE09ram_03_u:005.015a": "ehi paśya śarīrāṇi munīnāṃ bhāvitātmanām",
    "GE09ram_03_u:005.015c": "hatānāṃ rākṣasair ghorair bahūnāṃ bahudhā vane",
    "GE09ram_03_u:005.016a": "pampānadīnivāsānām anumandākinīm api",
    "GE09ram_03_u:005.016c": "citrakūṭālayānāṃ ca kriyate kadanaṃ mahat",
    "GE09ram_03_u:005.017a": "evaṃ vayaṃ na mṛṣyāmo viprakāraṃ",
    "GE09ram_03_u:005.017c": "kriyamāṇaṃ vane ghoraṃ rakṣobhir bhīmakarmabhiḥ",
    "GE09ram_03_u:005.018a": "tatas tvāṃ śaraṇārthaṃ ca śaraṇyaṃ samupasthitāḥ",
    "GE09ram_03_u:005.018c": "paripālaya no rāma vadhyamānān niśācaraiḥ",
    "GE09ram_03_u:005.019a": "etac chrutvā tu kākutsthas tāpasānāṃ tapasvinām",
    "GE09ram_03_u:005.019c": "idaṃ provāca dharmātmā sarvān eva tapasvinaḥ",
    "GE09ram_03_u:005.019e": "naivam arhatha māṃ vaktum ājñāpyo 'haṃ tapasvinam",
    "GE09ram_03_u:005.020a": "bhavatām arthasiddhyartham āgato 'haṃ yadṛcchayā",
    "GE09ram_03_u:005.020c": "tasya me 'yaṃ vane vāso bhaviṣyati mahāphalaḥ",
    "GE09ram_03_u:005.020e": "tapasvināṃ raṇe śatrūn hantum icchāmi rākṣasān",
    "GE09ram_03_u:005.021a": "dattvā varaṃ cāpi tapodhanānāṃ; dharme dhṛtātmā sahalakṣmaṇena",
    "GE09ram_03_u:005.021c": "tapodhanaiś cāpi sahārya vṛttaḥ; sutīṣkṇam evābhijagāma vīraḥ",
    "GE09ram_03_u:006.001a": "rāmas tu sahito bhrātrā sītayā ca paraṃtapaḥ",
    "GE09ram_03_u:006.001c": "sutīkṣṇasyāśramapadaṃ jagāma saha tair dvijaiḥ",
    "GE09ram_03_u:006.002a": "sa gatvā dūram adhvānaṃ nadīs tīrtva bahūdakāḥ",
    "GE09ram_03_u:006.002c": "dadarśa vipulaṃ śailaṃ mahāmegham ivonnatam",
    "GE09ram_03_u:006.003a": "tatas tad ikṣvākuvarau satataṃ vividhair drumaiḥ",
    "GE09ram_03_u:006.003c": "kānanaṃ tau viviśatuḥ sītayā saha rāghavau",
    "GE09ram_03_u:006.004a": "praviṣṭas tu vanaṃ ghoraṃ bahupuṣpaphaladrumam",
    "GE09ram_03_u:006.004c": "dadarśāśramam ekānte",
    "GE09ram_03_u:006.005a": "tatra tāpasam āsīnaṃ malapaṅkajaṭādharam",
    "GE09ram_03_u:006.005c": "rāmaḥ sutīkṣṇaṃ vidhivat tapovṛddham abhāṣata",
    "GE09ram_03_u:006.006a": "rāmo 'ham asmi bhagavan bhavantaṃ draṣṭum āgataḥ",
    "GE09ram_03_u:006.006c": "tan mābhivada dharmajña maharṣe satyavikrama",
    "GE09ram_03_u:006.007a": "sa nirīkṣya tato vīraṃ rāmaṃ dharmabhṛtāṃ varam",
    "GE09ram_03_u:006.007c": "samāśliṣya ca bāhubhyām idaṃ vacanam abravīt",
    "GE09ram_03_u:006.008a": "svāgataṃ khalu te vīra rāma dharmabhṛtāṃ vara",
    "GE09ram_03_u:006.008c": "āśramo 'yaṃ tvayākrāntaḥ sanātha iva sāmpratam",
    "GE09ram_03_u:006.009a": "pratīkṣamāṇas tvām eva nārohe 'haṃ mahāyaśaḥ",
    "GE09ram_03_u:006.009c": "devalokam ito vīra dehaṃ tyaktvā mahītale",
    "GE09ram_03_u:006.010a": "citrakūṭam upādāya rājyabhraṣṭo 'si me śrutaḥ",
    "GE09ram_03_u:006.010c": "ihopayātaḥ kākutstho devarājaḥ śatakratuḥ",
    "GE09ram_03_u:006.010e": "sarvāṃl lokāñ jitān āha mama puṇyena karmaṇā",
    "GE09ram_03_u:006.011a": "teṣu devarṣijuṣṭeṣu jiteṣu tapasā mayā",
    "GE09ram_03_u:006.011c": "matprasādāt sabhāryas tvaṃ viharasva salakṣmaṇaḥ",
    "GE09ram_03_u:006.012a": "tam ugratapasaṃ dīptaṃ maharṣiṃ satyavādinam",
    "GE09ram_03_u:006.012c": "pratyuvācātmavān rāmo brahmāṇam iva vāsavaḥ",
    "GE09ram_03_u:006.013a": "aham evāhariṣyāmi svayaṃ lokān mahāmune",
    "GE09ram_03_u:006.013c": "āvāsaṃ tv aham icchāmi pradiṣṭam iha kānane",
    "GE09ram_03_u:006.014a": "bhavān sarvatra kuśalaḥ sarvabhūtahite rataḥ",
    "GE09ram_03_u:006.014c": "ākhyātaḥ śarabhaṅgena gautamena mahātmanā",
    "GE09ram_03_u:006.015a": "evam uktas tu rāmeṇa maharṣir lokaviśrutaḥ",
    "GE09ram_03_u:006.015c": "abravīn madhuraṃ vākyaṃ harṣeṇa mahatāplutaḥ",
    "GE09ram_03_u:006.016a": "ayam evāśramo rāma guṇavān ramyatām iha",
    "GE09ram_03_u:006.016c": "ṛṣisaṃghānucaritaḥ sadā mūlaphalair yutaḥ",
    "GE09ram_03_u:006.017a": "imam āśramam āgamya mṛgasaṃghā mahāyaśāḥ",
    "GE09ram_03_u:006.017c": "aṭitvā pratigacchanti lobhayitvākutobhayāḥ",
    "GE09ram_03_u:006.018a": "tac chrutvā vacanaṃ tasya maharṣer lakṣmaṇāgrajaḥ",
    "GE09ram_03_u:006.018c": "uvāca vacanaṃ dhīro vikṛṣya saśaraṃ dhanuḥ",
    "GE09ram_03_u:006.019a": "tān ahaṃ sumahābhāga mṛgasaṃghān samāgatān",
    "GE09ram_03_u:006.019c": "hanyāṃ niśitadhāreṇa śareṇāśanivarcasā",
    "GE09ram_03_u:006.020a": "bhavāṃs tatrābhiṣajyeta kiṃ syāt kṛcchrataraṃ tataḥ",
    "GE09ram_03_u:006.020c": "etasminn āśrame vāsaṃ ciraṃ tu na samarthaye",
    "GE09ram_03_u:006.021a": "tam evam uktvā varadaṃ rāmaḥ saṃdhyām upāgamat",
    "GE09ram_03_u:006.021c": "anvāsya paścimāṃ saṃdhyāṃ tatra vāsam akalpayat",
    "GE09ram_03_u:006.022a": "tataḥ śubhaṃ tāpasabhojyam annaṃ; svayaṃ sutīkṣṇaḥ puruṣarṣabhābhyām",
    "GE09ram_03_u:006.022c": "tābhyāṃ susatkṛtya dadau mahātmā; saṃdhyānivṛttau rajanīṃ samīkṣya",
    "GE09ram_03_u:007.001a": "rāmas tu sahasaumitriḥ sutīkṣṇenābhipūjitaḥ",
    "GE09ram_03_u:007.001c": "pariṇamya niśāṃ tatra prabhāte pratyabudhyata",
    "GE09ram_03_u:007.002a": "utthāya tu yathākālaṃ rāghavaḥ saha sītayā",
    "GE09ram_03_u:007.002c": "upāspṛśat suśītena jalenotpalagandhinā",
    "GE09ram_03_u:007.003a": "atha te 'gniṃ surāṃś caiva vaidehī rāmalakṣmaṇau",
    "GE09ram_03_u:007.003c": "kālyaṃ vidhivad abhyarcya tapasviśaraṇe vane",
    "GE09ram_03_u:007.004a": "udayanntaṃ dinakaraṃ dṛṣṭvā vigatakalmaṣāḥ",
    "GE09ram_03_u:007.004c": "sutīkṣṇam abhigamyedaṃ ślakṣṇaṃ vacanam abruvan",
    "GE09ram_03_u:007.005a": "sukhoṣitāḥ sma bhagavaṃs tvayā pūjyena pūjitāḥ",
    "GE09ram_03_u:007.005c": "āpṛcchāmaḥ prayāsyāmo munayas tvarayanti naḥ",
    "GE09ram_03_u:007.006a": "tvarāmahe vayaṃ draṣṭuṃ kṛtsnam āśramamaṇḍalam",
    "GE09ram_03_u:007.006c": "ṛṣīṇāṃ puṇyaśīlānāṃ daṇḍakāraṇyavāsinām",
    "GE09ram_03_u:007.007a": "abhyanujñātum icchāmaḥ sahaibhir munipuṅgavaiḥ",
    "GE09ram_03_u:007.007c": "dharmanityais tapodāntair viśikhair iva pāvakaiḥ",
    "GE09ram_03_u:007.008a": "aviṣahyātapo yāvat sūryo nātivirājite",
    "GE09ram_03_u:007.008c": "amārgeṇāgatāṃ lakṣmīṃ prāpyevānvayavarjitaḥ",
    "GE09ram_03_u:007.009a": "tāvad icchāmahe gantum ity uktvā caraṇau muneḥ",
    "GE09ram_03_u:007.009c": "vavande sahasaumitriḥ sītayā saha rāghavaḥ",
    "GE09ram_03_u:007.010a": "tau saṃspṛśantau caraṇāv utthāpya munipuṃgavaḥ",
    "GE09ram_03_u:007.010c": "gāḍham āliṅgya sasneham idaṃ vacanam abravīt",
    "GE09ram_03_u:007.011a": "ariṣṭaṃ gaccha panthānaṃ rāma saumitriṇā saha",
    "GE09ram_03_u:007.011c": "sītayā cānayā sārdhaṃ chāyayevānuvṛttayā",
    "GE09ram_03_u:007.012a": "paśyāśramapadaṃ ramyaṃ daṇḍakāraṇyavāsinām",
    "GE09ram_03_u:007.012c": "eṣāṃ tapasvināṃ vīra tapasā bhāvitātmanām",
    "GE09ram_03_u:007.013a": "suprājyaphalamūlāni puṣpitāni vanāni ca",
    "GE09ram_03_u:007.013c": "praśāntamṛgayūthāni śāntapakṣigaṇāni ca",
    "GE09ram_03_u:007.014a": "phullapaṅkajaṣaḍāni prasannasalilāni ca",
    "GE09ram_03_u:007.014c": "kāraṇḍavavikīrṇāni taṭākāni sarāṃsi ca",
    "GE09ram_03_u:007.015a": "drakṣyase dṛṣṭiramyāṇi giriprasravaṇāni ca",
    "GE09ram_03_u:007.015c": "ramaṇīyāny araṇyāni mayūrābhirutāni ca",
    "GE09ram_03_u:007.016a": "gamyatāṃ vatsa saumitre bhavān api ca gacchatu",
    "GE09ram_03_u:007.016c": "āgantavyaṃ ca te dṛṣṭvā punar evāśramaṃ mama",
    "GE09ram_03_u:007.017a": "evam uktas tathety uktvā kākutsthaḥ sahalakṣmaṇaḥ",
    "GE09ram_03_u:007.017c": "pradakṣiṇaṃ muniṃ kṛtā prasthātum upacakrame",
    "GE09ram_03_u:007.018a": "tataḥ śubhatare tūṇī dhanuṣī cāyatekṣaṇā",
    "GE09ram_03_u:007.018c": "dadau sītā tayor bhrātroḥ khaḍgau ca vimalau tataḥ",
    "GE09ram_03_u:007.019a": "ābadhya ca śubhe tūṇī cāpe cādāya sasvane",
    "GE09ram_03_u:007.019c": "niṣkrāntāv āśramād gantum ubhau tau rāmalakṣmaṇau",
    "GE09ram_03_u:008.001a": "sutīkṣṇenābhyanujñātaṃ prasthitaṃ raghunandanam",
    "GE09ram_03_u:008.001c": "vaidehī snigdhayā vācā bhartāram idam abravīt",
    "GE09ram_03_u:008.002a": "ayaṃ dharmaḥ susūkṣmeṇa vidhinā prāpyate mahān",
    "GE09ram_03_u:008.002c": "nivṛttena ca śakyo 'yaṃ vyasanāt kāmajād iha",
    "GE09ram_03_u:008.003a": "trīṇy eva vyasanāny atra kāmajāni bhavanty uta",
    "GE09ram_03_u:008.003c": "mithyā vākyaṃ paramakaṃ tasmād gurutarāv ubhau",
    "GE09ram_03_u:008.003e": "paradārābhigamanaṃ vinā vairaṃ ca raudratā",
    "GE09ram_03_u:008.004a": "mithyāvākyaṃ na te bhūtaṃ na bhaviṣyati rāghava",
    "GE09ram_03_u:008.004c": "kuto 'bhilaṣaṇaṃ strīṇāṃ pareṣāṃ dharmanāśanam",
    "GE09ram_03_u:008.005a": "tac ca sarvaṃ mahābāho śakyaṃ voḍhuṃ jitendriyaiḥ",
    "GE09ram_03_u:008.005c": "tava vaśyendriyatvaṃ ca jānāmi śubhadarśana",
    "GE09ram_03_u:008.006a": "tṛtīyaṃ yad idaṃ raudraṃ paraprāṇābhihiṃsanam",
    "GE09ram_03_u:008.006c": "nirvairaṃ kriyate mohāt tac ca te samupasthitam",
    "GE09ram_03_u:008.007a": "pratijñātas tvayā vīra daṇḍakāraṇyavāsinām",
    "GE09ram_03_u:008.007c": "ṛṣīṇāṃ rakṣaṇārthāya vadhaḥ saṃyati rakṣasām",
    "GE09ram_03_u:008.008a": "etannimittaṃ ca vanaṃ daṇḍakā iti viśrutam",
    "GE09ram_03_u:008.008c": "prasthitas tvaṃ saha bhrātrā dhṛtabāṇaśarāsanaḥ",
    "GE09ram_03_u:008.009a": "tatas tvāṃ prasthitaṃ dṛṣṭvā mama cintākulaṃ manaḥ",
    "GE09ram_03_u:008.009c": "tvad vṛttaṃ cintayantyā vai bhaven niḥśreyasaṃ hitam",
    "GE09ram_03_u:008.010a": "na hi me rocate vīra gamanaṃ daṇḍakān prati",
    "GE09ram_03_u:008.010c": "kāraṇaṃ tatra vakṣyāmi vadantyāḥ śrūyatāṃ mama",
    "GE09ram_03_u:008.011a": "tvaṃ hi bāṇadhanuṣpāṇir bhrātrā saha vanaṃ gataḥ",
    "GE09ram_03_u:008.011c": "dṛṣṭvā vanacarān sarvān kaccit kuryāḥ śaravyayam",
    "GE09ram_03_u:008.012a": "kṣatriyāṇām iha dhanur hutāśasyendhanāni ca",
    "GE09ram_03_u:008.012c": "samīpataḥ sthitaṃ tejobalam ucchrayate bhṛśam",
    "GE09ram_03_u:008.013a": "purā kila mahābāho tapasvī satyavāk śuciḥ",
    "GE09ram_03_u:008.013c": "kasmiṃś cid abhavat puṇye vane ratamṛgadvije",
    "GE09ram_03_u:008.014a": "tasyaiva tapaso vighnaṃ kartum indraḥ śacīpatiḥ",
    "GE09ram_03_u:008.014c": "khaḍgapāṇir athāgacchad āśramaṃ bhaṭa rūpadhṛk",
    "GE09ram_03_u:008.015a": "tasmiṃs tad āśramapade nihitaḥ khaḍga uttamaḥ",
    "GE09ram_03_u:008.015c": "sa nyāsavidhinā dattaḥ puṇye tapasi tiṣṭhataḥ",
    "GE09ram_03_u:008.016a": "sa tac chastram anuprāpya nyāsarakṣaṇatatparaḥ",
    "GE09ram_03_u:008.016c": "vane tu vicaraty eva rakṣan pratyayam ātmanaḥ",
    "GE09ram_03_u:008.017a": "yatra gacchaty upādātuṃ mūlāni ca phalāni ca",
    "GE09ram_03_u:008.017c": "na vinā yāti taṃ khaḍgaṃ nyāsarakṣaṇatatparaḥ",
    "GE09ram_03_u:008.018a": "nityaṃ śastraṃ parivahan krameṇa sa tapodhanaḥ",
    "GE09ram_03_u:008.018c": "cakāra raudrīṃ svāṃ buddhiṃ tyaktvā tapasi niścayam",
    "GE09ram_03_u:008.019a": "tataḥ sa raudrābhirataḥ pramatto 'dharmakarṣitaḥ",
    "GE09ram_03_u:008.019c": "tasya śastrasya saṃvāsāj jagāma narakaṃ muniḥ",
    "GE09ram_03_u:008.020a": "snehāc ca bahumānāc ca smāraye tvāṃ na śikṣaye",
    "GE09ram_03_u:008.020c": "na kathaṃ cana sā kāryā hṛhītadhanuṣā tvayā",
    "GE09ram_03_u:008.021a": "buddhir vairaṃ vinā hantuṃ rākṣasān daṇḍakāśritān",
    "GE09ram_03_u:008.021c": "aparādhaṃ vinā hantuṃ lokān vīra na kāmaye",
    "GE09ram_03_u:008.022a": "kṣatriyāṇāṃ tu vīrāṇāṃ vaneṣu niyatātmanām",
    "GE09ram_03_u:008.022c": "dhanuṣā kāryam etāvad ārtānām abhirakṣaṇam",
    "GE09ram_03_u:008.023a": "kva ca śastraṃ kva ca vanaṃ kva ca kṣātraṃ tapaḥ kva ca",
    "GE09ram_03_u:008.023c": "vyāviddham idam asmābhir deśadharmas tu pūjyatām",
    "GE09ram_03_u:008.024a": "tad āryakaluṣā buddhir jāyate śastrasevanāt",
    "GE09ram_03_u:008.024c": "punar gatvā tv ayodhyāyāṃ kṣatradharmaṃ cariṣyasi",
    "GE09ram_03_u:008.025a": "akṣayā tu bhavet prītiḥ śvaśrū śvaśurayor mama",
    "GE09ram_03_u:008.025c": "yadi rājyaṃ hi saṃnyasya bhaves tvaṃ nirato muniḥ",
    "GE09ram_03_u:008.026a": "dharmād arthaḥ prabhavati dharmāt prabhavate sukham",
    "GE09ram_03_u:008.026c": "dharmeṇa labhate sarvaṃ dharmasāram idaṃ jagat",
    "GE09ram_03_u:008.027a": "ātmānaṃ niyamais tais taiḥ karṣayitvā prayatnataḥ",
    "GE09ram_03_u:008.027c": "prāpyate nipuṇair dharmo na sukhāl labhyate sukham",
    "GE09ram_03_u:008.028a": "nityaṃ śucimatiḥ saumya cara dharmaṃ tapovane",
    "GE09ram_03_u:008.028c": "sarvaṃ hi viditaṃ tubhyaṃ trailokyam api tattvataḥ",
    "GE09ram_03_u:008.029a": "strīcāpalād etad udāhṛtaṃ me; dharmaṃ ca vaktuṃ tava kaḥ samarthaḥ",
    "GE09ram_03_u:008.029c": "vicārya buddhyā tu sahānujena; yad rocate tat kuru mācireṇa",
    "GE09ram_03_u:009.001a": "vākyam etat tu vaidehyā vyāhṛtaṃ bhartṛbhaktayā",
    "GE09ram_03_u:009.001c": "śrutvā dharme sthito rāmaḥ pratyuvācātha maithilīm",
    "GE09ram_03_u:009.002a": "hitam uktaṃ tvayā devi snigdhayā sadṛśaṃ vacaḥ",
    "GE09ram_03_u:009.002c": "kulaṃ vyapadiśantyā ca dharmajñe janakātmaje",
    "GE09ram_03_u:009.003a": "kiṃ tu vakṣyāmy ahaṃ devi tvayaivoktam idaṃ vacaḥ",
    "GE09ram_03_u:009.003c": "kṣatriyair dhāryate cāpo nārtaśabdo bhaved iti",
    "GE09ram_03_u:009.004a": "te cārtā daṇḍakāraṇye munayaḥ saṃśitavratāḥ",
    "GE09ram_03_u:009.004c": "māṃ sīte svayam āgamya śaraṇyāḥ śaraṇaṃ gatāḥ",
    "GE09ram_03_u:009.005a": "vasanto dharmaniratā vane mūlaphalāśanāḥ",
    "GE09ram_03_u:009.005c": "na labhante sukhaṃ bhītā rākṣasaiḥ krūrakarmabhiḥ",
    "GE09ram_03_u:009.006a": "kāle kāle ca niratā niyamair vividhair vane",
    "GE09ram_03_u:009.006c": "bhakṣyante rākṣasair bhīmair naramāṃsopajīvibhiḥ",
    "GE09ram_03_u:009.007a": "te bhakṣyamāṇā munayo daṇḍakāraṇyavāsinaḥ",
    "GE09ram_03_u:009.007c": "asmān abhyavapadyeti mām ūcur dvijasattamāḥ",
    "GE09ram_03_u:009.008a": "mayā tu vacanaṃ śrutvā teṣām evaṃ mukhāc cyutam",
    "GE09ram_03_u:009.008c": "kṛtvā caraṇaśuśrūṣāṃ vākyam etad udāhṛtam",
    "GE09ram_03_u:009.009a": "prasīdantu bhavanto me hrīr eṣā hi mamātulā",
    "GE09ram_03_u:009.009c": "yadīdṛśair ahaṃ viprair upastheyair upasthitaḥ",
    "GE09ram_03_u:009.009e": "kiṃ karomīti ca mayā vyāhṛtaṃ dvijasaṃnidhau",
    "GE09ram_03_u:009.010a": "sarvair eva samāgamya vāg iyaṃ samudāhṛtā",
    "GE09ram_03_u:009.010c": "rākṣasair daṇḍakāraṇye bahubhiḥ kāmarūpibhiḥ",
    "GE09ram_03_u:009.010e": "arditāḥ sma bhṛśaṃ rāma bhavān nas trātum arhati",
    "GE09ram_03_u:009.011a": "homakāle tu saṃprāpte parvakāleṣu cānagha",
    "GE09ram_03_u:009.011c": "dharṣayanti sma durdharṣā rākṣasāḥ piśitāśanāḥ",
    "GE09ram_03_u:009.012a": "rākṣasair dharṣitānāṃ ca tāpasānāṃ tapasvinām",
    "GE09ram_03_u:009.012c": "gatiṃ mṛgayamāṇānāṃ bhavān naḥ paramā gatiḥ",
    "GE09ram_03_u:009.013a": "kāmaṃ tapaḥ prabhāvena śaktā hantuṃ niśācarān",
    "GE09ram_03_u:009.013c": "cirārjitaṃ tu necchāmas tapaḥ khaṇḍayituṃ vayam",
    "GE09ram_03_u:009.014a": "bahuvighnaṃ taponityaṃ duścaraṃ caiva rāghava",
    "GE09ram_03_u:009.014c": "tena śāpaṃ na muñcāmo bhakṣyamāṇāś ca rākṣasaiḥ",
    "GE09ram_03_u:009.015a": "tad ardyamānān rakṣobhir daṇḍakāraṇyavāsibhiḥ",
    "GE09ram_03_u:009.015c": "rakṣanas tvaṃ saha bhrātrā tvannāthā hi vayaṃ vane",
    "GE09ram_03_u:009.016a": "mayā caitad vacaḥ śrutvā kārtsnyena paripālanam",
    "GE09ram_03_u:009.016c": "ṛṣīṇāṃ daṇḍakāraṇye saṃśrutaṃ janakātmaje",
    "GE09ram_03_u:009.017a": "saṃśrutya ca na śakṣyāmi jīvamānaḥ pratiśravam",
    "GE09ram_03_u:009.017c": "munīnām anyathā kartuṃ satyam iṣṭaṃ hi me sadā",
    "GE09ram_03_u:009.018a": "apy ahaṃ jīvitaṃ jahyāṃ tvāṃ vā sīte salakṣmaṇām",
    "GE09ram_03_u:009.018c": "na tu pratijñāṃ saṃśrutya brāhmaṇebhyo viśeṣataḥ",
    "GE09ram_03_u:009.019a": "tad avaśyaṃ mayā kāryam ṛṣīṇāṃ paripālanam",
    "GE09ram_03_u:009.019c": "anuktenāpi vaidehi pratijñāya tu kiṃ punaḥ",
    "GE09ram_03_u:009.020a": "mama snehāc ca sauhārdād idam uktaṃ tvayā vacaḥ",
    "GE09ram_03_u:009.020c": "parituṣṭo 'smy ahaṃ sīte na hy aniṣṭo 'nuśiṣyate",
    "GE09ram_03_u:009.020e": "sadṛśaṃ cānurūpaṃ ca kulasya tava śobhane",
    "GE09ram_03_u:009.021a": "ity evam uktvā vacanaṃ mahātmā; sītāṃ priyāṃ maithila rājaputrīm",
    "GE09ram_03_u:009.021c": "rāmo dhanuṣmān sahalakṣmaṇena; jagāma ramyāṇi tapovanāni",
    "GE09ram_03_u:010.001a": "agrataḥ prayayau rāmaḥ sītā madhye sumadhyamā",
    "GE09ram_03_u:010.001c": "pṛṣṭhatas tu dhanuṣpāṇir lakṣmaṇo 'nujagāma ha",
    "GE09ram_03_u:010.002a": "tau paśyamānau vividhāñ śailaprasthān vanāni ca",
    "GE09ram_03_u:010.002c": "nadīś ca vividhā ramyā jagmatuḥ saha sītayā",
    "GE09ram_03_u:010.003a": "sārasāṃś cakravākāṃś ca nadīpulinacāriṇaḥ",
    "GE09ram_03_u:010.003c": "sarāṃsi ca sapadmāni yutāni jalajaiḥ khagaiḥ",
    "GE09ram_03_u:010.004a": "yūthabaddhāṃś ca pṛṣatān madonmattān viṣāṇinaḥ",
    "GE09ram_03_u:010.004c": "mahiṣāṃś ca varāhāṃś ca gajāṃś ca drumavairiṇaḥ",
    "GE09ram_03_u:010.005a": "te gatvā dūram adhvānaṃ lambamāne divākare",
    "GE09ram_03_u:010.005c": "dadṛśuḥ sahitā ramyaṃ taṭākaṃ yojanāyatam",
    "GE09ram_03_u:010.006a": "padmapuṣkarasaṃbādhaṃ gajayūthair",
    "GE09ram_03_u:010.006c": "sārasair haṃsakādambaiḥ saṃkulaṃ jalacāribhiḥ",
    "GE09ram_03_u:010.007a": "prasannasalile ramyatasmin sarasi śuśruve",
    "GE09ram_03_u:010.007c": "gītavāditranirghoṣo na tu kaś cana dṛśyate",
    "GE09ram_03_u:010.008a": "tataḥ kautūhalād rāmo lakṣmaṇaś ca mahārathaḥ",
    "GE09ram_03_u:010.008c": "muniṃ dharmabhṛtaṃ nāma praṣṭuṃ samupacakrame",
    "GE09ram_03_u:010.009a": "idam atyadbhutaṃ śrutvā sarveṣāṃ no mahāmune",
    "GE09ram_03_u:010.009c": "kautūhalaṃ mahaj jātaṃ kim idaṃ sādhu kathyatām",
    "GE09ram_03_u:010.010a": "tenaivam ukto dharmātmā rāghaveṇa munis tadā",
    "GE09ram_03_u:010.010c": "prabhāvaṃ sarasaḥ kṛtsnam ākhyātum upacakrame",
    "GE09ram_03_u:010.011a": "idaṃ pañcāpsaro nāma taṭākaṃ sārvakālikam",
    "GE09ram_03_u:010.011c": "nirmitaṃ tapasā rāma muninā māṇḍakarṇinā",
    "GE09ram_03_u:010.012a": "sa hi tepe tapas tīvraṃ māṇḍakarṇir mahāmuniḥ",
    "GE09ram_03_u:010.012c": "daśavarṣasahasrāṇi vāyubhakṣo jalāśraya",
    "GE09ram_03_u:010.013a": "tataḥ pravyathitāḥ sarve devāḥ sāgnipurogamāḥ",
    "GE09ram_03_u:010.013c": "abruvan vacanaṃ sarve paraspara samāgatāḥ",
    "GE09ram_03_u:010.013e": "asmakaṃ kasya cit sthānam eṣa prārthayate muniḥ",
    "GE09ram_03_u:010.014a": "tataḥ kartuṃ tapovighnaṃ sarvair devair niyojitāḥ",
    "GE09ram_03_u:010.014c": "pradhānāpsarasaḥ pañcavidyuccalitavarcasaḥ",
    "GE09ram_03_u:010.015a": "apsarobhis tatas tābhir munir dṛṣṭaparāvaraḥ",
    "GE09ram_03_u:010.015c": "nīto madanavaśyatvaṃ surāṇāṃ kāryasiddhaye",
    "GE09ram_03_u:010.016a": "tāś caivāpsarasaḥ pañcamuneḥ patnītvam āgatāḥ",
    "GE09ram_03_u:010.016c": "taṭāke nirmitaṃ tāsām asminn antarhitaṃ gṛham",
    "GE09ram_03_u:010.017a": "tatraivāpsarasaḥ pañcanivasantyo yathāsukham",
    "GE09ram_03_u:010.017c": "ramayanti tapoyogān muniṃ yauvanam āsthitam",
    "GE09ram_03_u:010.018a": "tāsāṃ saṃkrīḍamānānām eṣa vāditraniḥsvanaḥ",
    "GE09ram_03_u:010.018c": "śrūyate bhūṣaṇonmiśro gītaśabdo manoharaḥ",
    "GE09ram_03_u:010.019a": "āścaryam iti tasyaitad vacanaṃ bhāvitātmanaḥ",
    "GE09ram_03_u:010.019c": "rāghavaḥ pratijagrāha saha bhrātrā mahāyaśāḥ",
    "GE09ram_03_u:010.020a": "evaṃ kathayamānasya dadarśāśramamaṇḍalam",
    "GE09ram_03_u:010.020c": "kuśacīraparikṣiptaṃ nānāvṛkṣasamāvṛtam",
    "GE09ram_03_u:010.021a": "praviśya saha vaidehyā lakṣmaṇena ca rāghavaḥ",
    "GE09ram_03_u:010.021c": "tadā tasmin sa kākutsthaḥ śrīmaty āśramamaṇḍale",
    "GE09ram_03_u:010.022a": "uṣitvā susukhaṃ tatra pūrjyamāno maharṣibhiḥ",
    "GE09ram_03_u:010.022c": "jagāma cāśramāṃs teṣāṃ paryāyeṇa tapasvinām",
    "GE09ram_03_u:010.023a": "yeṣām uṣitavān pūrvaṃ sakāśe sa mahāstravit",
    "GE09ram_03_u:010.023c": "kva cit paridaśān māsān ekaṃ saṃvatsaraṃ kva cit",
    "GE09ram_03_u:010.024a": "kva cic ca caturo māsān pañcaṣaṭ cāparān kva cit",
    "GE09ram_03_u:010.024c": "aparatrādhikān māsān adhyardham adhikaṃ kva cit",
    "GE09ram_03_u:010.025a": "trīn māsān aṣṭamāsāṃś ca rāghavo nyavasat sukham",
    "GE09ram_03_u:010.025c": "tathā saṃvasatas tasya munīnām āśrameṣu vai",
    "GE09ram_03_u:010.025e": "ramataś cānukulyena yayuḥ saṃvatsarā daśa",
    "GE09ram_03_u:010.026a": "parisṛtya ca dharmajño rāghavaḥ saha sītayā",
    "GE09ram_03_u:010.026c": "sutīkṣṇasyāśramaṃ śrīmān punar evājagāma ha",
    "GE09ram_03_u:010.027a": "sa tam āśramam āgamya munibhiḥ pratipūjitaḥ",
    "GE09ram_03_u:010.027c": "tatrāpi nyavasad rāmaḥ kaṃ cit kālam ariṃdamaḥ",
    "GE09ram_03_u:010.028a": "athāśramastho vinayāt kadā cit taṃ mahāmunim",
    "GE09ram_03_u:010.028c": "upāsīnaḥ sa kākutsthaḥ sutīkṣṇam idam abravīt",
    "GE09ram_03_u:010.029a": "asminn araṇye bhagavann agastyo munisattamaḥ",
    "GE09ram_03_u:010.029c": "vasatīti mayā nityaṃ kathāḥ kathayatāṃ śrutam",
    "GE09ram_03_u:010.030a": "na tu jānāmi taṃ deśaṃ vanasyāsya mahattayā",
    "GE09ram_03_u:010.030c": "kutrāśramapadaṃ puṇyaṃ maharṣes tasya dhīmataḥ",
    "GE09ram_03_u:010.031a": "prasādāt tatra bhavataḥ sānujaḥ saha sītayā",
    "GE09ram_03_u:010.031c": "agastyam abhigaccheyam abhivādayituṃ munim",
    "GE09ram_03_u:010.032a": "manoratho mahān eṣa hṛdi saṃparivartate",
    "GE09ram_03_u:010.032c": "yad ahaṃ taṃ munivaraṃ śuśrūṣeyam api svayam",
    "GE09ram_03_u:010.033a": "iti rāmasya sa muniḥ śrutvā dharmātmano vacaḥ",
    "GE09ram_03_u:010.033c": "sutīkṣṇaḥ pratyuvācedaṃ prīto daśarathātmajam",
    "GE09ram_03_u:010.034a": "aham apy etad eva tvāṃ vaktukāmaḥ salakṣmaṇam",
    "GE09ram_03_u:010.034c": "agastyam abhigaccheti sītayā saha rāghava",
    "GE09ram_03_u:010.035a": "diṣṭyā tv idānīm arthe 'smin svayam eva bravīṣi mām",
    "GE09ram_03_u:010.035c": "aham ākhyāsi te vatsa yatrāgastyo mahāmuniḥ",
    "GE09ram_03_u:010.036a": "yojanāny āśramāt tāta yāhi catvāri vai tataḥ",
    "GE09ram_03_u:010.036c": "dakṣiṇena mahāñ śrīmān agastyabhrātur āśramaḥ",
    "GE09ram_03_u:010.037a": "sthalaprāye vanoddeśe",
    "GE09ram_03_u:010.037c": "bahupuṣpaphale ramye nānāśakuninādite",
    "GE09ram_03_u:010.038a": "padminyo vividhās tatra prasannasalilāḥ śivāḥ",
    "GE09ram_03_u:010.038c": "haṃsakāraṇḍavākīrṇāś cakravākopaśobhitāḥ",
    "GE09ram_03_u:010.039a": "tatraikāṃ rajanīm uṣya prabhāte rāma gamyatām",
    "GE09ram_03_u:010.039c": "dakṣiṇāṃ diśam āsthāya vanakhaṇḍasya pārśvataḥ",
    "GE09ram_03_u:010.040a": "tatrāgastyāśramapadaṃ gatvā yojanam antaram",
    "GE09ram_03_u:010.040c": "ramaṇīye vanoddeśe bahupādapa saṃvṛte",
    "GE09ram_03_u:010.040e": "raṃsyate tatra vaidehī lakṣmaṇaś ca tvayā saha",
    "GE09ram_03_u:010.041a": "sa hi ramyo vanoddeśo bahupādapasaṃkulaḥ",
    "GE09ram_03_u:010.041c": "yadi buddhiḥ kṛtā draṣṭum agastyaṃ taṃ mahāmunim",
    "GE09ram_03_u:010.041e": "adyaiva gamane buddhiṃ rocayasva mahāyaśaḥ",
    "GE09ram_03_u:010.042a": "iti rāmo muneḥ śrutvā saha bhrātrābhivādya ca",
    "GE09ram_03_u:010.042c": "pratasthe 'gastyam uddiśya sānujaḥ saha sītayā",
    "GE09ram_03_u:010.043a": "paśyan vanāni citrāṇi parvapāṃś cābhrasaṃnibhān",
    "GE09ram_03_u:010.043c": "sarāṃsi saritaś caiva pathi mārgavaśānugāḥ",
    "GE09ram_03_u:010.044a": "sutīkṣṇenopadiṣṭena gatvā tena pathā sukham",
    "GE09ram_03_u:010.044c": "idaṃ paramasaṃhṛṣṭo vākyaṃ lakṣmaṇam abravīt",
    "GE09ram_03_u:010.045a": "etad evāśramapadaṃ nūnaṃ tasya mahātmanaḥ",
    "GE09ram_03_u:010.045c": "agastyasya muner bhrātur dṛśyate puṇyakarmaṇaḥ",
    "GE09ram_03_u:010.046a": "yathā hīme vanasyāsya jñātāḥ pathi sahasraśaḥ",
    "GE09ram_03_u:010.046c": "saṃnatāḥ phalabhareṇa puṣpabhāreṇa ca drumāḥ",
    "GE09ram_03_u:010.047a": "pippalīnāṃ ca pakvānāṃ vanād asmād upāgataḥ",
    "GE09ram_03_u:010.047c": "gandho 'yaṃ pavanotkṣiptaḥ sahasā kaṭukodayaḥ",
    "GE09ram_03_u:010.048a": "tatra tatra ca dṛśyante saṃkṣiptāḥ kāṣṭhasaṃcayāḥ",
    "GE09ram_03_u:010.048c": "lūnāś ca pathi dṛśyante darbhā vaidūryavarcasaḥ",
    "GE09ram_03_u:010.049a": "etac ca vanamadhyasthaṃ kṛṣṇābhraśikharopamam",
    "GE09ram_03_u:010.049c": "pāvakasyāśramasthasya dhūmāgraṃ saṃpradṛśyate",
    "GE09ram_03_u:010.050a": "vivikteṣu ca tīrtheṣu kṛtasnānā dvijātayaḥ",
    "GE09ram_03_u:010.050c": "puṣpopahāraṃ kurvanti kusumaiḥ svayam ārjitaiḥ",
    "GE09ram_03_u:010.051a": "tat sutīkṣṇasya vacanaṃ yathā saumya mayā śrutam",
    "GE09ram_03_u:010.051c": "agastyasyāśramo bhrātur nūnam eṣa bhaviṣyati",
    "GE09ram_03_u:010.052a": "nigṛhya tarasā mṛtyuṃ lokānāṃ hitakāmyayā",
    "GE09ram_03_u:010.052c": "yasya bhrātrā kṛteyaṃ dik śaraṇyā puṇyakarmaṇā",
    "GE09ram_03_u:010.053a": "ihaikadā kila krūro vātāpir api celvalaḥ",
    "GE09ram_03_u:010.053c": "bhrātarau sahitāv āstāṃ brāhmaṇaghnau mahāsurau",
    "GE09ram_03_u:010.054a": "dhārayan brāhmaṇaṃ rūpam ilvalaḥ saṃskṛtaṃ vadan",
    "GE09ram_03_u:010.054c": "āmantrayati viprān sa śrāddham uddiśya nirghṛṇaḥ",
    "GE09ram_03_u:010.055a": "bhrātaraṃ saṃskṛtaṃ bhrātā tatas taṃ meṣarūpiṇam",
    "GE09ram_03_u:010.055c": "tān dvijān bhojayām āsa śrāddhadṛṣṭena karmaṇā",
    "GE09ram_03_u:010.056a": "tato bhuktavatāṃ teṣāṃ viprāṇām ilvalo 'bravīt",
    "GE09ram_03_u:010.056c": "vātāpe niṣkramasveti svareṇa mahatā vadan",
    "GE09ram_03_u:010.057a": "tato bhrātur vacaḥ śrutvā vātāpir meṣavan nadan",
    "GE09ram_03_u:010.057c": "bhittvā bhitvā śarīrāṇi brāhmaṇānāṃ viniṣpatat",
    "GE09ram_03_u:010.058a": "brāhmaṇānāṃ sahasrāṇi tair evaṃ kāmarūpibhiḥ",
    "GE09ram_03_u:010.058c": "vināśitāni saṃhatya nityaśaḥ piśitāśanaiḥ",
    "GE09ram_03_u:010.059a": "agastyena tadā devaiḥ prārthitena maharṣiṇā",
    "GE09ram_03_u:010.059c": "anubhūya kila śrāddhe bhakṣitaḥ sa mahāsuraḥ",
    "GE09ram_03_u:010.060a": "tataḥ saṃpannam ity uktvā dattvā hastāvasecanam",
    "GE09ram_03_u:010.060c": "bhrātaraṃ niṣkramasveti ilvalaḥ so 'bhyabhāṣata",
    "GE09ram_03_u:010.061a": "taṃ tathā bhāṣamāṇaṃ tu bhrātaraṃ vipraghātinam",
    "GE09ram_03_u:010.061c": "abravīt prahasan dhīmān agastyo munisattamaḥ",
    "GE09ram_03_u:010.062a": "kuto niṣkramituṃ śaktir mayā jīrṇasya rakṣasaḥ",
    "GE09ram_03_u:010.062c": "bhrātus te meṣa rūpasya gatasya yamasādanam",
    "GE09ram_03_u:010.063a": "atha tasya vacaḥ śrutvā bhrātur nidhanasaṃśritam",
    "GE09ram_03_u:010.063c": "pradharṣayitum ārebhe muniṃ krodhān niśācaraḥ",
    "GE09ram_03_u:010.064a": "so 'bhyadravad dvijendraṃ taṃ muninā dīptatejasā",
    "GE09ram_03_u:010.064c": "cakṣuṣānalakalpena nirdagdho nidhanaṃ gataḥ",
    "GE09ram_03_u:010.065a": "tasyāyam āśramo bhrātus taṭākavanaśobhitaḥ",
    "GE09ram_03_u:010.065c": "viprānukampayā yena karmedaṃ duṣkaraṃ kṛtam",
    "GE09ram_03_u:010.066a": "evaṃ kathayamānasya tasya saumitriṇā saha",
    "GE09ram_03_u:010.066c": "rāmasyāstaṃ gataḥ sūryaḥ saṃdhyākālo 'bhyavartata",
    "GE09ram_03_u:010.067a": "upāsya paścimāṃ saṃdhyāṃ saha bhrātrā yathāvidhi",
    "GE09ram_03_u:010.067c": "praviveśāśramapadaṃ tam ṛṣiṃ cābhyavādayan",
    "GE09ram_03_u:010.068a": "samyak pratigṛhītas tu muninā tena rāghavaḥ",
    "GE09ram_03_u:010.068c": "nyavasat tāṃ niśām ekāṃ prāśya mūlaphalāni ca",
    "GE09ram_03_u:010.069a": "tasyāṃ rātryāṃ vyatītāyāṃ vimale sūryamaṇḍale",
    "GE09ram_03_u:010.069c": "bhrātaraṃ tam agastyasya āmantrayata rāghavaḥ",
    "GE09ram_03_u:010.070a": "abhivādaye tvā bhagavan sukham adhyuṣito niśām",
    "GE09ram_03_u:010.070c": "āmantraye tvāṃ gacchāmi guruṃ te draṣṭum agrajam",
    "GE09ram_03_u:010.071a": "gamyatām iti tenokto jagāma raghunandanaḥ",
    "GE09ram_03_u:010.071c": "yathoddiṣṭena mārgeṇa vanaṃ tac cāvalokayan",
    "GE09ram_03_u:010.072a": "nīvārān panasāṃs tālāṃs timiśān vañjulān dhavān",
    "GE09ram_03_u:010.072c": "ciribilvān madhūkāṃś ca bilvān api ca tindukān",
    "GE09ram_03_u:010.073a": "puṣpitān puṣpitāgrābhir latābhir anuveṣṭitān",
    "GE09ram_03_u:010.073c": "dadarśa rāmaḥ śataśas tatra kāntārapādapān",
    "GE09ram_03_u:010.074a": "hastihastair vimṛditān vānarair upaśobhitān",
    "GE09ram_03_u:010.074c": "mattaiḥ śakunisaṃghaiś ca śataśaḥ pratināditān",
    "GE09ram_03_u:010.075a": "tato 'bravīt samīpasthaṃ rāmo rājīvalocanaḥ",
    "GE09ram_03_u:010.075c": "pṛṣṭhato 'nugataṃ vīraṃ lakṣmaṇaṃ lakṣmivardhanam",
    "GE09ram_03_u:010.076a": "snigdhapatrā yathā vṛkṣā yathā kṣāntā mṛgadvijāḥ",
    "GE09ram_03_u:010.076c": "āśramo nātidūrastho maharṣer bhāvitātmanaḥ",
    "GE09ram_03_u:010.077a": "agastya iti vikhyāto loke svenaiva karmaṇā",
    "GE09ram_03_u:010.077c": "āśramo dṛśyate tasya pariśrānta śramāpahaḥ",
    "GE09ram_03_u:010.078a": "prājyadhūmākulavanaś cīramālāpariṣkṛtaḥ",
    "GE09ram_03_u:010.078c": "praśāntamṛgayūthaś ca nānāśakunināditaḥ",
    "GE09ram_03_u:010.079a": "nigṛhya tarasā mṛtyuṃ lokānāṃ hitakāmyayā",
    "GE09ram_03_u:010.079c": "dakṣiṇā dik kṛtā yena śaraṇyā",
    "GE09ram_03_u:010.080a": "tasyedam āśramapadaṃ prabhāvād yasya rākṣasaiḥ",
    "GE09ram_03_u:010.080c": "dig iyaṃ dakṣiṇā trāsād dṛśyate nopabhujyate",
    "GE09ram_03_u:010.081a": "yadā prabhṛti cākrāntā dig iyaṃ puṇyakarmaṇā",
    "GE09ram_03_u:010.081c": "tadā prabhṛti nirvairāḥ praśāntā rajanīcarāḥ",
    "GE09ram_03_u:010.082a": "nāmnā ceyaṃ bhagavato dakṣiṇā dik pradakṣiṇā",
    "GE09ram_03_u:010.082c": "prathitā triṣu lokeṣu durdharṣā krūrakarmabhiḥ",
    "GE09ram_03_u:010.083a": "mārgaṃ niroddhuṃ satataṃ",
    "GE09ram_03_u:010.083c": "saṃdeśaṃ pālayaṃs tasya vindhyaśaulo na vardhate",
    "GE09ram_03_u:010.084a": "ayaṃ dīrghāyuṣas tasya loke viśrutakarmaṇaḥ",
    "GE09ram_03_u:010.084c": "agastyasyāśramaḥ śrīmān",
    "GE09ram_03_u:010.085a": "eṣa lokārcitaḥ sādhur hite nityaṃ rataḥ satām",
    "GE09ram_03_u:010.085c": "asmān adhigatān eṣa śreyasā yojayiṣyati",
    "GE09ram_03_u:010.086a": "ārādhayiṣyāmy atrāham agastyaṃ taṃ mahāmunim",
    "GE09ram_03_u:010.086c": "śeṣaṃ ca vanavāsasya saumya vatsyāmy ahaṃ prabho",
    "GE09ram_03_u:010.087a": "atra devāḥ sagandharvāḥ siddhāś ca paramarṣayaḥ",
    "GE09ram_03_u:010.087c": "agastyaṃ niyatāhāraṃ satataṃ paryupāsate",
    "GE09ram_03_u:010.088a": "nātra jīven mṛṣāvādī krūro vā yadi vā śaṭhaḥ",
    "GE09ram_03_u:010.088c": "nṛśaṃsaḥ kāma vṛtto vā munir eṣa tathāvidhaḥ",
    "GE09ram_03_u:010.089a": "atra devāś ca yakṣāś ca nāgāś ca patagaiḥ saha",
    "GE09ram_03_u:010.089c": "vasanti niyatāhāro dharmam ārādhayiṣṇavaḥ",
    "GE09ram_03_u:010.090a": "atra siddhā mahātmāno vimānaiḥ sūryasaṃnibhaiḥ",
    "GE09ram_03_u:010.090c": "tyaktvā dehān navair dehaiḥ svaryātāḥ paramarṣayaḥ",
    "GE09ram_03_u:010.091a": "yakṣatvam amaratvaṃ ca rājyāni vividhāni ca",
    "GE09ram_03_u:010.091c": "atra devāḥ prayacchanti bhūtair ārādhitāḥ śubhaiḥ",
    "GE09ram_03_u:010.092a": "āgatāḥ smāśramapadaṃ saumitre praviśāgrataḥ",
    "GE09ram_03_u:010.092c": "nivedayeha māṃ prāptam ṛṣaye saha sītayā",
    "GE09ram_03_u:011.001a": "sa praviśyāśramapadaṃ lakṣmaṇo rāghavānujaḥ",
    "GE09ram_03_u:011.001c": "agastyaśiṣyam āsādya vākyam etad uvāca ha",
    "GE09ram_03_u:011.002a": "rājā daśaratho nāma jyeṣṭhas tasya suto balī",
    "GE09ram_03_u:011.002c": "rāmaḥ prāpto muniṃ draṣṭuṃ bhāryayā saha sītayā",
    "GE09ram_03_u:011.003a": "lakṣmaṇo nāma tasyāhaṃ bhrātā tv avarajo hitaḥ",
    "GE09ram_03_u:011.003c": "anukūlaś ca bhaktaś ca yadi te śrotram āgataḥ",
    "GE09ram_03_u:011.004a": "te vayaṃ vanam atyugraṃ praviṣṭāḥ pitṛśāsanāt",
    "GE09ram_03_u:011.004c": "draṣṭum icchāmahe sarve bhagavantaṃ nivedyatām",
    "GE09ram_03_u:011.005a": "tasya tadvacanaṃ śrutvā lakṣmaṇasya tapodhanaḥ",
    "GE09ram_03_u:011.005c": "tathety uktvāgniśaraṇaṃ praviveśa niveditum",
    "GE09ram_03_u:011.006a": "sa praviśya muni śreṣṭhaṃ tapasā duṣpradharṣaṇam",
    "GE09ram_03_u:011.006c": "kṛtāñjalir uvācedaṃ rāmāgamanam añjasā",
    "GE09ram_03_u:011.007a": "putrau daśarathasyemau rāmo lakṣmaṇa eva ca",
    "GE09ram_03_u:011.007c": "praviṣṭāv āśramapadaṃ sītayā saha bhāryayā",
    "GE09ram_03_u:011.008a": "draṣṭuṃ bhavantam āyātau śuśrūṣārtham ariṃdamau",
    "GE09ram_03_u:011.008c": "yad atrānantaraṃ tattvam ājñāpayitum arhasi",
    "GE09ram_03_u:011.009a": "tataḥ śiṣyād upaśrutya prāptaṃ rāmaṃ salakṣmaṇam",
    "GE09ram_03_u:011.009c": "vaidehīṃ ca mahābhāgām idaṃ vacanam abravīt",
    "GE09ram_03_u:011.010a": "diṣṭyā rāmaś cirasyādya draṣṭuṃ māṃ samupāgataḥ",
    "GE09ram_03_u:011.010c": "manasā kāṅkṣitaṃ hy asya mayāpy āgamanaṃ prati",
    "GE09ram_03_u:011.011a": "gamyatāṃ satkṛto rāmaḥ sabhāryaḥ sahalakṣmaṇaḥ",
    "GE09ram_03_u:011.011c": "praveśyatāṃ samīpaṃ me kiṃ cāsau na praveśitaḥ",
    "GE09ram_03_u:011.012a": "evam uktas tu muninā dharmajñena mahātmanā",
    "GE09ram_03_u:011.012c": "abhivādyābravīc chiṣyas tatheti niyatāñjaliḥ",
    "GE09ram_03_u:011.013a": "tato niṣkramya saṃbhrāntaḥ śiṣyo lakṣmaṇam abravīt",
    "GE09ram_03_u:011.013c": "kvāsau rāmo muniṃ draṣṭum etu praviśatu svayam",
    "GE09ram_03_u:011.014a": "tato gatvāśramapadaṃ śiṣyeṇa sahalakṣmaṇaḥ",
    "GE09ram_03_u:011.014c": "darśayām āsa kākutsthaṃ sītāṃ ca janakātmajām",
    "GE09ram_03_u:011.015a": "taṃ śiṣyaḥ praśritaṃ vākyam agastyavacanaṃ bruvan",
    "GE09ram_03_u:011.015c": "prāveśayad yathānyāyaṃ satkārārthaṃ susatkṛtam",
    "GE09ram_03_u:011.016a": "praviveśa tato rāmaḥ sītayā sahalakṣmaṇaḥ",
    "GE09ram_03_u:011.016c": "praśāntahariṇākīrṇam āśramaṃ hy avalokayan",
    "GE09ram_03_u:011.017a": "sa tatra brahmaṇaḥ sthānam agneḥ sthānaṃ tathaiva ca",
    "GE09ram_03_u:011.017c": "viṣṇoḥ sthānaṃ mahendrasya sthānaṃ caiva vivasvataḥ",
    "GE09ram_03_u:011.018a": "somasthānaṃ bhagasthānaṃ sthānaṃ kauberam eva ca",
    "GE09ram_03_u:011.018c": "dhātur vidhātuḥ sthānaṃ ca vāyoḥ sthānaṃ tathaiva ca",
    "GE09ram_03_u:011.019a": "tataḥ śiṣyaiḥ parivṛto munir apy abhiniṣpatat",
    "GE09ram_03_u:011.019c": "taṃ dadarśāgrato rāmo munīnāṃ dīptatejasaṃ",
    "GE09ram_03_u:011.019e": "abravīd vacanaṃ vīro lakṣmaṇaṃ lakṣmivardhanam",
    "GE09ram_03_u:011.020a": "eṣa lakṣmaṇa niṣkrāmaty agastyo bhagavān ṛṣiḥ",
    "GE09ram_03_u:011.020c": "audāryeṇāvagacchāmi nidhānaṃ tapasām imam",
    "GE09ram_03_u:011.021a": "evam uktvā mahābāhur agastyaṃ sūryavarcasaṃ",
    "GE09ram_03_u:011.021c": "jagrāha paramaprītas tasya pādau paraṃtapaḥ",
    "GE09ram_03_u:011.022a": "abhivādya tu dharmātmā tasthau rāmaḥ kṛtāñjaliḥ",
    "GE09ram_03_u:011.022c": "sītayā saha vaidehyā tadā rāma salakṣmaṇaḥ",
    "GE09ram_03_u:011.023a": "pratigṛhya ca kākutstham arcayitvāsanodakaiḥ",
    "GE09ram_03_u:011.023c": "kuśalapraśnam uktvā ca āsyatām iti so 'bravīt",
    "GE09ram_03_u:011.024a": "agniṃ hutvā pradāyārghyam atithiṃ pratipūjya ca",
    "GE09ram_03_u:011.024c": "vānaprasthena dharmeṇa sa teṣāṃ bhojanaṃ dadau",
    "GE09ram_03_u:011.025a": "prathamaṃ copaviśyātha dharmajño munipuṃgavaḥ",
    "GE09ram_03_u:011.025c": "uvāca rāmam āsīnaṃ prāñjaliṃ dharmakovidam",
    "GE09ram_03_u:011.026a": "anyathā khalu kākutstha tapasvī samudācaran",
    "GE09ram_03_u:011.026c": "duḥsākṣīva pare loke svāni māṃsāni bhakṣayet",
    "GE09ram_03_u:011.027a": "rājā sarvasya lokasya dharmacārī mahārathaḥ",
    "GE09ram_03_u:011.027c": "pūjanīyaś ca mānyaś ca bhavān prāptaḥ priyātithiḥ",
    "GE09ram_03_u:011.028a": "evam uktvā phalair mūlaiḥ puṣpaiś cānyaiś ca rāghavam",
    "GE09ram_03_u:011.028c": "pūjayitvā yathākāmaṃ punar eva tato 'bravīt",
    "GE09ram_03_u:011.029a": "idaṃ divyaṃ mahac cāpaṃ hemavajravibhūṣitam",
    "GE09ram_03_u:011.029c": "vaiṣṇavaṃ puruṣavyāghra nirmitaṃ viśvakarmaṇā",
    "GE09ram_03_u:011.030a": "amoghaḥ sūryasaṃkāśo brahmadattaḥ śarottamaḥ",
    "GE09ram_03_u:011.030c": "datto mama mahendreṇa tūṇī cākṣayasāyakau",
    "GE09ram_03_u:011.031a": "saṃpūrṇau niśitair bāṇair jvaladbhir iva pāvakaiḥ",
    "GE09ram_03_u:011.031c": "mahārājata kośo 'yam asir hemavibhūṣitaḥ",
    "GE09ram_03_u:011.032a": "anena dhanuṣā rāma hatvā saṃkhye mahāsurān",
    "GE09ram_03_u:011.032c": "ājahāra śriyaṃ dīptāṃ purā viṣṇur divaukasām",
    "GE09ram_03_u:011.033a": "tad dhanus tau ca tūṇīrau śaraṃ khaḍgaṃ ca mānada",
    "GE09ram_03_u:011.033c": "jayāya pratigṛhṇīṣva vajraṃ vajradharo yathā",
    "GE09ram_03_u:011.034a": "evam uktvā mahātejāḥ samastaṃ tad varāyudham",
    "GE09ram_03_u:011.034c": "dattvā rāmāya bhagavān agastyaḥ punar abravīt",
    "GE09ram_03_u:012.001a": "rāma prīto 'smi bhadraṃ te parituṣṭo 'smi lakṣmaṇa",
    "GE09ram_03_u:012.001c": "abhivādayituṃ yan māṃ prāptau sthaḥ saha sītayā",
    "GE09ram_03_u:012.002a": "adhvaśrameṇa vāṃ khedo bādhate pracuraśramaḥ",
    "GE09ram_03_u:012.002c": "vyaktam utkaṇṭhate cāpi maithilī janakātmajā",
    "GE09ram_03_u:012.003a": "eṣā hi sukumārī ca duḥkhaiś ca na vimānitā",
    "GE09ram_03_u:012.003c": "prājyadoṣaṃ vanaṃ praptā bhartṛsnehapracoditā",
    "GE09ram_03_u:012.004a": "yathaiṣā ramate rāma iha sītā tathā kuru",
    "GE09ram_03_u:012.004c": "duṣkaraṃ kṛtavaty eṣā vane tvām anugacchatī",
    "GE09ram_03_u:012.005a": "eṣā hi prakṛtiḥ strīṇām āsṛṣṭe raghunandana",
    "GE09ram_03_u:012.005c": "samastham anurajyante viṣamasthaṃ tyajanti ca",
    "GE09ram_03_u:012.006a": "śatahradānāṃ lolatvaṃ śastrāṇāṃ tīkṣṇatāṃ tathā",
    "GE09ram_03_u:012.006c": "garuḍānilayoḥ śaighryam anugacchanti yoṣitaḥ",
    "GE09ram_03_u:012.007a": "iyaṃ tu bhavato bhāryā doṣair etair vivarjitāḥ",
    "GE09ram_03_u:012.007c": "ślāghyā ca vyapadeśyā ca yathā devī hy arundhatī",
    "GE09ram_03_u:012.008a": "alaṃkṛto 'yaṃ deśaś ca yatra saumitriṇā saha",
    "GE09ram_03_u:012.008c": "vaidehyā cānayā rāma vatsyasi tvam ariṃdama",
    "GE09ram_03_u:012.009a": "evam uktas tu muninā rāghavaḥ saṃyatāñjaliḥ",
    "GE09ram_03_u:012.009c": "uvāca praśritaṃ vākyam ṛṣiṃ dīptam ivānalam",
    "GE09ram_03_u:012.010a": "dhanyo 'smy anugṛhīto 'smi yasya me munipuṃgavaḥ",
    "GE09ram_03_u:012.010c": "guṇaiḥ sabhrātṛbhāryasya varadaḥ parituṣyati",
    "GE09ram_03_u:012.011a": "kiṃ tu vyādiśa me deśaṃ sodakaṃ bahukānanam",
    "GE09ram_03_u:012.011c": "yatrāśramapadaṃ kṛtvā vaseyaṃ nirataḥ sukham",
    "GE09ram_03_u:012.012a": "tato 'bravīn muni śreṣṭhaḥ śrutvā rāmasya bhāṣitam",
    "GE09ram_03_u:012.012c": "dhyātvā muhūrtaṃ dharmātmā dhīro dhīrataraṃ vacaḥ",
    "GE09ram_03_u:012.013a": "ito dviyojane tāta bahumūlaphalodakaḥ",
    "GE09ram_03_u:012.013c": "deśo bahumṛgaḥ śrīmān pañcavaṭy abhiviśrutaḥ",
    "GE09ram_03_u:012.014a": "tatra gatvāśramapadaṃ kṛtvā saumitriṇā saha",
    "GE09ram_03_u:012.014c": "ramasva tvaṃ pitur vākyaṃ yathoktam anupālayan",
    "GE09ram_03_u:012.015a": "vidito hy eṣa vṛttānto mama sarvas tavānagha",
    "GE09ram_03_u:012.015c": "tapasaś ca prabhāvena snehād daśarathasya ca",
    "GE09ram_03_u:012.016a": "hṛdayasthaś ca te chando vijñātas tapasā mayā",
    "GE09ram_03_u:012.016c": "iha vāsaṃ pratijñāya mayā saha tapovane",
    "GE09ram_03_u:012.017a": "ataś ca tvām ahaṃ brūmi gaccha pañcavaṭīm iti",
    "GE09ram_03_u:012.017c": "sa hi ramyo vanoddeśo maithilī tatra raṃsyate",
    "GE09ram_03_u:012.018a": "sa deśaḥ ślāghanīyaś ca nātidūre ca rāghava",
    "GE09ram_03_u:012.018c": "godāvaryāḥ samīpe ca maithilī tatra raṃsyate",
    "GE09ram_03_u:012.019a": "prājyamūlaphalaiś caiva nānādvija gaṇair yutaḥ",
    "GE09ram_03_u:012.019c": "viviktaś ca mahābāho puṇyo ramyas tathaiva ca",
    "GE09ram_03_u:012.020a": "bhavān api sadāraś ca śaktaś ca parirakṣaṇe",
    "GE09ram_03_u:012.020c": "api cātra vasan rāmas tāpasān pālayiṣyasi",
    "GE09ram_03_u:012.021a": "etad ālakṣyate vīra madhukānāṃ mahad vanam",
    "GE09ram_03_u:012.021c": "uttareṇāsya gantavyaṃ nyagrodham abhigacchatā",
    "GE09ram_03_u:012.022a": "tataḥ sthalam upāruhya parvatasyāvidūrataḥ",
    "GE09ram_03_u:012.022c": "khyātaḥ pañcavaṭīty eva nityapuṣpitakānanaḥ",
    "GE09ram_03_u:012.023a": "agastyenaivam uktas tu rāmaḥ saumitriṇā saha",
    "GE09ram_03_u:012.023c": "sātkṛtyāmantrayām āsa tam ṛṣiṃ satyavādinam",
    "GE09ram_03_u:012.024a": "tau tu tenābhyanujñātau",
    "GE09ram_03_u:012.024c": "tadāśramāt pañcavaṭīṃ jagmatuḥ saha sītayā",
    "GE09ram_03_u:012.025a": "gṛhītacāpau tu narādhipātmajau; viṣaktatūṇī samareṣv akātarau",
    "GE09ram_03_u:012.025c": "yathopadiṣṭena pathā maharṣiṇā; prajagmatuḥ pañcavaṭīṃ samāhitau",
    "GE09ram_03_u:013.001a": "atha pañcavaṭīṃ gacchann antarā raghunandanaḥ",
    "GE09ram_03_u:013.001c": "āsasāda mahākāyaṃ gṛdhraṃ",
    "GE09ram_03_u:013.002a": "taṃ dṛṣṭvā tau mahābhāgau vanasthaṃ rāmalakṣmaṇau",
    "GE09ram_03_u:013.002c": "menāte rākṣasaṃ pakṣiṃ bruvāṇau ko bhavān iti",
    "GE09ram_03_u:013.003a": "sa tau madhurayā vācā saumyayā prīṇayann iva",
    "GE09ram_03_u:013.003c": "uvāca vatsa māṃ viddhi vayasyaṃ pitur ātmanaḥ",
    "GE09ram_03_u:013.004a": "sa taṃ pitṛsakhaṃ buddhvā pūjayām āsa rāghavaḥ",
    "GE09ram_03_u:013.004c": "sa tasya kulam avyagram atha papraccha nāma ca",
    "GE09ram_03_u:013.005a": "rāmasya vacanaṃ śrutvā kulam ātmānam eva ca",
    "GE09ram_03_u:013.005c": "ācacakṣe dvijas tasmai sarvabhūtasamudbhavam",
    "GE09ram_03_u:013.006a": "pūrvakāle mahābāho ye prajāpatayo 'bhavan",
    "GE09ram_03_u:013.006c": "tān me nigadataḥ sarvān āditaḥ śṛṇu rāghava",
    "GE09ram_03_u:013.007a": "kardamaḥ prathamas teṣāṃ vikṛtas tadanantaram",
    "GE09ram_03_u:013.007c": "śeṣaś ca saṃśrayaś caiva bahuputraś ca vīryavān",
    "GE09ram_03_u:013.008a": "sthāṇur marīcir atriś ca kratuś caiva mahābalaḥ",
    "GE09ram_03_u:013.008c": "pulastyaś cāṅgirāś caiva pracetāḥ pulahas tathā",
    "GE09ram_03_u:013.009a": "dakṣo vivasvān aparo 'riṣṭanemiś ca rāghava",
    "GE09ram_03_u:013.009c": "kaśyapaś ca mahātejās teṣām āsīc ca paścimaḥ",
    "GE09ram_03_u:013.010a": "prajāpates tu dakṣasya babhūvur iti naḥ śrutam",
    "GE09ram_03_u:013.010c": "ṣaṣṭir duhitaro rāma yaśasvinyo mahāyaśaḥ",
    "GE09ram_03_u:013.011a": "kaśyapaḥ pratijagrāha tāsām aṣṭau sumadhyamāḥ",
    "GE09ram_03_u:013.011c": "aditiṃ ca ditiṃ caiva danūm api ca kālakām",
    "GE09ram_03_u:013.012a": "tāmrāṃ krodhavaśāṃ caiva manuṃ cāpy analām api",
    "GE09ram_03_u:013.012c": "tās tu kanyās tataḥ prītaḥ kaśyapaḥ punar abravīt",
    "GE09ram_03_u:013.013a": "putrāṃs trailokyabhartṝn vai janayiṣyatha mat samān",
    "GE09ram_03_u:013.013c": "aditis tan manā rāma ditiś ca danur eva ca",
    "GE09ram_03_u:013.014a": "kālakā ca mahābāho śeṣās tv amanaso 'bhavan",
    "GE09ram_03_u:013.014c": "adityāṃ jajñire devās trayastriṃśad ariṃdama",
    "GE09ram_03_u:013.015a": "ādityā vasavo rudrā aśvinau ca paraṃtapa",
    "GE09ram_03_u:013.015c": "ditis tv ajanayat putrān daityāṃs tāta yaśasvinaḥ",
    "GE09ram_03_u:013.016a": "teṣām iyaṃ vasumatī purāsīt savanārṇavā",
    "GE09ram_03_u:013.016c": "danus tv ajanayat putram aśvagrīvam ariṃdama",
    "GE09ram_03_u:013.017a": "narakaṃ kālakaṃ caiva kālakāpi vyajāyata",
    "GE09ram_03_u:013.017c": "krauñcīṃ bhāsīṃ tathā śyenīṃ dhṛtarāṣṭrīṃ tathā śukīm",
    "GE09ram_03_u:013.018a": "tāmrāpi suṣuve kanyāḥ pañcaitā lokaviśrutāḥ",
    "GE09ram_03_u:013.018c": "ulūkāñ janayat krauñcī bhāsī bhāsān vyajāyata",
    "GE09ram_03_u:013.019a": "śyenī śyenāṃś ca gṛdhrāṃś ca vyajāyata sutejasaḥ",
    "GE09ram_03_u:013.019c": "dhṛtarāṣṭrī tu haṃsāṃś ca kalahaṃsāṃś ca sarvaśaḥ",
    "GE09ram_03_u:013.020a": "cakravākāṃś ca bhadraṃ te vijajñe sāpi bhāminī",
    "GE09ram_03_u:013.020c": "śukī natāṃ vijajñe tu natāyā vinatā sutā",
    "GE09ram_03_u:013.021a": "daśakrodhavaśā rāma vijajñe 'py ātmasaṃbhavāḥ",
    "GE09ram_03_u:013.021c": "mṛgīṃ ca mṛgamandāṃ ca harīṃ bhadramadām api",
    "GE09ram_03_u:013.022a": "mātaṅgīm atha śārdūlīṃ śvetāṃ ca surabhīṃ tathā",
    "GE09ram_03_u:013.022c": "sarvalakṣaṇasaṃpannāṃ surasāṃ kadrukām api",
    "GE09ram_03_u:013.023a": "apatyaṃ tu mṛgāḥ sarve mṛgyā naravarottama",
    "GE09ram_03_u:013.023c": "ṛṣkāś ca mṛgamandāyāḥ sṛmarāś camarās tathā",
    "GE09ram_03_u:013.024a": "tatas tv irāvatīṃ nāma jajñe bhadramadā sutām",
    "GE09ram_03_u:013.024c": "tasyās tv airāvataḥ putro lokanātho mahāgajaḥ",
    "GE09ram_03_u:013.025a": "haryāś ca harayo 'patyaṃ vānarāś ca tapasvinaḥ",
    "GE09ram_03_u:013.025c": "golāṅgūlāṃś ca śārdūlī vyāghrāṃś cājanayat sutān",
    "GE09ram_03_u:013.026a": "mātaṅgyās tv atha mātaṅgā apatyaṃ manujarṣabha",
    "GE09ram_03_u:013.026c": "diśāgajaṃ tu śvetākṣaṃ śvetā vyajanayat sutam",
    "GE09ram_03_u:013.027a": "tato duhitarau rāma surabhir devy ajāyata",
    "GE09ram_03_u:013.027c": "rohiṇīṃ nāma bhadraṃ te gandharvīṃ ca yaśasvinīm",
    "GE09ram_03_u:013.028a": "rohiṇy ajanayad gā vai gandharvī vājinaḥ sutān",
    "GE09ram_03_u:013.028c": "surasājanayan nāgān rāma kadrūś ca pannagān",
    "GE09ram_03_u:013.029a": "manur manuṣyāñ janayat kaśyapasya mahātmanaḥ",
    "GE09ram_03_u:013.029c": "brāhmaṇān kṣatriyān vaiśyāñ śūdrāṃś ca manujarṣabha",
    "GE09ram_03_u:013.030a": "mukhato brāhmaṇā jātā urasaḥ kṣatriyās tathā",
    "GE09ram_03_u:013.030c": "ūrubhyāṃ jajñire vaiśyāḥ padbhyāṃ śūdrā iti śrutiḥ",
    "GE09ram_03_u:013.031a": "sarvān puṇyaphalān vṛkṣān analāpi vyajāyata",
    "GE09ram_03_u:013.031c": "vinatā ca śukī pautrī kadrūś ca surasā svasā",
    "GE09ram_03_u:013.032a": "kadrūr nāgasahaskraṃ tu vijajñe dharaṇīdharam",
    "GE09ram_03_u:013.032c": "dvau putrau vinatāyās tu garuḍo 'ruṇa eva ca",
    "GE09ram_03_u:013.033a": "tasmāj jāto 'ham aruṇāt saṃpātiś ca mamāgrajaḥ",
    "GE09ram_03_u:013.033c": "jaṭāyur iti māṃ viddhi śyenīputram ariṃdama",
    "GE09ram_03_u:013.034a": "so 'haṃ vāsasahāyas te bhaviṣyāmi yadīcchasi",
    "GE09ram_03_u:013.034c": "sītāṃ ca tāta rakṣiṣye tvayi yāte salakṣmaṇe",
    "GE09ram_03_u:013.035a": "jaṭāyuṣaṃ tu pratipūjya rāghavo; mudā pariṣvajya ca saṃnato 'bhavat",
    "GE09ram_03_u:013.035c": "pitur hi śuśrāva sakhitvam ātmavāñ; jaṭāyuṣā saṃkathitaṃ punaḥ punaḥ",
    "GE09ram_03_u:013.036a": "sa tatra sītāṃ paridāya maithilīṃ; sahaiva tenātibalena pakṣiṇā",
    "GE09ram_03_u:013.036c": "jagāma tāṃ pañcavaṭīṃ salakṣmaṇo; ripūn didhakṣañ śalabhān ivānalaḥ",
    "GE09ram_03_u:014.001a": "tataḥ pañcavaṭīṃ gatvā nānāvyālamṛgāyutām",
    "GE09ram_03_u:014.001c": "uvāca bhrātaraṃ rāmo lakṣmaṇaṃ dīptatejasaṃ",
    "GE09ram_03_u:014.002a": "āgatāḥ sma yathoddiṣṭam amuṃ deśaṃ maharṣiṇā",
    "GE09ram_03_u:014.002c": "ayaṃ pañcavaṭī deśaḥ saumya puṣpitakānanaḥ",
    "GE09ram_03_u:014.003a": "sarvataś cāryatāṃ dṛṣṭiḥ kānane nipuṇo hy asi",
    "GE09ram_03_u:014.003c": "āśramaḥ katarasmin no deśe bhavati saṃmataḥ",
    "GE09ram_03_u:014.004a": "ramate yatra vaidehī tvam ahaṃ caiva lakṣmaṇa",
    "GE09ram_03_u:014.004c": "tādṛśo dṛśyatāṃ deśaḥ saṃnikṛṣṭajalāśayaḥ",
    "GE09ram_03_u:014.005a": "vanarāmaṇyakaṃ yatra jalarāmaṇyakaṃ tathā",
    "GE09ram_03_u:014.005c": "saṃnikṛṣṭaṃ ca yatra syāt samitpuṣpakuśodakam",
    "GE09ram_03_u:014.006a": "evam uktas tu rāmeṇa lakmaṇaḥ saṃyatāñjaliḥ",
    "GE09ram_03_u:014.006c": "sītā samakṣaṃ kākutstham idaṃ vacanam abravīt",
    "GE09ram_03_u:014.007a": "paravān asmi kākutstha tvayi varṣaśataṃ sthite",
    "GE09ram_03_u:014.007c": "svayaṃ tu rucire deśe kriyatām iti māṃ vada",
    "GE09ram_03_u:014.008a": "suprītas tena vākyena lakṣmaṇasya mahādyutiḥ",
    "GE09ram_03_u:014.008c": "vimṛśan rocayām āsa deśaṃ sarvaguṇānvitam",
    "GE09ram_03_u:014.009a": "sa taṃ ruciram ākramya deśam āśramakarmaṇi",
    "GE09ram_03_u:014.009c": "haste gṛhītvā hastena rāmaḥ saumitrim abravīt",
    "GE09ram_03_u:014.010a": "ayaṃ deśaḥ samaḥ śrīmān puṣpitair tarubhir vṛtaḥ",
    "GE09ram_03_u:014.010c": "ihāśramapadaṃ saumya yathāvat kartum arhasi",
    "GE09ram_03_u:014.011a": "iyam ādityasaṃkāśaiḥ padmaiḥ surabhigandhibhiḥ",
    "GE09ram_03_u:014.011c": "adūre dṛśyate ramyā padminī padmaśobhitā",
    "GE09ram_03_u:014.012a": "yathākhyātam agastyena muninā",
    "GE09ram_03_u:014.012c": "iyaṃ godāvarī ramyā puṣpitais tarubhir vṛtā",
    "GE09ram_03_u:014.013a": "haṃsakāraṇḍavākīrṇā cakravākopaśobhitā",
    "GE09ram_03_u:014.013c": "nātidūre na cāsanne mṛgayūthanipīḍitā",
    "GE09ram_03_u:014.014a": "mayūranāditā ramyāḥ prāṃśavo bahukandarāḥ",
    "GE09ram_03_u:014.014c": "dṛśyante girayaḥ saumya phullais tarubhir āvṛtāḥ",
    "GE09ram_03_u:014.015a": "sauvarṇe rājatais tāmrair deśe deśe ca dhātubhiḥ",
    "GE09ram_03_u:014.015c": "gavākṣitā ivābhānti gajāḥ paramabhaktibhiḥ",
    "GE09ram_03_u:014.016a": "sālais tālais tamālaiś ca kharjūraiḥ panasāmrakaiḥ",
    "GE09ram_03_u:014.016c": "nīvārais timiśaiś caiva puṃnāgaiś copaśobhitāḥ",
    "GE09ram_03_u:014.017a": "cūtair aśokais tilakaiś campakaiḥ ketakair api",
    "GE09ram_03_u:014.017c": "puṣpagulmalatopetais tais tais tarubhir āvṛtāḥ",
    "GE09ram_03_u:014.018a": "candanaiḥ syandanair nīpaiḥ panasair lakucair api",
    "GE09ram_03_u:014.018c": "dhavāśvakarṇakhadiraiḥ śamīkiṃśukapāṭalaiḥ",
    "GE09ram_03_u:014.019a": "idaṃ puṇyam idaṃ medhyam idaṃ bahumṛgadvijam",
    "GE09ram_03_u:014.019c": "iha vatsyāma saumitre sārdham etena pakṣiṇā",
    "GE09ram_03_u:014.020a": "evam uktas tu rāmeṇa lakṣmaṇaḥ paravīrahā",
    "GE09ram_03_u:014.020c": "acireṇāśramaṃ bhrātuś cakāra sumahābalaḥ",
    "GE09ram_03_u:014.021a": "parṇaśālāṃ suvipulāṃ tatra saṃghātamṛttikām",
    "GE09ram_03_u:014.021c": "sustambhāṃ maskarair dīrghaiḥ kṛtavaṃśāṃ suśobhanām",
    "GE09ram_03_u:014.022a": "sa gatvā lakṣmaṇaḥ śrīmān nadīṃ godāvarīṃ tadā",
    "GE09ram_03_u:014.022c": "snātvā padmāni cādāya saphalaḥ punar āgataḥ",
    "GE09ram_03_u:014.023a": "tataḥ puṣpabaliṃ kṛtvā śāntiṃ ca sa yathāvidhi",
    "GE09ram_03_u:014.023c": "darśayām āsa rāmāya tad āśramapadaṃ kṛtam",
    "GE09ram_03_u:014.024a": "sa taṃ dṛṣṭvā kṛtaṃ saumyam āśramaṃ saha sītayā",
    "GE09ram_03_u:014.024c": "rāghavaḥ parṇaśālāyāṃ harṣam āhārayat param",
    "GE09ram_03_u:014.025a": "susaṃhṛṣṭaḥ pariṣvajya bāhubhyāṃ lakṣmaṇaṃ tadā",
    "GE09ram_03_u:014.025c": "atisnigdhaṃ ca gāḍhaṃ ca vacanaṃ cedam abravīt",
    "GE09ram_03_u:014.026a": "prīto 'smi te mahat karma tvayā kṛtam idaṃ prabho",
    "GE09ram_03_u:014.026c": "pradeyo yannimittaṃ te pariṣvaṅgo mayā kṛtaḥ",
    "GE09ram_03_u:014.027a": "bhāvajñena kṛtajñena dharmajñena ca lakṣmaṇa",
    "GE09ram_03_u:014.027c": "tvayā putreṇa dharmātmā na saṃvṛttaḥ pitā mama",
    "GE09ram_03_u:014.028a": "evaṃ lakṣmaṇam uktvā tu rāghavo lakṣmivardhanaḥ",
    "GE09ram_03_u:014.028c": "tasmin deśe bahuphale nyavasat sa sukhaṃ vaśī",
    "GE09ram_03_u:014.029a": "kaṃ cit kālaṃ sa dharmātmā sītayā lakṣmaṇena ca",
    "GE09ram_03_u:014.029c": "anvāsyamāno nyavasat svargaloke yathāmaraḥ",
    "GE09ram_03_u:015.001a": "vasatas tasya tu mukhaṃ rāghavasya mahātmanaḥ",
    "GE09ram_03_u:015.001c": "śaradvyapāye hemanta ṛtur iṣṭaḥ pravartate",
    "GE09ram_03_u:015.002a": "sa kadā cit prabhātāyāṃ śarvaryāṃ raghunandanaḥ",
    "GE09ram_03_u:015.002c": "prayayāv abhiṣekārthaṃ ramyaṃ godāvarīṃ nadīm",
    "GE09ram_03_u:015.003a": "prahvaḥ kalaśahastas taṃ sītayā saha vīryavān",
    "GE09ram_03_u:015.003c": "pṛṣṭhato 'nuvrajan bhrātā saumitrir idam abravīt",
    "GE09ram_03_u:015.004a": "ayaṃ sa kālaḥ saṃprāptaḥ priyo yas te priyaṃvada",
    "GE09ram_03_u:015.004c": "alaṃkṛta ivābhāti yena saṃvatsaraḥ śubhaḥ",
    "GE09ram_03_u:015.005a": "nīhāraparuṣo lokaḥ pṛṣhivī sasyamālinī",
    "GE09ram_03_u:015.005c": "jalāny anupabhogyāni subhago havyavāhanaḥ",
    "GE09ram_03_u:015.006a": "navāgrayaṇa pūjābhir abhyarcya pitṛdevatāḥ",
    "GE09ram_03_u:015.006c": "kṛtāgrayaṇakāḥ kāle santo vigatakalmaṣāḥ",
    "GE09ram_03_u:015.007a": "prājyakāmā janapadāḥ saṃpannataragorasāḥ",
    "GE09ram_03_u:015.007c": "vicaranti mahīpālā yātrārthaṃ vijigīṣavaḥ",
    "GE09ram_03_u:015.008a": "sevamāne dṛḍhaṃ sūrye diśam antakasevitām",
    "GE09ram_03_u:015.008c": "vihīnatilakeva strī nottarā dik prakāśate",
    "GE09ram_03_u:015.009a": "prakṛtyā himakośāḍhyo dūrasūryaś ca sāmpratam",
    "GE09ram_03_u:015.009c": "yathārthanāmā suvyaktaṃ himavān himavān giriḥ",
    "GE09ram_03_u:015.010a": "atyantasukhasaṃcārā madhyāhne sparśataḥ sukhāḥ",
    "GE09ram_03_u:015.010c": "divasāḥ subhagādityāś chāyāsaliladurbhagāḥ",
    "GE09ram_03_u:015.011a": "mṛdusūryāḥ sanīhārāḥ paṭuśītāḥ samārutāḥ",
    "GE09ram_03_u:015.011c": "śūnyāraṇyā himadhvastā divasā bhānti sāmpratam",
    "GE09ram_03_u:015.012a": "nivṛttākāśaśayanāḥ puṣyanītā himāruṇāḥ",
    "GE09ram_03_u:015.012c": "śītā vṛddhatarāyāmās triyāmā yānti sāmpratam",
    "GE09ram_03_u:015.013a": "ravisaṃkrāntasaubhābyas tuṣārāruṇamaṇḍalaḥ",
    "GE09ram_03_u:015.013c": "niḥśvāsāndha ivādarśaś candramā na prakāśate",
    "GE09ram_03_u:015.014a": "jyotsnā tuṣāramalinā paurṇamāsyāṃ na rājate",
    "GE09ram_03_u:015.014c": "sīteva cātapa śyāmā lakṣyate na tu śobhate",
    "GE09ram_03_u:015.015a": "prakṛtyā śītalasparśo himaviddhaś ca sāmpratam",
    "GE09ram_03_u:015.015c": "pravāti paścimo vāyuḥ kāle dviguṇaśītalaḥ",
    "GE09ram_03_u:015.016a": "bāṣpacchannān araṇyāni yavagodhūmavanti ca",
    "GE09ram_03_u:015.016c": "śobhante 'bhyudite sūrye nadadbhiḥ krauñcasārasaiḥ",
    "GE09ram_03_u:015.017a": "kharjūrapuṣpākṛtibhiḥ śirobhiḥ pūrṇataṇḍulaiḥ",
    "GE09ram_03_u:015.017c": "śobhante kiṃ cidālambāḥ śālayaḥ kanakaprabhāḥ",
    "GE09ram_03_u:015.018a": "mayūkhair upasarpadbhir",
    "GE09ram_03_u:015.018c": "dūram abhyuditaḥ sūryaḥ śaśāṅka iva lakṣyate",
    "GE09ram_03_u:015.019a": "agrāhyavīryaḥ pūrvāhṇe madhyāhne sparśataḥ sukhaḥ",
    "GE09ram_03_u:015.019c": "saṃraktaḥ kiṃ cid āpāṇḍur ātapaḥ śobhate kṣitau",
    "GE09ram_03_u:015.020a": "avaśyāyanipātena kiṃ cit praklinnaśādvalā",
    "GE09ram_03_u:015.020c": "vanānāṃ śobhate bhūmir niviṣṭataruṇātapā",
    "GE09ram_03_u:015.021a": "avaśyāyatamonaddhā nīhāratamasāvṛtāḥ",
    "GE09ram_03_u:015.021c": "prasuptā iva lakṣyante vipuṣpā vanarājayaḥ",
    "GE09ram_03_u:015.022a": "bāṣpasaṃchannasalilā rutavijñeyasārasāḥ",
    "GE09ram_03_u:015.022c": "himārdravālukais tīraiḥ sarito bhānti sāmpratam",
    "GE09ram_03_u:015.023a": "tuṣārapatanāc caiva mṛdutvād bhāskarasya ca",
    "GE09ram_03_u:015.023c": "śaityād agāgrastham api prāyeṇa rasavaj jalam",
    "GE09ram_03_u:015.024a": "jarājarjaritaiḥ parṇaiḥ śīrṇakesarakarṇikaiḥ",
    "GE09ram_03_u:015.024c": "nālaśeṣā himadhvastā na bhānti kamalākarāḥ",
    "GE09ram_03_u:015.025a": "asmiṃs tu puruṣavyāghra kāle duḥkhasamanvitaḥ",
    "GE09ram_03_u:015.025c": "tapaś carati dharmātmā tvadbhaktyā bharataḥ pure",
    "GE09ram_03_u:015.026a": "tyaktvā rājyaṃ ca mānaṃ ca bhogāṃś ca vividhān bahūn",
    "GE09ram_03_u:015.026c": "tapasvī niyatāhāraḥ śete śīte mahītale",
    "GE09ram_03_u:015.027a": "so 'pi velām imāṃ nūnam abhiṣekārtham udyataḥ",
    "GE09ram_03_u:015.027c": "vṛtaḥ prakṛtibhir nityaṃ prayāti sarayūṃ nadīm",
    "GE09ram_03_u:015.028a": "atyantasukhasaṃvṛddhaḥ sukumāro himārditaḥ",
    "GE09ram_03_u:015.028c": "kathaṃ tv apararātreṣu sarayūm avagāhate",
    "GE09ram_03_u:015.029a": "padmapatrekṣaṇaḥ śyāmaḥ śrīmān nirudaro mahān",
    "GE09ram_03_u:015.029c": "dharmajñaḥ satyavādī ca hrī niṣedho jitendriyaḥ",
    "GE09ram_03_u:015.030a": "priyābhibhāṣī madhuro dīrghabāhur ariṃdamaḥ",
    "GE09ram_03_u:015.030c": "saṃtyajya vividhān saukhyān āryaṃ sarvātmanāśritaḥ",
    "GE09ram_03_u:015.031a": "jitaḥ svargas tava bhrātrā bharatena mahātmanā",
    "GE09ram_03_u:015.031c": "vanastham api tāpasye yas tvām anuvidhīyate",
    "GE09ram_03_u:015.032a": "na pitryam anuvarntante mātṛkaṃ dvipadā iti",
    "GE09ram_03_u:015.032c": "khyāto lokapravādo 'yaṃ bharatenānyathākṛtaḥ",
    "GE09ram_03_u:015.033a": "bhartā daśaratho yasyāḥ sādhuś ca bharataḥ sutaḥ",
    "GE09ram_03_u:015.033c": "kathaṃ nu sāmbā kaikeyī tādṛśī krūradarśinī",
    "GE09ram_03_u:015.034a": "ity evaṃ lakṣmaṇe vākyaṃ snehād bruvati dharmike",
    "GE09ram_03_u:015.034c": "parivādaṃ jananyās tam asahan rāghavo 'bravīt",
    "GE09ram_03_u:015.035a": "na te 'mbā madhyamā tāta garhitavyā kathaṃ cana",
    "GE09ram_03_u:015.035c": "tām evekṣvākunāthasya bharatasya kathāṃ kuru",
    "GE09ram_03_u:015.036a": "niścitāpi hi me buddhir vanavāse dṛḍhavratā",
    "GE09ram_03_u:015.036c": "bharatasnehasaṃtaptā bāliśī kriyate punaḥ",
    "GE09ram_03_u:015.037a": "ity evaṃ vilapaṃs tatra prāpya godāvarīṃ nadīm",
    "GE09ram_03_u:015.037c": "cakre 'bhiṣekaṃ kākutsthaḥ sānujaḥ saha sītayā",
    "GE09ram_03_u:015.038a": "tarpayitvātha salilais te pitṝn daivatāni ca",
    "GE09ram_03_u:015.038c": "stuvanti smoditaṃ sūryaṃ devatāś ca samāhitāḥ",
    "GE09ram_03_u:015.039a": "kṛtābhiṣekaḥ sa rarāja rāmaḥ; sītādvitīyaḥ saha lakṣmaṇena",
    "GE09ram_03_u:015.039c": "kṛtābhiṣekas tv agarājaputryā; rudraḥ sanandir bhagavān iveśaḥ",
    "GE09ram_03_u:016.001a": "kṛtābhiṣeko rāmas tu sītā saumitrir eva ca",
    "GE09ram_03_u:016.001c": "tasmād godāvarītīrāt tato jagmuḥ svam āśramam",
    "GE09ram_03_u:016.002a": "āśramaṃ tam upāgamya rāghavaḥ sahalakṣmaṇaḥ",
    "GE09ram_03_u:016.002c": "kṛtvā paurvāhṇikaṃ karma parṇaśālām upāgamat",
    "GE09ram_03_u:016.003a": "sa rāmaḥ parṇaśālāyām āsīnaḥ saha sītayā",
    "GE09ram_03_u:016.003c": "virarāja mahābāhuś citrayā candramā iva",
    "GE09ram_03_u:016.003e": "lakṣmaṇena saha bhrātrā cakāra vividhāḥ kathāḥ",
    "GE09ram_03_u:016.004a": "tadāsīnasya rāmasya kathāsaṃsaktacetasaḥ",
    "GE09ram_03_u:016.004c": "taṃ deśaṃ rākṣasī kā cid ājagāma yadṛcchayā",
    "GE09ram_03_u:016.005a": "sā tu śūrpaṇakhā nāma daśagrīvasya rakṣasaḥ",
    "GE09ram_03_u:016.005c": "bhaginī rāmam āsādya dadarśa tridaśopamam",
    "GE09ram_03_u:016.006a": "siṃhoraskaṃ mahābāhuṃ padmapatranibhekṣaṇam",
    "GE09ram_03_u:016.006c": "sukumāraṃ mahāsattvaṃ pārthivavyañjanānvitam",
    "GE09ram_03_u:016.007a": "rāmam indīvaraśyāmaṃ kandarpasadṛśaprabham",
    "GE09ram_03_u:016.007c": "babhūvendropamaṃ dṛṣṭvā rākṣasī kāmamohitā",
    "GE09ram_03_u:016.008a": "sumukhaṃ durmukhī rāmaṃ vṛttamadhyaṃ mahodarī",
    "GE09ram_03_u:016.008c": "viśālākṣaṃ virūpākṣī sukeśaṃ tāmramūrdhajā",
    "GE09ram_03_u:016.009a": "priyarūpaṃ virūpā sā susvaraṃ bhairavasnavā",
    "GE09ram_03_u:016.009c": "taruṇaṃ dāruṇā vṛddhā dakṣiṇaṃ vāmabhāṣiṇī",
    "GE09ram_03_u:016.010a": "nyāyavṛttaṃ sudurvṛttā priyam apriyadarśanā",
    "GE09ram_03_u:016.010c": "śarīrajasamāviṣṭā rākṣasī rāmam abravīt",
    "GE09ram_03_u:016.011a": "jaṭī tāpasarūpeṇa sabhāryaḥ śaracāpadhṛk",
    "GE09ram_03_u:016.011c": "āgatas tvam imaṃ deśaṃ kathaṃ rākṣasasevitam",
    "GE09ram_03_u:016.012a": "evam uktas tu rākṣasyā śūrpaṇakhyā paraṃtapaḥ",
    "GE09ram_03_u:016.012c": "ṛjubuddhitayā sarvam ākhyātum upacakrame",
    "GE09ram_03_u:016.013a": "āsīd daśaratho nāma rājā tridaśavikramaḥ",
    "GE09ram_03_u:016.013c": "tasyāham agrajaḥ putro rāmo nāma janaiḥ śrutaḥ",
    "GE09ram_03_u:016.014a": "bhrātāyaṃ lakṣmaṇo nāma yavīyān mām anuvrataḥ",
    "GE09ram_03_u:016.014c": "iyaṃ bhāryā ca vaidehī mama sīteti viśrutā",
    "GE09ram_03_u:016.015a": "niyogāt tu narendrasya pitur mātuś ca yantritaḥ",
    "GE09ram_03_u:016.015c": "dharmārthaṃ dharmakāṅkṣī ca vanaṃ vastum ihāgataḥ",
    "GE09ram_03_u:016.016a": "tvāṃ tu veditum icchāmi kathyatāṃ kāsi kasya vā",
    "GE09ram_03_u:016.016c": "iha vā kiṃnimittaṃ tvam āgatā brūhi tattvataḥ",
    "GE09ram_03_u:016.017a": "sābravīd vacanaṃ śrutvā rākṣasī madanārditā",
    "GE09ram_03_u:016.017c": "śrūyatāṃ rāma vakṣyāmi tattvārthaṃ vacanaṃ mama",
    "GE09ram_03_u:016.018a": "ahaṃ śūrpaṇakhā nāma rākṣasī kāmarūpiṇī",
    "GE09ram_03_u:016.018c": "araṇyaṃ vicarāmīdam ekā sarvabhayaṃkarā",
    "GE09ram_03_u:016.019a": "rāvaṇo nāma me bhrātā rākṣaso rākṣaseśvaraḥ",
    "GE09ram_03_u:016.019c": "pravṛddhanidraś ca sadā kumbhakarṇo mahābalaḥ",
    "GE09ram_03_u:016.020a": "vibhīṣaṇas tu dharmātmā na tu rākṣasaceṣṭitaḥ",
    "GE09ram_03_u:016.020c": "prakhyātavīryau ca raṇe bhrātarau kharadūṣaṇau",
    "GE09ram_03_u:016.021a": "tān ahaṃ samatikrāntā rāma tvāpūrvadarśanāt",
    "GE09ram_03_u:016.021c": "samupetāsmi bhāvena bhartāraṃ puruṣottamam",
    "GE09ram_03_u:016.021e": "cirāya bhava bhartā me sītayā kiṃ kariṣyasi",
    "GE09ram_03_u:016.022a": "vikṛtā ca virūpā ca na seyaṃ sadṛśī tava",
    "GE09ram_03_u:016.022c": "aham evānurūpā te bhāryā rūpeṇa paśya mām",
    "GE09ram_03_u:016.023a": "imāṃ virūpām asatīṃ karālāṃ nirṇatodarīm",
    "GE09ram_03_u:016.023c": "anena saha te bhrātrā bhakṣayiṣyāmi",
    "GE09ram_03_u:016.024a": "tataḥ parvataśṛṅgāṇi vanāni vividhāni ca",
    "GE09ram_03_u:016.024c": "paśyan saha mayā kānta daṇḍakān",
    "GE09ram_03_u:016.025a": "ity evam uktaḥ kākutsthaḥ prahasya madirekṣaṇām",
    "GE09ram_03_u:016.025c": "idaṃ vacanam ārebhe vaktuṃ vākyaviśāradaḥ",
    "GE09ram_03_u:017.001a": "tāṃ tu śūrpaṇakhāṃ rāmaḥ kāmapāśāvapāśitām",
    "GE09ram_03_u:017.001c": "svecchayā ślakṣṇayā vācā smitapūrvam athābravīt",
    "GE09ram_03_u:017.002a": "kṛtadāro 'smi bhavati bhāryeyaṃ dayitā mama",
    "GE09ram_03_u:017.002c": "tvadvidhānāṃ tu nārīṇāṃ suduḥkhā sasapatnatā",
    "GE09ram_03_u:017.003a": "anujas tv eṣa me bhrātā śīlavān priyadarśanaḥ",
    "GE09ram_03_u:017.003c": "śrīmān akṛtadāraś ca lakṣmaṇo nāma vīryavān",
    "GE09ram_03_u:017.004a": "apūrvī bhāryayā cārthī taruṇaḥ priyadarśanaḥ",
    "GE09ram_03_u:017.004c": "anurūpaś ca te bhartā rūpasyāsya bhaviṣyati",
    "GE09ram_03_u:017.005a": "enaṃ bhaja viśālākṣi bhartāraṃ bhrātaraṃ mama",
    "GE09ram_03_u:017.005c": "asapatnā varārohe merum arkaprabhā yathā",
    "GE09ram_03_u:017.006a": "iti rāmeṇa sā proktā rākṣasī",
    "GE09ram_03_u:017.006c": "visṛjya rāmaṃ sahasā tato lakṣmaṇam abravīt",
    "GE09ram_03_u:017.007a": "asya rūpasya te yuktā bhāryāhaṃ varavarṇinī",
    "GE09ram_03_u:017.007c": "mayā saha sukhaṃ sarvān daṇḍakān vicariṣyasi",
    "GE09ram_03_u:017.008a": "evam uktas tu saumitrī rākṣasyā vākyakovidaḥ",
    "GE09ram_03_u:017.008c": "tataḥ śūrpaṇakhīṃ smitvā lakṣmaṇo yuktam abravīt",
    "GE09ram_03_u:017.009a": "kathaṃ dāsasya me dāsī bhāryā bhavitum icchasi",
    "GE09ram_03_u:017.009c": "so 'ham āryeṇa paravān bhātrā kamalavarṇinī",
    "GE09ram_03_u:017.010a": "samṛddhārthasya siddhārthā muditāmalavarṇinī",
    "GE09ram_03_u:017.010c": "āryasya tvaṃ viśālākṣi bhāryā bhava yavīyasī",
    "GE09ram_03_u:017.011a": "etāṃ virūpām asatīṃ karālāṃ nirṇatodarīm",
    "GE09ram_03_u:017.011c": "bhāryāṃ vṛddhāṃ parityajya tvām evaiṣa bhajiṣyati",
    "GE09ram_03_u:017.012a": "ko hi rūpam idaṃ śreṣṭhaṃ saṃtyajya varavarṇini",
    "GE09ram_03_u:017.012c": "mānuṣeṣu varārohe kuryād bhāvaṃ vicakṣaṇaḥ",
    "GE09ram_03_u:017.013a": "iti sā lakṣmaṇenoktā karālā nirṇatodarī",
    "GE09ram_03_u:017.013c": "manyate tad vacaḥ satyaṃ parihāsāvicakṣaṇā",
    "GE09ram_03_u:017.014a": "sā rāmaṃ parṇaśālāyām upaviṣṭaṃ paraṃtapam",
    "GE09ram_03_u:017.014c": "sītayā saha durdharṣam abravīt kāmamohitā",
    "GE09ram_03_u:017.015a": "imāṃ virūpām asatīṃ karālāṃ nirṇatodarīm",
    "GE09ram_03_u:017.015c": "vṛddhāṃ bhāryām avaṣṭabhya na māṃ tvaṃ bahu manyase",
    "GE09ram_03_u:017.016a": "adyemāṃ bhakṣayiṣyāmi paśyatas tava mānuṣīm",
    "GE09ram_03_u:017.016c": "tvayā saha cariṣyāmi niḥsapatnā yathāsukham",
    "GE09ram_03_u:017.017a": "ity uktvā mṛgaśāvākṣīm alātasadṛśekṣaṇā",
    "GE09ram_03_u:017.017c": "abhyadhāvat susaṃkruddhā maholkā rohiṇīm iva",
    "GE09ram_03_u:017.018a": "tāṃ mṛtyupāśapratimām āpatantīṃ mahābalaḥ",
    "GE09ram_03_u:017.018c": "nigṛhya rāmaḥ kupitas tato lakṣmaṇam abravīt",
    "GE09ram_03_u:017.019a": "krūrair anāryaiḥ saumitre parihāsaḥ kathaṃ cana",
    "GE09ram_03_u:017.019c": "na kāryaḥ paśya vaidehīṃ kathaṃ cit saumya jīvatīm",
    "GE09ram_03_u:017.020a": "imāṃ virūpām asatīm atimattāṃ mahodarīm",
    "GE09ram_03_u:017.020c": "rākṣasīṃ puruṣavyāghra virūpayitum arhasi",
    "GE09ram_03_u:017.021a": "ity ukto lakṣmaṇas tasyāḥ kruddho rāmasya paśyataḥ",
    "GE09ram_03_u:017.021c": "uddhṛtya khaḍgaṃ ciccheda karṇanāsaṃ mahābalaḥ",
    "GE09ram_03_u:017.022a": "nikṛttakarṇanāsā tu visvaraṃ sā vinadya ca",
    "GE09ram_03_u:017.022c": "yathāgataṃ pradudrāva ghorā śūrpaṇakhā vanam",
    "GE09ram_03_u:017.023a": "sā virūpā mahāghorā rākṣasī śoṇitokṣitā",
    "GE09ram_03_u:017.023c": "nanāda vividhān nādān yathā prāvṛṣi toyadaḥ",
    "GE09ram_03_u:017.024a": "sā vikṣarantī rudhiraṃ bahudhā ghoradarśanā",
    "GE09ram_03_u:017.024c": "pragṛhya bāhū garjantī praviveśa mahāvanam",
    "GE09ram_03_u:017.025a": "tatas tu sā rākṣasasaṃgha saṃvṛtaṃ; kharaṃ janasthānagataṃ virūpitā",
    "GE09ram_03_u:017.025c": "upetya taṃ bhrātaram ugratejasaṃ; papāta bhūmau gaganād yathāśaniḥ",
    "GE09ram_03_u:017.026a": "tataḥ sabhāryaṃ bhayamohamūrchitā; salakṣmaṇaṃ rāghavam āgataṃ vanam",
    "GE09ram_03_u:017.026c": "virūpaṇaṃ cātmani śoṇitokṣitā; śaśaṃsa sarvaṃ bhaginī kharasya sā",
    "GE09ram_03_u:018.001a": "tāṃ tathā patitāṃ dṛṣṭvā virūpāṃ śoṇitokṣitām",
    "GE09ram_03_u:018.001c": "bhaginīṃ krodhasaṃtaptaḥ kharaḥ papraccha rākṣasaḥ",
    "GE09ram_03_u:018.002a": "balavikramasaṃpannā kāmagā kāmarūpiṇī",
    "GE09ram_03_u:018.002c": "imām avasthāṃ nītā tvaṃ kenāntakasamā gatā",
    "GE09ram_03_u:018.003a": "devagandharvabhūtānām ṛṣīṇāṃ ca mahātmanām",
    "GE09ram_03_u:018.003c": "ko 'yam evaṃ mahāvīryas tvāṃ virūpāṃ cakāra ha",
    "GE09ram_03_u:018.004a": "na hi paśyāmy ahaṃ loke yaḥ kuryān mama vipriyam",
    "GE09ram_03_u:018.004c": "antarena sahasrākṣaṃ mahendraṃ pākaśāsanam",
    "GE09ram_03_u:018.005a": "adyāhaṃ mārgaṇaiḥ prāṇān ādāsye jīvitāntakaiḥ",
    "GE09ram_03_u:018.005c": "salile kṣīram āsaktaṃ niṣpibann iva sārasaḥ",
    "GE09ram_03_u:018.006a": "nihatasya mayā saṃkhye śarasaṃkṛttamarmaṇaḥ",
    "GE09ram_03_u:018.006c": "saphenaṃ rudhiraṃ raktaṃ medinī kasya pāsyati",
    "GE09ram_03_u:018.007a": "kasya patrarathāḥ kāyān māṃsam utkṛtya saṃgatāḥ",
    "GE09ram_03_u:018.007c": "prahṛṣṭā bhakṣayiṣyanti nihatasya mayā raṇe",
    "GE09ram_03_u:018.008a": "taṃ na devā na gandharvā na piśācā na rākṣasāḥ",
    "GE09ram_03_u:018.008c": "mayāpakṛṣṭaṃ kṛpaṇaṃ śaktās trātuṃ mahāhave",
    "GE09ram_03_u:018.009a": "upalabhya śanaiḥ saṃjñāṃ taṃ me śaṃsitum arhasi",
    "GE09ram_03_u:018.009c": "yena tvaṃ durvinītena vane vikramya nirjitā",
    "GE09ram_03_u:018.010a": "iti bhrātur vacaḥ śrutvā kruddhasya ca viśeṣataḥ",
    "GE09ram_03_u:018.010c": "tataḥ śūrpaṇakhā vākyaṃ sabāṣpam idam abravīt",
    "GE09ram_03_u:018.011a": "taruṇau rūpasaṃpannau sukūmārau mahābalau",
    "GE09ram_03_u:018.011c": "puṇḍarīkaviśālākṣau cīrakṛṣṇājināmbarau",
    "GE09ram_03_u:018.012a": "gandharvarājapratimau pārthivavyañjanānvitau",
    "GE09ram_03_u:018.012c": "devau vā mānuṣau vā tau na tarkayitum utsahe",
    "GE09ram_03_u:018.013a": "taruṇī rūpasaṃpannā sarvābharaṇabhūṣitā",
    "GE09ram_03_u:018.013c": "dṛṣṭā tatra mayā nārī tayor madhye sumadhyamā",
    "GE09ram_03_u:018.014a": "tābhyām ubhābhyāṃ saṃbhūya pramadām adhikṛtya tām",
    "GE09ram_03_u:018.014c": "imām avasthāṃ nītāhaṃ yathānāthāsatī tathā",
    "GE09ram_03_u:018.015a": "tasyāś cānṛjuvṛttāyās tayoś ca hatayor aham",
    "GE09ram_03_u:018.015c": "saphenaṃ pātum icchāmi rudhiraṃ raṇamūrdhani",
    "GE09ram_03_u:018.016a": "eṣa me prathamaḥ kāmaḥ kṛtas tāta tvayā bhavet",
    "GE09ram_03_u:018.016c": "tasyās tayoś ca rudhiraṃ pibeyam aham āhave",
    "GE09ram_03_u:018.017a": "iti tasyāṃ bruvāṇāyāṃ caturdaśa mahābalān",
    "GE09ram_03_u:018.017c": "vyādideśa kharaḥ kruddho rākṣasān antakopamān",
    "GE09ram_03_u:018.018a": "mānuṣau śastrasaṃpannau cīrakṛṣṇājināmbarau",
    "GE09ram_03_u:018.018c": "praviṣṭau daṇḍakāraṇyaṃ ghoraṃ pramadayā saha",
    "GE09ram_03_u:018.019a": "tau hatvā tāṃ ca durvṛttām upāvartitum arhatha",
    "GE09ram_03_u:018.019c": "iyaṃ ca rudhiraṃ teṣāṃ bhaginī mama pāsyati",
    "GE09ram_03_u:018.020a": "manoratho 'yam iṣṭo 'syā bhaginyā mama rākṣasāḥ",
    "GE09ram_03_u:018.020c": "śīghraṃ saṃpadyatāṃ gatvā tau pramathya svatejasā",
    "GE09ram_03_u:018.021a": "iti pratisamādiṣṭā rākṣasās te caturdaśa",
    "GE09ram_03_u:018.021c": "tatra jagmus tayā sārdhaṃ ghanā vāteritā yathā",
    "GE09ram_03_u:019.001a": "tataḥ śūrpaṇakhā ghorā rāghavāśramam āgatā",
    "GE09ram_03_u:019.001c": "rakṣasām ācacakṣe tau bhrātarau saha sītayā",
    "GE09ram_03_u:019.002a": "te rāmaṃ parṇaśālāyām upaviṣṭaṃ mahābalam",
    "GE09ram_03_u:019.002c": "dadṛśuḥ sītayā sārdhaṃ vaidehyā lakṣmaṇena ca",
    "GE09ram_03_u:019.003a": "tān dṛṣṭvā rāghavaḥ śrīmān āgatāṃ tāṃ ca rākṣasīm",
    "GE09ram_03_u:019.003c": "abravīd bhrātaraṃ rāmo lakṣmaṇaṃ dīptatejasaṃ",
    "GE09ram_03_u:019.004a": "muhūrtaṃ bhava saumitre sītāyāḥ pratyanantaraḥ",
    "GE09ram_03_u:019.004c": "imān asyā vadhiṣyāmi padavīm āgatān iha",
    "GE09ram_03_u:019.005a": "vākyam etat tataḥ śrutvā rāmasya viditātmanaḥ",
    "GE09ram_03_u:019.005c": "tatheti lakṣmaṇo vākyaṃ rāmasya pratyapūjayat",
    "GE09ram_03_u:019.006a": "rāghavo 'pi mahac cāpaṃ",
    "GE09ram_03_u:019.006c": "cakāra sajyaṃ dharmātmā tāni rakṣāṃsi cābravīt",
    "GE09ram_03_u:019.007a": "putrau daśarathasyāvāṃ bhrātarau rāmalakṣmaṇau",
    "GE09ram_03_u:019.007c": "praviṣṭau sītayā sārdhaṃ duścaraṃ daṇḍakāvanam",
    "GE09ram_03_u:019.008a": "phalamūlāśanau dāntau tāpasau dharmacāriṇau",
    "GE09ram_03_u:019.008c": "vasantau daṇḍakāraṇye kimartham upahiṃsatha",
    "GE09ram_03_u:019.009a": "yuṣmān pāpātmakān hantuṃ viprakārān mahāvane",
    "GE09ram_03_u:019.009c": "ṛṣīṇāṃ tu niyogena prāpto 'haṃ saśarāsanaḥ",
    "GE09ram_03_u:019.010a": "tiṣṭhataivātra saṃtuṣṭā nopasarpitum arhatha",
    "GE09ram_03_u:019.010c": "yadi prāṇair ihārtho vo nivartadhvaṃ niśācarāḥ",
    "GE09ram_03_u:019.011a": "tasya tadvacanaṃ śrutvā rākṣasās te caturdaśa",
    "GE09ram_03_u:019.011c": "ūcur vācaṃ susaṃkruddhā brahmaghnaḥ śūlapāṇayaḥ",
    "GE09ram_03_u:019.012a": "saṃraktanayanā ghorā rāmaṃ raktāntalocanam",
    "GE09ram_03_u:019.012c": "paruṣā madhurābhāṣaṃ hṛṣṭādṛṣṭaparākramam",
    "GE09ram_03_u:019.013a": "krodham utpādya no bhartuḥ kharasya sumahātmanaḥ",
    "GE09ram_03_u:019.013c": "tvam eva hāsyase prāṇān adyāsmābhir hato yudhi",
    "GE09ram_03_u:019.014a": "kā hi te śaktir ekasya bahūnāṃ raṇamūrdhani",
    "GE09ram_03_u:019.014c": "asmākam agrataḥ sthātuṃ kiṃ punar yoddhum āhave",
    "GE09ram_03_u:019.015a": "ebhir bāhuprayuktair naḥ parighaiḥ śūlapaṭṭiśaiḥ",
    "GE09ram_03_u:019.015c": "prāṇāṃs tyakṣyasi vīryaṃ ca dhanuś ca karapīḍitam",
    "GE09ram_03_u:019.016a": "ity evam uktvā saṃrabdhā rākṣasās te caturdaśa",
    "GE09ram_03_u:019.016c": "udyatāyudhanistriṃśā rāmam evābhidudruvuḥ",
    "GE09ram_03_u:019.016e": "cikṣipus tāni śūlāni rāghavaṃ prati durjayam",
    "GE09ram_03_u:019.017a": "tāni śūlāni kākutsthaḥ samastāni caturdaśa",
    "GE09ram_03_u:019.017c": "tāvadbhir eva ciccheda śaraiḥ kāñcanabhūṣaṇaiḥ",
    "GE09ram_03_u:019.018a": "tataḥ paścān mahātejā nārācān sūryasaṃnibhān",
    "GE09ram_03_u:019.018c": "jagrāha paramakruddhaś caturdaśa śilāśitān",
    "GE09ram_03_u:019.019a": "gṛhītvā dhanur āyamya lakṣyān uddiśya rākṣasān",
    "GE09ram_03_u:019.019c": "mumoca rāghavo bāṇān vajrān iva śatakratuḥ",
    "GE09ram_03_u:019.020a": "rukmapuṅkhāś ca viśikhāḥ pradīptā hemabhūṣaṇāḥ",
    "GE09ram_03_u:019.020c": "antarikṣe maholkānāṃ babhūvus tulyavarcasaḥ",
    "GE09ram_03_u:019.021a": "te bhittvā rakṣasāṃ vegād vakṣāṃsi rudhirāplutāḥ",
    "GE09ram_03_u:019.021c": "viniṣpetus tadā bhūmau nyamajjantāśanisvanāḥ",
    "GE09ram_03_u:019.022a": "te bhinnahṛdayā bhūmau chinnamūlā iva drumāḥ",
    "GE09ram_03_u:019.022c": "nipetuḥ śoṇitārdrāṅgā vikṛtā vigatāsavaḥ",
    "GE09ram_03_u:019.023a": "tān bhūmau patitān dṛṣṭvā rākṣasī krodhamūrchitā",
    "GE09ram_03_u:019.023c": "paritrastā punas tatra vyasṛjad bhairavaṃ ravam",
    "GE09ram_03_u:019.024a": "sā nadantī mahānādaṃ javāc chūrpaṇakhā punaḥ",
    "GE09ram_03_u:019.024c": "upagamya kharaṃ sā tu kiṃ cit saṃśuṣka śoṇitā",
    "GE09ram_03_u:019.024e": "papāta punar evārtā saniryāseva vallarī",
    "GE09ram_03_u:019.025a": "nipātitān prekṣya raṇe tu rākṣasān; pradhāvitā śūrpaṇakhā punas tataḥ",
    "GE09ram_03_u:019.025c": "vadhaṃ ca teṣāṃ nikhilena rakṣasāṃ; śaśaṃsa sarvaṃ bhaginī kharasya sā",
    "GE09ram_03_u:020.001a": "sa punaḥ patitāṃ dṛṣṭvā krodhāc chūrpaṇakhāṃ kharaḥ",
    "GE09ram_03_u:020.001c": "uvāca vyaktatā vācā tām anarthārtham āgatām",
    "GE09ram_03_u:020.002a": "mayā tv idānīṃ śūrās te rākṣasā rudhirāśanāḥ",
    "GE09ram_03_u:020.002c": "tvatpriyārthaṃ vinirdiṣṭāḥ kimarthaṃ rudyate punaḥ",
    "GE09ram_03_u:020.003a": "bhaktāś caivānuraktāś ca hitāś ca mama nityaśaḥ",
    "GE09ram_03_u:020.003c": "ghnanto 'pi na nihantavyā na na kuryur vaco mama",
    "GE09ram_03_u:020.004a": "kim etac chrotum icchāmi kāraṇaṃ yatkṛte punaḥ",
    "GE09ram_03_u:020.004c": "hā nātheti vinardantī sarpavad veṣṭase kṣitau",
    "GE09ram_03_u:020.005a": "anāthavad vilapasi kiṃ nu nāthe mayi sthite",
    "GE09ram_03_u:020.005c": "uttiṣṭhottiṣṭha mā bhaiṣīr vaiklavyaṃ tyajyatām iha",
    "GE09ram_03_u:020.006a": "ity evam uktā durdharṣā khareṇa parisāntvitā",
    "GE09ram_03_u:020.006c": "vimṛjya nayane sāsre kharaṃ bhrātaram abravīt",
    "GE09ram_03_u:020.007a": "preṣitāś ca tvayā śūrā rākṣasās te caturdaśa",
    "GE09ram_03_u:020.007c": "nihantuṃ rāghavaṃ ghorā matpriyārthaṃ salakṣmaṇam",
    "GE09ram_03_u:020.008a": "te tu rāmeṇa sāmarṣāḥ śūlapaṭṭiśapāṇayaḥ",
    "GE09ram_03_u:020.008c": "samare nihatāḥ sarve sāyakair marmabhedibhiḥ",
    "GE09ram_03_u:020.009a": "tān bhūmau patitān dṛṣṭvā kṣaṇenaiva mahābalān",
    "GE09ram_03_u:020.009c": "rāmasya ca mahat karma mahāṃs trāso 'bhavan mama",
    "GE09ram_03_u:020.010a": "sāsmi bhītā samudvignā viṣaṇṇā ca niśācara",
    "GE09ram_03_u:020.010c": "śaraṇaṃ tvāṃ punaḥ prāptā sarvato bhayadarśinī",
    "GE09ram_03_u:020.011a": "viṣādanakrādhyuṣite paritrāsormimālini",
    "GE09ram_03_u:020.011c": "kiṃ māṃ na trāyase magnāṃ vipule śokasāgare",
    "GE09ram_03_u:020.012a": "ete ca nihatā bhūmau rāmeṇa niśitaiḥ śaraiḥ",
    "GE09ram_03_u:020.012c": "ye ca me padavīṃ prāptā rākṣasāḥ piśitāśanāḥ",
    "GE09ram_03_u:020.013a": "mayi te yady anukrośo yadi rakṣaḥsu teṣu ca",
    "GE09ram_03_u:020.013c": "rāmeṇa yadi śaktis te tejo vāsti niśācara",
    "GE09ram_03_u:020.013e": "daṇḍakāraṇyanilayaṃ jahi rākṣasakaṇṭakam",
    "GE09ram_03_u:020.014a": "yadi rāmaṃ mamāmitram adya tvaṃ na vadhiṣyasi",
    "GE09ram_03_u:020.014c": "tava caivāgrataḥ prāṇāṃs tyakṣyāmi nirapatrapā",
    "GE09ram_03_u:020.015a": "buddhyāham anupaśyāmi na tvaṃ rāmasya saṃyuge",
    "GE09ram_03_u:020.015c": "sthātuṃ pratimukhe śaktaḥ sacāpasya mahāraṇe",
    "GE09ram_03_u:020.016a": "śūramānī na śūras tvaṃ mithyāropitavikramaḥ",
    "GE09ram_03_u:020.016c": "mānuṣau yan na śaknoṣi hantuṃ tau rāmalakṣmaṇau",
    "GE09ram_03_u:020.017a": "apayāhi janasthānāt tvaritaḥ sahabāndhavaḥ",
    "GE09ram_03_u:020.017c": "niḥsattvasyālpavīryasya vāsas te kīdṛśas tv iha",
    "GE09ram_03_u:020.018a": "rāmatejo'bhibhūto hi tvaṃ kṣipraṃ vinaśiṣyasi",
    "GE09ram_03_u:020.018c": "sa hi tejaḥsamāyukto rāmo daśarathātmajaḥ",
    "GE09ram_03_u:020.018e": "bhrātā cāsya mahāvīryo yena cāsmi virūpitā",
    "GE09ram_03_u:021.001a": "evam ādharṣitaḥ śūraḥ śūrpaṇakhyā kharas tadā",
    "GE09ram_03_u:021.001c": "uvāca rakṣasāṃ madhye kharaḥ kharataraṃ vacaḥ",
    "GE09ram_03_u:021.002a": "tavāpamānaprabhavaḥ krodho 'yam atulo mama",
    "GE09ram_03_u:021.002c": "na śakyate dhārayituṃ lavaṇāmbha ivotthitam",
    "GE09ram_03_u:021.003a": "na rāmaṃ gaṇaye vīryān mānuṣaṃ kṣīṇajīvitam",
    "GE09ram_03_u:021.003c": "ātmā duścaritaiḥ prāṇān hato yo 'dya vimokṣyati",
    "GE09ram_03_u:021.004a": "bāṣpaḥ saṃhriyatām eṣa saṃbhramaś ca vimucyatām",
    "GE09ram_03_u:021.004c": "ahaṃ rāmaḥ saha bhrātrā nayāmi yamasādanam",
    "GE09ram_03_u:021.005a": "paraśvadhahatasyādya mandaprāṇasya bhūtale",
    "GE09ram_03_u:021.005c": "rāmasya rudhiraṃ raktam uṣṇaṃ pāsyasi rākṣasi",
    "GE09ram_03_u:021.006a": "sā prahṛṣṭvā vacaḥ śrutvā kharasya vadanāc cyutam",
    "GE09ram_03_u:021.006c": "praśaśaṃsa punar maurkhyād bhrātaraṃ rakṣasāṃ varam",
    "GE09ram_03_u:021.007a": "tayā paruṣitaḥ pūrvaṃ punar eva praśaṃsitaḥ",
    "GE09ram_03_u:021.007c": "abravīd dūṣaṇaṃ nāma kharaḥ senāpatiṃ tadā",
    "GE09ram_03_u:021.008a": "caturdaśa sahasrāṇi mama cittānuvartinām",
    "GE09ram_03_u:021.008c": "rakṣasīṃ bhīmavegānāṃ samareṣv anivartinām",
    "GE09ram_03_u:021.009a": "nīlajīmūtavarṇānāṃ ghorāṇāṃ krūrakarmaṇām",
    "GE09ram_03_u:021.009c": "lokasiṃhāvihārāṇāṃ balinām ugratejasām",
    "GE09ram_03_u:021.010a": "teṣāṃ śārdūladarpāṇāṃ mahāsyānāaṃ mahaujasām",
    "GE09ram_03_u:021.010c": "sarvodyogam udīrṇānāṃ rakṣasāṃ saumya kāraya",
    "GE09ram_03_u:021.011a": "upasthāpaya me kṣipraṃ rathaṃ saumya dhanūṃṣi ca",
    "GE09ram_03_u:021.011c": "śarāṃś ca citrān khaḍgāṃś ca śaktīś ca vividhāḥ śitāḥ",
    "GE09ram_03_u:021.012a": "agre niryātum icchāmi paulastyānāṃ mahātmanām",
    "GE09ram_03_u:021.012c": "vadhārthaṃ durvinītasya rāmasya raṇakovidaḥ",
    "GE09ram_03_u:021.013a": "iti tasya bruvāṇasya sūryavarṇaṃ mahāratham",
    "GE09ram_03_u:021.013c": "sadaśvaiḥ śabalair yuktam ācacakṣe 'tha dūṣaṇaḥ",
    "GE09ram_03_u:021.014a": "taṃ meruśikharākāraṃ taptakāñcanabhūṣaṇam",
    "GE09ram_03_u:021.014c": "hemacakram asaṃbādhaṃ vaidūryamaya kūbaram",
    "GE09ram_03_u:021.015a": "matsyaiḥ puṣpair drumaiḥ śailaiś candrasūryaiś ca kāñcanaiḥ",
    "GE09ram_03_u:021.015c": "māṅgalyaiḥ pakṣisaṃghaiś ca tārābhiś ca samāvṛtam",
    "GE09ram_03_u:021.016a": "dhvajanistriṃśasaṃpannaṃ kiṅkiṇīkavibhūṣitam",
    "GE09ram_03_u:021.016c": "sadaśvayuktaṃ so 'marṣād āruroha rathaṃ kharaḥ",
    "GE09ram_03_u:021.017a": "niśāmya taṃ rathagataṃ rāakṣasā bhīmavikramāḥ",
    "GE09ram_03_u:021.017c": "tasthuḥ saṃparivāryainaṃ dūṣaṇaṃ ca mahābalam",
    "GE09ram_03_u:021.018a": "kharas tu tān maheṣvāsān ghoracarmāyudhadhvajān",
    "GE09ram_03_u:021.018c": "niryātety abravīd dṛṣṭvā rathasthaḥ sarvarākṣasān",
    "GE09ram_03_u:021.019a": "tatas tad rākṣasaṃ sainyaṃ ghoracarmāyudhadhvajam",
    "GE09ram_03_u:021.019c": "nirjagāma janasthānān mahānādaṃ mahājavam",
    "GE09ram_03_u:021.020a": "mudgaraiḥ paṭṭiśaiḥ śūlaiḥ sutīkṣṇaiś ca paraśvadhaiḥ",
    "GE09ram_03_u:021.020c": "khaḍgaiś cakraiś ca hastasthair bhrājamānaiś ca tomaraiḥ",
    "GE09ram_03_u:021.021a": "śaktibhiḥ patighair ghorair atimātraiś ca kārmukaiḥ",
    "GE09ram_03_u:021.021c": "gadāsimusalair vajrair gṛhītair bhīmadarśanaiḥ",
    "GE09ram_03_u:021.022a": "rākṣasānāṃ sughorāṇāṃ sahasrāṇi caturdaśa",
    "GE09ram_03_u:021.022c": "niryātāni janasthānāt kharacittānuvartinām",
    "GE09ram_03_u:021.023a": "tāṃs tv abhidravato dṛṣṭvā rākṣasān bhīmavikramān",
    "GE09ram_03_u:021.023c": "kharasyāpi rathaḥ kiṃ cij jagāma tadanantaram",
    "GE09ram_03_u:021.024a": "tatas tāñ śabalān aśvāṃs taptakāñcanabhūṣitān",
    "GE09ram_03_u:021.024c": "kharasya matam ājñāya sārathiḥ samacodayat",
    "GE09ram_03_u:021.025a": "sa codito rathaḥ śīghraṃ kharasya ripughātinaḥ",
    "GE09ram_03_u:021.025c": "śabdenāpūrayām āsa diśaś ca pratiśas tathā",
    "GE09ram_03_u:021.026a": "pravṛddhamanyus tu kharaḥ kharasvano; ripor vadhārthaṃ tvarito yathāntakaḥ",
    "GE09ram_03_u:021.026c": "acūcudat sārathim unnadan punar; mahābalo megha ivāśmavarṣavān",
    "GE09ram_03_u:022.001a": "tat prayātaṃ balaṃ ghoram aśivaṃ śoṇitodakam",
    "GE09ram_03_u:022.001c": "abhyavarṣan mahāmeghas tumulo gardabhāruṇaḥ",
    "GE09ram_03_u:022.002a": "nipetus turagās tasya rathayuktā mahājavāḥ",
    "GE09ram_03_u:022.002c": "same puṣpacite deśe rājamārge yadṛcchayā",
    "GE09ram_03_u:022.003a": "śyāmaṃ rudhiraparyantaṃ babhūva pariveṣaṇam",
    "GE09ram_03_u:022.003c": "alātacakrapratimaṃ pratigṛhya divākaram",
    "GE09ram_03_u:022.004a": "tato dhvajam upāgamya hemadaṇḍaṃ samucchritam",
    "GE09ram_03_u:022.004c": "samākramya mahākāyas tasthau gṛdhraḥ sudāruṇaḥ",
    "GE09ram_03_u:022.005a": "janasthānasamīpe ca samākramya kharasvanāḥ",
    "GE09ram_03_u:022.005c": "visvarān vividhāṃś cakrur māṃsādā mṛgapakṣiṇaḥ",
    "GE09ram_03_u:022.006a": "vyājahruś ca padīptāyāṃ diśi vai bhairavasvanam",
    "GE09ram_03_u:022.006c": "aśivā yātu dāhānāṃ śivā ghorā mahāsvanāḥ",
    "GE09ram_03_u:022.007a": "prabhinnagirisaṃkāśās toyaśoṣitadhāriṇaḥ",
    "GE09ram_03_u:022.007c": "ākāśaṃ tad anākāśaṃ cakrur bhīmā balāhakāḥ",
    "GE09ram_03_u:022.008a": "babhūva timiraṃ ghoram uddhataṃ romaharṣaṇam",
    "GE09ram_03_u:022.008c": "diśo vā vidiśo vāpi suvyaktaṃ na cakāśire",
    "GE09ram_03_u:022.009a": "kṣatajārdrasavarṇābhā saṃdhyākālaṃ vinā babhau",
    "GE09ram_03_u:022.009c": "kharasyābhimukhaṃ nedus tadā ghorā mṛgāḥ khagāḥ",
    "GE09ram_03_u:022.010a": "nityāśivakarā yuddhe śivā ghoranidarśanāḥ",
    "GE09ram_03_u:022.010c": "nedur balasyābhimukhaṃ jvālodgāribhir ānanaiḥ",
    "GE09ram_03_u:022.011a": "kabandhaḥ parighābhāso dṛśyate bhāskarāntike",
    "GE09ram_03_u:022.011c": "jagrāha sūryaṃ svarbhānur aparvaṇi mahāgrahaḥ",
    "GE09ram_03_u:022.012a": "pravāti mārutaḥ śīghraṃ niṣprabho 'bhūd divākaraḥ",
    "GE09ram_03_u:022.012c": "utpetuś ca vinā rātriṃ tārāḥ khadyotasaprabhāḥ",
    "GE09ram_03_u:022.013a": "saṃlīnamīnavihagā nalinyaḥ puṣpapaṅkajāḥ",
    "GE09ram_03_u:022.013c": "tasmin kṣaṇe babhūvuś ca vinā puṣpaphalair drumāḥ",
    "GE09ram_03_u:022.014a": "uddhūtaś ca vinā vātaṃ reṇur jaladharāruṇaḥ",
    "GE09ram_03_u:022.014c": "vīcīkūcīti vāśyanto babhūvus tatra sārikāḥ",
    "GE09ram_03_u:022.015a": "ulkāś cāpi sanirghoṣā nipetur ghoradarśanāḥ",
    "GE09ram_03_u:022.015c": "pracacāla mahī cāpi saśailavanakānanā",
    "GE09ram_03_u:022.016a": "kharasya ca rathasthasya nardamānasya dhīmataḥ",
    "GE09ram_03_u:022.016c": "prākampata bhujaḥ savyaḥ kharaś cāsyāvasajjata",
    "GE09ram_03_u:022.017a": "sāsrā saṃpadyate dṛṣṭiḥ paśyamānasya sarvataḥ",
    "GE09ram_03_u:022.017c": "lalāṭe ca rujā jātā na ca mohān nyavartata",
    "GE09ram_03_u:022.018a": "tān samīkṣya mahotpātān utthitān romaharṣaṇān",
    "GE09ram_03_u:022.018c": "abravīd rākṣasān sarvān prahasan sa kharas tadā",
    "GE09ram_03_u:022.019a": "mahotpātān imān sarvān utthitān ghoradarśanān",
    "GE09ram_03_u:022.019c": "na cintayāmy ahaṃ vīryād balavān durbalān iva",
    "GE09ram_03_u:022.020a": "tārā api śarais tīkṣṇaiḥ pātayeyaṃ nabhastalāt",
    "GE09ram_03_u:022.020c": "mṛtyuṃ maraṇadharmeṇa saṃkruddho yojayāmy aham",
    "GE09ram_03_u:022.021a": "rāghavaṃ taṃ balotsiktaṃ bhrātaraṃ cāpi lakṣmaṇam",
    "GE09ram_03_u:022.021c": "ahatvā sāyakais tīkṣṇair nopāvartitum utsahe",
    "GE09ram_03_u:022.022a": "sakāmā bhaginī me 'stu pītvā tu rudhiraṃ tayoḥ",
    "GE09ram_03_u:022.022c": "yannimittaṃ tu rāmasya lakṣmaṇasya viparyayaḥ",
    "GE09ram_03_u:022.023a": "na kva cit prāptapūrvo me saṃyugeṣu parājayaḥ",
    "GE09ram_03_u:022.023c": "yuṣmākam etat pratyakṣaṃ nānṛtaṃ kathayāmy aham",
    "GE09ram_03_u:022.024a": "devarājam api kruddho mattairāvatayāyinam",
    "GE09ram_03_u:022.024c": "vajrahastaṃ raṇe hanyāṃ kiṃ punas tau ca mānuṣau",
    "GE09ram_03_u:022.025a": "sā tasya garjitaṃ śrutvā rākṣasasya mahācamūḥ",
    "GE09ram_03_u:022.025c": "praharṣam atulaṃ lebhe mṛtyupāśāvapāśitā",
    "GE09ram_03_u:022.026a": "sameyuś ca mahātmāno yuddhadarśanakāṅkṣiṇaḥ",
    "GE09ram_03_u:022.026c": "ṛṣayo devagandharvāḥ siddhāś ca saha cāraṇaiḥ",
    "GE09ram_03_u:022.027a": "sametya coruḥ sahitās te 'nyāyaṃ puṇyakarmaṇaḥ",
    "GE09ram_03_u:022.027c": "svasti gobrāhmaṇebhyo 'stu lokānāṃ ye ca saṃmatāḥ",
    "GE09ram_03_u:022.028a": "jayatāṃ rāghavo yuddhe paulastyān rajanīcarān",
    "GE09ram_03_u:022.028c": "cakrā hasto yathā yuddhe sarvān asurapuṃgavān",
    "GE09ram_03_u:022.029a": "etac cānyac ca bahuśo bruvāṇāḥ paramarṣayaḥ",
    "GE09ram_03_u:022.029c": "dadṛśur vāhinīṃ teṣāṃ rākṣasānāṃ gatāyuṣām",
    "GE09ram_03_u:022.030a": "rathena tu kharo vegāt sainyasyāgrād viniḥsṛtaḥ",
    "GE09ram_03_u:022.030c": "taṃ dṛṣṭvā rākṣasaṃ bhūyo rākṣasāś ca viniḥsṛtāḥ",
    "GE09ram_03_u:022.031a": "śyena gāmī pṛthugrīvo yajñaśatrur vihaṃgamaḥ",
    "GE09ram_03_u:022.031c": "durjayaḥ karavīrākṣaḥ paruṣaḥ kālakārmukaḥ",
    "GE09ram_03_u:022.032a": "meghamālī mahāmālī sarpāsyo rudhirāśanaḥ",
    "GE09ram_03_u:022.032c": "dvādaśaite mahāvīryāḥ pratasthur abhitaḥ kharam",
    "GE09ram_03_u:022.033a": "mahākapālaḥ sthūlākṣaḥ pramāthī triśirās tathā",
    "GE09ram_03_u:022.033c": "catvāra ete senāgryā dūṣaṇaṃ pṛṣṭhato 'nvayuḥ",
    "GE09ram_03_u:022.034a": "sā bhīmavegā samarābhikāmā; sudāruṇā rākṣasavīra senā",
    "GE09ram_03_u:022.034c": "tau rājaputrau sahasābhyupetā; mālāgrahāṇām iva candrasūryau",
    "GE09ram_03_u:023.001a": "āśramaṃ prati yāte tu khare kharaparākrame",
    "GE09ram_03_u:023.001c": "tān evautpātikān rāmaḥ saha bhrātrā dadarśa ha",
    "GE09ram_03_u:023.002a": "tān utpātān mahāghorān utthitān romaharṣaṇān",
    "GE09ram_03_u:023.002c": "prajānām ahitān dṛṣṭvā vākyaṃ lakṣmaṇam abravīt",
    "GE09ram_03_u:023.003a": "imān paśya mahābāho sarvabhūtāpahāriṇaḥ",
    "GE09ram_03_u:023.003c": "samutthitān mahotpātān saṃhartuṃ sarvarākṣasān",
    "GE09ram_03_u:023.004a": "amī rudhiradhārās tu visṛjantaḥ kharasvanān",
    "GE09ram_03_u:023.004c": "vyomni meghā vivartante paruṣā gardabhāruṇāḥ",
    "GE09ram_03_u:023.005a": "sadhūmāś ca śarāḥ sarve mama yuddhābhinandinaḥ",
    "GE09ram_03_u:023.005c": "rukmapṛṣṭhāni cāpāni viveṣṭante ca lakṣmaṇa",
    "GE09ram_03_u:023.006a": "yādṛśā iha kūjanti pakṣiṇo vanacāriṇaḥ",
    "GE09ram_03_u:023.006c": "agrato no bhayaṃ prāptaṃ saṃśayo jīvitasya ca",
    "GE09ram_03_u:023.007a": "saṃprahāras tu sumahān bhaviṣyati na saṃśayaḥ",
    "GE09ram_03_u:023.007c": "ayam ākhyāti me bāhuḥ sphuramāṇo muhur muhuḥ",
    "GE09ram_03_u:023.008a": "saṃnikarṣe tu naḥ śūra jayaṃ śatroḥ parājayam",
    "GE09ram_03_u:023.008c": "suprabhaṃ ca prasannaṃ ca tava vaktraṃ hi lakṣyate",
    "GE09ram_03_u:023.009a": "udyatānāṃ hi yuddhārthaṃ yeṣāṃ bhavati lakṣmaṇaḥ",
    "GE09ram_03_u:023.009c": "niṣprabhaṃ vadanaṃ teṣāṃ bhavaty āyuḥ parikṣayaḥ",
    "GE09ram_03_u:023.010a": "anāgatavidhānaṃ tu kartavyaṃ śubham icchatā",
    "GE09ram_03_u:023.010c": "āpadaṃ śaṅkamānena puruṣeṇa",
    "GE09ram_03_u:023.011a": "tasmād gṛhītvā vaidehīṃ śarapāṇir dhanurdharaḥ",
    "GE09ram_03_u:023.011c": "guhām āśrayaśailasya durgāṃ pādapasaṃkulām",
    "GE09ram_03_u:023.012a": "pratikūlitum icchāmi na hi vākyam idaṃ tvayā",
    "GE09ram_03_u:023.012c": "śāpito mama pādābhyāṃ gamyatāṃ vatsa māciram",
    "GE09ram_03_u:023.013a": "evam uktas tu rāmeṇa lakṣmaṇaḥ saha sītayā",
    "GE09ram_03_u:023.013c": "śarān ādāya cāpaṃ ca guhāṃ durgāṃ samāśrayat",
    "GE09ram_03_u:023.014a": "tasmin praviṣṭe tu guhāṃ lakṣmaṇe saha sītayā",
    "GE09ram_03_u:023.014c": "hanta niryuktam ity uktvā rāmaḥ kavacam āviśat",
    "GE09ram_03_u:023.015a": "sā tenāgninikāśena kavacena vibhūṣitaḥ",
    "GE09ram_03_u:023.015c": "babhūva rāmas timire vidhūmo 'gnir ivotthitaḥ",
    "GE09ram_03_u:023.016a": "sa cāpam udyamya mahac charān ādāya vīryavān",
    "GE09ram_03_u:023.016c": "babhūvāvasthitas tatra jyāsvanaiḥ pūrayan diśaḥ",
    "GE09ram_03_u:023.017a": "tato devāḥ sagandharvāḥ siddhāś ca saha cāraṇaiḥ",
    "GE09ram_03_u:023.017c": "ūcuḥ paramasaṃtrastā guhyakāś ca parasparam",
    "GE09ram_03_u:023.018a": "caturdaśa sahasrāṇi rakṣasāṃ",
    "GE09ram_03_u:023.018c": "ekaś ca rāmo dharmātmā kathaṃ yuddhaṃ bhaviṣyati",
    "GE09ram_03_u:023.019a": "tato gambhīranirhrādaṃ ghoravarmāyudhadhvajam",
    "GE09ram_03_u:023.019c": "anīkaṃ yātudhānānāṃ samantāt pratyadṛśyata",
    "GE09ram_03_u:023.020a": "siṃhanādaṃ visṛjatām anyonyam abhigarjatām",
    "GE09ram_03_u:023.020c": "cāpāni vispharayatāṃ jṛmbhatāṃ cāpy abhīkṣṇaśaḥ",
    "GE09ram_03_u:023.021a": "vipraghuṣṭasvanānāṃ ca dundubhīṃś cāpi nighnatām",
    "GE09ram_03_u:023.021c": "teṣāṃ sutumulaḥ śabdaḥ pūrayām āsa tad vanam",
    "GE09ram_03_u:023.022a": "tena śabdena vitrastāḥ śvāpadā vanacāriṇaḥ",
    "GE09ram_03_u:023.022c": "dudruvur yatra niḥśabdaṃ pṛṣṭhato nāvalokayan",
    "GE09ram_03_u:023.023a": "tat tv anīkaṃ mahāvegaṃ rāmaṃ samupasarpata",
    "GE09ram_03_u:023.023c": "ghṛtanānāpraharaṇaṃ gambhīraṃ sāgaropamam",
    "GE09ram_03_u:023.024a": "rāmo 'pi cārayaṃś cakṣuḥ sarvato raṇapaṇḍitaḥ",
    "GE09ram_03_u:023.024c": "dadarśa kharasainyaṃ tad yuddhābhimukham udyatam",
    "GE09ram_03_u:023.025a": "vitatya ca dhanur bhīmaṃ tūṇyāś coddhṛtya sāyakān",
    "GE09ram_03_u:023.025c": "krodham āhārayat tīvraṃ vadhārthaṃ sarvarakṣasām",
    "GE09ram_03_u:023.026a": "duṣprekṣyaḥ so 'bhavat kruddho yugāntāgnir iva jvalan",
    "GE09ram_03_u:023.026c": "taṃ dṛṣṭvā tejasāviṣṭaṃ prāvyathan vanadevatāḥ",
    "GE09ram_03_u:023.027a": "tasya kruddhasya rūpaṃ tu rāmasya dadṛśe tadā",
    "GE09ram_03_u:023.027c": "dakṣasyeva kratuṃ hantum udyatasya pinākinaḥ",
    "GE09ram_03_u:024.001a": "avaṣṭabdhadhanuṃ rāmaṃ kruddhaṃ ca ripughātinam",
    "GE09ram_03_u:024.001c": "dadarśāśramam āgamya kharaḥ saha puraḥsaraiḥ",
    "GE09ram_03_u:024.002a": "taṃ dṛṣṭvā saguṇaṃ cāpam udyamya kharaniḥsvanam",
    "GE09ram_03_u:024.002c": "rāmasyābhimukhaṃ sūtaṃ codyatām ity acodayat",
    "GE09ram_03_u:024.003a": "sa kharasyājñayā sūtas turagān samacodayat",
    "GE09ram_03_u:024.003c": "yatra rāmo mahābāhur eko dhunvan dhanuḥ sthitaḥ",
    "GE09ram_03_u:024.004a": "taṃ tu niṣpatitaṃ dṛṣṭvā sarve te rajanīcarāḥ",
    "GE09ram_03_u:024.004c": "nardamānā mahānādaṃ sacivāḥ paryavārayan",
    "GE09ram_03_u:024.005a": "sa teṣāṃ yātudhānānāṃ madhye rato gataḥ kharaḥ",
    "GE09ram_03_u:024.005c": "babhūva madhye tārāṇāṃ lohitāṅga ivoditaḥ",
    "GE09ram_03_u:024.006a": "tatas taṃ bhīmadhanvānaṃ kruddhāḥ sarve niśācarāḥ",
    "GE09ram_03_u:024.006c": "rāmaṃ nānāvidhaiḥ śastrair abhyavarṣanta durjayam",
    "GE09ram_03_u:024.007a": "mudgarair āyasaiḥ śūlaiḥ prāsaiḥ khaḍgaiḥ paraśvadhaiḥ",
    "GE09ram_03_u:024.007c": "rākṣasāḥ samare rāmaṃ nijaghnū roṣatatparāḥ",
    "GE09ram_03_u:024.008a": "te balāhakasaṃkāśā mahānādā",
    "GE09ram_03_u:024.008c": "abhyadhāvanta kākutsthaṃ rāmaṃ yuddhe jighāṃsavaḥ",
    "GE09ram_03_u:024.009a": "te rāme śaravarṣāṇi vyasṛjan rakṣasāṃ guṇāḥ",
    "GE09ram_03_u:024.009c": "śailendram iva dhārābhir varṣamāṇā mahādhanāḥ",
    "GE09ram_03_u:024.010a": "sa taiḥ parivṛto ghorai rāghavo rakṣasāṃ gaṇaiḥ",
    "GE09ram_03_u:024.010c": "tithiṣv iva mahādevo vṛtaḥ pāriṣadāṃ gaṇaiḥ",
    "GE09ram_03_u:024.011a": "tāni muktāni śastrāṇi yātudhānaiḥ sa rāghavaḥ",
    "GE09ram_03_u:024.011c": "pratijagrāha viśikhair nadyoghān iva sāgaraḥ",
    "GE09ram_03_u:024.012a": "sa taiḥ praharaṇair ghorair bhinnagātro na vivyathe",
    "GE09ram_03_u:024.012c": "rāmaḥ pradīptair bahubhir vajrair iva mahācalaḥ",
    "GE09ram_03_u:024.013a": "sa viddhaḥ kṣatajādigdhaḥ sarvagātreṣu rāghavaḥ",
    "GE09ram_03_u:024.013c": "babhūva rāmaḥ saṃdhyābhrair divākara ivāvṛtaḥ",
    "GE09ram_03_u:024.014a": "viṣedur devagandharvāḥ siddhāś ca paramarṣayaḥ",
    "GE09ram_03_u:024.014c": "ekaṃ sahastrair bahubhis tadā dṛṣṭvā samāvṛtam",
    "GE09ram_03_u:024.015a": "tato rāmaḥ susaṃkruddho maṇḍalīkṛtakārmukaḥ",
    "GE09ram_03_u:024.015c": "sasarja niśitān bāṇāñ śataśo 'tha sahasraśaḥ",
    "GE09ram_03_u:024.016a": "durāvārān durviṣahān kālapāśopamān raṇe",
    "GE09ram_03_u:024.016c": "mumoca līlayā rāmaḥ kaṅkapatrān ajihmagān",
    "GE09ram_03_u:024.017a": "te śarāḥ śatrusainyeṣu muktā rāmeṇa līlayā",
    "GE09ram_03_u:024.017c": "ādadū rakṣasāṃ prāṇān pāśāḥ kālakṛtā iva",
    "GE09ram_03_u:024.018a": "bhittvā rākṣasadehāṃs tāṃs te śarā rudhirāplutāḥ",
    "GE09ram_03_u:024.018c": "antarikṣagatā rejur dīptāgnisamatejasaḥ",
    "GE09ram_03_u:024.019a": "asaṃkhyeyās tu rāmasya sāyakāś cāpamaṇḍalāt",
    "GE09ram_03_u:024.019c": "viniṣpetur atīvogrā rakṣaḥ",
    "GE09ram_03_u:024.020a": "tair dhanūṃṣi dhvajāgrāṇi varmāṇi ca śirāṃsi ca",
    "GE09ram_03_u:024.020c": "bahūn sahastābharaṇān ūrūn karikaropamān",
    "GE09ram_03_u:024.021a": "tato nālīkanārācais tīkṣṇāgraiś ca vikarṇibhiḥ",
    "GE09ram_03_u:024.021c": "bhīmam ārtasvaraṃ cakrur bhidyamānā niśācarāḥ",
    "GE09ram_03_u:024.022a": "tat sainyaṃ niśitair bāṇair arditaṃ marmabhedibhiḥ",
    "GE09ram_03_u:024.022c": "rāmeṇa na sukhaṃ lebhe śuṣkaṃ vanam ivāgninā",
    "GE09ram_03_u:024.023a": "ke cid bhīmabalāḥ śūrāḥ śūlān khaḍgān paraśvadhān",
    "GE09ram_03_u:024.023c": "cikṣipuḥ paramakruddhā rāmāya rajanīcarāḥ",
    "GE09ram_03_u:024.024a": "tāni bāṇair mahābāhuḥ śastrāṇy āvārya rāghavaḥ",
    "GE09ram_03_u:024.024c": "jahāra samare prāṇāṃś ciccheda ca śirodharān",
    "GE09ram_03_u:024.025a": "avaśiṣṭāś ca ye tatra viṣaṇṇāś ca niśācarāḥ",
    "GE09ram_03_u:024.025c": "kharam evābhyadhāvanta śaraṇārthaṃ śarārditāḥ",
    "GE09ram_03_u:024.026a": "tān sarvān punar ādāya samāśvāsya ca dūṣaṇaḥ",
    "GE09ram_03_u:024.026c": "abhyadhāvata kākutsthaṃ kruddho rudram ivāntakaḥ",
    "GE09ram_03_u:024.027a": "nivṛttās tu punaḥ sarve dūṣaṇāśrayanirbhayāḥ",
    "GE09ram_03_u:024.027c": "rāmam evābhyadhāvanta sālatālaśilāyudhāḥ",
    "GE09ram_03_u:024.028a": "tad babhūvādbhutaṃ yuddhaṃ tumulaṃ romaharṣaṇam",
    "GE09ram_03_u:024.028c": "rāmasyāsya mahāghoraṃ punas teṣāṃ ca rakṣasām",
    "GE09ram_03_u:025.001a": "tad drumāṇāṃ śilānāṃ ca varṣaṃ prāṇaharaṃ mahat",
    "GE09ram_03_u:025.001c": "pratijagrāha dharmātmā rāghavas tīkṣṇasāyakaiḥ",
    "GE09ram_03_u:025.002a": "pratigṛhya ca tad varaṃ nimīlita ivarṣabhaḥ",
    "GE09ram_03_u:025.002c": "rāmaḥ krodhaṃ paraṃ bheje vadhārthaṃ sarvarakṣasām",
    "GE09ram_03_u:025.003a": "tataḥ krodhasamāviṣṭaḥ pradīpta iva tejasā",
    "GE09ram_03_u:025.003c": "śarair abhyakirat sainyaṃ sarvataḥ sahadūṣaṇam",
    "GE09ram_03_u:025.004a": "tataḥ senāpatiḥ kruddho dūṣaṇaḥ śatrudūṣaṇaḥ",
    "GE09ram_03_u:025.004c": "jagrāha giriśṛṅgābhaṃ parighaṃ romaharṣaṇam",
    "GE09ram_03_u:025.005a": "veṣṭitaṃ kāñcanaiḥ paṭṭair devasainyābhimardanam",
    "GE09ram_03_u:025.005c": "āyasaiḥ śaṅkubhis tīkṣṇaiḥ kīrṇaṃ paravasokṣitām",
    "GE09ram_03_u:025.006a": "vajrāśanisamasparśaṃ paragopuradāraṇam",
    "GE09ram_03_u:025.006c": "taṃ mahoragasaṃkāśaṃ pragṛhya parighaṃ raṇe",
    "GE09ram_03_u:025.006e": "dūṣaṇo 'bhyapatad rāmaṃ krūrakarmā niśācaraḥ",
    "GE09ram_03_u:025.007a": "tasyābhipatamānasya dūṣaṇasya sa rāghavaḥ",
    "GE09ram_03_u:025.007c": "dvābhyāṃ śarābhyāṃ ciccheda sahastābharaṇau bhujau",
    "GE09ram_03_u:025.008a": "bhraṣṭas tasya mahākāyaḥ papāta raṇamūrdhani",
    "GE09ram_03_u:025.008c": "parighaś chinnahastasya śakradhvaja ivāgrataḥ",
    "GE09ram_03_u:025.009a": "sa karābhyāṃ vikīrṇābhyāṃ papāta bhuvi dūṣaṇaḥ",
    "GE09ram_03_u:025.009c": "viṣāṇābhyāṃ viśīrṇābhyāṃ manasvīva mahāgajaḥ",
    "GE09ram_03_u:025.010a": "dṛṣṭvā taṃ patitaṃ bhūmau dūṣaṇaṃ nihataṃ raṇe",
    "GE09ram_03_u:025.010c": "sādhu sādhv iti kākutsthaṃ sarvabhūtāny apūjayan",
    "GE09ram_03_u:025.011a": "etasminn antare kruddhās trayaḥ senāgrayāyinaḥ",
    "GE09ram_03_u:025.011c": "saṃhatyābhyadravan rāmaṃ mṛtyupāśāvapāśitāḥ",
    "GE09ram_03_u:025.011e": "mahākapālaḥ sthūlākṣaḥ pramāthī ca mahābalaḥ",
    "GE09ram_03_u:025.012a": "mahākapālo vipulaṃ śūlam udyamya rākṣasaḥ",
    "GE09ram_03_u:025.012c": "sthūlākṣaḥ paṭṭiśaṃ gṛhya pramāthī ca paraśvadham",
    "GE09ram_03_u:025.013a": "dṛṣṭvaivāpatatas tāṃs tu rāghavaḥ sāyakaiḥ śitaiḥ",
    "GE09ram_03_u:025.013c": "tīkṣṇāgraiḥ pratijagrāha saṃprāptān atithīn iva",
    "GE09ram_03_u:025.014a": "mahākapālasya śiraś ciccheda raghunaṅganaḥ",
    "GE09ram_03_u:025.014c": "asaṃkhyeyais tu bāṇaughaiḥ pramamātha pramāthinam",
    "GE09ram_03_u:025.015a": "sthūlākṣasyākṣiṇī tīkṣṇaiḥ pūrayām āsa sāyakaiḥ",
    "GE09ram_03_u:025.015c": "sa papāta hato bhūmau viṭapīva mahādrumaḥ",
    "GE09ram_03_u:025.016a": "tataḥ pāvakasaṃkāśair hemavajravibhūṣitaiḥ",
    "GE09ram_03_u:025.016c": "jaghanaśeṣaṃ tejasvī tasya sainyasya sāyakaiḥ",
    "GE09ram_03_u:025.017a": "te rukmapuṅkhā viśikhāḥ sadhūmā iva pāvakāḥ",
    "GE09ram_03_u:025.017c": "nijaghnus tāni rakṣāṃsi vajrā iva mahādrumān",
    "GE09ram_03_u:025.018a": "rakṣasāṃ tu śataṃ rāmaḥ śatenaikena karṇinā",
    "GE09ram_03_u:025.018c": "sahasraṃ ca sahasreṇa jaghāna raṇamūrdhani",
    "GE09ram_03_u:025.019a": "tair bhinnavarmābharaṇāś",
    "GE09ram_03_u:025.019c": "nipetuḥ śoṇitādigdhā dharaṇyāṃ rajanīcarāḥ",
    "GE09ram_03_u:025.020a": "tair muktakeśaiḥ samare patitaiḥ śoṇitokṣitaiḥ",
    "GE09ram_03_u:025.020c": "āstīrṇā vasudhā kṛtsnā mahāvediḥ kuśair iva",
    "GE09ram_03_u:025.021a": "kṣaṇena tu mahāghoraṃ vanaṃ nihatarākṣasaṃ",
    "GE09ram_03_u:025.021c": "babhūva niraya prakhyaṃ",
    "GE09ram_03_u:025.022a": "caturdaśa sahasrāṇi rakṣasāṃ bhīmakarmaṇām",
    "GE09ram_03_u:025.022c": "hatāny ekena rāmeṇa mānuṣeṇa padātinā",
    "GE09ram_03_u:025.023a": "tasya sainyasya sarvasya kharaḥ śeṣo mahārathaḥ",
    "GE09ram_03_u:025.023c": "rākṣasas triśirāś caiva rāmaś ca ripusūdanaḥ",
    "GE09ram_03_u:025.024a": "tatas tu tad bhīmabalaṃ mahāhave; samīkṣya rāmeṇa hataṃ balīyasā",
    "GE09ram_03_u:025.024c": "rathena rāmaṃ mahatā kharas tataḥ; samāsasādendra ivodyatāśaniḥ",
    "GE09ram_03_u:026.001a": "kharaṃ tu rāmābhimukhaṃ prayāntaṃ vāhinīpatiḥ",
    "GE09ram_03_u:026.001c": "rākṣasas triśirā nāma saṃnipatyedam abravīt",
    "GE09ram_03_u:026.002a": "māṃ niyojaya vikrānta saṃnivartasva sāhasāt",
    "GE09ram_03_u:026.002c": "paśya rāmaṃ mahābāhuṃ saṃyuge vinipātitam",
    "GE09ram_03_u:026.003a": "pratijānāmi te satyam āyudhaṃ cāham ālabhe",
    "GE09ram_03_u:026.003c": "yathā rāmaṃ vadhiṣyāmi vadhārhaṃ sarvarakṣasām",
    "GE09ram_03_u:026.004a": "ahaṃ vāsya raṇe mṛtyur eṣa vā samare mama",
    "GE09ram_03_u:026.004c": "vinivartya raṇotsāhaṃ muhūrtaṃ prāśniko bhava",
    "GE09ram_03_u:026.005a": "prahṛṣṭo vā hate rāme janasthānaṃ prayāsyasi",
    "GE09ram_03_u:026.005c": "mayi vā nihate rāmaṃ saṃyugāyopayāsyasi",
    "GE09ram_03_u:026.006a": "kharas triśirasā tena mṛtyulobhāt prasāditaḥ",
    "GE09ram_03_u:026.006c": "gaccha yudhyety anujñāto rāghavābhimukho yayau",
    "GE09ram_03_u:026.007a": "triśirāś ca rathenaiva vājiyuktena bhāsvatā",
    "GE09ram_03_u:026.007c": "abhyadravad raṇe rāmaṃ triśṛṅga iva parvataḥ",
    "GE09ram_03_u:026.008a": "śaradhārā samūhān sa mahāmegha ivotsṛjan",
    "GE09ram_03_u:026.008c": "vyasṛjat sadṛśaṃ nādaṃ jalārdrasyeva dundubheḥ",
    "GE09ram_03_u:026.009a": "āgacchantaṃ triśirasaṃ rākṣasaṃ prekṣya rāghavaḥ",
    "GE09ram_03_u:026.009c": "dhanuṣā pratijagrāha vidhunvan sāyakāñ śitān",
    "GE09ram_03_u:026.010a": "sa saṃprahāras tumulo rāma triśirasor mahān",
    "GE09ram_03_u:026.010c": "babhūvātīva balinoḥ siṃhakuñjarayor iva",
    "GE09ram_03_u:026.011a": "tatas triśirasā bāṇair lalāṭe tāḍitas tribhiḥ",
    "GE09ram_03_u:026.011c": "amarṣī kupito rāmaḥ saṃrabdham idam abravīt",
    "GE09ram_03_u:026.012a": "aho vikramaśūrasya rākṣasasyedṛśaṃ balam",
    "GE09ram_03_u:026.012c": "puṣpair iva śarair yasya lalāṭe 'smi parikṣataḥ",
    "GE09ram_03_u:026.012e": "mamāpi pratigṛhṇīṣva śarāṃś cāpaguṇacyutān",
    "GE09ram_03_u:026.013a": "evam uktvā tu saṃrabdhaḥ śarān āśīviṣopamān",
    "GE09ram_03_u:026.013c": "triśiro vakṣasi kruddho nijaghāna caturdaśa",
    "GE09ram_03_u:026.014a": "caturbhis turagān asya śaraiḥ saṃnataparvabhiḥ",
    "GE09ram_03_u:026.014c": "nyapātayata tejasvī caturas tasya vājinaḥ",
    "GE09ram_03_u:026.015a": "aṣṭabhiḥ sāyakaiḥ sūtaṃ rathopasthe nyapātayat",
    "GE09ram_03_u:026.015c": "rāmaś ciccheda bāṇena dhvajaṃ cāsya samucchritam",
    "GE09ram_03_u:026.016a": "tato hatarathāt tasmād utpatantaṃ niśācaram",
    "GE09ram_03_u:026.016c": "bibheda rāmas taṃ bāṇair hṛdaye so 'bhavaj jaḍaḥ",
    "GE09ram_03_u:026.017a": "sāyakaiś cāprameyātmā sāmarṣas tasya rakṣasaḥ",
    "GE09ram_03_u:026.017c": "śirāṃsy apātayat trīṇi vegavadbhis tribhiḥ śataiḥ",
    "GE09ram_03_u:026.018a": "sa bhūmau śoṇitodgārī rāmabāṇābhipīḍitaḥ",
    "GE09ram_03_u:026.018c": "nyapatat patitaiḥ pūrvaṃ svaśirobhir niśācaraḥ",
    "GE09ram_03_u:026.019a": "hataśeṣās tato bhagnā rākṣasāḥ kharasaṃśrayāḥ",
    "GE09ram_03_u:026.019c": "dravanti sma na tiṣṭhanti vyāghratrastā mṛgā iva",
    "GE09ram_03_u:026.020a": "tān kharo dravato dṛṣṭvā nivartya ruṣitaḥ svayam",
    "GE09ram_03_u:026.020c": "rāmam evābhidudrāva rāhuś candramasaṃ yathā",
    "GE09ram_03_u:027.001a": "nihataṃ dūṣaṇaṃ dṛṣṭvā raṇe triśirasā saha",
    "GE09ram_03_u:027.001c": "kharasyāpy abhavat trāso dṛṣṭvā rāmasya vikramam",
    "GE09ram_03_u:027.002a": "sa dṛṣṭvā rākṣasaṃ sainyam aviṣahyaṃ mahābalam",
    "GE09ram_03_u:027.002c": "hatam ekena rāmeṇa dūṣaṇas triśirā api",
    "GE09ram_03_u:027.003a": "tad balaṃ hatabhūyiṣṭhaṃ vimanāḥ prekṣya rākṣasaḥ",
    "GE09ram_03_u:027.003c": "āsasāda kharo rāmaṃ namucir vāsavaṃ yathā",
    "GE09ram_03_u:027.004a": "vikṛṣya balavac cāpaṃ nārācān raktabhojanān",
    "GE09ram_03_u:027.004c": "kharaś cikṣepa rāmāya kruddhān āśīviṣān iva",
    "GE09ram_03_u:027.005a": "jyāṃ vidhunvan subahuśaḥ śikṣayāstrāṇi darśayan",
    "GE09ram_03_u:027.005c": "cacāra samare mārgāñ śarai rathagataḥ kharaḥ",
    "GE09ram_03_u:027.006a": "sa sarvāś ca diśo bāṇaiḥ pradiśaś ca mahārathaḥ",
    "GE09ram_03_u:027.006c": "pūrayām āsa taṃ dṛṣṭvā rāmo 'pi sumahad dhanuḥ",
    "GE09ram_03_u:027.007a": "sa sāyakair durviṣahaiḥ sasphuliṅgair ivāgnibhiḥ",
    "GE09ram_03_u:027.007c": "nabhaś cakārāvivaraṃ parjanya iva vṛṣṭibhiḥ",
    "GE09ram_03_u:027.008a": "tad babhūva śitair bāṇaiḥ khararāmavisarjitaiḥ",
    "GE09ram_03_u:027.008c": "paryākāśam anākāśaṃ sarvataḥ śarasaṃkulam",
    "GE09ram_03_u:027.009a": "śarajālāvṛtaḥ sūryo na tadā sma prakāśate",
    "GE09ram_03_u:027.009c": "anyonyavadhasaṃrambhād ubhayoḥ saṃprayudhyatoḥ",
    "GE09ram_03_u:027.010a": "tato nālīkanārācais tīkṣṇāgraiś ca vikarṇibhiḥ",
    "GE09ram_03_u:027.010c": "ājaghāna raṇe rāmaṃ totrair iva mahādvipam",
    "GE09ram_03_u:027.011a": "taṃ rathasthaṃ dhanuṣpāṇiṃ rākṣasaṃ paryavasthitam",
    "GE09ram_03_u:027.011c": "dadṛśuḥ sarvabhūtāni pāśahastam ivāntakam",
    "GE09ram_03_u:027.012a": "taṃ siṃham iva vikrāntaṃ siṃhavikrāntagāminam",
    "GE09ram_03_u:027.012c": "dṛṣṭvā nodvijate rāmaḥ siṃhaḥ kṣudramṛgaṃ yathā",
    "GE09ram_03_u:027.013a": "tataḥ sūryanikāśena rathena mahatā kharaḥ",
    "GE09ram_03_u:027.013c": "āsasāda raṇe rāmaṃ pataṅga iva pāvakam",
    "GE09ram_03_u:027.014a": "tato 'sya saśaraṃ cāpaṃ muṣṭideśe mahātmanaḥ",
    "GE09ram_03_u:027.014c": "kharaś ciccheda rāmasya darśayan pāṇilāghavam",
    "GE09ram_03_u:027.015a": "sa punas tv aparān sapta śarān ādāya varmaṇi",
    "GE09ram_03_u:027.015c": "nijaghāna raṇe kruddhaḥ śakrāśanisamaprabhān",
    "GE09ram_03_u:027.016a": "tatas tat prahataṃ bāṇaiḥ kharamuktaiḥ suparvabhiḥ",
    "GE09ram_03_u:027.016c": "papāta kavacaṃ bhūmau rāmasyādityavarcasaḥ",
    "GE09ram_03_u:027.017a": "sa śarair arpitaḥ kruddhaḥ sarvagātreṣu rāghavaḥ",
    "GE09ram_03_u:027.017c": "rarāja samare rāmo vidhūmo 'gnir iva jvalan",
    "GE09ram_03_u:027.018a": "tato gambhīranirhrādaṃ rāmaḥ śatrunibarhaṇaḥ",
    "GE09ram_03_u:027.018c": "cakārāntāya sa ripoḥ sajyam anyan mahad dhanuḥ",
    "GE09ram_03_u:027.019a": "sumahad vaiṣṇavaṃ yat tad atisṛṣṭaṃ maharṣiṇā",
    "GE09ram_03_u:027.019c": "varaṃ tad dhanur udyamya kharaṃ samabhidhāvata",
    "GE09ram_03_u:027.020a": "tataḥ kanakapuṅkhais tu śaraiḥ saṃnataparvabhiḥ",
    "GE09ram_03_u:027.020c": "ciccheda rāmaḥ saṃkruddhaḥ kharasya samare dhvajam",
    "GE09ram_03_u:027.021a": "sa darśanīyo bahudhā vicchinnaḥ kāñcano dhvajaḥ",
    "GE09ram_03_u:027.021c": "jagāma dharaṇīṃ sūryo devatānām ivājñayā",
    "GE09ram_03_u:027.022a": "taṃ caturbhiḥ kharaḥ kruddho rāmaṃ gātreṣu mārgaṇaiḥ",
    "GE09ram_03_u:027.022c": "vivyādha hṛdi marmajño mātaṅgam iva tomaraiḥ",
    "GE09ram_03_u:027.023a": "sa rāmo bahubhir bāṇaiḥ kharakārmukaniḥsṛtaiḥ",
    "GE09ram_03_u:027.023c": "viddho rudhirasiktāṅgo babhūva ruṣito bhṛśam",
    "GE09ram_03_u:027.024a": "sa dhanur dhanvināṃ śreṣṭhaḥ pragṛhya paramāhave",
    "GE09ram_03_u:027.024c": "mumoca parameṣvāsaḥ ṣaṭ śarān abhilakṣitān",
    "GE09ram_03_u:027.025a": "śirasy ekena bāṇena dvābhyāṃ bāhvor athārpayat",
    "GE09ram_03_u:027.025c": "tribhiś candrārdhavaktraiś ca vakṣasy abhijaghāna ha",
    "GE09ram_03_u:027.026a": "tataḥ paścān mahātejā nārācān bhāskaropamān",
    "GE09ram_03_u:027.026c": "jighāṃsū rākṣasaṃ kruddhas trayodaśa śilāśitān",
    "GE09ram_03_u:027.027a": "tato 'sya yugam ekena caturbhiś caturo hayān",
    "GE09ram_03_u:027.027c": "ṣaṣṭhena ca śiraḥ saṃkhye ciccheda kharasāratheḥ",
    "GE09ram_03_u:027.028a": "tribhis triveṇuṃ balavān dvābhyām akṣaṃ mahābalaḥ",
    "GE09ram_03_u:027.028c": "dvādaśena tu bāṇena kharasya saśaraṃ dhanuḥ",
    "GE09ram_03_u:027.028e": "chittvā vajranikāśena rāghavaḥ prahasann iva",
    "GE09ram_03_u:027.028g": "trayodaśenendrasamo bibheda samare kharam",
    "GE09ram_03_u:027.029a": "prabhagnadhanvā viratho hatāśvo hatasārathiḥ",
    "GE09ram_03_u:027.029c": "gadāpāṇir avaplutya tasthau bhūmau kharas tadā",
    "GE09ram_03_u:027.030a": "tat karma rāmasya mahārathasya; sametya devāś ca maharṣayaś ca",
    "GE09ram_03_u:027.030c": "apūjayan prāñjalayaḥ prahṛṣṭās; tadā vimānāgragatāḥ sametāḥ",
    "GE09ram_03_u:028.001a": "kharaṃ tu virathaṃ rāmo gadāpāṇim avasthitam",
    "GE09ram_03_u:028.001c": "mṛdupūrvaṃ mahātejāḥ paruṣaṃ vākyam abravīt",
    "GE09ram_03_u:028.002a": "gajāśvarathasaṃbādhe bale mahati tiṣṭhatā",
    "GE09ram_03_u:028.002c": "kṛtaṃ sudāruṇaṃ karma sarvalokajugupsitam",
    "GE09ram_03_u:028.003a": "udvejanīyo bhūtānāṃ nṛśaṃsaḥ pāpakarmakṛt",
    "GE09ram_03_u:028.003c": "trayāṇām api lokānām īśvaro 'pi na tiṣṭhati",
    "GE09ram_03_u:028.004a": "karma lokaviruddhaṃ tu kurvāṇaṃ kṣaṇadācara",
    "GE09ram_03_u:028.004c": "tīkṣṇaṃ sarvajano hanti sarpaṃ duṣṭam ivāgatam",
    "GE09ram_03_u:028.005a": "lobhāt pāpāni kurvāṇaḥ kāmād vā yo na budhyate",
    "GE09ram_03_u:028.005c": "bhraṣṭaḥ paśyati tasyāntaṃ brāhmaṇī karakād iva",
    "GE09ram_03_u:028.006a": "vasato daṇḍakāraṇye tāpasān dharmacāriṇaḥ",
    "GE09ram_03_u:028.006c": "kiṃ nu hatvā mahābhāgān phalaṃ prāpsyasi rākṣasa",
    "GE09ram_03_u:028.007a": "na ciraṃ pāpakarmāṇaḥ krūrā lokajugupsitāḥ",
    "GE09ram_03_u:028.007c": "aiśvaryaṃ prāpya tiṣṭhanti śīrṇamūlā iva drumāḥ",
    "GE09ram_03_u:028.008a": "avaśyaṃ labhate kartā phalaṃ pāpasya karmaṇaḥ",
    "GE09ram_03_u:028.008c": "ghoraṃ paryāgate kāle drumaḥ puṣpam ivārtavam",
    "GE09ram_03_u:028.009a": "nacirāt prāpyate loke pāpānāṃ karmaṇāṃ phalam",
    "GE09ram_03_u:028.009c": "saviṣāṇām ivānnānāṃ bhuktānāṃ kṣaṇadācara",
    "GE09ram_03_u:028.010a": "pāpam āccaratāṃ ghoraṃ lokasyāpriyam icchatām",
    "GE09ram_03_u:028.010c": "aham āsādito rājā prāṇān hantuṃ niśācara",
    "GE09ram_03_u:028.011a": "adya hi tvāṃ mayā muktāḥ śarāḥ kāñcanabhūṣaṇāḥ",
    "GE09ram_03_u:028.011c": "vidārya nipatiṣyanti valmīkam iva pannagāḥ",
    "GE09ram_03_u:028.012a": "ye tvayā daṇḍakāraṇye bhakṣitā dharmacāriṇaḥ",
    "GE09ram_03_u:028.012c": "tān adya nihataḥ saṃkhye sasainyo 'nugamiṣyasi",
    "GE09ram_03_u:028.013a": "adya tvāṃ nihataṃ bāṇaiḥ paśyantu paramarṣayaḥ",
    "GE09ram_03_u:028.013c": "nirayasthaṃ vimānasthā ye tvayā hiṃsitāḥ purā",
    "GE09ram_03_u:028.014a": "prahara tvaṃ yathākāmaṃ kuru yatnaṃ kulādhama",
    "GE09ram_03_u:028.014c": "adya te pātayiṣyāmi śiras tālaphalaṃ yathā",
    "GE09ram_03_u:028.015a": "evam uktas tu rāmeṇa kruddhaḥ saṃraktalocanaḥ",
    "GE09ram_03_u:028.015c": "pratyuvāca tato rāmaṃ prahasan krodhamūrchitaḥ",
    "GE09ram_03_u:028.016a": "prākṛtān rākṣasān hatvā yuddhe daśarathātmaja",
    "GE09ram_03_u:028.016c": "ātmanā katham ātmānam apraśasyaṃ praśaṃsasi",
    "GE09ram_03_u:028.017a": "vikrāntā balavanto vā ye bhavanti nararṣabhāḥ",
    "GE09ram_03_u:028.017c": "kathayanti na te kiṃ cit tejasā svena garvitāḥ",
    "GE09ram_03_u:028.018a": "prākṛtās tv akṛtātmāno loke kṣatriyapāṃsanāḥ",
    "GE09ram_03_u:028.018c": "nirarthakaṃ vikatthante yathā rāma vikatthase",
    "GE09ram_03_u:028.019a": "kulaṃ vyapadiśan vīraḥ samare ko 'bhidhāsyati",
    "GE09ram_03_u:028.019c": "mṛtyukāle hi saṃprāpte svayam aprastave stavam",
    "GE09ram_03_u:028.020a": "sarvathā tu laghutvaṃ te katthanena vidarśitam",
    "GE09ram_03_u:028.020c": "suvarṇapratirūpeṇa tapteneva kuśāgninā",
    "GE09ram_03_u:028.021a": "na tu mām iha tiṣṭhantaṃ paśyasi tvaṃ gadādharam",
    "GE09ram_03_u:028.021c": "dharādharam ivākampyaṃ parvataṃ dhātubhiś citam",
    "GE09ram_03_u:028.022a": "paryāpto 'haṃ gadāpāṇir hantuṃ prāṇān raṇe tava",
    "GE09ram_03_u:028.022c": "trayāṇām api lokānāṃ pāśahasta ivāntakaḥ",
    "GE09ram_03_u:028.023a": "kāmaṃ bahv api vaktavyaṃ tvayi vakṣyāmi na tv aham",
    "GE09ram_03_u:028.023c": "astaṃ gacched dhi savitā yuddhavighras tato bhavet",
    "GE09ram_03_u:028.024a": "caturdaśa sahasrāṇi rākṣasānāṃ hatāni te",
    "GE09ram_03_u:028.024c": "tvadvināśāt karomy adya teṣām aśrupramārjanam",
    "GE09ram_03_u:028.025a": "ity uktvā paramakruddhas tāṃ gadāṃ paramāṅgadām",
    "GE09ram_03_u:028.025c": "kharaś cikṣepa rāmāya pradīptām aśaniṃ yathā",
    "GE09ram_03_u:028.026a": "kharabāhupramuktā sā pradīptā mahatī gadā",
    "GE09ram_03_u:028.026c": "bhasmavṛkṣāṃś ca gulmāṃś ca kṛtvāgāt tatsamīpataḥ",
    "GE09ram_03_u:028.027a": "tām āpatantīṃ jvalitāṃ mṛtyupāśopamāṃ gadā",
    "GE09ram_03_u:028.027c": "antarikṣagatāṃ rāmaś ciccheda bahudhā śaraiḥ",
    "GE09ram_03_u:028.028a": "sā viśīrṇā śarair bhinnā papāta dharaṇītale",
    "GE09ram_03_u:028.028c": "gadāmantrauṣadhibalair vyālīva vinipātitā",
    "GE09ram_03_u:029.001a": "bhittvā tu tāṃ gadāṃ bāṇai rāghavo dharmavatsalaḥ",
    "GE09ram_03_u:029.001c": "smayamānaḥ kharaṃ vākyaṃ saṃrabdham idam abravīt",
    "GE09ram_03_u:029.002a": "etat te balasarvasvaṃ darśitaṃ rākṣasādhama",
    "GE09ram_03_u:029.002c": "śaktihīnataro matto vṛthā tvam upagarjitam",
    "GE09ram_03_u:029.003a": "eṣā bāṇavinirbhinnā gadā bhūmitalaṃ gatā",
    "GE09ram_03_u:029.003c": "abhidhānapragalbhasya tava pratyayaghātinī",
    "GE09ram_03_u:029.004a": "yat tvayoktaṃ vinaṣṭānām idam aśrupramārjanam",
    "GE09ram_03_u:029.004c": "rākṣasānāṃ karomīti mithyā tad api te vacaḥ",
    "GE09ram_03_u:029.005a": "nīcasya kṣudraśīlasya mithyāvṛttasya rakṣasaḥ",
    "GE09ram_03_u:029.005c": "prāṇān apahariṣyāmi garutmān amṛtaṃ yathā",
    "GE09ram_03_u:029.006a": "adya te bhinnakaṇṭhasya",
    "GE09ram_03_u:029.006c": "vidāritasya madbāṇair mahī pāsyati śoṇitam",
    "GE09ram_03_u:029.007a": "pāṃsurūṣitasarvāṅgaḥ srastanyastabhujadvayaḥ",
    "GE09ram_03_u:029.007c": "svapsyase gāṃ samāśliṣya durlabhāṃ pramadām iva",
    "GE09ram_03_u:029.008a": "pravṛddhanidre śayite tvayi rākṣasapāṃsane",
    "GE09ram_03_u:029.008c": "bhaviṣyanty aśaraṇyānāṃ śaraṇyā daṇḍakā ime",
    "GE09ram_03_u:029.009a": "janasthāne hatasthāne tava rākṣasamaccharaiḥ",
    "GE09ram_03_u:029.009c": "nirbhayā vicariṣyanti sarvato munayo vane",
    "GE09ram_03_u:029.010a": "adya viprasariṣyanti rākṣasyo",
    "GE09ram_03_u:029.010c": "bāṣpārdravadanā dīnā bhayād anyabhayāvahāḥ",
    "GE09ram_03_u:029.011a": "adya śokarasajñās tā bhaviṣyanti niśācara",
    "GE09ram_03_u:029.011c": "anurūpakulāḥ patnyo yāsāṃ tvaṃ patir īdṛśaḥ",
    "GE09ram_03_u:029.012a": "nṛśaṃsaśīla kṣudrātman nityaṃ brāhmaṇakaṇṭaka",
    "GE09ram_03_u:029.012c": "tvatkṛte śaṅkitair agnau munibhiḥ pātyate haviḥ",
    "GE09ram_03_u:029.013a": "tam evam abhisaṃrabdhaṃ bruvāṇaṃ rāghavaṃ raṇe",
    "GE09ram_03_u:029.013c": "kharo nirbhartsayām āsa roṣāt kharatara svanaḥ",
    "GE09ram_03_u:029.014a": "dṛḍhaṃ khalv avalipto 'si bhayeṣv api ca nirbhayaḥ",
    "GE09ram_03_u:029.014c": "vācyāvācyaṃ tato hi tvaṃ mṛtyuvaśyo na budhyase",
    "GE09ram_03_u:029.015a": "kālapāśaparikṣiptā bhavanti puruṣā hi ye",
    "GE09ram_03_u:029.015c": "kāryākāryaṃ na jānanti te nirastaṣaḍindriyāḥ",
    "GE09ram_03_u:029.016a": "evam uktvā tato rāmaṃ saṃrudhya bhṛkuṭiṃ tataḥ",
    "GE09ram_03_u:029.016c": "sa dadarśa mahāsālam avidūre niśācaraḥ",
    "GE09ram_03_u:029.017a": "raṇe praharaṇasyārthe sarvato hy avalokayan",
    "GE09ram_03_u:029.017c": "sa tam utpāṭayām āsa saṃdṛśya daśanacchadam",
    "GE09ram_03_u:029.018a": "taṃ samutkṣipya bāhubhyāṃ vinarditvā mahābalaḥ",
    "GE09ram_03_u:029.018c": "rāmam uddiśya cikṣepa hatas tvam iti cābravīt",
    "GE09ram_03_u:029.019a": "tam āpatantaṃ bāṇaughaiś chittvā rāmaḥ pratāpavān",
    "GE09ram_03_u:029.019c": "roṣam āhārayat tīvraṃ nihantuṃ samare kharam",
    "GE09ram_03_u:029.020a": "jātasvedas tato rāmo roṣād raktāntalocanaḥ",
    "GE09ram_03_u:029.020c": "nirbibheda sahasreṇa bāṇānāṃ samare kharam",
    "GE09ram_03_u:029.021a": "tasya bāṇāntarād raktaṃ bahu susrāva phenilam",
    "GE09ram_03_u:029.021c": "gireḥ prasravaṇasyeva toyadhārāparisravaḥ",
    "GE09ram_03_u:029.022a": "vihvalaḥ sa kṛto bāṇaiḥ kharo rāmeṇa saṃyuge",
    "GE09ram_03_u:029.022c": "matto rudhiragandhena tam evābhyadravad drutam",
    "GE09ram_03_u:029.023a": "tam āpatantaṃ saṃrabdhaṃ kṛtāstro rudhirāplutam",
    "GE09ram_03_u:029.023c": "apasarpat pratipadaṃ kiṃ cit tvaritavikramaḥ",
    "GE09ram_03_u:029.024a": "tataḥ pāvakasaṃkāśaṃ badhāya samare śaram",
    "GE09ram_03_u:029.024c": "kharasya rāmo jagrāha brahmadaṇḍam ivāparam",
    "GE09ram_03_u:029.025a": "sa tad dattaṃ maghavatā surarājena dhīmatā",
    "GE09ram_03_u:029.025c": "saṃdadhe ca sa dharmātmā mumoca ca kharaṃ prati",
    "GE09ram_03_u:029.026a": "sa vimukto mahābāṇo",
    "GE09ram_03_u:029.026c": "rāmeṇa dhanur udyamya kharasyorasi cāpatat",
    "GE09ram_03_u:029.027a": "sa papāta kharo bhūmau dahyamānaḥ śarāgninā",
    "GE09ram_03_u:029.027c": "rudreṇaiva vinirdagdhaḥ śvetāraṇye yathāndhakaḥ",
    "GE09ram_03_u:029.028a": "sa vṛtra iva vajreṇa phenena namucir yathāa",
    "GE09ram_03_u:029.028c": "balo vendrāśanihato nipapāta hataḥ kharaḥ",
    "GE09ram_03_u:029.029a": "tato rājarṣayaḥ sarve saṃgatāḥ paramarṣayaḥ",
    "GE09ram_03_u:029.029c": "sabhājya muditā rāmam idaṃ vacanam abruvan",
    "GE09ram_03_u:029.030a": "etadarthaṃ mahātejā mahendraḥ pākaśāsanaḥ",
    "GE09ram_03_u:029.030c": "śarabhaṅgāśramaṃ puṇyam ājagāma puraṃdaraḥ",
    "GE09ram_03_u:029.031a": "ānītas tvam imaṃ deśam upāyena maharṣibhiḥ",
    "GE09ram_03_u:029.031c": "eṣāṃ vadhārthaṃ krūrāṇāṃ rakṣasāṃ pāpakarmaṇām",
    "GE09ram_03_u:029.032a": "tad idaṃ naḥ kṛtaṃ kāryaṃ tvayā daśarathātmaja",
    "GE09ram_03_u:029.032c": "sukhaṃ dharmaṃ cariṣyanti daṇḍakeṣu maharṣayaḥ",
    "GE09ram_03_u:029.033a": "etasminn antare vīro lakṣmaṇaḥ saha sītayā",
    "GE09ram_03_u:029.033c": "giridurgād viniṣkramya saṃviveśāśramaṃ sukhī",
    "GE09ram_03_u:029.034a": "tato rāmas tu vijayī pūjyamāno maharṣibhiḥ",
    "GE09ram_03_u:029.034c": "praviveśāśramaṃ vīro lakṣmaṇenābhivāditaḥ",
    "GE09ram_03_u:029.035a": "taṃ dṛṣṭvā śatruhantāraṃ maharṣīṇāṃ sukhāvaham",
    "GE09ram_03_u:029.035c": "babhūva hṛṣṭā vaidehī bhartāraṃ pariṣasvaje",
    "GE09ram_03_u:030.001a": "tataḥ śūrpaṇakhā dṛṣṭvā sahasrāṇi caturdaśa",
    "GE09ram_03_u:030.001c": "hatāny ekena rāmeṇa rakṣasāṃ bhīmakarmaṇām",
    "GE09ram_03_u:030.002a": "dūṣaṇaṃ ca kharaṃ caiva hataṃ triśirasaṃ raṇe",
    "GE09ram_03_u:030.002c": "dṛṣṭvā punar mahānādaṃ nanāda jaladopamā",
    "GE09ram_03_u:030.003a": "sā dṛṣṭvā karma rāmasya kṛtam anyaiḥ suduṣkaram",
    "GE09ram_03_u:030.003c": "jagāma paramaudvignā laṅkāṃ rāvaṇapālitām",
    "GE09ram_03_u:030.004a": "sa dadarśa vimānāgre rāvaṇaṃ dīptatejasaṃ",
    "GE09ram_03_u:030.004c": "upopaviṣṭaṃ sacivair marudbhir iva vāsavam",
    "GE09ram_03_u:030.005a": "āsīnaṃ sūryasaṃkāśe kāñcane paramāsane",
    "GE09ram_03_u:030.005c": "rukmavedigataṃ prājyaṃ jvalantam iva pāvakam",
    "GE09ram_03_u:030.006a": "devagandharvabhūtānām ṛṣīṇāṃ ca mahātmanām",
    "GE09ram_03_u:030.006c": "ajeyaṃ samare śūraṃ vyāttānanam ivāntakam",
    "GE09ram_03_u:030.007a": "devāsuravimardeṣu vajrāśanikṛtavraṇam",
    "GE09ram_03_u:030.007c": "airāvataviṣāṇāgrair utkṛṣṭakiṇavakṣasaṃ",
    "GE09ram_03_u:030.008a": "viṃśadbhujaṃ daśagrīvaṃ darśanīyaparicchadam",
    "GE09ram_03_u:030.008c": "viśālavakṣasaṃ vīraṃ rājalakṣmaṇalakṣitam",
    "GE09ram_03_u:030.009a": "snigdhavaidūryasaṃkāśaṃ taptakāñcanakuṇḍalam",
    "GE09ram_03_u:030.009c": "subhujaṃ śukladaśanaṃ mahāsyaṃ parvatopamam",
    "GE09ram_03_u:030.010a": "viṣṇucakranipātaiś ca śataśo devasaṃyuge",
    "GE09ram_03_u:030.010c": "āhatāṅgaṃ samastaiś ca devapraharaṇais tathā",
    "GE09ram_03_u:030.011a": "akṣobhyāṇāṃ samudrāṇāṃ kṣobhaṇaṃ kṣiprakāriṇam",
    "GE09ram_03_u:030.011c": "kṣeptāraṃ parvatāgrāṇāṃ surāṇāṃ ca pramardanam",
    "GE09ram_03_u:030.012a": "ucchettāraṃ ca dharmāṇāṃ",
    "GE09ram_03_u:030.012c": "sarvadivyāstrayoktāraṃ yajñavighnakaraṃ sadā",
    "GE09ram_03_u:030.013a": "purīṃ bhogavatīṃ gatvā parājitya ca vāsukim",
    "GE09ram_03_u:030.013c": "takṣakasya priyāṃ bhāryāṃ parājitya jahāra yaḥ",
    "GE09ram_03_u:030.014a": "kailāsaṃ parvataṃ gatvā vijitya naravāhanam",
    "GE09ram_03_u:030.014c": "vimānaṃ puṣpakaṃ tasya kāmagaṃ vai jahāra yaḥ",
    "GE09ram_03_u:030.015a": "vanaṃ caitrarathaṃ divyaṃ nalinīṃ nandanaṃ vanam",
    "GE09ram_03_u:030.015c": "vināśayati yaḥ krodhād devodyānāni vīryavān",
    "GE09ram_03_u:030.016a": "candrasūryau mahābhāgāv uttiṣṭhantau paraṃtapau",
    "GE09ram_03_u:030.016c": "nivārayati bāhubhyāṃ yaḥ śailaśikharopamaḥ",
    "GE09ram_03_u:030.017a": "daśavarṣasahasrāṇi tapas taptvā mahāvane",
    "GE09ram_03_u:030.017c": "purā svayambhuve dhīraḥ śirāṃsy upajahāra yaḥ",
    "GE09ram_03_u:030.018a": "devadānavagandharvapiśācapatagoragaiḥ",
    "GE09ram_03_u:030.018c": "abhayaṃ yasya saṃgrāme mṛtyuto mānuṣād ṛte",
    "GE09ram_03_u:030.019a": "mantrar abhituṣṭaṃ puṇyam adhvareṣu dvijātibhiḥ",
    "GE09ram_03_u:030.019c": "havirdhāneṣu yaḥ somam upahanti mahābalaḥ",
    "GE09ram_03_u:030.020a": "āptayajñaharaṃ krūraṃ brahmaghnaṃ duṣṭacāriṇam",
    "GE09ram_03_u:030.020c": "karkaśaṃ niranukrośaṃ prajānām ahite ratam",
    "GE09ram_03_u:030.020e": "rāvaṇaṃ sarvabhūtānāṃ",
    "GE09ram_03_u:030.021a": "rākṣasī bhrātaraṃ krūraṃ sā dadarśa mahābalam",
    "GE09ram_03_u:030.021c": "taṃ divyavastrābharaṇaṃ divyamālyopaśobhitam",
    "GE09ram_03_u:030.021e": "rākṣasendraṃ mahābhāgaṃ paulastya kulanandanam",
    "GE09ram_03_u:030.022a": "tam abravīd dīptaviśālalocanaṃ; pradarśayitvā bhayamohamūrchitā",
    "GE09ram_03_u:030.022c": "sudāruṇaṃ vākyam abhītacāriṇī; mahātmanā śūrpaṇakhā virūpitā",
    "GE09ram_03_u:031.001a": "tataḥ śūrpaṇakhā dīnā rāvaṇaṃ lokarāvaṇam",
    "GE09ram_03_u:031.001c": "amātyamadhye saṃkruddhā paruṣaṃ vākyam abravīt",
    "GE09ram_03_u:031.002a": "pramattaḥ kāmabhogeṣu svairavṛtto niraṅkuśaḥ",
    "GE09ram_03_u:031.002c": "samutpannaṃ bhayaṃ ghoraṃ boddhavyaṃ nāvabudhyase",
    "GE09ram_03_u:031.003a": "saktaṃ grāmyeṣu bhogeṣu kāmavṛttaṃ mahīpatim",
    "GE09ram_03_u:031.003c": "lubdhaṃ na bahu manyante śmaśānāgnim iva prajāḥ",
    "GE09ram_03_u:031.004a": "svayaṃ kāryāṇi yaḥ kāle nānutiṣṭhati pārthivaḥ",
    "GE09ram_03_u:031.004c": "sa tu vai saha rājyena taiś ca kāryair vinaśyati",
    "GE09ram_03_u:031.005a": "ayuktacāraṃ durdarśam asvādhīnaṃ narādhipam",
    "GE09ram_03_u:031.005c": "varjayanti narā dūrān nadīpaṅkam iva dvipāḥ",
    "GE09ram_03_u:031.006a": "ye na rakṣanti viṣayam asvādhīnā narādhipaḥ",
    "GE09ram_03_u:031.006c": "te na vṛddhyā prakāśante girayaḥ sāgare yathā",
    "GE09ram_03_u:031.007a": "ātmavadbhir vigṛhya tvaṃ devagandharvadānavaiḥ",
    "GE09ram_03_u:031.007c": "ayuktacāraś capalaḥ kathaṃ rājā bhaviṣyasi",
    "GE09ram_03_u:031.008a": "yeṣāṃ cāraś ca kośaś ca nayaś ca jayatāṃ vara",
    "GE09ram_03_u:031.008c": "asvādhīnā narendrāṇāṃ prākṛtais te janaiḥ samāḥ",
    "GE09ram_03_u:031.009a": "yasmāt paśyanti dūrasthān sarvān arthān narādhipāḥ",
    "GE09ram_03_u:031.009c": "cāreṇa tasmād ucyante rājāno dīrghacakṣuṣaḥ",
    "GE09ram_03_u:031.010a": "ayuktacāraṃ manye tvāṃ prākṛtaiḥ sacivair vṛtam",
    "GE09ram_03_u:031.010c": "svajanaṃ ca janasthānaṃ hataṃ yo nāvabudhyase",
    "GE09ram_03_u:031.011a": "caturdaśa sahasrāṇi rakṣasāṃ bhīmakarmaṇām",
    "GE09ram_03_u:031.011c": "hatāny ekena rāmeṇa kharaś ca sahadūṣaṇaḥ",
    "GE09ram_03_u:031.012a": "ṛṣīṇām abhayaṃ dattaṃ kṛtakṣemāś ca daṇḍakāḥ",
    "GE09ram_03_u:031.012c": "dharṣitaṃ ca janasthānaṃ rāmeṇākliṣṭakarmaṇā",
    "GE09ram_03_u:031.013a": "tvaṃ tu lubdhaḥ pramattaś ca parādhīnaś ca rāvaṇa",
    "GE09ram_03_u:031.013c": "viṣaye sve samutpannaṃ bhayaṃ yo nāvabudhyase",
    "GE09ram_03_u:031.014a": "tīkṣṇam alpapradātāraṃ pramattaṃ garvitaṃ śaṭham",
    "GE09ram_03_u:031.014c": "vyasane sarvabhūtāni nābhidhāvanti pārthivam",
    "GE09ram_03_u:031.015a": "atimāninam agrāhyam ātmasaṃbhāvitaṃ naram",
    "GE09ram_03_u:031.015c": "krodhanaṃ vyasane hanti svajano 'pi narādhipam",
    "GE09ram_03_u:031.016a": "nānutiṣṭhati kāryāṇi bhayeṣu na bibheti ca",
    "GE09ram_03_u:031.016c": "kṣipraṃ rājyāc cyuto dīnas tṛṇais tulyo bhaviṣyati",
    "GE09ram_03_u:031.017a": "śuṣkakāṣṭhair bhavet kāryaṃ loṣṭair api ca pāṃsubhiḥ",
    "GE09ram_03_u:031.017c": "na tu sthānāt paribhraṣṭaiḥ kāryaṃ syād vasudhādhipaiḥ",
    "GE09ram_03_u:031.018a": "upabhuktaṃ yathā vāsaḥ srajo vā mṛditā yathā",
    "GE09ram_03_u:031.018c": "evaṃ rājyāt paribhraṣṭaḥ samartho 'pi nirarthakaḥ",
    "GE09ram_03_u:031.019a": "apramattaś ca yo rājā sarvajño vijitendriyaḥ",
    "GE09ram_03_u:031.019c": "kṛtajño dharmaśīlaś ca sa rājā tiṣṭhate ciram",
    "GE09ram_03_u:031.020a": "nayanābhyāṃ prasupto 'pi jāgarti nayacakṣuṣā",
    "GE09ram_03_u:031.020c": "vyaktakrodhaprasādaś ca sa rājā pūjyate janaiḥ",
    "GE09ram_03_u:031.021a": "tvaṃ tu rāvaṇadurbuddhir guṇair etair vivarjitaḥ",
    "GE09ram_03_u:031.021c": "yasya te 'viditaś cārai rakṣasāṃ sumahān vadhaḥ",
    "GE09ram_03_u:031.022a": "parāvamantā viṣayeṣu saṃgato; nadeśa kālapravibhāga tattvavit",
    "GE09ram_03_u:031.022c": "ayuktabuddhir guṇadoṣaniścaye; vipannarājyo na cirād vipatsyate",
    "GE09ram_03_u:031.023a": "iti svadoṣān parikīrtitāṃs tayā; samīkṣya buddhyā kṣaṇadācareśvaraḥ",
    "GE09ram_03_u:031.023c": "dhanena darpeṇa balena cānvito; vicintayām āsa ciraṃ sa rāvaṇaḥ",
    "GE09ram_03_u:032.001a": "tataḥ śūrpaṇakhāṃ kruddhāṃ bruvatīṃ paruṣaṃ vacaḥ",
    "GE09ram_03_u:032.001c": "amātyamadhye saṃkruddhaḥ paripapraccha rāvaṇaḥ",
    "GE09ram_03_u:032.002a": "kaś ca rāmaḥ kathaṃ vīryaḥ kiṃ rūpaḥ kiṃ parākramaḥ",
    "GE09ram_03_u:032.002c": "kimarthaṃ daṇḍakāraṇyaṃ praviṣṭaś ca suduścaram",
    "GE09ram_03_u:032.003a": "āyudhaṃ kiṃ ca rāmasya nihatā yena rākṣasāḥ",
    "GE09ram_03_u:032.003c": "kharaś ca nihataṃ saṃkhye dūṣaṇas triśirās tathā",
    "GE09ram_03_u:032.004a": "ity uktā rākṣasendreṇa rākṣasī krodhamūrchitā",
    "GE09ram_03_u:032.004c": "tato rāmaṃ yathānyāyam ākhyātum upacakrame",
    "GE09ram_03_u:032.005a": "dīrghabāhur viśālākṣaś cīrakṛṣṇājināmbaraḥ",
    "GE09ram_03_u:032.005c": "kandarpasamarūpaś ca rāmo daśarathātmajaḥ",
    "GE09ram_03_u:032.006a": "śakracāpanibhaṃ cāpaṃ vikṛṣya kanakāṅgadam",
    "GE09ram_03_u:032.006c": "dīptān kṣipati nārācān sarpān iva mahāviṣān",
    "GE09ram_03_u:032.007a": "nādadānaṃ śarān ghorān na muñcantaṃ mahābalam",
    "GE09ram_03_u:032.007c": "na kārmukaṃ vikarṣantaṃ rāmaṃ paśyāmi saṃyuge",
    "GE09ram_03_u:032.008a": "hanyamānaṃ tu tat sainyaṃ paśyāmi śaravṛṣṭibhiḥ",
    "GE09ram_03_u:032.008c": "indreṇaivottamaṃ sasyam āhataṃ tv aśmavṛṣṭibhiḥ",
    "GE09ram_03_u:032.009a": "rakṣasāṃ bhīmavīryāṇāṃ sahasrāṇi caturdaśa",
    "GE09ram_03_u:032.009c": "nihatāni śarais tīkṣṇais tenaikena padātinā",
    "GE09ram_03_u:032.010a": "ardhādhikamuhūrtena kharaś ca sahadūṣaṇaḥ",
    "GE09ram_03_u:032.010c": "ṛṣīṇām abhayaṃ dattaṃ kṛtakṣemāś ca daṇḍakāḥ",
    "GE09ram_03_u:032.011a": "ekā kathaṃ cin muktāhaṃ paribhūya mahātmanā",
    "GE09ram_03_u:032.011c": "strīvadhaṃ śaṅkamānena rāmeṇa viditātmanā",
    "GE09ram_03_u:032.012a": "bhrātā cāsya mahātejā guṇatas tulyavikramaḥ",
    "GE09ram_03_u:032.012c": "anuraktaś ca bhaktaś ca lakṣmaṇo nāma vīryavān",
    "GE09ram_03_u:032.013a": "amarṣī durjayo jetā vikrānto buddhimān balī",
    "GE09ram_03_u:032.013c": "rāmasya dakṣiṇe bāhur nityaṃ prāṇo bahiṣcaraḥ",
    "GE09ram_03_u:032.014a": "rāmasya tu viśālākṣī dharmapatnī yaśasvinī",
    "GE09ram_03_u:032.014c": "sītā nāma varārohā vaidehī tanumadhyamā",
    "GE09ram_03_u:032.015a": "naiva devī na gandharvā na yakṣī na ca kiṃnarī",
    "GE09ram_03_u:032.015c": "tathārūpā mayā nārī dṛṣṭapūrvā mahītale",
    "GE09ram_03_u:032.016a": "yasya sītā bhaved bhāryā yaṃ ca hṛṣṭā pariṣvajet",
    "GE09ram_03_u:032.016c": "atijīvet sa sarveṣu lokeṣv api puraṃdarāt",
    "GE09ram_03_u:032.017a": "sā suśīlā vapuḥślāghyā rūpeṇāpratimā bhuvi",
    "GE09ram_03_u:032.017c": "tavānurūpā bhāryā sā tvaṃ ca tasyās tathā patiḥ",
    "GE09ram_03_u:032.018a": "tāṃ tu vistīrṇajaghanāṃ pīnottuṅgapayodharām",
    "GE09ram_03_u:032.018c": "bhāryārthe tu tavānetum udyatāhaṃ varānanām",
    "GE09ram_03_u:032.019a": "tāṃ tu dṛṣṭvādya vaidehīṃ pūrṇacandranibhānanām",
    "GE09ram_03_u:032.019c": "manmathasya śarāṇāṃ ca tvaṃ vidheyo bhaviṣyasi",
    "GE09ram_03_u:032.020a": "yadi tasyām abhiprāyo bhāryārthe tava jāyate",
    "GE09ram_03_u:032.020c": "śīghram uddhriyatāṃ pādo jayārtham iha dakṣiṇaḥ",
    "GE09ram_03_u:032.021a": "kuru priyaṃ tathā teṣāṃ rakṣasāṃ rākṣaseśvara",
    "GE09ram_03_u:032.021c": "vadhāt tasya nṛśaṃsasya rāmasyāśramavāsinaḥ",
    "GE09ram_03_u:032.022a": "taṃ śarair niśitair hatvā lakṣmaṇaṃ ca mahāratham",
    "GE09ram_03_u:032.022c": "hatanāthāṃ sukhaṃ sītāṃ yathāvad upabhokṣyase",
    "GE09ram_03_u:032.023a": "rocate yadi te vākyaṃ mamaitad rākṣaseśvara",
    "GE09ram_03_u:032.023c": "kriyatāṃ nirviśaṅkena vacanaṃ mama rāghava",
    "GE09ram_03_u:032.024a": "niśamya rāmeṇa śarair ajihmagair; hatāñ janasthānagatān niśācarān",
    "GE09ram_03_u:032.024c": "kharaṃ ca buddhvā nihataṃ ca dūṣaṇaṃ; tvam adya kṛtyaṃ pratipattum arhasi",
    "GE09ram_03_u:033.001a": "tataḥ śūrpaṇakhā vākyaṃ tac chrutvā romaharṣaṇam",
    "GE09ram_03_u:033.001c": "sacivān abhyanujñāya kāryaṃ buddhvā jagāma ha",
    "GE09ram_03_u:033.002a": "tat kāryam anugamyātha yathāvad upalabhya ca",
    "GE09ram_03_u:033.002c": "doṣāṇāṃ ca guṇānāṃ ca saṃpradhārya balābalam",
    "GE09ram_03_u:033.003a": "iti kartavyam ity eva kṛtvā niścayam ātmanaḥ",
    "GE09ram_03_u:033.003c": "sthirabuddhis tato ramyāṃ yānaśālāṃ jagāma ha",
    "GE09ram_03_u:033.004a": "yānaśālāṃ tato gatvā pracchannaṃ rākṣasādhipaḥ",
    "GE09ram_03_u:033.004c": "sūtaṃ saṃcodayām āsa rathaḥ saṃyujyatām iti",
    "GE09ram_03_u:033.005a": "evam uktaḥ kṣaṇenaiva sārathir laghuvikramaḥ",
    "GE09ram_03_u:033.005c": "rathaṃ saṃyojayām āsa tasyābhimatam uttamam",
    "GE09ram_03_u:033.006a": "kāñcanaṃ ratham āsthāya kāmagaṃ ratnabhūṣitam",
    "GE09ram_03_u:033.006c": "piśācavadanair yuktaṃ kharaiḥ kanakabhūṣaṇaiḥ",
    "GE09ram_03_u:033.007a": "meghapratimanādena sa tena dhanadānujaḥ",
    "GE09ram_03_u:033.007c": "rākṣasādhipatiḥ śrīmān yayau nadanadīpatim",
    "GE09ram_03_u:033.008a": "sa śvetabālavyasanaḥ śvetacchatro daśānanaḥ",
    "GE09ram_03_u:033.008c": "snigdhavaidūryasaṃkāśas taptakāñcanabhūṣaṇaḥ",
    "GE09ram_03_u:033.009a": "daśāsyo viṃśatibhujo darśanīya paricchadaḥ",
    "GE09ram_03_u:033.009c": "tridaśārir munīndraghno daśaśīrṣa ivādrirāṭ",
    "GE09ram_03_u:033.010a": "kāmagaṃ ratham āsthāya śuśubhe rākṣasādhipaḥ",
    "GE09ram_03_u:033.010c": "vidyunmaṇḍalavān meghaḥ sabalāka ivāmbare",
    "GE09ram_03_u:033.011a": "saśailaṃ sāgarānūpaṃ vīryavān avalokayan",
    "GE09ram_03_u:033.011c": "nānāpuṣpaphalair vṛkṣair anukīrṇaṃ sahasraśaḥ",
    "GE09ram_03_u:033.012a": "śītamaṅgalatoyābhiḥ padminībhiḥ samantataḥ",
    "GE09ram_03_u:033.012c": "viśālair āśramapadair vedimadbhiḥ samāvṛtam",
    "GE09ram_03_u:033.013a": "kadaly āḍhakisaṃbādhaṃ nālikeropaśobhitam",
    "GE09ram_03_u:033.013c": "sālais tālais tamālaiś ca tarubhiś ca supuṣpitaiḥ",
    "GE09ram_03_u:033.014a": "atyantaniyatāhāraiḥ śobhitaṃ paramarṣibhiḥ",
    "GE09ram_03_u:033.014c": "nāgaiḥ suparṇair gandharvaiḥ kiṃnaraiś ca sahasraśaḥ",
    "GE09ram_03_u:033.015a": "jitakāmaiś ca siddhaiś ca cāmaṇaiś copaśobhitam",
    "GE09ram_03_u:033.015c": "ājair vaikhānasair māṣair vālakhilyair marīcipaiḥ",
    "GE09ram_03_u:033.016a": "divyābharaṇamālyābhir divyarūpābhir āvṛtam",
    "GE09ram_03_u:033.016c": "krīḍā ratividhijñābhir apsarobhiḥ sahasraśaḥ",
    "GE09ram_03_u:033.017a": "sevitaṃ devapatnībhiḥ śrīmatībhiḥ śriyā vṛtam",
    "GE09ram_03_u:033.017c": "devadānavasaṃghaiś ca caritaṃ tv amṛtāśibhiḥ",
    "GE09ram_03_u:033.018a": "haṃsakrauñcaplavākīrṇaṃ sārasaiḥ saṃpraṇāditam",
    "GE09ram_03_u:033.018c": "vaidūryaprastaraṃ ramyaṃ snigdhaṃ sāgaratejasā",
    "GE09ram_03_u:033.019a": "pāṇḍurāṇi viśālāni divyamālyayutāni ca",
    "GE09ram_03_u:033.019c": "tūryagītābhijuṣṭāni vimānāni samantataḥ",
    "GE09ram_03_u:033.020a": "tapasā jitalokānāṃ kāmagāny abhisaṃpatan",
    "GE09ram_03_u:033.020c": "gandharvāpsarasaś caiva dadarśa dhanadānujaḥ",
    "GE09ram_03_u:033.021a": "niryāsarasamūlānāṃ candanānāṃ sahasraśaḥ",
    "GE09ram_03_u:033.021c": "vanāni paśyan saumyāni ghrāṇatṛptikarāṇi ca",
    "GE09ram_03_u:033.022a": "agarūṇāṃ ca mukhyānāṃ vanāny upavanāni ca",
    "GE09ram_03_u:033.022c": "takkolānāṃ ca jātyānāṃ phalānāṃ ca sugandhinām",
    "GE09ram_03_u:033.023a": "puṣpāṇi ca tamālasya gulmāni maricasya ca",
    "GE09ram_03_u:033.023c": "muktānāṃ ca samūhāni śuṣyamāṇāni tīrataḥ",
    "GE09ram_03_u:033.024a": "śaṅkhānāṃ prastaraṃ caiva pravālanicayaṃ tathā",
    "GE09ram_03_u:033.024c": "kāñcanāni ca śailāni rājatāni ca sarvaśaḥ",
    "GE09ram_03_u:033.025a": "prasravāṇi manojñāni prasannāni hradāni ca",
    "GE09ram_03_u:033.025c": "dhanadhānyopapannāni strīratnair āvṛtāni ca",
    "GE09ram_03_u:033.026a": "hastyaśvarathagāḍhāni nagarāṇy avalokayan",
    "GE09ram_03_u:033.026c": "taṃ samaṃ sarvataḥ snigdhaṃ mṛdusaṃsparśamārutam",
    "GE09ram_03_u:033.027a": "anūpaṃ sindhurājasya dadarśa tridivopamam",
    "GE09ram_03_u:033.027c": "tatrāpaśyat sa meghābhaṃ nyagrodham ṛṣibhir vṛtam",
    "GE09ram_03_u:033.028a": "samantād yasya tāḥ śākhāḥ śatayojanam āyatāḥ",
    "GE09ram_03_u:033.028c": "yasya hastinam ādāya mahākāyaṃ ca kaccapam",
    "GE09ram_03_u:033.028e": "bhakṣārthaṃ garuḍaḥ śākhām ājagāma mahābalaḥ",
    "GE09ram_03_u:033.029a": "tasya tāṃ sahasā śākhāṃ bhāreṇa patagottamaḥ",
    "GE09ram_03_u:033.029c": "suparṇaḥ parṇabahulāṃ babhañjātha mahābalaḥ",
    "GE09ram_03_u:033.030a": "tatra vaikhānasā māṣā vālakhilyā marīcipāḥ",
    "GE09ram_03_u:033.030c": "ajā babhūvur dhūmrāś ca saṃgatāḥ paramarṣayaḥ",
    "GE09ram_03_u:033.031a": "teṣāṃ dayārthaṃ garuḍas tāṃ śākhāṃ śatayojanām",
    "GE09ram_03_u:033.031c": "jagāmādāya vegena tau cobhau gajakacchapau",
    "GE09ram_03_u:033.032a": "ekapādena dharmātmā bhakṣayitvā tad āmiṣam",
    "GE09ram_03_u:033.032c": "niṣādaviṣayaṃ hatvā śākhayā patagottamaḥ",
    "GE09ram_03_u:033.032e": "praharṣam atulaṃ lebhe mokṣayitvā mahāmunīn",
    "GE09ram_03_u:033.033a": "sa tenaiva praharṣeṇa",
    "GE09ram_03_u:033.033c": "amṛtānayanārthaṃ vai cakāra matimān matim",
    "GE09ram_03_u:033.034a": "ayojālāni nirmathya bhittvā ratnagṛhaṃ varam",
    "GE09ram_03_u:033.034c": "mahendrabhavanād guptam ājahārāmṛtaṃ tataḥ",
    "GE09ram_03_u:033.035a": "taṃ maharṣigaṇair juṣṭaṃ suparṇakṛtalakṣaṇam",
    "GE09ram_03_u:033.035c": "nāmnā subhadraṃ nyagrodhaṃ dadarśa dhanadānujaḥ",
    "GE09ram_03_u:033.036a": "taṃ tu gatvā paraṃ pāraṃ samudrasya nadīpateḥ",
    "GE09ram_03_u:033.036c": "dadarśāśramam ekānte puṇye ramye vanāntare",
    "GE09ram_03_u:033.037a": "tatra kṛṣṇājinadharaṃ",
    "GE09ram_03_u:033.037c": "dadarśa niyatāhāraṃ mārīcaṃ nāma rākṣasaṃ",
    "GE09ram_03_u:033.038a": "sa rāvaṇaḥ samāgamya vidhivat tena rakṣasā",
    "GE09ram_03_u:033.038c": "tataḥ paścād idaṃ vākyam abravīd vākyakovidaḥ",
    "GE09ram_03_u:034.001a": "mārīca śrūyatāṃ tāta vacanaṃ mama bhāṣataḥ",
    "GE09ram_03_u:034.001c": "ārto 'smi mama cārtasya bhavān hi paramā gatiḥ",
    "GE09ram_03_u:034.002a": "jānīṣe tvaṃ janasthānaṃ bhrātā yatra kharo mama",
    "GE09ram_03_u:034.002c": "dūṣaṇaś ca mahābāhuḥ svasā śūrpaṇakhā ca me",
    "GE09ram_03_u:034.003a": "triśirāś ca mahātejā rākṣasaḥ piśitāśanaḥ",
    "GE09ram_03_u:034.003c": "anye ca bahavaḥ śūrā labdhalakṣā",
    "GE09ram_03_u:034.004a": "vasanti manniyogena adhivāsaṃ ca rākṣasaḥ",
    "GE09ram_03_u:034.004c": "bādhamānā mahāraṇye munīn ye dharmacāriṇaḥ",
    "GE09ram_03_u:034.005a": "caturdaśa sahasrāṇi rakṣasāṃ bhīmakarmaṇām",
    "GE09ram_03_u:034.005c": "śūrāṇāṃ labdhalakṣāṇāṃ kharacittānuvartinām",
    "GE09ram_03_u:034.006a": "te tv idānīṃ janasthāne vasamānā mahābalāḥ",
    "GE09ram_03_u:034.006c": "saṃgatāḥ param āyattā rāmeṇa saha saṃyuge",
    "GE09ram_03_u:034.007a": "tena saṃjātaroṣeṇa rāmeṇa raṇamūrdhani",
    "GE09ram_03_u:034.007c": "anuktvā paruṣaṃ kiṃ cic charair vyāpāritaṃ dhanuḥ",
    "GE09ram_03_u:034.008a": "caturdaśa sahasrāṇi rakṣasāṃ bhīmakarmaṇām",
    "GE09ram_03_u:034.008c": "nihatāni śarais tīkṣṇair mānuṣeṇa padātinā",
    "GE09ram_03_u:034.009a": "kharaś ca nihataḥ saṃkhye dūṣaṇaś ca nipātitaḥ",
    "GE09ram_03_u:034.009c": "hatvā triśirasaṃ cāpi nirbhayā daṇḍakāḥ kṛtāḥ",
    "GE09ram_03_u:034.010a": "pitrā nirastaḥ kruddhena sabhāryaḥ kṣīṇajīvitaḥ",
    "GE09ram_03_u:034.010c": "sa hantā tasya sainyasya rāmaḥ kṣatriyapāṃsanaḥ",
    "GE09ram_03_u:034.011a": "aśīlaḥ karkaśas tīkṣṇo mūrkho lubdho 'jitendriyaḥ",
    "GE09ram_03_u:034.011c": "tyaktadharmas tv adharmātmā bhūtānām ahite rataḥ",
    "GE09ram_03_u:034.012a": "yena vairaṃ vināraṇye sattvam āśritya kevalam",
    "GE09ram_03_u:034.012c": "karṇanāsāpahāreṇa bhaginī me virūpitā",
    "GE09ram_03_u:034.013a": "tasya bhāryāṃ janasthānāt sītāṃ surasutopamām",
    "GE09ram_03_u:034.013c": "ānayiṣyāmi vikramya sahāyas tatra me bhava",
    "GE09ram_03_u:034.014a": "tvayā hy ahaṃ sahāyena pārśvasthena mahābala",
    "GE09ram_03_u:034.014c": "bhrātṛbhiś ca surān yuddhe samagrān nābhicintaye",
    "GE09ram_03_u:034.015a": "tat sahāyo bhava tvaṃ me samartho hy asi rākṣasa",
    "GE09ram_03_u:034.015c": "vīrye yuddhe ca darpe ca na hy asti sadṛśas tava",
    "GE09ram_03_u:034.016a": "etadartham ahaṃ prāptas tvatsamīpaṃ niśācara",
    "GE09ram_03_u:034.016c": "śṛṇu tat karma sāhāyye yat kāryaṃ vacanān mama",
    "GE09ram_03_u:034.017a": "sauvarṇas tvaṃ mṛgo bhūtvā citro rajatabindubhiḥ",
    "GE09ram_03_u:034.017c": "āśrame tasya rāmasya sītāyāḥ pramukhe cara",
    "GE09ram_03_u:034.018a": "tvāṃ tu niḥsaṃśayaṃ sītā dṛṣṭvā tu mṛgarūpiṇam",
    "GE09ram_03_u:034.018c": "gṛhyatām iti bhartāraṃ lakṣmaṇaṃ cābhidhāsyati",
    "GE09ram_03_u:034.019a": "tatas tayor apāye tu śūnye sītāṃ yathāsukham",
    "GE09ram_03_u:034.019c": "nirābādho hariṣyāmi rāhuś candraprabhām iva",
    "GE09ram_03_u:034.020a": "tataḥ paścāt sukhaṃ rāme bhāryāharaṇakarśite",
    "GE09ram_03_u:034.020c": "visrabdhaṃ prahariṣyāmi kṛtārthenāntarātmanā",
    "GE09ram_03_u:034.021a": "tasya rāmakathāṃ śrutvā mārīcasya mahātmanaḥ",
    "GE09ram_03_u:034.021c": "śuṣkaṃ samabhavad vaktraṃ paritrasto babhūva ca",
    "GE09ram_03_u:034.022a": "sa rāvaṇaṃ trastaviṣaṇṇacetā; mahāvane rāmaparākramajñaḥ",
    "GE09ram_03_u:034.022c": "kṛtāñjalis tattvam uvāca vākyaṃ; hitaṃ ca tasmai hitam ātmanaś ca",
    "GE09ram_03_u:035.001a": "tac chrutvā rākṣasendrasya vākyaṃ vākyaviśāradaḥ",
    "GE09ram_03_u:035.001c": "pratyuvāca mahāprājño mārīco rākṣaseśvaram",
    "GE09ram_03_u:035.002a": "sulabhāḥ puruṣā rājan satataṃ priyavādinaḥ",
    "GE09ram_03_u:035.002c": "apriyasya ca pathyasya vaktā śrotā ca durlabhaḥ",
    "GE09ram_03_u:035.003a": "na nūnaṃ budhyase rāmaṃ mahāvīryaṃ guṇonnatam",
    "GE09ram_03_u:035.003c": "ayuktacāraś capalo mahendravaruṇopamam",
    "GE09ram_03_u:035.004a": "api svasti bhavet tāta sarveṣāṃ bhuvi rakṣasām",
    "GE09ram_03_u:035.004c": "api rāmo na saṃkruddhaḥ kuryāl lokam arākṣasaṃ",
    "GE09ram_03_u:035.005a": "api te jīvitāntāya notpannā janakātmajā",
    "GE09ram_03_u:035.005c": "api sītā nimittaṃ ca na bhaved vyasanaṃ mahat",
    "GE09ram_03_u:035.006a": "api tvām īśvaraṃ prāpya kāmavṛttaṃ niraṅkuśam",
    "GE09ram_03_u:035.006c": "na vinaśyet purī laṅkā tvayā saha sarākṣasā",
    "GE09ram_03_u:035.007a": "tvadvidhaḥ kāmavṛtto hi duḥśīlaḥ pāpamantritaḥ",
    "GE09ram_03_u:035.007c": "ātmānaṃ svajanaṃ rāṣṭraṃ sa rājā hanti durmatiḥ",
    "GE09ram_03_u:035.008a": "na ca pitrā parityakto nāmaryādaḥ kathaṃ cana",
    "GE09ram_03_u:035.008c": "na lubdho na ca duḥśīlo na ca kṣatriyapāṃsanaḥ",
    "GE09ram_03_u:035.009a": "na ca dharmaguṇair hīnaiḥ kausalyānandavardhanaḥ",
    "GE09ram_03_u:035.009c": "na ca tīkṣṇo hi bhūtānāṃ sarveṣāṃ ca hite rataḥ",
    "GE09ram_03_u:035.010a": "vañcitaṃ pitaraṃ dṛṣṭvā kaikeyyā satyavādinam",
    "GE09ram_03_u:035.010c": "kariṣyāmīti dharmātmā tataḥ pravrajito vanam",
    "GE09ram_03_u:035.011a": "kaikeyyāḥ priyakāmārthaṃ pitur daśarathasya ca",
    "GE09ram_03_u:035.011c": "hitvā rājyaṃ ca bhogāṃś ca praviṣṭo daṇḍakāvanam",
    "GE09ram_03_u:035.012a": "na rāmaḥ karkaśas tāta nāvidvān nājitendriyaḥ",
    "GE09ram_03_u:035.012c": "anṛtaṃ na śrutaṃ caiva naiva tvaṃ vaktum arhasi",
    "GE09ram_03_u:035.013a": "rāmo vigrahavān dharmaḥ sādhuḥ satyaparākramaḥ",
    "GE09ram_03_u:035.013c": "rājā sarvasya lokasya devānām iva vāsavaḥ",
    "GE09ram_03_u:035.014a": "kathaṃ tvaṃ tasya vaidehīṃ rakṣitāṃ svena tejasā",
    "GE09ram_03_u:035.014c": "icchasi prasabhaṃ hartuṃ prabhām iva vivasvataḥ",
    "GE09ram_03_u:035.015a": "śarārciṣam anādhṛṣyaṃ cāpakhaḍgendhanaṃ raṇe",
    "GE09ram_03_u:035.015c": "rāmāgniṃ sahasā dīptaṃ na praveṣṭuṃ tvam arhasi",
    "GE09ram_03_u:035.016a": "dhanurvyāditadīptāsyaṃ śarārciṣam amarṣaṇam",
    "GE09ram_03_u:035.016c": "cāpabāṇadharaṃ vīraṃ śatrusenāpahāriṇam",
    "GE09ram_03_u:035.017a": "rājyaṃ sukhaṃ ca saṃtyajya jīvitaṃ ceṣṭam ātmanaḥ",
    "GE09ram_03_u:035.017c": "nātyāsādayituṃ tāta rāmāntakam ihārhasi",
    "GE09ram_03_u:035.018a": "aprameyaṃ hi tat tejo yasya sā janakātmajā",
    "GE09ram_03_u:035.018c": "na tvaṃ samarthas tāṃ hartuṃ rāmacāpāśrayāṃ vane",
    "GE09ram_03_u:035.019a": "prāṇebhyo 'pi priyatarā bhāryā nityam anuvratā",
    "GE09ram_03_u:035.019c": "dīptasyeva hutāśasya śikhā sītā sumadhyamā",
    "GE09ram_03_u:035.020a": "kim udyamaṃ vyartham imaṃ kṛtvā te rākṣasādhipa",
    "GE09ram_03_u:035.020c": "dṛṣṭaś cet tvaṃ raṇe tena tad antaṃ tava jīvitam",
    "GE09ram_03_u:035.020e": "jīvitaṃ ca sukhaṃ caiva rājyaṃ caiva sudurlabham",
    "GE09ram_03_u:035.021a": "sa sarvaiḥ sacivaiḥ sārdhaṃ vibhīṣaṇapuraskṛtaiḥ",
    "GE09ram_03_u:035.021c": "mantrayitvā tu dharmiṣṭhaiḥ kṛtvā niścayam ātmanaḥ",
    "GE09ram_03_u:035.022a": "doṣāṇāṃ ca guṇānāṃ ca saṃpradhārya balābalam",
    "GE09ram_03_u:035.022c": "ātmanaś ca balaṃ jñātvā rāghavasya ca tattvataḥ",
    "GE09ram_03_u:035.022e": "hitaṃ hi tava niścitya kṣamaṃ tvaṃ kartum arhasi",
    "GE09ram_03_u:035.023a": "ahaṃ tu manye tava na kṣamaṃ raṇe; samāgamaṃ kosalarājasūnunā",
    "GE09ram_03_u:035.023c": "idaṃ hi bhūyaḥ śṛṇu vākyam uttamaṃ; kṣamaṃ ca yuktaṃ ca niśācarādhipa",
    "GE09ram_03_u:036.001a": "kadā cid apy ahaṃ vīryāt paryaṭan pṛthivīm imām",
    "GE09ram_03_u:036.001c": "balaṃ nāgasahasrasya dhārayan parvatopamaḥ",
    "GE09ram_03_u:036.002a": "nīlajīmūtasaṃkāśas taptakāñcanakuṇḍalaḥ",
    "GE09ram_03_u:036.002c": "bhayaṃ lokasya janayan kirīṭī parighāyudhaḥ",
    "GE09ram_03_u:036.002e": "vyacaraṃ daṇḍakāraṇyam ṛṣimāṃsāni bhakṣayan",
    "GE09ram_03_u:036.003a": "viśvāmitro 'tha dharmātmā madvitrasto mahāmuniḥ",
    "GE09ram_03_u:036.003c": "svayaṃ gatvā daśarathaṃ narendram idam abravīt",
    "GE09ram_03_u:036.004a": "ayaṃ rakṣatu māṃ rāmaḥ parvakāle samāhitaḥ",
    "GE09ram_03_u:036.004c": "mārīcān me bhayaṃ ghoraṃ samutpannaṃ nareśvara",
    "GE09ram_03_u:036.005a": "ity evam ukto dharmātmā rājā daśarathas tadā",
    "GE09ram_03_u:036.005c": "pratyuvāca mahābhāgaṃ viśvāmitraṃ mahāmunim",
    "GE09ram_03_u:036.006a": "ūna ṣoḍaśa varṣo 'yam akṛtāstraś ca rāghavaḥ",
    "GE09ram_03_u:036.006c": "kāmaṃ tu mama yat sainyaṃ mayā saha gamiṣyati",
    "GE09ram_03_u:036.006e": "badhiṣyāmi muniśreṣṭha śatruṃ tava yathepsitam",
    "GE09ram_03_u:036.007a": "ity evam uktaḥ sa munī rājānaṃ punar abravīt",
    "GE09ram_03_u:036.007c": "rāmān nānyad balaṃ loke paryāptaṃ tasya rakṣasaḥ",
    "GE09ram_03_u:036.008a": "bālo 'py eṣa mahātejāḥ samarthas tasya nigrahe",
    "GE09ram_03_u:036.008c": "gamiṣye rāmam ādāya svasti te 'stu paraṃtapaḥ",
    "GE09ram_03_u:036.009a": "ity evam uktvā sa munis tam ādāya nṛpātmajam",
    "GE09ram_03_u:036.009c": "jagāma paramaprīto viśvāmitraḥ svam āśramam",
    "GE09ram_03_u:036.010a": "taṃ tadā daṇḍakāraṇye yajñam uddiśya dīkṣitam",
    "GE09ram_03_u:036.010c": "babhūvāvasthito rāmaś citraṃ visphārayan dhanuḥ",
    "GE09ram_03_u:036.011a": "ajātavyañjanaḥ śrīmān bālaḥ śyāmaḥ śubhekṣaṇaḥ",
    "GE09ram_03_u:036.011c": "ekavastradharo dhanvī śikhī kanakamālayā",
    "GE09ram_03_u:036.012a": "śobhayan daṇḍakāraṇyaṃ dīptena svena tejasā",
    "GE09ram_03_u:036.012c": "adṛśyata tadā rāmo bālacandra ivoditaḥ",
    "GE09ram_03_u:036.013a": "tato 'haṃ meghasaṃkāśas taptakāñcanakuṇḍalaḥ",
    "GE09ram_03_u:036.013c": "balī dattavaro darpād ājagāma tadāśramam",
    "GE09ram_03_u:036.014a": "tena dṛṣṭaḥ praviṣṭo 'haṃ sahasaivodyatāyudhaḥ",
    "GE09ram_03_u:036.014c": "māṃ tu dṛṣṭvā dhanuḥ sajyam asaṃbhrāntaś cakāra ha",
    "GE09ram_03_u:036.015a": "avajānann ahaṃ mohād bālo 'yam iti rāghavam",
    "GE09ram_03_u:036.015c": "viśvāmitrasya tāṃ vedim adhyadhāvaṃ kṛtatvaraḥ",
    "GE09ram_03_u:036.016a": "tena muktas tato bāṇaḥ śitaḥ śatrunibarhaṇaḥ",
    "GE09ram_03_u:036.016c": "tenāhaṃ tāḍitaḥ kṣiptaḥ samudre śatayojane",
    "GE09ram_03_u:036.017a": "rāmasya śaravegena nirasto",
    "GE09ram_03_u:036.017c": "pātito 'haṃ tadā tena gambhīre sāgarāmbhasi",
    "GE09ram_03_u:036.017e": "prāpya saṃjñāṃ cirāt tāta laṅkāṃ prati gataḥ purīm",
    "GE09ram_03_u:036.018a": "evam asmi tadā muktaḥ sahāyās te nipātitāḥ",
    "GE09ram_03_u:036.018c": "akṛtāstreṇa rāmeṇa bālenākliṣṭakarmaṇā",
    "GE09ram_03_u:036.019a": "tan mayā vāryamāṇas tvaṃ yadi rāmeṇa vigraham",
    "GE09ram_03_u:036.019c": "kariṣyasy āpadaṃ ghorāṃ kṣipraṃ prāpya naśiṣyasi",
    "GE09ram_03_u:036.020a": "krīḍā ratividhijñānāṃ samājotsavaśālinām",
    "GE09ram_03_u:036.020c": "rakṣasāṃ caiva saṃtāpam anarthaṃ cāhariṣyasi",
    "GE09ram_03_u:036.021a": "harmyaprāsādasaṃbādhāṃ nānāratnavibhūuṣitām",
    "GE09ram_03_u:036.021c": "drakṣyasi tvaṃ purīṃ laṅkāṃ vinaṣṭāṃ maithilīkṛte",
    "GE09ram_03_u:036.022a": "akurvanto 'pi pāpāni śucayaḥ pāpasaṃśrayāt",
    "GE09ram_03_u:036.022c": "parapāpair vinaśyanti matsyā nāgahrade yathā",
    "GE09ram_03_u:036.023a": "divyacandanadigdhāṅgān divyābharaṇabhūṣitān",
    "GE09ram_03_u:036.023c": "drakṣyasy abhihatān bhūmau tava doṣāt tu rākṣasān",
    "GE09ram_03_u:036.024a": "hṛtadārān sadārāṃś ca daśavidravato diśaḥ",
    "GE09ram_03_u:036.024c": "hataśeṣān aśaraṇān drakṣyasi tvaṃ niśācarān",
    "GE09ram_03_u:036.025a": "śarajālaparikṣiptām agnijvālāsamāvṛtām",
    "GE09ram_03_u:036.025c": "pradagdhabhavanāṃ laṅkāṃ drakṣyasi tvam asaṃśayam",
    "GE09ram_03_u:036.026a": "pramadānāṃ sahasrāṇi tava rājan parigrahaḥ",
    "GE09ram_03_u:036.026c": "bhava svadāranirataḥ svakulaṃ rakṣarākṣasa",
    "GE09ram_03_u:036.027a": "mānaṃ vṛddhiṃ ca rājyaṃ ca jīvitaṃ ceṣṭam iātmanaḥ",
    "GE09ram_03_u:036.027c": "yadīcchasi ciraṃ bhoktuṃ mā kṛthā rāma vipriyam",
    "GE09ram_03_u:036.028a": "nivāryamāṇaḥ suhṛdā mayā bhṛśaṃ; prasahya sītāṃ yadi dharṣayiṣyasi",
    "GE09ram_03_u:036.028c": "gamiṣyasi kṣīṇabalaḥ sabāndhavo; yamakṣayaṃ rāmaśarāttajīvitaḥ",
    "GE09ram_03_u:037.001a": "evam asmi tadā muktaḥ kathaṃ cit tena saṃyuge",
    "GE09ram_03_u:037.001c": "idānīm api yad vṛttaṃ tac chṛṇuṣva yad uttaram",
    "GE09ram_03_u:037.002a": "rākṣasābhyām ahaṃ dvābhyām anirviṇṇas tathā kṛtaḥ",
    "GE09ram_03_u:037.002c": "sahito mṛgarūpābhyāṃ praviṣṭo daṇḍakāvanam",
    "GE09ram_03_u:037.003a": "dīptajihvo mahākāyas tīkṣṇaśṛṇgo mahābalaḥ",
    "GE09ram_03_u:037.003c": "vyacaran daṇḍakāraṇyaṃ māṃsabhakṣo mahāmṛgaḥ",
    "GE09ram_03_u:037.004a": "agnihotreṣu tīrtheṣu caityavṛkṣeṣu rāvaṇa",
    "GE09ram_03_u:037.004c": "atyantaghoro vyacaraṃs tāpasāṃs tān pradharṣayan",
    "GE09ram_03_u:037.005a": "nihatya daṇḍakāraṇye tāpasān dharmacāriṇaḥ",
    "GE09ram_03_u:037.005c": "rudhirāṇi pibaṃs teṣāṃ tathā māṃsāni bhakṣayan",
    "GE09ram_03_u:037.006a": "ṛṣimāṃsāśanaḥ krūras trāsayan vanagocarān",
    "GE09ram_03_u:037.006c": "tadā rudhiramatto 'haṃ vyacaraṃ daṇḍakāvanam",
    "GE09ram_03_u:037.007a": "tadāhaṃ daṇḍakāraṇye vicaran dharmadūṣakaḥ",
    "GE09ram_03_u:037.007c": "āsādayaṃ tadā rāmaṃ tāpasaṃ dharmam āśritam",
    "GE09ram_03_u:037.008a": "vaidehīṃ ca mahābhāgāṃ lakṣmaṇaṃ ca mahāratham",
    "GE09ram_03_u:037.008c": "tāpasaṃ niyatāhāraṃ sarvabhūtahite ratam",
    "GE09ram_03_u:037.009a": "so 'haṃ vanagataṃ rāmaṃ paribhūya mahābalam",
    "GE09ram_03_u:037.009c": "tāpaso 'yam iti jñātvā pūrvavairam anusmaran",
    "GE09ram_03_u:037.010a": "abhyadhāvaṃ susaṃkruddhas tīkṣṇaśṛṅgo mṛgākṛtiḥ",
    "GE09ram_03_u:037.010c": "jighāṃsur akṛtaprajñas taṃ prahāram anusmaran",
    "GE09ram_03_u:037.011a": "tena muktās trayo bāṇāḥ śitāḥ śatrunibarhaṇāḥ",
    "GE09ram_03_u:037.011c": "vikṛṣya balavac cāpaṃ suparṇānilatulyagāḥ",
    "GE09ram_03_u:037.012a": "te bāṇā vajrasaṃkāśāḥ sughorā raktabhojanāḥ",
    "GE09ram_03_u:037.012c": "ājagmuḥ sahitāḥ sarve trayaḥ saṃnataparvaṇaḥ",
    "GE09ram_03_u:037.013a": "parākramajño rāmasya śaṭho dṛṣṭabhayaḥ purā",
    "GE09ram_03_u:037.013c": "samutkrāntas tato muktas tāv ubhau rākṣasau hatau",
    "GE09ram_03_u:037.014a": "śareṇa mukto rāmasya kathaṃ cit prāpya jīvitam",
    "GE09ram_03_u:037.014c": "iha pravrājito yuktas tāpaso 'haṃ samāhitaḥ",
    "GE09ram_03_u:037.015a": "vṛkṣe vṛkṣe hi paśyāmi cīrakṛṣṇājināmbaram",
    "GE09ram_03_u:037.015c": "gṛhītadhanuṣaṃ rāmaṃ pāśahastam",
    "GE09ram_03_u:037.016a": "api rāmasahasrāṇi bhītaḥ paśyāmi rāvaṇa",
    "GE09ram_03_u:037.016c": "rāmabhūtam idaṃ sarvam araṇyaṃ pratibhāti me",
    "GE09ram_03_u:037.017a": "rāmam eva hi paśyāmi rahite rākṣaseśvara",
    "GE09ram_03_u:037.017c": "dṛṣṭvā svapnagataṃ rāmam udbhramāmi vicetanaḥ",
    "GE09ram_03_u:037.018a": "rakārādīni nāmāni rāmatrastasya",
    "GE09ram_03_u:037.018c": "ratnāni ca rathāś caiva trāsaṃ saṃjanayanti me",
    "GE09ram_03_u:037.019a": "ahaṃ tasya prabhāvajño na yuddhaṃ tena te kṣamam",
    "GE09ram_03_u:037.019c": "raṇe rāmeṇa yudhyasva kṣamāṃ vā kuru rākṣasa",
    "GE09ram_03_u:037.019e": "na te rāmakathā kāryā yadi māṃ draṣṭum icchasi",
    "GE09ram_03_u:037.020a": "idaṃ vaco bandhuhitārthinā mayā; yathocyamānaṃ yadi nābhipatsyase",
    "GE09ram_03_u:037.020c": "sabāndhavas tyakṣyasi jīvitaṃ raṇe; hato 'dya rāmeṇa śarair ajihmagaiḥ",
    "GE09ram_03_u:038.001a": "mārīcena tu tad vākyaṃ kṣamaṃ yuktaṃ ca rāvaṇaḥ",
    "GE09ram_03_u:038.001c": "ukto na pratijagrāha martukāma ivauṣadham",
    "GE09ram_03_u:038.002a": "taṃ pathyahitavaktāraṃ mārīcaṃ rākṣasādhipaḥ",
    "GE09ram_03_u:038.002c": "abravīt paruṣaṃ vākyam ayuktaṃ kālacoditaḥ",
    "GE09ram_03_u:038.003a": "yat kilaitad ayuktārthaṃ mārīca mayi kathyate",
    "GE09ram_03_u:038.003c": "vākyaṃ niṣphalam atyarthaṃ bījam uptam ivoṣare",
    "GE09ram_03_u:038.004a": "tvadvākyair na tu māṃ śakyaṃ bhettuṃ rāmasya saṃyuge",
    "GE09ram_03_u:038.004c": "pāpaśīlasya mūrkhasya mānuṣasya viśeṣataḥ",
    "GE09ram_03_u:038.005a": "yas tyaktvā suhṛdo rājyaṃ mātaraṃ pitaraṃ tathā",
    "GE09ram_03_u:038.005c": "strīvākyaṃ prākṛtaṃ śrutvā vanam ekapade gataḥ",
    "GE09ram_03_u:038.006a": "avaśyaṃ tu mayā tasya saṃyuge kharaghātinaḥ",
    "GE09ram_03_u:038.006c": "prāṇaiḥ priyatarā sītā hartavyā tava saṃnidhau",
    "GE09ram_03_u:038.007a": "evaṃ me niścitā buddhir hṛdi mārīca vartate",
    "GE09ram_03_u:038.007c": "na vyāvartayituṃ śakyā sendrair api surāsuraiḥ",
    "GE09ram_03_u:038.008a": "doṣaṃ guṇaṃ vā saṃpṛṣṭas tvam evaṃ vaktum arhasi",
    "GE09ram_03_u:038.008c": "apāyaṃ vāpy upāyaṃ vā kāryasyāsya viniścane",
    "GE09ram_03_u:038.009a": "saṃpṛṣṭena tu vaktavyaṃ sacivena vipaścitā",
    "GE09ram_03_u:038.009c": "udyatāñjalinā rājño ya icched bhūtim ātmanaḥ",
    "GE09ram_03_u:038.010a": "vākyam apratikūlaṃ tu mṛdupūrvaṃ śubhaṃ hitam",
    "GE09ram_03_u:038.010c": "upacāreṇa yuktaṃ ca vaktavyo vasudhādhipaḥ",
    "GE09ram_03_u:038.011a": "sāvamardaṃ tu yad vākyaṃ mārīca hitam ucyate",
    "GE09ram_03_u:038.011c": "nābhinandati tad rājā mānārho mānavarjitam",
    "GE09ram_03_u:038.012a": "pañcarūpāṇi rājāno dhārayanty",
    "GE09ram_03_u:038.012c": "agner indrasya somasya yamasya varuṇasya ca",
    "GE09ram_03_u:038.012e": "auṣṇyaṃ tathā vikramaṃ ca saumyaṃ daṇḍaṃ prasannatām",
    "GE09ram_03_u:038.013a": "tasmāt sarvāsv avasthāsu mānyāḥ pūjyāś ca pārthivāḥ",
    "GE09ram_03_u:038.013c": "tvaṃ tu dharmam avijñāya kevalaṃ moham āsthitaḥ",
    "GE09ram_03_u:038.014a": "abhyāgataṃ māṃ daurātmyāt paruṣaṃ vadasīdṛśam",
    "GE09ram_03_u:038.014c": "guṇadoṣau na pṛcchāmi kṣamaṃ cātmani rākṣasa",
    "GE09ram_03_u:038.014e": "asmiṃs tu sa bhavān kṛtye sāhāryyaṃ kartum arhasi",
    "GE09ram_03_u:038.015a": "sauvarṇas tvaṃ mṛgo bhūtvā citro rajatabindubhiḥ",
    "GE09ram_03_u:038.015c": "pralobhayitvā vaidehīṃ yatheṣṭaṃ gantum arhasi",
    "GE09ram_03_u:038.016a": "tvāṃ tu māyā mṛgaṃ dṛṣṭvā kāñcanaṃ jātavismayā",
    "GE09ram_03_u:038.016c": "ānayainam iti kṣipraṃ rāmaṃ vakṣyati maithilī",
    "GE09ram_03_u:038.017a": "apakrānte ca kākutsthe lakṣmaṇe ca yathāsukham",
    "GE09ram_03_u:038.017c": "ānayiṣyāmi vaidehīṃ sahasrākṣaḥ śacīm iva",
    "GE09ram_03_u:038.018a": "evaṃ kṛtvā tv idaṃ kāryaṃ yatheṣṭaṃ gaccha rākṣasa",
    "GE09ram_03_u:038.018c": "rājyasyārdhaṃ pradāsyāmi mārīca tava suvrata",
    "GE09ram_03_u:038.019a": "gaccha saumya śivaṃ mārgaṃ kāryasyāsya vivṛddhaye",
    "GE09ram_03_u:038.019c": "prāpya sītām ayuddhena vañcayitvā tu rāghavam",
    "GE09ram_03_u:038.019e": "laṅkāṃ prati gamiṣyāmi kṛtakāryaḥ saha tvayā",
    "GE09ram_03_u:038.020a": "etat kāryam avaśyaṃ me balād api kariṣyasi",
    "GE09ram_03_u:038.020c": "rājño hi pratikūlastho na jātu sukham edhate",
    "GE09ram_03_u:038.021a": "āsādyā taṃ jīvitasaṃśayas te; mṛtyur dhruvo hy adya mayā virudhya",
    "GE09ram_03_u:038.021c": "etad yathāvat parigṛhya buddhyā; yad atra pathyaṃ kuru tat tathā tvam",
    "GE09ram_03_u:039.001a": "ājñapto rājavad vākyaṃ pratikūlaṃ niśācaraḥ",
    "GE09ram_03_u:039.001c": "abravīt paruṣaṃ vākyaṃ mārīco rākṣasādhipam",
    "GE09ram_03_u:039.002a": "kenāyam upadiṣṭas te vināśaḥ pāpakarmaṇā",
    "GE09ram_03_u:039.002c": "saputrasya sarāṣṭrasya sāmātyasya niśācara",
    "GE09ram_03_u:039.003a": "kas tvayā sukhinā rājan nābhinandati pāpakṛt",
    "GE09ram_03_u:039.003c": "kenedam upadiṣṭaṃ te mṛtyudvāram upāyataḥ",
    "GE09ram_03_u:039.004a": "śatravas tava suvyaktaṃ hīnavīryā niśācara",
    "GE09ram_03_u:039.004c": "icchanti tvāṃ vinaśyantam uparuddhaṃ balīyasā",
    "GE09ram_03_u:039.005a": "kenedam upadiṣṭaṃ te kṣudreṇāhitavādinā",
    "GE09ram_03_u:039.005c": "yas tvām icchati naśyantaṃ svakṛtena niśācara",
    "GE09ram_03_u:039.006a": "vadhyāḥ khalu na hanyante sacivās tava rāvaṇa",
    "GE09ram_03_u:039.006c": "ye tvām utpatham ārūḍhaṃ na nigṛhṇanti sarvaśaḥ",
    "GE09ram_03_u:039.007a": "amātyaiḥ kāmavṛtto hi rājā kāpatham āśritaḥ",
    "GE09ram_03_u:039.007c": "nigrāhyaḥ sarvathā sadbhir na nigrāhyo nigṛhyase",
    "GE09ram_03_u:039.008a": "dharmam arthaṃ ca kāmaṃ ca yaśaś ca jayatāṃ vara",
    "GE09ram_03_u:039.008c": "svāmiprasādāt sacivāḥ prāpnuvanti niśācara",
    "GE09ram_03_u:039.009a": "viparyaye tu tat sarvaṃ vyarthaṃ bhavati rāvaṇa",
    "GE09ram_03_u:039.009c": "vyasanaṃ svāmivaiguṇyāt prāpnuvantītare janāḥ",
    "GE09ram_03_u:039.010a": "rājamūlo hi dharmaś ca jayaś ca jayatāṃ vara",
    "GE09ram_03_u:039.010c": "tasmāt sarvāsv avasthāsu rakṣitavyo narādhipaḥ",
    "GE09ram_03_u:039.011a": "rājyaṃ pālayituṃ śakyaṃ na tīkṣṇena niśācara",
    "GE09ram_03_u:039.011c": "na cāpi pratikūlena nāvinītena rākṣasa",
    "GE09ram_03_u:039.012a": "ye tīkṣṇamantrāḥ sacivā bhajyante saha tena vai",
    "GE09ram_03_u:039.012c": "viṣameṣu rathāḥ śīghraṃ mandasārathayo yathā",
    "GE09ram_03_u:039.013a": "bahavaḥ sādhavo loke yuktadharmam anuṣṭhitāḥ",
    "GE09ram_03_u:039.013c": "pareṣām aparādhena vinaṣṭāḥ saparicchadāḥ",
    "GE09ram_03_u:039.014a": "svāminā pratikūlena prajās tīkṣṇena rāvaṇa",
    "GE09ram_03_u:039.014c": "rakṣyamāṇā na vardhante meṣā gomāyunā yathā",
    "GE09ram_03_u:039.015a": "avaśyaṃ vinaśiṣyanti sarve rāvaṇarākṣasāḥ",
    "GE09ram_03_u:039.015c": "yeṣāṃ tvaṃ karkaśo rājā durbuddhir ajitendriyaḥ",
    "GE09ram_03_u:039.016a": "tad idaṃ kākatālīyaṃ ghoram āsāditaṃ tvayā",
    "GE09ram_03_u:039.016c": "atra kiṃ śobhanaṃ yat tvaṃ sasainyo vinaśiṣyasi",
    "GE09ram_03_u:039.017a": "māṃ nihatya tu rāmo 'sau nacirāt tvāṃ vadhiṣyati",
    "GE09ram_03_u:039.017c": "anena kṛtakṛtyo 'smi mriye yad ariṇā hataḥ",
    "GE09ram_03_u:039.018a": "darśanād eva rāmasya hataṃ mām upadhāraya",
    "GE09ram_03_u:039.018c": "ātmānaṃ ca hataṃ viddhi hṛtvā sītāṃ sabāndhavam",
    "GE09ram_03_u:039.019a": "ānayiṣyāmi cet sītām āśramāt sahito mayā",
    "GE09ram_03_u:039.019c": "naiva tvam asi naivāhaṃ naiva laṅkā na rākṣasāḥ",
    "GE09ram_03_u:039.020a": "nivāryamāṇas tu mayā hitaiṣiṇā; na mṛṣyase vākyam idaṃ niśācara",
    "GE09ram_03_u:039.020c": "paretakalpā hi gatāyuṣo narā; hitaṃ na gṛhṇanti suhṛdbhir īritam",
    "GE09ram_03_u:040.001a": "evam uktvā tu paruṣaṃ mārīco rāvaṇo tataḥ",
    "GE09ram_03_u:040.001c": "gacchāvety abravīd dīno bhayād rātriṃcaraprabhoḥ",
    "GE09ram_03_u:040.002a": "dṛṣṭāś cāhaṃ punas tena śaracāpāsidhāriṇā",
    "GE09ram_03_u:040.002c": "madvidhodyataśastreṇa vinaṣṭaṃ jīvitaṃ ca me",
    "GE09ram_03_u:040.003a": "kiṃ tu kartuṃ mayā śakyam evaṃ tvayi durātmani",
    "GE09ram_03_u:040.003c": "eṣa gacchāmy ahaṃ tāta svasti te 'stu niśācaraḥ",
    "GE09ram_03_u:040.004a": "prahṛṣṭas tv abhavat tena vacanena sa rākṣasaḥ",
    "GE09ram_03_u:040.004c": "pariṣvajya susaṃśliṣṭam idaṃ vacanam abravīt",
    "GE09ram_03_u:040.005a": "etac chauṇḍīryayuktaṃ te macchabdād iva bhāṣitam",
    "GE09ram_03_u:040.005c": "idānīm asi mārīcaḥ pūrvam anyo niśācaraḥ",
    "GE09ram_03_u:040.006a": "āruhyatām ayaṃ śīghraṃ khago ratnavibhūṣitaḥ",
    "GE09ram_03_u:040.006c": "mayā saha ratho yuktaḥ piśācavadanaiḥ kharaiḥ",
    "GE09ram_03_u:040.007a": "tato rāvaṇamārīcau vimānam iva taṃ ratham",
    "GE09ram_03_u:040.007c": "āruhya yayatuḥ śīghraṃ tasmād āśramamaṇḍalāt",
    "GE09ram_03_u:040.008a": "tathaiva tatra paśyantau pattanāni vanāni ca",
    "GE09ram_03_u:040.008c": "girīṃś ca saritaḥ sarvā rāṣṭrāṇi nagarāṇi ca",
    "GE09ram_03_u:040.009a": "sametya daṇḍakāraṇyaṃ rāghavasyāśramaṃ tataḥ",
    "GE09ram_03_u:040.009c": "dadarśa sahamarīco rāvaṇo rākṣasādhipaḥ",
    "GE09ram_03_u:040.010a": "avatīrya rathāt tasmāt tataḥ kāñcanabhūṣaṇāt",
    "GE09ram_03_u:040.010c": "haste gṛhītvā mārīcaṃ rāvaṇo vākyam abravīt",
    "GE09ram_03_u:040.011a": "etad rāmāśramapadaṃ dṛśyate kadalīvṛtam",
    "GE09ram_03_u:040.011c": "kriyatāṃ tat sakhe śīghraṃ yadarthaṃ vayam āgatāḥ",
    "GE09ram_03_u:040.012a": "sa rāvaṇavacaḥ śrutvā mārīco rākṣasas tadā",
    "GE09ram_03_u:040.012c": "mṛgo bhūtvāśramadvāri rāmasya vicacāra ha",
    "GE09ram_03_u:040.013a": "maṇipravaraśṛṅgāgraḥ sitāsitamukhākṛtiḥ",
    "GE09ram_03_u:040.013c": "raktapadmotpalamukha indranīlotpalaśravāḥ",
    "GE09ram_03_u:040.014a": "kiṃ cid abhyunnata grīva indranīlanibhodaraḥ",
    "GE09ram_03_u:040.014c": "madhūkanibhapārśvaś ca kañjakiñjalkasaṃnibhaḥ",
    "GE09ram_03_u:040.015a": "vaidūryasaṃkāśakhuras tanujaṅghaḥ susaṃhataḥ",
    "GE09ram_03_u:040.015c": "indrāyudhasavarṇena pucchenordhvaṃ virājitaḥ",
    "GE09ram_03_u:040.016a": "manoharasnigdhavarṇo ratnair nānāvidhair vṛtaḥ",
    "GE09ram_03_u:040.016c": "kṣaṇena rākṣaso jāto mṛgaḥ paramaśobhanaḥ",
    "GE09ram_03_u:040.017a": "vanaṃ prajvalayan ramyaṃ rāmāśramapadaṃ ca tat",
    "GE09ram_03_u:040.017c": "manoharaṃ darśanīyaṃ rūpaṃ kṛtvā sa rākṣasaḥ",
    "GE09ram_03_u:040.018a": "pralobhanārthaṃ vaidehyā nānādhātuvicitritam",
    "GE09ram_03_u:040.018c": "vicaran gacchate samyak śādvalāni samantataḥ",
    "GE09ram_03_u:040.019a": "rūpyabinduśataiś citro bhūtvā ca priyadarśanaḥ",
    "GE09ram_03_u:040.019c": "viṭapīnāṃ kisalayān bhaṅktvādan vicacāra ha",
    "GE09ram_03_u:040.020a": "kadalīgṛhakaṃ gatvā karṇikārān itas tataḥ",
    "GE09ram_03_u:040.020c": "samāśrayan mandagatiḥ sītāsaṃdarśanaṃ tadā",
    "GE09ram_03_u:040.021a": "rājīvacitrapṛṣṭhaḥ sa virarāja mahāmṛgaḥ",
    "GE09ram_03_u:040.021c": "rāmāśramapadābhyāśe vicacāra yathāsukham",
    "GE09ram_03_u:040.022a": "punar gatvā nivṛttaś ca vicacāra mṛgottamaḥ",
    "GE09ram_03_u:040.022c": "gatvā muhūrtaṃ tvarayā punaḥ pratinivartate",
    "GE09ram_03_u:040.023a": "vikrīḍaṃś ca punar bhūmau punar eva niṣīdati",
    "GE09ram_03_u:040.023c": "āśramadvāram āgamya mṛgayūthāni gacchati",
    "GE09ram_03_u:040.024a": "mṛgayūthair anugataḥ punar eva nivartate",
    "GE09ram_03_u:040.024c": "sītādarśanam ākāṅkṣan rākṣaso mṛgatāṃ gataḥ",
    "GE09ram_03_u:040.025a": "paribhramati citrāṇi maṇḍalāni viniṣpatan",
    "GE09ram_03_u:040.025c": "samudvīkṣya ca sarve taṃ mṛgā ye 'nye vanecarāḥ",
    "GE09ram_03_u:040.026a": "upagamya samāghrāya vidravanti diśo daśa",
    "GE09ram_03_u:040.026c": "rākṣasaḥ so 'pi tān vanyān mṛgān mṛgavadhe rataḥ",
    "GE09ram_03_u:040.027a": "pracchādanārthaṃ bhāvasya na bhakṣayati saṃspṛśan",
    "GE09ram_03_u:040.027c": "tasminn eva tataḥ kāle vaidehī śubhalocanā",
    "GE09ram_03_u:040.028a": "kusumāpacaye vyagrā pādapān atyavartata",
    "GE09ram_03_u:040.028c": "karṇikārān aśokāṃś ca cūṭāṃś ca madirekṣaṇā",
    "GE09ram_03_u:040.029a": "kusumāny apacinvantī cacāra rucirānanā",
    "GE09ram_03_u:040.029c": "anarhāraṇyavāsasya sā taṃ ratnamayaṃ mṛgam",
    "GE09ram_03_u:040.029e": "muktāmaṇivicitrāṅgaṃ dadarśa",
    "GE09ram_03_u:040.030a": "taṃ vai ruciradaṇtauṣṭhaṃ rūpyadhātutanūruham",
    "GE09ram_03_u:040.030c": "vismayotphullanayanā sasnehaṃ samudaikṣata",
    "GE09ram_03_u:040.031a": "sa ca tāṃ rāma dayitāṃ paśyan māyāmayo mṛgaḥ",
    "GE09ram_03_u:040.031c": "vicacāra tatas tatra dīpayann iva tad vanam",
    "GE09ram_03_u:040.032a": "adṛṣṭapūrvaṃ dṛṣṭvā taṃ nānāratnamayaṃ mṛgam",
    "GE09ram_03_u:040.032c": "vismayaṃ paramaṃ sītā jagāma janakātmajā",
    "GE09ram_03_u:041.001a": "sā taṃ saṃprekṣya suśroṇī kusumāni vicinvatī",
    "GE09ram_03_u:041.001c": "hemarājata varṇābhyāṃ pārśvābhyām upaśobhitam",
    "GE09ram_03_u:041.002a": "prahṛṣṭā cānavadyāṅgī mṛṣṭahāṭakavarṇinī",
    "GE09ram_03_u:041.002c": "bhartāram api cākrandal lakṣmaṇaṃ caiva sāyudham",
    "GE09ram_03_u:041.003a": "tayāhūtau naravyāghrau vaidehyā rāmalakṣmaṇau",
    "GE09ram_03_u:041.003c": "vīkṣamāṇau tu taṃ deśaṃ tadā dadṛśatur mṛgam",
    "GE09ram_03_u:041.004a": "śaṅkamānas tu taṃ dṛṣṭvā lakṣmaṇo rāmam abravīt",
    "GE09ram_03_u:041.004c": "tam evainam ahaṃ manye mārīcaṃ rākṣasaṃ mṛgam",
    "GE09ram_03_u:041.005a": "caranto mṛgayāṃ hṛṣṭāḥ pāpenopādhinā vane",
    "GE09ram_03_u:041.005c": "anena nihatā rāma rājānaḥ kāmarūpiṇā",
    "GE09ram_03_u:041.006a": "asya māyāvido māyā mṛgarūpam idaṃ kṛtam",
    "GE09ram_03_u:041.006c": "bhānumatpuruṣavyāghra gandharvapurasaṃnibham",
    "GE09ram_03_u:041.007a": "mṛgo hy evaṃvidho ratnavicitro nāsti rāghava",
    "GE09ram_03_u:041.007c": "jagatyāṃ jagatīnātha māyaiṣā hi na saṃśayaḥ",
    "GE09ram_03_u:041.008a": "evaṃ bruvāṇaṃ kākutsthaṃ prativārya śucismitā",
    "GE09ram_03_u:041.008c": "uvāca sītā saṃhṛṣṭā chadmanā hṛtacetanā",
    "GE09ram_03_u:041.009a": "āryaputrābhirāmo 'sau mṛgo harati me manaḥ",
    "GE09ram_03_u:041.009c": "ānayainaṃ mahābāho krīḍārthaṃ no bhaviṣyati",
    "GE09ram_03_u:041.010a": "ihāśramapade 'smākaṃ bahavaḥ puṇyadarśanāḥ",
    "GE09ram_03_u:041.010c": "mṛgāś caranti sahitāś camarāḥ sṛmarās tathā",
    "GE09ram_03_u:041.011a": "ṛkṣāḥ pṛṣatasaṃghāś ca vānarāḥ kinarās tathā",
    "GE09ram_03_u:041.011c": "vicaranti mahābāho rūpaśreṣṭhā mahābalāḥ",
    "GE09ram_03_u:041.012a": "na cāsya sadṛśo rājan dṛṣṭapūrvo mṛgaḥ purā",
    "GE09ram_03_u:041.012c": "tejasā kṣamayā dīptyā yathāyaṃ mṛgasattamaḥ",
    "GE09ram_03_u:041.013a": "nānāvarṇavicitrāṅgo ratnabindusamācitaḥ",
    "GE09ram_03_u:041.013c": "dyotayan vanam avyagraṃ śobhate śaśisaṃnibhaḥ",
    "GE09ram_03_u:041.014a": "aho rūpam aho lakṣmīḥ svarasaṃpac ca śobhanā",
    "GE09ram_03_u:041.014c": "mṛgo 'dbhuto vicitro 'sau hṛdayaṃ haratīva me",
    "GE09ram_03_u:041.015a": "yadi grahaṇam abhyeti jīvann eva mṛgas tava",
    "GE09ram_03_u:041.015c": "āścaryabhūtaṃ bhavati vismayaṃ janayiṣyati",
    "GE09ram_03_u:041.016a": "samāptavanavāsānāṃ rājyasthānāṃ ca naḥ punaḥ",
    "GE09ram_03_u:041.016c": "antaḥpuravibhūṣārtho mṛga eṣa bhaviṣyati",
    "GE09ram_03_u:041.017a": "bharatasyāryaputrasya śvaśrūṇāṃ mama ca prabho",
    "GE09ram_03_u:041.017c": "mṛgarūpam idaṃ divyaṃ vismayaṃ janayiṣyati",
    "GE09ram_03_u:041.018a": "jīvan na yadi te 'bhyeti grahaṇaṃ mṛgasattamaḥ",
    "GE09ram_03_u:041.018c": "ajinaṃ naraśārdūla ruciraṃ me bhaviṣyati",
    "GE09ram_03_u:041.019a": "nihatasyāsya sattvasya jāmbūnadamayatvaci",
    "GE09ram_03_u:041.019c": "śaṣpabṛsyāṃ vinītāyām icchāmy aham upāsitum",
    "GE09ram_03_u:041.020a": "kāmavṛttam idaṃ raudraṃ strīṇām asadṛśaṃ matam",
    "GE09ram_03_u:041.020c": "vapuṣā tv asya sattvasya vismayo janito mama",
    "GE09ram_03_u:041.021a": "tena kāñcanaroṃṇā tu maṇipravaraśṛṅgiṇā",
    "GE09ram_03_u:041.021c": "taruṇādityavarṇena nakṣatrapathavarcasā",
    "GE09ram_03_u:041.021e": "babhūva rāghavasyāpi mano vismayam āgatam",
    "GE09ram_03_u:041.022a": "evaṃ sītāvacaḥ śrutvā dṛṣṭvā ca mṛgam adbhutam",
    "GE09ram_03_u:041.022c": "uvāca rāghavo hṛṣṭo bhrātaraṃ lakṣmaṇaṃ vacaḥ",
    "GE09ram_03_u:041.023a": "paśya lakṣmaṇa vaidehyāḥ spṛhāṃ mṛgagatām imām",
    "GE09ram_03_u:041.023c": "rūpaśreṣṭhatayā hy eṣa mṛgo 'dya na bhaviṣyati",
    "GE09ram_03_u:041.024a": "na vane nandanoddeśe na caitrarathasaṃśraye",
    "GE09ram_03_u:041.024c": "kutaḥ pṛthivyāṃ saumitre yo 'sya kaś cit samo mṛgaḥ",
    "GE09ram_03_u:041.025a": "pratilomānulomāś ca rucirā romarājayaḥ",
    "GE09ram_03_u:041.025c": "śobhante mṛgam āśritya citrāḥ kanakabindubhiḥ",
    "GE09ram_03_u:041.026a": "paśyāsya jṛmbhamāṇasya dīptām agniśikhopamām",
    "GE09ram_03_u:041.026c": "jihvāṃ mukhān niḥsarantīṃ meghād iva śatahradām",
    "GE09ram_03_u:041.027a": "masāragalvarkamukhaḥ śaṅkhamuktānibhodaraḥ",
    "GE09ram_03_u:041.027c": "kasya nāmānirūpyo 'sau na mano lobhayen mṛgaḥ",
    "GE09ram_03_u:041.028a": "kasya rūpam idaṃ dṛṣṭvā jāmbūnadamaya prabham",
    "GE09ram_03_u:041.028c": "nānāratnamayaṃ divyaṃ na mano vismayaṃ vrajet",
    "GE09ram_03_u:041.029a": "māṃsahetor api mṛgān vihārārthaṃ ca dhanvinaḥ",
    "GE09ram_03_u:041.029c": "ghnanti lakṣmaṇa rājāno mṛgayāyāṃ mahāvane",
    "GE09ram_03_u:041.030a": "dhanāni vyavasāyena vicīyante",
    "GE09ram_03_u:041.030c": "dhātavo vividhāś cāpi maṇiratnasuvarṇinaḥ",
    "GE09ram_03_u:041.031a": "tat sāram akhilaṃ nṝṇāṃ dhanaṃ nicayavardhanam",
    "GE09ram_03_u:041.031c": "manasā cintitaṃ sarvaṃ yathā śukrasya lakṣmaṇa",
    "GE09ram_03_u:041.032a": "arthī yenārthakṛtyena saṃvrajaty avicārayan",
    "GE09ram_03_u:041.032c": "tam artham arthaśāstrajñaḥ prāhur arthyāś ca lakṣmaṇa",
    "GE09ram_03_u:041.033a": "etasya mṛgaratnasya parārdhye kāñcanatvaci",
    "GE09ram_03_u:041.033c": "upavekṣyati vaidehī mayā saha sumadhyamā",
    "GE09ram_03_u:041.034a": "na kādalī na priyakī na praveṇī na cāvikī",
    "GE09ram_03_u:041.034c": "bhaved etasya sadṛśī sparśaneneti me matiḥ",
    "GE09ram_03_u:041.035a": "eṣa caiva mṛgaḥ śrīmān yaś ca divyo nabhaścaraḥ",
    "GE09ram_03_u:041.035c": "ubhāv etau mṛgau divyau tārāmṛgamahīmṛgau",
    "GE09ram_03_u:041.036a": "yadi vāyaṃ tathā yan māṃ bhaved vadasi lakṣmaṇa",
    "GE09ram_03_u:041.036c": "māyaiṣā rākṣasasyeti kartavyo 'sya vadho mayā",
    "GE09ram_03_u:041.037a": "etena hi nṛśaṃsena mārīcenākṛtātmanā",
    "GE09ram_03_u:041.037c": "vane vicaratā pūrvaṃ hiṃsitā munipuṃgavāḥ",
    "GE09ram_03_u:041.038a": "utthāya bahavo yena mṛgayāyāṃ janādhipāḥ",
    "GE09ram_03_u:041.038c": "nihatāḥ parameṣvāsās tasmād vadhyas tv ayaṃ mṛgaḥ",
    "GE09ram_03_u:041.039a": "purastād iha vātāpiḥ paribhūya tapasvinaḥ",
    "GE09ram_03_u:041.039c": "udarastho dvijān hanti svagarbho 'śvatarīm iva",
    "GE09ram_03_u:041.040a": "sa kadā cic cirāl loke āsasāda mahāmunim",
    "GE09ram_03_u:041.040c": "agastyaṃ tejasā yuktaṃ bhakṣyas tasya babhūva ha",
    "GE09ram_03_u:041.041a": "samutthāne ca tad rūpaṃ kartukāmaṃ samīkṣya tam",
    "GE09ram_03_u:041.041c": "utsmayitvā tu bhagavān vātāpim idam abravīt",
    "GE09ram_03_u:041.042a": "tvayāvigaṇya vātāpe paribhūtāś ca tejasā",
    "GE09ram_03_u:041.042c": "jīvaloke dvijaśreṣṭhās tasmād asi jarāṃ gataḥ",
    "GE09ram_03_u:041.043a": "evaṃ tan na bhaved rakṣo vātāpir iva lakṣmaṇa",
    "GE09ram_03_u:041.043c": "madvidhaṃ yo 'timanyeta dharmanityaṃ jitendriyam",
    "GE09ram_03_u:041.044a": "bhaved dhato 'yaṃ vātāpir agastyeneva mā gatiḥ",
    "GE09ram_03_u:041.044c": "iha tvaṃ bhava saṃnaddho yantrito rakṣa maithilīm",
    "GE09ram_03_u:041.045a": "asyām āyattam asmākaṃ yat kṛtyaṃ raghunandana",
    "GE09ram_03_u:041.045c": "aham enaṃ vadhiṣyāmi grahīṣyāmy atha vā mṛgam",
    "GE09ram_03_u:041.046a": "yāvad gacchāmi saumitre mṛgam ānayituṃ drutam",
    "GE09ram_03_u:041.046c": "paśya lakṣmaṇa vaidehīṃ mṛgatvaci gataspṛhām",
    "GE09ram_03_u:041.047a": "tvacā pradhānayā hy eṣa mṛgo 'dya na bhaviṣyati",
    "GE09ram_03_u:041.047c": "apramattena te bhāvyam āśramasthena sītayā",
    "GE09ram_03_u:041.048a": "yāvat pṛṣatam ekena sāyakena nihanmy aham",
    "GE09ram_03_u:041.048c": "hatvaitac carma ādāya śīghram eṣyāmi lakṣmaṇa",
    "GE09ram_03_u:041.049a": "pradakṣiṇenātibalena pakṣiṇā; jaṭāyuṣā buddhimatā ca lakṣmaṇa",
    "GE09ram_03_u:041.049c": "bhavāpramattaḥ pratigṛhya maithilīṃ; pratikṣaṇaṃ sarvata eva śaṅkitaḥ",
    "GE09ram_03_u:042.001a": "tathā tu taṃ samādiśya bhrātaraṃ raghunandanaḥ",
    "GE09ram_03_u:042.001c": "babandhāsiṃ mahātejā jāmbūnadamayatsarum",
    "GE09ram_03_u:042.002a": "tatas triviṇataṃ cāpam ādāyātmavibhūṣaṇam",
    "GE09ram_03_u:042.002c": "ābadhya ca kalāpau dvau jagāmodagravikramaḥ",
    "GE09ram_03_u:042.003a": "taṃ vañcayāno rājendram āpatantaṃ nirīkṣya vai",
    "GE09ram_03_u:042.003c": "babhūvāntarhitas trāsāt punaḥ saṃdarśane 'bhavat",
    "GE09ram_03_u:042.004a": "baddhāsir dhanur ādāya pradudrāva yato mṛgaḥ",
    "GE09ram_03_u:042.004c": "taṃ sa paśyati rūpeṇa dyotamānam ivāgrataḥ",
    "GE09ram_03_u:042.005a": "avekṣyāvekṣya dhāvantaṃ dhanuṣpāṇir mahāvane",
    "GE09ram_03_u:042.005c": "ativṛttam iṣoḥ pātāl lobhayānaṃ kadā cana",
    "GE09ram_03_u:042.006a": "śaṅkitaṃ tu samudbhrāntam utpatantam ivāmbare",
    "GE09ram_03_u:042.006c": "daśyamānam adṛśyaṃ ca navoddeśeṣu keṣu cit",
    "GE09ram_03_u:042.007a": "chinnābhrair iva saṃvītaṃ śāradaṃ candramaṇḍalam",
    "GE09ram_03_u:042.007c": "muhūrtād eva dadṛśe muhur dūrāt prakāśate",
    "GE09ram_03_u:042.008a": "darśanādarśanenaiva so 'pākarṣata rāghavam",
    "GE09ram_03_u:042.008c": "āsīt kruddhas tu kākutstho vivaśas tena mohitaḥ",
    "GE09ram_03_u:042.009a": "athāvatasthe suśrāntaś chāyām āśritya śādvale",
    "GE09ram_03_u:042.009c": "mṛgaiḥ parivṛto vanyair adūrāt pratyadṛśyata",
    "GE09ram_03_u:042.010a": "dṛṣṭvā rāmo mahātejās taṃ hantuṃ kṛtaniścayaḥ",
    "GE09ram_03_u:042.010c": "saṃdhāya sudṛḍhe cāpe vikṛṣya balavad balī",
    "GE09ram_03_u:042.011a": "tam eva mṛgam uddiśya jvalantam iva pannagam",
    "GE09ram_03_u:042.011c": "mumoca jvalitaṃ dīptam astrabrahmavinirmitam",
    "GE09ram_03_u:042.012a": "sa bhṛśaṃ mṛgarūpasya vinirbhidya śarottamaḥ",
    "GE09ram_03_u:042.012c": "mārīcasyaiva hṛdayaṃ",
    "GE09ram_03_u:042.013a": "tālamātram athotpatya nyapatat sa śarāturaḥ",
    "GE09ram_03_u:042.013c": "vyanadad bhairavaṃ nādaṃ dharaṇyām alpajīvitaḥ",
    "GE09ram_03_u:042.013e": "mriyamāṇas tu mārīco jahau tāṃ kṛtrimāṃ tanum",
    "GE09ram_03_u:042.014a": "saṃprāptakālam ājñāya cakāra ca tataḥ svaram",
    "GE09ram_03_u:042.014c": "sadṛśaṃ rāghavasyaiva hā sīte lakṣmaṇeti ca",
    "GE09ram_03_u:042.015a": "tena marmaṇi nirviddhaḥ śareṇānupamena hi",
    "GE09ram_03_u:042.015c": "mṛgarūpaṃ tu tat tyaktvā rākṣasaṃ rūpam ātmanaḥ",
    "GE09ram_03_u:042.015e": "cakre sa sumahākāyo mārīco jīvitaṃ tyajan",
    "GE09ram_03_u:042.016a": "tato vicitrakeyūraḥ sarvābharaṇabhūṣitaḥ",
    "GE09ram_03_u:042.016c": "hemamālī mahādaṃṣṭro rākṣaso 'bhūc charāhataḥ",
    "GE09ram_03_u:042.017a": "taṃ dṛṣṭvā patitaṃ bhūmau rākṣasaṃ ghoradarśanam",
    "GE09ram_03_u:042.017c": "jagāma manasā sītāṃ lakṣmaṇasya vacaḥ smaran",
    "GE09ram_03_u:042.018a": "hā sīte lakṣmaṇety evam ākruśya tu mahāsvaram",
    "GE09ram_03_u:042.018c": "mamāra rākṣasaḥ so 'yaṃ śrutvā sītā kathaṃ bhavet",
    "GE09ram_03_u:042.019a": "lakṣmaṇaś ca mahābāhuḥ kām avasthāṃ gamiṣyati",
    "GE09ram_03_u:042.019c": "iti saṃcintya dharmātmā rāmo hṛṣṭatanūruhaḥ",
    "GE09ram_03_u:042.020a": "tatra rāmaṃ bhayaṃ tīvram āviveśa viṣādajam",
    "GE09ram_03_u:042.020c": "rākṣasaṃ mṛgarūpaṃ taṃ hatvā śrutvā ca tat svaram",
    "GE09ram_03_u:042.021a": "nihatya pṛṣataṃ cānyaṃ māṃsam ādāya rāghavaḥ",
    "GE09ram_03_u:042.021c": "tvaramāṇo janasthānaṃ sasārābhimukhas tadā",
    "GE09ram_03_u:043.001a": "ārtasvaraṃ tu taṃ bhartur vijñāya sadṛśaṃ vane",
    "GE09ram_03_u:043.001c": "uvāca lakṣmaṇaṃ sītā gaccha jānīhi rāghavam",
    "GE09ram_03_u:043.002a": "na hi me jīvitaṃ sthāne hṛdayaṃ vāvatiṣṭhate",
    "GE09ram_03_u:043.002c": "krośataḥ paramārtasya śrutaḥ śabdo mayā bhṛśam",
    "GE09ram_03_u:043.003a": "ākrandamānaṃ tu vane bhrātaraṃ trātum arhasi",
    "GE09ram_03_u:043.003c": "taṃ kṣipram abhidhāva tvaṃ bhrātaraṃ śaraṇaiṣiṇam",
    "GE09ram_03_u:043.004a": "rakṣasāṃ vaśam āpannaṃ siṃhānām iva govṛṣam",
    "GE09ram_03_u:043.004c": "na jagāma tathoktas tu bhrātur ājñāya śāsanam",
    "GE09ram_03_u:043.005a": "tam uvāca tatas tatra kupitā janakātmajā",
    "GE09ram_03_u:043.005c": "saumitre mitrarūpeṇa bhrātus tvam asi śatruvat",
    "GE09ram_03_u:043.006a": "yas tvam asyām avasthāyāṃ bhrātaraṃ nābhipadyase",
    "GE09ram_03_u:043.006c": "icchasi tvaṃ vinaśyantaṃ rāmaṃ lakṣmaṇa matkṛte",
    "GE09ram_03_u:043.007a": "vyasanaṃ te priyaṃ manye sneho bhrātari nāsti te",
    "GE09ram_03_u:043.007c": "tena tiṣṭhasi visrabdhas tam apaśyan mahādyutim",
    "GE09ram_03_u:043.008a": "kiṃ hi saṃśayam āpanne tasminn iha mayā bhavet",
    "GE09ram_03_u:043.008c": "kartavyam iha tiṣṭhantyā yat pradhānas tvam āgataḥ",
    "GE09ram_03_u:043.009a": "iti bruvāṇaṃ vaidehīṃ bāṣpaśokapariplutām",
    "GE09ram_03_u:043.009c": "abravīl lakṣmaṇas trastāṃ sītāṃ mṛgavadhūm iva",
    "GE09ram_03_u:043.010a": "devi devamanuṣyeṣu gandharveṣu patatriṣu",
    "GE09ram_03_u:043.010c": "rākṣaseṣu piśāceṣu kiṃnareṣu mṛgeṣu ca",
    "GE09ram_03_u:043.011a": "dānaveṣu ca ghoreṣu na sa vidyeta śobhane",
    "GE09ram_03_u:043.011c": "yo rāmaṃ pratiyudhyeta samare vāsavopamam",
    "GE09ram_03_u:043.012a": "avadhyaḥ samare rāmo naivaṃ tvaṃ vaktum arhasi",
    "GE09ram_03_u:043.012c": "na tvām asmin vane hātum utsahe rāghavaṃ vinā",
    "GE09ram_03_u:043.013a": "anivāryaṃ balaṃ tasya balair balavatām api",
    "GE09ram_03_u:043.013c": "tribhir lokaiḥ samudyuktaiḥ seśvaraiḥ sāmarair api",
    "GE09ram_03_u:043.014a": "hṛdayaṃ nirvṛtaṃ te 'stu saṃtāpas tyajyatām ayam",
    "GE09ram_03_u:043.014c": "āgamiṣyati te bhartā śīghraṃ hatvā mṛgottamam",
    "GE09ram_03_u:043.015a": "na sa tasya svaro vyaktaṃ na kaś cid api daivataḥ",
    "GE09ram_03_u:043.015c": "gandharvanagaraprakhyā māyā sā tasya rakṣasaḥ",
    "GE09ram_03_u:043.016a": "nyāsabhūtāsi vaidehi nyastā mayi mahātmanā",
    "GE09ram_03_u:043.016c": "rāmeṇa tvaṃ varārohe na tvāṃ tyaktum ihotsahe",
    "GE09ram_03_u:043.017a": "kṛtavairāś ca kalyāṇi vayam etair niśācaraiḥ",
    "GE09ram_03_u:043.017c": "kharasya nidhane devi janasthānavadhaṃ prati",
    "GE09ram_03_u:043.018a": "rākṣasā vidhinā vāco visṛjanti mahāvane",
    "GE09ram_03_u:043.018c": "hiṃsāvihārā vaidehi na cintayitum arhasi",
    "GE09ram_03_u:043.019a": "lakṣmaṇenaivam uktā tu kruddhā saṃraktalocanā",
    "GE09ram_03_u:043.019c": "abravīt paruṣaṃ vākyaṃ lakṣmaṇaṃ satyavādinam",
    "GE09ram_03_u:043.020a": "anārya karuṇārambha nṛśaṃsa kulapāṃsana",
    "GE09ram_03_u:043.020c": "ahaṃ tava priyaṃ manye tenaitāni prabhāṣase",
    "GE09ram_03_u:043.021a": "naitac citraṃ sapatneṣu pāpaṃ lakṣmaṇa yad bhavet",
    "GE09ram_03_u:043.021c": "tvadvidheṣu nṛśaṃseṣu nityaṃ pracchannacāriṣu",
    "GE09ram_03_u:043.022a": "suduṣṭas tvaṃ vane rāmam ekam eko 'nugacchasi",
    "GE09ram_03_u:043.022c": "mama hetoḥ praticchannaḥ prayukto bharatena vā",
    "GE09ram_03_u:043.023a": "katham indīvaraśyāmaṃ rāmaṃ padmanibhekṣaṇam",
    "GE09ram_03_u:043.023c": "upasaṃśritya bhartāraṃ kāmayeyaṃ pṛthag janam",
    "GE09ram_03_u:043.024a": "samakṣaṃ tava saumitre prāṇāṃs tyakṣye na saṃśayaḥ",
    "GE09ram_03_u:043.024c": "rāmaṃ vinā kṣaṇam api na hi jīvāmi bhūtale",
    "GE09ram_03_u:043.025a": "ity uktaḥ paruṣaṃ vākyaṃ sītayā somaharṣaṇam",
    "GE09ram_03_u:043.025c": "abravīl lakṣmaṇaḥ sītāṃ prāñjalir vijitendriyaḥ",
    "GE09ram_03_u:043.026a": "uttaraṃ notsahe vaktuṃ daivataṃ bhavatī mama",
    "GE09ram_03_u:043.026c": "vākyam apratirūpaṃ tu na citraṃ strīṣu maithili",
    "GE09ram_03_u:043.027a": "svabhāvas tv eṣa nārīṇām eṣu lokeṣu dṛśyate",
    "GE09ram_03_u:043.027c": "vimuktadharmāś capalās tīkṣṇā bhedakarāḥ striyaḥ",
    "GE09ram_03_u:043.028a": "upaśṛṇvantu me sarve sākṣibhūtā vanecarāḥ",
    "GE09ram_03_u:043.028c": "nyāyavādī yathā vākyam ukto 'haṃ paruṣaṃ tvayā",
    "GE09ram_03_u:043.029a": "dhik tvām adya praṇaśya tvaṃ yan mām evaṃ viśaṅkase",
    "GE09ram_03_u:043.029c": "strītvād duṣṭasvabhāvena guruvākye vyavasthitam",
    "GE09ram_03_u:043.030a": "gamiṣye yatra kākutsthaḥ svasti te 'stu varānane",
    "GE09ram_03_u:043.030c": "rakṣantu tvāṃ viśālākṣi samagrā vanadevatāḥ",
    "GE09ram_03_u:043.031a": "nimittāni hi ghorāṇi yāni prādurbhavanti me",
    "GE09ram_03_u:043.031c": "api tvāṃ saha rāmeṇa paśyeyaṃ punar āgataḥ",
    "GE09ram_03_u:043.032a": "lakṣmaṇenaivam uktā tu rudatī janakātmajā",
    "GE09ram_03_u:043.032c": "pratyuvāca tato vākyaṃ tīvraṃ bāṣpapariplutā",
    "GE09ram_03_u:043.033a": "godāvarīṃ pravekṣyāmi vinā rāmeṇa lakṣmaṇa",
    "GE09ram_03_u:043.033c": "ābandhiṣye 'thavā tyakṣye viṣame deham ātmanaḥ",
    "GE09ram_03_u:043.034a": "pibāmi vā viṣaṃ tīkṣṇaṃ pravekṣyāmi hutāśanam",
    "GE09ram_03_u:043.034c": "na tv ahaṃ rāghavād anyaṃ padāpi puruṣaṃ spṛśe",
    "GE09ram_03_u:043.035a": "iti lakṣmaṇam ākruśya sītā duḥkhasamanvitā",
    "GE09ram_03_u:043.035c": "pāṇibhyāṃ rudatī duḥkhād udaraṃ prajaghāna ha",
    "GE09ram_03_u:043.036a": "tām ārtarūpāṃ vimanā rudantīṃ; saumitrir ālokya viśālanetrām",
    "GE09ram_03_u:043.036c": "āśvāsayām āsa na caiva bhartus; taṃ bhrātaraṃ kiṃ cid uvāca sītā",
    "GE09ram_03_u:043.037a": "tatas tu sītām abhivādya lakṣmaṇaḥ; kṛtāñjaliḥ kiṃ cid abhipraṇamya",
    "GE09ram_03_u:043.037c": "avekṣamāṇo bahuśaś ca maithilīṃ; jagāma rāmasya samīpam ātmavān",
    "GE09ram_03_u:044.001a": "tayā paruṣam uktas tu kupito rāghavānujaḥ",
    "GE09ram_03_u:044.001c": "sa vikāṅkṣan bhṛśaṃ rāmaṃ pratasthe nacirād iva",
    "GE09ram_03_u:044.002a": "tadāsādya daśagrīvaḥ kṣipram antaram āsthitaḥ",
    "GE09ram_03_u:044.002c": "abhicakrāma vaidehīṃ",
    "GE09ram_03_u:044.003a": "ślakṣṇakāṣāyasaṃvītaḥ śikhī chatrī upānahī",
    "GE09ram_03_u:044.003c": "vāme cāṃse 'vasajyātha śubhe yaṣṭikamaṇḍalū",
    "GE09ram_03_u:044.003e": "parivrājakarūpeṇa vaidehīṃ",
    "GE09ram_03_u:044.004a": "tām āsasādātibalo bhrātṛbhyāṃ rahitāṃ vane",
    "GE09ram_03_u:044.004c": "rahitāṃ sūryacandrābhyāṃ saṃdhyām iva mahattamaḥ",
    "GE09ram_03_u:044.005a": "tām apaśyat tato bālāṃ rājaputrīṃ yaśasvinīm",
    "GE09ram_03_u:044.005c": "rohiṇīṃ śaśinā hīnāṃ grahavad bhṛśadāruṇaḥ",
    "GE09ram_03_u:044.006a": "tam ugraṃ pāpakarmāṇaṃ janasthānaruhā drumāḥ",
    "GE09ram_03_u:044.006c": "samīkṣya na prakampante na pravāti ca mārutaḥ",
    "GE09ram_03_u:044.007a": "śīghrasrotāś ca taṃ dṛṣṭvā vīkṣantaṃ raktalocanam",
    "GE09ram_03_u:044.007c": "stimitaṃ gantum ārebhe bhayād godāvarī nadī",
    "GE09ram_03_u:044.008a": "rāmasya tv antaraṃ prepsur daśagrīvas tadantare",
    "GE09ram_03_u:044.008c": "upatasthe ca vaidehīṃ bhikṣurūpeṇa rāvaṇaḥ",
    "GE09ram_03_u:044.009a": "abhavyo bhavyarūpeṇa bhartāram",
    "GE09ram_03_u:044.009c": "abhyavartata vaidehīṃ citrām iva śanaiścaraḥ",
    "GE09ram_03_u:044.010a": "sa pāpo bhavyarūpeṇa tṛṇaiḥ kūpa ivāvṛtaḥ",
    "GE09ram_03_u:044.010c": "atiṣṭhat prekṣya vaidehīṃ rāmapatnīṃ yaśasvinīm",
    "GE09ram_03_u:044.011a": "śubhāṃ ruciradantauṣṭhīṃ",
    "GE09ram_03_u:044.011c": "āsīnāṃ parṇaśālāyāṃ bāṣpaśokābhipīḍitām",
    "GE09ram_03_u:044.012a": "sa tāṃ padmapalāśākṣīṃ pītakauśeyavāsinīm",
    "GE09ram_03_u:044.012c": "abhyagacchata vaidehīṃ duṣṭacetā niśācaraḥ",
    "GE09ram_03_u:044.013a": "sa manmathaśarāviṣṭo brahmaghoṣam udīrayan",
    "GE09ram_03_u:044.013c": "abravīt praśritaṃ vākyaṃ rahite rākṣasādhipaḥ",
    "GE09ram_03_u:044.014a": "tām uttamāṃ trilokānāṃ padmahīnām iva śriyam",
    "GE09ram_03_u:044.014c": "vibhrājamānāṃ vapuṣā rāvaṇaḥ praśaśaṃsa ha",
    "GE09ram_03_u:044.015a": "kā tvaṃ kāñcanavarṇābhe",
    "GE09ram_03_u:044.015c": "kamalānāṃ śubhāṃ mālāṃ padminīva ca bibhratī",
    "GE09ram_03_u:044.016a": "hrīḥ śrīḥ kīrtiḥ śubhā lakṣmīr apsarā vā śubhānane",
    "GE09ram_03_u:044.016c": "bhūtir vā tvaṃ varārohe ratir vā svairacāriṇī",
    "GE09ram_03_u:044.017a": "samāḥ śikhariṇaḥ snigdhāḥ pāṇḍurā daśanās tava",
    "GE09ram_03_u:044.017c": "viśāle vimale netre raktānte kṛṣṇatārake",
    "GE09ram_03_u:044.018a": "viśālaṃ jaghanaṃ pīnam ūrū karikaropamau",
    "GE09ram_03_u:044.018c": "etāv upacitau vṛttau sahitau saṃpragalbhitau",
    "GE09ram_03_u:044.019a": "pīnonnatamukhau kāntau snigdhatālaphalopamau",
    "GE09ram_03_u:044.019c": "maṇipravekābharaṇau rucirau te payodharau",
    "GE09ram_03_u:044.020a": "cārusmite cārudati cārunetre vilāsini",
    "GE09ram_03_u:044.020c": "mano harasi me rāme nadīkūlam ivāmbhasā",
    "GE09ram_03_u:044.021a": "karāntamitamadhyāsi sukeśī saṃhatastanī",
    "GE09ram_03_u:044.021c": "naiva devī na gandharvī na yakṣī na ca kiṃnarī",
    "GE09ram_03_u:044.022a": "naivaṃrūpā mayā nārī dṛṣṭapūrvā mahītale",
    "GE09ram_03_u:044.022c": "iha vāsaś ca kāntāre cittam unmāthayanti me",
    "GE09ram_03_u:044.023a": "sā pratikrāma bhadraṃ te na tvaṃ vastum ihārhasi",
    "GE09ram_03_u:044.023c": "rākṣasānām ayaṃ vāso ghorāṇāṃ kāmarūpiṇām",
    "GE09ram_03_u:044.024a": "prāsādāgryāṇi ramyāṇi nagaropavanāni ca",
    "GE09ram_03_u:044.024c": "saṃpannāni sugandhīni yuktāny ācarituṃ tvayā",
    "GE09ram_03_u:044.025a": "varaṃ mālyaṃ varaṃ pānaṃ varaṃ vastraṃ ca śobhane",
    "GE09ram_03_u:044.025c": "bhartāraṃ ca varaṃ manye tvadyuktam asitekṣaṇe",
    "GE09ram_03_u:044.026a": "kā tvaṃ bhavasi rudrāṇāṃ marutāṃ vā śucismite",
    "GE09ram_03_u:044.026c": "vasūnāṃ vā varārohe devatā pratibhāsi me",
    "GE09ram_03_u:044.027a": "neha gacchantī gandharvā na devā na ca kiṃnarāḥ",
    "GE09ram_03_u:044.027c": "rākṣasānām ayaṃ vāsaḥ kathaṃ nu tvam ihāgatā",
    "GE09ram_03_u:044.028a": "iha śākhāmṛgāḥ siṃhā dvīpivyāghramṛgās tathā",
    "GE09ram_03_u:044.028c": "ṛkṣās tarakṣavaḥ kaṅkāḥ kathaṃ tebhyo na bibhyase",
    "GE09ram_03_u:044.029a": "madānvitānāṃ ghorāṇāṃ kuñjarāṇāṃ tarasvinām",
    "GE09ram_03_u:044.029c": "katham ekā mahāraṇye na bibheṣi vanānane",
    "GE09ram_03_u:044.030a": "kāsi kasya kutaś ca tvaṃ kiṃnimittaṃ ca daṇḍakān",
    "GE09ram_03_u:044.030c": "ekā carasi kalyāṇi ghorān rākṣasasevitān",
    "GE09ram_03_u:044.031a": "iti praśastā vaidehī rāvaṇena durātmanā",
    "GE09ram_03_u:044.031c": "dvijātiveṣeṇa hi taṃ dṛṣṭvā rāvaṇam āgatam",
    "GE09ram_03_u:044.031e": "sarvair atithisatkāraiḥ pūjayām āsa maithilī",
    "GE09ram_03_u:044.032a": "upānīyāsanaṃ pūrvaṃ pādyenābhinimantrya ca",
    "GE09ram_03_u:044.032c": "abravīt siddham ity eva tadā taṃ saumyadarśanam",
    "GE09ram_03_u:044.033a": "dvijātiveṣeṇa samīkṣya maithilī; tam āgataṃ pātrakusumbhadhāriṇam",
    "GE09ram_03_u:044.033c": "aśakyam uddveṣṭum upāyadarśanān; nyamantrayad brāhmaṇavad yathāgatam",
    "GE09ram_03_u:044.034a": "iyaṃ bṛsī brāhmaṇa kāmam āsyatām; idaṃ ca pādyaṃ pratigṛhyatām iti",
    "GE09ram_03_u:044.034c": "idaṃ ca siddhaṃ vanajātam uttamaṃ; tvadartham avyagram ihopabhujyatām",
    "GE09ram_03_u:044.035a": "nimantryamāṇaḥ pratipūrṇabhāṣiṇīṃ; narendrapatnīṃ prasamīkṣya maithilīm",
    "GE09ram_03_u:044.035c": "prahasya tasyā haraṇe dhṛtaṃ manaḥ; samarpayām āsa vadhāya rāvaṇaḥ",
    "GE09ram_03_u:044.036a": "tataḥ suveṣaṃ mṛgayā gataṃ patiṃ; pratīkṣamāṇā sahalakṣmaṇaṃ tadā",
    "GE09ram_03_u:044.036c": "nirīkṣamāṇā haritaṃ dadarśa tan; mahad vanaṃ naiva tu rāmalakṣmaṇau",
    "GE09ram_03_u:045.001a": "rāvaṇena tu vaidehī tadā pṛṣṭā jihīrṣuṇā",
    "GE09ram_03_u:045.001c": "parivrājakarūpeṇa śaśaṃsātmānam ātmanā",
    "GE09ram_03_u:045.002a": "brāhmaṇaś cātithiś caiṣa anukto hi śapeta mām",
    "GE09ram_03_u:045.002c": "iti dhyātvā muhūrtaṃ tu sītā vacanam abravīt",
    "GE09ram_03_u:045.003a": "duhitā janakasyāhaṃ maithilasya mahātmanaḥ",
    "GE09ram_03_u:045.003c": "sītā nāmnāsmi bhadraṃ te rāmabhāryā dvijottama",
    "GE09ram_03_u:045.004a": "saṃvatsaraṃ cādhyuṣitā rāghavasya niveśane",
    "GE09ram_03_u:045.004c": "bhuñjānā mānuṣān bhogān sarvakāmasamṛddhinī",
    "GE09ram_03_u:045.005a": "tataḥ saṃvatsarād ūrdhvaṃ samamanyata me patim",
    "GE09ram_03_u:045.005c": "abhiṣecayituṃ rāmaṃ sameto rājamantribhiḥ",
    "GE09ram_03_u:045.006a": "tasmin saṃbhriyamāṇe tu rāghavasyābhiṣecane",
    "GE09ram_03_u:045.006c": "kaikeyī nāma bhartāraṃ mamāryā yācate varam",
    "GE09ram_03_u:045.007a": "pratigṛhya tu kaikeyī śvaśuraṃ sukṛtena me",
    "GE09ram_03_u:045.007c": "mama pravrājanaṃ bhartur bharatasyābhiṣecanam",
    "GE09ram_03_u:045.007e": "dvāv ayācata bhartāraṃ satyasaṃdhaṃ nṛpottamam",
    "GE09ram_03_u:045.008a": "nādya bhokṣye na ca svapsye na pāsye 'haṃ kadā cana",
    "GE09ram_03_u:045.008c": "eṣa me jīvitasyānto rāmo yady abhiṣicyate",
    "GE09ram_03_u:045.009a": "iti bruvāṇāṃ kaikeyīṃ śvaśuro me sa mānadaḥ",
    "GE09ram_03_u:045.009c": "ayācatārthair anvarthair na ca yācñāṃ cakāra sā",
    "GE09ram_03_u:045.010a": "mama bhartā mahātejā vayasā pañcaviṃśakaḥ",
    "GE09ram_03_u:045.010c": "rāmeti prathito loke guṇavān satyavāk śuciḥ",
    "GE09ram_03_u:045.010e": "viśālākṣo mahābāhuḥ sarvabhūtahite rataḥ",
    "GE09ram_03_u:045.011a": "abhiṣekāya tu pituḥ samīpaṃ rāmam āgatam",
    "GE09ram_03_u:045.011c": "kaikeyī mama bhartāram ity uvāca drutaṃ vacaḥ",
    "GE09ram_03_u:045.012a": "tava pitrā samājñaptaṃ mamedaṃ śṛṇu rāghava",
    "GE09ram_03_u:045.012c": "bharatāya pradātavyam idaṃ rājyam akaṇṭakam",
    "GE09ram_03_u:045.013a": "tvayā tu khalu vastavyaṃ nava varṣāṇi pañca ca",
    "GE09ram_03_u:045.013c": "vane pravraja kākutstha pitaraṃ mocayānṛtāt",
    "GE09ram_03_u:045.014a": "tathety uvāca tāṃ rāmaḥ kaikeyīm akutobhayaḥ",
    "GE09ram_03_u:045.014c": "cakāra tadvacas tasyā mama bhartā dṛḍhavrataḥ",
    "GE09ram_03_u:045.015a": "dadyān na pratigṛhṇīyāt satyabrūyān na cānṛtam",
    "GE09ram_03_u:045.015c": "etad brāhmaṇa rāmasya vrataṃ dhruvam anuttamam",
    "GE09ram_03_u:045.016a": "tasya bhrātā tu vaimātro lakṣmaṇo nāma vīryavān",
    "GE09ram_03_u:045.016c": "rāmasya puruṣavyāghraḥ sahāyaḥ samare 'rihā",
    "GE09ram_03_u:045.017a": "sa bhrātā lakṣmaṇo nāma dharmacārī dṛḍhavrataḥ",
    "GE09ram_03_u:045.017c": "anvagacchad dhanuṣpāṇiḥ pravrajantaṃ mayā saha",
    "GE09ram_03_u:045.018a": "te vayaṃ pracyutā rājyāt kaileyyās tu kṛte trayaḥ",
    "GE09ram_03_u:045.018c": "vicarāma dvijaśreṣṭha vanaṃ gambhīram ojasā",
    "GE09ram_03_u:045.019a": "samāśvasa muhūrtaṃ tu śakyaṃ vastum iha tvayā",
    "GE09ram_03_u:045.019c": "āgamiṣyati me bhartā vanyam ādāya puṣkalam",
    "GE09ram_03_u:045.020a": "sa tvaṃ nāma ca gotraṃ ca kulam ācakṣva tattvataḥ",
    "GE09ram_03_u:045.020c": "ekaś ca daṇḍakāraṇye kimarthaṃ carasi dvija",
    "GE09ram_03_u:045.021a": "evaṃ bruvatyāṃ sītāyāṃ rāmapatnyāṃ mahābalaḥ",
    "GE09ram_03_u:045.021c": "pratyuvācottaraṃ tīvraṃ rāvaṇo rākṣasādhipaḥ",
    "GE09ram_03_u:045.022a": "yena vitrāsitā lokāḥ sadevāsurapannagāḥ",
    "GE09ram_03_u:045.022c": "ahaṃ sa rāvaṇo nāma sīte rakṣogaṇeśvaraḥ",
    "GE09ram_03_u:045.023a": "tvāṃ tu kāñcanavarṇābhāṃ dṛṣṭvā kauśeyavāsinīm",
    "GE09ram_03_u:045.023c": "ratiṃ svakeṣu dāreṣu nādhigacchāmy anindite",
    "GE09ram_03_u:045.024a": "bahvīnām uttamastrīṇām āhṛtānām itas tataḥ",
    "GE09ram_03_u:045.024c": "sarvāsām eva bhadraṃ te mamāgramahiṣī bhava",
    "GE09ram_03_u:045.025a": "laṅkā nāma samudrasya madhye mama mahāpurī",
    "GE09ram_03_u:045.025c": "sāgareṇa parikṣiptā niviṣṭā girimūrdhani",
    "GE09ram_03_u:045.026a": "tatra sīte mayā sārdhaṃ vaneṣu vicariṣyasi",
    "GE09ram_03_u:045.026c": "na cāsyāraṇyavāsasya spṛhayiṣyasi bhāmini",
    "GE09ram_03_u:045.027a": "pañcadāsyaḥ sahasrāṇi sarvābharaṇabhūṣitāḥ",
    "GE09ram_03_u:045.027c": "sīte paricariṣyanti bhāryā bhavasi me yadi",
    "GE09ram_03_u:045.028a": "rāvaṇenaivam uktā tu kupitā janakātmajā",
    "GE09ram_03_u:045.028c": "pratyuvācānavadyāṅgī tam anādṛtya rākṣasaṃ",
    "GE09ram_03_u:045.029a": "mahāgirim ivākampyaṃ mahendrasadṛśaṃ patim",
    "GE09ram_03_u:045.029c": "mahodadhim ivākṣobhyam ahaṃ rāmam anuvratā",
    "GE09ram_03_u:045.030a": "mahābāhuṃ mahoraskaṃ siṃhavikrāntagāminam",
    "GE09ram_03_u:045.030c": "nṛsiṃhaṃ siṃhasaṃkāśam ahaṃ rāmam anuvratā",
    "GE09ram_03_u:045.031a": "pūrṇacandrānanaṃ vīraṃ rājavatsaṃ jitendriyam",
    "GE09ram_03_u:045.031c": "pṛthukīrtiṃ mahābāhum ahaṃ rāmam anuvratā",
    "GE09ram_03_u:045.032a": "tvaṃ punar jambukaḥ siṃhīṃ mām ihecchasi durlabhām",
    "GE09ram_03_u:045.032c": "nāhaṃ śakyā tvayā spraṣṭum ādityasya prabhā yathā",
    "GE09ram_03_u:045.033a": "pādapān kāñcanān nūnaṃ bahūn paśyasi mandabhāk",
    "GE09ram_03_u:045.033c": "rāghavasya priyāṃ bhāryāṃ yas tvam icchasi rāvaṇa",
    "GE09ram_03_u:045.034a": "kṣudhitasya ca siṃhasya mṛgaśatros tarasvinaḥ",
    "GE09ram_03_u:045.034c": "āśīviṣasya vadanād daṃṣṭrām ādātum icchasi",
    "GE09ram_03_u:045.035a": "mandaraṃ parvataśreṣṭhaṃ pāṇinā hartum icchasi",
    "GE09ram_03_u:045.035c": "kālakūṭaṃ viṣaṃ pītvā svastimān gantum icchasi",
    "GE09ram_03_u:045.036a": "akṣisūcyā pramṛjasi jihvayā leḍhi ca kṣuram",
    "GE09ram_03_u:045.036c": "rāghavasya priyāṃ bhāryām adhigantuṃ tvam icchasi",
    "GE09ram_03_u:045.037a": "avasajya śilāṃ kaṇṭhe samudraṃ tartum icchasi",
    "GE09ram_03_u:045.037c": "sūryā candramasau cobhau prāṇibhyāṃ hartum icchasi",
    "GE09ram_03_u:045.037e": "yo rāmasya priyāṃ bhāryāṃ pradharṣayitum icchasi",
    "GE09ram_03_u:045.038a": "agniṃ prajvalitaṃ dṛṣṭvā vastreṇāhartum icchasi",
    "GE09ram_03_u:045.038c": "kalyāṇa vṛttāṃ rāmasya yo bhāryāṃ hartum icchasi",
    "GE09ram_03_u:045.039a": "ayomukhānāṃ śūlānām agre caritum icchasi",
    "GE09ram_03_u:045.039c": "rāmasya sadṛśīṃ bhāryāṃ yo 'dhigantuṃ tvam icchasi",
    "GE09ram_03_u:045.040a": "yad antaraṃ siṃhaśṛgālayor vane; yad antaraṃ syandanikāsamudrayoḥ",
    "GE09ram_03_u:045.040c": "surāgryasauvīrakayor yad antaraṃ; tad antaraṃ dāśarathes tavaiva ca",
    "GE09ram_03_u:045.041a": "yad antaraṃ kāñcanasīsalohayor; yad antaraṃ candanavāripaṅkayoḥ",
    "GE09ram_03_u:045.041c": "yad antaraṃ hastibiḍālayor vane; tad antaraṃ daśarathes tavaiva ca",
    "GE09ram_03_u:045.042a": "yad antaraṃ vāyasavainateyayor; yad antaraṃ madgumayūrayor api",
    "GE09ram_03_u:045.042c": "yad antaraṃ sārasagṛdhrayor vane; tad antaraṃ dāśarathes tavaiva ca",
    "GE09ram_03_u:045.043a": "tasmin sahasrākṣasamaprabhāve; rāme sthite kārmukabāṇapāṇau",
    "GE09ram_03_u:045.043c": "hṛtāpi te 'haṃ na jarāṃ gamiṣye; vajraṃ yathā makṣikayāvagīrṇam",
    "GE09ram_03_u:045.044a": "itīva tad vākyam aduṣṭabhāvā; sudṛṣṭam uktvā rajanīcaraṃ tam",
    "GE09ram_03_u:045.044c": "gātraprakampād vyathitā babhūva; vātoddhatā sā kadalīva tanvī",
    "GE09ram_03_u:045.045a": "tāṃ vepamānām upalakṣya sītāṃ; sa rāvaṇo mṛtyusamaprabhāvaḥ",
    "GE09ram_03_u:045.045c": "kulaṃ balaṃ nāma ca karma cātmanaḥ; samācacakṣe bhayakāraṇārtham",
    "GE09ram_03_u:046.001a": "evaṃ bruvatyāṃ sītāyāṃ saṃrabdhaḥ paruṣākṣaram",
    "GE09ram_03_u:046.001c": "lalāṭe bhrukuṭīṃ kṛtvā rāvaṇaḥ pratyuvāca ha",
    "GE09ram_03_u:046.002a": "bhrātā vaiśravaṇasyāhaṃ sāpatnyo varavarṇini",
    "GE09ram_03_u:046.002c": "rāvaṇo nāma bhadraṃ te daśagrīvaḥ pratāpavān",
    "GE09ram_03_u:046.003a": "yasya devāḥ sagandharvāḥ piśācapatagoragāḥ",
    "GE09ram_03_u:046.003c": "vidravanti bhayād bhītā mṛtyor iva sadā prajāḥ",
    "GE09ram_03_u:046.004a": "yena vaiśravaṇo bhrātā vaimātraḥ kāraṇāntare",
    "GE09ram_03_u:046.004c": "dvandvam āsāditaḥ krodhād raṇe vikramya nirjitaḥ",
    "GE09ram_03_u:046.005a": "madbhayārtaḥ parityajya svam adhiṣṭhānam ṛddhimat",
    "GE09ram_03_u:046.005c": "kailāsaṃ parvataśreṣṭham adhyāste naravāhanaḥ",
    "GE09ram_03_u:046.006a": "yasya tat puṣpakaṃ nāma vimānaṃ kāmagaṃ śubham",
    "GE09ram_03_u:046.006c": "vīryād āvarjitaṃ bhadre yena yāmi vihāyasaṃ",
    "GE09ram_03_u:046.007a": "mama saṃjātaroṣasya mukhaṃ dṛṣṭvaiva maithili",
    "GE09ram_03_u:046.007c": "vidravanti paritrastāḥ surāḥ śakrapurogamāḥ",
    "GE09ram_03_u:046.008a": "yatra tiṣṭhāmy ahaṃ tatra māruto vāti śaṅkitaḥ",
    "GE09ram_03_u:046.008c": "tīvrāṃśuḥ śiśirāṃśuś ca bhayāt saṃpadyate raviḥ",
    "GE09ram_03_u:046.009a": "niṣkampapatrās taravo nadyaś ca stimitodakāḥ",
    "GE09ram_03_u:046.009c": "bhavanti yatra yatrāhaṃ tiṣṭhāmi ca carāmi ca",
    "GE09ram_03_u:046.010a": "mama pāre samudrasya laṅkā nāma purī śubhā",
    "GE09ram_03_u:046.010c": "saṃpūrṇā rākṣasair ghorair yathendrasyāmarāvatī",
    "GE09ram_03_u:046.011a": "prākāreṇa parikṣiptā pāṇḍureṇa virājitā",
    "GE09ram_03_u:046.011c": "hemakakṣyā purī ramyā vaidūryamaya toraṇā",
    "GE09ram_03_u:046.012a": "hastyaśvarathasaṃbhādhā tūryanādavināditā",
    "GE09ram_03_u:046.012c": "sarvakāmaphalair vṛkṣaiḥ saṃkulodyānaśobhitā",
    "GE09ram_03_u:046.013a": "tatra tvaṃ vasatī sīte rājaputri mayā saha",
    "GE09ram_03_u:046.013c": "na sramiṣyasi nārīṇāṃ mānuṣīṇāṃ manasvini",
    "GE09ram_03_u:046.014a": "bhuñjānā mānuṣān bhogān divyāṃś ca varavarṇini",
    "GE09ram_03_u:046.014c": "na smariṣyasi rāmasya mānuṣasya gatāyuṣaḥ",
    "GE09ram_03_u:046.015a": "sthāpayitvā priyaṃ putraṃ rājñā daśarathena yaḥ",
    "GE09ram_03_u:046.015c": "mandavīryaḥ suto jyeṣṭhas tataḥ prasthāpito vanam",
    "GE09ram_03_u:046.016a": "tena kiṃ bhraṣṭarājyena rāmeṇa gatacetasā",
    "GE09ram_03_u:046.016c": "kariṣyasi viśālākṣi tāpasena",
    "GE09ram_03_u:046.017a": "sarvarākṣasabhartāraṃ kāmāt svayam ihāgatam",
    "GE09ram_03_u:046.017c": "na manmathaśarāviṣṭaṃ pratyākhyātuṃ tvam arhasi",
    "GE09ram_03_u:046.018a": "pratyākhyāya hi māṃ bhīru paritāpaṃ gamiṣyasi",
    "GE09ram_03_u:046.018c": "caraṇenābhihatyeva purūravasam urvaśī",
    "GE09ram_03_u:046.019a": "evam uktā tu vaidehī kruddhā saṃraktalocanā",
    "GE09ram_03_u:046.019c": "abravīt paruṣaṃ vākyaṃ rahite rākṣasādhipam",
    "GE09ram_03_u:046.020a": "kathaṃ vaiśravaṇaṃ devaṃ",
    "GE09ram_03_u:046.020c": "bhrātaraṃ vyapadiśya tvam aśubhaṃ kartum icchasi",
    "GE09ram_03_u:046.021a": "avaśyaṃ vinaśiṣyanti sarve rāvaṇa rākṣasāḥ",
    "GE09ram_03_u:046.021c": "yeṣāṃ tvaṃ karkaśo rājā durbuddhir ajitendriyaḥ",
    "GE09ram_03_u:046.022a": "apahṛtya śacīṃ bhāryāṃ śakyam indrasya jīvitum",
    "GE09ram_03_u:046.022c": "na tu rāmasya bhāryāṃ mām apanīyāsti jīvitam",
    "GE09ram_03_u:046.023a": "jīvec ciraṃ vajradharasya hastāc; chacīṃ pradhṛṣyāpratirūparūpām",
    "GE09ram_03_u:046.023c": "na mādṛśīṃ rākṣasadharṣayitvā; pītāmṛtasyāpi tavāsti mokṣaḥ",
    "GE09ram_03_u:047.001a": "sītāyā vacanaṃ śrutvā daśagrīvaḥ pratāpavān",
    "GE09ram_03_u:047.001c": "haste hastaṃ samāhatya cakāra sumahad vapuḥ",
    "GE09ram_03_u:047.002a": "sa maithilīṃ punar vākyaṃ babhāṣe ca tato bhṛśam",
    "GE09ram_03_u:047.002c": "nonmattayā śrutau manye mama vīryaparākramau",
    "GE09ram_03_u:047.003a": "udvaheyaṃ bhujābhyāṃ tu medinīm ambare sthitaḥ",
    "GE09ram_03_u:047.003c": "āpibeyaṃ samudraṃ ca mṛtyuṃ hanyāṃ raṇe sthitaḥ",
    "GE09ram_03_u:047.004a": "arkaṃ rundhyāṃ śarais tīkṣṇair vibhindyāṃ hi mahītalam",
    "GE09ram_03_u:047.004c": "kāmarūpiṇam unmatte paśya māṃ kāmadaṃ patim",
    "GE09ram_03_u:047.005a": "evam uktavatas tasya rāvaṇasya śikhiprabhe",
    "GE09ram_03_u:047.005c": "kruddhasya hariparyante rakte netre babhūvatuḥ",
    "GE09ram_03_u:047.006a": "sadyaḥ saumyaṃ parityajya bhikṣurūpaṃ sa rāvaṇaḥ",
    "GE09ram_03_u:047.006c": "svaṃ rūpaṃ kālarūpābhaṃ bheje vaiśravaṇānujaḥ",
    "GE09ram_03_u:047.007a": "saṃraktanayanaḥ śrīmāṃs",
    "GE09ram_03_u:047.007c": "daśāsyaḥ kārmukī bāṇī babhūva kṣaṇadācaraḥ",
    "GE09ram_03_u:047.008a": "sa parivrājakacchadma mahākāyo vihāya tat",
    "GE09ram_03_u:047.008c": "pratipede svakaṃ rūpaṃ rāvaṇo rākṣasādhipaḥ",
    "GE09ram_03_u:047.009a": "saṃraktanayanaḥ krodhāj jīmūtanicayaprabhaḥ",
    "GE09ram_03_u:047.009c": "raktāmbaradharas tasthau strīratnaṃ prekṣya maithilīm",
    "GE09ram_03_u:047.010a": "sa tām asitakeśāntāṃ bhāskarasya prabhām iva",
    "GE09ram_03_u:047.010c": "vasanābharaṇopetāṃ maithilīṃ rāvaṇo 'bravīt",
    "GE09ram_03_u:047.011a": "triṣu lokeṣu vikhyātaṃ yadi bhartāram icchasi",
    "GE09ram_03_u:047.011c": "mām āśraya varārohe tavāhaṃ sadṛśaḥ patiḥ",
    "GE09ram_03_u:047.012a": "māṃ bhajasva cirāya tvam ahaṃ ślāghyas tava priyaḥ",
    "GE09ram_03_u:047.012c": "naiva cāhaṃ kva cid bhadre kariṣye tava vipriyam",
    "GE09ram_03_u:047.012e": "tyajyatāṃ mānuṣo bhāvo mayi bhāvaḥ praṇīyatām",
    "GE09ram_03_u:047.013a": "rājyāc cyutam asiddhārthaṃ rāmaṃ parimitāyuṣam",
    "GE09ram_03_u:047.013c": "kair guṇair anuraktāsi mūḍhe paṇḍitamānini",
    "GE09ram_03_u:047.014a": "yaḥ striyā vacanād rājyaṃ vihāya sasuhṛjjanam",
    "GE09ram_03_u:047.014c": "asmin vyālānucarite vane vasati durmatiḥ",
    "GE09ram_03_u:047.015a": "ity uktvā maithilīṃ vākyaṃ priyārhāṃ priyavādinīm",
    "GE09ram_03_u:047.015c": "jagrāha rāvaṇaḥ sītāṃ budhaḥ khe rohiṇīm iva",
    "GE09ram_03_u:047.016a": "vāmena sītāṃ padmākṣīṃ mūrdhajeṣu kareṇa saḥ",
    "GE09ram_03_u:047.016c": "ūrvos tu dakṣiṇenaiva parijagrāha pāṇinā",
    "GE09ram_03_u:047.017a": "taṃ dṛṣṭvā giriśṛṅgābhaṃ tīkṣṇadaṃṣṭraṃ mahābhujam",
    "GE09ram_03_u:047.017c": "prādravan mṛtyusaṃkāśaṃ bhayārtā vanadevatāḥ",
    "GE09ram_03_u:047.018a": "sa ca māyāmayo divyaḥ kharayuktaḥ kharasvanaḥ",
    "GE09ram_03_u:047.018c": "pratyadṛśyata hemāṅgo rāvaṇasya mahārathaḥ",
    "GE09ram_03_u:047.019a": "tatas tāṃ paruṣair vākyair abhitarjya mahāsvanaḥ",
    "GE09ram_03_u:047.019c": "aṅkenādāya vaidehīṃ ratham āropayat tadā",
    "GE09ram_03_u:047.020a": "sā gṛhītāticukrośa rāvaṇena",
    "GE09ram_03_u:047.020c": "rāmeti sītā duḥkhārtā rāmaṃ dūragataṃ vane",
    "GE09ram_03_u:047.021a": "tām akāmāṃ sa kāmārtaḥ pannagendravadhūm iva",
    "GE09ram_03_u:047.021c": "viveṣṭamānām ādāya utpapāthātha rāvaṇaḥ",
    "GE09ram_03_u:047.022a": "tataḥ sā rākṣasendreṇa hriyamāṇā vihāyasā",
    "GE09ram_03_u:047.022c": "bhṛśaṃ cukrośa matteva bhrāntacittā yathāturā",
    "GE09ram_03_u:047.023a": "hā lakṣmaṇa mahābāho gurucittaprasādaka",
    "GE09ram_03_u:047.023c": "hriyamāṇāṃ na jānīṣe rakṣasā kāmarūpiṇā",
    "GE09ram_03_u:047.024a": "jīvitaṃ sukham arthāṃś ca dharmahetoḥ parityajan",
    "GE09ram_03_u:047.024c": "hriyamāṇām adharmeṇa māṃ rāghava na paśyasi",
    "GE09ram_03_u:047.025a": "nanu nāmāvinītānāṃ vinetāsi paraṃtapa",
    "GE09ram_03_u:047.025c": "katham evaṃvidhaṃ pāpaṃ na tvaṃ śādhi hi rāvaṇam",
    "GE09ram_03_u:047.026a": "nanu sadyo 'vinītasya dṛśyate karmaṇaḥ phalam",
    "GE09ram_03_u:047.026c": "kālo 'py aṅgī bhavaty atra sasyānām iva paktaye",
    "GE09ram_03_u:047.027a": "sa karma kṛtavān etat kālopahatacetanaḥ",
    "GE09ram_03_u:047.027c": "jīvitāntakaraṃ ghoraṃ rāmād vyasanam āpnuhi",
    "GE09ram_03_u:047.028a": "hantedānīṃ sakāmā tu kaikeyī bāndhavaiḥ saha",
    "GE09ram_03_u:047.028c": "hriyeyaṃ dharmakāmasya dharmapatnī yaśasvinaḥ",
    "GE09ram_03_u:047.029a": "āmantraye janasthānaṃ karṇikārāṃś ca puṣpitān",
    "GE09ram_03_u:047.029c": "kṣipraṃ rāmāya śaṃsadhvaṃ sītāṃ harati rāvaṇaḥ",
    "GE09ram_03_u:047.030a": "mālyavantaṃ śikhariṇaṃ vande prasravaṇaṃ girim",
    "GE09ram_03_u:047.030c": "kṣipraṃ rāmāya śaṃsadhvaṃ sītāṃ harati rāvaṇaḥ",
    "GE09ram_03_u:047.031a": "haṃsasārasasaṃghuṣṭāṃ vande godāvarīṃ nadīm",
    "GE09ram_03_u:047.031c": "kṣipraṃ rāmāya śaṃsadhvaṃ sītāṃ harati rāvaṇaḥ",
    "GE09ram_03_u:047.032a": "daivatāni ca yānty asmin vane vividhapādape",
    "GE09ram_03_u:047.032c": "namaskaromy ahaṃ tebhyo bhartuḥ śaṃsata māṃ hṛtām",
    "GE09ram_03_u:047.033a": "yāni kāni cid apy atra sattvāni nivasanty uta",
    "GE09ram_03_u:047.033c": "sarvāṇi śaraṇaṃ yāmi mṛgapakṣigaṇān api",
    "GE09ram_03_u:047.034a": "hriyamāṇāṃ priyāṃ bhartuḥ prāṇebhyo 'pi garīyasīm",
    "GE09ram_03_u:047.034c": "vivaśāpahṛtā sītā rāvaṇeneti śaṃsata",
    "GE09ram_03_u:047.035a": "viditvā māṃ mahābāhur amutrāpi mahābalaḥ",
    "GE09ram_03_u:047.035c": "āneṣyati parākramya vaivasvatahṛtām",
    "GE09ram_03_u:047.036a": "rāmāya tu yathātattvaṃ jaṭāyo haraṇaṃ mama",
    "GE09ram_03_u:047.036c": "lakṣmaṇāya ca tat sarvam ākhyātavyam aśeṣataḥ",
    "GE09ram_03_u:048.001a": "taṃ śabdam avasuptasya jaṭāyur atha śuśruve",
    "GE09ram_03_u:048.001c": "niraikṣad rāvaṇaṃ kṣipraṃ vaidehīṃ ca dadarśa saḥ",
    "GE09ram_03_u:048.002a": "tataḥ parvatakūṭābhas tīkṣṇatuṇḍaḥ khagottamaḥ",
    "GE09ram_03_u:048.002c": "vanaspatigataḥ śrīmān vyājahāra śubhāṃ giram",
    "GE09ram_03_u:048.003a": "daśagrīvasthito dharme purāṇe satyasaṃśrayaḥ",
    "GE09ram_03_u:048.003c": "jaṭāyur nāma nāmnāhaṃ gṛdhrarājo mahābalaḥ",
    "GE09ram_03_u:048.004a": "rājā sarvasya lokasya",
    "GE09ram_03_u:048.004c": "lokānāṃ ca hite yukto rāmo daśarathātmajaḥ",
    "GE09ram_03_u:048.005a": "tasyaiṣā lokanāthasya dharmapatnī yaśasvinī",
    "GE09ram_03_u:048.005c": "sītā nāma varārohā yāṃ tvaṃ hartum ihecchasi",
    "GE09ram_03_u:048.006a": "kathaṃ rājā sthito dharme paradārān parāmṛśet",
    "GE09ram_03_u:048.006c": "rakṣaṇīyā viśeṣeṇa rājadārā mahābalaḥ",
    "GE09ram_03_u:048.006e": "nivartaya matiṃ nīcāṃ paradārābhimarśanam",
    "GE09ram_03_u:048.007a": "na tat samācared dhīro yat paro 'sya vigarhayet",
    "GE09ram_03_u:048.007c": "yathātmanas tathānyeṣāṃ dārā rakṣyā vimarśanāt",
    "GE09ram_03_u:048.008a": "arthaṃ vā yadi vā kāmaṃ śiṣṭāḥ śāstreṣv anāgatam",
    "GE09ram_03_u:048.008c": "vyavasyanty anu rājānaṃ dharmaṃ paurastyanandana",
    "GE09ram_03_u:048.009a": "rājā dharmaś ca kāmaś ca dravyāṇāṃ cottamo nidhiḥ",
    "GE09ram_03_u:048.009c": "dharmaḥ śubhaṃ vā pāpaṃ vā rājamūlaṃ pravartate",
    "GE09ram_03_u:048.010a": "pāpasvabhāvaś capalaḥ kathaṃ tvaṃ rakṣasāṃ vara",
    "GE09ram_03_u:048.010c": "aiśvaryam abhisaṃprāpto vimānam iva duṣkṛtī",
    "GE09ram_03_u:048.011a": "kāmasvabhāvo yo yasya na sa śakyaḥ pramārjitum",
    "GE09ram_03_u:048.011c": "na hi duṣṭātmanām ārya mā vasaty ālaye ciram",
    "GE09ram_03_u:048.012a": "viṣaye vā pure vā te yadā rāmo mahābalaḥ",
    "GE09ram_03_u:048.012c": "nāparādhyati dharmātmā kathaṃ tasyāparādhyasi",
    "GE09ram_03_u:048.013a": "yadi śūrpaṇakhāhetor janasthānagataḥ kharaḥ",
    "GE09ram_03_u:048.013c": "ativṛtto hataḥ pūrvaṃ rāmeṇākliṣṭakarmaṇā",
    "GE09ram_03_u:048.014a": "atra brūhi yathāsatyaṃ ko rāmasya vyatikramaḥ",
    "GE09ram_03_u:048.014c": "yasya tvaṃ lokanāthasya hṛtvā bhāryāṃ gamiṣyasi",
    "GE09ram_03_u:048.015a": "kṣipraṃ visṛja vaidehīṃ mā tvā ghoreṇa cakṣuṣā",
    "GE09ram_03_u:048.015c": "dahed dahana bhūtena vṛtram indrāśanir yathā",
    "GE09ram_03_u:048.016a": "sarpam āśīviṣaṃ baddhvā vastrānte nāvabudhyase",
    "GE09ram_03_u:048.016c": "grīvāyāṃ pratimuktaṃ ca kālapāśaṃ na paśyasi",
    "GE09ram_03_u:048.017a": "sa bhāraḥ saumya bhartavyo yo naraṃ nāvasādayet",
    "GE09ram_03_u:048.017c": "tad annam upabhoktavyaṃ jīryate yad anāmayam",
    "GE09ram_03_u:048.018a": "yat kṛtvā na bhaved dharmo na kīrtir na yaśo bhuvi",
    "GE09ram_03_u:048.018c": "śarīrasya bhavet khedaḥ kas tat karma samācaret",
    "GE09ram_03_u:048.019a": "ṣaṣṭivarṣasahasrāṇi mama jātasya rāvaṇa",
    "GE09ram_03_u:048.019c": "pitṛpaitāmahaṃ rājyaṃ yathāvad anutiṣṭhataḥ",
    "GE09ram_03_u:048.020a": "vṛddho 'haṃ tvaṃ yuvā dhanvī sarathaḥ kavacī śarī",
    "GE09ram_03_u:048.020c": "tathāpy ādāya vaidehīṃ kuśalī na gamiṣyasi",
    "GE09ram_03_u:048.021a": "na śaktas tvaṃ balād dhartuṃ vaidehīṃ mama paśyataḥ",
    "GE09ram_03_u:048.021c": "hetubhir nyāyasaṃyuktair dhruvāṃ vedaśrutīm iva",
    "GE09ram_03_u:048.022a": "yudhyasva yadi śūro 'si muhūrtaṃ tiṣṭha rāvaṇa",
    "GE09ram_03_u:048.022c": "śayiṣyase hato bhūmau yathāpūrvaṃ kharas tathā",
    "GE09ram_03_u:048.023a": "asakṛt saṃyuge yena nihatā daityadānavāḥ",
    "GE09ram_03_u:048.023c": "nacirāc cīravāsās tvāṃ rāmo yudhi vadhiṣyati",
    "GE09ram_03_u:048.024a": "kiṃ nu śakyaṃ mayā kartuṃ gatau dūraṃ nṛpātmajau",
    "GE09ram_03_u:048.024c": "kṣipraṃ tvaṃ naśyase nīca tayor bhīto na saṃśayaḥ",
    "GE09ram_03_u:048.025a": "na hi me jīvamānasya nayiṣyasi śubhām imām",
    "GE09ram_03_u:048.025c": "sītāṃ kamalapatrākṣīṃ rāmasya mahaṣīṃ priyām",
    "GE09ram_03_u:048.026a": "avaśyaṃ tu mayā kāryaṃ priyaṃ tasya mahātmanaḥ",
    "GE09ram_03_u:048.026c": "jīvitenāpi rāmasya tathā daśarathasya ca",
    "GE09ram_03_u:048.027a": "tiṣṭha tiṣṭha daśagrīva muhūrtaṃ paśya rāvaṇa",
    "GE09ram_03_u:048.027c": "yuddhātithyaṃ pradāsyāmi yathāprāṇaṃ niśācara",
    "GE09ram_03_u:048.027e": "vṛntād iva phalaṃ tvāṃ tu pātayeyaṃ rathottamāt",
    "GE09ram_03_u:049.001a": "ity uktasya yathānyāyaṃ rāvaṇasya jaṭāyuṣā",
    "GE09ram_03_u:049.001c": "kruddhasyāgninibhāḥ sarvā rejur viṃśatidṛṣṭayaḥ",
    "GE09ram_03_u:049.002a": "saṃraktanayanaḥ kopāt taptakāñcanakuṇḍalaḥ",
    "GE09ram_03_u:049.002c": "rākṣasendro 'bhidudrāva patagendram amarṣaṇaḥ",
    "GE09ram_03_u:049.003a": "sa saṃprahāras tumulas tayos tasmin mahāvane",
    "GE09ram_03_u:049.003c": "babhūva vātoddhatayor meghayor gagane yathā",
    "GE09ram_03_u:049.004a": "tad babhūvādbhutaṃ yuddhaṃ gṛdhrarākṣasayos tadā",
    "GE09ram_03_u:049.004c": "sapakṣayor mālyavator mahāparvatayor iva",
    "GE09ram_03_u:049.005a": "tato nālīkanārācais tīkṣṇāgraiś ca vikarṇibhiḥ",
    "GE09ram_03_u:049.005c": "abhyavarṣan mahāghorair gṛdhrarājaṃ mahābalaḥ",
    "GE09ram_03_u:049.006a": "sa tāni śarajālāni gṛdhraḥ patraratheśvaraḥ",
    "GE09ram_03_u:049.006c": "jaṭāyuḥ pratijagrāha rāvaṇāstrāṇi saṃyuge",
    "GE09ram_03_u:049.007a": "tasya tīkṣṇanakhābhyāṃ tu caraṇābhyāṃ mahābalaḥ",
    "GE09ram_03_u:049.007c": "cakāra bahudhā gātre vraṇān patagasattamaḥ",
    "GE09ram_03_u:049.008a": "atha krodhād daśagrīvo jagrāha daśamārgaṇān",
    "GE09ram_03_u:049.008c": "mṛtyudaṇḍanibhān ghorāñ śatrumardanakāṅkṣayā",
    "GE09ram_03_u:049.009a": "sa tair bāṇair mahāvīryaḥ pūrṇamuktair ajihmagaiḥ",
    "GE09ram_03_u:049.009c": "bibheda niśitais tīkṣṇair gṛdhraṃ ghoraiḥ śilīmukhaiḥ",
    "GE09ram_03_u:049.010a": "sa rākṣasarathe paśyañ jānakīṃ bāṣpalocanām",
    "GE09ram_03_u:049.010c": "acintayitvā bāṇāṃs tān rākṣasaṃ samabhidravat",
    "GE09ram_03_u:049.011a": "tato 'sya saśaraṃ cāpaṃ muktāmaṇivibhūṣitam",
    "GE09ram_03_u:049.011c": "caraṇābhyāṃ mahātejā babhañja patageśvaraḥ",
    "GE09ram_03_u:049.012a": "tac cāgnisadṛśaṃ dīptaṃ rāvaṇasya śarāvaram",
    "GE09ram_03_u:049.012c": "pakṣābhyāṃ ca mahātejā vyadhunot patageśvaraḥ",
    "GE09ram_03_u:049.013a": "kāñcanoraśchadān divyān piśācavadanān kharān",
    "GE09ram_03_u:049.013c": "tāṃś cāsya javasaṃpannāñ jaghāna samare balī",
    "GE09ram_03_u:049.014a": "varaṃ triveṇusaṃpannaṃ kāmagaṃ pāvakārciṣam",
    "GE09ram_03_u:049.014c": "maṇihemavicitrāṅgaṃ babhañja ca mahāratham",
    "GE09ram_03_u:049.014e": "pūrṇacandrapratīkāśaṃ chatraṃ ca vyajanaiḥ saha",
    "GE09ram_03_u:049.015a": "sa bhagnadhanvā viratho hatāśvo hatasārathiḥ",
    "GE09ram_03_u:049.015c": "aṅkenādāya vaidehīṃ papāta bhuvi rāvaṇaḥ",
    "GE09ram_03_u:049.016a": "dṛṣṭvā nipatitaṃ bhūmau rāvaṇaṃ bhagnavāhanam",
    "GE09ram_03_u:049.016c": "sādhu sādhv iti bhūtāni gṛdhrarājam apūjayan",
    "GE09ram_03_u:049.017a": "pariśrāntaṃ tu taṃ dṛṣṭvā jarayā pakṣiyūthapam",
    "GE09ram_03_u:049.017c": "utpapāta punar hṛṣṭo maithilīṃ gṛhya rāvaṇaḥ",
    "GE09ram_03_u:049.018a": "taṃ prahṛṣṭaṃ nidhāyāṅke gacchantaṃ janakātmajām",
    "GE09ram_03_u:049.018c": "gṛdhrarājaḥ samutpatya jaṭāyur idam abravīt",
    "GE09ram_03_u:049.019a": "vajrasaṃsparśabāṇasya bhāryāṃ rāmasya rāvaṇa",
    "GE09ram_03_u:049.019c": "alpabuddhe harasy enāṃ vadhāya khalu rakṣasām",
    "GE09ram_03_u:049.020a": "samitrabandhuḥ sāmātyaḥ sabalaḥ saparicchadaḥ",
    "GE09ram_03_u:049.020c": "viṣapānaṃ pibasy etat pipāsita ivodakam",
    "GE09ram_03_u:049.021a": "anubandham ajānantaḥ karmaṇām",
    "GE09ram_03_u:049.021c": "śīghram eva vinaśyanti yathā tvaṃ vinaśiṣyasi",
    "GE09ram_03_u:049.022a": "baddhas tvaṃ kālapāśena kva gatas tasya mokṣyase",
    "GE09ram_03_u:049.022c": "vadhāya baḍiśaṃ gṛhya sāmiṣaṃ jalajo yathā",
    "GE09ram_03_u:049.023a": "na hi jātu durādharṣau kākutsthau tava rāvaṇa",
    "GE09ram_03_u:049.023c": "dharṣaṇaṃ cāśramasyāsya kṣamiṣyete tu rāghavau",
    "GE09ram_03_u:049.024a": "yathā tvayā kṛtaṃ karma bhīruṇā lokagarhitam",
    "GE09ram_03_u:049.024c": "taskarācarito mārgo naiṣa vīraniṣevitaḥ",
    "GE09ram_03_u:049.025a": "yudhyasva yadi śūro 'si muhūrtaṃ tiṣṭha rāvaṇa",
    "GE09ram_03_u:049.025c": "śayiṣyase hato bhūmau yathā bhrātā kharas tathā",
    "GE09ram_03_u:049.026a": "paretakāle puruṣo yat karma pratipadyate",
    "GE09ram_03_u:049.026c": "vināśāyātmano 'dharmyaṃ pratipanno 'si karma tat",
    "GE09ram_03_u:049.027a": "pāpānubandho vai yasya karmaṇaḥ ko nu tat pumān",
    "GE09ram_03_u:049.027c": "kurvīta lokādhipatiḥ svayambhūr bhagavān api",
    "GE09ram_03_u:049.028a": "evam uktvā śubhaṃ vākyaṃ jaṭāyus tasya rakṣasaḥ",
    "GE09ram_03_u:049.028c": "nipapāta bhṛśaṃ pṛṣṭhe daśagrīvasya vīryavān",
    "GE09ram_03_u:049.029a": "taṃ gṛhītvā nakhais tīkṣṇair virarāda samantataḥ",
    "GE09ram_03_u:049.029c": "adhirūḍho gajārohi yathā syād duṣṭavāraṇam",
    "GE09ram_03_u:049.030a": "virarāda nakhair asya tuṇḍaṃ pṛṣṭhe samarpayan",
    "GE09ram_03_u:049.030c": "keśāṃś cotpāṭayām āsa nakhapakṣamukhāyudhaḥ",
    "GE09ram_03_u:049.031a": "sa tathā gṛdhrarājena kliśyamāno muhur muhuḥ",
    "GE09ram_03_u:049.031c": "amarṣasphuritauṣṭhaḥ san prākampata sa rākṣasaḥ",
    "GE09ram_03_u:049.032a": "saṃpariṣvajya vaidehīṃ vāmenāṅkena rāvaṇaḥ",
    "GE09ram_03_u:049.032c": "talenābhijaghānārto jaṭāyuṃ krodhamūrchitaḥ",
    "GE09ram_03_u:049.033a": "jaṭāyus tam atikramya tuṇḍenāsya kharādhipaḥ",
    "GE09ram_03_u:049.033c": "vāmabāhūn daśa tadā vyapāharad ariṃdamaḥ",
    "GE09ram_03_u:049.034a": "tataḥ kruddho daśakrīvaḥ sītām utsṛjya vīryavān",
    "GE09ram_03_u:049.034c": "muṣṭibhyāṃ caraṇābhyāṃ ca gṛdhrarājam apothayat",
    "GE09ram_03_u:049.035a": "tato muhūrtaṃ saṃgrāmo",
    "GE09ram_03_u:049.035c": "rākṣasānāṃ ca mukhyasya pakṣiṇāṃ pravarasya ca",
    "GE09ram_03_u:049.036a": "tasya vyāyacchamānasya rāmasyārthe 'tha rāvaṇaḥ",
    "GE09ram_03_u:049.036c": "pakṣau pādau ca pārśvau ca khaḍgam uddhṛtya so 'cchinat",
    "GE09ram_03_u:049.037a": "sa chinnapakṣaḥ sahasā rakṣasā raudrakarmaṇā",
    "GE09ram_03_u:049.037c": "nipapāta hato gṛdhro dharaṇyām alpajīvitaḥ",
    "GE09ram_03_u:049.038a": "taṃ dṛṣṭvā patitaṃ bhūmau kṣatajārdraṃ jaṭāyuṣam",
    "GE09ram_03_u:049.038c": "abhyadhāvata vaidehī svabandhum iva duḥkhitā",
    "GE09ram_03_u:049.039a": "taṃ nīlajīmūtanikāśakalpaṃ; supāṇḍuroraskam udāravīryam",
    "GE09ram_03_u:049.039c": "dadarśa laṅkādhipatiḥ pṛthivyāṃ; jaṭāyuṣaṃ śāntam ivāgnidāvam",
    "GE09ram_03_u:049.040a": "tatas tu taṃ patrarathaṃ mahītale; nipātitaṃ rāvaṇavegamarditam",
    "GE09ram_03_u:049.040c": "punaḥ pariṣvajya śaśiprabhānanā; ruroda sītā janakātmajā tadā",
    "GE09ram_03_u:050.001a": "tam alpajīvitaṃ bhūmau sphurantaṃ rākṣasādhipaḥ",
    "GE09ram_03_u:050.001c": "dadarśa gṛdhraṃ patitaṃ samīpe rāghavāśramāt",
    "GE09ram_03_u:050.002a": "sā tu tārādhipamukhī rāvaṇena samīkṣya tam",
    "GE09ram_03_u:050.002c": "gṛdhrarājaṃ vinihataṃ vilalāpa suduḥkhitā",
    "GE09ram_03_u:050.003a": "nimittaṃ lakṣaṇajñānaṃ śakunisvaradarśanam",
    "GE09ram_03_u:050.003c": "avaśyaṃ sukhaduḥkheṣu narāṇāṃ pratidṛśyate",
    "GE09ram_03_u:050.004a": "na nūnaṃ rāma jānāsi mahad vyasanam ātmajaḥ",
    "GE09ram_03_u:050.004c": "dhāvanti nūnaṃ kākutstha madarthaṃ mṛgapakṣiṇaḥ",
    "GE09ram_03_u:050.005a": "trāhi mām adya kākutstha lakṣmaṇeti varāṅganā",
    "GE09ram_03_u:050.005c": "susaṃtrastā samākrandac chṛṇvatāṃ tu yathāntike",
    "GE09ram_03_u:050.006a": "tāṃ kliṣṭamālyābharaṇāṃ vilapantīm anāthavat",
    "GE09ram_03_u:050.006c": "abhyadhāvata vaidehīṃ rāvaṇo rākṣasādhipaḥ",
    "GE09ram_03_u:050.007a": "tāṃ latām iva veṣṭantīm āliṅgantīṃ mahādrumān",
    "GE09ram_03_u:050.007c": "muñca muñceti bahuśaḥ pravadan rākṣasādhipaḥ",
    "GE09ram_03_u:050.008a": "krośantīṃ rāma rāmeti rāmeṇa rahitāṃ vane",
    "GE09ram_03_u:050.008c": "jīvitāntāya keśeṣu jagrāhāntakasaṃnibhaḥ",
    "GE09ram_03_u:050.009a": "pradharṣitāyāṃ vaidehyāṃ babhūva sacarācaram",
    "GE09ram_03_u:050.009c": "jagat sarvam amaryādaṃ tamasāndhena saṃvṛtam",
    "GE09ram_03_u:050.010a": "dṛṣṭvā sītāṃ parāmṛṣṭāṃ dīnāṃ divyena cakṣuṣā",
    "GE09ram_03_u:050.010c": "kṛtaṃ kāryam iti śrīmān vyājahāra pitāmahaḥ",
    "GE09ram_03_u:050.011a": "prahṛṣṭā vyathitāś cāsan sarve te paramarṣayaḥ",
    "GE09ram_03_u:050.011c": "dṛṣṭvā sītāṃ parāmṛṣṭāṃ daṇḍakāraṇyavāsinaḥ",
    "GE09ram_03_u:050.012a": "sa tu tāṃ rāma rāmeti rudantīṃ lakṣmaṇeti ca",
    "GE09ram_03_u:050.012c": "jagāmākāśam ādāya rāvaṇo",
    "GE09ram_03_u:050.013a": "taptābharaṇasarvāṅgī pītakauśeyavāsanī",
    "GE09ram_03_u:050.013c": "rarāja rājaputrī tu vidyut saudāmanī yathā",
    "GE09ram_03_u:050.014a": "uddhūtena ca vastreṇa tasyāḥ pītena rāvaṇaḥ",
    "GE09ram_03_u:050.014c": "adhikaṃ paribabhrāja girir dīpa ivāgninā",
    "GE09ram_03_u:050.015a": "tasyāḥ paramakalyāṇyās tāmrāṇi surabhīṇi ca",
    "GE09ram_03_u:050.015c": "padmapatrāṇi vaidehyā abhyakīryanta rāvaṇam",
    "GE09ram_03_u:050.016a": "tasyāḥ kauśeyam uddhūtam ākāśe kanakaprabham",
    "GE09ram_03_u:050.016c": "babhau cādityarāgeṇa tāmram abhram ivātape",
    "GE09ram_03_u:050.017a": "tasyās tad vimalaṃ vaktram ākāśe rāvaṇāṅkagam",
    "GE09ram_03_u:050.017c": "na rarāja vinā rāmaṃ vinālam iva paṅkajam",
    "GE09ram_03_u:050.018a": "babhūva jaladaṃ nīlaṃ bhittvā candra ivoditaḥ",
    "GE09ram_03_u:050.018c": "sulalāṭaṃ sukeśāntaṃ padmagarbhābham avraṇam",
    "GE09ram_03_u:050.018e": "śuklaiḥ suvimalair dantaiḥ prabhāvadbhir alaṃkṛtam",
    "GE09ram_03_u:050.019a": "ruditaṃ vyapamṛṣṭāstraṃ candravat priyadarśanam",
    "GE09ram_03_u:050.019c": "sunāsaṃ cārutāmrauṣṭham ākāṣe hāṭakaprabham",
    "GE09ram_03_u:050.020a": "rākṣasendrasamādhūtaṃ tasyās tad vacanaṃ śubham",
    "GE09ram_03_u:050.020c": "śuśubhe na vinā rāmaṃ divā candra ivoditaḥ",
    "GE09ram_03_u:050.021a": "sā hemavarṇā nīlāṅgaṃ maithilī rākṣasādhipam",
    "GE09ram_03_u:050.021c": "śuśubhe kāñcanī kāñcī nīlaṃ maṇim ivāśritā",
    "GE09ram_03_u:050.022a": "sā padmagaurī hemābhā rāvaṇaṃ janakātmajā",
    "GE09ram_03_u:050.022c": "vidyudghanam ivāviśya śuśubhe",
    "GE09ram_03_u:050.023a": "tasyā bhūṣaṇaghoṣeṇa vaidehyā rākṣasādhipaḥ",
    "GE09ram_03_u:050.023c": "babhūva vimalo nīlaḥ saghoṣa iva toyadaḥ",
    "GE09ram_03_u:050.024a": "uttamāṅgacyutā tasyāḥ puṣpavṛṣṭiḥ samantataḥ",
    "GE09ram_03_u:050.024c": "sītāyā hriyamāṇāyāḥ papāta dharaṇītale",
    "GE09ram_03_u:050.025a": "sā tu rāvaṇavegena puṣpavṛṣṭiḥ samantataḥ",
    "GE09ram_03_u:050.025c": "samādhūtā daśagrīvaṃ punar",
    "GE09ram_03_u:050.026a": "abhyavartata puṣpāṇāṃ dhārā vaiśravaṇānujam",
    "GE09ram_03_u:050.026c": "nakṣatramālāvimalā meruṃ nagam ivottamam",
    "GE09ram_03_u:050.027a": "caraṇān nūpuraṃ bhraṣṭaṃ vaidehyā ratnabhūṣitam",
    "GE09ram_03_u:050.027c": "vidyunmaṇḍalasaṃkāśaṃ papāta madhurasvanam",
    "GE09ram_03_u:050.028a": "tarupravālaraktā sā nīlāṅgaṃ rākṣaseśvaram",
    "GE09ram_03_u:050.028c": "prāśobhayata vaidehī gajaṃ kaṣyeva kāñcanī",
    "GE09ram_03_u:050.029a": "tāṃ maholkām ivākāśe dīpyamānāṃ svatejasā",
    "GE09ram_03_u:050.029c": "jahārākāśam āviśya sītāṃ vaiśravaṇānujaḥ",
    "GE09ram_03_u:050.030a": "tasyās tāny agnivarṇāni bhūṣaṇāni mahītale",
    "GE09ram_03_u:050.030c": "saghoṣāṇy avakīryanta kṣīṇās tārā ivāmbarāt",
    "GE09ram_03_u:050.031a": "tasyāḥ stanāntarād bhraṣṭo hāras tārādhipadyutiḥ",
    "GE09ram_03_u:050.031c": "vaidehyā nipatan bhāti gaṅgeva gaganāc cyutā",
    "GE09ram_03_u:050.032a": "utpāta vātābhihatā nānādvija gaṇāyutāḥ",
    "GE09ram_03_u:050.032c": "mā bhair iti vidhūtāgrā vyājahrur iva pādapāḥ",
    "GE09ram_03_u:050.033a": "nalinyo dhvastakamalās trastamīnajale carāḥ",
    "GE09ram_03_u:050.033c": "sakhīm iva gatotsāhāṃ śocantīva sma maithilīm",
    "GE09ram_03_u:050.034a": "samantād abhisaṃpatya siṃhavyāghramṛgadvijāḥ",
    "GE09ram_03_u:050.034c": "anvadhāvaṃs tadā roṣāt sītācchāyānugāminaḥ",
    "GE09ram_03_u:050.035a": "jalaprapātāsramukhāḥ śṛṅgair ucchritabāhavaḥ",
    "GE09ram_03_u:050.035c": "sītāyāṃ hriyamāṇāyāṃ vikrośantīva parvatāḥ",
    "GE09ram_03_u:050.036a": "hriyamāṇāṃ tu vaidehīṃ dṛṣṭvā dīno divākaraḥ",
    "GE09ram_03_u:050.036c": "pravidhvastaprabhaḥ śrīmān āsīt pāṇḍuramaṇḍalaḥ",
    "GE09ram_03_u:050.037a": "nāsti dharmaḥ kutaḥ satyaṃ nārjavaṃ nānṛśaṃsatā",
    "GE09ram_03_u:050.037c": "yatra rāmasya vaidehīṃ bhāryāṃ harati rāvaṇaḥ",
    "GE09ram_03_u:050.038a": "iti sarvāṇi bhūtāni gaṇaśaḥ paryadevayan",
    "GE09ram_03_u:050.038c": "vitrastakā dīnamukhā rurudur",
    "GE09ram_03_u:050.039a": "udvīkṣyodvīkṣya nayanair āsrapātāvilekṣaṇāḥ",
    "GE09ram_03_u:050.039c": "supravepitagātrāś ca babhūvur vanadevatāḥ",
    "GE09ram_03_u:050.040a": "vikrośantīṃ dṛḍhaṃ sītāṃ dṛṣṭvā duḥkhaṃ tathā gatām",
    "GE09ram_03_u:050.040c": "tāṃ tu lakṣmaṇa rāmeti krośantīṃ madhurasvarām",
    "GE09ram_03_u:050.041a": "avekṣamāṇāṃ bahuṣo vaidehīṃ dharaṇītalam",
    "GE09ram_03_u:050.041c": "sa tām ākulakeśāntāṃ vipramṛṣṭaviśeṣakām",
    "GE09ram_03_u:050.041e": "jahārātmavināśāya daśagrīvo manasvinām",
    "GE09ram_03_u:050.042a": "tatas tu sā cārudatī śucismitā; vinākṛtā bandhujanena maithilī",
    "GE09ram_03_u:050.042c": "apaśyatī rāghavalakṣmaṇāv ubhau; vivarṇavaktrā bhayabhārapīḍitā",
    "GE09ram_03_u:051.001a": "kham utpatantaṃ taṃ dṛṣṭvā maithilī janakātmajā",
    "GE09ram_03_u:051.001c": "duḥkhitā paramodvignā bhaye mahati vartinī",
    "GE09ram_03_u:051.002a": "roṣarodanatāmrākṣī bhīmākṣaṃ",
    "GE09ram_03_u:051.002c": "rudatī karuṇaṃ sītā hriyamāṇedam abravīt",
    "GE09ram_03_u:051.003a": "na vyapatrapase nīca karmaṇānena rāvaṇa",
    "GE09ram_03_u:051.003c": "jñātvā virahitāṃ yo māṃ corayitvā palāyase",
    "GE09ram_03_u:051.004a": "tvayaiva nūnaṃ duṣṭātman bhīruṇā hartum icchatā",
    "GE09ram_03_u:051.004c": "mamāpavāhito bhartā mṛgarūpeṇa māyayā",
    "GE09ram_03_u:051.004e": "yo hi mām udyatas trātuṃ so 'py ayaṃ vinipātitaḥ",
    "GE09ram_03_u:051.005a": "paramaṃ khalu te vīryaṃ dṛśyate rākṣasādhama",
    "GE09ram_03_u:051.005c": "viśrāvya nāmadheyaṃ hi yuddhe nāsti jitā tvayā",
    "GE09ram_03_u:051.006a": "īdṛśaṃ garhitaṃ karma kathaṃ kṛtvā na lajjase",
    "GE09ram_03_u:051.006c": "striyāś ca haraṇaṃ nīca rahite ca parasya ca",
    "GE09ram_03_u:051.007a": "kathayiṣyanti lokeṣu puruṣāḥ karma kutsitam",
    "GE09ram_03_u:051.007c": "sunṛśaṃsam adharmiṣṭhaṃ tava śauṇḍīryamāninaḥ",
    "GE09ram_03_u:051.008a": "dhik te śauryaṃ ca sattvaṃ ca yat tvayā kathitaṃ tadā",
    "GE09ram_03_u:051.008c": "kulākrośakaraṃ loke dhik te cāritram īdṛśam",
    "GE09ram_03_u:051.009a": "kiṃ śakyaṃ kartum evaṃ hi yaj javenaiva dhāvasi",
    "GE09ram_03_u:051.009c": "muhūrtam api tiṣṭhasva na jīvan pratiyāsyasi",
    "GE09ram_03_u:051.010a": "na hi cakṣuḥpathaṃ prāpya tayoḥ pārthivaputrayoḥ",
    "GE09ram_03_u:051.010c": "sasainyo 'pi samartaḥs tvaṃ muhūrtam api jīvitum",
    "GE09ram_03_u:051.011a": "na tvaṃ tayoḥ śarasparśaṃ soḍhuṃ śaktaḥ kathaṃ cana",
    "GE09ram_03_u:051.011c": "vane prajvalitasyeva sparśam agner vihaṃgamaḥ",
    "GE09ram_03_u:051.012a": "sādhu kṛtvātmanaḥ pathyaṃ sādhu māṃ muñca rāvaṇa",
    "GE09ram_03_u:051.012c": "matpradharṣaṇaruṣṭo hi bhrātrā saha patir mama",
    "GE09ram_03_u:051.012e": "vidhāsyati vināśāya tvaṃ māṃ yadi na muñcasi",
    "GE09ram_03_u:051.013a": "yena tvaṃ vyavasāyena balān māṃ hartum icchasi",
    "GE09ram_03_u:051.013c": "vyavasāyaḥ sa te nīca bhaviṣyati nirarthakaḥ",
    "GE09ram_03_u:051.014a": "na hy ahaṃ tam apaśyantī bhartāraṃ vibudhopamam",
    "GE09ram_03_u:051.014c": "utsahe śatruvaśagā prāṇān dhārayituṃ ciram",
    "GE09ram_03_u:051.015a": "na nūnaṃ cātmanaḥ śreyaḥ pathyaṃ vā samavekṣase",
    "GE09ram_03_u:051.015c": "mṛtyukāle yathā martyo viparītāni sevate",
    "GE09ram_03_u:051.016a": "mumūrṣūṇāṃ hi sarveṣāṃ yat pathyaṃ tan na rocate",
    "GE09ram_03_u:051.016c": "paśyāmīva hi kaṇṭhe tvāṃ kālapāśāvapāśitam",
    "GE09ram_03_u:051.017a": "yathā cāsmin bhayasthāne na bibheṣe daśānana",
    "GE09ram_03_u:051.017c": "vyaktaṃ hiraṇmayān hi tvaṃ saṃpaśyasi mahīruhān",
    "GE09ram_03_u:051.018a": "nadīṃ vairataṇīṃ ghorāṃ rudhiraughanivāhinīm",
    "GE09ram_03_u:051.018c": "khaḍgapatravanaṃ caiva bhīmaṃ paśyasi rāvaṇa",
    "GE09ram_03_u:051.019a": "taptakāñcanapuṣpāṃ ca",
    "GE09ram_03_u:051.019c": "drakṣyase śālmalīṃ tīkṣṇām āyasaiḥ kaṇṭakaiś citām",
    "GE09ram_03_u:051.020a": "na hi tvam īdṛśaṃ kṛtvā tasyālīkaṃ mahātmanaḥ",
    "GE09ram_03_u:051.020c": "dhārituṃ śakṣyasi ciraṃ viṣaṃ pītveva nirghṛṇaḥ",
    "GE09ram_03_u:051.021a": "baddhas tvaṃ kālapāśena durnivāreṇa rāvaṇa",
    "GE09ram_03_u:051.021c": "kva gato lapsyase śarma bhartur mama mahātmanaḥ",
    "GE09ram_03_u:051.022a": "nimeṣāntaramātreṇa vinā bhrātaram āhave",
    "GE09ram_03_u:051.022c": "rākṣasā nihatā yena sahasrāṇi caturdaśa",
    "GE09ram_03_u:051.023a": "sa kathaṃ rāghavo vīraḥ sarvāstrakuśalo",
    "GE09ram_03_u:051.023c": "na tvāṃ hanyāc charais tīkṣṇair iṣṭabhāryāpahāriṇam",
    "GE09ram_03_u:051.024a": "etac cānyac ca paruṣaṃ vaidehī rāvaṇāṅkagā",
    "GE09ram_03_u:051.024c": "bhayaśokasamāviṣṭā karuṇaṃ vilalāpa ha",
    "GE09ram_03_u:051.025a": "tathā bhṛśārtāṃ bahu caiva bhāṣiṇīṃ; vilalāpa pūrvaṃ karuṇaṃ ca bhāminīm",
    "GE09ram_03_u:051.025c": "jahāra pāpas taruṇīṃ viveṣṭatīṃ; nṛpātmajām āgatagātravepathum",
    "GE09ram_03_u:052.001a": "hriyamāṇā tu vaidehī kaṃ cin nātham apaśyatī",
    "GE09ram_03_u:052.001c": "dadarśa giriśṛṅgasthān pañcavānarapuṃgavān",
    "GE09ram_03_u:052.002a": "teṣāṃ madhye viśālākṣī kauśeyaṃ kanakaprabham",
    "GE09ram_03_u:052.002c": "uttarīyaṃ varārohā śubhāny ābharaṇāni ca",
    "GE09ram_03_u:052.002e": "mumoca yadi rāmāya śaṃseyur iti maithilī",
    "GE09ram_03_u:052.003a": "vastram utsṛjya tan madhye vinikṣiptaṃ sabhūṣaṇam",
    "GE09ram_03_u:052.003c": "saṃbhramāt tu daśagrīvas tat karma na ca buddhivān",
    "GE09ram_03_u:052.004a": "piṅgākṣās tāṃ viśālākṣīṃ netrair animiṣair iva",
    "GE09ram_03_u:052.004c": "vikrośantīṃ tadā sītāṃ dadṛśur vānararṣabhāḥ",
    "GE09ram_03_u:052.005a": "sa ca pampām atikramya laṅkām abhimukhaḥ purīm",
    "GE09ram_03_u:052.005c": "jagāma rudatīṃ gṛhya maithilīṃ rākṣaseśvaraḥ",
    "GE09ram_03_u:052.006a": "tāṃ jahāra susaṃhṛṣṭo rāvaṇo mṛtyum ātmanaḥ",
    "GE09ram_03_u:052.006c": "utsaṅgenaiva bhujagīṃ tīkṣṇadaṃṣṭrāṃ mahāviṣām",
    "GE09ram_03_u:052.007a": "vanāni saritaḥ śailān sarāṃsi ca vihāyasā",
    "GE09ram_03_u:052.007c": "sa kṣipraṃ samatīyāya śaraś cāpād iva cyutaḥ",
    "GE09ram_03_u:052.008a": "timinakraniketaṃ tu varuṇālayam akṣayam",
    "GE09ram_03_u:052.008c": "saritāṃ śaraṇaṃ gatvā samatīyāya sāgaram",
    "GE09ram_03_u:052.009a": "saṃbhramāt parivṛttormī",
    "GE09ram_03_u:052.009c": "vaidehyāṃ hriyamāṇāyāṃ babhūva varuṇālayaḥ",
    "GE09ram_03_u:052.010a": "antarikṣagatā vācaḥ sasṛjuś cāraṇās tadā",
    "GE09ram_03_u:052.010c": "etad anto daśagrīva iti siddhās tadābruvan",
    "GE09ram_03_u:052.011a": "sa tu sītāṃ viveṣṭantīm aṅkenādāya rāvaṇaḥ",
    "GE09ram_03_u:052.011c": "praviveśa purīṃ laṅkāṃ rūpiṇīṃ mṛtyum ātmanaḥ",
    "GE09ram_03_u:052.012a": "so 'bhigamya purīṃ laṅkāṃ suvibhaktamahāpathām",
    "GE09ram_03_u:052.012c": "saṃrūḍhakakṣyā bahulaṃ svam antaḥpuram āviśat",
    "GE09ram_03_u:052.013a": "tatra tām asitāpāṅgīṃ",
    "GE09ram_03_u:052.013c": "nidadhe rāvaṇaḥ sītāṃ mayo māyām ivāsurīm",
    "GE09ram_03_u:052.014a": "abravīc ca daśagrīvaḥ piśācīr ghoradarśanāḥ",
    "GE09ram_03_u:052.014c": "yathā naināṃ pumān strī vā sītāṃ paśyaty asaṃmataḥ",
    "GE09ram_03_u:052.015a": "muktāmaṇisuvarṇāni vastrāṇy ābharaṇāni ca",
    "GE09ram_03_u:052.015c": "yad yad icchet tad evāsyā deyaṃ macchandato yathā",
    "GE09ram_03_u:052.016a": "yā ca vakṣyati vaidehīṃ vacanaṃ kiṃ cid apriyam",
    "GE09ram_03_u:052.016c": "ajñānād yadi vā jñānān na tasyā jīvitaṃ priyam",
    "GE09ram_03_u:052.017a": "tathoktvā rākṣasīs tās tu rākṣasendraḥ pratāpavān",
    "GE09ram_03_u:052.017c": "niṣkramyāntaḥpurāt tasmāt kiṃ kṛtyam iti cintayan",
    "GE09ram_03_u:052.017e": "dadarśāṣṭau mahāvīryān rākṣasān piśitāśanān",
    "GE09ram_03_u:052.018a": "sa tān dṛṣṭvā mahāvīryo varadānena mohitaḥ",
    "GE09ram_03_u:052.018c": "uvācaitān idaṃ vākyaṃ praśasya balavīryataḥ",
    "GE09ram_03_u:052.019a": "nānāpraharaṇāḥ kṣipram ito gacchata satvarāḥ",
    "GE09ram_03_u:052.019c": "janasthānaṃ hatasthānaṃ bhūtapūrvaṃ kharālayam",
    "GE09ram_03_u:052.020a": "tatroṣyatāṃ janasthāne śūnye nihatarākṣase",
    "GE09ram_03_u:052.020c": "pauruṣaṃ balam āśritya trāsam utsṛjya dūrataḥ",
    "GE09ram_03_u:052.021a": "balaṃ hi sumahad yan me janasthāne niveśitam",
    "GE09ram_03_u:052.021c": "sadūṣaṇakharaṃ yuddhe hataṃ tad rāmasāyakaiḥ",
    "GE09ram_03_u:052.022a": "tataḥ krodho mamāpūrvo dhairyasyopari vardhate",
    "GE09ram_03_u:052.022c": "vairaṃ ca sumahaj jātaṃ rāmaṃ prati sudāruṇam",
    "GE09ram_03_u:052.023a": "niryātayitum icchāmi tac ca vairam ahaṃ ripoḥ",
    "GE09ram_03_u:052.023c": "na hi lapsyāmy ahaṃ nidrām ahatvā saṃyuge ripum",
    "GE09ram_03_u:052.024a": "taṃ tv idānīm ahaṃ hatvā kharadūṣaṇaghātinam",
    "GE09ram_03_u:052.024c": "rāmaṃ śarmopalapsyāmi dhanaṃ labdhveva nirdhanaḥ",
    "GE09ram_03_u:052.025a": "janasthāne vasadbhis tu bhavadbhī rāmam āśritā",
    "GE09ram_03_u:052.025c": "pravṛttir upanetavyā kiṃ karotīti tattvataḥ",
    "GE09ram_03_u:052.026a": "apramādāc ca gantavyaṃ sarvair eva niśācaraiḥ",
    "GE09ram_03_u:052.026c": "kartavyaś ca sadā yatno rāghavasya vadhaṃ prati",
    "GE09ram_03_u:052.027a": "yuṣmākaṃ hi balajño 'haṃ bahuśo raṇamūrdhani",
    "GE09ram_03_u:052.027c": "ataś cāsmiñ janasthāne mayā yūyaṃ niyojitāḥ",
    "GE09ram_03_u:052.028a": "tataḥ priyaṃ vākyam upetya rākṣasā; mahārtham aṣṭāv abhivādya rāvaṇam",
    "GE09ram_03_u:052.028c": "vihāya laṅkāṃ sahitāḥ pratasthire; yato janasthānam alakṣyadarśanāḥ",
    "GE09ram_03_u:052.029a": "tatas tu sītām upalabhya rāvaṇaḥ; susaṃprahṛṣṭaḥ parigṛhya maithilīm",
    "GE09ram_03_u:052.029c": "prasajya rāmeṇa ca vairam uttamaṃ; babhūva mohān muditaḥ sa rākṣasaḥ",
    "GE09ram_03_u:053.001a": "saṃdiśya rākṣasān ghorān rāvaṇo 'ṣṭau mahābalān",
    "GE09ram_03_u:053.001c": "ātmānaṃ buddhivaiklavyāt kṛtakṛtyam amanyata",
    "GE09ram_03_u:053.002a": "sa cintayāno vaidehīṃ kāmabāṇasamarpitaḥ",
    "GE09ram_03_u:053.002c": "praviveśa gṛhaṃ ramyaṃ sītāṃ draṣṭum abhitvaran",
    "GE09ram_03_u:053.003a": "sa praviśya tu tadveśma rāvaṇo rākṣasādhipaḥ",
    "GE09ram_03_u:053.003c": "apaśyad rākṣasīmadhye sītāṃ śokaparāyaṇam",
    "GE09ram_03_u:053.004a": "aśrupūrṇamukhīṃ dīnāṃ śokabhārāvapīḍitām",
    "GE09ram_03_u:053.004c": "vāyuvegair ivākrāntāṃ majjantīṃ nāvam arṇave",
    "GE09ram_03_u:053.005a": "mṛgayūthaparibhraṣṭāṃ mṛgīṃ śvabhir ivāvṛtām",
    "GE09ram_03_u:053.005c": "adhomukhamukhīṃ dīnām abhyetya ca niśācaraḥ",
    "GE09ram_03_u:053.006a": "tāṃ tu śokavaśāṃ dīnām avaśāṃ rākṣasādhipaḥ",
    "GE09ram_03_u:053.006c": "sa balād darśayām āsa gṛhaṃ devagṛhopamam",
    "GE09ram_03_u:053.007a": "harmyaprāsādasaṃbadhaṃ strīsahasraniṣevitam",
    "GE09ram_03_u:053.007c": "nānāpakṣigaṇair juṣṭaṃ",
    "GE09ram_03_u:053.008a": "kāñcanais tāpanīyaiś ca sphāṭikai rājatais tathā",
    "GE09ram_03_u:053.008c": "vajravaidūryacitraiś ca stambhair dṛṣṭimanoharaiḥ",
    "GE09ram_03_u:053.009a": "divyadundubhinirhrādaṃ taptakāñcanatoraṇam",
    "GE09ram_03_u:053.009c": "sopānaṃ kāñcanaṃ citram āruroha tayā saha",
    "GE09ram_03_u:053.010a": "dāntakā rājatāś caiva gavākṣāḥ priyadarśanāḥ",
    "GE09ram_03_u:053.010c": "hemajālāvṛtāś cāsaṃs tatra prāsādapaṅktayaḥ",
    "GE09ram_03_u:053.011a": "sudhāmaṇivicitrāṇi bhūmibhāgāni sarvaśaḥ",
    "GE09ram_03_u:053.011c": "daśagrīvaḥ svabhavane prādarśayata maithilīm",
    "GE09ram_03_u:053.012a": "dīrghikāḥ puṣkariṇyaś ca nānāpuṣpasamāvṛtāḥ",
    "GE09ram_03_u:053.012c": "rāvaṇo darśayām āsa sītāṃ śokaparāyaṇām",
    "GE09ram_03_u:053.013a": "darśayitvā tu vaidehīṃ kṛtsnaṃ tad bhavanottamam",
    "GE09ram_03_u:053.013c": "uvāca vākyaṃ pāpātmā rāvaṇo janakātmajām",
    "GE09ram_03_u:053.014a": "daśarākṣasakoṭyaś ca dvāviṃśatir",
    "GE09ram_03_u:053.014c": "varjayitvā jarā vṛddhān bālāṃś ca rajanīcarān",
    "GE09ram_03_u:053.015a": "teṣāṃ prabhur ahaṃ sīte sarveṣāṃ bhīmakarmaṇām",
    "GE09ram_03_u:053.015c": "sahasram ekam ekasya mama kāryapuraḥsaram",
    "GE09ram_03_u:053.016a": "yad idaṃ rājyatantraṃ me tvayi sarvaṃ pratiṣṭhitam",
    "GE09ram_03_u:053.016c": "jīvitaṃ ca viśālākṣi tvaṃ me prāṇair garīyasī",
    "GE09ram_03_u:053.017a": "bahūnāṃ strīsahasrāṇāṃ mama yo 'sau parigrahaḥ",
    "GE09ram_03_u:053.017c": "tāsāṃ tvam īśvarī sīte mama bhāryā bhava priye",
    "GE09ram_03_u:053.018a": "sādhu kiṃ te 'nyayā buddhyā rocayasva vaco mama",
    "GE09ram_03_u:053.018c": "bhajasva mābhitaptasya prasādaṃ kartum arhasi",
    "GE09ram_03_u:053.019a": "parikṣiptā samudreṇa laṅkeyaṃ śatayojanā",
    "GE09ram_03_u:053.019c": "neyaṃ dharṣayituṃ śakyā sendrair api surāsuraiḥ",
    "GE09ram_03_u:053.020a": "na deveṣu na yakṣeṣu na gandharveṣu narṣiṣu",
    "GE09ram_03_u:053.020c": "ahaṃ paśyāmi lokeṣu yo me vīryasamo bhavet",
    "GE09ram_03_u:053.021a": "rājyabhraṣṭena dīnena tāpasena gatāyuṣā",
    "GE09ram_03_u:053.021c": "kiṃ kariṣyasi rāmeṇa mānuṣeṇālpatejasā",
    "GE09ram_03_u:053.022a": "bhajasva sīte mām eva bhartāhaṃ sadṛśas tava",
    "GE09ram_03_u:053.022c": "yauvanaṃ hy adhruvaṃ bhīru ramasveha mayā saha",
    "GE09ram_03_u:053.023a": "darśane mā kṛthā buddhiṃ rāghavasya varānane",
    "GE09ram_03_u:053.023c": "kāsya śaktir ihāgantum api sīte manorathaiḥ",
    "GE09ram_03_u:053.024a": "na śakyo vāyur ākāśe pāśair baddhaṃ mahājavaḥ",
    "GE09ram_03_u:053.024c": "dīpyamānasya vāpy agner grahītuṃ vimalāṃ śikhām",
    "GE09ram_03_u:053.025a": "trayāṇām api lokānāṃ na taṃ paśyāmi śobhane",
    "GE09ram_03_u:053.025c": "vikrameṇa nayed yas tvāṃ madbāhuparipālitām",
    "GE09ram_03_u:053.026a": "laṅkāyāṃ sumahad rājyam idaṃ tvam anupālaya",
    "GE09ram_03_u:053.026c": "abhiṣekodakaklinnā tuṣṭā ca ramayasva mām",
    "GE09ram_03_u:053.027a": "duṣkṛtaṃ yat purā karma vanavāsena tad gatam",
    "GE09ram_03_u:053.027c": "yaś ca te sukṛto dharmas tasyeha phalam āpnuhi",
    "GE09ram_03_u:053.028a": "iha sarvāṇi mālyāni divyagandhāni maithili",
    "GE09ram_03_u:053.028c": "bhūṣaṇāni ca mukhyāni tāni seva mayā saha",
    "GE09ram_03_u:053.029a": "puṣpakaṃ nāma suśroṇi bhrātur vaiśravaṇasya me",
    "GE09ram_03_u:053.029c": "vimānaṃ ramaṇīyaṃ ca tad vimānaṃ manojavam",
    "GE09ram_03_u:053.030a": "tatra sīte mayā sārdhaṃ viharasva yathāsukham",
    "GE09ram_03_u:053.030c": "vadanaṃ padmasaṃkāśaṃ vimalaṃ cārudarśanam",
    "GE09ram_03_u:053.031a": "śokārtaṃ tu varārohe na bhrājati varānane",
    "GE09ram_03_u:053.031c": "alaṃ vrīḍena vaidehi dharmalopa kṛtena te",
    "GE09ram_03_u:053.032a": "ārṣo 'yaṃ daivaniṣyando yas tvām abhigamiṣyati",
    "GE09ram_03_u:053.032c": "etau pādau mayā snigdhau śirobhiḥ paripīḍitau",
    "GE09ram_03_u:053.033a": "prasādaṃ kuru me kṣipraṃ vaśyo dāso 'ham asmi te",
    "GE09ram_03_u:053.033c": "nemāḥ śūnyā mayā vācaḥ śuṣyamāṇena bhāṣitāḥ",
    "GE09ram_03_u:053.034a": "na cāpi rāvaṇaḥ kāṃ cin mūrdhnā strīṃ praṇameta ha",
    "GE09ram_03_u:053.034c": "evam uktvā daśagrīvo maithilīṃ janakātmajām",
    "GE09ram_03_u:053.035a": "kṛtāntavaśam āpanno mameyam iti manyate",
    "GE09ram_03_u:054.001a": "sā tathoktā tu vaidehī nirbhayā śokakarṣitā",
    "GE09ram_03_u:054.001c": "tṛṇam antarataḥ kṛtvā rāvaṇaṃ pratyabhāṣata",
    "GE09ram_03_u:054.002a": "rājā daśaratho nāma dharmasetur ivācalaḥ",
    "GE09ram_03_u:054.002c": "satyasandhaḥ parijñāto yasya putraḥ sa rāghavaḥ",
    "GE09ram_03_u:054.003a": "rāmo nāma sa dharmātmā triṣu lokeṣu viśrutaḥ",
    "GE09ram_03_u:054.003c": "dīrghabāhur viśālākṣo daivataṃ sa patir mama",
    "GE09ram_03_u:054.004a": "ikṣvākūṇāṃ kule jātaḥ siṃhaskandho mahādyutiḥ",
    "GE09ram_03_u:054.004c": "lakṣmaṇena saha bhrātrā yas te prāṇāṃ hariṣyati",
    "GE09ram_03_u:054.005a": "pratyakṣaṃ yady ahaṃ tasya tvayā syāṃ dharṣitā balāt",
    "GE09ram_03_u:054.005c": "śayitā tvaṃ hataḥ saṃkhye janasthāne yathā kharaḥ",
    "GE09ram_03_u:054.006a": "ya ete rākṣasāḥ proktā ghorarūpā mahābalāḥ",
    "GE09ram_03_u:054.006c": "rāghave nirviṣāḥ sarve suparṇe pannagā yathā",
    "GE09ram_03_u:054.007a": "tasya jyāvipramuktās te śarāḥ kāñcanabhūṣaṇāḥ",
    "GE09ram_03_u:054.007c": "śarīraṃ vidhamiṣyanti gaṅgākūlam ivormayaḥ",
    "GE09ram_03_u:054.008a": "asurair vā surair vā tvaṃ yady avadho 'si rāvaṇa",
    "GE09ram_03_u:054.008c": "utpādya sumahad vairaṃ jīvaṃs tasya na mokṣyase",
    "GE09ram_03_u:054.009a": "sa te jīvitaśeṣasya rāghavo 'ntakaro balī",
    "GE09ram_03_u:054.009c": "paśor yūpagatasyeva jīvitaṃ tava durlabham",
    "GE09ram_03_u:054.010a": "yadi paśyet sa rāmas tvāṃ roṣadīptena cakṣuṣā",
    "GE09ram_03_u:054.010c": "rakṣas tvam adya nirdagdho gaccheḥ sadyaḥ parābhavam",
    "GE09ram_03_u:054.011a": "yaś candraṃ nabhaso bhūmau pātayen nāśayeta vā",
    "GE09ram_03_u:054.011c": "sāgaraṃ śoṣayed vāpi sa sītāṃ mocayed iha",
    "GE09ram_03_u:054.012a": "gatāyus tvaṃ gataśrīko gatasattvo gatendriyaḥ",
    "GE09ram_03_u:054.012c": "laṅkā vaidhavyasaṃyuktā tvatkṛtena bhaviṣyati",
    "GE09ram_03_u:054.013a": "na te pāpam idaṃ karma sukhodarkaṃ bhaviṣyati",
    "GE09ram_03_u:054.013c": "yāhaṃ nītā vinā bhāvaṃ patipārśvāt tvayā vanāt",
    "GE09ram_03_u:054.014a": "sa hi daivatasaṃyukto mama bhartā mahādyutiḥ",
    "GE09ram_03_u:054.014c": "nirbhayo vīryam āśritya śūnye vasati daṇḍake",
    "GE09ram_03_u:054.015a": "sa te darpaṃ balaṃ vīryam utsekaṃ ca tathāvidham",
    "GE09ram_03_u:054.015c": "apaneṣyati gātrebhyaḥ śaravarṣeṇa saṃyuge",
    "GE09ram_03_u:054.016a": "yadā vināśo bhūtānāṃ dṛśyate kālacoditaḥ",
    "GE09ram_03_u:054.016c": "tadā kārye pramādyanti narāḥ kālavaśaṃ gatāḥ",
    "GE09ram_03_u:054.017a": "māṃ pradhṛṣya sa te kālaḥ prāpto 'yaṃ rakṣasādhama",
    "GE09ram_03_u:054.017c": "ātmano rākṣasānāṃ ca vadhāyāntaḥpurasya ca",
    "GE09ram_03_u:054.018a": "na śakyā yajñamadhyasthā vediḥ srugbhāṇḍa maṇḍitā",
    "GE09ram_03_u:054.018c": "dvijātimantrasaṃpūtā caṇḍālenāvamarditum",
    "GE09ram_03_u:054.019a": "idaṃ śarīraṃ niḥsaṃjñaṃ bandha vā ghātayasva vā",
    "GE09ram_03_u:054.019c": "nedaṃ śarīraṃ rakṣyaṃ me jīvitaṃ vāpi rākṣasa",
    "GE09ram_03_u:054.019e": "na hi śakṣyāmy upakrośaṃ pṛthivyāṃ dātum ātmanaḥ",
    "GE09ram_03_u:054.020a": "evam uktvā tu vaidehī kroddhāt suparuṣaṃ vacaḥ",
    "GE09ram_03_u:054.020c": "rāvaṇaṃ maithilī tatra punar novāca kiṃ cana",
    "GE09ram_03_u:054.021a": "sītāyā vacanaṃ śrutvā paruṣaṃ romaharṣaṇam",
    "GE09ram_03_u:054.021c": "pratyuvāca tataḥ sītāṃ bhayasaṃdarśanaṃ vacaḥ",
    "GE09ram_03_u:054.022a": "śṛṇu maithili madvākyaṃ māsān dvādaśa bhāmini",
    "GE09ram_03_u:054.022c": "kālenānena nābhyeṣi yadi māṃ cāruhāsini",
    "GE09ram_03_u:054.022e": "tatas tvāṃ prātarāśārthaṃ sūdāś chetsyanti leśaśaḥ",
    "GE09ram_03_u:054.023a": "ity uktvā paruṣaṃ vākyaṃ rāvaṇaḥ śatrurāvaṇaḥ",
    "GE09ram_03_u:054.023c": "rākṣasīś ca tataḥ kruddha idaṃ vacanam abravīt",
    "GE09ram_03_u:054.024a": "śīghram evaṃ hi rākṣasyo vikṛtā ghoradarśanāḥ",
    "GE09ram_03_u:054.024c": "darpam asyā vineṣyantu māṃsaśoṇitabhojanāḥ",
    "GE09ram_03_u:054.025a": "vacanād eva tās tasya vikṛtā ghoradarśanāḥ",
    "GE09ram_03_u:054.025c": "kṛtaprāñjalayo bhūtvā maithilīṃ paryavārayan",
    "GE09ram_03_u:054.026a": "sa tāḥ provāca rājā tu rāvaṇo ghoradarśanaḥ",
    "GE09ram_03_u:054.026c": "pracālya caraṇotkarṣair dārayann iva medinīm",
    "GE09ram_03_u:054.027a": "aśokavanikāmadhye maithilī nīyatām iti",
    "GE09ram_03_u:054.027c": "tatreyaṃ rakṣyatāṃ gūḍham uṣmābhiḥ parivāritā",
    "GE09ram_03_u:054.028a": "tatraināṃ tarjanair ghoraiḥ punaḥ sāntvaiś ca maithilīm",
    "GE09ram_03_u:054.028c": "ānayadhvaṃ vaśaṃ sarvā vanyāṃ gajavadhūm iva",
    "GE09ram_03_u:054.029a": "iti pratisamādiṣṭā rākṣasyo rāvaṇena tāḥ",
    "GE09ram_03_u:054.029c": "aśokavanikāṃ jagmur maithilīṃ parigṛhya tām",
    "GE09ram_03_u:054.030a": "sarvakāmaphalair vṛkṣair nānāpuṣpaphalair vṛtām",
    "GE09ram_03_u:054.030c": "sarvakālamadaiś cāpi dvijaiḥ samupasevitām",
    "GE09ram_03_u:054.031a": "sā tu śokaparītāṅgī maithilī janakātmajā",
    "GE09ram_03_u:054.031c": "rākṣasī vaśam āpannā vyāghrīṇāṃ hariṇī yathā",
    "GE09ram_03_u:054.032a": "na vindate tatra tu śarma maithilī; virūpanetrābhir atīva tarjitā",
    "GE09ram_03_u:054.032c": "patiṃ smarantī dayitaṃ ca devaraṃ; vicetanābhūd bhayaśokapīḍitā",
    "GE09ram_03_u:055.001a": "rākṣasaṃ mṛgarūpeṇa carantaṃ kāmarūpiṇam",
    "GE09ram_03_u:055.001c": "nihatya rāmo mārīcaṃ tūrṇaṃ pathi nyavartata",
    "GE09ram_03_u:055.002a": "tasya saṃtvaramāṇasya draṣṭukāmasya maithilīm",
    "GE09ram_03_u:055.002c": "krūrasvaro 'tha gomāyur vinanādāsya pṛṣṭhataḥ",
    "GE09ram_03_u:055.003a": "sa tasya svaram ājñāya dāruṇaṃ romaharṣaṇam",
    "GE09ram_03_u:055.003c": "cintayām āsa gomāyoḥ svareṇa pariśaṅkitaḥ",
    "GE09ram_03_u:055.004a": "aśubhaṃ bata manye 'haṃ gomāyur vāśyate yathā",
    "GE09ram_03_u:055.004c": "svasti syād api vaidehyā rākṣasair bhakṣaṇaṃ vinā",
    "GE09ram_03_u:055.005a": "mārīcena tu vijñāya svaram ālakṣya māmakam",
    "GE09ram_03_u:055.005c": "vikruṣṭaṃ mṛgarūpeṇa lakṣmaṇaḥ śṛṇuyād yadi",
    "GE09ram_03_u:055.006a": "sa saumitriḥ svaraṃ śrutvā tāṃ ca hitvātha maithilīm",
    "GE09ram_03_u:055.006c": "tayaiva prahitaḥ kṣipraṃ matsakāśam ihaiṣyati",
    "GE09ram_03_u:055.007a": "rākṣasaiḥ sahitair nūnaṃ sītāyā īpsito vadhaḥ",
    "GE09ram_03_u:055.007c": "kāñcanaś ca mṛgo bhūtvā vyapanīyāśramāt tu mām",
    "GE09ram_03_u:055.008a": "dūraṃ nītvā tu mārīco rākṣaso 'bhūc charāhataḥ",
    "GE09ram_03_u:055.008c": "hā lakṣmaṇa hato 'smīti yad vākyaṃ vyajahāra ha",
    "GE09ram_03_u:055.009a": "api svasti bhaved dvābhyāṃ rahitābhyāṃ mayā vane",
    "GE09ram_03_u:055.009c": "janasthānanimittaṃ hi kṛtavairo 'smi rākṣasaiḥ",
    "GE09ram_03_u:055.009e": "nimittāni ca ghorāṇi dṛśyante 'dya bahūni ca",
    "GE09ram_03_u:055.010a": "ity evaṃ cintayan rāmaḥ śrutvā gomāyuniḥsvanam",
    "GE09ram_03_u:055.010c": "ātmanaś cāpanayanaṃ mṛgarūpeṇa rakṣasā",
    "GE09ram_03_u:055.010e": "ājagāma janasthānaṃ rāghavaḥ pariśaṅkitaḥ",
    "GE09ram_03_u:055.011a": "taṃ dīnamānasaṃ dīnam āsedur mṛgapakṣiṇaḥ",
    "GE09ram_03_u:055.011c": "savyaṃ kṛtvā mahātmānaṃ ghorāṃś ca sasṛjuḥ svarān",
    "GE09ram_03_u:055.012a": "tāni dṛṣṭvā nimittāni mahāghorāṇi rāghavaḥ",
    "GE09ram_03_u:055.012c": "tato lakṣaṇam āyāntaṃ dadarśa vigataprabham",
    "GE09ram_03_u:055.013a": "tato 'vidūre rāmeṇa samīyāya sa lakṣmaṇaḥ",
    "GE09ram_03_u:055.013c": "viṣaṇṇaḥ sa viṣaṇṇena duḥkhito duḥkhabhāginā",
    "GE09ram_03_u:055.014a": "saṃjagarhe 'tha taṃ bhrātā jeṣṭho lakṣmaṇam āgatam",
    "GE09ram_03_u:055.014c": "vihāya sītāṃ vijane vane rākṣasasevite",
    "GE09ram_03_u:055.015a": "gṛhītvā ca karaṃ savyaṃ lakṣmaṇaṃ raghunandanaḥ",
    "GE09ram_03_u:055.015c": "uvāca madhurodarkam idaṃ paruṣam ārtavat",
    "GE09ram_03_u:055.016a": "aho lakṣmaṇa garhyaṃ te kṛtaṃ yat tvaṃ vihāya tām",
    "GE09ram_03_u:055.016c": "sītām ihāgataḥ saumya kaccit svasti bhaved iti",
    "GE09ram_03_u:055.017a": "na me 'sti saṃśayo vīra sarvathā janakātmajā",
    "GE09ram_03_u:055.017c": "vinaṣṭā bhakṣitā vāpa rākṣasair vanacāribhiḥ",
    "GE09ram_03_u:055.018a": "aśubhāny eva bhūyiṣṭhaṃ yathā prādurbhavanti me",
    "GE09ram_03_u:055.018c": "api lakṣmaṇa sītāyāḥ sāmagryaṃ prāpnuyāvahe",
    "GE09ram_03_u:055.019a": "idaṃ hi rakṣomṛgasaṃnikāśaṃ; pralobhya māṃ dūram anuprayātam",
    "GE09ram_03_u:055.019c": "hataṃ kathaṃ cin mahatā śrameṇa; sa rākṣaso 'bhūn mriyamāṇa eva",
    "GE09ram_03_u:055.020a": "manaś ca me dīnam ihāprahṛṣṭaṃ; cakṣuś ca savyaṃ kurute vikāram",
    "GE09ram_03_u:055.020c": "asaṃśayaṃ lakṣmaṇa nāsti sītā; hṛtā mṛtā vā pathi vartate vā",
    "GE09ram_03_u:056.001a": "sa dṛṣṭvā lakṣmaṇaṃ dīnaṃ śūnye daśarathātmajaḥ",
    "GE09ram_03_u:056.001c": "paryapṛcchata dharmātmā vaidehīm āgataṃ vinā",
    "GE09ram_03_u:056.002a": "prasthitaṃ daṇḍakāraṇyaṃ yā mām anujagāma ha",
    "GE09ram_03_u:056.002c": "kva sā lakṣmaṇa vaidehī yāṃ hitvā tvam ihāgataḥ",
    "GE09ram_03_u:056.003a": "rājyabhraṣṭasya dīnasya daṇḍakān paridhāvataḥ",
    "GE09ram_03_u:056.003c": "kva sā duḥkhasahāyā me vaidehī tanumadhyamā",
    "GE09ram_03_u:056.004a": "yāṃ vinā notsahe vīra muhūrtam api jīvitum",
    "GE09ram_03_u:056.004c": "kva sā prāṇasahāyā me sītā surasutopamā",
    "GE09ram_03_u:056.005a": "patitvam amarāṇāṃ vā pṛthivyāś cāpi lakṣmaṇa",
    "GE09ram_03_u:056.005c": "vinā tāṃ tapanīyābhāṃ neccheyaṃ janakātmajām",
    "GE09ram_03_u:056.006a": "kaccij jīvati vaidehī prāṇaiḥ priyatarā mama",
    "GE09ram_03_u:056.006c": "kaccit pravrājanaṃ saumya na me mithyā bhaviṣyati",
    "GE09ram_03_u:056.007a": "sītānimittaṃ saumitre mṛte mayi gate tvayi",
    "GE09ram_03_u:056.007c": "kaccit sakāmā sukhitā kaikeyī sā bhaviṣyati",
    "GE09ram_03_u:056.008a": "saputrarājyāṃ siddhārthāṃ mṛtaputrā tapasvinī",
    "GE09ram_03_u:056.008c": "upasthāsyati kausalyā kaccin saumya na kaikayīm",
    "GE09ram_03_u:056.009a": "yadi jīvati vaidehī gamiṣyāmy āśramaṃ punaḥ",
    "GE09ram_03_u:056.009c": "suvṛttā yadi vṛttā sā prāṇāṃs tyakṣyāmi lakṣmaṇa",
    "GE09ram_03_u:056.010a": "yadi mām āśramagataṃ vaidehī nābhibhāṣate",
    "GE09ram_03_u:056.010c": "punaḥ prahasitā sītā vinaśiṣyāmi lakṣmaṇa",
    "GE09ram_03_u:056.011a": "brūhi lakṣmaṇa vaidehī yadi jīvati vā na vā",
    "GE09ram_03_u:056.011c": "tvayi pramatte rakṣobhir bhakṣitā vā tapasvinī",
    "GE09ram_03_u:056.012a": "sukumārī ca bālā ca nityaṃ cāduḥkhadarśinī",
    "GE09ram_03_u:056.012c": "madviyogena vaidehī vyaktaṃ śocati durmanāḥ",
    "GE09ram_03_u:056.013a": "sarvathā rakṣasā tena jihmena sudurātmanā",
    "GE09ram_03_u:056.013c": "vadatā lakṣmaṇety uccais tavāpi janitaṃ bhayam",
    "GE09ram_03_u:056.014a": "śrutaś ca śaṅke vaidehyā sa svaraḥ sadṛśo mama",
    "GE09ram_03_u:056.014c": "trastayā preṣitas tvaṃ ca draṣṭuṃ māṃ śīghram āgataḥ",
    "GE09ram_03_u:056.015a": "sarvathā tu kṛtaṃ kaṣṭaṃ sītām utsṛjatā vane",
    "GE09ram_03_u:056.015c": "pratikartuṃ nṛśaṃsānāṃ rakṣasāṃ dattam antaram",
    "GE09ram_03_u:056.016a": "duḥkhitāḥ kharaghātena rākṣasāḥ piśitāśanāḥ",
    "GE09ram_03_u:056.016c": "taiḥ sītā nihatā ghorair bhaviṣyati na saṃśayaḥ",
    "GE09ram_03_u:056.017a": "aho 'smi vyasane magnaḥ sarvathā ripunāśana",
    "GE09ram_03_u:056.017c": "kiṃ tv idānīṃ kariṣyāmi śaṅke prāptavyam īdṛśam",
    "GE09ram_03_u:056.018a": "iti sītāṃ varārohāṃ cintayann eva rāghavaḥ",
    "GE09ram_03_u:056.018c": "ājagāma janasthānaṃ tvarayā sahalakṣmaṇaḥ",
    "GE09ram_03_u:056.019a": "vigarhamāṇo 'nujam ārtarūpaṃ; kṣudhā śramāc caiva pipāsayā ca",
    "GE09ram_03_u:056.019c": "viniḥśvasañ śuṣkamukho viṣaṇṇaḥ; pratiśrayaṃ prāpya samīkṣya śūnyam",
    "GE09ram_03_u:056.020a": "svam āśramaṃ saṃpravigāhya vīro; vihāradeśān anusṛtya kāṃś cit",
    "GE09ram_03_u:056.020c": "etat tad ity eva nivāsabhūmau; prahṛṣṭaromā vyathito babhūva",
    "GE09ram_03_u:057.001a": "athāśramād upāvṛttam antarā raghunandanaḥ",
    "GE09ram_03_u:057.001c": "paripapraccha saumitriṃ rāmo duḥkhārditaḥ punaḥ",
    "GE09ram_03_u:057.002a": "tam uvāca kimarthaṃ tvam āgato 'pāsya maithilīm",
    "GE09ram_03_u:057.002c": "yadā sā tava viśvāsād vane viharitā mayā",
    "GE09ram_03_u:057.003a": "dṛṣṭvaivābhyāgataṃ tvāṃ me maithilīṃ tyajya lakṣmaṇa",
    "GE09ram_03_u:057.003c": "śaṅkamānaṃ mahat pāpaṃ yat satyaṃ vyathitaṃ manaḥ",
    "GE09ram_03_u:057.004a": "sphurate nayanaṃ savyaṃ bāhuś ca hṛdayaṃ ca me",
    "GE09ram_03_u:057.004c": "dṛṣṭvā lakṣmaṇa dūre tvāṃ sītāvirahitaṃ pathi",
    "GE09ram_03_u:057.005a": "evam uktas tu saumitrir lakṣmaṇaḥ śubhalakṣaṇaḥ",
    "GE09ram_03_u:057.005c": "bhūyo duḥkhasamāviṣṭo duḥkhitaṃ rāmam abravīt",
    "GE09ram_03_u:057.006a": "na svayaṃ kāmakāreṇa tāṃ tyaktvāham ihāgataḥ",
    "GE09ram_03_u:057.006c": "pracoditas tayaivograis tvatsakāśam ihāgataḥ",
    "GE09ram_03_u:057.007a": "āryeṇeva parikruṣṭaṃ hā sīte lakṣmaṇeti ca",
    "GE09ram_03_u:057.007c": "paritrāhīti yad vākyaṃ maithilyās tac chrutiṃ gatam",
    "GE09ram_03_u:057.008a": "sā tam ārtasvaraṃ śrutvā tava snehena maithilī",
    "GE09ram_03_u:057.008c": "gaccha gaccheti mām āha rudantī bhayavihvalā",
    "GE09ram_03_u:057.009a": "pracodyamānena mayā gaccheti bahuśas tayā",
    "GE09ram_03_u:057.009c": "pratyuktā maithilī vākyam idaṃ tvatpratyayānvitam",
    "GE09ram_03_u:057.010a": "na tat paśyāmy ahaṃ rakṣo yad asya bhayam āvahet",
    "GE09ram_03_u:057.010c": "nirvṛtā bhava nāsty etat kenāpy evam udāhṛtam",
    "GE09ram_03_u:057.011a": "vigarhitaṃ ca nīcaṃ ca katham āryo 'bhidhāsyati",
    "GE09ram_03_u:057.011c": "trāhīti vacanaṃ sīte yas trāyet tridaśān api",
    "GE09ram_03_u:057.012a": "kiṃnimittaṃ tu kenāpi bhrātur ālambya me svaram",
    "GE09ram_03_u:057.012c": "visvaraṃ vyāhṛtaṃ vākyaṃ lakṣmaṇa trāhi mām iti",
    "GE09ram_03_u:057.012e": "na bhavatyā vyathā kāryā kunārījanasevitā",
    "GE09ram_03_u:057.013a": "alaṃ vaiklavyam ālambya svasthā bhava nirutsukā",
    "GE09ram_03_u:057.013c": "na cāsti triṣu lokeṣu pumān yo rāghavaṃ raṇe",
    "GE09ram_03_u:057.013e": "jāto vā jāyamāno vā saṃyuge yaḥ parājayet",
    "GE09ram_03_u:057.014a": "evam uktā tu vaidehī parimohitacetanā",
    "GE09ram_03_u:057.014c": "uvācāśrūṇi muñcantī dāruṇaṃ mām idaṃ vacaḥ",
    "GE09ram_03_u:057.015a": "bhāvo mayi tavātyarthaṃ pāpa eva niveśitaḥ",
    "GE09ram_03_u:057.015c": "vinaṣṭe bhrātari prāpte na ca tvaṃ mām avāpsyasi",
    "GE09ram_03_u:057.016a": "saṃketād bharatena tvaṃ rāmaṃ samanugacchasi",
    "GE09ram_03_u:057.016c": "krośantaṃ hi yathātyarthaṃ nainam abhyavapadyase",
    "GE09ram_03_u:057.017a": "ripuḥ pracchannacārī tvaṃ madartham anugacchasi",
    "GE09ram_03_u:057.017c": "rāghavasyāntaraprepsus tathainaṃ nābhipadyase",
    "GE09ram_03_u:057.018a": "evam ukto hi vaidehyā saṃrabdho raktalocanaḥ",
    "GE09ram_03_u:057.018c": "krodhāt prasphuramāṇauṣṭha āśramād abhinirgataḥ",
    "GE09ram_03_u:057.019a": "evaṃ bruvāṇaṃ saumitriṃ rāmaḥ saṃtāpamohitaḥ",
    "GE09ram_03_u:057.019c": "abravīd duṣkṛtaṃ saumya tāṃ vinā yat tvam āgataḥ",
    "GE09ram_03_u:057.020a": "jānann api samarthaṃ māṃ rakṣasāṃ vinivāraṇe",
    "GE09ram_03_u:057.020c": "anena krodhavākyena maithilyā niḥsṛto bhavān",
    "GE09ram_03_u:057.021a": "na hi te parituṣyāmi tyaktvā yad yāsi maithilīm",
    "GE09ram_03_u:057.021c": "kruddhāyāḥ paruṣaṃ śrutvā striyā yat tvam ihāgataḥ",
    "GE09ram_03_u:057.022a": "sarvathā tv apanītaṃ te sītayā yat pracoditaḥ",
    "GE09ram_03_u:057.022c": "krodhasya vaśam āgamya nākaroḥ śāsanaṃ mama",
    "GE09ram_03_u:057.023a": "asau hi rākṣasaḥ śete śareṇābhihato mayā",
    "GE09ram_03_u:057.023c": "mṛgarūpeṇa yenāham āśramād apavāditaḥ",
    "GE09ram_03_u:057.024a": "vikṛṣya cāpaṃ paridhāya sāyakaṃ; salīla bāṇena ca tāḍito mayā",
    "GE09ram_03_u:057.024c": "mārgīṃ tanuṃ tyajya ca viklavasvaro; babhūva keyūradharaḥ sa rākṣasaḥ",
    "GE09ram_03_u:057.025a": "śarāhatenaiva tadārtayā girā; svaraṃ mamālambya sudūrasaṃśravam",
    "GE09ram_03_u:057.025c": "udāhṛtaṃ tad vacanaṃ sudāruṇaṃ; tvam āgato yena vihāya maithilīm",
    "GE09ram_03_u:058.001a": "bhṛśam āvrajamānasya tasyādhovāmalocanam",
    "GE09ram_03_u:058.001c": "prāsphurac cāskhalad rāmo vepathuś cāsya jāyate",
    "GE09ram_03_u:058.002a": "upālakṣya nimittāni so 'śubhāni muhur muhuḥ",
    "GE09ram_03_u:058.002c": "api kṣemaṃ tu sītāyā iti vai vyājahāra ha",
    "GE09ram_03_u:058.003a": "tvaramāṇo jagāmātha sītādarśanalālasaḥ",
    "GE09ram_03_u:058.003c": "śūnyam āvasathaṃ dṛṣṭvā babhūvodvignamānasaḥ",
    "GE09ram_03_u:058.004a": "udbhramann iva vegena vikṣipan raghunandanaḥ",
    "GE09ram_03_u:058.004c": "tatra tatroṭajasthānam abhivīkṣya samantataḥ",
    "GE09ram_03_u:058.005a": "dadarśa parṇaśālāṃ ca rahitāṃ sītayā tadā",
    "GE09ram_03_u:058.005c": "śriyā virahitāṃ dhvastāṃ hemante padminīm iva",
    "GE09ram_03_u:058.006a": "rudantam iva vṛkṣaiś ca mlānapuṣpamṛgadvijam",
    "GE09ram_03_u:058.006c": "śriyā vihīnaṃ vidhvastaṃ",
    "GE09ram_03_u:058.007a": "viprakīrṇājinakuśaṃ vipraviddhabṛsīkaṭam",
    "GE09ram_03_u:058.007c": "dṛṣṭvā śūnyoṭajasthānaṃ vilalāpa punaḥ punaḥ",
    "GE09ram_03_u:058.008a": "hṛtā mṛtā vā naṣṭā vā bhakṣitā vā bhaviṣyati",
    "GE09ram_03_u:058.008c": "nilīnāpy atha vā bhīrur atha vā vanam āśritā",
    "GE09ram_03_u:058.009a": "gatā vicetuṃ puṣpāṇi phalāny api ca vā punaḥ",
    "GE09ram_03_u:058.009c": "atha vā padminīṃ yātā jalārthaṃ vā nadīṃ gatā",
    "GE09ram_03_u:058.010a": "yatnān mṛgayamāṇas tu nāsasāda vane priyām",
    "GE09ram_03_u:058.010c": "śokaraktekṣaṇaḥ śokād unmatta iva lakṣyate",
    "GE09ram_03_u:058.011a": "vṛkṣād vṛkṣaṃ pradhāvan sa girīṃś cāpi nadīn nadīm",
    "GE09ram_03_u:058.011c": "babhūva vilapan rāmaḥ śokapaṅkārṇavaplutaḥ",
    "GE09ram_03_u:058.012a": "asti kaccit tvayā dṛṣṭā sā kadambapriyā priyā",
    "GE09ram_03_u:058.012c": "kadamba yadi jānīṣe śaṃsa sītāṃ śubhānanām",
    "GE09ram_03_u:058.013a": "snigdhapallavasaṃkāśāṃ pītakauśeyavāsinīm",
    "GE09ram_03_u:058.013c": "śaṃsasva yadi vā dṛṣṭā bilva bilvopamastanī",
    "GE09ram_03_u:058.014a": "atha vārjuna śaṃsa tvaṃ priyāṃ tām arjunapriyām",
    "GE09ram_03_u:058.014c": "janakasya sutā bhīrur yadi jīvati vā na vā",
    "GE09ram_03_u:058.015a": "kakubhaḥ kakubhoruṃ tāṃ vyaktaṃ jānāti maithilīm",
    "GE09ram_03_u:058.015c": "latāpallavapuṣpāḍhyo bhāti hy eṣa vanaspatiḥ",
    "GE09ram_03_u:058.016a": "bhramarair upagītaś ca yathā drumavaro hy ayam",
    "GE09ram_03_u:058.016c": "eṣa vyaktaṃ vijānāti tilakas tilakapriyām",
    "GE09ram_03_u:058.017a": "aśokaśokāpanuda śokopahatacetasaṃ",
    "GE09ram_03_u:058.017c": "tvannāmānaṃ kuru kṣipraṃ priyāsaṃdarśanena mām",
    "GE09ram_03_u:058.018a": "yadi tāla tvayā dṛṣṭā pakvatālaphalastanī",
    "GE09ram_03_u:058.018c": "kathayasva varārohāṃ kāruṣyaṃ yadi te mayi",
    "GE09ram_03_u:058.019a": "yadi dṛṣṭā tvayā sītā jambujāmbūnadaprabhā",
    "GE09ram_03_u:058.019c": "priyāṃ yadi vijānīṣe niḥśaṅkaṃ kathayasva me",
    "GE09ram_03_u:058.020a": "atha vā mṛgaśāvākṣīṃ mṛga jānāsi maithilīm",
    "GE09ram_03_u:058.020c": "mṛgaviprekṣaṇī kāntā mṛgībhiḥ sahitā bhavet",
    "GE09ram_03_u:058.021a": "gaja sā gajanāsorur yadi dṛṣṭā tvayā bhavet",
    "GE09ram_03_u:058.021c": "tāṃ manye viditāṃ tubhyam ākhyāhi varavāraṇa",
    "GE09ram_03_u:058.022a": "śārdūla yadi sā dṛṣṭā priyā candranibhānanā",
    "GE09ram_03_u:058.022c": "maithilī mama visrabdhaḥ kathayasva na te bhayam",
    "GE09ram_03_u:058.023a": "kiṃ dhāvasi priye nūnaṃ dṛṣṭāsi kamalekṣaṇe",
    "GE09ram_03_u:058.023c": "vṛkṣeṇācchādya cātmānaṃ kiṃ māṃ na pratibhāṣase",
    "GE09ram_03_u:058.024a": "tiṣṭha tiṣṭha varārohe na te 'sti karuṇā mayi",
    "GE09ram_03_u:058.024c": "nātyarthaṃ hāsyaśīlāsi kimarthaṃ mām upekṣase",
    "GE09ram_03_u:058.025a": "pītakauśeyakenāsi sūcitā varavarṇini",
    "GE09ram_03_u:058.025c": "dhāvanty api mayā dṛṣṭā tiṣṭha yady asti sauhṛdam",
    "GE09ram_03_u:058.026a": "naiva sā nūnam atha vā hiṃsitā cāruhāsinī",
    "GE09ram_03_u:058.026c": "kṛcchraṃ prāptaṃ hi māṃ nūnaṃ yathopekṣitum arhati",
    "GE09ram_03_u:058.027a": "vyaktaṃ sā bhakṣitā bālā rākṣasaiḥ piśitāśanaiḥ",
    "GE09ram_03_u:058.027c": "vibhajyāṅgāni sarvāṇi mayā virahitā priyā",
    "GE09ram_03_u:058.028a": "nūnaṃ tac chubhadantauṣṭhaṃ mukhaṃ niṣprabhatāṃ gatam",
    "GE09ram_03_u:058.028c": "sā hi campakavarṇābhā grīvā graiveya śobhitā",
    "GE09ram_03_u:058.029a": "komalā vilapantyās tu kāntāyā bhakṣitā śubhā",
    "GE09ram_03_u:058.029c": "nūnaṃ vikṣipyamāṇau tau bāhū pallavakomalau",
    "GE09ram_03_u:058.030a": "bhakṣitau vepamānāgrau",
    "GE09ram_03_u:058.030c": "mayā virahitā bālā rakṣasāṃ bhakṣaṇāya vai",
    "GE09ram_03_u:058.031a": "sārtheneva parityaktā bhakṣitā bahubāndhavā",
    "GE09ram_03_u:058.031c": "hā lakṣmaṇa mahābāho paśyasi tvaṃ priyāṃ kva cit",
    "GE09ram_03_u:058.032a": "hā priye kva gatā bhadre hā sīteti punaḥ punaḥ",
    "GE09ram_03_u:058.032c": "ity evaṃ vilapan rāmaḥ paridhāvan vanād vanam",
    "GE09ram_03_u:058.033a": "kva cid udbhramate vegāt kva cid vibhramate balāt",
    "GE09ram_03_u:058.033c": "kva cin matta ivābhāti kāntān veṣaṇatatparaḥ",
    "GE09ram_03_u:058.034a": "sa vanāni nadīḥ śailān giriprasravaṇāni ca",
    "GE09ram_03_u:058.034c": "kānanāni ca vegena bhramaty aparisaṃsthitaḥ",
    "GE09ram_03_u:058.035a": "tathā sa gatvā vipulaṃ mahad vanaṃ; parītya sarvaṃ tv atha maithilīṃ prati",
    "GE09ram_03_u:058.035c": "aniṣṭhitāśaḥ sa cakāra mārgaṇe; punaḥ priyāyāḥ paramaṃ pariśramam",
    "GE09ram_03_u:059.001a": "dṛṣṭāśramapadaṃ śūnyaṃ rāmo daśarathātmajaḥ",
    "GE09ram_03_u:059.001c": "rahitāṃ parṇaśālāṃ ca vidhvastāny āsanāni ca",
    "GE09ram_03_u:059.002a": "adṛṣṭvā tatra vaidehīṃ saṃnirīkṣya ca sarvaśaḥ",
    "GE09ram_03_u:059.002c": "uvāca rāmaḥ prākruśya pragṛhya rucirau bhujau",
    "GE09ram_03_u:059.003a": "kva nu lakṣmaṇa vaidehī kaṃ vā deśam ito gatā",
    "GE09ram_03_u:059.003c": "kenāhṛtā vā saumitre bhakṣitā kena vā priyā",
    "GE09ram_03_u:059.004a": "vṛṣkeṇāvārya yadi māṃ sīte hasitum icchasi",
    "GE09ram_03_u:059.004c": "alaṃ te hasitenādya māṃ bhajasva suduḥkhitam",
    "GE09ram_03_u:059.005a": "yaiḥ saha krīḍase sīte viśvastair mṛgapotakaiḥ",
    "GE09ram_03_u:059.005c": "ete hīnās tvayā saumye dhyāyanty asrāvilekṣaṇāḥ",
    "GE09ram_03_u:059.006a": "mṛtaṃ śokena mahatā sītāharaṇajena mām",
    "GE09ram_03_u:059.006c": "paraloke mahārājo nūnaṃ drakṣyati me pitā",
    "GE09ram_03_u:059.007a": "kathaṃ pratijñāṃ saṃśrutya mayā tvam abhiyojitaḥ",
    "GE09ram_03_u:059.007c": "apūrayitvā taṃ kālaṃ matsakāśam ihāgataḥ",
    "GE09ram_03_u:059.008a": "kāmavṛttam anāryaṃ māṃ mṛṣāvādinam eva ca",
    "GE09ram_03_u:059.008c": "dhik tvām iti pare loke vyaktaṃ vakṣyati me pitā",
    "GE09ram_03_u:059.009a": "vivaśaṃ śokasaṃtaptaṃ dīnaṃ bhagnamanoratham",
    "GE09ram_03_u:059.009c": "mām ihotsṛjya karuṇaṃ kīrtir naram ivānṛjum",
    "GE09ram_03_u:059.010a": "kva gacchasi varārohe mām utsṛjya sumadhyame",
    "GE09ram_03_u:059.010c": "tvayā virahitaś cāhaṃ mokṣye jīvitam ātmanaḥ",
    "GE09ram_03_u:059.011a": "itīva vilapan rāmaḥ sītādarśanalālasaḥ",
    "GE09ram_03_u:059.011c": "na dadarśa suduḥkhārto rāghavo janakātmajām",
    "GE09ram_03_u:059.012a": "anāsādayamānaṃ taṃ sītāṃ",
    "GE09ram_03_u:059.012c": "paṅkam āsādya vipulaṃ sīdantam iva kuñjaram",
    "GE09ram_03_u:059.012e": "lakṣmaṇo rāmam atyartham uvāca hitakāmyayā",
    "GE09ram_03_u:059.013a": "mā viṣādaṃ mahābāho kuru yatnaṃ mayā saha",
    "GE09ram_03_u:059.013c": "idaṃ ca hi vanaṃ śūra bahukandaraśobhitam",
    "GE09ram_03_u:059.014a": "priyakānanasaṃcārā vanonmattā ca maithilī",
    "GE09ram_03_u:059.014c": "sā vanaṃ vā praviṣṭā syān nalinīṃ vā supuṣpitām",
    "GE09ram_03_u:059.015a": "saritaṃ vāpi saṃprāptā",
    "GE09ram_03_u:059.015c": "vitrāsayitukāmā vā līnā syāt kānane kva cit",
    "GE09ram_03_u:059.015e": "jijñāsamānā vaidehī tvāṃ māṃ ca puruṣarṣabha",
    "GE09ram_03_u:059.016a": "tasyā hy anveṣaṇe śrīman kṣipram eva yatāvahe",
    "GE09ram_03_u:059.016c": "vanaṃ sarvaṃ vicinuvo yatra sā janakātmajā",
    "GE09ram_03_u:059.016e": "manyase yadi kākutstha mā sma śoke manaḥ kṛthāḥ",
    "GE09ram_03_u:059.017a": "evam uktas tu sauhārdāl lakṣmaṇena samāhitaḥ",
    "GE09ram_03_u:059.017c": "saha saumitriṇā rāmo vicetum upacakrame",
    "GE09ram_03_u:059.017e": "tau vanāni girīṃś caiva saritaś ca sarāṃsi ca",
    "GE09ram_03_u:059.018a": "nikhilena vicinvantau sītāṃ daśarathātmajau",
    "GE09ram_03_u:059.018c": "tasya śailasya sānūni guhāś ca śikharāṇi ca",
    "GE09ram_03_u:059.019a": "nikhilena vicinvantau naiva tām abhijagmatuḥ",
    "GE09ram_03_u:059.019c": "vicitya sarvataḥ śailaṃ rāmo lakṣmaṇam abravīt",
    "GE09ram_03_u:059.020a": "neha paśyāmi saumitre vaidehīṃ parvate śubhe",
    "GE09ram_03_u:059.020c": "tato duḥkhābhisaṃtapto lakṣmaṇo vākyam abravīt",
    "GE09ram_03_u:059.021a": "vicaran daṇḍakāraṇyaṃ bhrātaraṃ dīptatejasaṃ",
    "GE09ram_03_u:059.021c": "prāpsyasi tvaṃ mahāprājña maithilīṃ janakātmajām",
    "GE09ram_03_u:059.022a": "yathā viṣṇur mahābāhur baliṃ baddhvā mahīm imām",
    "GE09ram_03_u:059.022c": "evam uktas tu vīreṇa lakṣmaṇena sa rāghavaḥ",
    "GE09ram_03_u:059.023a": "uvāca dīnayā vācā duḥkhābhihatacetanaḥ",
    "GE09ram_03_u:059.023c": "vanaṃ sarvaṃ suvicitaṃ padminyaḥ phullapaṅkajāḥ",
    "GE09ram_03_u:059.024a": "giriś cāyaṃ mahāprājña",
    "GE09ram_03_u:059.024c": "na hi paśyāmi vaidehīṃ prāṇebhyo 'pi garīyasīm",
    "GE09ram_03_u:059.025a": "evaṃ sa vilapan rāmaḥ sītāharaṇakarśitaḥ",
    "GE09ram_03_u:059.025c": "dīnaḥ śokasamāviṣṭo muhūrtaṃ vihvalo 'bhavat",
    "GE09ram_03_u:059.026a": "sa vihvalitasarvāṅgo gatabuddhir vicetanaḥ",
    "GE09ram_03_u:059.026c": "viṣasādāturo dīno niḥśvasyāśītam āyatam",
    "GE09ram_03_u:059.027a": "bahuśaḥ sa tu niḥśvasya rāmo rājīvalocanaḥ",
    "GE09ram_03_u:059.027c": "hā priyeti vicukrośa bahuśo bāṣpagadgadaḥ",
    "GE09ram_03_u:059.028a": "taṃ sāntvayām āsa tato lakṣmaṇaḥ priyabāndhavaḥ",
    "GE09ram_03_u:059.028c": "bahuprakāraṃ dharmajñaḥ praśritaḥ praśritāñjaliḥ",
    "GE09ram_03_u:059.029a": "anādṛtya tu tad vākyaṃ lakṣmaṇauṣṭhapuṭacyutam",
    "GE09ram_03_u:059.029c": "apaśyaṃs tāṃ priyāṃ sītāṃ prākrośat sa punaḥ punaḥ",
    "GE09ram_03_u:060.001a": "sa dīno dīnayā vācā lakṣmaṇaṃ vākyam abravīt",
    "GE09ram_03_u:060.001c": "śīghraṃ lakṣmaṇa jānīhi gatvā godāvarīṃ nadīm",
    "GE09ram_03_u:060.001e": "api godāvarīṃ sītā padmāny ānayituṃ gatā",
    "GE09ram_03_u:060.002a": "evam uktas tu rāmeṇa lakṣmaṇaḥ punar eva hi",
    "GE09ram_03_u:060.002c": "nadīṃ godāvarīṃ ramyāṃ jagāma laghuvikramaḥ",
    "GE09ram_03_u:060.003a": "tāṃ lakṣmaṇas tīrthavatīṃ vicitvā rāmam abravīt",
    "GE09ram_03_u:060.003c": "naināṃ paśyāmi tīrtheṣu krośato na śṛṇoti me",
    "GE09ram_03_u:060.004a": "kaṃ nu sā deśam āpannā vaidehī kleśanāśinī",
    "GE09ram_03_u:060.004c": "na hi taṃ vedmi vai rāma yatra sā tanumadhyamā",
    "GE09ram_03_u:060.005a": "lakṣmaṇasya vacaḥ śrutvā dīnaḥ saṃtāpa mohitaḥ",
    "GE09ram_03_u:060.005c": "rāmaḥ samabhicakrāma svayaṃ godāvarīṃ nadīm",
    "GE09ram_03_u:060.006a": "sa tām upasthito rāmaḥ kva sītety evam abravīt",
    "GE09ram_03_u:060.007a": "bhūtāni rākṣasendreṇa vadhārheṇa hṛtām api",
    "GE09ram_03_u:060.007c": "na tāṃ śaśaṃsū rāmāya tathā godāvarī nadī",
    "GE09ram_03_u:060.008a": "tataḥ pracoditā bhūtaiḥ śaṃsāsmai tāṃ priyām iti",
    "GE09ram_03_u:060.008c": "na ca sābhyavadat sītāṃ pṛṣṭā rāmeṇa śocitā",
    "GE09ram_03_u:060.009a": "rāvaṇasya ca tad rūpaṃ karmāṇi ca durātmanaḥ",
    "GE09ram_03_u:060.009c": "dhyātvā bhayāt tu vaidehīṃ sā nadī na śaśaṃsa tām",
    "GE09ram_03_u:060.010a": "nirāśas tu tayā nadyā sītāyā darśane kṛtaḥ",
    "GE09ram_03_u:060.010c": "uvāca rāmaḥ saumitriṃ sītādarśanakarśitaḥ",
    "GE09ram_03_u:060.011a": "kiṃ nu lakṣmaṇa vakṣyāmi sametya janakaṃ vacaḥ",
    "GE09ram_03_u:060.011c": "mātaraṃ caiva vaidehyā vinā tām aham apriyam",
    "GE09ram_03_u:060.012a": "yā me rājyavihīnasya vane vanyena jīvataḥ",
    "GE09ram_03_u:060.012c": "sarvaṃ vyapanayac chokaṃ vaidehī kva nu sā gatā",
    "GE09ram_03_u:060.013a": "jñātipakṣavihīnasya rājaputrīm apaśyataḥ",
    "GE09ram_03_u:060.013c": "manye dīrghā bhaviṣyanti rātrayo mama jāgrataḥ",
    "GE09ram_03_u:060.014a": "godāvarīṃ janasthānam imaṃ prasravaṇaṃ girim",
    "GE09ram_03_u:060.014c": "sarvāṇy anucariṣyāmi yadi sītā hi dṛśyate",
    "GE09ram_03_u:060.015a": "evaṃ saṃbhāṣamāṇau tāv anyonyaṃ bhrātarāv ubhau",
    "GE09ram_03_u:060.015c": "vasuṃdharāyāṃ patitaṃ puṣpamārgam apaśyatām",
    "GE09ram_03_u:060.016a": "tāṃ puṣpavṛṣṭiṃ patitāṃ dṛṣṭvā rāmo mahītale",
    "GE09ram_03_u:060.016c": "uvāca lakṣmaṇaṃ vīro duḥkhito duḥkhitaṃ vacaḥ",
    "GE09ram_03_u:060.017a": "abhijānāmi puṣpāṇi tānīmāmīha lakṣmaṇa",
    "GE09ram_03_u:060.017c": "apinaddhāni vaidehyā mayā dattāni kānane",
    "GE09ram_03_u:060.018a": "evam uktvā mahābāhur lakṣmaṇaṃ puruṣarṣabham",
    "GE09ram_03_u:060.018c": "kruddho 'bravīd giriṃ tatra siṃhaḥ kṣudramṛgaṃ yathā",
    "GE09ram_03_u:060.019a": "tāṃ hemavarṇāṃ hemābhāṃ sītāṃ darśaya parvata",
    "GE09ram_03_u:060.019c": "yāvat sānūni sarvāṇi na te vidhvaṃsayāmy aham",
    "GE09ram_03_u:060.020a": "mama bāṇāgninirdagdho bhasmībhūto bhaviṣyasi",
    "GE09ram_03_u:060.020c": "asevyaḥ satataṃ caiva nistṛṇadrumapallavaḥ",
    "GE09ram_03_u:060.021a": "imāṃ vā saritaṃ cādya śoṣayiṣyāmi lakṣmaṇa",
    "GE09ram_03_u:060.021c": "yadi nākhyāti me sītām adya candranibhānanām",
    "GE09ram_03_u:060.022a": "evaṃ sa ruṣito rāmo didhakṣann iva cakṣuṣā",
    "GE09ram_03_u:060.022c": "dadarśa bhūmau niṣkrāntaṃ rākṣasasya padaṃ mahat",
    "GE09ram_03_u:060.023a": "sa samīkṣya parikrāntaṃ sītāyā rākṣasasya ca",
    "GE09ram_03_u:060.023c": "saṃbhrāntahṛdayo rāmaḥ śaśaṃsa bhrātaraṃ priyam",
    "GE09ram_03_u:060.024a": "paśya lakṣmaṇa vaidehyāḥ śīrṇāḥ kanakabindavaḥ",
    "GE09ram_03_u:060.024c": "bhūṣaṇānāṃ hi saumitre mālyāni vividhāni ca",
    "GE09ram_03_u:060.025a": "taptabindunikāśaiś ca citraiḥ kṣatajabindubhiḥ",
    "GE09ram_03_u:060.025c": "āvṛtaṃ paśya saumitre sarvato dharaṇītalam",
    "GE09ram_03_u:060.026a": "manye lakṣmaṇa vaidehī rākṣasaiḥ kāmarūpibhiḥ",
    "GE09ram_03_u:060.026c": "bhittvā bhittvā vibhaktā vā bhakṣitā vā bhaviṣyati",
    "GE09ram_03_u:060.027a": "tasya nimittaṃ vaidehyā dvayor vivadamānayoḥ",
    "GE09ram_03_u:060.027c": "babhūva yuddhaṃ saumitre ghoraṃ rākṣasayor iha",
    "GE09ram_03_u:060.028a": "muktāmaṇicitaṃ cedaṃ tapanīyavibhūṣitam",
    "GE09ram_03_u:060.028c": "dharaṇyāṃ patitaṃ saumya kasya bhagnaṃ mahad dhanuḥ",
    "GE09ram_03_u:060.029a": "taruṇādityasaṃkāśaṃ vaidūryagulikācitam",
    "GE09ram_03_u:060.029c": "viśīrṇaṃ patitaṃ bhūmau kavacaṃ kasya kāñcanam",
    "GE09ram_03_u:060.030a": "chatraṃ śataśalākaṃ ca divyamālyopaśobhitam",
    "GE09ram_03_u:060.030c": "bhagnadaṇḍam idaṃ kasya bhūmau saumya nipātitam",
    "GE09ram_03_u:060.031a": "kāñcanoraśchadāś ceme piśācavadanāḥ kharāḥ",
    "GE09ram_03_u:060.031c": "bhīmarūpā mahākāyāḥ kasya vā nihatā raṇe",
    "GE09ram_03_u:060.032a": "dīptapāvakasaṃkāśo dyutimān samaradhvajaḥ",
    "GE09ram_03_u:060.032c": "apaviddhaś ca bhagnaś ca kasya sāṃgrāmiko rathaḥ",
    "GE09ram_03_u:060.033a": "rathākṣamātrā viśikhās tapanīyavibhūṣaṇāḥ",
    "GE09ram_03_u:060.033c": "kasyeme 'bhihatā bāṇāḥ prakīrṇā ghorakarmaṇaḥ",
    "GE09ram_03_u:060.034a": "vairaṃ śataguṇaṃ paśya mamedaṃ jīvitāntakam",
    "GE09ram_03_u:060.034c": "sughorahṛdayaiḥ saumya rākṣasaiḥ kāmarūpibhiḥ",
    "GE09ram_03_u:060.035a": "hṛtā mṛtā vā sītā hi bhakṣitā vā tapasvinī",
    "GE09ram_03_u:060.035c": "na dharmas trāyate sītāṃ hriyamāṇāṃ mahāvane",
    "GE09ram_03_u:060.036a": "bhakṣitāyāṃ hi vaidehyāṃ hṛtāyām api lakṣmaṇa",
    "GE09ram_03_u:060.036c": "ke hi loke priyaṃ kartuṃ śaktāḥ saumya mameśvarāḥ",
    "GE09ram_03_u:060.037a": "kartāram api lokānāṃ śūraṃ karuṇavedinam",
    "GE09ram_03_u:060.037c": "ajñānād avamanyeran sarvabhūtāni lakṣmaṇa",
    "GE09ram_03_u:060.038a": "mṛduṃ lokahite yuktaṃ dāntaṃ karuṇavedinam",
    "GE09ram_03_u:060.038c": "nirvīrya iti manyante nūnaṃ māṃ tridaśeśvarāḥ",
    "GE09ram_03_u:060.039a": "māṃ prāpya hi guṇo doṣaḥ saṃvṛttaḥ paśya lakṣmaṇa",
    "GE09ram_03_u:060.039c": "adyaiva sarvabhūtānāṃ rakṣasām abhavāya ca",
    "GE09ram_03_u:060.039e": "saṃhṛtyaiva śaśijyotsnāṃ mahān sūrya ivoditaḥ",
    "GE09ram_03_u:060.040a": "naiva yakṣā na gandharvā na piśācā na rākṣasāḥ",
    "GE09ram_03_u:060.040c": "kiṃnarā vā manuṣyā vā sukhaṃ prāpsyanti lakṣmaṇa",
    "GE09ram_03_u:060.041a": "mamāstrabāṇasaṃpūrṇam ākāśaṃ paśya lakṣmaṇa",
    "GE09ram_03_u:060.041c": "niḥsaṃpātaṃ kariṣyāmi hy adya trailokyacāriṇām",
    "GE09ram_03_u:060.042a": "saṃniruddhagrahagaṇam āvāritaniśākaram",
    "GE09ram_03_u:060.042c": "vipranaṣṭānalamarudbhāskaradyutisaṃvṛtam",
    "GE09ram_03_u:060.043a": "vinirmathitaśailāgraṃ śuṣyamāṇajalāśayam",
    "GE09ram_03_u:060.043c": "dhvastadrumalatāgulmaṃ vipraṇāśitasāgaram",
    "GE09ram_03_u:060.044a": "na tāṃ kuśalinīṃ sītāṃ pradāsyanti mameśvarāḥ",
    "GE09ram_03_u:060.044c": "asmin muhūrte saumitre mama drakṣyanti vikramam",
    "GE09ram_03_u:060.045a": "nākāśam utpatiṣyanti sarvabhūtāni lakṣmaṇa",
    "GE09ram_03_u:060.045c": "mama cāpaguṇān muktair bāṇajālair nirantaram",
    "GE09ram_03_u:060.046a": "arditaṃ mama nārācair",
    "GE09ram_03_u:060.046c": "samākulam amaryādaṃ jagat paśyādya lakṣmaṇa",
    "GE09ram_03_u:060.047a": "ākarṇapūrṇair iṣubhir jīvalokaṃ durāvaraiḥ",
    "GE09ram_03_u:060.047c": "kariṣye maithilīhetor apiśācam arākṣasaṃ",
    "GE09ram_03_u:060.048a": "mama roṣaprayuktānāṃ sāyakānāṃ balaṃ surāḥ",
    "GE09ram_03_u:060.048c": "drakṣyanty adya vimuktānām amarṣād dūragāminām",
    "GE09ram_03_u:060.049a": "naiva devā na daiteyā na piśācā na rākṣasāḥ",
    "GE09ram_03_u:060.049c": "bhaviṣyanti mama krodhāt trailokye vipraṇāśite",
    "GE09ram_03_u:060.050a": "devadānavayakṣāṇāṃ lokā ye rakṣasām api",
    "GE09ram_03_u:060.050c": "bahudhā nipatiṣyanti bāṇaughaiḥ śakulīkṛtāḥ",
    "GE09ram_03_u:060.050e": "nirmaryādān imāṃl lokān kariṣyāmy adya sāyakaiḥ",
    "GE09ram_03_u:060.051a": "yathā jarā yathā mṛtyur yathākālo yathāvidhiḥ",
    "GE09ram_03_u:060.051c": "nityaṃ na pratihanyante sarvabhūteṣu lakṣmaṇa",
    "GE09ram_03_u:060.051e": "tathāhaṃ krodhasaṃyukto na nivāryo 'smy asaṃśayam",
    "GE09ram_03_u:060.052a": "pureva me cārudatīm aninditāṃ; diśanti sītāṃ yadi nādya maithilīm",
    "GE09ram_03_u:060.052c": "sadevagandharvamanuṣya pannagaṃ; jagat saśailaṃ parivartayāmy aham",
    "GE09ram_03_u:061.001a": "tapyamānaṃ tathā rāmaṃ sītāharaṇakarśitam",
    "GE09ram_03_u:061.001c": "lokānām abhave yuktaṃ sāmvartakam ivānalam",
    "GE09ram_03_u:061.002a": "vīkṣamāṇaṃ dhanuḥ sajyaṃ niḥśvasantaṃ muhur muhuḥ",
    "GE09ram_03_u:061.002c": "hantukāmaṃ paśuṃ rudraṃ kruddhaṃ dakṣakratau yathā",
    "GE09ram_03_u:061.003a": "adṛṣṭapūrvaṃ saṃkruddhaṃ dṛṣṭvā rāmaṃ sa lakṣmaṇaḥ",
    "GE09ram_03_u:061.003c": "abravīt prāñjalir vākyaṃ mukhena pariśuṣyatā",
    "GE09ram_03_u:061.004a": "purā bhūtvā mṛdur dāntaḥ sarvabhūtahite rataḥ",
    "GE09ram_03_u:061.004c": "na krodhavaśam āpannaḥ prakṛtiṃ hātum arhasi",
    "GE09ram_03_u:061.005a": "candre lakṣṇīḥ prabhā sūrye gatir vāyau bhuvi kṣamā",
    "GE09ram_03_u:061.005c": "etac ca niyataṃ sarvaṃ tvayi cānuttamaṃ yaśaḥ",
    "GE09ram_03_u:061.006a": "na tu jānāmi kasyāyaṃ bhagnaḥ sāṃgrāmiko rathaḥ",
    "GE09ram_03_u:061.006c": "kena vā kasya vā hetoḥ sāyudhaḥ saparicchadaḥ",
    "GE09ram_03_u:061.007a": "khuranemikṣataś cāyaṃ sikto rudhirabindubhiḥ",
    "GE09ram_03_u:061.007c": "deśo nivṛttasaṃgrāmaḥ sughoraḥ pārthivātmaja",
    "GE09ram_03_u:061.008a": "ekasya tu vimardo 'yaṃ na dvayor vadatāṃ vara",
    "GE09ram_03_u:061.008c": "na hi vṛttaṃ hi paśyāmi balasya mahataḥ padam",
    "GE09ram_03_u:061.009a": "naikasya tu kṛte lokān vināśayitum arhasi",
    "GE09ram_03_u:061.009c": "yuktadaṇḍā hi mṛdavaḥ praśāntā vasudhādhipāḥ",
    "GE09ram_03_u:061.010a": "sadā tvaṃ sarvabhūtānāṃ śaraṇyaḥ paramā gatiḥ",
    "GE09ram_03_u:061.010c": "ko nu dārapraṇāśaṃ te sādhu manyeta rāghava",
    "GE09ram_03_u:061.011a": "saritaḥ sāgarāḥ śailā devagandharvadānavāḥ",
    "GE09ram_03_u:061.011c": "nālaṃ te vipriyaṃ kartuṃ dīkṣitasyeva sādhavaḥ",
    "GE09ram_03_u:061.012a": "yena rājan hṛtā sītā tam anveṣitum arhasi",
    "GE09ram_03_u:061.012c": "maddvitīyo dhanuṣpāṇiḥ sahāyaiḥ paramarṣibhiḥ",
    "GE09ram_03_u:061.013a": "samudraṃ ca viceṣyāmaḥ parvatāṃś ca vanāni ca",
    "GE09ram_03_u:061.013c": "guhāś ca vividhā ghorā nalinīḥ pārvatīś ca ha",
    "GE09ram_03_u:061.014a": "devagandharvalokāṃś ca viceṣyāmaḥ samāhitāḥ",
    "GE09ram_03_u:061.014c": "yāvan nādhigamiṣyāmas tava bhāryāpahāriṇam",
    "GE09ram_03_u:061.015a": "na cet sāmnā pradāsyanti patnīṃ te tridaśeśvarāḥ",
    "GE09ram_03_u:061.015c": "kosalendra tataḥ paścāt prāptakālaṃ kariṣyasi",
    "GE09ram_03_u:061.016a": "śīlena sāmnā vinayena sītāṃ; nayena na prāpsyasi cen narendra",
    "GE09ram_03_u:061.016c": "tataḥ samutsādaya hemapuṅkhair; mahendravajrapratimaiḥ śaraughaiḥ",
    "GE09ram_03_u:062.001a": "taṃ tathā śokasaṃtaptaṃ vilapantam anāthavat",
    "GE09ram_03_u:062.001c": "mohena mahatāviṣṭaṃ paridyūnam acetanam",
    "GE09ram_03_u:062.002a": "tataḥ saumitrir āśvāsya muhūrtād iva lakṣmaṇaḥ",
    "GE09ram_03_u:062.002c": "rāmaṃ saṃbodhayām āsa caraṇau cābhipīḍayan",
    "GE09ram_03_u:062.003a": "mahatā tapasā rāma mahatā cāpi karmaṇā",
    "GE09ram_03_u:062.003c": "rājñā daśarathenāsīl labdho 'mṛtam ivāmaraiḥ",
    "GE09ram_03_u:062.004a": "tava caiva guṇair baddhas tvadviyogān mahīpatiḥ",
    "GE09ram_03_u:062.004c": "rājā devatvam āpanno bharatasya yathā śrutam",
    "GE09ram_03_u:062.005a": "yadi duḥkham idaṃ prāptaṃ kākutstha na sahiṣyase",
    "GE09ram_03_u:062.005c": "prākṛtaś cālpasattvaś ca itaraḥ kaḥ sahiṣyati",
    "GE09ram_03_u:062.006a": "duḥkhito hi bhavāṃl lokāṃs tejasā yadi dhakṣyate",
    "GE09ram_03_u:062.006c": "ārtāḥ prajā naravyāghra kva nu yāsyanti nirvṛtim",
    "GE09ram_03_u:062.007a": "lokasvabhāva evaiṣa yayātir nahuṣātmajaḥ",
    "GE09ram_03_u:062.007c": "gataḥ śakreṇa sālokyam anayas taṃ samaspṛśat",
    "GE09ram_03_u:062.008a": "maharṣayo vasiṣṭhas tu yaḥ pitur naḥ purohitaḥ",
    "GE09ram_03_u:062.008c": "ahnā putraśataṃ jajñe tathaivāsya punar hatam",
    "GE09ram_03_u:062.009a": "yā ceyaṃ jagato mātā devī lokanamaskṛtā",
    "GE09ram_03_u:062.009c": "asyāś ca calanaṃ bhūmer dṛśyate satyasaṃśrava",
    "GE09ram_03_u:062.010a": "yau cemau jagatāṃ netre yatra sarvaṃ pratiṣṭhitam",
    "GE09ram_03_u:062.010c": "ādityacandrau grahaṇam abhyupetau mahābalau",
    "GE09ram_03_u:062.011a": "sumahānty api bhūtāni devāś ca puruṣarṣabha",
    "GE09ram_03_u:062.011c": "na daivasya pramuñcanti sarvabhūtāni dehinaḥ",
    "GE09ram_03_u:062.012a": "śakrādiṣv api deveṣu vartamānau nayānayau",
    "GE09ram_03_u:062.012c": "śrūyete naraśārdūla na tvaṃ vyathitum arhasi",
    "GE09ram_03_u:062.013a": "naṣṭāyām api vaidehyāṃ hṛtāyām api cānagha",
    "GE09ram_03_u:062.013c": "śocituṃ nārhase vīra yathānyaḥ prākṛtas tathā",
    "GE09ram_03_u:062.014a": "tvadvidhā hi na śocanti satataṃ satyadarśinaḥ",
    "GE09ram_03_u:062.014c": "sumahatsv api kṛcchreṣu rāmānirviṇṇadarśaṇāḥ",
    "GE09ram_03_u:062.015a": "tattvato hi naraśreṣṭha buddhyā samanucintaya",
    "GE09ram_03_u:062.015c": "buddhyā yuktā mahāprājñā vijānanti śubhāśubhe",
    "GE09ram_03_u:062.016a": "adṛṣṭaguṇadoṣāṇām adhṛtānāṃ ca karmaṇām",
    "GE09ram_03_u:062.016c": "nāntareṇa kriyāṃ teṣāṃ phalam iṣṭaṃ pravartate",
    "GE09ram_03_u:062.017a": "mām eva hi purā vīra tvam eva bahuṣo 'nvaśāḥ",
    "GE09ram_03_u:062.017c": "anuśiṣyād dhi ko nu tvām api sākṣād bṛhaspatiḥ",
    "GE09ram_03_u:062.018a": "buddhiś ca te mahāprājña devair api duranvayā",
    "GE09ram_03_u:062.018c": "śokenābhiprasuptaṃ te jñānaṃ saṃbodhayāmy aham",
    "GE09ram_03_u:062.019a": "divyaṃ ca mānuṣaṃ caivam ātmanaś ca parākramam",
    "GE09ram_03_u:062.019c": "ikṣvākuvṛṣabhāvekṣya yatasva dviṣatāṃ badhe",
    "GE09ram_03_u:062.020a": "kiṃ te sarvavināśena kṛtena puruṣarṣabha",
    "GE09ram_03_u:062.020c": "tam eva tu ripuṃ pāpaṃ vijñāyoddhartum",
    "GE09ram_03_u:063.001a": "pūrvajo 'py uktamātras tu lakṣmaṇena subhāṣitam",
    "GE09ram_03_u:063.001c": "sāragrāhī mahāsāraṃ pratijagrāha rāghavaḥ",
    "GE09ram_03_u:063.002a": "saṃnigṛhya mahābāhuḥ pravṛddhaṃ kopam ātmanaḥ",
    "GE09ram_03_u:063.002c": "avaṣṭabhya dhanuś citraṃ rāmo lakṣmaṇam abravīt",
    "GE09ram_03_u:063.003a": "kiṃ kariṣyāvahe vatsa kva vā gacchāva lakṣmaṇa",
    "GE09ram_03_u:063.003c": "kenopāyena paśyeyaṃ sītām iti vicintaya",
    "GE09ram_03_u:063.004a": "taṃ tathā paritāpārtaṃ lakṣmaṇo rāmam abravīt",
    "GE09ram_03_u:063.004c": "idam eva janasthānaṃ tvam anveṣitum arhasi",
    "GE09ram_03_u:063.005a": "rākṣasair bahubhiḥ kīrṇaṃ nānādrumalatāyutam",
    "GE09ram_03_u:063.005c": "santīha giridurgāṇi nirdarāḥ kandarāṇi ca",
    "GE09ram_03_u:063.006a": "guhāś ca vividhā ghorā nānāmṛgagaṇākulāḥ",
    "GE09ram_03_u:063.006c": "āvāsāḥ kiṃnarāṇāṃ ca gandharvabhavanāni ca",
    "GE09ram_03_u:063.007a": "tāni yukto mayā sārdhaṃ tvam anveṣitum arhasi",
    "GE09ram_03_u:063.007c": "tvadvidho buddhisaṃpannā māhātmāno nararṣabha",
    "GE09ram_03_u:063.008a": "āpatsu na prakampante vāyuvegair ivācalāḥ",
    "GE09ram_03_u:063.008c": "ity uktas tad vanaṃ sarvaṃ vicacāra salakṣmaṇaḥ",
    "GE09ram_03_u:063.009a": "kruddho rāmaḥ śaraṃ ghoraṃ saṃdhāya dhanuṣi kṣuram",
    "GE09ram_03_u:063.009c": "tataḥ parvatakūṭābhaṃ mahābhāgaṃ dvijottamam",
    "GE09ram_03_u:063.010a": "dadarśa patitaṃ bhūmau kṣatajārdraṃ jaṭāyuṣam",
    "GE09ram_03_u:063.010c": "taṃ dṛṣṭvā giriśṛṅgābhaṃ rāmo lakṣmaṇam abravīt",
    "GE09ram_03_u:063.010e": "anena sītā vaidehī bhakṣitā nātra saṃśayaḥ",
    "GE09ram_03_u:063.011a": "gṛdhrarūpam idaṃ vyaktaṃ rakṣo bhramati kānanam",
    "GE09ram_03_u:063.011c": "bhakṣayitvā viśālākṣīm āste sītāṃ yathāsukham",
    "GE09ram_03_u:063.011e": "enaṃ vadhiṣye dīptāgrair ghorair bāṇair ajihmagaiḥ",
    "GE09ram_03_u:063.012a": "ity uktvābhyapatad gṛdhraṃ saṃdhāya dhanuṣi kṣuram",
    "GE09ram_03_u:063.012c": "kruddho rāmaḥ samudrāntāṃ cālayann iva medinīm",
    "GE09ram_03_u:063.013a": "taṃ dīnadīnayā vācā saphenaṃ rudhiraṃ vaman",
    "GE09ram_03_u:063.013c": "abhyabhāṣata pakṣī tu rāmaṃ daśarathātmajam",
    "GE09ram_03_u:063.014a": "yām oṣadhim ivāyuṣmann anveṣasi mahāvane",
    "GE09ram_03_u:063.014c": "sā devī mama ca prāṇā rāvaṇenobhayaṃ hṛtam",
    "GE09ram_03_u:063.015a": "tvayā virahitā devī lakṣmaṇena ca rāghava",
    "GE09ram_03_u:063.015c": "hriyamāṇā mayā dṛṣṭā rāvaṇena balīyasā",
    "GE09ram_03_u:063.016a": "sītām abhyavapan no 'haṃ rāvaṇaś ca raṇe mayā",
    "GE09ram_03_u:063.016c": "vidhvaṃsitarathacchatraḥ pātito dharaṇītale",
    "GE09ram_03_u:063.017a": "etad asya dhanur bhagnam etad asya śarāvaram",
    "GE09ram_03_u:063.017c": "ayam asya raṇe rāma bhagnaḥ sāṃgrāmiko rathaḥ",
    "GE09ram_03_u:063.018a": "pariśrāntasya me pakṣau chittvā khaḍgena rāvaṇaḥ",
    "GE09ram_03_u:063.018c": "sītām ādāya vaidehīm utpapāta vihāyasaṃ",
    "GE09ram_03_u:063.018e": "rakṣasā nihataṃ pūrvma na māṃ hantuṃ tvam arhasi",
    "GE09ram_03_u:063.019a": "rāmas tasya tu vijñāya sītāsaktāṃ priyāṃ kathām",
    "GE09ram_03_u:063.019c": "gṛdhrarājaṃ pariṣvajya ruroda sahalakṣmaṇaḥ",
    "GE09ram_03_u:063.020a": "ekam ekāyane durge niḥśvasantaṃ kathaṃ cana",
    "GE09ram_03_u:063.020c": "samīkṣya duḥkhito rāmaḥ saumitrim idam abravīt",
    "GE09ram_03_u:063.021a": "rājyād bhraṃśo vane vāsaḥ sītā naṣṭā hato dvijaḥ",
    "GE09ram_03_u:063.021c": "īdṛśīyaṃ mamālakṣmīr nirdahed api pāvakam",
    "GE09ram_03_u:063.022a": "saṃpūrṇam api ced adya pratareyaṃ mahodadhim",
    "GE09ram_03_u:063.022c": "so 'pi nūnaṃ mamālakṣmyā viśuṣyet saritāṃ patiḥ",
    "GE09ram_03_u:063.023a": "nāsty abhāgyataro loke matto 'smin sacarācare",
    "GE09ram_03_u:063.023c": "yeneyaṃ mahatī prāptā mayā vyasanavāgurā",
    "GE09ram_03_u:063.024a": "ayaṃ pitṛvayasyo me gṛdhrarājo jarānvitaḥ",
    "GE09ram_03_u:063.024c": "śete vinihato bhūmau mama bhāgyaviparyayāt",
    "GE09ram_03_u:063.025a": "ity evam uktvā bahuśo rāghavaḥ sahalakṣmaṇaḥ",
    "GE09ram_03_u:063.025c": "jaṭāyuṣaṃ ca pasparśa pitṛsnehaṃ nidarśayan",
    "GE09ram_03_u:063.026a": "nikṛttapakṣaṃ rudhirāvasiktaṃ; taṃ gṛdhrarājaṃ parirabhya rāmaḥ",
    "GE09ram_03_u:063.026c": "kva maithili prāṇasamā mameti; vimucya vācaṃ nipapāta bhūmau",
    "GE09ram_03_u:064.001a": "rāmaḥ prekṣya tu taṃ gṛdhraṃ bhuvi raudreṇa pātitam",
    "GE09ram_03_u:064.001c": "saumitriṃ mitrasaṃpannam idaṃ vacanam abravīt",
    "GE09ram_03_u:064.002a": "mamāyaṃ nūnam artheṣu yatamāno vihaṃgamaḥ",
    "GE09ram_03_u:064.002c": "rākṣasena hataḥ saṃkhye prāṇāṃs tyajati dustyajān",
    "GE09ram_03_u:064.003a": "ayam asya śarīre 'smin prāṇo lakṣmaṇa vidyate",
    "GE09ram_03_u:064.003c": "tathā svaravihīno 'yaṃ viklavaṃ samudīkṣate",
    "GE09ram_03_u:064.004a": "jaṭāyo yadi śaknoṣi vākyaṃ vyāharituṃ punaḥ",
    "GE09ram_03_u:064.004c": "sītām ākhyāhi bhadraṃ te vadham ākhyāhi cātmanaḥ",
    "GE09ram_03_u:064.005a": "kiṃnimitto 'harat sītāṃ rāvaṇas tasya kiṃ mayā",
    "GE09ram_03_u:064.005c": "aparāddhaṃ tu yaṃ dṛṣṭvā rāvaṇena hṛtā priyā",
    "GE09ram_03_u:064.006a": "kathaṃ tac candrasaṃkāśaṃ mukham āsīn manoharam",
    "GE09ram_03_u:064.006c": "sītayā kāni coktāni tasmin kāle dvijottama",
    "GE09ram_03_u:064.007a": "kathaṃvīryaḥ kathaṃrūpaḥ kiṃkarmā sa ca rākṣasaḥ",
    "GE09ram_03_u:064.007c": "kva cāsya bhavanaṃ tāta brūhi me paripṛcchataḥ",
    "GE09ram_03_u:064.008a": "tam udvīkṣyātha dīnātmā vilapantam anantaram",
    "GE09ram_03_u:064.008c": "vācātisannayā rāmaṃ jaṭāyur idam abravīt",
    "GE09ram_03_u:064.009a": "sā hṛtā rākṣasendreṇa rāvaṇena vihāyasā",
    "GE09ram_03_u:064.009c": "māyām āsthāya vipulāṃ vātadurdinasaṃkulām",
    "GE09ram_03_u:064.010a": "pariśrāntasya me tāta pakṣau chittvā niśācaraḥ",
    "GE09ram_03_u:064.010c": "sītām ādāya vaidehīṃ prayāto dakṣiṇā mukhaḥ",
    "GE09ram_03_u:064.011a": "uparudhyanti me prāṇā dṛṣṭir bhramati rāghava",
    "GE09ram_03_u:064.011c": "paśyāmi vṛkṣān sauvarṇān uśīrakṛtamūrdhajān",
    "GE09ram_03_u:064.012a": "yena yāti muhūrtena sītām ādāya rāvaṇaḥ",
    "GE09ram_03_u:064.012c": "vipranaṣṭaṃ dhanaṃ kṣipraṃ tat svāmipratipadyate",
    "GE09ram_03_u:064.013a": "vindo nāma muhūrto 'sau sa ca kākutstha nābudhat",
    "GE09ram_03_u:064.013c": "jhaṣavad baḍiśaṃ gṛhya kṣipram eva vinaśyati",
    "GE09ram_03_u:064.014a": "na ca tvayā vyathā kāryā janakasya sutāṃ prati",
    "GE09ram_03_u:064.014c": "vaidehyā raṃsyase kṣipraṃ hatvā taṃ rākṣasaṃ raṇe",
    "GE09ram_03_u:064.015a": "asaṃmūḍhasya gṛdhrasya rāmaṃ pratyanubhāṣataḥ",
    "GE09ram_03_u:064.015c": "āsyāt susrāva rudhiraṃ mriyamāṇasya sāmiṣam",
    "GE09ram_03_u:064.016a": "putro viśravasaḥ sākṣād bhrātā vaiśravaṇasya ca",
    "GE09ram_03_u:064.016c": "ity uktvā durlabhān prāṇān mumoca patageśvaraḥ",
    "GE09ram_03_u:064.017a": "brūhi brūhīti rāmasya bruvāṇasya kṛtāñjaleḥ",
    "GE09ram_03_u:064.017c": "tyaktvā śarīraṃ gṛdhrasya jagmuḥ prāṇā vihāyasaṃ",
    "GE09ram_03_u:064.018a": "sa nikṣipya śiro bhūmau prasārya caraṇau tadā",
    "GE09ram_03_u:064.018c": "vikṣipya ca śarīraṃ svaṃ papāta dharaṇītale",
    "GE09ram_03_u:064.019a": "taṃ gṛdhraṃ prekṣya tāmrākṣaṃ gatāsum acalopamam",
    "GE09ram_03_u:064.019c": "rāmaḥ subahubhir duḥkhair dīnaḥ saumitrim abravīt",
    "GE09ram_03_u:064.020a": "bahūni rakṣasāṃ vāse varṣāṇi vasatā sukham",
    "GE09ram_03_u:064.020c": "anena daṇḍakāraṇye vicīrṇam iha pakṣiṇā",
    "GE09ram_03_u:064.021a": "anekavārṣiko yas tu cirakālaṃ samutthitaḥ",
    "GE09ram_03_u:064.021c": "so 'yam adya hataḥ śete kālo hi duratikramaḥ",
    "GE09ram_03_u:064.022a": "paśya lakṣmaṇa gṛdhro 'yam upakārī hataś ca me",
    "GE09ram_03_u:064.022c": "sītām abhyavapan no vai rāvaṇena balīyasā",
    "GE09ram_03_u:064.023a": "gṛdhrarājyaṃ parityajya pitṛpaitāmahaṃ mahat",
    "GE09ram_03_u:064.023c": "mama hetor ayaṃ prāṇān mumoca patageśvaraḥ",
    "GE09ram_03_u:064.024a": "sarvatra khalu dṛśyante sādhavo dharmacāriṇaḥ",
    "GE09ram_03_u:064.024c": "śūrāḥ śaraṇyāḥ saumitre tiryagyonigateṣv api",
    "GE09ram_03_u:064.025a": "sītāharaṇajaṃ duḥkhaṃ na me saumya tathāgatam",
    "GE09ram_03_u:064.025c": "yathā vināśo gṛdhrasya matkṛte ca paraṃtapa",
    "GE09ram_03_u:064.026a": "rājā daśarathaḥ śrīmān yathā mama mayā yaśāḥ",
    "GE09ram_03_u:064.026c": "pūjanīyaś ca mānyaś ca tathāyaṃ patageśvaraḥ",
    "GE09ram_03_u:064.027a": "saumitre hara kāṣṭhāni nirmathiṣyāmi pāvakam",
    "GE09ram_03_u:064.027c": "gṛdhrarājaṃ didhakṣāmi matkṛte nidhanaṃ gatam",
    "GE09ram_03_u:064.028a": "nāthaṃ patagalokasya citām āropayāmy aham",
    "GE09ram_03_u:064.028c": "imaṃ dhakṣyāmi saumitre hataṃ raudreṇa rakṣasā",
    "GE09ram_03_u:064.029a": "yā gatir yajñaśīlānām āhitāgneś ca yā gatiḥ",
    "GE09ram_03_u:064.029c": "aparāvartināṃ yā ca yā ca bhūmipradāyinām",
    "GE09ram_03_u:064.030a": "mayā tvaṃ samanujñāto gaccha lokān anuttamān",
    "GE09ram_03_u:064.030c": "gṛdhrarāja mahāsattva saṃskṛtaś ca mayā vraja",
    "GE09ram_03_u:064.031a": "evam uktvā citāṃ dīptām āropya patageśvaram",
    "GE09ram_03_u:064.031c": "dadāha rāmo dharmātmā svabandhum iva duḥkhitaḥ",
    "GE09ram_03_u:064.032a": "rāmo 'tha sahasaumitrir vanaṃ yātvā sa vīryavān",
    "GE09ram_03_u:064.032c": "sthūlān hatvā mahārohīn anu tastāra taṃ dvijam",
    "GE09ram_03_u:064.033a": "rohimāṃsāni coddhṛtya peśīkṛtvā mahāyaśāḥ",
    "GE09ram_03_u:064.033c": "śakunāya dadau rāmo ramye haritaśādvale",
    "GE09ram_03_u:064.034a": "yat tat pretasya martyasya kathayanti dvijātayaḥ",
    "GE09ram_03_u:064.034c": "tat svargagamanaṃ tasya kṣipraṃ rāmo jajāpa ha",
    "GE09ram_03_u:064.035a": "tato godāvarīṃ gatvā nadīṃ naravarātmajau",
    "GE09ram_03_u:064.035c": "udakaṃ cakratus tasmai gṛdhrarājāya tāv ubhau",
    "GE09ram_03_u:064.036a": "sa gṛdhrarājaḥ kṛtavān yaśaskaraṃ; suduṣkaraṃ karma raṇe nipātitaḥ",
    "GE09ram_03_u:064.036c": "maharṣikalpena ca saṃskṛtas tadā; jagāma puṇyāṃ gatim ātmanaḥ śubhām",
    "GE09ram_03_u:065.001a": "kṛtvaivam udakaṃ tasmai prasthitau rāghavau tadā",
    "GE09ram_03_u:065.001c": "avekṣantau vane sītāṃ paścimāṃ jagmatur diśam",
    "GE09ram_03_u:065.002a": "tāṃ diśaṃ dakṣiṇāṃ gatvā śaracāpāsidhāriṇau",
    "GE09ram_03_u:065.002c": "aviprahatam aikṣvākau panthānaṃ pratipedatuḥ",
    "GE09ram_03_u:065.003a": "gulmair vṛkṣaiś ca bahubhir latābhiś ca praveṣṭitam",
    "GE09ram_03_u:065.003c": "āvṛtaṃ sarvato durgaṃ gahanaṃ ghoradarśanam",
    "GE09ram_03_u:065.004a": "vyatikramya tu vegena gṛhītvā dakṣiṇāṃ diśam",
    "GE09ram_03_u:065.004c": "subhīmaṃ tan mahāraṇyaṃ vyatiyātau mahābalau",
    "GE09ram_03_u:065.005a": "tataḥ paraṃ janasthānāt trikrośaṃ gamya rāghavau",
    "GE09ram_03_u:065.005c": "krauñcāraṇyaṃ viviśatur gahanaṃ tau mahaujasau",
    "GE09ram_03_u:065.006a": "nānāmeghaghanaprakhyaṃ prahṛṣṭam iva sarvataḥ",
    "GE09ram_03_u:065.006c": "nānāvarṇaiḥ śubhaiḥ puṣpair mṛgapakṣigaṇair yutam",
    "GE09ram_03_u:065.007a": "didṛkṣamāṇau vaidehīṃ tad vanaṃ tau vicikyatuḥ",
    "GE09ram_03_u:065.007c": "tatra tatrāvatiṣṭhantau sītāharaṇakarśitau",
    "GE09ram_03_u:065.008a": "lakṣmaṇas tu mahātejāḥ sattvavāñ śīlavāñ śuciḥ",
    "GE09ram_03_u:065.008c": "abravīt prāñjalir vākyaṃ bhrātaraṃ dīptatejasaṃ",
    "GE09ram_03_u:065.009a": "spandate me dṛḍhaṃ bāhur udvignam iva me manaḥ",
    "GE09ram_03_u:065.009c": "prāyaśaś cāpy aniṣṭāni nimittāny upalakṣaye",
    "GE09ram_03_u:065.010a": "tasmāt sajjībhavārya tvaṃ kuruṣva vacanaṃ hitam",
    "GE09ram_03_u:065.010c": "mamaiva hi nimittāni sadyaḥ śaṃsanti saṃbhramam",
    "GE09ram_03_u:065.011a": "eṣa vañculako nāma pakṣī paramadāruṇaḥ",
    "GE09ram_03_u:065.011c": "āvayor vijayaṃ yuddhe śaṃsann iva vinardati",
    "GE09ram_03_u:065.012a": "tayor anveṣator evaṃ sarvaṃ tad vanam ojasā",
    "GE09ram_03_u:065.012c": "saṃjajñe vipulaḥ śabdaḥ prabhañjann iva tad vanam",
    "GE09ram_03_u:065.013a": "saṃveṣṭitam ivātyarthaṃ gahanaṃ mātariśvanā",
    "GE09ram_03_u:065.013c": "vanasya tasya śabdo 'bhūd divam āpūrayann iva",
    "GE09ram_03_u:065.014a": "taṃ śabdaṃ kāṅkṣamāṇas tu rāmaḥ kakṣe sahānujaḥ",
    "GE09ram_03_u:065.014c": "dadarśa sumahākāyaṃ rākṣasaṃ vipulorasaṃ",
    "GE09ram_03_u:065.015a": "āsedatus tatas tatra tāv ubhau pramukhe sthitam",
    "GE09ram_03_u:065.015c": "vivṛddham aśirogrīvaṃ kabandham udare mukham",
    "GE09ram_03_u:065.016a": "romabhir nicitais tīkṣṇair mahāgirim ivocchritam",
    "GE09ram_03_u:065.016c": "nīlameghanibhaṃ raudraṃ meghastanitaniḥsvanam",
    "GE09ram_03_u:065.017a": "mahāpakṣmeṇa piṅgena vipulenāyatena ca",
    "GE09ram_03_u:065.017c": "ekenorasi ghoreṇa nayanenāśudarśinā",
    "GE09ram_03_u:065.018a": "mahādaṃṣṭropapannaṃ taṃ lelihānaṃ mahāmukham",
    "GE09ram_03_u:065.018c": "bhakṣayantaṃ mahāghorān ṛkṣasiṃhamṛgadvipān",
    "GE09ram_03_u:065.019a": "ghorau bhujau vikurvāṇam ubhau yojanam āyatau",
    "GE09ram_03_u:065.019c": "karābhyāṃ vividhān gṛhya ṛṣkān pakṣigaṇān mṛgān",
    "GE09ram_03_u:065.020a": "ākarṣantaṃ vikarṣantam anekān mṛgayūthapān",
    "GE09ram_03_u:065.020c": "sthitam āvṛtya panthānaṃ tayor bhrātroḥ prapannayoḥ",
    "GE09ram_03_u:065.021a": "atha tau samatikramya krośamātre dadarśatuḥ",
    "GE09ram_03_u:065.021c": "mahāntaṃ dāruṇaṃ bhīmaṃ kabandhaṃ bhujasaṃvṛtam",
    "GE09ram_03_u:065.022a": "sa mahābāhur atyarthaṃ prasārya vipulau bhujau",
    "GE09ram_03_u:065.022c": "jagrāha sahitāv eva rāghavau pīḍayan balāt",
    "GE09ram_03_u:065.023a": "khaḍginau dṛḍhadhanvānau tigmatejau mahābhujau",
    "GE09ram_03_u:065.023c": "bhrātarau vivaśaṃ prāptau kṛṣyamāṇau mahābalau",
    "GE09ram_03_u:065.024a": "tāv uvāca mahābāhuḥ kabandho dānavottamaḥ",
    "GE09ram_03_u:065.024c": "kau yuvāṃ vṛṣabhaskandhau mahākhaḍgadhanurdharau",
    "GE09ram_03_u:065.025a": "ghoraṃ deśam imaṃ prāptau mama bhakṣāv upasthitau",
    "GE09ram_03_u:065.025c": "vadataṃ kāryam iha vāṃ kimarthaṃ cāgatau yuvām",
    "GE09ram_03_u:065.026a": "imaṃ deśam anuprāptau kṣudhārtasyeha tiṣṭhataḥ",
    "GE09ram_03_u:065.026c": "sabāṇacāpakhaḍgau ca tīkṣṇaśṛṅgāv ivarṣabhau",
    "GE09ram_03_u:065.026e": "mamāsyam anusaṃprāptau durlabhaṃ jīvitaṃ punaḥ",
    "GE09ram_03_u:065.027a": "tasya tadvacanaṃ śrutvā kabandhasya durātmanaḥ",
    "GE09ram_03_u:065.027c": "uvāca lakṣmaṇaṃ rāmo mukhena pariśuṣyatā",
    "GE09ram_03_u:065.028a": "kṛcchrāt kṛcchrataraṃ prāpya dāruṇaṃ satyavikrama",
    "GE09ram_03_u:065.028c": "vyasanaṃ jīvitāntāya prāptam aprāpya tāṃ priyām",
    "GE09ram_03_u:065.029a": "kālasya sumahad vīryaṃ sarvabhūteṣu lakṣmaṇa",
    "GE09ram_03_u:065.029c": "tvāṃ ca māṃ ca naravyāghra vyasanaiḥ paśya mohitau",
    "GE09ram_03_u:065.029e": "nātibhāro 'sti daivasya sarvabhuteṣu lakṣmaṇa",
    "GE09ram_03_u:065.030a": "śūrāś ca balavantaś ca kṛtāstrāś ca raṇājire",
    "GE09ram_03_u:065.030c": "kālābhipannāḥ sīdanti yathā vālukasetavaḥ",
    "GE09ram_03_u:065.031a": "iti bruvāṇo dṛḍhasatyavikramo; mahāyaśā dāśarathiḥ pratāpavān",
    "GE09ram_03_u:065.031c": "avekṣya saumitrim udagravikramaṃ; sthirāṃ tadā svāṃ matim ātmanākarot",
    "GE09ram_03_u:066.001a": "tau tu tatra sthitau dṛṣṭvā bhrātarau rāmalakṣmaṇau",
    "GE09ram_03_u:066.001c": "bāhupāśaparikṣiptau kabandho vākyam abravīt",
    "GE09ram_03_u:066.002a": "tiṣṭhataḥ kiṃ nu māṃ dṛṣṭvā kṣudhārtaṃ kṣatriyarṣabhau",
    "GE09ram_03_u:066.002c": "āhārārthaṃ tu saṃdiṣṭau daivena gatacetasau",
    "GE09ram_03_u:066.003a": "tac chrutvā lakṣmaṇo vākyaṃ prāptakālaṃ hitaṃ tadā",
    "GE09ram_03_u:066.003c": "uvācārtisamāpanno vikrame kṛtaniścayaḥ",
    "GE09ram_03_u:066.004a": "tvāṃ ca māṃ ca purā tūrṇam ādatte rākṣasādhamaḥ",
    "GE09ram_03_u:066.004c": "tasmād asibhyām asyāśu bāhū chindāvahe gurū",
    "GE09ram_03_u:066.005a": "tatas tau deśakālajñau khaḍgābhyām eva rāghavau",
    "GE09ram_03_u:066.005c": "acchindatāṃ susaṃhṛṣṭau bāhū tasyāṃsadeśayoḥ",
    "GE09ram_03_u:066.006a": "dakṣiṇo dakṣiṇaṃ bāhum asaktam asinā tataḥ",
    "GE09ram_03_u:066.006c": "ciccheda rāmo vegena savyaṃ vīras tu lakṣmaṇaḥ",
    "GE09ram_03_u:066.007a": "sa papāta mahābāhuś chinnabāhur mahāsvanaḥ",
    "GE09ram_03_u:066.007c": "khaṃ ca gāṃ ca diśaś caiva nādayañ jalado yathā",
    "GE09ram_03_u:066.008a": "sa nikṛttau bhujau dṛṣṭvā śoṇitaughapariplutaḥ",
    "GE09ram_03_u:066.008c": "dīnaḥ papraccha tau vīrau kau yuvām iti dānavaḥ",
    "GE09ram_03_u:066.009a": "iti tasya bruvāṇasya lakṣmaṇaḥ śubhalakṣaṇaḥ",
    "GE09ram_03_u:066.009c": "śaśaṃsa tasya kākutsthaṃ kabandhasya mahābalaḥ",
    "GE09ram_03_u:066.010a": "ayam ikṣvākudāyādo rāmo nāma janaiḥ śrutaḥ",
    "GE09ram_03_u:066.010c": "asyaivāvarajaṃ viddhi bhrātaraṃ māṃ ca lakṣmaṇam",
    "GE09ram_03_u:066.011a": "asya devaprabhāvasya vasato vijane vane",
    "GE09ram_03_u:066.011c": "rakṣasāpahṛtā bhāryā yām icchantāv ihāgatau",
    "GE09ram_03_u:066.012a": "tvaṃ tu ko vā kimarthaṃ vā kabandha sadṛśo vane",
    "GE09ram_03_u:066.012c": "āsyenorasi dīptena bhagnajaṅgho viceṣṭase",
    "GE09ram_03_u:066.013a": "evam uktaḥ kabandhas tu lakṣmaṇenottaraṃ vacaḥ",
    "GE09ram_03_u:066.013c": "uvāca paramaprītas tad indravacanaṃ smaran",
    "GE09ram_03_u:066.014a": "svāgataṃ vāṃ naravyāghrau diṣṭyā paśyāmi cāpy aham",
    "GE09ram_03_u:066.014c": "diṣṭyā cemau nikṛttau me yuvābhyāṃ bāhubandhanau",
    "GE09ram_03_u:066.015a": "virūpaṃ yac ca me rūpaṃ prāptaṃ hy avinayād yathā",
    "GE09ram_03_u:066.015c": "tan me śṛṇu naravyāghra tattvataḥ śaṃsatas tava",
    "GE09ram_03_u:067.001a": "purā rāma mahābāho mahābalaparākrama",
    "GE09ram_03_u:067.001c": "rūpam āsīn mamācintyaṃ triṣu lokeṣu viśrutam",
    "GE09ram_03_u:067.001e": "yathā somasya śakrasya sūryasya ca yathā vapuḥ",
    "GE09ram_03_u:067.002a": "so 'haṃ rūpam idaṃ kṛtvā lokavitrāsanaṃ mahat",
    "GE09ram_03_u:067.002c": "ṛṣīn vanagatān rāma trāsayāmi tatas tataḥ",
    "GE09ram_03_u:067.003a": "tataḥ sthūlaśirā nāma maharṣiḥ kopito mayā",
    "GE09ram_03_u:067.003c": "saṃcinvan vividhaṃ vanyaṃ rūpeṇānena dharṣitaḥ",
    "GE09ram_03_u:067.004a": "tenāham uktaḥ prekṣyaivaṃ",
    "GE09ram_03_u:067.004c": "etad eva nṛśaṃsaṃ te rūpam astu vigarhitam",
    "GE09ram_03_u:067.005a": "sa mayā yācitaḥ kruddhaḥ śāpasyānto bhaved iti",
    "GE09ram_03_u:067.005c": "abhiśāpakṛtasyeti tenedaṃ bhāṣitaṃ vacaḥ",
    "GE09ram_03_u:067.006a": "yadā chittvā bhujau rāmas tvāṃ dahed vijane vane",
    "GE09ram_03_u:067.006c": "tadā tvaṃ prāpsyase rūpaṃ svam eva vipulaṃ śubham",
    "GE09ram_03_u:067.007a": "śriyā virājitaṃ putraṃ danos tvaṃ viddhi lakṣmaṇa",
    "GE09ram_03_u:067.007c": "indrakopād idaṃ rūpaṃ prāptam evaṃ raṇājire",
    "GE09ram_03_u:067.008a": "ahaṃ hi tapasogreṇa pitāmaham atoṣayam",
    "GE09ram_03_u:067.008c": "dīrgham āyuḥ sa me prādāt tato māṃ vibhramo 'spṛśat",
    "GE09ram_03_u:067.009a": "dīrgham āyur mayā prāptaṃ kiṃ me śakraḥ kariṣyati",
    "GE09ram_03_u:067.009c": "ity evaṃ buddhim āsthāya raṇe śakram adharṣayam",
    "GE09ram_03_u:067.010a": "tasya bāhupramuktena vajreṇa śataparvaṇā",
    "GE09ram_03_u:067.010c": "sakthinī ca śiraś caiva śarīre saṃpraveśitam",
    "GE09ram_03_u:067.011a": "sa mayā yācyamānaḥ sann ānayad yamasādanam",
    "GE09ram_03_u:067.011c": "pitāmahavacaḥ satyaṃ tad astv iti mamābravīt",
    "GE09ram_03_u:067.012a": "anāhāraḥ kathaṃ śakto bhagnasakthiśiromukhaḥ",
    "GE09ram_03_u:067.012c": "vajreṇābhihataḥ kālaṃ sudīrgham api jīvitum",
    "GE09ram_03_u:067.013a": "evam uktas tu me śakro bāhū yojanam āyatau",
    "GE09ram_03_u:067.013c": "prādād āsyaṃ ca me kukṣau tīkṣṇadaṃṣṭram akalpayat",
    "GE09ram_03_u:067.014a": "so 'haṃ bhujābhyāṃ dīrghābhyāṃ samākṛṣya vanecarān",
    "GE09ram_03_u:067.014c": "siṃhadvipamṛgavyāghrān bhakṣayāmi samantataḥ",
    "GE09ram_03_u:067.015a": "sa tu mām abravīd indro yadā rāmaḥ salakṣmaṇaḥ",
    "GE09ram_03_u:067.015c": "chetsyate samare bāhū tadā svargaṃ gamiṣyasi",
    "GE09ram_03_u:067.016a": "sa tvaṃ rāmo 'si bhadraṃ te nāham anyena rāghava",
    "GE09ram_03_u:067.016c": "śakyo hantuṃ yathātattvam evam uktaṃ maharṣiṇā",
    "GE09ram_03_u:067.017a": "ahaṃ hi matisācivyaṃ kariṣyāmi nararṣabha",
    "GE09ram_03_u:067.017c": "mitraṃ caivopadekṣyāmi yuvābhyāṃ saṃskṛto 'gninā",
    "GE09ram_03_u:067.018a": "evam uktas tu dharmātmā danunā tena rāghavaḥ",
    "GE09ram_03_u:067.018c": "idaṃ jagāda vacanaṃ lakṣmaṇasyopaśṛṇvataḥ",
    "GE09ram_03_u:067.019a": "rāvaṇena hṛtā sītā mama bhāryā yaśasvinī",
    "GE09ram_03_u:067.019c": "niṣkrāntasya janasthānāt saha bhrātrā yathāsukham",
    "GE09ram_03_u:067.020a": "nāmamātraṃ tu jānāmi na rūpaṃ tasya rakṣasaḥ",
    "GE09ram_03_u:067.020c": "nivāsaṃ vā prabhāvaṃ vā vayaṃ tasya na vidmahe",
    "GE09ram_03_u:067.021a": "śokārtānām anāthānām evaṃ viparidhāvatām",
    "GE09ram_03_u:067.021c": "kāruṇyaṃ sadṛśaṃ kartum upakāre ca vartatām",
    "GE09ram_03_u:067.022a": "kāṣṭhāny ānīya śuṣkāṇi kāle bhagnāni kuñjaraiḥ",
    "GE09ram_03_u:067.022c": "bhakṣyāmas tvāṃ vayaṃ vīra śvabhre mahati kalpite",
    "GE09ram_03_u:067.023a": "sa tvaṃ sītāṃ samācakṣva yena vā yatra vā hṛtā",
    "GE09ram_03_u:067.023c": "kuru kalyāṇam atyarthaṃ yadi jānāsi tattvataḥ",
    "GE09ram_03_u:067.024a": "evam uktas tu rāmeṇa vākyaṃ danur anuttamam",
    "GE09ram_03_u:067.024c": "provāca kuśalo vaktuṃ vaktāram api rāghavam",
    "GE09ram_03_u:067.025a": "divyam asti na me jñānaṃ nābhijānāmi maithilīm",
    "GE09ram_03_u:067.025c": "yas tāṃ jñāsyati taṃ vakṣye dagdhaḥ svaṃ rūpam āsthitaḥ",
    "GE09ram_03_u:067.026a": "adagdhasya hi vijñātuṃ śaktir asti na me prabho",
    "GE09ram_03_u:067.026c": "rākṣasaṃ taṃ mahāvīryaṃ sītā yena hṛtā tava",
    "GE09ram_03_u:067.027a": "vijñānaṃ hi mahad bhraṣṭaṃ śāpadoṣeṇa rāghava",
    "GE09ram_03_u:067.027c": "svakṛtena mayā prāptaṃ rūpaṃ lokavigarhitam",
    "GE09ram_03_u:067.028a": "kiṃ tu yāvan na yāty astaṃ savitā śrāntavāhanaḥ",
    "GE09ram_03_u:067.028c": "tāvan mām avaṭe kṣiptvā daha rāma yathāvidhi",
    "GE09ram_03_u:067.029a": "dagdhas tvayāham avaṭe nyāyena raghunandana",
    "GE09ram_03_u:067.029c": "vakṣyāmi tam ahaṃ vīra yas taṃ jñāsyati rākṣasaṃ",
    "GE09ram_03_u:067.030a": "tena sakhyaṃ ca kartavyaṃ nyāyyavṛttena rāghava",
    "GE09ram_03_u:067.030c": "kalpayiṣyati te prītaḥ sāhāyyaṃ laghuvikramaḥ",
    "GE09ram_03_u:067.031a": "na hi tasyāsty avijñātaṃ triṣu lokeṣu rāghava",
    "GE09ram_03_u:067.031c": "sarvān parisṛto lokān purā vai kāraṇāntare",
    "GE09ram_03_u:068.001a": "evam uktau tu tau vīrau kabandhena nareśvarau",
    "GE09ram_03_u:068.001c": "giripradaram āsādya pāvakaṃ visasarjatuḥ",
    "GE09ram_03_u:068.002a": "lakṣmaṇas tu maholkābhir jvalitābhiḥ samantataḥ",
    "GE09ram_03_u:068.002c": "citām ādīpayām āsa sā prajajvāla sarvataḥ",
    "GE09ram_03_u:068.003a": "tac charīraṃ kabandhasya ghṛtapiṇḍopamaṃ mahat",
    "GE09ram_03_u:068.003c": "medasā pacyamānasya mandaṃ dahati pāvaka",
    "GE09ram_03_u:068.004a": "sa vidhūya citām āśu vidhūmo 'gnir ivotthitaḥ",
    "GE09ram_03_u:068.004c": "araje vāsasī vibhran mālāṃ divyāṃ mahābalaḥ",
    "GE09ram_03_u:068.005a": "tataś citāyā vegena bhāsvaro virajāmbaraḥ",
    "GE09ram_03_u:068.005c": "utpapātāśu saṃhṛṣṭaḥ sarvapratyaṅgabhūṣaṇaḥ",
    "GE09ram_03_u:068.006a": "vimāne bhāsvare tiṣṭhan haṃsayukte yaśaskare",
    "GE09ram_03_u:068.006c": "prabhayā ca mahātejā diśo daśa virājayan",
    "GE09ram_03_u:068.007a": "so 'ntarikṣagato rāmaṃ kabandho vākyam abravīt",
    "GE09ram_03_u:068.007c": "śṛṇu rāghava tattvena yathā sīmām avāpsyasi",
    "GE09ram_03_u:068.008a": "rāma ṣaḍ yuktayo loke yābhiḥ sarvaṃ vimṛśyate",
    "GE09ram_03_u:068.008c": "parimṛṣṭo daśāntena daśābhāgena sevyate",
    "GE09ram_03_u:068.009a": "daśābhāgagato hīnas tvaṃ rāma sahalakṣmaṇaḥ",
    "GE09ram_03_u:068.009c": "yat kṛte vyasanaṃ prāptaṃ tvayā dārapradharṣaṇam",
    "GE09ram_03_u:068.010a": "tad avaśyaṃ tvayā kāryaḥ sa suhṛt suhṛdāṃ vara",
    "GE09ram_03_u:068.010c": "akṛtvā na hi te siddhim ahaṃ paśyāmi cintayan",
    "GE09ram_03_u:068.011a": "śrūyatāṃ rāma vakṣyāmi sugrīvo nāma vānaraḥ",
    "GE09ram_03_u:068.011c": "bhrātrā nirastaḥ kruddhena vālinā śakrasūnunā",
    "GE09ram_03_u:068.012a": "ṛṣyamūke girivare pampāparyantaśobhite",
    "GE09ram_03_u:068.012c": "nivasaty ātmavān vīraś caturbhiḥ saha vānaraiḥ",
    "GE09ram_03_u:068.013a": "vayasyaṃ taṃ kuru kṣipram ito gatvādya rāghava",
    "GE09ram_03_u:068.013c": "adrohāya samāgamya dīpyamāne vibhāvasau",
    "GE09ram_03_u:068.014a": "na ca te so 'vamantavyaḥ sugrīvo vānarādhipaḥ",
    "GE09ram_03_u:068.014c": "kṛtajñaḥ kāmarūpī ca sahāyārthī ca vīryavān",
    "GE09ram_03_u:068.015a": "śaktau hy adya yuvāṃ kartuṃ kāryaṃ tasya cikīrṣitam",
    "GE09ram_03_u:068.015c": "kṛtārtho vākṛtārtho vā kṛtyaṃ tava kariṣyati",
    "GE09ram_03_u:068.016a": "sa ṛkṣarajasaḥ putraḥ pampām aṭati śaṅkitaḥ",
    "GE09ram_03_u:068.016c": "bhāskarasyaurasaḥ putro vālinā kṛtakilbiṣaḥ",
    "GE09ram_03_u:068.017a": "saṃnidhāyāyudhaṃ kṣipram ṛṣyamūkālayaṃ kapim",
    "GE09ram_03_u:068.017c": "kuru rāghava satyena vayasyaṃ vanacāriṇam",
    "GE09ram_03_u:068.018a": "sa hi sthānāni sarvāṇi kārtsnyena kapikuñjaraḥ",
    "GE09ram_03_u:068.018c": "naramāṃsāśināṃ loke naipuṇyād adhigacchati",
    "GE09ram_03_u:068.019a": "na tasyāviditaṃ loke kiṃ cid asti hi rāghava",
    "GE09ram_03_u:068.019c": "yāvat sūryaḥ pratapati sahasrāṃśur ariṃdama",
    "GE09ram_03_u:068.020a": "sa nadīr vipulāñ śailān giridurgāṇi kandarān",
    "GE09ram_03_u:068.020c": "anviṣya vānaraiḥ sārdhaṃ patnīṃ te 'dhigamiṣyati",
    "GE09ram_03_u:068.021a": "vānarāṃś ca mahākāyān preṣayiṣyati rāghava",
    "GE09ram_03_u:068.021c": "diśo vicetuṃ tāṃ sītāṃ tvadviyogena śocatīm",
    "GE09ram_03_u:068.022a": "sa meruśṛṅgāgragatām aninditāṃ; praviśya pātālatale 'pi vāśritām",
    "GE09ram_03_u:068.022c": "plavaṃgamānāṃ pravaras tava priyāṃ; nihatya rakṣāṃsi punaḥ pradāsyati",
    "GE09ram_03_u:069.001a": "nidarśayitvā rāmāya sītāyāḥ pratipādane",
    "GE09ram_03_u:069.001c": "vākyam anvartham arthajñaḥ kabandhaḥ punar abravīt",
    "GE09ram_03_u:069.002a": "eṣa rāma śivaḥ panthā yatraite puṣpitā drumāḥ",
    "GE09ram_03_u:069.002c": "pratīcīṃ diśam āśritya prakāśante manoramāḥ",
    "GE09ram_03_u:069.003a": "jambūpriyālapanasāḥ plakṣanyagrodhatindukāḥ",
    "GE09ram_03_u:069.003c": "aśvatthāḥ karṇikārāś ca cūtāś cānye ca pādapāḥ",
    "GE09ram_03_u:069.004a": "tān āruhyāthavā bhūmau pātayitvā ca tān balāt",
    "GE09ram_03_u:069.004c": "phalāny amṛtakalpāni bhakṣayantau gamiṣyathaḥ",
    "GE09ram_03_u:069.005a": "caṅkramantau varān deśāñ śailāc chailaṃ vanād vanam",
    "GE09ram_03_u:069.005c": "tataḥ puṣkariṇīṃ vīrau pampāṃ nāma gamiṣyathaḥ",
    "GE09ram_03_u:069.006a": "aśarkarām avibhraṃśāṃ samatīrtham aśaivalām",
    "GE09ram_03_u:069.006c": "rāma saṃjātavālūkāṃ kamalotpalaśobhitām",
    "GE09ram_03_u:069.007a": "tatra haṃsāḥ plavāḥ krauñcāḥ kurarāś caiva rāghava",
    "GE09ram_03_u:069.007c": "valgusvarā nikūjanti pampāsalilagocarāḥ",
    "GE09ram_03_u:069.008a": "nodvijante narān dṛṣṭvā vadhasyākovidāḥ śubhāḥ",
    "GE09ram_03_u:069.008c": "ghṛtapiṇḍopamān sthūlāṃs tān dvijān bhakṣayiṣyathaḥ",
    "GE09ram_03_u:069.009a": "rohitān vakratuṇḍāṃś ca nalamīnāṃś ca rāghava",
    "GE09ram_03_u:069.009c": "pampāyām iṣubhir matsyāṃs tatra rāma varān hatān",
    "GE09ram_03_u:069.010a": "nistvakpakṣān ayastaptān akṛśān ekakaṇṭakān",
    "GE09ram_03_u:069.010c": "tava bhaktyā samāyukto lakṣmaṇaḥ saṃpradāsyati",
    "GE09ram_03_u:069.011a": "bhṛśaṃ te khādato matsyān pampāyāḥ puṣpasaṃcaye",
    "GE09ram_03_u:069.011c": "padmagandhi śivaṃ vāri sukhaśītam anāmayam",
    "GE09ram_03_u:069.012a": "uddhṛtya sa tadākliṣṭaṃ",
    "GE09ram_03_u:069.012c": "atha puṣkaraparṇena lakṣmaṇaḥ pāyayiṣyati",
    "GE09ram_03_u:069.013a": "sthūlān giriguhāśayyān varāhān vanacāriṇaḥ",
    "GE09ram_03_u:069.013c": "apāṃ lobhād upāvṛttān vṛṣabhān iva nardataḥ",
    "GE09ram_03_u:069.013e": "rūpānvitāṃś ca pampāyāṃ drakṣyasi tvaṃ narottama",
    "GE09ram_03_u:069.014a": "sāyāhne vicaran rāma viṭapī mālyadhāriṇaḥ",
    "GE09ram_03_u:069.014c": "śītodakaṃ ca pampāyāṃ dṛṣṭvā śokaṃ vihāsyasi",
    "GE09ram_03_u:069.015a": "sumanobhiś citāṃs tatra tilakān naktamālakān",
    "GE09ram_03_u:069.015c": "utpalāni ca phullāni paṅkajāni ca rāghava",
    "GE09ram_03_u:069.016a": "na tāni kaś cin mālyāni tatrāropayitā naraḥ",
    "GE09ram_03_u:069.016c": "mataṅgaśiṣyās tatrāsann ṛṣayaḥ susamāhitaḥ",
    "GE09ram_03_u:069.017a": "teṣāṃ bhārābhitaptānāṃ vanyam āharatāṃ guroḥ",
    "GE09ram_03_u:069.017c": "ye prapetur mahīṃ tūrṇaṃ śarīrāt svedabindavaḥ",
    "GE09ram_03_u:069.018a": "tāni mālyāni jātāni munīnāṃ tapasā tadā",
    "GE09ram_03_u:069.018c": "svedabindusamutthāni na vinaśyanti rāghava",
    "GE09ram_03_u:069.019a": "teṣām adyāpi tatraiva dṛśyate paricāriṇī",
    "GE09ram_03_u:069.019c": "śramaṇī śabarī nāma kākutstha cirajīvinī",
    "GE09ram_03_u:069.020a": "tvāṃ tu dharme sthitā nityaṃ sarvabhūtanamaskṛtam",
    "GE09ram_03_u:069.020c": "dṛṣṭvā devopamaṃ rāma svargalokaṃ gamiṣyati",
    "GE09ram_03_u:069.021a": "tatas tad rāma pampāyās tīram āśritya paścimam",
    "GE09ram_03_u:069.021c": "āśramasthānam atulaṃ guhyaṃ kākutstha paśyasi",
    "GE09ram_03_u:069.022a": "na tatrākramituṃ nāgāḥ śaknuvanti tam āśramam",
    "GE09ram_03_u:069.022c": "ṛṣes tasya mataṅgasya vidhānāt tac ca kānanam",
    "GE09ram_03_u:069.023a": "tasmin nandanasaṃkāśe devāraṇyopame vane",
    "GE09ram_03_u:069.023c": "nānāvihagasaṃkīrṇe raṃsyase rāma nirvṛtaḥ",
    "GE09ram_03_u:069.024a": "ṛṣyamūkas tu pampāyāḥ purastāt puṣpitadrumaḥ",
    "GE09ram_03_u:069.024c": "suduḥkhārohaṇo nāma",
    "GE09ram_03_u:069.024e": "udāro brahmaṇā caiva pūrvakāle vinirmitaḥ",
    "GE09ram_03_u:069.025a": "śayānaḥ puruṣo rāma tasya śailasya mūrdhani",
    "GE09ram_03_u:069.025c": "yat svapne labhate vittaṃ tat prabuddho 'dhigacchati",
    "GE09ram_03_u:069.026a": "na tv enaṃ viṣamācāraḥ pāpakarmādhirohati",
    "GE09ram_03_u:069.026c": "tatraiva praharanty enaṃ suptam ādāya rākṣasāḥ",
    "GE09ram_03_u:069.027a": "tato 'pi śiśunāgānām ākrandaḥ śrūyate mahān",
    "GE09ram_03_u:069.027c": "krīḍatāṃ rāma pampāyāṃ mataṅgāraṇyavāsinām",
    "GE09ram_03_u:069.028a": "siktā rudhiradhārābhiḥ saṃhatya paramadvipāḥ",
    "GE09ram_03_u:069.028c": "pracaranti pṛthak kīrṇā meghavarṇās tarasvinaḥ",
    "GE09ram_03_u:069.029a": "te tatra pītvā pānīyaṃ vimalaṃ śītam avyayam",
    "GE09ram_03_u:069.029c": "nivṛttāḥ saṃvigāhante vanāni vanagocarāḥ",
    "GE09ram_03_u:069.030a": "rāma tasya tu śailasya mahatī śobhate guhā",
    "GE09ram_03_u:069.030c": "śilāpidhānā kākutstha duḥkhaṃ cāsyāḥ praveśanam",
    "GE09ram_03_u:069.031a": "tasyā guhāyāḥ prāgdvāre mahāñ śītodako hradaḥ",
    "GE09ram_03_u:069.031c": "bahumūlaphalo ramyo nānānagasamāvṛtaḥ",
    "GE09ram_03_u:069.032a": "tasyāṃ vasati sugrīvaś caturbhiḥ saha vānaraiḥ",
    "GE09ram_03_u:069.032c": "kadā cic chikhare tasya parvatasyāvatiṣṭhate",
    "GE09ram_03_u:069.033a": "kabandhas tv anuśāsyaivaṃ tāv ubhau rāmalakṣmaṇau",
    "GE09ram_03_u:069.033c": "sragvī bhāskaravarṇābhaḥ khe vyarocata vīryavān",
    "GE09ram_03_u:069.034a": "taṃ tu khasthaṃ mahābhāgaṃ kabandhaṃ rāmalakṣmaṇau",
    "GE09ram_03_u:069.034c": "prasthitau tvaṃ vrajasveti vākyam ūcatur antikāt",
    "GE09ram_03_u:069.035a": "gamyatāṃ kāryasiddhyartham iti tāv abravīc ca saḥ",
    "GE09ram_03_u:069.035c": "suprītau tāv anujñāpya kabandhaḥ prasthitas tadā",
    "GE09ram_03_u:069.036a": "sa tat kabandhaḥ pratipadya rūpaṃ; vṛtaḥ śriyā bhāskaratulyadehaḥ",
    "GE09ram_03_u:069.036c": "nidarśayan rāmam avekṣya khasthaḥ; sakhyaṃ kuruṣveti tadābhyuvāca",
    "GE09ram_03_u:070.001a": "tau kabandhena taṃ mārgaṃ pampāyā darśitaṃ vane",
    "GE09ram_03_u:070.001c": "ātasthatur diśaṃ gṛhya pratīcīṃ nṛvarātmajau",
    "GE09ram_03_u:070.002a": "tau śaileṣv ācitānekān",
    "GE09ram_03_u:070.002c": "vīkṣantau jagmatur draṣṭuṃ sugrīvaṃ rāmalakṣmaṇau",
    "GE09ram_03_u:070.003a": "kṛtvā ca śailapṛṣṭhe tu tau vāsaṃ raghunandanau",
    "GE09ram_03_u:070.003c": "pampāyāḥ paścimaṃ tīraṃ rāghavāv upatasthatuḥ",
    "GE09ram_03_u:070.004a": "tau puṣkariṇyāḥ pampāyās tīram āsādya paścimam",
    "GE09ram_03_u:070.004c": "apaśyatāṃ tatas tatra śabaryā ramyam āśramam",
    "GE09ram_03_u:070.005a": "tau tam āśramam āsādya drumair bahubhir āvṛtam",
    "GE09ram_03_u:070.005c": "suramyam abhivīkṣantau śabarīm abhyupeyatuḥ",
    "GE09ram_03_u:070.006a": "tau tu dṛṣṭvā tadā siddhā samutthāya kṛtāñjaliḥ",
    "GE09ram_03_u:070.006c": "pādau jagrāha rāmasya lakṣmaṇasya ca dhīmataḥ",
    "GE09ram_03_u:070.007a": "tām uvāca tato rāmaḥ śramaṇīṃ saṃśitavratām",
    "GE09ram_03_u:070.007c": "kaccit te nirjitā vighnāḥ kaccit te vardhate tapaḥ",
    "GE09ram_03_u:070.008a": "kaccit te niyataḥ kopa āhāraś ca tapodhane",
    "GE09ram_03_u:070.008c": "kaccit te niyamāḥ prāptāḥ kaccit te manasaḥ sukham",
    "GE09ram_03_u:070.008e": "kaccit te guruśuśrūṣā saphalā cārubhāṣiṇi",
    "GE09ram_03_u:070.009a": "rāmeṇa tāpasī pṛṣṭhā sā siddhā siddhasaṃmatā",
    "GE09ram_03_u:070.009c": "śaśaṃsa śabarī vṛddhā rāmāya pratyupasthitā",
    "GE09ram_03_u:070.010a": "citrakūṭaṃ tvayi prāpte vimānair atulaprabhaiḥ",
    "GE09ram_03_u:070.010c": "itas te divam ārūḍhā yān ahaṃ paryacāriṣam",
    "GE09ram_03_u:070.011a": "taiś cāham uktā dharmajñair mahābhāgair maharṣibhiḥ",
    "GE09ram_03_u:070.011c": "āgamiṣyati te rāmaḥ supuṇyam imam āśramam",
    "GE09ram_03_u:070.012a": "sa te pratigrahītavyaḥ saumitrisahito 'tithiḥ",
    "GE09ram_03_u:070.012c": "taṃ ca dṛṣṭvā varāṃl lokān akṣayāṃs tvaṃ gamiṣyasi",
    "GE09ram_03_u:070.013a": "mayā tu vividhaṃ vanyaṃ saṃcitaṃ puruṣarṣabha",
    "GE09ram_03_u:070.013c": "tavārthe puruṣavyāghra pampāyās tīrasaṃbhavam",
    "GE09ram_03_u:070.014a": "evam uktaḥ sa dharmātmā śabaryā śabarīm idam",
    "GE09ram_03_u:070.014c": "rāghavaḥ prāha vijñāne tāṃ nityam abahiṣkṛtām",
    "GE09ram_03_u:070.015a": "danoḥ sakāśāt tattvena prabhāvaṃ te mahātmanaḥ",
    "GE09ram_03_u:070.015c": "śrutaṃ pratyakṣam icchāmi saṃdraṣṭuṃ yadi manyase",
    "GE09ram_03_u:070.016a": "etat tu vacanaṃ śrutvā rāmavaktrād viniḥsṛtam",
    "GE09ram_03_u:070.016c": "śabarī darśayām āsa tāv ubhau tad vanaṃ mahat",
    "GE09ram_03_u:070.017a": "paśya meghaghanaprakhyaṃ",
    "GE09ram_03_u:070.017c": "mataṅgavanam ity eva viśrutaṃ raghunandana",
    "GE09ram_03_u:070.018a": "iha te bhāvitātmāno guravo me mahādyute",
    "GE09ram_03_u:070.018c": "juhavāṃś cakrire tīrthaṃ mantravan mantrapūjitam",
    "GE09ram_03_u:070.019a": "iyaṃ pratyak sthalī vedī yatra te me susatkṛtāḥ",
    "GE09ram_03_u:070.019c": "puṣpopahāraṃ kurvanti śramād udvepibhiḥ karaiḥ",
    "GE09ram_03_u:070.020a": "teṣāṃ tapaḥ prabhāvena paśyādyāpi raghūttama",
    "GE09ram_03_u:070.020c": "dyotayanti diśaḥ sarvāḥ śriyā vedyo 'tulaprabhāḥ",
    "GE09ram_03_u:070.021a": "aśaknuvadbhis tair gantum upavāsaśramālasaiḥ",
    "GE09ram_03_u:070.021c": "cintite 'bhyāgatān paśya sametān sapta sāgarān",
    "GE09ram_03_u:070.022a": "kṛtābhiṣekais tair nyastā valkalāḥ pādapeṣv iha",
    "GE09ram_03_u:070.022c": "adyāpi na viśuṣyanti pradeśe raghunandana",
    "GE09ram_03_u:070.023a": "kṛtsnaṃ vanam idaṃ dṛṣṭaṃ śrotavyaṃ ca śrutaṃ tvayā",
    "GE09ram_03_u:070.023c": "tad icchāmy abhyanujñātā tyaktum etat kalevaram",
    "GE09ram_03_u:070.024a": "teṣām icchāmy ahaṃ gantuṃ samīpaṃ bhāvitātmanām",
    "GE09ram_03_u:070.024c": "munīnām āśraṃmo yeṣām ahaṃ ca paricāriṇī",
    "GE09ram_03_u:070.025a": "dharmiṣṭhaṃ tu vacaḥ śrutvā rāghavaḥ sahalakṣmaṇaḥ",
    "GE09ram_03_u:070.025c": "anujānāmi gaccheti prahṛṣṭavadano 'bravīt",
    "GE09ram_03_u:070.026a": "anujñātā tu rāmeṇa hutvātmānaṃ hutāśane",
    "GE09ram_03_u:070.026c": "jvalatpāvakasaṃkāśā svargam eva jagāma sā",
    "GE09ram_03_u:070.027a": "yatra te sukṛtātmāno viharanti maharṣayaḥ",
    "GE09ram_03_u:070.027c": "tat puṇyaṃ śabarīsthānaṃ jagāmātmasamādhinā",
    "GE09ram_03_u:071.001a": "divaṃ tu tasyāṃ yātāyāṃ śabaryāṃ svena karmaṇā",
    "GE09ram_03_u:071.001c": "lakṣmaṇena saha bhrātrā cintayām āsa rāghavaḥ",
    "GE09ram_03_u:071.002a": "cintayitvā tu dharmātmā prabhāvaṃ taṃ mahātmanām",
    "GE09ram_03_u:071.002c": "hitakāriṇam ekāgraṃ lakṣmaṇaṃ rāghavo 'bravīt",
    "GE09ram_03_u:071.003a": "dṛṣṭo 'yam āśramaḥ saumya bahvāścaryaḥ kṛtātmanām",
    "GE09ram_03_u:071.003c": "viśvastamṛgaśārdūlo nānāvihagasevitaḥ",
    "GE09ram_03_u:071.004a": "saptānāṃ ca samudrāṇām eṣu tīrtheṣu lakṣmaṇa",
    "GE09ram_03_u:071.004c": "upaspṛṣṭaṃ ca vidhivat pitaraś cāpi tarpitāḥ",
    "GE09ram_03_u:071.005a": "pranaṣṭam aśubhaṃ yat tat kalyāṇaṃ samupasthitam",
    "GE09ram_03_u:071.005c": "tena tv etat prahṛṣṭaṃ me mano lakṣmaṇa saṃprati",
    "GE09ram_03_u:071.006a": "hṛdaye hi naravyāghra śubham āvirbhaviṣyati",
    "GE09ram_03_u:071.006c": "tad āgaccha gamiṣyāvaḥ pampāṃ tāṃ priyadarśanām",
    "GE09ram_03_u:071.007a": "ṛśyamūko girir yatra nātidūre prakāśate",
    "GE09ram_03_u:071.007c": "yasmin vasati dharmātmā sugrīvo 'ṃśumataḥ sutaḥ",
    "GE09ram_03_u:071.007e": "nityaṃ vālibhayāt trastaś caturbhiḥ saha vānaraiḥ",
    "GE09ram_03_u:071.008a": "abhitvare ca taṃ draṣṭuṃ sugrīvaṃ vānararṣabham",
    "GE09ram_03_u:071.008c": "tadadhīnaṃ hi me saumya sītāyāḥ parimārgaṇam",
    "GE09ram_03_u:071.009a": "iti bruvāṇaṃ taṃ rāmaṃ saumitrir idam abravīt",
    "GE09ram_03_u:071.009c": "gacchāvas tvaritaṃ tatra mamāpi tvarate manaḥ",
    "GE09ram_03_u:071.010a": "āśramāt tu tatas tasmān niṣkramya sa viśāṃ patiḥ",
    "GE09ram_03_u:071.010c": "ājagāma tataḥ pampāṃ lakṣmaṇena sahābhibhūḥ",
    "GE09ram_03_u:071.011a": "samīkṣamāṇaḥ puṣpāḍhyaṃ sarvato vipuladrumam",
    "GE09ram_03_u:071.011c": "koyaṣṭibhiś cārjunakaiḥ śatapatraiś ca kīcakaiḥ",
    "GE09ram_03_u:071.011e": "etaiś cānyaiś ca vividhair nāditaṃ tad vanaṃ mahat",
    "GE09ram_03_u:071.012a": "sa rāmo vidhivān vṛkṣān sarāṃsi vividhāni ca",
    "GE09ram_03_u:071.012c": "paśyan kāmābhisaṃtapto jagāma paramaṃ hradam",
    "GE09ram_03_u:071.013a": "sa tām āsādya vai rāmo dūrād udakavāhinīm",
    "GE09ram_03_u:071.013c": "mataṅgasarasaṃ nāma hradaṃ samavagāhata",
    "GE09ram_03_u:071.014a": "sa tu śokasamāviṣṭo rāmo daśarathātmajaḥ",
    "GE09ram_03_u:071.014c": "viveśa nalinīṃ pampāṃ paṅkajaiś ca samāvṛtām",
    "GE09ram_03_u:071.015a": "tilakāśokapuṃnāgabakuloddāla kāśinīm",
    "GE09ram_03_u:071.015c": "ramyopavanasaṃbādhāṃ padmasaṃpīḍitodakām",
    "GE09ram_03_u:071.016a": "sphaṭikopamatoyāḍhyāṃ ślakṣṇavālukasaṃtatām",
    "GE09ram_03_u:071.016c": "matsyakacchapasaṃbādhāṃ tīrasthadrumaśobhitām",
    "GE09ram_03_u:071.017a": "sakhībhir iva yuktābhir latābhir anuveṣṭitām",
    "GE09ram_03_u:071.017c": "kiṃnaroragagandharvayakṣarākṣasasevitām",
    "GE09ram_03_u:071.017e": "nānādrumalatākīrṇāṃ śītavārinidhiṃ śubhām",
    "GE09ram_03_u:071.018a": "padmaiḥ saugandhikais tāmrāṃ śuklāṃ kumudamaṇḍalaiḥ",
    "GE09ram_03_u:071.018c": "nīlāṃ kuvalayoddhātair bahuvarṇāṃ kuthām iva",
    "GE09ram_03_u:071.019a": "aravindotpalavatīṃ padmasaugandhikāyutām",
    "GE09ram_03_u:071.019c": "puṣpitāmravaṇopetāṃ barhiṇodghuṣṭanāditām",
    "GE09ram_03_u:071.020a": "sa tāṃ dṛṣṭvā tataḥ pampāṃ rāmaḥ saumitriṇā saha",
    "GE09ram_03_u:071.020c": "vilalāpa ca tejasvī kāmād daśarathātmajaḥ",
    "GE09ram_03_u:071.021a": "tilakair bījapūraiś ca vaṭaiḥ śukladrumais tathā",
    "GE09ram_03_u:071.021c": "puṣpitaiḥ karavīraiś ca puṃnāgaiś ca supuṣpitaiḥ",
    "GE09ram_03_u:071.022a": "mālatīkundagulmaiś ca bhaṇḍīrair niculais tathā",
    "GE09ram_03_u:071.022c": "aśokaiḥ saptaparṇaiś ca ketakair atimuktakaiḥ",
    "GE09ram_03_u:071.022e": "anyaiś ca vividhair vṛkṣaiḥ pramadevopaśobhitām",
    "GE09ram_03_u:071.023a": "asyās tīre tu pūrvoktaḥ parvato dhātumaṇḍitaḥ",
    "GE09ram_03_u:071.023c": "ṛśyamūka iti khyātaś citrapuṣpitakānanaḥ",
    "GE09ram_03_u:071.024a": "harir ṛkṣarajo nāmnaḥ putras tasya mahātmanaḥ",
    "GE09ram_03_u:071.024c": "adhyāste taṃ mahāvīryaḥ sugrīva iti viśrutaḥ",
    "GE09ram_03_u:071.025a": "sugrīvam abhigaccha tvaṃ vānarendraṃ nararṣabha",
    "GE09ram_03_u:071.025c": "ity uvāca punar vākyaṃ lakṣmaṇaṃ satyavikramam",
    "GE09ram_03_u:071.026a": "tato mahad vartma ca dūrasaṃkramaṃ; krameṇa gatvā pravilokayan vanam",
    "GE09ram_03_u:071.026c": "dadarśa pampāṃ śubhadarśa kānanām; anekanānāvidhapakṣisaṃkulām"
}