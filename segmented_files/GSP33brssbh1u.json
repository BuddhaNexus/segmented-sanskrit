{
    "GSP33brssbh1u:0": " prathamādhyāye prathamaḥ pādaḥ /",
    "GSP33brssbh1u:1": " (atra pāde spaṣṭabrahmaliṅgayuktānāṃ vākyānāṃ vicāraḥ)",
    "GSP33brssbh1u:2": " 1 jijñāsādhikaraṇam / sū. 1",
    "GSP33brssbh1u:3": " vedāntamīmāṃsāśāstrasya vyācikhyāsitasyedamādimaṃ sūtram-",
    "GSP33brssbh1u:4": " athāto brahmajijñāsā / BBs_1,1.1 /",
    "GSP33brssbh1u:5": " tatrāthābda ānantaryārthaḥ parigṛhyate nādhikārārthaḥ,",
    "GSP33brssbh1u:6": " brahmajijñāsāyāḥ anadhikāryatvāt /",
    "GSP33brssbh1u:7": " maṅgalasya ca vākyārthe samanvayābhāvāt /",
    "GSP33brssbh1u:8": " arthāntaraprayukta eva śrutyā maṅgalaprayojano bhavati /",
    "GSP33brssbh1u:9": " pūrvaprakṛtāpekṣāyāśca phalata ānantaryāvyatirekāt /",
    "GSP33brssbh1u:10": " sati cānantaryārthatve yathā dharmajijñāsā pūrvavṛttaṃ vedādhyayanaṃ niyamenāpekṣata evaṃ brahmajijñāsāpi yatpūrvavṛttaṃ niyamenāpekṣate tadvaktavyam",
    "GSP33brssbh1u:11": " svādhyāyānantaryaṃ tu samānam /",
    "GSP33brssbh1u:12": " nanviha karmāvabodhanārthaṃ viśeṣaḥ / na /",
    "GSP33brssbh1u:13": " dharmajijñāsāyāḥ prāgapyadhītavedāntasya brahmajijñāsopapatteḥ /",
    "GSP33brssbh1u:14": " yathāca hṛdayādyavadānānāmānantaryaniyamaḥ,",
    "GSP33brssbh1u:15": " kramasya vivakṣitatvānna tatheha kramo vivakṣitaḥ,",
    "GSP33brssbh1u:16": " śeṣaśeṣitve 'dhikṛtādhikāre vā pramāṇābhāvāt,",
    "GSP33brssbh1u:17": " dharmabrahmajijñāsayoḥ phalajijñāsasyabhedācca /",
    "GSP33brssbh1u:18": " abhyudayaphalaṃ dharmajñānaṃ taccānuṣṭhānāpekṣam /",
    "GSP33brssbh1u:19": " niḥśreyasaphalaṃ tu brahmavijñānaṃ na cānuṣṭhānāntarāpekṣam /",
    "GSP33brssbh1u:20": " bhavyaśca dharmo jijñāsyo na jñānakāle 'sti,",
    "GSP33brssbh1u:21": " puruṣavyāpāratantratvāt /",
    "GSP33brssbh1u:22": " iha tu bhūtaṃ brahma jijñāsyaṃ nityatvānna puruṣavyāpāratantram /",
    "GSP33brssbh1u:23": " codanāpravṛttibhedācca /",
    "GSP33brssbh1u:24": " yā hi codanā dharmasya lakṣaṇaṃ sā svaviṣaye niyuñjānaiva puruṣamavabodhayati /",
    "GSP33brssbh1u:25": " brahmacodanā tu puruṣamavabodhayatyeva kevalaṃ,",
    "GSP33brssbh1u:26": " avabodhasya codanājanyatvānna puruṣo 'vabodhe niyujyate /",
    "GSP33brssbh1u:27": " yathākṣārthasaṃnikarṣeṇārthāvabodhe tadvat /",
    "GSP33brssbh1u:28": " tasmātkimapi vaktavyaṃ yadanantaraṃ brahmajijñāsopadiśyata iti /",
    "GSP33brssbh1u:29": " ucyate- nityānityavastuvivekaḥ,",
    "GSP33brssbh1u:30": " ihāmutrārthabhogavirāgaḥ,",
    "GSP33brssbh1u:31": " śamadamādisādhanasaṃpat,",
    "GSP33brssbh1u:32": " mumukṣutvaṃ ca /",
    "GSP33brssbh1u:33": " teṣu hi satsu prāgapi dharmajijñāsāyā ūrdhvaṃ ca śakyate brahmajijñāsituṃ jñātuṃ ca na viparyaye /",
    "GSP33brssbh1u:34": " tasmādathābdena yathoktasādhanasaṃpattyānantaryamupadiśyate /",
    "GSP33brssbh1u:35": " ataḥśabdo hetvarthaḥ /",
    "GSP33brssbh1u:36": " yasmādveda evāgnihotrādīnāṃ śreyaḥsādhanānāmanityaphalatāṃ darśayati- 'tadyatheha karmacito lokaḥ kṣīyata evamevāmutra puṇyacito lokaḥ kṣīyate' (chāndo.8.1.6) ityādiḥ /",
    "GSP33brssbh1u:37": " tathā brahmavijñānādapi paraṃ puruṣārthaṃ darśayati- 'brahmavidāpnoti param' ityādiḥ (taitti.2.1)",
    "GSP33brssbh1u:38": " tasmādyathoktasādhanasaṃpattyanantaraṃ brahmajijñāsā kartavyā /",
    "GSP33brssbh1u:39": " brahmaṇo jijñāsā brahmajijñāsā /",
    "GSP33brssbh1u:40": " brahma ca vakṣyamāṇalakṣaṇaṃ 'janmādyasya yataḥ' iti /",
    "GSP33brssbh1u:41": " ata eva na brahmaśabdasya jātyādyarthāntaramāśaṅkitavyam /",
    "GSP33brssbh1u:42": " brahmaṇa iti karmaṇiṣaṣṭhī na śeṣe,",
    "GSP33brssbh1u:43": " jijñāsāpekṣyatvājjijñāsāyāḥ,",
    "GSP33brssbh1u:44": " jijñāsyāntarānirdeśācca /",
    "GSP33brssbh1u:45": " nanu śeṣaṣaṣṭhīparigrahe 'pi brahmaṇo jijñāsākarmatvaṃ na virudhyate,",
    "GSP33brssbh1u:46": " saṃbandhasāmānyasya viśeṣaniṣṭhatvāt /",
    "GSP33brssbh1u:47": " evamapi pratyakṣaṃ brahmaṇaḥ karmatvamutsṛjya sāmānyadvāreṇa parokṣaṃ karmatvaṃ kalpayato vyartha prayāsaḥ syāt /",
    "GSP33brssbh1u:48": " na vyarthaḥ,",
    "GSP33brssbh1u:49": " brahmāśritāśeṣavicārapratijñānārthatvāditi cenna,",
    "GSP33brssbh1u:50": " pradhānaparigrahe tadapekṣitānāmarthākṣiptatvāt /",
    "GSP33brssbh1u:51": " brahma hi jñānenāptumiṣṭatamatvātpradhānam /",
    "GSP33brssbh1u:52": " tasminpradhāne jijñāsākarmaṇi parigṛhīte yairjijñāsitairvinā brahma jijñāsitaṃ na bhavati tānyarthākṣiptānyeveti na pṛthaksūtrayitavyāni /",
    "GSP33brssbh1u:53": " yathā rājāsau gacchatītyukte saparivārasya rājño gamanamuktaṃ bhavati tadvat /",
    "GSP33brssbh1u:54": " śrutyanugamācca /",
    "GSP33brssbh1u:55": " 'yato vā imāni bhūtāni jāyante' (taitti.3.1)",
    "GSP33brssbh1u:56": " ityādyāḥ śrutayaḥ,",
    "GSP33brssbh1u:57": " 'tadvijijñāsasva tadbrahma'",
    "GSP33brssbh1u:58": " iti pratyakṣameva brahmaṇo jijñāsākarmatvaṃ darśayanti /",
    "GSP33brssbh1u:59": " tacca karmaṇi ṣaṣṭhīparigrahe sūtreṇānugataṃ bhavati /",
    "GSP33brssbh1u:60": " tasmādbrahmaṇa iti karmaṇiṣaṣṭhī //",
    "GSP33brssbh1u:61": " jñātumicchā jijñāsā /",
    "GSP33brssbh1u:62": " avagatiparyantaṃ jñānaṃ sanvācyāyā icchāyāḥ /",
    "GSP33brssbh1u:63": " karmaphalaviṣayatvādicchāyāḥ /",
    "GSP33brssbh1u:64": " jñānena hi pramāṇenāvagantumiṣṭaṃ brahma /",
    "GSP33brssbh1u:65": " brahmāvagatirhi puruṣārthaḥ,",
    "GSP33brssbh1u:66": " niḥśeṣasaṃsārabījāvidyādyanarthanibarhaṇāt /",
    "GSP33brssbh1u:67": " tasmādbrahma vijijñāsitavyam //",
    "GSP33brssbh1u:68": " tatpunarbrahma prasiddhamaprasddhaṃ vā syāt /",
    "GSP33brssbh1u:69": " yadi prasiddhaṃ na jijñāsitavyam /",
    "GSP33brssbh1u:70": " athāprasiddhaṃ naiva śakyaṃ jijñāsitumiti /",
    "GSP33brssbh1u:71": " ucyate- asti tāvadbrahma nityaśuddhabuddhamuktasvabhāvaṃ,",
    "GSP33brssbh1u:72": " sarvajñaṃ,",
    "GSP33brssbh1u:73": " sarvaśaktisamanvitam /",
    "GSP33brssbh1u:74": " brahmaśabdasya hi vyutpādyamānasya nityaśuddhatvādayor'thāḥ pratīyante,",
    "GSP33brssbh1u:75": " bṛhaterdhātorarthānugamāt /",
    "GSP33brssbh1u:76": " sarvasyātmatvācca brahmāstitvaprasiddhiḥ /",
    "GSP33brssbh1u:77": " sarvo hyātmāstitvaṃ pratyeti,",
    "GSP33brssbh1u:78": " na nāhamasmīti /",
    "GSP33brssbh1u:79": " yadi hi nātmāstitvaprasiddhiḥ syāt sarvo loko nāhamasmīti pratīyāt /",
    "GSP33brssbh1u:80": " ātmā ca brahma /",
    "GSP33brssbh1u:81": " yadi tarhi loke brahmātmatvena prasiddhamasti tato jñātamevetyajijñāsyatvaṃ punarāpannam / na /",
    "GSP33brssbh1u:82": " tadviśeṣaṃ prati vipratipatteḥ /",
    "GSP33brssbh1u:83": " dehamātraṃ caitanyaviśiṣṭamātmeti prakṛtā janā laukāyatikāśca pratipannāḥ /",
    "GSP33brssbh1u:84": " indriyāṇyeva cetanānyātmetyapare /",
    "GSP33brssbh1u:85": " mana ityanye /",
    "GSP33brssbh1u:86": " vijñānamātraṃ kṣaṇikamityeke /",
    "GSP33brssbh1u:87": " śūnyamityapare /",
    "GSP33brssbh1u:88": " asti dehādivyatiriktaḥ saṃsārī kartā,",
    "GSP33brssbh1u:89": " bhoktetyapare /",
    "GSP33brssbh1u:90": " bhoktaiva kevalaṃ na kartetyeke /",
    "GSP33brssbh1u:91": " asti tadvyatirikta īśvaraḥ sarvajñaḥ sarvāktiriti kecit /",
    "GSP33brssbh1u:92": " ātmā sa bhokturityapare /",
    "GSP33brssbh1u:93": " evaṃ bahavo vipratipannā yuktivākyatadābhāsasamāśrayāḥ santaḥ /",
    "GSP33brssbh1u:94": " tatrāvicārya yatkiñcitpratipadyamāno niḥśreyasātpratihanyetānarthaṃ ceyāt /",
    "GSP33brssbh1u:95": " tasmātbrahmajijñāsopanyāsamukhena vedāntavākyamīmāṃsā tadavirodhitarkopakaraṇā niḥśreyasaprayojanā prastūyate // 1 // @----------------------",
    "GSP33brssbh1u:96": " FN: adhikaraṇamiti- viṣayaḥ saṃdehaḥ saṃgatiḥ pūrvapakṣaḥ siddhānta ityekaikamadhikaraṇaṃ pañcāvayavaṃ jñeyam /",
    "GSP33brssbh1u:97": " tataśca jñānajanyacikīrṣayā yatnesati yāgādidharmo bhavati /",
    "GSP33brssbh1u:98": " brahmaṇo hi nivṛttāvaraṇatvena phalarūpatvaṃ tajjñānopayogitayā caturthisamāsa eṣitavyaḥ 'caturthī tadarthe' ityādineti kecit /",
    "GSP33brssbh1u:99": " yaccāpnoti yadādatte yaccātti viṣayāniha /",
    "GSP33brssbh1u:100": " yaccāsya saṃtato bhāvastasmādātmeti bhaṇyate /",
    "GSP33brssbh1u:101": " vipratipattṛparigaṇanam-śūnyavādo mādhyamikānāṃ,",
    "GSP33brssbh1u:102": " kṣaṇikijñānavādo yogācārāṇāṃ,",
    "GSP33brssbh1u:103": " jñānākārānumeyakṣaṇikabāhyārthavādaḥ sautrāntikānāṃ,",
    "GSP33brssbh1u:104": " kṣaṇikabāhyārthavādo vaibhāṣikāṇāṃ,",
    "GSP33brssbh1u:105": " dehārthavādaścārvākāṇāṃ,",
    "GSP33brssbh1u:106": " dehātiriktadehapariṇāmavādo digambarāṇāmityādyūhyam /",
    "GSP33brssbh1u:107": " 2 janmādyādhikaraṇam / sū. 2.",
    "GSP33brssbh1u:108": " brahmajijñāsitavyamityuktam /",
    "GSP33brssbh1u:109": " kiṃlakṣaṇaṃ punastadbrahmetyata āha bhagavānsūtrakāraḥ-",
    "GSP33brssbh1u:110": " janmādyasya yataḥ / BBs_1,1.2 /",
    "GSP33brssbh1u:111": " janmotpattirādirasyeti tadguṇasaṃvijñāno bahuvrīhiḥ /",
    "GSP33brssbh1u:112": " janmasthitibhaṅgaṃ samāsārthaḥ /",
    "GSP33brssbh1u:113": " janmanaścāditvaṃ śrutinirdeśāpekṣaṃ vastuvṛttāpekṣaṃ ca /",
    "GSP33brssbh1u:114": " śrutinirdeśastāvat 'yato vā imāni bhūtāni jāyante' (taitti.3.1)",
    "GSP33brssbh1u:115": " ityasminvākye janmasthitipralayānāṃ kramadarśanāt /",
    "GSP33brssbh1u:116": " vastuvṛttamapi,",
    "GSP33brssbh1u:117": " janmanā labdhasattākasya dharmiṇaḥ sthitiprayasaṃbhavāt /",
    "GSP33brssbh1u:118": " asyeti pratyakṣādisaṃnidhāpitasya dharmiṇa idamā nirdeśaḥ /",
    "GSP33brssbh1u:119": " ṣaṣṭhī janmādidharmasaṃbandhārthā /",
    "GSP33brssbh1u:120": " yata iti kāraṇanirdeśaḥ asya jagato nāmarūpābhyāṃ vyākṛtasyānekakartṛbhoktṛsaṃyuktasya",
    "GSP33brssbh1u:121": " pratiniyatadeśakālanimittakriyāphalāśrayasya manasāpyacintyaracanārūpasya janmasthitibhaṅgaṃ",
    "GSP33brssbh1u:122": " yataḥ sarvajñātsarvaśakteḥ kāraṇādbhavati tadbrahmeti vākyaśeṣaḥ /",
    "GSP33brssbh1u:123": " anyeṣāmapi bhāvavikārāṇāṃ triṣvevāntarbhāva iti janmasthitināśānāmiha grahaṇam /",
    "GSP33brssbh1u:124": " yāskaparipaṭhitānāṃ tu 'jāyate 'sti' ityādīnāṃ grahaṇe teṣāṃ jagataḥ sthitkāle saṃbhāvyamānatvānmūlakāraṇādutpattisthitināśāṃ jagato na gṛhītāḥ",
    "GSP33brssbh1u:125": " tanmā śaṅkīti yotpattirbrahmastatraiva sthitiḥ pralayaśca ta eva gṛhyante //",
    "GSP33brssbh1u:126": " na yathoktaviśeṣaṇasya jagato yathoktaviśeṣaṇamīśvaraṃ muktvānyataḥ pradhānādacetanādaṇubhyo 'bhāvātsaṃsāriṇo vā utpattyādi saṃbhāvayituṃ śakyam",
    "GSP33brssbh1u:127": " naca svabhāvataḥ,",
    "GSP33brssbh1u:128": " viśiṣṭadeśakālanimittānāmihopādānāt /",
    "GSP33brssbh1u:129": " etadevānumānaṃ saṃsārivyatirikteśvarāstitvādisādhanaṃ manyanta īśvarakāraṇinaḥ /",
    "GSP33brssbh1u:130": " nanvihāpi tadevopanyastaṃ janmādisūtre / na /",
    "GSP33brssbh1u:131": " vedāntavākyakusumagrathanārthatvātsūtrāṇām /",
    "GSP33brssbh1u:132": " vedāntavākyāni hi sūtrairudāhṛtya vicāryante /",
    "GSP33brssbh1u:133": " vākyārthavicāraṇādhyavasānanivṛttā /",
    "GSP33brssbh1u:134": " satsu tu vedāntavākyeṣu jagato janmādikāraṇavādiṣu tadarthagrahaṇadārḍhāyānumānamapi vedāntavākyāvirodhi pramāṇaṃ bhavanna nivāryate,",
    "GSP33brssbh1u:135": " śrutyaiva ca sahāyatvena tarkasyābhyupetatvāt /",
    "GSP33brssbh1u:136": " tathāhi- 'śrotavyo mantavyaḥ' (bṛha. 2.4.5)",
    "GSP33brssbh1u:137": " iti śrutiḥ 'paṇḍito medhāvī gandhārānevopasaṃpadyetaivamevehācāryavānpuruṣo veda' (chāndo.6.14.2)",
    "GSP33brssbh1u:138": " iti ca puruṣabuddhisāhāyyamātmanor dāyati /",
    "GSP33brssbh1u:139": " na dharmajijñāsāyāmiva śrutyādayo 'nubhavādayaśca yathāsaṃbhavamiha pramāṇaṃ anubhavāvasānatvādbhūtavastuviṣayatvācca brahmajñānasya /",
    "GSP33brssbh1u:140": " kartavye hi viṣaye nānubhavāpekṣāstīti śrutyādīnāmeva prāmāṇyaṃ syātpuruṣādhīnātmalābhatvācca kartavyasya /",
    "GSP33brssbh1u:141": " kartumakartumanyathā vā kartuṃ śakyaṃ laukikaṃ vaidikaṃ ca karma,",
    "GSP33brssbh1u:142": " yathāśvena gacchati,",
    "GSP33brssbh1u:143": " padbhyāmanyathā vā,",
    "GSP33brssbh1u:144": " na vā gacchatīti /",
    "GSP33brssbh1u:145": " tathā 'atirātre ṣoḍaśinaṃ gṛhṇāti,",
    "GSP33brssbh1u:146": " nātirātre ṣoḍaśinaṃ gṛhṇāti',",
    "GSP33brssbh1u:147": " 'udite juhoti,",
    "GSP33brssbh1u:148": " anudite juhoti' iti vidhipratiṣedhāścātrārthavantaḥ syuḥ,",
    "GSP33brssbh1u:149": " vikalpotsargāpavādāśca /",
    "GSP33brssbh1u:150": " natu vastvevaṃ naivamasti nāstīti vā vikalpyate /",
    "GSP33brssbh1u:151": " vikalpanāstu puruṣabuddhyapekṣāḥ /",
    "GSP33brssbh1u:152": " na vastuyāthātmyajñānaṃ puruṣabuddhyapekṣam /",
    "GSP33brssbh1u:153": " kiṃ tarhi vastutantrameva tat /",
    "GSP33brssbh1u:154": " nahi sthāṇāvekasmisthāṇurvā puruṣo 'nyo veti tattvajñānaṃ bhavati /",
    "GSP33brssbh1u:155": " tatra puruṣo 'nyo veti mithyājñānam /",
    "GSP33brssbh1u:156": " sthāṇureveti tattvajñānaṃ,",
    "GSP33brssbh1u:157": " vastutantratvāt /",
    "GSP33brssbh1u:158": " evaṃ bhūtavastuviṣayāṇāṃ prāmāṇyaṃ vastutantram /",
    "GSP33brssbh1u:159": " tatraivaṃ sati brahmajñānamapi vastutantrameva,",
    "GSP33brssbh1u:160": " bhūtavastu viṣayatvāt /",
    "GSP33brssbh1u:161": " nanu bhūtavastutve brahmaṇaḥ pramāṇāntaraviṣayatvameveti vedāntavākyavicāraṇānarthikaiva prāptā / na /",
    "GSP33brssbh1u:162": " indriyāviṣayatvena saṃbandhāgrahaṇāt /",
    "GSP33brssbh1u:163": " svabhāvato viṣayaviṣayāṇīndriyāṇi,",
    "GSP33brssbh1u:164": " na brahmaviṣayāṇi /",
    "GSP33brssbh1u:165": " sati hīndriyaviṣayatve brahmaṇa-,",
    "GSP33brssbh1u:166": " idaṃ brahmaṇā saṃbaddhaṃ kāryamiti gṛhyeta /",
    "GSP33brssbh1u:167": " kāryamātrameva tu gṛhyamāṇaṃ kiṃ brahmaṇā saṃbaddhaṃ kimanyena kenacidvā saṃbaddhamiti na śakyaṃ niścetum /",
    "GSP33brssbh1u:168": " tasmājanmādisūtraṃ nānumānopanyāsārthaṃ,",
    "GSP33brssbh1u:169": " kiṃ tarhi vedāntavākyaprardānārtham /",
    "GSP33brssbh1u:170": " kiṃ punastadvedāntavākyaṃ yatsūtreṇaiha lilakṣayiṣitam /",
    "GSP33brssbh1u:171": " 'bhṛgurvai vāruṇiḥ /",
    "GSP33brssbh1u:172": " varuṇaṃ pitaramupasasāra /",
    "GSP33brssbh1u:173": " adhīhi bhagavo brahmeti' /",
    "GSP33brssbh1u:174": " ityupakramya- 'yato vā imāni bhūtāni jāyante /",
    "GSP33brssbh1u:175": " yena jātāni jīvanti /",
    "GSP33brssbh1u:176": " yatprayantyabhisaṃviśanti /",
    "GSP33brssbh1u:177": " tadvijijñāsasva /",
    "GSP33brssbh1u:178": " tadbrahmeti' /",
    "GSP33brssbh1u:179": " (taitti. 3.1) /",
    "GSP33brssbh1u:180": " tasya ca nirṇayavākyam- 'ānandāddhyeva khalvimāni bhūtāni jāyante /",
    "GSP33brssbh1u:181": " ānandena jātāni jīvanti /",
    "GSP33brssbh1u:182": " ānandaṃ prayantyabhisaṃviśanti' /",
    "GSP33brssbh1u:183": " (taitti. 3.6) anyānyāpyevañjātīyakāni vākyāni nityāśuddhabuddhamuktasvabhāvasarvajñasvarūpakāraṇaviṣayāṇyudāhartavyāni // 2 // @----------------------",
    "GSP33brssbh1u:184": " FN: 'idaṃ sarvamasṛjata yadidaṃ kiñca' iti pratyakṣam /",
    "GSP33brssbh1u:185": " 3 śāstrayonitvādhikaraṇam / sū. 3",
    "GSP33brssbh1u:186": " jagatkāraṇatvaprardānena sarvajñaṃ brahmetyupakṣiptaṃ tadeva draḍhayannāha-",
    "GSP33brssbh1u:187": " śāstrayonitvāt / BBs_1,1.3 /",
    "GSP33brssbh1u:188": " mahata ṛgvedādeḥ śāstrasyānekavidyāsthānopabṛṃhitasya pradīpavatsarvārthāvadyotinaḥ sarvajñakalpasya yoniḥ kāraṇaṃbrahma /",
    "GSP33brssbh1u:189": " nahīdṛśasya śāstrasyargvedādikṣaṇasya sarvajñaguṇānvitasya sarvajñādanyataḥ saṃbhavo 'sti /",
    "GSP33brssbh1u:190": " yadyadvistarārthaṃ śāstraṃ yasmātpuruṣaviśeṣātsaṃbhavati,",
    "GSP33brssbh1u:191": " yathā vyākaraṇādi pāṇinyāderjñeyaikadeśārthamapi sa tato 'pyadhikataravijñāna iti prasiddhaṃ loke /",
    "GSP33brssbh1u:192": " kimu vaktavyamanekaśākhābhedabhinnasya devatiryaṅmanuṣyavarṇāśramadipravibhāgahetor",
    "GSP33brssbh1u:193": " ṛgvedādyākhyasya sarvajñānākarasyāprayatnenaiva līlānyayena puruṣaniḥśvāsavadyasmānmahato",
    "GSP33brssbh1u:194": " bhūtādyoneḥ saṃbhavaḥ,",
    "GSP33brssbh1u:195": " 'asya mahato bhūtasya niḥśvasitametadyadṛgvedaḥ' (bṛha. 2.4.10)",
    "GSP33brssbh1u:196": " ityādiśruteḥ /",
    "GSP33brssbh1u:197": " tasya mahato bhūtasya niratiśayaṃ sarvajñatvaṃ sarvaśaktimattvaṃ ceti /",
    "GSP33brssbh1u:198": " athavā yathokta ṛgvedādiśāstraṃ yoniḥ kāraṇaṃ pramāṇamasya brahmaṇo yathāvatsvarūpādhigame /",
    "GSP33brssbh1u:199": " śāstrādeva praṇāṇājjagato janmādikāraṇaṃ brahmādhigamyata ityabhiprāyaḥ /",
    "GSP33brssbh1u:200": " śāstramudāhṛtaṃ pūrvasūtre- 'yato vā imāni bhūtāni jāyante' ityādi /",
    "GSP33brssbh1u:201": " kimarthaṃ tarhīdaṃ sūtraṃ,",
    "GSP33brssbh1u:202": " yāvatā pūrvasūtra evaivañjātīyakaṃ śāstramudāharatā śāstrayonitvaṃ brahmaṇo darśitam /",
    "GSP33brssbh1u:203": " ucyate- tatra pūrvasūtrākṣareṇa spaṣṭaṃ śāstrasyānupādānājjanmādi kevalamanumānamupanyastamityāśaṅkyeta tāmāśaṅkāṃ nirvartayitumidaṃ sūtraṃ pravavṛte śāstrayonitvāditi // 3 // @----------------------",
    "GSP33brssbh1u:204": " FN: upabṛṃhaṇīyāścatvāro vedāḥ tatra /",
    "GSP33brssbh1u:205": " purāṇāni sṛṣṭyādipratipādakavākyāni parakṛtipurākalparūpānarthavādāṃśca prādhānyenopabṛṃhayanti prasaṅgādadvaitabhāgaṃ karmabhāgaṃ ca /",
    "GSP33brssbh1u:206": " nyāyaśāstraṃ tu pramāṇaprameyalakṣaṇānirūpaṇena padārthānvivicya jñāpayadupabṛṃhayati /",
    "GSP33brssbh1u:207": " pūrvottaramīmāṃse tu tātparyanirṇayadvāropayukte /",
    "GSP33brssbh1u:208": " dharmaśāstraṃ śrutamanusmṛtiṃ vā vidhibhāgamupabṛṃhayati /",
    "GSP33brssbh1u:209": " śikṣā sthānakaraṇādinirūpaṇadvārā svādhyāyo 'dhyetavya iti vidhyarthamupabṛṃhayati /",
    "GSP33brssbh1u:210": " kalpāstu prayoganirūpaṇārthamupayuktāḥ /",
    "GSP33brssbh1u:211": " vyākaraṇaṃ tāvadasminnarthe idaṃ padaṃ sādhviti padārthānvyākaroti /",
    "GSP33brssbh1u:212": " niruktaṃ teṣu teṣu padeṣu yaugikamarthaṃ pradarśayati /",
    "GSP33brssbh1u:213": " chandaḥśāstraṃ vedagatāngāyatryādichandān lakṣaṇamukhena viśadayati /",
    "GSP33brssbh1u:214": " jyotiṣaṃ paurṇamāsyāṃ jayeddetāmāvāsyāyāmamāvāsyayā yajetetyādinopāttaṃ kālaviśeṣaṃ vyavasthāpayati /",
    "GSP33brssbh1u:215": " tathāca tattaddeśavyākhyānāya bahavo maharṣayaḥ purāṇādinibandhapraṇetāro yatra pravṛttāstasya mahattvaṃ vyaktameva /",
    "GSP33brssbh1u:216": " vistararūpor'tho dharmo yasyeti vigrahaḥ /",
    "GSP33brssbh1u:217": " vistṛtamityarthaḥ /",
    "GSP33brssbh1u:218": " 4 samanvayādhikaraṇam / sū. 4",
    "GSP33brssbh1u:219": " kathaṃ punarbrahmaṇaḥ sāstrapramāṇakatvamucyate,",
    "GSP33brssbh1u:220": " yāvatā,",
    "GSP33brssbh1u:221": " ' āmnāyasya kriyārthatvādānarthakyamatadarthānām' /",
    "GSP33brssbh1u:222": " (jai.sū. 1.2.1) iti kriyāparatvaṃ śāstrasya pradarśitim /",
    "GSP33brssbh1u:223": " ato vedāntānāmānarthakyaṃ,",
    "GSP33brssbh1u:224": " akriyārthatvāt /",
    "GSP33brssbh1u:225": " kartṛdevatādiprakāśanārthatvena vā kriyāvidhiśeṣatvaṃ,",
    "GSP33brssbh1u:226": " upāsanādikriyāntavidhānārthatvaṃ vā /",
    "GSP33brssbh1u:227": " nahi pariniṣṭhitavastupratipādanaṃ saṃbhavati,",
    "GSP33brssbh1u:228": " pratyakṣādiviṣayatvātpariniṣṭhitavastunaḥ /",
    "GSP33brssbh1u:229": " tatpratipādane ca heyopādeyarahite puruṣārthābhāvāt /",
    "GSP33brssbh1u:230": " ata eva 'so 'rodīt' ityevamādināmānarthakyaṃ mā bhūditi 'vidhinā tvekavākyatvātstutyarthena vidhinā syuḥ' /",
    "GSP33brssbh1u:231": " (jai.sū. 1.2.7) iti stāvakatvenārthavattvamuktam /",
    "GSP33brssbh1u:232": " mantrāṇāṃ ca 'iṣe tvā' ityādīnāṃ kriyātatsādhanābhidhāyitvena karmasamavāyitvamuktam /",
    "GSP33brssbh1u:233": " na Dvacidapi vedavākyānāṃ vidhisaṃsparśamantareṇārthavattā dṛṣṭopapannā vā /",
    "GSP33brssbh1u:234": " na ca pariniṣṭhite vastusvarūpe vidhiḥ saṃbhavati,",
    "GSP33brssbh1u:235": " kriyāviṣayatvādvidheḥ /",
    "GSP33brssbh1u:236": " tasmātkarmāpekṣitakartṛsvarūpadevatādiprakāśanena kriyāvidhiśeṣatvaṃ vedāntānām /",
    "GSP33brssbh1u:237": " atha prakaraṇāntarabhayānnaitadabhyupagamyate tathāpi svavākyagatopāsanādikarmaparatvam /",
    "GSP33brssbh1u:238": " tasāmānna brahmaṇaḥ śāstrayonitvamiti prāpte ucyate- @----------------------",
    "GSP33brssbh1u:239": " FN: āmnāyasyeti pūrvapakṣam /",
    "GSP33brssbh1u:240": " asyārthaḥ - āmnāyasya vedasya kriyāpratipādanaparatvādatadarthānāmakriyārthānāṃ 'so 'rodī' dityādivākyānāmānarthakatvaṃ /",
    "GSP33brssbh1u:241": " tasmādanityamaniyataṃ vedānāṃ prāmāṇyamucyate /",
    "GSP33brssbh1u:242": " tadbhūtānāṃ kriyārthena samanvaya iti siddhāntaḥ /",
    "GSP33brssbh1u:243": " tatteṣu vedavākyeṣu bhūtānāṃ siddārthapratipādakavākyānāṃ kriyārthena kriyāpratipādakavākyena 'barhiṣi rajataṃ na deyaṃ,",
    "GSP33brssbh1u:244": " paśunā yajete' tyādinā sahānvayaḥ /",
    "GSP33brssbh1u:245": " tathāca nindyatvādyarthapūraṇenānvaye kṛte kriyāparatvasiddhyā prāmāṇyaṃ siddham /",
    "GSP33brssbh1u:246": " siddhavastujñānātphalabhāvādevetyarthaḥ /",
    "GSP33brssbh1u:247": " tat tu samanvayāt / BBs_1,1.4 /",
    "GSP33brssbh1u:248": " tu śabdaḥ pūrvapakṣavyāvṛttyarthaḥ /",
    "GSP33brssbh1u:249": " tadbrahma sarvajñaṃ sarvaśakti jagadutpatti sthitilayakāraṇaṃ vedāntaśāstrādevāvagamyate /",
    "GSP33brssbh1u:250": " katham, samanvayāt /",
    "GSP33brssbh1u:251": " sarveṣu hi vedānteṣu vākyāni tātparyeṇaitasyārthasya pratipādakatvena samanugatāni /",
    "GSP33brssbh1u:252": " 'sadeva somyedamagra āsīt' /",
    "GSP33brssbh1u:253": " 'ekamevādvitāyam' /",
    "GSP33brssbh1u:254": " (chāndo. 6.2.1) 'ātmāvā idameka evāgra āsīt' /",
    "GSP33brssbh1u:255": " (aita. 2.1.1.1) 'tadetadbrahmāpūrvamanaparamanantaramabāhyam' /",
    "GSP33brssbh1u:256": " 'ayamātamā brahma sarvānubhūḥ' /",
    "GSP33brssbh1u:257": " (bṛha. 2.5.19) 'brahmaivedamamṛtaṃ purastāt' /",
    "GSP33brssbh1u:258": " (muṇḍa. 2.2.11) ityādīni /",
    "GSP33brssbh1u:259": " naca tadgatānāṃ padānāṃ brahmasvarūpaviṣaye niścite samanvaye 'vagamyamāner'thāntarakalpanā yuktā,",
    "GSP33brssbh1u:260": " śrutihānanyaśrutakalpanāprasaṅgāt /",
    "GSP33brssbh1u:261": " naca teṣāṃ kartṛsvarūpapratipādanaparatāvasīyate,",
    "GSP33brssbh1u:262": " 'tatkena kaṃ payet' (bṛha. 2.4.13)",
    "GSP33brssbh1u:263": " ityādi kriyākārakaphalanirīkaraṇaśruteḥ /",
    "GSP33brssbh1u:264": " naca pariniṣṭhitavastusvarūpatve 'pi pratyakṣādiviṣayatvaṃ brahmaṇaḥ,",
    "GSP33brssbh1u:265": " 'tattvamasi' (chāndo. 6.8.7)",
    "GSP33brssbh1u:266": " iti brahmātmabhāvasya śāstramantareṇānavagamyamānatvāt /",
    "GSP33brssbh1u:267": " yattu heyopādeyarahitatvādupadeśānarthakyamiti,",
    "GSP33brssbh1u:268": " naiṣa doṣaḥ,",
    "GSP33brssbh1u:269": " heyopādeyāśūnyabrahmātmatāvagamādeva sarvakleśaprāhāṇātpuruṣārthasiddheḥ /",
    "GSP33brssbh1u:270": " devatādipratipādanāsya tu svavākyagatopāsanārthatve 'pi na kaścidvirodhaḥ /",
    "GSP33brssbh1u:271": " natu tathā brahmaṇa upāsanāvidhiśeṣitvaṃ saṃbhavati,",
    "GSP33brssbh1u:272": " ekatve heyopādeyāśūnyatayā kriyākārakādidvaitavijñānopamardepapatteḥ /",
    "GSP33brssbh1u:273": " nahyekatvavijñānenonmathitasya dvaitavijñānasya punaḥ saṃbhavo 'sti,",
    "GSP33brssbh1u:274": " yenopāsanāvidhiśeṣitvaṃ brahmaṇaḥ pratipadyeta /",
    "GSP33brssbh1u:275": " yadyapyanyatra vedavākyānāṃ vīdhisaṃsparśamantareṇa pramāṇatvaṃ na dṛṣṭaṃ,",
    "GSP33brssbh1u:276": " tathāpyātmavijñānasya phalaparyantatvānna tadviṣayasya śāstrasya prāmāṇyaṃ śakyaṃ pratyākhyātum /",
    "GSP33brssbh1u:277": " na cānumānagamyaṃ śāstraprāmāṇyaṃ,",
    "GSP33brssbh1u:278": " yenānyatra dṛṣṭaṃ nidarśanamapekṣeta /",
    "GSP33brssbh1u:279": " tasmātsiddhaṃ brahmaṇaḥ śāstrapramāṇakatvam /",
    "GSP33brssbh1u:280": " atrāpare pratyavatiphaṣṭhante- yadyapi śāstrapramāṇakaṃ brahma tathāpi pratipattividhiviṣayataiva śāstreṇa brahma samarpyate /",
    "GSP33brssbh1u:281": " yathā yūpāhavahanīyādīnyalaukikānyapi vidhiśaṣatayā śāstreṇa samarpyante tadvat /",
    "GSP33brssbh1u:282": " kuta etat /",
    "GSP33brssbh1u:283": " pravṛttinivṛttiprayojanatvācchāstrasya /",
    "GSP33brssbh1u:284": " tathāhi śāstratātparyavida āhuḥ- 'dṛṣṭo hi tasyārthaḥ karmāvabodhanam' iti /",
    "GSP33brssbh1u:285": " 'codaneti kriyāyāḥ pravartakaṃ vacanam' /",
    "GSP33brssbh1u:286": " 'tasya jñānamupadeśaḥ'- (jai.sū. 1.1.5)",
    "GSP33brssbh1u:287": " 'tadbhūtānāṃ kriyārthena samāmnāyaḥ'- (jai.sū. 1.1.25)",
    "GSP33brssbh1u:288": " 'āmnāyasya kriyārthatvādānarthakyamatadarthānām-'",
    "GSP33brssbh1u:289": " (jai.sū. 1.2.1) itica /",
    "GSP33brssbh1u:290": " ataḥ puruṣaṃ Dvacidviṣayaviśeṣe pravartayatkutaścidviṣayaviśeṣānnivartayaccārthavacchāstram /",
    "GSP33brssbh1u:291": " taccheṣatayā cānyadupayuktam /",
    "GSP33brssbh1u:292": " tatsāmānyādvedāntānāmapi tathaivārthavattvaṃ syāt /",
    "GSP33brssbh1u:293": " sati ca vidhiparatve yathā svargādikāmasyāgnihotrādisādhanaṃ vidhīyata evamamṛtatvakāmasya brahmajñānaṃ vidhīyata iti yuktam /",
    "GSP33brssbh1u:294": " nanviha jijñāsyavailakṣaṇyamuktam- karmakāṇḍe bhavyo dharmo jijñāsya iha tu bhūtaṃ nityanivṛttaṃ brahma jijñāsyamiti /",
    "GSP33brssbh1u:295": " tatra dharmajñānaphalādanuṣṭhānāpekṣādvilakṣaṇaṃ brahmajñānaphalaṃ bhavitumarhati /",
    "GSP33brssbh1u:296": " nārhatyevaṃ bhavitum /",
    "GSP33brssbh1u:297": " kāryavidhiprayukttasyaiva brahmaṇaḥ pratipādyamānatvāt /",
    "GSP33brssbh1u:298": " 'ātmā vā are draṣṭavyaḥ' (bṛha. 2.4.5) iti /",
    "GSP33brssbh1u:299": " 'ya ātmāpahatapāpmā-so 'nvevyaḥ sa vijijñāsitavyaḥ' (chāndo. 8.7.1)",
    "GSP33brssbh1u:300": " 'ātmetyovopāsīta' (bṛha.1.4.7)",
    "GSP33brssbh1u:301": " 'ātmānameva lokamupāsata' (bṛha. 1.4.15) /",
    "GSP33brssbh1u:302": " 'brahma veda brahmaiva bhavati' (muṇḍa. 3.2.9)",
    "GSP33brssbh1u:303": " ityādividhāneṣu satsu ko 'sāvātmā kiṃ tadbrahma ityākāṅkṣāyāṃ tatsvarūpasamarpaṇena",
    "GSP33brssbh1u:304": " sarve vedāntā upayuktāḥ- 'nityaḥ sarvajñaḥ sarvagato nityatṛpto nityāśuddhabuddhamuktasvabhāvo",
    "GSP33brssbh1u:305": " vijñānamānandaṃ brahma. ityevamādayaḥ /",
    "GSP33brssbh1u:306": " tadupāsanācca śāstradṛṣṭo 'pi mokṣaḥ phalaṃ bhaviṣyatīti /",
    "GSP33brssbh1u:307": " kartavyavidhyananupraveśe vastumātrakathane hānopādānasaṃbhavāt,",
    "GSP33brssbh1u:308": " saptadvīpā vasumatī,",
    "GSP33brssbh1u:309": " rājāsau gacchatītyādivākyavadvedāntavākyānāmānarthakyameva syāt /",
    "GSP33brssbh1u:310": " nanu vastumātrakathane 'pi rajuriyaṃ nāyaṃ sarpa ityādau bhrāntijanitabhītinivartanenārthavattvaṃ",
    "GSP33brssbh1u:311": " dṛṣṭaṃ tathehāpyasaṃsāryātmavastukathanena saṃsāritvabhrāntinivartanenārthavattvaṃ syāt /",
    "GSP33brssbh1u:312": " syādetadevaṃ,",
    "GSP33brssbh1u:313": " yadi rajusvarūpaśravaṇa iva sarpabhrāntiḥ,",
    "GSP33brssbh1u:314": " saṃsāritvabhrāntirbrahmasvarūpaśravaṇamātreṇa nivarteta /",
    "GSP33brssbh1u:315": " natu nivartate,",
    "GSP33brssbh1u:316": " śrutabrahmaṇo 'pi yathāpūrvaṃ sukhaduḥkhādisaṃsāridharmadarśanāt,",
    "GSP33brssbh1u:317": " 'śrotavyo mantavyo nididhyāsitavyaḥ' (bṛha. 2.4.5)",
    "GSP33brssbh1u:318": " iti ca śravaṇottarakālayormanananididhyāsanayorvidhirdarśanāt /",
    "GSP33brssbh1u:319": " tasmātpratipattividhiviṣayatayaiva śāstrapramāṇakaṃ brahmābhyupagantavyamiti /",
    "GSP33brssbh1u:320": " atrābhidhīyate- na /",
    "GSP33brssbh1u:321": " karmabrahmavidyāphalayorvailakṣaṇyāt /",
    "GSP33brssbh1u:322": " śārīraṃ vācikaṃ mānasaṃ ca karma śrutismṛtisiddhaṃ dharmākhyaṃ,",
    "GSP33brssbh1u:323": " yadviṣayā jijñāsā 'athāto dharmajijñāsā' (jai.sū. 1.1.1)",
    "GSP33brssbh1u:324": " iti sūtritā,",
    "GSP33brssbh1u:325": " adharmo 'pi hiṃsādiḥ pratiṣedhacodanālakṣaṇatvājjijñāsyaḥ parihārāya /",
    "GSP33brssbh1u:326": " tayoścodanālakṣaṇayorarthānarthayordharmādharmayoḥ phale pratyakṣe sukhaduḥkhe śarīravāṅmanobhirevopabhujyamāne viṣayendriyasaṃyogajanye brahmādiṣu sthāvarānteṣu prasiddhe /",
    "GSP33brssbh1u:327": " manuṣyatvādārabhya brahmānteṣu dehavatsu sukhatāratamyamanuśrūyate /",
    "GSP33brssbh1u:328": " tataśca taddhetordharmasya tāratamyaṃ gamyate /",
    "GSP33brssbh1u:329": " dharmatāratamyādadhikāritāratamyam /",
    "GSP33brssbh1u:330": " prasiddhaṃ cārthitvasārmathyādikṛtamadhikāritāratamyam /",
    "GSP33brssbh1u:331": " tathāca yāgādyanuṣṭhāyināmeva vidyāsamādhiviśeṣāduttareṇa pathā gamanaṃ,",
    "GSP33brssbh1u:332": " kevalairiṣṭāpūrtadattasādhanairdhūmādikrameṇa dakṣiṇena pathā gamanaṃ,",
    "GSP33brssbh1u:333": " tatrāpi sukhatāratamyaṃ tatsādhanatāratamyaṃ ca śāstrāt 'yāvatsaṃpātamuṣitvā' (chāndo. 5.10.5)",
    "GSP33brssbh1u:334": " ityasmādgamyate /",
    "GSP33brssbh1u:335": " tathā manuṣyādiṣu nārakasthāvarānteṣu sukhalavaścodanālakṣaṇadharmasādhya eveti gamyate tāratamyena vartamānaḥ /",
    "GSP33brssbh1u:336": " tathordhvagateṣvadhogateṣu ca dehavatsu duḥkhatāratamyardānāttaddhetoradharmasya pratiṣedhacodanākṣaṇasya tadanuṣṭhāyināṃ ca tāratamye gamyate",
    "GSP33brssbh1u:337": " evamavidyādidoṣavatāṃ dharmādharmatāratamyanimittaṃ śarīropādānapūrvakaṃ sukhaduḥkhatāratamyanimittaṃ saṃsārarūpaṃ śrutismṛtinyāyaprasiddham",
    "GSP33brssbh1u:338": " tathāca smṛtiḥ- 'na ha vai saśarīrasya sataḥ priyāpriyayorapahatirasti' iti yathāvarṇitaṃ saṃsārarūpamanuvadati /",
    "GSP33brssbh1u:339": " aśarīraṃ vāva santaṃ na priyāpriye spṛśataḥ' (chāndo. 8.12.1)",
    "GSP33brssbh1u:340": " iti priyāpriyasparśanapratiṣedhāccodanālakṣaṇadharmakāryatvaṃ mokṣākhyasyāśarīratvasya pratiṣidhyata iti gamyate /",
    "GSP33brssbh1u:341": " dharmakāryatve hi priyāpriyasparśanapratiṣedho nopapadyate /",
    "GSP33brssbh1u:342": " aśarīratvameva dharmakāryamiticenna,",
    "GSP33brssbh1u:343": " tasya svābhāvikatvāt /",
    "GSP33brssbh1u:344": " 'aśarīraṃ śarīreśvanavastheṣvavasthitam /",
    "GSP33brssbh1u:345": " mahāntaṃ vibhumātmānaṃ matvā dhīro na śocati' (kāṭha. 1.2.21)",
    "GSP33brssbh1u:346": " 'aprāṇo hyamanāḥ śubhraḥ' (muṇḍa. 2.1.2)",
    "GSP33brssbh1u:347": " 'asaṅgo hyayaṃ puruṣaḥ' (bṛha. 4.3.15)",
    "GSP33brssbh1u:348": " ityādiśrutibhyaḥ /",
    "GSP33brssbh1u:349": " ata evānuṣṭheyakarmaphalavilakṣaṇaṃ mokṣākhyamaśarīratvaṃ nityamiti siddham /",
    "GSP33brssbh1u:350": " tatra kiñcitpariṇāmi nityaṃ yasminvikriyamāṇe 'pi tadevedamiti buddhirna vihanyate /",
    "GSP33brssbh1u:351": " yathā pṛthivyādijagannityatvavādinām /",
    "GSP33brssbh1u:352": " yathā ca sāṃkhyānāṃ guṇāḥ /",
    "GSP33brssbh1u:353": " idaṃ tu pāramārthikaṃ,",
    "GSP33brssbh1u:354": " kūṭasthanityaṃ,",
    "GSP33brssbh1u:355": " vyomavatsarvavyāpi,",
    "GSP33brssbh1u:356": " sarvavikriyārahitaṃ,",
    "GSP33brssbh1u:357": " nityatṛptaṃ,",
    "GSP33brssbh1u:358": " niravayavaṃ,",
    "GSP33brssbh1u:359": " svayañjyotiḥsvabhāvam /",
    "GSP33brssbh1u:360": " yatra dharmādharmī saha kāryeṇa kālatrayaṃ ca nopāvartete /",
    "GSP33brssbh1u:361": " tadedārīratvaṃ mokṣākhyam /",
    "GSP33brssbh1u:362": " 'anyatra dharmādanyatrādharmādanyatrāsmātkṛtākṛtāt /",
    "GSP33brssbh1u:363": " anyatra bhūtācca bhavyācca' (ka. 2.14)",
    "GSP33brssbh1u:364": " ityādiśrutibhyaḥ /",
    "GSP33brssbh1u:365": " atastadbrahma yasyeyaṃ jijñāsā prastutā,",
    "GSP33brssbh1u:366": " tadyadi kartavyoṣatvenopadiyeta,",
    "GSP33brssbh1u:367": " tena ca kartavyena sādhyaścenmokṣo 'bhyupagamyeta,",
    "GSP33brssbh1u:368": " anitya eva syāt /",
    "GSP33brssbh1u:369": " tatraivaṃ sati yathoktakarmaphaleṣveva tāratamyāvasthiteṣvanityeṣu kaścidatiśayo mokṣa iti prasajyeta,",
    "GSP33brssbh1u:370": " nityaśca mokṣaḥ sarvairmokṣavādibhirabhyupagamyate,",
    "GSP33brssbh1u:371": " ato na kartavyaśeṣatvena brahmopadeśo yuktaḥ /",
    "GSP33brssbh1u:372": " apica 'brahma veda brahmaiva bhavati' (muṇḍa. 3.2.9)",
    "GSP33brssbh1u:373": " 'kṣīyante cāsya karmāṇi tasmindṛṣṭe parāpare' (muṇḍa. 2.2.8) /",
    "GSP33brssbh1u:374": " 'ānandaṃ brahmaṇo vidvān /",
    "GSP33brssbh1u:375": " na bibheti kutaścayana' (taitti. 2.9) /",
    "GSP33brssbh1u:376": " 'abhayaṃ vai janaka prāpto 'si' (bṛha. 4.2.4)",
    "GSP33brssbh1u:377": " 'tadātmānamevāvedehaṃ brahmāsmīti tasmāttatsarvamabhavat' /",
    "GSP33brssbh1u:378": " (vājasaneyabrāhmaṇopa. 1.4.10)",
    "GSP33brssbh1u:379": " 'tatra ko mohaḥ kaḥ śoka ekatvamanupayataḥ' (ī(?) . 7)",
    "GSP33brssbh1u:380": " ityevamādyāḥ śrutayo brahmavidyānantaraṃ mokṣaṃ darśayantyo madhye kāryāntaraṃ vārayanti /",
    "GSP33brssbh1u:381": " tathā 'tadvaitatpaśayannṛṣirvāmadevaḥ pratipede 'haṃ manurabhavaṃ sūryaśca' (bṛha. 1.4.10)",
    "GSP33brssbh1u:382": " iti brahmadarśanasarvātmabhāvayormadhye kartavyāntaravāraṇāyodāhāryam /",
    "GSP33brssbh1u:383": " yathā tiṣṭhangāyatīti tiṣṭhatigāyatyayormadhye tatkartṛkaṃ kāryāntaraṃ nāstīti gamyate /",
    "GSP33brssbh1u:384": " 'tvaṃ hi naḥ pitā yo 'smākamavidyāyāḥ paraṃ pāraṃ tārayasi' (pra. 6.8)",
    "GSP33brssbh1u:385": " 'śrutaṃ hyeva me bhagavaddṛśebhyastarati śokamātmaviditi so 'haṃ bhagavaḥ śocāmi tvaṃ mā bhagavacchokasya pāraṃ tārayatu' (chāndo. 7.1.3)",
    "GSP33brssbh1u:386": " 'tasmai mṛditakaṣāyāya tamasaḥ pāraṃ darśayati bhagavānsanatkumāraḥ' (chāndo. 7.26.2)",
    "GSP33brssbh1u:387": " iti caivamādyāḥ śrutayo mokṣapratibandhanivṛttimātramevātmajñānasya phalaṃ darśayanti /",
    "GSP33brssbh1u:388": " tathācāryapraṇītaṃ nyāyopabṛṃhitaṃ sūtram- 'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ' (nyā. sū. 1.1.2) iti /",
    "GSP33brssbh1u:389": " mithyājñānāpāyaśca brahmātmaikatvavijñānādbhavati /",
    "GSP33brssbh1u:390": " nacedaṃ brahmātmaikatvavijñānaṃ saṃpadrūpam /",
    "GSP33brssbh1u:391": " yathā 'anantaṃ vai mano 'nantā viśvedevā anantameva sa tena lokaṃ jayati' (bṛha. 3.1.9) iti /",
    "GSP33brssbh1u:392": " na cādhyāsarūpam /",
    "GSP33brssbh1u:393": " yathā 'mano brahmetyupāsīta' (chāndo. 3.18.1)",
    "GSP33brssbh1u:394": " 'ādityo brahmetyādeḥśaḥ' (chāndo. 3.19.1)",
    "GSP33brssbh1u:395": " iti ca mana ādityādiṣu brahmadṛṣṭadhyāsaḥ /",
    "GSP33brssbh1u:396": " nāpi viśiṣṭakriyāyoganimittaṃ 'vāyurvāva saṃvargaḥ' 'prāṇo vāva saṃvargaḥ' (chāndo. 4.3.1) itivat /",
    "GSP33brssbh1u:397": " nāṣvājyāvekṣaṇādikarmavatkarmāṅgasaṃskārarūpam /",
    "GSP33brssbh1u:398": " saṃpadādirūpe hi brahmātmaikatvavijñāne 'bhyupagamyamāne 'tatvamasi' (chāndo. 6.8.7)",
    "GSP33brssbh1u:399": " 'ahaṃ brahmāsmi' (bṛha. 14.10)",
    "GSP33brssbh1u:400": " 'ayamātmā brahma' (bṛha. 2.5.19)",
    "GSP33brssbh1u:401": " ityevamādīnāṃ vākyānāṃ brahmātmaikatvavastupratipādanaparaḥ padasamanvayaḥ pīḍyeta /",
    "GSP33brssbh1u:402": " 'bhidyate hṛdayagranthiśichadyante sarvasaṃśayāḥ' (muṇḍa. 2.2.8)",
    "GSP33brssbh1u:403": " iti caivamādīnyavidyānivṛttiphalaśravaṇānyuparudhyeran /",
    "GSP33brssbh1u:404": " 'brahma veda brahmaiva bhavati' (muṇḍa. 3.2.9)",
    "GSP33brssbh1u:405": " iti caivamādīni tadbhāvāpattivacanāni saṃpadādipakṣe na sāmañjasyenopapadyeran /",
    "GSP33brssbh1u:406": " tasmānna saṃpadādirūpaṃ brahmātmaikatvavijñānam /",
    "GSP33brssbh1u:407": " ato na puruṣavyāpāratantrā brahmavidyā /",
    "GSP33brssbh1u:408": " kiṃ tarhi pratyakṣādipramāṇaviṣayavastujñānavadvastutantrā /",
    "GSP33brssbh1u:409": " evaṃbhūtasya brahmaṇastaj jñānasya ca na kayācidyuktyā śakyaḥ kāryānupraveśaḥ kalpayitum /",
    "GSP33brssbh1u:410": " naca vidikriyākarmatvena kāryānupraveśo brahmaṇaḥ,",
    "GSP33brssbh1u:411": " 'anyadeva tadviditādatho aviditādadhi' (kena. 1.3)",
    "GSP33brssbh1u:412": " iti vidikriyākarmatvapratiṣedhāt,",
    "GSP33brssbh1u:413": " 'yenedaṃ sarvaṃ vijānāti taṃ kena vijānīyāt' (bṛha. 2.4.13) iti ca /",
    "GSP33brssbh1u:414": " tathopāstikriyākarmatvapratiṣedho 'pi bhavati- yadvācānabhyuditaṃ yena vāgabhyudyate ityaviṣayatvaṃ brahmaṇa upanyasya,",
    "GSP33brssbh1u:415": " 'tadeva brahma tvaṃ viddhi nedaṃ yadidamupāsate' (kena. 1.4) iti /",
    "GSP33brssbh1u:416": " aviṣayatve brahmaṇaḥ śāstrayonitvānupapattiriticet / na /",
    "GSP33brssbh1u:417": " avidyākalpitabhedanivṛttiparatvācchāstrasya /",
    "GSP33brssbh1u:418": " nahi śāstramidantayā viṣayabhūtaṃ brahma pratipipādayiṣati /",
    "GSP33brssbh1u:419": " kiṃ tarhi, pratyagātmatvenāviṣayatayā pratipādayavidyākalpitaṃ vedya-veditṛ-vedanādibhedamapanayati /",
    "GSP33brssbh1u:420": " tathāca śāstram- 'yasyāmataṃ tasya mataṃ,",
    "GSP33brssbh1u:421": " mataṃ yasya na veda saḥ /",
    "GSP33brssbh1u:422": " avijñātaṃ vijānatāṃ vijñātamavijānatām' (kena. 2.3)",
    "GSP33brssbh1u:423": " 'na dṛṣṭerdraṣṭāraṃ paśyeḥ',",
    "GSP33brssbh1u:424": " 'na vijñātervijñātāraṃ vijānīyāḥ' (bṛha. 3.4.2)",
    "GSP33brssbh1u:425": " iti caivamādi /",
    "GSP33brssbh1u:426": " ato 'vidyākalpitasaṃsāritvanivartanena nityamuktātmasvarūpasamarpaṇānna mokṣasyānityatvadoṣaḥ /",
    "GSP33brssbh1u:427": " yasya tūtpādyo mokṣastasya mānasaṃ,",
    "GSP33brssbh1u:428": " vācikaṃ,",
    "GSP33brssbh1u:429": " kāyikaṃ vā kāryamapekṣata iti yuktam /",
    "GSP33brssbh1u:430": " tathā vikāryatve ca tayoḥ pakṣayormokṣasya dhruvamanityatvam /",
    "GSP33brssbh1u:431": " nahi dadhyādi vikāryaṃ,",
    "GSP33brssbh1u:432": " utpādyaṃ vā dhaṭādi,",
    "GSP33brssbh1u:433": " nityaṃ dṛṣṭaṃ loke /",
    "GSP33brssbh1u:434": " nacāpyatvenāpi kāryāpekṣā,",
    "GSP33brssbh1u:435": " svātmasvarūpatve satyanāpyatvāt /",
    "GSP33brssbh1u:436": " svarūpavyatiriktatve 'pi brahmaṇo nāpyatvaṃ,",
    "GSP33brssbh1u:437": " sarvagatatvena nityāptasvarūpatvātsarveṇa brahmaṇaḥ,",
    "GSP33brssbh1u:438": " ākāśasyeva /",
    "GSP33brssbh1u:439": " nāpi saṃskāryo mokṣaḥ,",
    "GSP33brssbh1u:440": " yena vyāpāramapekṣeta /",
    "GSP33brssbh1u:441": " saṃskāro hi nāma saṃskāryasya guṇādhānena vā syāddoṣāpanayanena vā /",
    "GSP33brssbh1u:442": " na tāvadguṇādhānena saṃbhavati,",
    "GSP33brssbh1u:443": " anādheyātiśayabrahmasvarūpatvānmokṣasya /",
    "GSP33brssbh1u:444": " nāpi doṣāpanayanena,",
    "GSP33brssbh1u:445": " nityāśuddhabrahmasvarūpatvānmokṣasya /",
    "GSP33brssbh1u:446": " svātmadharma eva saṃsthirobhīto mokṣaḥ kriyayātmani saṃskriyamāṇe 'bhivyajyate,",
    "GSP33brssbh1u:447": " yathā'darśe nigharṣaṇakriyayā saṃskrayamāṇe bhāsvaratvaṃ dharma iticet / na /",
    "GSP33brssbh1u:448": " kriyāśrayatvānupapatterātmanaḥ /",
    "GSP33brssbh1u:449": " yadāśrayā kriyā tamavikurvatī naivātmānaṃ labhate /",
    "GSP33brssbh1u:450": " yadyātmā kriyayā vikriyetānityatvamātmanaḥ prasajyeta /",
    "GSP33brssbh1u:451": " 'avikāryo 'yamucyate' iti caivamādīni vākyāni bādhyeran /",
    "GSP33brssbh1u:452": " taccāniṣṭam /",
    "GSP33brssbh1u:453": " tasmānna svāśrayā kriyā'tmānaḥ saṃbhavati /",
    "GSP33brssbh1u:454": " anyāśrayāyāstu kriyāyā aviṣayatvānna tayātmā saṃskriyate /",
    "GSP33brssbh1u:455": " nanu dehāśrayayā snānācamanayajñopavītādikayā kriyayā dehī saṃskriyamāṇo dṛṣṭaḥ / na /",
    "GSP33brssbh1u:456": " dehādisaṃhatasyaivāvidyāgṛhītasyātmānaḥ saṃskriyamāṇatvāt /",
    "GSP33brssbh1u:457": " pratyakṣaṃ hi snānācamanāderdehasamavāyitvam /",
    "GSP33brssbh1u:458": " tayā dehāśrayayā tatsaṃhata eva kaścidavidyayātmatvena parigṛhītaḥ saṃskriyata iti yuktam /",
    "GSP33brssbh1u:459": " yathā dehāśrayacikitsānimittena dhātusāmyena tatsaṃhatasya tadabhimānina ārogyaphalaṃ,",
    "GSP33brssbh1u:460": " ahamaroga iti yatra buddhirutpadyate /",
    "GSP33brssbh1u:461": " evaṃ snānācamanayajñopavītādinā ahaṃ śuddhaḥ saṃskṛta iti yatra buddhirutpadyate sa saṃskriyate /",
    "GSP33brssbh1u:462": " sa ca dehena saṃhata eva /",
    "GSP33brssbh1u:463": " tenaiva hyahaṅkartrāhaṃpratyayaviṣayeṇa pratyayinā sarvāḥ kriyā nirvartyante /",
    "GSP33brssbh1u:464": " tatphalaṃ ca sa evāśnāti,",
    "GSP33brssbh1u:465": " 'tayoranyaḥ pippalaṃ svādvattyanāśnannanyo abhicākāśīti' (muṇḍa. 3.1.1)",
    "GSP33brssbh1u:466": " iti mantravarṇāt /",
    "GSP33brssbh1u:467": " 'ātmendriyamanoyuktaṃ bhoktetyāhurmanīṣiṇaḥ' (kāṭha. 1.3.4) iti ca /",
    "GSP33brssbh1u:468": " tathāca 'eko devaḥsarvabhūteṣu gūḍhaḥ sarvavyāpī sarvabhūtāntarātmā /",
    "GSP33brssbh1u:469": " karmādhyakṣaḥ sarvabhūtādhivāsaḥ sākṣī cetā kevalo nirguṇaśca' (śvetā. 6.11) iti /",
    "GSP33brssbh1u:470": " sa paryagācchukramakāyamantraṇamastrāviraṃśuddhamapāpaviddham /",
    "GSP33brssbh1u:471": " (ī(?). 8) iti ca /",
    "GSP33brssbh1u:472": " etau mantrāvanādheyātiśayatāṃ nityaśuddhatāṃ ca brahmaṇo darśayataḥ /",
    "GSP33brssbh1u:473": " brahmabhāvaśca mokṣaḥ /",
    "GSP33brssbh1u:474": " tasmānna saṃskāryo 'pi mokṣaḥ /",
    "GSP33brssbh1u:475": " ato 'nyanmokṣaṃ prati kriyānupraveśadvāraṃ na śakyaṃ kenaciddarśayitum /",
    "GSP33brssbh1u:476": " tasmāt jñānamekaṃ muktvā kriyāyā gandhamātrasyāpyanupraveśa iha nopapadyate /",
    "GSP33brssbh1u:477": " nanu jñānaṃ nāma mānasī kriyā / na /",
    "GSP33brssbh1u:478": " vailakṣaṇyāt /",
    "GSP33brssbh1u:479": " kriyā hi nāma sā yatra vastusvarūpanirapekṣaiva codyate,",
    "GSP33brssbh1u:480": " puruṣacittavyāpārādhīnā ca /",
    "GSP33brssbh1u:481": " yathā yasyai devatāyai havirgṛhītaṃ syāttāṃ manasā dhyāyedvṣaṭkariṣyan iti /",
    "GSP33brssbh1u:482": " 'saṃdhyāṃ manasā dyāyet' (ai.brā. 3.8.1)",
    "GSP33brssbh1u:483": " iti caivamādiṣu /",
    "GSP33brssbh1u:484": " dhyānaṃ cintanaṃ yadyapi mānasaṃ tathāpi puruṣeṇa kartumakartumanyathā vā kartuṃ śakyaṃ,",
    "GSP33brssbh1u:485": " puruṣatantratvāt /",
    "GSP33brssbh1u:486": " jñānaṃ tu pramāṇajanyam /",
    "GSP33brssbh1u:487": " pramāṇaṃ ca yathābhūtavastuviṣayamato jñānaṃ kartumakartumanyathā vā kartumaśakyaṃ,",
    "GSP33brssbh1u:488": " kevalaṃ vastutantrameva tat /",
    "GSP33brssbh1u:489": " na codanātantram //",
    "GSP33brssbh1u:490": " nāpi puruṣatantram /",
    "GSP33brssbh1u:491": " tasmānmānasatve 'pi jñānasya mahadvailakṣaṇyam /",
    "GSP33brssbh1u:492": " yathāca 'puruṣo vāva gautamāgniḥ',",
    "GSP33brssbh1u:493": " 'yoṣā vāva gautamāgniḥ (chāndo. 5.7,8.1)",
    "GSP33brssbh1u:494": " ityatra yoṣitpuruṣayoragnibuddhirmānasī bhavati /",
    "GSP33brssbh1u:495": " kevacodanājanyatvātkriyaiva sā puruṣatantrā ca /",
    "GSP33brssbh1u:496": " yā tu prasiddhe 'gnāvagnibuddhirna sā codanātantrā /",
    "GSP33brssbh1u:497": " nāpi puruṣatantrā /",
    "GSP33brssbh1u:498": " kiṃ tarhi pratyakṣavastutantraiveti jñānamevaitanna kriyā /",
    "GSP33brssbh1u:499": " evaṃ sarvapramāṇaviṣayavastuṣu veditavyam /",
    "GSP33brssbh1u:500": " tatraivaṃ sati yathābhūtabrahmātmaviṣayamapi jñānaṃ na codanātantram /",
    "GSP33brssbh1u:501": " tadviṣaye liṅāgādayaḥ śrūyamāṇā apyaniyojyaviṣayatvātkuṇṭhībhavantyupalādiṣu prayuktakṣurataikṣṇyādivat,",
    "GSP33brssbh1u:502": " aheyānupādeyavastuviṣayatvāt /",
    "GSP33brssbh1u:503": " kimarthāni tarhi 'ātmā vāre draṣyavyaḥ śrotavyaḥ' ityādīni vidhicchāyāni vacanāni /",
    "GSP33brssbh1u:504": " svābhāvikapravṛttiviṣayavimukhīkaraṇārthānīti brūmaḥ /",
    "GSP33brssbh1u:505": " yo hi bahirmukhaḥ pravartate puruṣaḥ iṣṭaṃ me bhūyādadaniṣṭaṃ mābhūditi,",
    "GSP33brssbh1u:506": " naca tatrātyantikaṃ puruṣīrthaṃ labhate,",
    "GSP33brssbh1u:507": " tamātyantikapuruṣārthavāñchinaṃ svābhāvikakāryakaraṇasaṃghātapravṛttigocarādvimukhīkṛtya pratyagātmasrotastayā pravartayanti 'ātmā vā are draṣṭavyaḥ'",
    "GSP33brssbh1u:508": " ityādīni /",
    "GSP33brssbh1u:509": " tasyātmānveṣaṇāya pravṛttasyāheyamanupādeyaṃ cātmatattvamupadiśyate /",
    "GSP33brssbh1u:510": " 'idaṃ sarvaṃ yadayamātmā' (bṛha. 2.4.6)",
    "GSP33brssbh1u:511": " 'yatra tvasya sarvamātmaivābhūttatkena kaṃ paśyet kena kaṃ vijānīyāt vījñātāramare kena vijānīyāt' (bṛha. 4.5.15)",
    "GSP33brssbh1u:512": " 'ayamātmā brahma' (bṛha. 2.5.19)",
    "GSP33brssbh1u:513": " ityādibhiḥ /",
    "GSP33brssbh1u:514": " yadapyakartavyapradhānamātmajñānaṃ hānāyopādānāya vā na bhavatīti,",
    "GSP33brssbh1u:515": " tattathaivetyabhyupagamyate /",
    "GSP33brssbh1u:516": " alaṅkāro hyayamasmākaṃ yadbrahmātmāvagatau satyāṃ sarvakartavyatāhāniḥ kṛtakṛtyatā ceti /",
    "GSP33brssbh1u:517": " tathāca śrutiḥ- 'ātmānaṃ cedvijānīyādayamastīti pūruṣaḥ /",
    "GSP33brssbh1u:518": " kimicchankasya kāmāya śarīramanusaṃjvaret' //",
    "GSP33brssbh1u:519": " (bṛha. 4.4.12) iti /",
    "GSP33brssbh1u:520": " 'etadbuddhvā buddhimānsyātkṛtakṛtyaśca bhārata' /",
    "GSP33brssbh1u:521": " (bha.gī. 15.20) iti smṛtiḥ /",
    "GSP33brssbh1u:522": " tasmānna pratipattividhiviṣayatayā brahmaṇaḥ samarpaṇam /",
    "GSP33brssbh1u:523": " yadapi kecidāhuḥ- 'pravṛttinivṛttividhitaccheṣavyatirekeṇa kevalavastuvādī vedabhāgo nāsti' iti tanna,",
    "GSP33brssbh1u:524": " aupaniṣadasya puruṣasya puruṣasyānanyaśeṣatvāt /",
    "GSP33brssbh1u:525": " yo 'sāvupaniṣatsvevādhigataḥ puruṣo 'saṃsārī brahma utpādyādicaturvidhadravyavilakṣaṇaḥ svaprakaraṇastho 'nanyośeṣaḥ,",
    "GSP33brssbh1u:526": " nāsau nāsti nādhigamyata iti vā śakyaṃ vaditum,",
    "GSP33brssbh1u:527": " 'sa eṣa neti netyātmā' (bṛha. 3.9.26)",
    "GSP33brssbh1u:528": " ityāmaśabdāt,",
    "GSP33brssbh1u:529": " ātmanaśca pratyākhyātumaśakyatvāt,",
    "GSP33brssbh1u:530": " ya eva nirākartā tasyaivātmatvāt /",
    "GSP33brssbh1u:531": " nanvātmāhaṃpratyayaviṣayatvādupaniṣatsveva vijñāyata ityanupapannam / na /",
    "GSP33brssbh1u:532": " tatsākṣitvena pratyuktatvāt /",
    "GSP33brssbh1u:533": " nahyahaṃpratyayaviṣayakartṛvyatirekeṇa tatsākṣī sarvabhūtasthaḥ sama ekaḥ kūṭasthanityaḥ puruṣo vidhikāṇḍe tarkasamaye vā kenacidadhigataḥ sarvasyātmā,",
    "GSP33brssbh1u:534": " ataḥ sa na kenacitpratyākhyātuṃ śakyo vidhiśeṣatvaṃ vā netum /",
    "GSP33brssbh1u:535": " asmatvādeva ca sarveṣāṃ na heyo nāpyupādeyaḥ /",
    "GSP33brssbh1u:536": " sarvaṃ hi vinaśyadvikārajātaṃ puruṣāntaṃ vinaśyati /",
    "GSP33brssbh1u:537": " puruṣo vināśahetvābhāvādavināśī,",
    "GSP33brssbh1u:538": " vikriyāhetvabhāvācca,",
    "GSP33brssbh1u:539": " kūṭasthanityaḥ,",
    "GSP33brssbh1u:540": " ata eva nityāśuddhabuddhamuktasvabhāvaḥ /",
    "GSP33brssbh1u:541": " tasmāt 'puruṣānna paraṃ kiñcitsā kāṣṭā sā parā gatiḥ' (kāṭha. 1.3.11)",
    "GSP33brssbh1u:542": " 'taṃ tvaupaniṣadaṃ puruṣaṃ pṛcchāmi' (bṛha. 3.9.23)",
    "GSP33brssbh1u:543": " iti caupaniṣadatvaviśeṣaṇaṃ puruṣasyopaniṣatsu prādhānyena prakāśyamānatva upapadyate /",
    "GSP33brssbh1u:544": " ato bhūtavastuparo vedabhāgo nāstīti vacanaṃ sāhasamātram /",
    "GSP33brssbh1u:545": " yadapi śāstratātparyavidāmanukramaṇam- 'dṛṣṭo hi tasyārthaḥ karmāvabodhanam' ityevamādi,",
    "GSP33brssbh1u:546": " taddharmajijñāsāviṣayatvādvidhipratiṣedhāśāstrābhiprāyaṃ draṣṭavyam /",
    "GSP33brssbh1u:547": " apica 'āmnāyasya kriyārthatvādānarthakyamatarthānām' ityetadekāntenābhyupagacchatāṃ bhūtopadeśānārthakyaprasaṅgaḥ /",
    "GSP33brssbh1u:548": " pravṛtti nivṛttividhitaccheṣavyatirekeṇa bhūtaṃ cedvastūpadiśati bhavyārthatvena,",
    "GSP33brssbh1u:549": " kūṭasthanityaṃ bhūtaṃ nopadiśatīti ko hetuḥ /",
    "GSP33brssbh1u:550": " nahi bhūtamupadiśyamānaṃ kriyā bhavati /",
    "GSP33brssbh1u:551": " akriyātve 'pi bhūtasya kriyāsādhanatvātkriyārthaṃ eva bhūtopadeśa iti cet /",
    "GSP33brssbh1u:552": " naiṣa doṣaḥ /",
    "GSP33brssbh1u:553": " kriyārthatve 'pi kriyātivartanaśaktimadvastūpadiṣṭameva /",
    "GSP33brssbh1u:554": " kriyārthatvaṃ tu prayojanaṃ tasya /",
    "GSP33brssbh1u:555": " na caitāvatā vastvanupadiṣṭaṃ bhavati /",
    "GSP33brssbh1u:556": " yadi nāmopadiṣṭaṃ kiṃ tava tena syāditi /",
    "GSP33brssbh1u:557": " ucyate- anavagatātmavastūpadeśaśca tathaiva bhavitumarhati /",
    "GSP33brssbh1u:558": " tadavagatyā mithyājñānasya saṃsārahetornivṛttiḥ prayojanaṃ kriyata ityavāśiṣṭamarthavattvaṃ kriyāsādhanavastūpadeśena /",
    "GSP33brssbh1u:559": " apica 'brāhmaṇo na hantavyaḥ' iti caivamādyā nivṛttirupadiśyate /",
    "GSP33brssbh1u:560": " naca sā kriyā /",
    "GSP33brssbh1u:561": " nāpi kriyāsādhanam /",
    "GSP33brssbh1u:562": " akriyārthānāmupadeśo 'narthakaścet 'brāhmaṇo na hantavyaḥ' ityādinivṛttyupadeśānāmānarthakyaṃ prāptam /",
    "GSP33brssbh1u:563": " taccāniṣṭam /",
    "GSP33brssbh1u:564": " naca svābhāvaprāptahantyarthānurāgeṇa nañaḥ śakyamaprāptakriyārthatvaṃ kalpayituṃ,",
    "GSP33brssbh1u:565": " hananakriyānivṛttyaudāsīnyavyatirekeṇa /",
    "GSP33brssbh1u:566": " nañaścaiṣa svabhāvo yatsvasaṃbandhino 'bhāvaṃ bodhayatīti /",
    "GSP33brssbh1u:567": " abhāvabuddhiścaudāsīnyakāraṇam /",
    "GSP33brssbh1u:568": " sā ca dagdhendhanāgnivatsvayamevopāśāmyati /",
    "GSP33brssbh1u:569": " tasmātprasaktakriyānivṛttyaudāsīnyameva 'brāhmaṇo na hantavyaḥ' ityādiṣu pratiṣedhārthaṃ manyāmahe,",
    "GSP33brssbh1u:570": " anyatra prajāpatitrātādibhyaḥ /",
    "GSP33brssbh1u:571": " tasmātpuruṣārthānupayogyupākhyānādibhūtārthavādaviṣayamānarthakyābhidhānaṃ draṣṭavyam /",
    "GSP33brssbh1u:572": " yadapyuktaṃ- kartavyavidhyanupraveśamantareṇa vastumātramucyamānamānarthakaṃ syāt 'saptadvīpā vasumatī' tyādivaditi,",
    "GSP33brssbh1u:573": " tatparihṛtam /",
    "GSP33brssbh1u:574": " rajuriyaṃ nāyaṃ sarpa iti vastumātrakathane 'pi prayojanasya dṛṣṭatvāt /",
    "GSP33brssbh1u:575": " nanu śrutabrahmaṇo 'pi yathāpūrvaṃ saṃsāritvardānānna rajusvarūpakathanavadarthavattvamityuktam /",
    "GSP33brssbh1u:576": " atrocyate- nāvagatabrahmātmabhāvasya yathāpūrvaṃ saṃsāritvaṃ śakyaṃ darśayituṃ va vedapramāṇajanitabrahmātmabhāvavirodhāt /",
    "GSP33brssbh1u:577": " nahi śarīrādyātmābhimānino duḥkhabhayādimattvaṃ dṛṣṭamiti tasyaiva vedapramāṇajanitabrahmātmāvagame",
    "GSP33brssbh1u:578": " tadabhimānanivṛttau tadeva mithyājñānanimittaṃ duḥkhabhayādimattvaṃ bhavatīti śakyaṃ kalpayitum /",
    "GSP33brssbh1u:579": " nahi dhanino gṛhasthasya dhanābhimānino dhanāpahāranimittaṃ duḥkhaṃ dṛṣṭamiti tasyaiva pravrajitasya dhanābhimānarahitasya tadeva dhanāpahranimittaṃ duḥkhaṃ bhavati /",
    "GSP33brssbh1u:580": " naca kuṇḍalinaḥ kuṇḍalitvābhimānanimittaṃ sukhaṃ dṛṣṭamiti tasyaiva kuṇḍalaviyuktasya kuṇḍalitvābhimānanimittaṃ sukhaṃ bhavati /",
    "GSP33brssbh1u:581": " taduktaṃ śrutyā- 'ārīraṃ vāva santaṃ na priyāpriye spṛśataḥ' (chāndo. 8.12.1) iti /",
    "GSP33brssbh1u:582": " śarīre patite 'śarīratvaṃ syāt,",
    "GSP33brssbh1u:583": " na jīvata iti cenna,",
    "GSP33brssbh1u:584": " saśarīratvasya mithyājñānanimittattvāt /",
    "GSP33brssbh1u:585": " na hyātmanaḥ śarīrātmābhimānalakṣaṇaṃ mithyājñānaṃ muktvānyataḥ saśarīratvaṃ śakyaṃ kalpayitum /",
    "GSP33brssbh1u:586": " nityamaśarīratvamakarmanimittattvādityavocāma /",
    "GSP33brssbh1u:587": " tatkṛtadharmādharmanimittaṃ saśarīratvamiti cenna,",
    "GSP33brssbh1u:588": " śarīrasaṃbandhasyāsiddhatvāddharmādharmayorātmakṛtatvāsiddheḥ /",
    "GSP33brssbh1u:589": " śarīrasaṃbandhasya dharmādharmayostatkṛtatvasya cetaretarāśrayatvaprasaṅgādandhaparamparaiṣānāditvakalpanā /",
    "GSP33brssbh1u:590": " kriyāsamavāyābhāvāccāmtanaḥ kartṛtvānupapatteḥ /",
    "GSP33brssbh1u:591": " saṃnidhānamātreṇa rājaprabhṛtīnāṃ dṛṣṭaṃ kartavyamiti cenna,",
    "GSP33brssbh1u:592": " dhanadānādyupārjitabhṛtyasaṃbandhatvātteṣāṃ kartṛtvopapatteḥ /",
    "GSP33brssbh1u:593": " na tvātmano dhanadānādivaccharīrādibhiḥ svasvāmisaṃbandhanimittaṃ kiñcicchakyaṃ kalpayitum /",
    "GSP33brssbh1u:594": " mithyābhimānastu pratyakṣaḥ saṃbandhahetuḥ /",
    "GSP33brssbh1u:595": " etena yajamānatvamātmano vyākhyātam /",
    "GSP33brssbh1u:596": " atrāhuḥ- dehādivyatiriktasyātmana ātmīye dehādāvabhimāno gauṇo na mithyeti cenna,",
    "GSP33brssbh1u:597": " prasiddhavastubhedasya gauṇatvamukhyatvaprasiddheḥ /",
    "GSP33brssbh1u:598": " yasya hi prasiddho vastubhedaḥ,",
    "GSP33brssbh1u:599": " yathā kesarādimānākṛtiviśeṣo 'nvayavyatirekābhyāṃ siṃhaśabdapratyayabhāṅmukhyo 'nyaḥ prasiddhaḥ tataścānyaḥ puruṣaḥ prāyikaiḥ krauryaśauryādibhiḥ siṃhaguṇaiḥ saṃpannaḥ siddhaḥ,",
    "GSP33brssbh1u:600": " tasya puruṣe siṃhaśabdapratyayau gauṇau bhavato nāprasiddhavastubhedasya /",
    "GSP33brssbh1u:601": " tasya tvanyatrānyaśabdapratyayau bhrāntinimittāveva bhavato na gauṇau /",
    "GSP33brssbh1u:602": " yathā mandāndhakāre sthāṇurayamityagṛhyamāṇaviśeṣe puruṣaśabdapratyayau sthāṇuviṣayau,",
    "GSP33brssbh1u:603": " yathāvā śuktikāyāmakasmādrajatamiti niścitau śabdapratyayau,",
    "GSP33brssbh1u:604": " tadvaddehādisaṃghāte 'hamiti nirupacāreṇa śabdapratyayāvātmānātmāvivekenotpadyamānau kathaṃ gauṇau śakyau vaditum /",
    "GSP33brssbh1u:605": " ātmānātmavivekināmapi paṇḍitānāmajāvipālānāmivāviviktau śabdapratyayau bhavataḥ /",
    "GSP33brssbh1u:606": " tasmāddehādivyatiriktātmāstitvavādināṃ dehādāvahaṃpratyayo mithyaiva na gauṇaḥ /",
    "GSP33brssbh1u:607": " tasmānmithyāpratyayanimittatvātsaśarīratvasya,",
    "GSP33brssbh1u:608": " siddhaṃ jīvato 'pi viduṣo 'śarīratvam /",
    "GSP33brssbh1u:609": " tathāca brahmavidviṣayā śrutiḥ- ' tadyathāhinirlvayanī valmīke mṛtā pratyastā śayītaivamevedaṃ śarīraṃ śete /",
    "GSP33brssbh1u:610": " athāyamaśarīro 'mṛtaḥ prāṇo brahmaiva teja eva' (bṛha. 4.4.7) iti /",
    "GSP33brssbh1u:611": " 'sacakṣuracakṣuriva sakarṇo 'karṇa iva savāgavāgiva samanā amanā iva saprāṇo 'prāṇa iva' iti ca /",
    "GSP33brssbh1u:612": " smṛtirapi ca- 'sthitaprajñasyakā bhāṣā' (bha.gī. 2.54)",
    "GSP33brssbh1u:613": " ityādyā sthitaprajñalakṣaṇānyācakṣāṇā viduṣaḥ sarvapravṛttyasaṃbandhaṃ darśayati /",
    "GSP33brssbh1u:614": " tasmānnāvagatabrahmātmabhāvasya yathāpūrvaṃ saṃsāritvam /",
    "GSP33brssbh1u:615": " yasya tu yathāpūrvaṃ saṃsāritvaṃ nāsāvavagatabrahmātmabhāva ityanavadyam /",
    "GSP33brssbh1u:616": " yatpunaruktaṃ śravaṇātparācīnayormanananididhyāsanayordarśanādvadhiśeṣatvaṃ brahmaṇo na svarūpaparyavasāyitvamiti / na /",
    "GSP33brssbh1u:617": " avagatyarthatvānmanananididhyāsanayoḥ /",
    "GSP33brssbh1u:618": " yadi hyavagataṃ brahmānyatra viniyujyeta bhavettadā vidhiśeṣitvam /",
    "GSP33brssbh1u:619": " natu tadasti,",
    "GSP33brssbh1u:620": " manananididhyāsanayorapi śravaṇavadavagatyarthatvāt /",
    "GSP33brssbh1u:621": " tasmānna pratapattividhiviṣayatayā śāstrapramāṇakatvaṃ brahmaṇaḥ saṃbhavatītyataḥ svatantrameva brahma śāstrapramāṇakaṃ vedāntavākyasamanvayāditi siddham /",
    "GSP33brssbh1u:622": " evañca sati 'athāto brahmajijñāsā' iti tadviṣayaḥ pṛthakśāstramārambha upapadyate /",
    "GSP33brssbh1u:623": " pratipattividhiparatve hi 'athāto dharmajijñāse'tyevārabdhatvānna pṛthakśāstramārabhyeta /",
    "GSP33brssbh1u:624": " ārabhyamāṇaṃ caivamārabhyeta - 'athātaḥ pariśiṣṭadharmajijñāseti' ' athātaḥ kratvarthapuruṣārthayorjijñāsā' (jai. 4.1.1) itivat /",
    "GSP33brssbh1u:625": " brahmātmaikyāvagatistvapratijñāteti tadartho yuktaḥ śāstrārambhaḥ- 'athāto brahmajijñāsā' iti /",
    "GSP33brssbh1u:626": " tasmādahaṃ brahmāsmītyetadavasānā eva sarve viṣayaḥ sarvāṇi cetarāṇi pramāṇāni /",
    "GSP33brssbh1u:627": " nahyaheyānupādeyādvaitātmāvagatau nirviṣayāṇyapramātṛkāṇi ca pramāṇāni bhavitumarhantīti /",
    "GSP33brssbh1u:628": " apicāhuḥ- 'gauṇamithyātmano 'sattve putradehādibādhanāt /",
    "GSP33brssbh1u:629": " sadbrahmātmāhamityevaṃ bodhe kāryaṃ kathaṃ bhavet //",
    "GSP33brssbh1u:630": " anveṣṭavyātmavijñānātprākpramātṛtvamātmanaḥ /",
    "GSP33brssbh1u:631": " anviṣṭaḥ syātpramātaiva pāpmadoṣādivarjitaḥ //",
    "GSP33brssbh1u:632": " dehātmapratyayo yadvatpramāṇatvena kalpitaḥ /",
    "GSP33brssbh1u:633": " laukikaṃ tadvadevedaṃ pramāṇaṃ tvā'tmaniścayāt'",
    "GSP33brssbh1u:634": " iti // 4 //",
    "GSP33brssbh1u:635": " iti catuḥsūtrī samāptā / @----------------------",
    "GSP33brssbh1u:636": " FN: pūrvapakṣiṇā kriyāśeṣatayā brahma pratipādyata ityuktaṃ tadvyāvṛttyarthamiti bhāvaḥ /",
    "GSP33brssbh1u:637": " pūrṇatayā juhūdvārā kratuśeṣatāvādātmano 'pi jñānadvārā karmaśeṣatvāttadarthā vedāntāstadvidhiśeṣā bhaviṣyantītyāśaṅkyāha tatkeneti /",
    "GSP33brssbh1u:638": " pratipattikarma pradhānakarmaśeṣāṅgaṃ /",
    "GSP33brssbh1u:639": " yatha pradhānacaruhomottaraṃ tenaiva dravyeṇa sviṣṭakṛdbalidānādi /",
    "GSP33brssbh1u:640": " yathāvā śrāddhe piṇḍapradānapūjottaraṃ piṇḍānāṃ gaṅgādipravāhe prakṣepaḥ /",
    "GSP33brssbh1u:641": " anunapraveśo 'saṃbandhaḥ /",
    "GSP33brssbh1u:642": " pratipattervidhirniyogastasya viṣayabhūtāṃ pratipattipratyavacchedakatvema viṣayatayetyarthaḥ /",
    "GSP33brssbh1u:643": " agnyādidevatoddeśena puroḍāśādidravyotsargo yāgaḥ /",
    "GSP33brssbh1u:644": " aśarīraṃ videhaṃ,",
    "GSP33brssbh1u:645": " priyāpriye sukhaduḥkhe /",
    "GSP33brssbh1u:646": " kṛtākṛtāditi /",
    "GSP33brssbh1u:647": " kṛtāt kāryāt,",
    "GSP33brssbh1u:648": " akṛtāt kāraṇāt /",
    "GSP33brssbh1u:649": " tat brahma, avet viditavat /",
    "GSP33brssbh1u:650": " valkalādivaccittarañjako rāgādikaṣāyo mṛditaḥ kṣālitaḥ vināśito yasya jñānavairāgyābhyāsakṣārajalena tasmai /",
    "GSP33brssbh1u:651": " adhyāsaḥ śāstrato 'tasmiṃstaddhīḥ /",
    "GSP33brssbh1u:652": " ādeśa upadeśaḥ /",
    "GSP33brssbh1u:653": " pralayakāle vāyuragnyādīnsaṃvṛṇoti saṃharatīti saṃvargaḥ,",
    "GSP33brssbh1u:654": " svāpakāle prāṇo vāgādīnsaṃharatīti saṃhārakriyāyogātsaṃvargaḥ /",
    "GSP33brssbh1u:655": " tat viditājjñānaviṣayādanyadbhinnam /",
    "GSP33brssbh1u:656": " atho api aviditādajñānaviṣayādapi adhi anyat /",
    "GSP33brssbh1u:657": " yadvācā śabdenānabhyuditamaprakāśitaṃ,",
    "GSP33brssbh1u:658": " yena bhmaṇā sā vāgabhyadyate prakāśyate /",
    "GSP33brssbh1u:659": " 'nivṛttiviṣayatvāt' bhā.pā. /",
    "GSP33brssbh1u:660": " svātmano dharmānāśrayatve 'pi nityo dharmo mokṣākhyo bhaviṣyatītyabhiprāyeṇa dharmaśabdaḥ,",
    "GSP33brssbh1u:661": " svarūpaparo vā /",
    "GSP33brssbh1u:662": " anyo jīvātmā /",
    "GSP33brssbh1u:663": " pippalaṅkarmaphalam /",
    "GSP33brssbh1u:664": " abhicākaśīti prakāśate /",
    "GSP33brssbh1u:665": " karmādhyakṣaḥ karmaphalapradātā /",
    "GSP33brssbh1u:666": " śukramiti bāhyāśuddhiviraha uktaḥ /",
    "GSP33brssbh1u:667": " avraṇamasnāviramityeva kāyaniṣedhe siddhe punastanniṣedho līlādhṛtaviṣaṇvādivigrahasyāpyanṛtatāpratipādanārthaḥ /",
    "GSP33brssbh1u:668": " tathāca - 'māyā hyeṣā mayā sṛṣṭā yanmāṃ paśyasi nārada /",
    "GSP33brssbh1u:669": " sarvabhūtaguṇairyuktaṃ maivaṃ māṃ draṣṭumarhasī' ti /",
    "GSP33brssbh1u:670": " śarīropādānabhūtāvidyārāhityāya śuddhamiti /",
    "GSP33brssbh1u:671": " tannimittarāhityāyāpāpaviddhamiti /",
    "GSP33brssbh1u:672": " atrānupraveśaḥ saṃbandhaḥ /",
    "GSP33brssbh1u:673": " mayedaṃ kāryamityavagatimān hi niyojyo bhavati /",
    "GSP33brssbh1u:674": " kṛtisādhyaśca vidhiviṣayo bhavati /",
    "GSP33brssbh1u:675": " jñānasya ca kṛtyasādhyatvānnobhayamātmajñānaṃ bhavatīti bhāvaḥ /",
    "GSP33brssbh1u:676": " vidhicchāyāni prasiddhayāgādividhitulyāni /",
    "GSP33brssbh1u:677": " pratyagātmani srotaścittavṛttipravāhaḥ /",
    "GSP33brssbh1u:678": " 'kṛtaṃ kṛtyaṃ prāpaṇīyaṃ prāptamityeva tuṣyati' pañca. /",
    "GSP33brssbh1u:679": " anusaṃjvaret śarīraṃ paritapyamānamanutapyeta /",
    "GSP33brssbh1u:680": " pramāpramārūpadhīmātraviṣayaḥ pratipattiśabdaḥ / ā. /",
    "GSP33brssbh1u:681": " 'yaccāpnoti yadādatte yaccātti viṣayāniha /",
    "GSP33brssbh1u:682": " yaccāsya saṃtato bhāvastasmādātmeti bhaṇyate' iti /",
    "GSP33brssbh1u:683": " ahaṃpratyayaviṣaya aupaniṣadaḥ puruṣaḥ /",
    "GSP33brssbh1u:684": " ahaṃpratyayaviṣayo yaḥ kartā kāryakaraṇasaṃghātopahito jīvātmā tadvyatirekeṇa /",
    "GSP33brssbh1u:685": " 'ityevamādyā' bhā.pā. /",
    "GSP33brssbh1u:686": " baṭorvratamityupakrāntaṃ 'nekṣetodyantamādityaṃ' ityādi prajāpativratam /",
    "GSP33brssbh1u:687": " vidhyanupraveśo vidhisaṃbandhaḥ /",
    "GSP33brssbh1u:688": " kūṭasthasya kṛtyayogānna kartṛtvamityarthaḥ /",
    "GSP33brssbh1u:689": " śabdaḥ śābdavodhaścetyarthaḥ /",
    "GSP33brssbh1u:690": " nirupacāreṇa guṇajñānaṃvinā /",
    "GSP33brssbh1u:691": " śravaṇamananakuśalatāmātreṇa paṇḍitānāṃ anutpannasākṣātkārāṇāmitiyāvat /",
    "GSP33brssbh1u:692": " ahinirlvayanī sarpatvak valmīkādau pratyastā nikṣiptā mṛtā sarpeṇa tyaktābhimānā vartata evamityādyūhyam /",
    "GSP33brssbh1u:693": " brahmasākṣātkāro 'vagatistadarthatvāt /",
    "GSP33brssbh1u:694": " vidhiśeṣatvena brahmārpaṇe 'pi /",
    "GSP33brssbh1u:695": " athāta iti tṛtīye śrutyādibhiḥ śeṣaśeṣitve siddhe satyanantaraṃ śeṣiṇaiva śeṣasya prayuktisaṃbhavātkonāma kratave kovā puruṣārtāyeti jijñāsā pravṛttā caturthādau /",
    "GSP33brssbh1u:696": " tasmāt jñānasya prameyapramātṛbādhakatvābhāvāt /",
    "GSP33brssbh1u:697": " gaumeti /",
    "GSP33brssbh1u:698": " putradārādiṣvātmābhimāno gauṇaḥ tatra bhedānubhavāt /",
    "GSP33brssbh1u:699": " dehendriyādiṣapa tvabhedānubhavānna gauṇaḥ kintu mithyā /",
    "GSP33brssbh1u:700": " tadubhayātmano 'satve putradehādibādhanāt- gauṇātmano 'satve putrakalatrādibādhanaṃ,",
    "GSP33brssbh1u:701": " mithyātmano 'satve dehendriyādibādhanaṃ ca /",
    "GSP33brssbh1u:702": " tathāca lokayātrakāryaṃ sadbrahmāhamiti bodhakāryaṃ- advaitasākṣātkāraśca kathaṃ bhavet /",
    "GSP33brssbh1u:703": " anveṣṭavyātmavijñānāt- 'ya ātmāpahatapāpmā',",
    "GSP33brssbh1u:704": " so 'nveṣṭavyaḥ iti tadvijñānātpūrvamātmano mātṛtvaṃ pramāprameyapramāṇavibhāgaśca /",
    "GSP33brssbh1u:705": " tena tadabhāve kāryaṃ notpadyata ityarthaḥ /",
    "GSP33brssbh1u:706": " ātmaniścayāt ābrahmasvarūpasākṣātkārādityarthaḥ /",
    "GSP33brssbh1u:707": " 5 īkṣatyadhikaraṇam / sū. 5 - 11",
    "GSP33brssbh1u:708": " evaṃ tāvadvedāntavākyānāṃ brahmātmāvagatiprayojanānāṃ brahmātmani tātparyeṇa samanvitānāmantareṇāpi kāryānupraveśaṃ,",
    "GSP33brssbh1u:709": " brahmaṇi paryavasānamuktam /",
    "GSP33brssbh1u:710": " brahma ca sarvajñaṃ sarvaśakti jagadutpattisthitināśakāraṇamityuktam /",
    "GSP33brssbh1u:711": " sāṃkhyādayastu pariniṣṭhitaṃ vastu pramāṇāntaragamyameveti manyamānāḥ pradhānādīni kāraṇāntarāṇyanumimānāstatparatayaiva vedāntavākyāni yojayanti",
    "GSP33brssbh1u:712": " sarveṣveva vedāntavākyeṣu sṛṣṭiviṣayeṣvanumānenaiva kāryeṇa kāraṇaṃ lilakṣayiṣitam /",
    "GSP33brssbh1u:713": " pradhānapuruṣasaṃyogā nityānumeyā iti sāṃkhyā manyante /",
    "GSP33brssbh1u:714": " kāṇādāstvetebhya eva vākyebhya īśvaraṃ nimittakāraṇamanumimate aṇūṃśca samavāyikāraṇam /",
    "GSP33brssbh1u:715": " evamanye 'pi tārkikā vākyābhāsayuktyābhāsāvaṣṭambhāḥ pūrvapakṣavādina ihottiṣṭante /",
    "GSP33brssbh1u:716": " tatra padavākyapramāṇajñenācāryeṇa vedāntavākyānāṃ brahmāvagatiparatvadarśanāya vākyābhāsayuktābhāsavipratipattayaḥ pūrvapakṣīkṛtya nirākriyante",
    "GSP33brssbh1u:717": " tatra sāṃkhyāḥ pradhānaṃ triguṇamacetanaṃ jagataḥ kāraṇamiti manyamānā āhuḥ- yāni",
    "GSP33brssbh1u:718": " vedāntavākyāni sarvajñasya sarvaśakterbrahmaṇo jagatkāraṇatvaṃ darśayantītyavocastāni",
    "GSP33brssbh1u:719": " pradhānakāraṇapakṣe 'pi yojayituṃ śakyante /",
    "GSP33brssbh1u:720": " sarvaśaktitvaṃ tāvatpradhānasyāpi svavikāraviṣayamupapadyate /",
    "GSP33brssbh1u:721": " evaṃ sarvajñatvamapyupapadyate /",
    "GSP33brssbh1u:722": " katham /",
    "GSP33brssbh1u:723": " yattu jñānaṃ manyase sa sattvadharmaḥ ,",
    "GSP33brssbh1u:724": " 'sattvātsaṃjāyate jñānam' (gī. 14.17) iti smṛteḥ /",
    "GSP33brssbh1u:725": " tena ca sattvadharmeṇa jñānena kāryakāraṇavantaḥ puruṣāḥ sarvajñā yoginaḥ prasiddhāḥ /",
    "GSP33brssbh1u:726": " sattvasya hi niratiśayotkarṣe sarvajñatvaṃ prasiddham /",
    "GSP33brssbh1u:727": " na kevalasyākāryakāraṇasya puruṣopalabdhimātrasya sarvajñatvaṃ kiñcijjñatvaṃ vā kalpayituṃ śakyam /",
    "GSP33brssbh1u:728": " triguṇatvāttu pradhānasya sarvajñānakāraṇabhūtaṃ sattvaṃ pradhānāvasthāyāmapi vidyata iti pradhānasyācetanasyaiva sataḥ sarvajñatvamupacaryate",
    "GSP33brssbh1u:729": " vedāntavākyeṣvavaśyaṃ ca tvayāpi sarvajñaṃ brahmābhyupagacchatā sarvajñānāktimattvenaiva sarvajñatvamupagantavyam /",
    "GSP33brssbh1u:730": " nahi sarvaviṣayaṃ jñānaṃ kurvadeva brahma vartate /",
    "GSP33brssbh1u:731": " tathāhi- jñānasya nityatve jñānakriyāṃ prati svātantryaṃ brahmaṇo hīyeta /",
    "GSP33brssbh1u:732": " athānityaṃ taditi jñānakriyāyā uparametāpi brahma,",
    "GSP33brssbh1u:733": " tadā sarvajñānāktimattvenaiva sarvajñatvamāpatati /",
    "GSP33brssbh1u:734": " apica prāgutpatteḥ sarvakārakāśūnyaṃ brahmeṣyate tvayā /",
    "GSP33brssbh1u:735": " naca jñānasādhanānāṃ śarīrendriyādīnāmabhāve jñānotpattiḥ kasyacidupapannā /",
    "GSP33brssbh1u:736": " apica pradhānasyanekātmakasya pariṇāmāsaṃbhavātkāraṇatvopapattirmṛdādivat,",
    "GSP33brssbh1u:737": " nāsaṃhatasyaikātmakasya brahmaṇa ityevaṃ prāptaṃ idaṃ sūtramārabhyate- @----------------------",
    "GSP33brssbh1u:738": " FN: kāryasaṃbandhaṃvināpi anumeyā iti /",
    "GSP33brssbh1u:739": " buddhau yaḥ pratibimbaḥ sa tādṛśabimbapūrvakaḥ pratibimbatvāt /",
    "GSP33brssbh1u:740": " darpaṇe mukhābhāsādityanumānam /",
    "GSP33brssbh1u:741": " vyākaraṇamīmāṃsānyāyāḥ padavākyapramāṇāni /",
    "GSP33brssbh1u:742": " vākyābhāseṣu yuktyābhāseṣu ca vipratipattiryeṣāṃ te /",
    "GSP33brssbh1u:743": " jñānakriyāṃprati jñādhātvarthaṃprati,",
    "GSP33brssbh1u:744": " svātantryaṃ kartṛtvam /",
    "GSP33brssbh1u:745": " ādipadena jñeyajñātrādisaṃgrahaḥ /",
    "GSP33brssbh1u:746": " pradhānādeḥ kāraṇatvaṃ tarkapāde yuktibhirnirasyati /",
    "GSP33brssbh1u:747": " brahmaṇaḥ kāraṇatvaṃ smṛtipāde samarthyate /",
    "GSP33brssbh1u:748": " īkṣater nāśabdam / BBs_1,1.5 /",
    "GSP33brssbh1u:749": " na sāṃkhyaparikalpitamacetanaṃ pradhānaṃ jagataḥ kāraṇaṃ śakyaṃ vedānteṣvāśrayitum /",
    "GSP33brssbh1u:750": " aśabdaṃ hi tat /",
    "GSP33brssbh1u:751": " kathamaśabdatvaṃ,",
    "GSP33brssbh1u:752": " īkṣateḥ- īkṣitṛtvaśravaṇātkāraṇasya /",
    "GSP33brssbh1u:753": " katham /",
    "GSP33brssbh1u:754": " evaṃhi śrūyate- 'sadeva somyedamagra āsīdekamevādvitīyam' /",
    "GSP33brssbh1u:755": " (chāndo. 6.2.1) ityupakramya 'tadaikṣata bahu syāṃ prajāyeyeti tattejo 'sṛjata' (chāndo. 6.2.3) iti /",
    "GSP33brssbh1u:756": " tatredaṃśabdavācyaṃ nāmarūpavyākṛtaṃ jagatprāgutpatteḥ sadātmanāvadhārya tasyaiva prakṛtasya sacchabdavācyasyekṣaṇapūrvakaṃ tejaḥprabhṛteḥ sraṣṭṛtvaṃ darśayati /",
    "GSP33brssbh1u:757": " tathānyatra- 'ātmā vā idameka evāgra āsīt /",
    "GSP33brssbh1u:758": " nānyatkiñcana miṣat /",
    "GSP33brssbh1u:759": " sa īkṣata lokānnu sṛjā iti /",
    "GSP33brssbh1u:760": " sa imāṃlokānasṛjata' (aita. 1.1.1)",
    "GSP33brssbh1u:761": " itīkṣāpūrvikāmeva sṛṣṭimācaṣṭe /",
    "GSP33brssbh1u:762": " Dvacicca ṣoḍaṣakalaṃ puruṣaṃ prastutyāha- 'sa īkṣāñcakre /",
    "GSP33brssbh1u:763": " sa prāṇamasṛjata' (praśna. 6.3) iti /",
    "GSP33brssbh1u:764": " īkṣateriti ca dhātvarthanirdeśo 'bhipretaḥ,",
    "GSP33brssbh1u:765": " yajateritivat /",
    "GSP33brssbh1u:766": " na dhātunirdeśaḥ /",
    "GSP33brssbh1u:767": " tena 'yaḥ sarvajñaḥ sarvavidyasya jñānamayaṃ tapaḥ /",
    "GSP33brssbh1u:768": " tasmādetadbrahma nāma rūpamannaṃ na jāyate' (muṇḍa. 1.1.9)",
    "GSP33brssbh1u:769": " ityevamādīnyapi sarvajñeśvarakāraṇaparāṇi vākyānudāhartavyāni /",
    "GSP33brssbh1u:770": " yattūktaṃ sattvadharmeṇa jñānena sarvajñaṃ pradhānaṃ bhaviṣyatīti,",
    "GSP33brssbh1u:771": " tannopapadyate /",
    "GSP33brssbh1u:772": " nahi pradhānāvasthāyāṃ guṇasāmyātsattvadharmo jñānaṃ saṃbhavati /",
    "GSP33brssbh1u:773": " nanūktaṃ sarvajñānaśaktimattvena sarvajñaṃ bhaviṣyatīti /",
    "GSP33brssbh1u:774": " tadapi nopapadyate /",
    "GSP33brssbh1u:775": " yadi guṇasāmye sati sattvavyapāśrayāṃ jñānāktimāśritya sarvajñaṃ pradhānamucyeta kāmaṃ rajastamovyapāśrayāmapi jñānapratibandhakaśaktimāśritya kiñcijjñamucyeta /",
    "GSP33brssbh1u:776": " apica nāsākṣikā sattvavṛttirjānātinābhidhīyete /",
    "GSP33brssbh1u:777": " na cācetanasya pradhānasya sākṣitvamasti /",
    "GSP33brssbh1u:778": " tasmādanupapannaṃ pradhānasya sarvajñatvam /",
    "GSP33brssbh1u:779": " yogināṃ tu cetanatvātsattvotkarṣanimittaṃ sarvajñatvamupapannamityanudāharaṇam /",
    "GSP33brssbh1u:780": " atha punaḥ sākṣinimittamīkṣitṛtvaṃ kalpyeta,",
    "GSP33brssbh1u:781": " yathāgninimittamayaḥpiṇḍāderdagdhṛtvam /",
    "GSP33brssbh1u:782": " tathāsati yannimittamīkṣitṛtvaṃ pradhānasya tadeva sarvajñaṃ mukhyaṃ brahma jagataḥ kāraṇamiti yuktam /",
    "GSP33brssbh1u:783": " yatpunaruktaṃ brahmaṇo 'pi na mukhyaṃ sarvajñatvamupapadyate,",
    "GSP33brssbh1u:784": " nityajñānakriyatve jñānakriyāṃprati svātantryāsaṃbhavāditi /",
    "GSP33brssbh1u:785": " atrocyate- idaṃ tāvadbhavānpraṣṭavyaḥ,",
    "GSP33brssbh1u:786": " kathaṃ nityajñānakriyatve sarvajñatvahāniriti /",
    "GSP33brssbh1u:787": " yasya hi sarvaviṣayāvabhāsanakṣamaṃ jñānaṃ nityamasti so 'sarvajña iti vipratiṣiddham /",
    "GSP33brssbh1u:788": " anityatve hi jñānasya kadācijjānāti kadācinnajānātītyasarvajñatvamapi syāt /",
    "GSP33brssbh1u:789": " nāsau jñānanityatve doṣo 'sti jñānanityatve jñānaviṣayaḥ svātantryavyapadeśo nopapadyata iti cenna,",
    "GSP33brssbh1u:790": " pratatauṣṇyaprakāśe 'pi savitari dahati prakāśayatīti svātantryavyapadeśadarśanāt /",
    "GSP33brssbh1u:791": " nanu saviturdāhyaprakāśasaṃyoge sati dahati prakāśayatīti vyapadeśaḥ syāt,",
    "GSP33brssbh1u:792": " natu brahmaṇaḥ prāgutpatterjñānakarmasaṃyogo 'stīti viṣamo dṛṣṭāntaḥ / na /",
    "GSP33brssbh1u:793": " asatyapi karmaṇi savitā prakāśata iti kartṛtvavyapadeśadarśanāt /",
    "GSP33brssbh1u:794": " evamasatyapi jñānakarmaṇi brahmaṇaḥ 'tadaikṣata' iti kartṛtvavyapadeśopapatterna vaiṣamyam /",
    "GSP33brssbh1u:795": " karmāpekṣāyāṃ tu brahmaṇīkṣitṛtvaśrutayaḥ sutarāmupapannāḥ /",
    "GSP33brssbh1u:796": " kiṃ punastatkarma,",
    "GSP33brssbh1u:797": " yatprāgutpatterīśvarajñānasya viṣayo bhavatīti /",
    "GSP33brssbh1u:798": " tattvānyatvābhyāmanirvacanīye nāmarūpe avyākṛte vyācikīrṣite iti brūmaḥ /",
    "GSP33brssbh1u:799": " yatprasādāddhi yogināmapyatītānāgataviṣayaṃ pratyakṣaṃ jñānamicchanti yogaśāstravidaḥ,",
    "GSP33brssbh1u:800": " kimu vaktavyaṃ tasya nityasiddhasyeśvarasya sṛṣṭisthitisaṃhṛtiviṣayaṃ nityajñānaṃ bhavatīti /",
    "GSP33brssbh1u:801": " yadapyuktaṃ prāgutpatterbrahmaṇaḥ śarīrādisaṃbandhamantareṇekṣitṛtvamanupapannamiti,",
    "GSP33brssbh1u:802": " na taccodyamavatarati,",
    "GSP33brssbh1u:803": " savitṛprakāśavadbrahmaṇo jñānasvarūpanityatve jñānasādhanāpekṣānupapatteḥ /",
    "GSP33brssbh1u:804": " apicāvidyādimataḥ saṃsāriṇaḥ śarīrādyapekṣā jñānotpattiḥ syānna jñānapratibandhakāraṇarahitasyeśvarasya /",
    "GSP33brssbh1u:805": " mantrau cemāvīśvarasya śarīrādyanapekṣatāmanāvaraṇajñānatāṃ ca darśayataḥ- 'na tasya kāryaṃ karaṇaṃ ca vidyate na tatsamaścābhyadhikaśca dṛśyate",
    "GSP33brssbh1u:806": " parāsya śaktirvividhaiva śrūyate svābhāvikī jñānabalakriyā ca' (śvetā. 6.8) iti /",
    "GSP33brssbh1u:807": " 'apāṇipādo javano grahītā paśyatyacakṣuḥ sa śṛṇotyakarṇaḥ /",
    "GSP33brssbh1u:808": " sa vetti vedyaṃ na ca tasyāsti vettā tamāhuragryaṃ puruṣaṃ mahāntam' (śvetā. 3.19) iti ca /",
    "GSP33brssbh1u:809": " nanu nāsti tāvaj jñānapratibandhakāraṇavānīśvarādanyaḥ saṃsārī,",
    "GSP33brssbh1u:810": " 'nānyo 'stī draṣṭā nānyo 'to 'stī vijñātā' (bṛha. 3.7.23) iti śruteḥ /",
    "GSP33brssbh1u:811": " tatra kimidamucyate saṃsāriṇaḥ śarīrādyapekṣā jñānotpattirneśvarasyeti /",
    "GSP33brssbh1u:812": " atrocyate - satyaṃ,",
    "GSP33brssbh1u:813": " neśvarādanyaḥ saṃsārī /",
    "GSP33brssbh1u:814": " tathāpi dehādisaṃghātopādhisaṃbandha ityata eva,",
    "GSP33brssbh1u:815": " ghaṭakarakagiriguhādyupādhisaṃbandha iva vyomnaḥ /",
    "GSP33brssbh1u:816": " tatkṛtaśca śabdapratyayavyavahāro lokasya dṛṣṭo ghaṭacchidraṃ karakādicchidramityādirākāśāvyatireke 'pi tatkṛtā cākāśe ghaṭākāśādibhedamithyābuddhirdṛṣṭā",
    "GSP33brssbh1u:817": " tathehāpi dehādisaṃghātopādhisaṃbandhāvivekakṛteśvarasaṃsāribhedamithyābuddhiḥ /",
    "GSP33brssbh1u:818": " dṛśyate cātmana eva sato dehādisaṃghāte 'nātmanyātmatvābhiniveśo mithyābuddhimātreṇa pūrveṇa /",
    "GSP33brssbh1u:819": " sati caivaṃ saṃsāritve dehādyapekṣamīkṣitṛtvamupapannaṃ saṃsāriṇaḥ /",
    "GSP33brssbh1u:820": " yadapyuktaṃ pradhānasyānekātmakatvānmṛdādivatkāraṇatvopapattirnāsaṃhatasya brahmaṇa iti,",
    "GSP33brssbh1u:821": " tatpradhānasyāśabdatvenaiva pratyuktam /",
    "GSP33brssbh1u:822": " yathā tu tarkeṇāpi brahmaṇa eva kāraṇatvaṃ nirvoḍhuṃ śakyate na pradhānādīnāṃ tathā prapañcayiṣyati- 'na vilakṣaṇatvādasya'- (bra. 2.1.4)",
    "GSP33brssbh1u:823": " ityevamādinā // 5 //",
    "GSP33brssbh1u:824": " atrāha- yaduktaṃ nācetanaṃ pradhānaṃ jagatkāraṇamīkṣitṛtvāditi tadanyathāpyupapadyate,",
    "GSP33brssbh1u:825": " acetane 'pi cetanavadupacāradarśanāt /",
    "GSP33brssbh1u:826": " yathā pratyāsannapatanatāṃ nadyāḥ kūlasyālakṣya kūlaṃ pipātiṣatītyacetane 'pi kūle cetanavadupacāro dṛṣṭaḥ,",
    "GSP33brssbh1u:827": " tadvadacetano 'pi pradhāne pratyāsannasarge cetanavadupacāro bhaviṣyati 'tadaikṣata' iti /",
    "GSP33brssbh1u:828": " yathā loke kaściccetanaḥ snātvā bhuktvā cāparāhne grāmaṃ rathena gamiṣyāmītīkṣitvānantaraṃ tathaiva niyamena pravartate,",
    "GSP33brssbh1u:829": " tathā pradhānamapi mahadādyākāreṇa niyamena pravartate /",
    "GSP33brssbh1u:830": " tasmāccetanavadupacaryate /",
    "GSP33brssbh1u:831": " kasmātpunaḥ kāraṇādvihāya mukhyamīkṣitṛtvamaupacārikaṃ kalpyate,",
    "GSP33brssbh1u:832": " 'tatteja aikṣata',",
    "GSP33brssbh1u:833": " 'tā āpa aikṣanta' (chāndo. 6.2.3,4)",
    "GSP33brssbh1u:834": " iti cācetanayorapyaptejasoścetanavadupacāradarśanāt /",
    "GSP33brssbh1u:835": " tasmātkartṛkamapīkṣaṇamaupacārikamiti gamyate,",
    "GSP33brssbh1u:836": " 'upacāraprāye vacanāt' iti /",
    "GSP33brssbh1u:837": " evaṃ prāpta idaṃ sūtramārabhyate- @----------------------",
    "GSP33brssbh1u:838": " FN: sāmānyataḥ sarve jānātīti sarvajñaḥ /",
    "GSP33brssbh1u:839": " tattadviśeṣadharmaghaṭādipuraskāreṇa sarve vettīti sarvavit /",
    "GSP33brssbh1u:840": " etadbrahma jāyamānaṃ hiraṇyagarbhākhyaṃ kāryam /",
    "GSP33brssbh1u:841": " sāṃkhyīyaṃ svamatasamādhānamupanyasya dūṣayati- yattūktamiti /",
    "GSP33brssbh1u:842": " acetanasyājñātṛtvaṃ tacchabdārthaḥ /",
    "GSP33brssbh1u:843": " seśvarasāṃkhyamatamāha- atheti /",
    "GSP33brssbh1u:844": " pratatetyasya saṃtatetyarthaḥ /",
    "GSP33brssbh1u:845": " asatyapi avivakṣitepi /",
    "GSP33brssbh1u:846": " prakṛtyarthavatpratyayārthasyāpi bādhābhāvātsutarāmityuktam /",
    "GSP33brssbh1u:847": " kāryaṃ śarīram,",
    "GSP33brssbh1u:848": " karaṇamindriyajātam /",
    "GSP33brssbh1u:849": " abhiniveśo mithyābhimānaḥ /",
    "GSP33brssbh1u:850": " gauṇaścennātmaśabdāt / BBs_1,1.6 /",
    "GSP33brssbh1u:851": " yaduktaṃ pradhānamacetanaṃ sacchabdavācyaṃ tasminnaupacārika īkṣatiḥ,",
    "GSP33brssbh1u:852": " aptejasoriveti, tadasat /",
    "GSP33brssbh1u:853": " kasmāt, ātmaśabdāt /",
    "GSP33brssbh1u:854": " 'sadeva somyedamagra āsīt' ityupakramya 'tadaikṣata tattejo 'sṛjata' (chāndo. 6.2.1,3)",
    "GSP33brssbh1u:855": " iti ca tejo 'bannānāṃ sṛṣṭimuktvā tadeva prakṛtaṃ sadīkṣitṛ,",
    "GSP33brssbh1u:856": " tāni ca tejo 'bannāni,",
    "GSP33brssbh1u:857": " devatāśabdena parāmṛśyāha- 'seyaṃ devataikṣata hantāhamimāstisro devatā anena jīvenātmanānupravaśya nāmarūpe vyākaravāṇi' (chāndo. 6.3.2) iti",
    "GSP33brssbh1u:858": " tatra yadi pradhānamacetanaṃ guṇavṛttyekṣitṛ kalpyeta tadeva prakṛtatvātseyaṃ devateti parāmṛśyeta /",
    "GSP33brssbh1u:859": " na tadā devatā jīvātmaśabdenābhidadhyāt /",
    "GSP33brssbh1u:860": " jīvo hi nāma cetanaḥ śarīrādhyakṣaḥ prāṇānāṃ dhārayitā,",
    "GSP33brssbh1u:861": " tatprasiddhernirvacanācca /",
    "GSP33brssbh1u:862": " sa kathamacetanasya pradhānasyātmā bhavet /",
    "GSP33brssbh1u:863": " ātmā hi nāma svarūpam /",
    "GSP33brssbh1u:864": " nācetanasya pradhānasya cetano jīvaḥ svarūpaṃ bhavitumarhati /",
    "GSP33brssbh1u:865": " atha tu cetanaṃ brahma mukhyamīkṣitṛ parigṛhyate tasya jīvaviṣaya ātmaśabdaprayoga upapadyate /",
    "GSP33brssbh1u:866": " tathā 'sa ya eṣo 'ṇimaitadātmyamidaṃ sarvaṃ tatsatyaṃ sa ātmā tattvamasi śvetaketo' (chāndo. 6.14.3)",
    "GSP33brssbh1u:867": " ityatra 'sa ātmā' iti prakṛtaṃ sadaṇimānamātmānamātmaśabdenopadiśya 'tattvamasi śvetaketo' iti cetanasya śvetaketorātmatvenopadiśati,",
    "GSP33brssbh1u:868": " aptejasostu viṣayatvādacetanatvaṃ,",
    "GSP33brssbh1u:869": " nāmarūpavyākaraṇādau ca prayojyatvenaiva nirdeśāt,",
    "GSP33brssbh1u:870": " nacātmaśabdavatkiñcinmukhyatve kāraṇamastīti yuktaṃ kūlavadgauṇatvamīkṣitṛtvasya /",
    "GSP33brssbh1u:871": " tayorapi ca sadadhiṣṭhitatvāpekṣamevekṣitṛtvam /",
    "GSP33brssbh1u:872": " satastvātmaśabdānna gauṇamīkṣitṛtvamityuktam // 6 //",
    "GSP33brssbh1u:873": " athocyetācetane 'pi pradhāne bhavatyātmābdaḥ,",
    "GSP33brssbh1u:874": " ātmanaḥ sarvārthakāritvāt,",
    "GSP33brssbh1u:875": " yathā rājñaḥ sarvārthakāriṇi bhṛtye bhavatyātmaśabdo mamātmā bhadrasena iti /",
    "GSP33brssbh1u:876": " pradhānaṃ hi puruṣasyātmano bhogāpavargo kurvadupakaroti,",
    "GSP33brssbh1u:877": " rājña iva bhṛtyaḥ saṃdhivigrahādiṣu vartamānaḥ /",
    "GSP33brssbh1u:878": " athavaika evātmaśabdaścetanācetanaviṣayo bhaviṣyati,",
    "GSP33brssbh1u:879": " bhūtātmendriyātmeti ca prayogadarśanāt /",
    "GSP33brssbh1u:880": " yathaika eva jyotiḥśabdaḥ kratujvalanaviṣayaḥ /",
    "GSP33brssbh1u:881": " tatra kuta etadātmaśabdādīkṣateragauṇatvamityata uttaraṃ paṭhati- @----------------------",
    "GSP33brssbh1u:882": " FN: anena pūrvasṛṣṭyanubhūtena prāṇadhṛtihetunāmātmanā sadrūpeṇa yathoktā devatāḥ sargānantaraṃ praviśya nāma rūpaṃ ceti vispaṣṭamāsamantātkaravāṇīti parā devatekṣitavatītyarthaḥ /",
    "GSP33brssbh1u:883": " kūlasya guṇavṛttyā pipatiṣāvadyuktamaptejasorgauṇamīkṣitṛtvamityarthaḥ /",
    "GSP33brssbh1u:884": " tanniṣṭhasya mokṣopadeśāt / BBs_1,1.7 /",
    "GSP33brssbh1u:885": " na pradhānamacetanamātmaśabdālambanaṃ bhavitumarhati,",
    "GSP33brssbh1u:886": " 'sa ātmā' iti prakṛtaṃ sadaṇimānamādāya 'tattvamasi śvetaketo' iti cetanasya śvetaketormokṣayitavyasya",
    "GSP33brssbh1u:887": " tanniṣṭhamupadiśya 'ācāryavānpuruṣo veda' 'tasya tāvadeva ciraṃ yāvanna vimokṣye",
    "GSP33brssbh1u:888": " 'tha saṃpatsye' (chāndo. 6.14.2)",
    "GSP33brssbh1u:889": " iti mokṣopadeśāt /",
    "GSP33brssbh1u:890": " yadi hyacetanaṃ pradhānaṃ sacchabdavācyaṃ tadasīti grāhayenmumukṣuṃ cetanaṃ santamacetano 'sīti tadā viparītavādī śāstraṃ puruṣasyānarthāyetyapramāṇaṃ syāt /",
    "GSP33brssbh1u:891": " natu nirdeṣaṃ śāstramapramāṇaṃ kalpayituṃ yuktam /",
    "GSP33brssbh1u:892": " yadi cājñasya sato mumukṣoracetanamanātmānamātmetyupadiśetpramāṇabhūtaṃ śāstraṃ sa śraddhadhānatayāndhagolāṅgūlanyāyena tadātmadṛṣṭiṃ na parityajet,",
    "GSP33brssbh1u:893": " tadvyatiriktaṃ cātmānaṃ na pratipadyeta,",
    "GSP33brssbh1u:894": " tathā sati puruṣārthādvihanyetānarthaṃ na ṛcchet /",
    "GSP33brssbh1u:895": " tasmādyathā svargādyarthino 'gnihotrādisādhanaṃ yathābhūtamupadiśati tathā mumukṣorapi 'sa ātmā tattvamasi śvetaketo' iti yathābhūtamevātmānamupaduśatīti yuktam /",
    "GSP33brssbh1u:896": " evañca sati taptaparaśugrahaṇamokṣadṛṣṭāntena satyābhisandhasya mokṣopadeśa upapadyate /",
    "GSP33brssbh1u:897": " anyathā hyamukhye sadātmatattvopadeśe 'ahamukthamasmīti vidyāt' (ai. āra. 2.1.2.6)",
    "GSP33brssbh1u:898": " itivatsaṃpanmātramidamanityaphalaṃ syāt /",
    "GSP33brssbh1u:899": " tatra mokṣopadeśo nopapadyeta /",
    "GSP33brssbh1u:900": " tasmānna sadaṇimanyātmaśabdasya gauṇatvam /",
    "GSP33brssbh1u:901": " bhṛtye tu svāmibhṛtyabhedasya pratyakṣatvādupapanno gauṇa ātmaśabdo mamātmā bhadrasena iti /",
    "GSP33brssbh1u:902": " apica Dvacidgauṇaḥ śabdo dṛṣṭa iti naitāvatā śabdapramāṇaker'tho gauṇī kalpanā nyāyyā,",
    "GSP33brssbh1u:903": " sarvatrānāśvāsaprasaṅgāt /",
    "GSP33brssbh1u:904": " yattūktaṃ cetanācetanayoḥ sādhāraṇa ātmābdaḥ kratujvalanayoriva jyotiḥśabda iti,",
    "GSP33brssbh1u:905": " tanna,",
    "GSP33brssbh1u:906": " anekārthatvāsyānyāyyatvāt /",
    "GSP33brssbh1u:907": " tasmāccetanaviṣaya eva mukhya ātmaśabdaścetanatvopacārādbhūtādiṣu prayujyate bhūtātmendriyātmeti ca /",
    "GSP33brssbh1u:908": " sādhāraṇatve 'pyātmaśabdasya na prakaraṇamupapadaṃ vā kiñcinniścāyakamantareṇānyataravṛttitā nirdhārayituṃ śakyate /",
    "GSP33brssbh1u:909": " nacātrācetanasya niścāyakaṃ kiñcitkāraṇamasti /",
    "GSP33brssbh1u:910": " prakṛtaṃ tu sadīkṣitṛ,",
    "GSP33brssbh1u:911": " saṃnihitaścetanaḥ śvetaketuḥ nahi cetanasya śvetaketoracetana ātmā saṃbhavatītyavocāma /",
    "GSP33brssbh1u:912": " tasmāccetanaviṣaya ihātmaśabda iti niścīyate /",
    "GSP33brssbh1u:913": " jyotiḥśabdo 'pi laukikena prayogeṇa jvalana eva rūḍhor'thavādakalpitena tu jvalanasādṛśyena kratau pravṛtta ityadṛṣṭāntaḥ /",
    "GSP33brssbh1u:914": " athavā pūrvasūtra evātmaśabdaṃ nirastasamastagauṇatvasādhāraṇatvaśaṅkatayā vyākhyāya tataḥ svatantra eva pradhānakāraṇanirākaraṇaheturvyākhyeyaḥ 'tanniṣṭhasya mokṣopadeśāt' iti /",
    "GSP33brssbh1u:915": " tasmānnācetanaṃ pradhānaṃ sacchabdavācyam // 7 // @----------------------",
    "GSP33brssbh1u:916": " FN: atrottamapuruṣastūbhayatra prathamapuruṣe chāndasavat /",
    "GSP33brssbh1u:917": " tadā cetanaṃ santaṃ mumukṣumacetano 'sītibruvacchāstraṃ viparītavādibhūtvā puṃso 'narthāyetikṛtvā syādapramāṇamiti yojanā /",
    "GSP33brssbh1u:918": " atra vihatirmuktibhāktvābhāvaḥ /",
    "GSP33brssbh1u:919": " 'yathā satyābhisaṃdhastaptaṃ paraśuṃ sa na dahyate 'tha mucyate' iti /",
    "GSP33brssbh1u:920": " ukthaṃ prāṇaḥ /",
    "GSP33brssbh1u:921": " mahāvākyotthaṃ jñānamidamucyate /",
    "GSP33brssbh1u:922": " kutaśca na pradhānaṃ sacchabdavācyam /",
    "GSP33brssbh1u:923": " heyatvāvacanācca / BBs_1,1.8 /",
    "GSP33brssbh1u:924": " yadyānātmaiva pradhānaṃ sacchabdavācyaṃ 'sa ātmā tattvamasi' itīhopadiṣṭaṃ syātsa",
    "GSP33brssbh1u:925": " tadupadeśaśravaṇādanātmajñatayā tanniṣṭho mā bhūditi mukhyamātmānamupadidikṣustasya heyatvaṃ brūyāt /",
    "GSP33brssbh1u:926": " yathārundhatīṃ didarśayiṣustatsamīpasthāṃ sthūlāṃ tārāmamukhyāṃ prathamamarundhatiti grāhayitvā tāṃ pratyākhyāya paścādarundhatīmeva grāhayati tadvannāyamātmeti brūyāt /",
    "GSP33brssbh1u:927": " nacaivamavocat /",
    "GSP33brssbh1u:928": " sanmātrātmāvagatiniṣṭhaiva hi ṣaṣṭhaprapāṭhakaparisamāptirdṛśyate /",
    "GSP33brssbh1u:929": " caśabdaḥ",
    "GSP33brssbh1u:930": " [pratijñāvirodhāt / BBs_1,1.8a /]",
    "GSP33brssbh1u:931": " pratijñāvirodhābhyuccayapradarśanārthaḥ /",
    "GSP33brssbh1u:932": " satyapi heyatvavacane pratijñāvirodhaḥ prasajyeta /",
    "GSP33brssbh1u:933": " kāraṇavijñānāddhi sarvaṃ vijñātamiti pratijñātam /",
    "GSP33brssbh1u:934": " 'uta tamādeśamaprākṣyo yenāśrutaṃ śrutaṃ bhavatyamataṃ matamavijñātaṃ vijñātamiti",
    "GSP33brssbh1u:935": " kathaṃ nu bhagavaḥ sa ādeśo bhavatīti yathā somyaikena mṛtpiṇḍena sarvaṃ mṛnmayaṃ",
    "GSP33brssbh1u:936": " vijñātaṃ syādvācārambhaṇaṃ vikāro nāmadheyaṃ mṛttiketyeva satyam' /",
    "GSP33brssbh1u:937": " 'evaṃ somya sa ādeśo bhavati' (chāndo. 6.1.1,3)",
    "GSP33brssbh1u:938": " iti vākyopakrame śravaṇāt /",
    "GSP33brssbh1u:939": " naca sacchabdavācye pradhāne bhogyavargakāraṇe heyatvenāheyatvena vā vijñāte bhoktṛvargo vijñāto bhavati,",
    "GSP33brssbh1u:940": " apradhānavikāratvādbhoktṛvargasya /",
    "GSP33brssbh1u:941": " tasmānna pradhānaṃ sacchabdavācyam // 8 //",
    "GSP33brssbh1u:942": " kutaśca na pradhānaṃ sacchabdavācyam-",
    "GSP33brssbh1u:943": " he śvetaketo,",
    "GSP33brssbh1u:944": " uta api ādisyata ityādeśastaṃ śāstrācāryoktigamyaṃ vastvaprākṣyaḥ pṛṣṭavānasyācāryam /",
    "GSP33brssbh1u:945": " vācārabhyamāṇamuccāryamāṇaṃ nāmadheyameva vikāro na tu ghaṭaśarāvādināmātirikto mṛdi vikāro vastuto 'sti paramārthato mṛttikaiva tu satyaṃ vastvastīti",
    "GSP33brssbh1u:946": " svāpyayāt / BBs_1,1.9 /",
    "GSP33brssbh1u:947": " tadeva sacchabdavācyaṃ kāraṇaṃ prakṛtya śrūyate- 'yatraitatpuruṣaḥ svapiti nāma satā",
    "GSP33brssbh1u:948": " somya tadā saṃpanno bhavati svamapīto bhavati tasmādenaṃ svapitītyācakṣate svaṃ hyapīto",
    "GSP33brssbh1u:949": " bhavati' (chāndo. 6.8.1) iti /",
    "GSP33brssbh1u:950": " eṣā śrutiḥ svapitītyetatpuruṣasya lokaprasiddhaṃ nāma nirvakti /",
    "GSP33brssbh1u:951": " svaśabdenehātmocyate /",
    "GSP33brssbh1u:952": " yaḥ prakṛtaḥ sacchabdavācyastamapīto bhavatyapigato bhavatītyarthaḥ /",
    "GSP33brssbh1u:953": " apipūrvasyaiterlaryārthatvaṃ prasiddhaṃ,",
    "GSP33brssbh1u:954": " prabhavāpyayāvityutpattipralayayoḥ prayogadarśanāt /",
    "GSP33brssbh1u:955": " manaḥpracāropādhiviśeṣasaṃbandhādindriyārthāngṛhyaṃstadviśeṣāpanno jīvo jāgarti /",
    "GSP33brssbh1u:956": " tadvāsanāviśiṣṭaḥ svapnānpaśyanmanaḥśabdavācyo bhavati /",
    "GSP33brssbh1u:957": " sa upādhidvayoparame suṣuptāvasthāmupādhikṛtaviśeṣābhāvātsvātmani pralīna iveti 'svaṃ hyapīto bhavati' ityucyate /",
    "GSP33brssbh1u:958": " yathā hṛdayaśabdanirvacanaṃ śrutvā darśitam- 'sa vā eṣa ātmā hṛdi tasyaitadeva niruktaṃ hṛdyayamiti tasmādhṛdayamiti' (chāndo. 8.3.3) iti /",
    "GSP33brssbh1u:959": " yathāvāśanāyodanyāśabdapravṛttimūlaṃ darśayati śrutiḥ- 'āpa eva tadaśitaṃ nayante' 'teja eva tatpītaṃ nayante' (chā. 6. 8. 3,5) iti ca /",
    "GSP33brssbh1u:960": " evaṃ svamātmānaṃ sacchabdavācyamapīto bhavatītīmamarthaṃ svapitināmanirvacanena darśayati /",
    "GSP33brssbh1u:961": " naca cetana ātmācetanaṃ pradhānaṃ svarūpatvena pratipadyeta /",
    "GSP33brssbh1u:962": " yadi punaḥ pradhānamevātmīyātvātsvāśabdenaivocyeta,",
    "GSP33brssbh1u:963": " evamapi cetano 'cetanamapyetīti viruddhamāpadyeta /",
    "GSP33brssbh1u:964": " śrutyantaraṃ ca - 'prājñenātmanā saṃpariṣvakto na bāhyaṃ kiñcana veda nāntaram' /",
    "GSP33brssbh1u:965": " (bṛha. 4.3.21) iti suṣuptāvasthāyāṃ cetane 'pyayaṃ darśayati /",
    "GSP33brssbh1u:966": " ato yasminnapyayaḥ sarveṣāṃ cetanānāṃ taccetanaṃ sacchabdavācyaṃ jagataḥ kāraṇaṃ na pradhānam // 9 // @----------------------",
    "GSP33brssbh1u:967": " FN: yatra suptau puṃsaḥ svapitītyetannāma bhavati tadā puruṣaḥ satā saṃpannastenaikībhūta iti yojanā /",
    "GSP33brssbh1u:968": " kutaśca na pradhānaṃ jagataḥ kāraṇam-",
    "GSP33brssbh1u:969": " gatisāmānyāt / BBs_1,1.10 /",
    "GSP33brssbh1u:970": " yadi tārkikasamaya iva vedānteṣvapi bhinnā kāraṇāvagatirabhaviṣyatkvaciccetanaṃ brahma jagataḥ kāraṇaṃ Dvacidanyadeveti,",
    "GSP33brssbh1u:971": " tataḥ kadācitpradhānakāraṇavādānurodhenāpīkṣatyādiśravaṇamakalpayiṣyat /",
    "GSP33brssbh1u:972": " natvetadasti /",
    "GSP33brssbh1u:973": " samānaiva hi sarveṣu vedānteṣu cetanakāraṇāvagatiḥ /",
    "GSP33brssbh1u:974": " 'yathāgnerjvalataḥ sarvā diśo visphuliṅgā vipratiṣṭherannevamevaitasmādātmanaḥ sarve prāṇā yathāyatanaṃ vipratiṣṭhante prāṇebhyo devā devebhyo lokāḥ' (kau. 3.3) iti /",
    "GSP33brssbh1u:975": " 'tasmādvā etasmādātmana ākāśaḥ saṃbhūtaḥ' (tai. 2.1) iti /",
    "GSP33brssbh1u:976": " 'ātmata evedaṃ sarvam' (chāndo. 7.26.1) iti /",
    "GSP33brssbh1u:977": " 'ātmana eṣa prāṇo jāyate' (pra. 3.3)",
    "GSP33brssbh1u:978": " iti cātmanaḥ kāraṇatvaṃ darśayanti sarve vedāntāḥ /",
    "GSP33brssbh1u:979": " ātmaśabdaśca cetanavacana ityavocāma /",
    "GSP33brssbh1u:980": " mahacca prāmāṇyakāraṇametadyadvedāntavākyānāṃ cetanakāraṇatve samānagatitvaṃ,",
    "GSP33brssbh1u:981": " cakṣurādīnāmiva rūpādiṣu /",
    "GSP33brssbh1u:982": " ato gatisāmānyātsarvajñaṃ brahma jagataḥ kāraṇam // 10 // @----------------------",
    "GSP33brssbh1u:983": " FN: gatiravagatiḥ /",
    "GSP33brssbh1u:984": " vipratiṣṭheran nānāgatitvena diśo daśāpi prasṛtāḥ syurityarthaḥ /",
    "GSP33brssbh1u:985": " ajñātajñāpakatvaṃ prāmāṇyam /",
    "GSP33brssbh1u:986": " kutaśca sarvajñaṃ brahma jagataḥ kāraṇam-",
    "GSP33brssbh1u:987": " śrutatvāc ca / BBs_1,1.11 /",
    "GSP33brssbh1u:988": " svaśabdenaiva ca sarvajña īśvaro jagataḥ kāraṇamiti śrūyate śvetāśvatarāṇāṃ mantropaniṣadi",
    "GSP33brssbh1u:989": " sarvajñamīśvaraṃ prakṛtya 'sa kāraṇaṃ karaṇādhipādhipo na cāsya kaścijjanitā na cādhipaḥ' (śve. 6.9) iti /",
    "GSP33brssbh1u:990": " tasmāt sarvajñaṃ brahma jagataḥ kāraṇaṃ,",
    "GSP33brssbh1u:991": " nācetanaṃ pradhānamanyadveti siddham // 11 // @----------------------",
    "GSP33brssbh1u:992": " FN: kāraṇādhipā jīvasteṣāmadhipaḥ /",
    "GSP33brssbh1u:993": " vastutantraṃ bhavejjñānaṃ karmatantramupāsanam /",
    "GSP33brssbh1u:994": " āvistarāmatiśayena prakaṭam /",
    "GSP33brssbh1u:995": " 6 ānandamayādhikaraṇam / sū. 12-19",
    "GSP33brssbh1u:996": " 'janmādyasya yataḥ' ityārabhya 'śrutatvācca' ityevamantaiḥ sūtrairyānyudāhṛtāni vedāntavākyāni",
    "GSP33brssbh1u:997": " teṣāṃ sarvajñaḥ sarvaśaktirīśvaro jagato janmasthitilayakāraṇamityetasyārthasya pratipādakatvaṃ",
    "GSP33brssbh1u:998": " nyāyapūrvakaṃ pratipāditam /",
    "GSP33brssbh1u:999": " gatisāmānyopanyāsena ca sarve vedāntāścetanakāraṇavādina iti vyākhyātam /",
    "GSP33brssbh1u:1000": " ataḥ parasya granthasya kimutthānamiti /",
    "GSP33brssbh1u:1001": " ucyate- dvirūpaṃ hi brahmāvagamyate,",
    "GSP33brssbh1u:1002": " nāmarūpavikārabhedopādhiviśiṣṭaṃ,",
    "GSP33brssbh1u:1003": " tadviparītaṃ ca sarvopādhivivarjitam /",
    "GSP33brssbh1u:1004": " 'yatra hi dvaitamiva bhavati taditara itaraṃ paśyati yatra tvasya sarvamātmaivābhūttatkena kaṃ paśyet' (bṛha. 4.5.15)",
    "GSP33brssbh1u:1005": " 'yatra nānyatpaśyati nānyacchṛṇoti nānyadvijānāti sa bhūmātha yatrānyatpaśyatyanyacchṛṇotyanyadvijānāti tadalpaṃ vo vai bhūmā tadamṛtamatha yadalpaṃ tanmartyam' (chāndo. 7.24.1)",
    "GSP33brssbh1u:1006": " 'sarvāṇi rūpāṇi vicitya dhīro nāmāni kṛtvābhivadanyadāste' (tai.ā. 3.12.7)",
    "GSP33brssbh1u:1007": " 'niṣkalaṃ niṣkriyaṃ śāntaṃ niravadyaṃ nirañjanam /",
    "GSP33brssbh1u:1008": " amṛtasya paraṃ setuṃ dagdhendhanamivānalam' (śve. 6.19)",
    "GSP33brssbh1u:1009": " 'neti neti' (bṛ. 2.3.6)",
    "GSP33brssbh1u:1010": " iti 'asthūlamanaṇu' (bṛ. 3.8.8)",
    "GSP33brssbh1u:1011": " 'nyūnamanyatsthānaṃ saṃpūrṇamanyat' iti caivaṃ sahasraśo vidyāvidyāviṣayabhedena brahmaṇo dvirūpatāṃ darśayanti vākyāni /",
    "GSP33brssbh1u:1012": " tatrāvidyāvasthāyāṃ brahmaṇa upāsyopāsakādikṣaṇaḥ sarvo vyavahāraḥ /",
    "GSP33brssbh1u:1013": " tatra kānicidbrahmaṇa upāsanānyabhyudayārthāni,",
    "GSP33brssbh1u:1014": " kānicitkramamuktyarthāni,",
    "GSP33brssbh1u:1015": " kānicitkarmasamṛddhyarthāni /",
    "GSP33brssbh1u:1016": " teṣāṃ guṇaviśeṣopādhibhedena bhedaḥ /",
    "GSP33brssbh1u:1017": " eka eva tu paramātmeśvarastaistairguṇaviśeṣairviśiṣṭa upāsyo yadyapi bhavati tathāpi yathāguṇopāsanameva phalāni bhidyante /",
    "GSP33brssbh1u:1018": " 'taṃ yathā yathopāsate tadeva bhavati' iti śruteḥ,",
    "GSP33brssbh1u:1019": " 'yathākraturasmiṃloke puruṣo bhavati tathetaḥ pretya bhavati' (chā. 3.14.1) iti ca /",
    "GSP33brssbh1u:1020": " smṛteśca- 'yaṃ yaṃ vāpi smaranbhāvaṃ tyajatyante kalevaram /",
    "GSP33brssbh1u:1021": " taṃ tamevaiti kaunteya sadā tadbhāvabhāvitaḥ //' (gī. 8.6) iti /",
    "GSP33brssbh1u:1022": " yadyapyeka ātmā sarvabhūteṣu sthāvarajaṅgameṣu gūḍhastathāpi cittopādhiviśeṣatāratamyādātmanaḥ",
    "GSP33brssbh1u:1023": " kūṭasthanityasyaikarūpasyāpyuttarottaramāviṣkṛtasya tāratamyamaiśvaryaśaktiviśeṣaiḥ",
    "GSP33brssbh1u:1024": " śrūyate- 'tasya ya ātmānamāvistarāṃ veda' (ai.ā. 2.3.2.1) ityatra /",
    "GSP33brssbh1u:1025": " smṛtāvapi- 'yadyadvibhūtimatsarvaṃ śrīmadūrjitameva vā /",
    "GSP33brssbh1u:1026": " tattadevāvagaccha tvaṃ mama tejoṃ'śasaṃbhavam /' (gī. 10.41) iti /",
    "GSP33brssbh1u:1027": " yatra yatra vibhūtyādyatiśayaḥ sa sa īśvara ityupāsyatayā codyate /",
    "GSP33brssbh1u:1028": " evamihāpyādityamaṇḍale hiraṇmayaḥ puruṣaḥ sarvapāpmodayaliṅgātpara eveti vakṣyati /",
    "GSP33brssbh1u:1029": " evaṃ 'ākāśastalliṅgāt' (bra. 1.1.22)",
    "GSP33brssbh1u:1030": " ityādiṣu draṣṭavyam /",
    "GSP33brssbh1u:1031": " evaṃ sadyomuktikāraṇamapyātmajñānamupādhiviśeṣadvāreṇopadiśyamānamapyavivakṣitopādhisaṃbandhaviśeṣaṃ parāparaviṣayatvena saṃdihyamānaṃ vākyagatiparyālocanayā nirṇetavyaṃ bhavati /",
    "GSP33brssbh1u:1032": " yathehaiva tāvat 'ānandamayo 'bhyāsāt' iti /",
    "GSP33brssbh1u:1033": " evamekamapi brahmāpekṣitopādhisaṃbandhaṃ nirastopādhisaṃbandhaṃ copāsyatvena jñeyatvena ca vedānteṣūpadiśyata iti pradarśayituṃ paro grantha ārabhyate /",
    "GSP33brssbh1u:1034": " yacca 'gatisāmānyāt' ityacetanakāraṇanirākaraṇamuktaṃ tadapi vākyāntarāṇi brahmaviṣayāṇi vyācakṣāṇena brahmaviparītakāraṇaniṣedhena prapañcyate-",
    "GSP33brssbh1u:1035": " ānandamayo 'bhyāsāt / BBs_1,1.12 /",
    "GSP33brssbh1u:1036": " taittirīyake 'nnamayaṃ,",
    "GSP33brssbh1u:1037": " prāṇamayaṃ,",
    "GSP33brssbh1u:1038": " manomayaṃ,",
    "GSP33brssbh1u:1039": " vijñānamayaṃ,",
    "GSP33brssbh1u:1040": " cānukramyāmnāyate- 'tasmādvā etasmādvijñānamayāt /",
    "GSP33brssbh1u:1041": " anyo 'ntara ātmānandamayaḥ' (tai. 2.5) iti /",
    "GSP33brssbh1u:1042": " tatra saṃśayaḥ- kimihānandamayaśabdena parameva brahmocyate yatprakṛtam 'satyaṃ jñānamanantaṃ brahma' (tai. 2.1)",
    "GSP33brssbh1u:1043": " iti, kiṃvānnamayādibrahmaṇor'thāntaramiti /",
    "GSP33brssbh1u:1044": " kiṃ tāvatprāptaṃ brahmaṇor'thāntaramamukhya ātmānandamayaḥ syāt /",
    "GSP33brssbh1u:1045": " kasmāt /",
    "GSP33brssbh1u:1046": " annamayādyamukhyātmapravāhapatitatvāt /",
    "GSP33brssbh1u:1047": " athāpi syātsarvāntaratvādānandamayo mukhya evātmeti /",
    "GSP33brssbh1u:1048": " na syātpriyādyavayavayogāccharīratvaśravaṇācca /",
    "GSP33brssbh1u:1049": " mukhyaścedātmānandamayaḥ syānna priyādisaṃsparśaḥ syāt /",
    "GSP33brssbh1u:1050": " iha tu 'tasya priyameva śiraḥ' ityādi śrūyate /",
    "GSP33brssbh1u:1051": " śārīratvaṃ ca śrūyate- 'tasyaiṣa eva śārīra ātmā /",
    "GSP33brssbh1u:1052": " yaḥ pūrvasya' iti /",
    "GSP33brssbh1u:1053": " tasya pūrvasya vijñānamayasyaiṣa eva śārīra ātmā ya eṣa ānandamaya ityarthaḥ /",
    "GSP33brssbh1u:1054": " naca saśarīrasya sataḥ priyāpriyasaṃspārśo vārayituṃ śakyaḥ /",
    "GSP33brssbh1u:1055": " tasmātsaṃsāryevānandamaya ātmetyavaṃ prāpta idamucyate- 'ānandamayo 'bhyāsāt' /",
    "GSP33brssbh1u:1056": " para evātmānandamayo bhavitumarhati /",
    "GSP33brssbh1u:1057": " kutaḥ /",
    "GSP33brssbh1u:1058": " abhyāsāt /",
    "GSP33brssbh1u:1059": " parasminneva hyātmanyānandaśabdo bahukṛtvo 'bhyasyate /",
    "GSP33brssbh1u:1060": " ānandamayaṃ prastutya 'raso vai saḥ' iti tasyaiva rasatvamuktvocyate- 'rasaṃhyevāyaṃ labdhvā'nandī bhavati' iti,",
    "GSP33brssbh1u:1061": " 'ko hyevānyātkaḥ prāṇyāt /",
    "GSP33brssbh1u:1062": " yadeṣa ākāśa ānando na syāt /",
    "GSP33brssbh1u:1063": " eṣa hyevānandayāti' /",
    "GSP33brssbh1u:1064": " (tai. 2.7) 'saiṣānandasya mīmāṃsā bhavati',",
    "GSP33brssbh1u:1065": " ' etamānandamayamātmānamupasaṃkrāmati',",
    "GSP33brssbh1u:1066": " 'ānandaṃ brahmaṇo vidvān na bibheti kutaścana' (tai. 2.8,9) iti /",
    "GSP33brssbh1u:1067": " 'ānando brahmeti vyajānāt' (tai. 3.6) iti ca /",
    "GSP33brssbh1u:1068": " śrutyantare ca 'vijñānamānandaṃ brahma' (bṛ. 3.9.28)",
    "GSP33brssbh1u:1069": " iti brahmaṇyevānandaśabdo dṛṣṭaḥ /",
    "GSP33brssbh1u:1070": " evamānandaśabdasya bahukṛtvo brahmaṇyabhyāsādānandamaya ātmā brahmeti gamyate /",
    "GSP33brssbh1u:1071": " yattūktamannamayādyamukhyātmapravāhapatitatvādānandamayasyāpyamukhyatvamiti,",
    "GSP33brssbh1u:1072": " nāsau doṣaḥ /",
    "GSP33brssbh1u:1073": " ānandamayasya sarvāntaratvāt /",
    "GSP33brssbh1u:1074": " mukhyameva hyātmānamupadidikṣu śāstraṃ lokabuddhimanusarat,",
    "GSP33brssbh1u:1075": " annamayaṃ śarīramanātmānamatyantamūḍhānāmātmatvena prasiddhamanūdya mūṣāniṣiktadrutatāmrādipratimāvattato",
    "GSP33brssbh1u:1076": " 'nantaraṃ tato 'ntaramityevaṃ pūrveṇa pūrveṇa samānamuttaramuttaramanātmānamātmeti grāhayat,",
    "GSP33brssbh1u:1077": " pratipattisaukaryāpekṣayā sarvāntaraṃ mukhyamānandamayamātmānamupadideśeti śliṣṭataram /",
    "GSP33brssbh1u:1078": " yathārundhatīnidarśane barhvīṣvapi tārāsvamukhyāsvarundhatīṣu darśitāsu yāntyā pradarśyate sā mukhyaivārundhatī bhavati,",
    "GSP33brssbh1u:1079": " evamihāpyānandamayasya sarvāntaratvānmukhyamātmatvam /",
    "GSP33brssbh1u:1080": " yattu brūṣe,",
    "GSP33brssbh1u:1081": " priyādīnāṃ śirastvādikalpanānupapannā mukhyasyātmana iti,",
    "GSP33brssbh1u:1082": " ātītānantaropādhijanitā sā na svābhāvikītyadoṣaḥ /",
    "GSP33brssbh1u:1083": " śārīratvamapyānandamayasyānnamayādiśarīraparamparayā pradarśyamānatvāt,",
    "GSP33brssbh1u:1084": " na punaḥ sākṣādeva śārīratvaṃ saṃsārivat,",
    "GSP33brssbh1u:1085": " tasmādāndamayaḥ para evātmā // 12 // @----------------------",
    "GSP33brssbh1u:1086": " FN: tasya niṣkalatvaśrutyā niraṃśatvādityarthaḥ /",
    "GSP33brssbh1u:1087": " kovānyāccalet,",
    "GSP33brssbh1u:1088": " ko vā viśiṣya prāṇyājjīvet /",
    "GSP33brssbh1u:1089": " ānandayāti ānandayatītyarthaḥ /",
    "GSP33brssbh1u:1090": " upasaṃkramaṇaṃ prāptiḥ brahmaṇaḥ svarūpamiti śeṣaḥ /",
    "GSP33brssbh1u:1091": " lokabuddheḥ sthūlagrāhitāmanusaradityarthaḥ /",
    "GSP33brssbh1u:1092": " ihāpi amukhyapravāhe patitasyāpi /",
    "GSP33brssbh1u:1093": " vikāraśabdān neti cen na prācuryāt / BBs_1,1.13 /",
    "GSP33brssbh1u:1094": " atrāha- nānandamayaḥ para ātmā bhavitumarhati /",
    "GSP33brssbh1u:1095": " kasmāt, vikāraśabdāt /",
    "GSP33brssbh1u:1096": " prakṛtivacanādayamanyaḥ śabdo vikāravacanaḥ samadhigataḥ,",
    "GSP33brssbh1u:1097": " ānandamaya iti mayaṭo vikārthatvāt /",
    "GSP33brssbh1u:1098": " tasmādannamayādiśabdavadvikāraviṣaya evānandamayaśabda iticet, na /",
    "GSP33brssbh1u:1099": " prācuryārthe 'pi mayaṭaḥ smaraṇāt /",
    "GSP33brssbh1u:1100": " 'tatprakṛtavacane mayaṭ' (pā. 5.4.21)",
    "GSP33brssbh1u:1101": " iti hi pracuratāyāmapi mayaṭ smaryate /",
    "GSP33brssbh1u:1102": " yathā 'annamayo yajñaḥ' ityannapracura ucyate,",
    "GSP33brssbh1u:1103": " evamānandapracuraṃ brahmānandamaya ucyate /",
    "GSP33brssbh1u:1104": " ānandapracuratvaṃ ca brahmaṇo manuṣyatvādārabhyottarasminnuttarasminsthāne śataguṇa ānanda ityuktvā brahmānandasya niratiśayatvāvadhāraṇāt /",
    "GSP33brssbh1u:1105": " tasmātprācuryārthe mayaṭ // 13 //",
    "GSP33brssbh1u:1106": " taddhetuvyapadeśāc ca / BBs_1,1.14 /",
    "GSP33brssbh1u:1107": " itaśca prācuryārthe mayaṭ /",
    "GSP33brssbh1u:1108": " yasmādānandahetutvaṃ brahmaṇo vyapadiśati śrutiḥ- 'eṣa hyevānandayāti' iti /",
    "GSP33brssbh1u:1109": " ānandayatītyarthaḥ /",
    "GSP33brssbh1u:1110": " yo hyanyānānandayati sa pracurānanda iti prasiddhaṃ bhavati /",
    "GSP33brssbh1u:1111": " yathā loke yo 'nyeṣāṃ dhanikatvamāpādayati sa pracuradhana iti gamyate, tadvat /",
    "GSP33brssbh1u:1112": " tasmātprācuryārthe 'pi mayaṭaḥ saṃbhavādānandamayaḥ para evātmā // 14 //",
    "GSP33brssbh1u:1113": " māntravarṇikameva ca gīyate / BBs_1,1.15 /",
    "GSP33brssbh1u:1114": " itaścānandamayaḥ para evātmā /",
    "GSP33brssbh1u:1115": " yasmāt 'brahmavidāpnoti param' ityupakramya 'satyaṃ jñānamanantaṃ brahma' (tai. 2.1)",
    "GSP33brssbh1u:1116": " ityasminmantre yatprakṛtaṃ brahma satyajñānānantaviśeṣaṇairnirdharitaṃ,",
    "GSP33brssbh1u:1117": " yasmādākāśādikrameṇa sthāvarajaṅgamāni bhūtānyajāyanta,",
    "GSP33brssbh1u:1118": " yacca bhūtāni sṛṣṭvā tānyanupraviśya guhāyāmavasthitaṃ,",
    "GSP33brssbh1u:1119": " sarvāntaraṃ,",
    "GSP33brssbh1u:1120": " yasya vijñānāya 'anyo 'ntara ātmānyo 'ntara ātmā' iti prakrāntaṃ tanmāntravarṇikameva brahmeha gīyate 'anyo 'ntara ātmānandamayaḥ' (tai. 2.5) iti /",
    "GSP33brssbh1u:1121": " mantrabrāhmaṇayoścaikārthatvaṃ yuktaṃ, avirodhāt /",
    "GSP33brssbh1u:1122": " anyathā hi prakṛtahānāprakṛtaprakriye syātām /",
    "GSP33brssbh1u:1123": " na cānnamayādibhya ivānandamayādanyo 'ntara ātmābhidhīyate /",
    "GSP33brssbh1u:1124": " etanniṣṭhaiva ca 'saiṣā bhārgavī vāruṇī vidyā' (tai. 3.6)",
    "GSP33brssbh1u:1125": " tasmādānandamayaḥ para evātmā //15 // @----------------------",
    "GSP33brssbh1u:1126": " FN: yasmādityasya tasmāditi vyavahitena saṃbandhaḥ /",
    "GSP33brssbh1u:1127": " yannirdhāritaṃ tadeveha gīyata iti yojanā /",
    "GSP33brssbh1u:1128": " ekārthatvesatyupāyopeyatvayogādityarthaḥ /",
    "GSP33brssbh1u:1129": " netaro 'nupapatteḥ / BBs_1,1.16 /",
    "GSP33brssbh1u:1130": " itaścānandamayaḥ para evātmā /",
    "GSP33brssbh1u:1131": " netaraḥ /",
    "GSP33brssbh1u:1132": " itara īśvarādanyaḥ saṃsārī jīva ityarthaḥ /",
    "GSP33brssbh1u:1133": " na jīva ānandamayaśabdenābhidhīyate /",
    "GSP33brssbh1u:1134": " kasmāt /",
    "GSP33brssbh1u:1135": " anupapatteḥ /",
    "GSP33brssbh1u:1136": " ānandamayaṃ hi prakṛtya śrūyate- 'so 'kāmayata /",
    "GSP33brssbh1u:1137": " bahu syāṃ prajāyeyeti /",
    "GSP33brssbh1u:1138": " sa tapo 'tapyata /",
    "GSP33brssbh1u:1139": " sa tapastaptvā /",
    "GSP33brssbh1u:1140": " idaṃsarvamasṛjata /",
    "GSP33brssbh1u:1141": " yadidaṃ kiñca' (tai. 2.6) iti /",
    "GSP33brssbh1u:1142": " tatra prākśarīrādyutpatterabhidhyānaṃ sṛjyamānānāṃ ca vikārāṇāṃ sraṣṭuravyatirekaḥ sarvavikārasṛṣṭiśca,",
    "GSP33brssbh1u:1143": " na parasmādātmano 'nyatropapadyate // 16 //",
    "GSP33brssbh1u:1144": " bhedavyapadeśāc ca / BBs_1,1.17 /",
    "GSP33brssbh1u:1145": " itaśca nānandamayaḥ saṃsārī /",
    "GSP33brssbh1u:1146": " yasmādānandamayādhikāre- 'raso vai saḥ /",
    "GSP33brssbh1u:1147": " rasaṃhyevāyaṃ labdhvānandī bhavati' (tai. 2.7)",
    "GSP33brssbh1u:1148": " iti jīvānandamayau bhedena vyapadiśati /",
    "GSP33brssbh1u:1149": " nahi labdhaiva labdhavyo bhavati /",
    "GSP33brssbh1u:1150": " kathaṃ tarhi 'ātmānveṣṭavyaḥ',",
    "GSP33brssbh1u:1151": " 'ātmalābhānna paraṃ vidyate' iti śrutismṛtī,",
    "GSP33brssbh1u:1152": " yāvatā na labdhaiva labdhavyo bhavatītyuktam /",
    "GSP33brssbh1u:1153": " bāḍham /",
    "GSP33brssbh1u:1154": " tathāpyātmano 'pracyutātmabhāsyaiva satastatvānavabodhanimitto dehādiṣvanātmasvātmatvaniścayo laukiko dṛṣṭaḥ /",
    "GSP33brssbh1u:1155": " tena dehādibhūtasyātmano 'pyātmānanviṣṭo 'nveṣṭavyo 'labdho labdhavyo 'śrutaḥ śrotavyo 'mato mantavyo 'vijñāto vijñātavya ityādibhedavyapadeśa upapadyate /",
    "GSP33brssbh1u:1156": " pratiṣidhyata eva tu paramārthataḥ sarvajñātparameśvarādanyo draṣṭā śrotā vā 'nānyo 'to 'sti draṣṭā' (bṛ. 3.7.23) ityādinā /",
    "GSP33brssbh1u:1157": " parameśvarastvavidyākalpitāccharīrātkartṛbhoktṛvijñānātmākhyādanyaḥ /",
    "GSP33brssbh1u:1158": " yathā māyāvinaścarmakhaḍgadharātsūtreṇākāśamadhirohataḥ sa eva māyāvī paramārtharūpo bhūmiṣṭho 'nyaḥ /",
    "GSP33brssbh1u:1159": " yathāvā dhaṭākāśādupādhiparicchinnādanupādhiraparicchinna ākāśo 'nyaḥ /",
    "GSP33brssbh1u:1160": " īdṛśaṃ ca vijñānātmaparamātmabhedamāśritya 'netaro 'nupapatteḥ',",
    "GSP33brssbh1u:1161": " 'bhedavyapadeśācca' ityuktam // 17 // @----------------------",
    "GSP33brssbh1u:1162": " FN: adhikāraḥ prakaraṇam /",
    "GSP33brssbh1u:1163": " sa ānandamayo rasaḥ sāraḥ /",
    "GSP33brssbh1u:1164": " akhaṇḍaikarasasya /",
    "GSP33brssbh1u:1165": " lokādanapeto laukiko 'prāmāṇikaḥ /",
    "GSP33brssbh1u:1166": " kāmāc ca nānumānāpekṣā / BBs_1,1.18 /",
    "GSP33brssbh1u:1167": " ānandamayādhikāre ca 'so 'kāmayata bahusyāṃ prajāyeya' (tai. 2.6)",
    "GSP33brssbh1u:1168": " iti kāmayitṛtvanirdeśānnānumānikamapi sāṃkhyaparikalpitamacetanaṃ pradhānamānandamayatvena kāraṇatvena vāpekṣitavyam /",
    "GSP33brssbh1u:1169": " 'īkṣaternāśabdam' (bra. 1.1.5)",
    "GSP33brssbh1u:1170": " iti nirākṛtamapi pradhānaṃ pūrvasūtrodāhṛtāṃ kāmayitṛtvaśrutimāśritya prasaṅgātpunarnirākriyate gatisāmānyaprapañcanāya // 18 //",
    "GSP33brssbh1u:1171": " asminn asya ca tadyogaṃ śāsti / BBs_1,1.19 /",
    "GSP33brssbh1u:1172": " itaśca na pradhāne jīve vānandamayaśabdaḥ /",
    "GSP33brssbh1u:1173": " yasmādasminnānandamaye prakṛta ātmani pratibuddhasyāsya jīvasya tadyogaṃ śāsti /",
    "GSP33brssbh1u:1174": " tadātmanā yogastadyogaḥ,",
    "GSP33brssbh1u:1175": " tadbhāvāpattiḥ /",
    "GSP33brssbh1u:1176": " muktirityarthaḥ /",
    "GSP33brssbh1u:1177": " tadyogaṃ śāsti śāstraṃ- 'yadā hyevaiṣa etasminnadṛśye 'nātmye 'nirukte 'nilayane 'bhayaṃ pratiṣṭhāṃ vindate /",
    "GSP33brssbh1u:1178": " atha so 'bhayaṃ gato bhavati /",
    "GSP33brssbh1u:1179": " yadā hyevaiṣa etasminnudaramantaraṃ kurute /",
    "GSP33brssbh1u:1180": " atha tasya bhayaṃ bhavati' (tai. 2.7) iti /",
    "GSP33brssbh1u:1181": " etaduktaṃ bhavati-",
    "GSP33brssbh1u:1182": " yadaitasminnānandamaye 'lpamapyantaramatādātmyarūpaṃ paśyati tadā saṃsārabhayānna nivartate /",
    "GSP33brssbh1u:1183": " yadā tvetasminnānandamaye nirantaraṃ tādātmyena pratitiṣṭhati tadā saṃsārabhayānnivartata iti /",
    "GSP33brssbh1u:1184": " tacca paramātmaparigrahe ghaṭate,",
    "GSP33brssbh1u:1185": " na pradhānaparigrahe jīvaparigrahe vā /",
    "GSP33brssbh1u:1186": " tasmādānandamayaḥ paramātmeti sthitam /",
    "GSP33brssbh1u:1187": " idaṃ tviha vaktavyam- 'sa vā eṣa puruṣo 'nnarasamayaḥ' /",
    "GSP33brssbh1u:1188": " 'tasmādvā etasmādannarasamayāt /",
    "GSP33brssbh1u:1189": " anyo 'ntara ātmā prāṇamayaḥ' tasmāt 'anyo 'ntara ātmā manomayaḥ' tasmāt 'anyo 'ntara ātmā vijñānamayaḥ' (tai. 2.1, 2,3,4)",
    "GSP33brssbh1u:1190": " iti ca vikārārthe mayaṭpravāhe satyānandamaya evākasmādardhajaratīyanyāyena kathamiva mayaṭaḥ prācuryarthātvaṃ brahmaviṣayatvaṃ cāśrīyata iti",
    "GSP33brssbh1u:1191": " māntravarṇikabrahmādhikārāditi cet, na /",
    "GSP33brssbh1u:1192": " annamayādīnāmapi tarhi brahmatvaprasaṅgaḥ /",
    "GSP33brssbh1u:1193": " atrāha- yuktamannamayādīnāmabrahmatvaṃ,",
    "GSP33brssbh1u:1194": " tasmāttasmādāntarasyāntarasyānyasyānyasyātmana ucyamānatvāt ānandamayāttu na kaścidanya āntara ātmocyate,",
    "GSP33brssbh1u:1195": " tenānandamayasya brahmatvam,",
    "GSP33brssbh1u:1196": " anyathā prakṛtahānāprakṛtaprakriyāprasaṅgāditi /",
    "GSP33brssbh1u:1197": " atrocyate- yadyapyannamayādibhya ivānandamayādanyo 'ntara ātmeti na śrūyate tathāpi nānandamayasya brahmatvaṃ,",
    "GSP33brssbh1u:1198": " yata ānandamayaṃ prakṛtya śrūyate- 'tasya priyameva śiraḥ /",
    "GSP33brssbh1u:1199": " modo dakṣiṇaḥ pakṣaḥ /",
    "GSP33brssbh1u:1200": " pramoda uttaraḥ pakṣaḥ /",
    "GSP33brssbh1u:1201": " ānanda ātmā /",
    "GSP33brssbh1u:1202": " brahma pucchaṃ pratiṣṭhā' (tai. 2.5) iti /",
    "GSP33brssbh1u:1203": " tatra yadbrahma mantravarṇe prakṛtam- 'satyaṃ jñānamanantaṃ brahma' iti,",
    "GSP33brssbh1u:1204": " tadiha 'brahma pucchaṃ pratiṣṭhā' ityucyate /",
    "GSP33brssbh1u:1205": " tadvijijñāpayiṣayaivānnamayādaya ānandamayaparyantāḥ pañca kośāḥ kalpyante /",
    "GSP33brssbh1u:1206": " tatra kutaḥ prakṛtahānāprakṛtaprakriyāprasaṅgaḥ /",
    "GSP33brssbh1u:1207": " nanvānandamayasyāvayavatvena 'brahma pucchaṃ pratiṣṭhā' ityucyate,",
    "GSP33brssbh1u:1208": " annamayādīnāmiva 'idaṃ pucchaṃ pratiṣṭhā' ityādi /",
    "GSP33brssbh1u:1209": " tatra kathaṃ brahmaṇaḥ svapradhānatvaṃ śakyaṃ vijñātum /",
    "GSP33brssbh1u:1210": " prakṛtatvāditi brūmaḥ /",
    "GSP33brssbh1u:1211": " nanvānandamayāvayavatvenāpi brahmaṇi vijñāyamāne na prakṛtatvaṃ hīyate,",
    "GSP33brssbh1u:1212": " ānandamayasya brahmatvāditi /",
    "GSP33brssbh1u:1213": " atrocyate- tathā sati tadeva brahmānandamaya ātmāvayavī tadeva ca brahmapucchaṃ pratiṣṭhāvayava ityasāmañjasyaṃ syāt /",
    "GSP33brssbh1u:1214": " anyataraparigrahe tu yuktaṃ 'brahma pucchaṃ pratiṣṭhā' ityatraiva brahmanirdeśa āśrayituṃ,",
    "GSP33brssbh1u:1215": " brahmaśabdasaṃyogāt /",
    "GSP33brssbh1u:1216": " nānandamayavākye brahmaśabdasaṃyogābhāvāditi /",
    "GSP33brssbh1u:1217": " apica brahma pucchaṃ pratiṣṭhā ityuktatvedamucyate- 'tadapyeṣa śloko bhavati /",
    "GSP33brssbh1u:1218": " asanneva sa bhavati /",
    "GSP33brssbh1u:1219": " asadbrahmeti veda cet /",
    "GSP33brssbh1u:1220": " asti brahmeti cedveda /",
    "GSP33brssbh1u:1221": " santamenaṃ tato viduriti' (tai. 2.6)",
    "GSP33brssbh1u:1222": " asmiṃśca śloke 'nanukṛṣyānandamayaṃ,",
    "GSP33brssbh1u:1223": " brahmaṇa eva bhāvābhāvavedanayorguṇadoṣābhidhānādgamyate 'brahma pucchaṃ pratiṣṭhā' ityatra brahmaṇa eva svapradhānatvamiti /",
    "GSP33brssbh1u:1224": " na cānandamayasyatmano bhāvābhāvāśaṅkā yuktā,",
    "GSP33brssbh1u:1225": " priyamodādiviśeṣasyānandamayasya sarvalokaprasiddhatvāt /",
    "GSP33brssbh1u:1226": " kathaṃ punaḥ svapradhānaṃ sadbrahma,",
    "GSP33brssbh1u:1227": " ānandamayasya pucchatvena nirdiśyate- 'brahma pucchaṃ pratiṣṭhā' iti /",
    "GSP33brssbh1u:1228": " naiṣa doṣaḥ /",
    "GSP33brssbh1u:1229": " pucchavatpucchaṃ ,",
    "GSP33brssbh1u:1230": " pratiṣṭhā parāyaṇamekanīḍaṃ laukikasyānandajātasya brahmānanda ityetadanena vivakṣyate,",
    "GSP33brssbh1u:1231": " nāvayavatvaṃ,",
    "GSP33brssbh1u:1232": " 'etasyaivānandasyānyāni bhūtāni mātrāmupajīvanti' (bṛha. 4.3.32)",
    "GSP33brssbh1u:1233": " iti śrutyantarāt /",
    "GSP33brssbh1u:1234": " apica ānandamayasya brahmatve priyādyavayavatvena saviśeṣaṃ brahmābhyupagantavyam /",
    "GSP33brssbh1u:1235": " nirviśeṣaṃ tu brahma vākyaśeṣe śrūyate,",
    "GSP33brssbh1u:1236": " vāṅmanasayoragocaratvābhidhānāt- ' yato vāco nivartante /",
    "GSP33brssbh1u:1237": " aprāpya manasā saha /",
    "GSP33brssbh1u:1238": " ānandaṃ brahmaṇo vidvān /",
    "GSP33brssbh1u:1239": " na bibheti kutaścaneti' (tai. 2.9) /",
    "GSP33brssbh1u:1240": " apica ānandapracura ityukte duḥkhāstitvamapi gamyate prācuryasya loke pratiyogyalpatvāpekṣatvāt /",
    "GSP33brssbh1u:1241": " tathāca sati,",
    "GSP33brssbh1u:1242": " 'yatra nānyatpaśti nānyacchṛṇoti nānyadvijānāti sa bhūmā' (chā. 7.24.1)",
    "GSP33brssbh1u:1243": " iti bhūmni brahmaṇi tadvyatiriktābhāvaśrutirūparudhyeta /",
    "GSP33brssbh1u:1244": " pratiśarīraṃ ca priyādibhedādānandamayasyāpi bhinnatvam /",
    "GSP33brssbh1u:1245": " brahma tu na pratiśarīraṃ bhidyate,",
    "GSP33brssbh1u:1246": " 'satyaṃ jñānamanantaṃ brahma' (taitti. 2.1)",
    "GSP33brssbh1u:1247": " ityānantaśruteḥ,",
    "GSP33brssbh1u:1248": " 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve. 6.11)",
    "GSP33brssbh1u:1249": " iti ca śrutyantarāt /",
    "GSP33brssbh1u:1250": " nacānandamayasyābhyāsaḥ śrūyate /",
    "GSP33brssbh1u:1251": " prātipadikārthamātrameva hi sarvatrābhyasyate- 'raso vai saḥ,",
    "GSP33brssbh1u:1252": " rasaṃhyevāyaṃ labdhvānandī bhavati,",
    "GSP33brssbh1u:1253": " ko hyevānyātkaḥ prāṇyāt,",
    "GSP33brssbh1u:1254": " yadeṣa ākāśa ānando na syāt' /",
    "GSP33brssbh1u:1255": " 'saiṣānandasya mīmāṃsā bhavati' /",
    "GSP33brssbh1u:1256": " 'ānandaṃ brahmaṇo vidvānna bibheti kutaścaneti' (tai.2.7.8.9)",
    "GSP33brssbh1u:1257": " 'ānando brahmeti vyajānāt' (tai. 6.6) iti ca /",
    "GSP33brssbh1u:1258": " yadica ānandamayaśabdasya brahmaviṣayatvaṃ niścitaṃ bhavet,",
    "GSP33brssbh1u:1259": " tata uttareṣvānandamātraprayogeṣvapyānandamayābhyāsaḥ kalpyeta /",
    "GSP33brssbh1u:1260": " na tvānandamayasya brahmatvamasti,",
    "GSP33brssbh1u:1261": " priyaśirastvādibhirhetubhirityavocāma /",
    "GSP33brssbh1u:1262": " tasmācchrutyantare 'vijñānamānandaṃ brahma' (bṛ. 3.9.28)",
    "GSP33brssbh1u:1263": " ityānandaprātipadikasya brahmaṇi prayogadarśanāt,",
    "GSP33brssbh1u:1264": " 'yadeṣa ākāśa ānando na syāt' ityādirbrahmaviṣayaḥ prayogo na tvānandamayābhyāsa ityavagantavyam /",
    "GSP33brssbh1u:1265": " yatsvayaṃ mayaḍantasyaivānandaśabdasyābhyāsaḥ - 'etamānandamayātmānamupasaṃkrāmati' (tai. 2.8)",
    "GSP33brssbh1u:1266": " iti, na tasya brahmaviṣayatvamasti,",
    "GSP33brssbh1u:1267": " vikārātmanāmevānnamayādīnāmanātmanāmupasaṃkramitavyānāṃ pravāhe paṭhitatvāt /",
    "GSP33brssbh1u:1268": " nanvānandamayasyopasaṃkramitavyasyānnamayādivadbrahmatve sati naiva viduṣo brahmaprāptiphalaṃ nirdiṣṭaṃ bhavet /",
    "GSP33brssbh1u:1269": " naiṣa doṣaḥ /",
    "GSP33brssbh1u:1270": " ānandamayopasaṃkramaṇanirdeśenaiva pucchapratiṣṭhābhūtabrahmaprāpteḥ phalasyanirdiṣṭatvāt /",
    "GSP33brssbh1u:1271": " 'tadapyeṣa śloko bhavati /",
    "GSP33brssbh1u:1272": " yato vāco nivartante' ityadinā ca prapañcyamānatvāt /",
    "GSP33brssbh1u:1273": " yā tvānandamayasaṃnidhāne 'so 'kāmayata bahusyāṃ prajāyeyeti' iyaṃ śrutirudāhṛtā",
    "GSP33brssbh1u:1274": " sā 'brahma pucchaṃ pratiṣṭhā' ityanena saṃnihitatareṇa brahmaṇā saṃbadhyamānā nānandamayasya",
    "GSP33brssbh1u:1275": " brahmatāṃ pratibodhayati /",
    "GSP33brssbh1u:1276": " tadapekṣatvāccottarasya granthasya 'raso vai saḥ' ityādernānandamayaviṣayatā /",
    "GSP33brssbh1u:1277": " nanu 'so 'kāmayata' iti brahmaṇi puṃliṅganirdeśo nopapadyate /",
    "GSP33brssbh1u:1278": " nāyaṃ doṣaḥ /",
    "GSP33brssbh1u:1279": " 'tasmādvā etasmādātmana ākāśaḥ saṃbhūtaḥ' ityatra puṃliṅgenāpyātmaśabdena brahmaṇaḥ prakṛtatvāt /",
    "GSP33brssbh1u:1280": " yā tu bhārgavī vāruṇī vidyā 'ānando brahmeti vyajānāt' iti tasyāṃ mayaḍaśravaṇāt,",
    "GSP33brssbh1u:1281": " priyaśirastvādyaśravaṇācca yuktamānandasya brahmatvam /",
    "GSP33brssbh1u:1282": " tasmādaṇumātramapi viśeṣamanāśritya na svata eva priyaśirastvādi brahmaṇa upapadyate /",
    "GSP33brssbh1u:1283": " naceha saviśeṣaṃ brahma pratipipādayiṣitaṃ,",
    "GSP33brssbh1u:1284": " vāṅmanasagocarātikramaśruteḥ /",
    "GSP33brssbh1u:1285": " tasmādannamayādiṣvivānandamaye 'pi vikārārtha eva mayaḍvijñeyo na prācuryārthaḥ /",
    "GSP33brssbh1u:1286": " sūtrāṇi tvevaṃ vyākhyeyāni- 'brahma pucchaṃ pratiṣṭhā' ityatra kimānandamayāvayavatvena brahma vivakṣyata uta svapradhānatveneti /",
    "GSP33brssbh1u:1287": " pucchaśabdādavayavatveneti prāpta ucyate- 'ānandamayo 'bhyāsāt' ānandamaya ātmetyatra 'brahma pucchaṃ pratiṣṭhā' iti svapradhānameva brahmopadiśyate, abhyasāt /",
    "GSP33brssbh1u:1288": " 'asanneva sa bhavati' ityasminnigamanāśloke brahmaṇa eva kevalasyābhyasyamānatvāt /",
    "GSP33brssbh1u:1289": " vikāraśabdānneti cenna prācuryāt /",
    "GSP33brssbh1u:1290": " vikāraśabdenāvayavaśabdo 'bhipretaḥ /",
    "GSP33brssbh1u:1291": " pucchamityavayavaśabdānna svapradhānatvaṃ brahmaṇa iti yaduktaṃ,",
    "GSP33brssbh1u:1292": " tasya parihāro vaktavyaḥ /",
    "GSP33brssbh1u:1293": " atrocyate- nāyaṃ doṣaḥ,",
    "GSP33brssbh1u:1294": " prācuryādapyavayavaśabdopapatteḥ /",
    "GSP33brssbh1u:1295": " prācuryaṃ prāyāpattiḥ,",
    "GSP33brssbh1u:1296": " avayavaprāye vacanamityarthaḥ /",
    "GSP33brssbh1u:1297": " annamayādīnāṃ hi śiraādiṣu pucchāntevavayaveḥṣūkte tvānandamayasyāpi śiraādīnyavayavāntarāṇyuktvāvayavaprāyāpattyā 'brahma pucchaṃ pratiṣṭhā'",
    "GSP33brssbh1u:1298": " nāvayavavivakṣayā /",
    "GSP33brssbh1u:1299": " yatkāraṇamabhyāsāditi svapradhānatvaṃ brahmaṇaḥ samarthitam /",
    "GSP33brssbh1u:1300": " 'taddhetuvyapadeśācca' /",
    "GSP33brssbh1u:1301": " sarvasya vikārajātasya sānandamayasya kāraṇatvena brahma vyapadiśyate- idaṃ sarvamasṛjata /",
    "GSP33brssbh1u:1302": " yadidaṃ kiñca (tai. 2.6) iti /",
    "GSP33brssbh1u:1303": " naca kāraṇaṃ sat brahma svavikārasyānandamayasya mukhyayā vṛttyāvayava upapadyate /",
    "GSP33brssbh1u:1304": " aparāṇyapi sūtrāṇi yathāsaṃbhavaṃ pucchavākyanirdiṣṭasyaiva brahmaṇa upapādakāni draṣṭavyāni // 19// @----------------------",
    "GSP33brssbh1u:1305": " FN: anātmye sasaṃbandhitayādhyastendriyajātenāpañcākṛtabhūtakāryeṇātmyena tādātmyādihīne,",
    "GSP33brssbh1u:1306": " anirukte nikṛṣyocyanta iti niruktāni bhūtasūkṣmāṇi taiścābhedavarjite,",
    "GSP33brssbh1u:1307": " niḥśeṣalayasthānaṃ nilayanaṃ māyā tacchūnye /",
    "GSP33brssbh1u:1308": " udaramiti ut api aramalpam antaraṃ bhedam /",
    "GSP33brssbh1u:1309": " ānandamayāttviti brahmaṇyāntaratvamaśrutaṃ pucchatvaṃ tu śrutamityarthaḥ /",
    "GSP33brssbh1u:1310": " pucchamityādhāratvamātraṃ pratiṣṭheti /",
    "GSP33brssbh1u:1311": " ekanīḍamadhiṣṭhānaṃ sopādānasya jagataḥ /",
    "GSP33brssbh1u:1312": " yato yasmāt vācaḥ śaktivṛttyā tamaprakāśyaiva nivartante /",
    "GSP33brssbh1u:1313": " pratiyogī virodhī tasyātmatvamapekṣate /",
    "GSP33brssbh1u:1314": " yathā vipramayo grāma ityatra śūdralpatvam /",
    "GSP33brssbh1u:1315": " upakramaṇaṃ bādhaḥ /",
    "GSP33brssbh1u:1316": " upasaṃkratimitavyānāṃ vivekena tyājyānām /",
    "GSP33brssbh1u:1317": " prāyāpattiravayavakramasya buddhau prāptiḥ /",
    "GSP33brssbh1u:1318": " antaradhikaraṇam / 20-21",
    "GSP33brssbh1u:1319": " antas taddharmopadeśāt / BBs_1,1.20 /",
    "GSP33brssbh1u:1320": " idamāmnāyate- 'atha ya eṣo 'ntarāditye hiraṇmayaḥ puruṣo dṛśyate hiraṇyaśmaśrurhiraṇyakeśa",
    "GSP33brssbh1u:1321": " āpraṇakhātsarvaṃ eva suvarṇaḥ' 'tasya yathā kapyāsaṃ puṇḍarīkamevamakṣiṇī tasyoditi",
    "GSP33brssbh1u:1322": " nāma sa sarvebhyaḥ pāpmabhya udita udeti ha vai sarvebhyaḥ pāpmabhyo ya evaṃ veda'",
    "GSP33brssbh1u:1323": " 'ityadhidaivatam' ( chā. 1.6.7.8) /",
    "GSP33brssbh1u:1324": " 'athādhyātmam' 'atha ya eṣo 'ntarapakṣiṇi puruṣo dṛśyate' (chā. 1.7.1.5) ityādi /",
    "GSP33brssbh1u:1325": " tatra saṃśayaḥ- kiṃ vidyākarmātiśayavaśātprāptotkarṣaḥ kaścitsaṃsārī sūryamaṇḍale cakṣuṣi copāsyātvena śrūyate kiṃvā nityasiddhaḥ parameśvara iti /",
    "GSP33brssbh1u:1326": " kiṃ tāvatprāptaṃ, saṃsārīti /",
    "GSP33brssbh1u:1327": " kutaḥ rūpavattvaśravaṇāt /",
    "GSP33brssbh1u:1328": " ādityapuruṣe tāvat 'hiraṇyaśmaśruḥ' ityādi rūpamudāhṛtam /",
    "GSP33brssbh1u:1329": " akṣipuruṣe 'pi tadevātideśena prāpyate- 'tasyaitasya tadeva rūpaṃ yadamuṣya rūpam' iti /",
    "GSP33brssbh1u:1330": " naca parameśvarasya rūpavattvaṃ yuktam,",
    "GSP33brssbh1u:1331": " 'aśabdarmaspāmarūpamavyayam' (kā. 1.3.15)",
    "GSP33brssbh1u:1332": " iti śruteḥ, ādhāraśravaṇācca- 'ya eṣo 'ntarāditye',",
    "GSP33brssbh1u:1333": " 'ya eṣo 'ntarakṣiṇi' iti /",
    "GSP33brssbh1u:1334": " nahyanādhārasya svamahimapratiṣṭhasya sarvavyāpinaḥ parameśvarasyādhāra upadiśyeta /",
    "GSP33brssbh1u:1335": " 'sa bhagavaḥ kasminpratiṣṭhita iti sve mahimni' (chā. 7.24.1) iti /",
    "GSP33brssbh1u:1336": " 'ākāśavatsarvagataśca nityaḥ' iti ca śrutī bhavataḥ /",
    "GSP33brssbh1u:1337": " aiśvaryamaryādāśruteśca /",
    "GSP33brssbh1u:1338": " ' sa eṣa ye cāmuṣmātparāñco lokāsteṣāṃ ceṣṭe devakāmānāṃ ca' (chāṃ 1.6.8)",
    "GSP33brssbh1u:1339": " ityādityapuruṣasyaiśvaryamaryādā /",
    "GSP33brssbh1u:1340": " 'sa eṣa ye caitasmādarvāñco lokāsteṣāṃ ceṣṭe manuṣyakāmānāṃ ca' ityakṣipuruṣasya /",
    "GSP33brssbh1u:1341": " naca parameśvarasya maryādāvadaiśvaryaṃ yuktam,",
    "GSP33brssbh1u:1342": " 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' (bṛ. 4.4.22)",
    "GSP33brssbh1u:1343": " ityaviśeṣaśruteḥ /",
    "GSP33brssbh1u:1344": " tasmānnākṣyādityayorantaḥ parameśvara ityevaṃ prāpte brūmaḥ- 'antastaddharmopadeśāt' iti,",
    "GSP33brssbh1u:1345": " 'ya eṣo 'ntarāditye' 'ya eṣo 'ntarakṣiṇi' iti ca śrūyamāṇaḥ puruṣaḥ parameśvara eva, na saṃsārī /",
    "GSP33brssbh1u:1346": " kutaḥ, taddharmopadeśāt /",
    "GSP33brssbh1u:1347": " tasya hi parameśvarasya dharmā ihopadiṣṭāḥ /",
    "GSP33brssbh1u:1348": " tadyathā- 'tasyoditi nāma' iti śrāvayitvā asyādityapuruṣasya nāma 'sa eṣa sarvebhyaḥ pāpmabhya uditaḥ' iti sarvapāpmāpagamena nirvakti /",
    "GSP33brssbh1u:1349": " tadeva ca kṛtanirvacanaṃ nāmākṣipuruṣasyāpyatidiśati- 'yannāma tannāma' iti /",
    "GSP33brssbh1u:1350": " sarvapāpmāpagamaśca paramātmana eva śrūyate- 'ya ātmāpahatapāpmā' (chāṃ. 8.7.1) ityādau /",
    "GSP33brssbh1u:1351": " tathā cākṣuṣe puruṣe 'saivarktatsamāsa tadukthaṃ tadyajustadbrahma' ityṛksamāsādyātmakatāṃ nirdhārayati /",
    "GSP33brssbh1u:1352": " sā ca parameśvarasyopapadyate,",
    "GSP33brssbh1u:1353": " sarvakāraṇatvātsarvātmakatvopapatteḥ /",
    "GSP33brssbh1u:1354": " pṛthivyagnyādyātmake cādhidaivataṃ ṛksāme,",
    "GSP33brssbh1u:1355": " vākprāṇādyātmake cādhyātmamanukramyāha- 'tasyarkca sāma ca geṣṇau' ityadhidaivatam /",
    "GSP33brssbh1u:1356": " tathādhyātmamapi- ' yāvamuṣya geṣṇau tau geṣṇau' iti /",
    "GSP33brssbh1u:1357": " tacca sarvātmana evopapadyate /",
    "GSP33brssbh1u:1358": " tadya ime vīṇāyāṃ gāyantyetaṃ te gāyanti tasmātte dhanasanayaḥ' (chā. 1.7.6)",
    "GSP33brssbh1u:1359": " iti ca laukikeṣvapi gāneṣvasyaiva gīyamānatvaṃ darśayati /",
    "GSP33brssbh1u:1360": " tacca parameśvaraparigrahe dhaṭate,",
    "GSP33brssbh1u:1361": " 'yadyadvibhūtimatsattvaṃ śrīmadūrjitameva vā /",
    "GSP33brssbh1u:1362": " tattadevāvagaccha tvaṃ mama tejoṃśasaṃbhavam /",
    "GSP33brssbh1u:1363": " (10.41) iti bhagavadgītādarśanāt /",
    "GSP33brssbh1u:1364": " lokakāmeśititṛtvamapi niraṅ kuśaṃ śrūyamāṇaṃ parameśvaraṃ gamayati /",
    "GSP33brssbh1u:1365": " yattūktaṃ hiraṇyaśmaśrutvādirūpaśravaṇaṃ parameśvare nopapadyata iti,",
    "GSP33brssbh1u:1366": " atra brūmaḥ- syātparameśvarasyāpīcchāvaśānmāyāmayaṃ rūpaṃ sādhakānugrahārtham /",
    "GSP33brssbh1u:1367": " 'māyā hyeṣā mayā sṛṣṭā yanmāṃ paśyasi nārada /",
    "GSP33brssbh1u:1368": " sarvabhūtaguṇairyuktaṃ maivaṃ māṃ jñātumarhasi' iti smaraṇāt /",
    "GSP33brssbh1u:1369": " apica yatra tu nirastasarvaviśeṣaṃ pārameśvaraṃ rūpamupadiśyate,",
    "GSP33brssbh1u:1370": " bhavati tatra śāstram- 'śabdarmasparśamarūpamavyayam' ityādi /",
    "GSP33brssbh1u:1371": " sarvakāraṇattvāttu vikāradharmairapi kaiścidviśiṣṭaḥ parameśvara upāsyatvena nirdiśyate- 'sarvakarmā sarvakāmaḥ sarvagandhaḥ sarvarasaḥ' (chāṃ 3.14.2) ityādinā /",
    "GSP33brssbh1u:1372": " tathā hiraṇyaśmaśrutvādinirdeśo 'pi bhaviṣyati /",
    "GSP33brssbh1u:1373": " yadapyādhāraśravaṇānna parameśvara iti,",
    "GSP33brssbh1u:1374": " atrocyate- svamahimapratiṣṭhasyāpyādhāraviśeṣopadeśa upāsanārtho bhaviṣyati,",
    "GSP33brssbh1u:1375": " sarvagatatvādbrahmaṇo vyomavatsarvāntaratvopapatteḥ /",
    "GSP33brssbh1u:1376": " aiśvaryamaryādāśravaṇamapyadhyātmādhidaivatavibhāgāpekṣamupāsanārthameva /",
    "GSP33brssbh1u:1377": " tasmātparameśvara evākṣyādityayorantarupadiśyate // 20 // @----------------------",
    "GSP33brssbh1u:1378": " FN: antarāditye ādityamaṇḍalamadhye /",
    "GSP33brssbh1u:1379": " hiraṇmayo jyotirmayaḥ /",
    "GSP33brssbh1u:1380": " aprāṇakhānnakhāgramabhivyāpya /",
    "GSP33brssbh1u:1381": " kapermarkaṭasyāsaḥ pṛṣṭa(puccha)",
    "GSP33brssbh1u:1382": " bhāgo 'tyantatejasvī tattulyaṃ puṇḍarīkaṃ yathātyantadīptimattathāsya devasyākṣiṇī prakṛṣṭadīptimatī,",
    "GSP33brssbh1u:1383": " tasya uditīti udita udgataḥ sakāryasarvapāpāspṛṣṭa ityarthaḥ /",
    "GSP33brssbh1u:1384": " sa eṣa ityādhidaivikapuruṣoktiḥ /",
    "GSP33brssbh1u:1385": " amuṣmādādityādūrdhvagā ye lokāsteṣāmīśitā ye ca devānāṃ kāmā bhogāsteṣāṃ cetyarthaḥ /",
    "GSP33brssbh1u:1386": " yau sarvātmakaṛksāmātmakau tāvamuṣyādityarathasya geṣṇau pādaparvaṇī /",
    "GSP33brssbh1u:1387": " saniryāñcāyāṃ /",
    "GSP33brssbh1u:1388": " bhedavyapadeśāc cānyaḥ / BBs_1,1.21 /",
    "GSP33brssbh1u:1389": " asti cādityādiśarīrābhimānibhyo jīvebhyo 'nya īśvaro 'ntaryāmī,",
    "GSP33brssbh1u:1390": " 'ya āditye tiṣṭhannādityāntaro yamādityo na veda yasyādityaḥ śarīraṃ ya ādityamantaro yamayatyeṣa ta ātmāntaryāmyamṛtaḥ' (bṛ. 3.7.9)",
    "GSP33brssbh1u:1391": " iti śrutyantare bhedavyapadeśāt /",
    "GSP33brssbh1u:1392": " tatra hi 'ādityādantaro yamādityo na veda' iti vediturādityādvijñānātmano 'ntaryāmī spaṣṭaṃ nirdiśyate /",
    "GSP33brssbh1u:1393": " sa evehāpyantarāditye puruṣo bhavitumarhati,",
    "GSP33brssbh1u:1394": " śrutisāmānyāt /",
    "GSP33brssbh1u:1395": " tasmātparameśvara evehopadiśyata iti siddham /",
    "GSP33brssbh1u:1396": " 8 ākāśādhikaraṇam / sū. 22",
    "GSP33brssbh1u:1397": " ākāśas talliṅgāt / BBs_1,1.22 /",
    "GSP33brssbh1u:1398": " idamāmananti- 'asya lokasya kā gatirityākāśa iti hovāca sarvāṇi ha vā imāni bhūtānyākāśādeva",
    "GSP33brssbh1u:1399": " samutpadyanta ākāśaṃ pratyastaṃ yantyākāśo hyevaibhyo jyāyānākāśaḥ parāyaṇam' (chāndo. 1.9.1) iti /",
    "GSP33brssbh1u:1400": " tatra saṃśayaḥ- kimākāśaśabdena paraṃ brahmābhidhīyata uta bhūtākāśamiti /",
    "GSP33brssbh1u:1401": " kutaḥ saṃśayaḥ,",
    "GSP33brssbh1u:1402": " ubhayatra prayogadarśanāt /",
    "GSP33brssbh1u:1403": " bhūtaviśeṣe tāvatsuprasiddho lokavedayorākāśaśabdaḥ /",
    "GSP33brssbh1u:1404": " brahmaṇyapi kvacitprayujyamāno dṛśyate /",
    "GSP33brssbh1u:1405": " yatra vākyaśeṣavaśādasādhāraṇaśravaṇādvā nirdhāritaṃ brahma bhavati,",
    "GSP33brssbh1u:1406": " yathā- 'yadeṣa ākāśa ānando na syāt' (tai. 2.7)",
    "GSP33brssbh1u:1407": " iti 'ākāśo vai nāma nāmarūpayornirvahitā te yadantarā tadbrahma' (chā. 8.14.1)",
    "GSP33brssbh1u:1408": " iti caivamādau /",
    "GSP33brssbh1u:1409": " ataḥ saṃśayaḥ /",
    "GSP33brssbh1u:1410": " kiṃ punaratra yuktaṃ,",
    "GSP33brssbh1u:1411": " bhūtākāśamiti /",
    "GSP33brssbh1u:1412": " kutaḥ, taddhi prasiddhatareṇa prayogeṇa śīghraṃ buddhimārohati /",
    "GSP33brssbh1u:1413": " nacāyamākāśaśabda ubhayoḥ sādhāraṇaḥ śakyo vijñātuṃ,",
    "GSP33brssbh1u:1414": " anekārthatvaprasaṅgāt /",
    "GSP33brssbh1u:1415": " tasmādbrahmaṇi gauṇa ākāśaśabdo bhavitumarhati /",
    "GSP33brssbh1u:1416": " vibhutvādibhirhi bahubhirdharmaiḥ sadṛśamākāśena brahma bhavati /",
    "GSP33brssbh1u:1417": " naca mukhyasaṃbhave gauṇor'tho grahaṇamarhati /",
    "GSP33brssbh1u:1418": " saṃbhavati ceha mukhyasyaivākāśasya grahaṇam /",
    "GSP33brssbh1u:1419": " nanu bhūtākāśaparigrahe vākyaśeṣo nopapadyate- 'sarvāṇi ha vā imāni bhūtānyākāśādeva samutpadyante' ityādiḥ /",
    "GSP33brssbh1u:1420": " naiṣa doṣaḥ /",
    "GSP33brssbh1u:1421": " bhūtākāśasyāpi vāyvādikrameṇa kāraṇatvopapatteḥ /",
    "GSP33brssbh1u:1422": " vijñāyate hi- 'tasmādvā etasmādātmana ākāśaḥ saṃbhūtaḥ /",
    "GSP33brssbh1u:1423": " ākāśādvāyuḥ /",
    "GSP33brssbh1u:1424": " vāyoragniḥ' (tai. 2.1) ityādi /",
    "GSP33brssbh1u:1425": " jyāyastvaparāyaṇatve api bhūtāntarāpekṣayopapadyete bhūtākāśasyāpi /",
    "GSP33brssbh1u:1426": " tasmādākāśaśabdena bhūtākāśasya grahaṇamityevaṃ prāpte brūmaḥ- 'ākāśastalliṅgāt' ākāśaśabdena brahmaṇo grahaṇaṃ yuktam /",
    "GSP33brssbh1u:1427": " kutaḥ, talliṅgāt /",
    "GSP33brssbh1u:1428": " parasya hi brahmaṇa idaṃ liṅgam- 'sarvāṇi ha vā imāni bhūtānyākāśādeva samutpadyante' iti /",
    "GSP33brssbh1u:1429": " parasmāddhi brahmaṇo bhūtānāmutpattiriti vedānteṣu maryādā /",
    "GSP33brssbh1u:1430": " nanu bhūtākāśasyāpi vāyvādikrameṇa kāraṇatvaṃ darśitam /",
    "GSP33brssbh1u:1431": " satyaṃ darśitam /",
    "GSP33brssbh1u:1432": " tathāpi mulakāraṇasya brahmaṇo 'parigrahādākāśādevetyavadhāraṇaṃ,",
    "GSP33brssbh1u:1433": " sarvāṇīti ca bhūtaviśeṣaṇaṃ nānukūlaṃ syāt /",
    "GSP33brssbh1u:1434": " tathā 'ākāśaṃ pratyastaṃ yanti' iti brahmaliṅgaṃ 'ākāśo hyevaibhyo jyāyānākāśaḥ parāyaṇam' iti ca jyāyastvaparāyaṇatve /",
    "GSP33brssbh1u:1435": " jyāyastvaṃ hyānāpekṣikaṃ paramātmanyevaikasminnāmnātam- 'jyāyānpṛthivyā jyāyamantarikṣājjyāyāndivo jyāyānebhyo lokebhyaḥ' (chāṃ 3.14.3) iti",
    "GSP33brssbh1u:1436": " tathā parāyaṇatvamapi paramakāraṇatvātparamātmanyevopapannataram /",
    "GSP33brssbh1u:1437": " śrutiśca bhavati- 'vijñānamānandaṃ brahma rāterdātuḥ parāyaṇam' (bṛ. 3.9.28) iti /",
    "GSP33brssbh1u:1438": " api cāntavattvadoṣeṇa śālāvatyasya pakṣaṃ ninditvā,",
    "GSP33brssbh1u:1439": " anantaṃ kiñcidvaktukāmena jaivalinā ākāśaḥ parigṛhītaḥ,",
    "GSP33brssbh1u:1440": " taṃ cākāśamudgīthe saṃpādyopasaṃharati- 'sa eṣa parovarīyānudgīthaḥ sa eṣo 'nantaḥ' (chāṃ 1.9.2) iti /",
    "GSP33brssbh1u:1441": " taccānantyaṃ brahmaliṅgam /",
    "GSP33brssbh1u:1442": " yatpunaruktaṃ bhūtākāśaṃ prasiddhibalena prathamataraṃ pratīyata iti,",
    "GSP33brssbh1u:1443": " atra brūmaḥ- prathamataraṃ pratītamapi sat vākyaśeṣagatānbrahmaguṇāndṛṣṭvā na parigṛhyate /",
    "GSP33brssbh1u:1444": " darśitaśca brahmaṇyapyākāśaśabdaḥ- 'ākāśo vai nāma nāmarūpayornirvahitā' ityādau /",
    "GSP33brssbh1u:1445": " tathākāśaparyāyavācināmapi brahmaṇi prayogo dṛśyate- 'ṛco akṣare parame vyomandevā adhi viśve niṣeduḥ' (ṛ.saṃ 1.164.39)",
    "GSP33brssbh1u:1446": " 'saiṣā bhārgavī vāruṇī vidyā parame vyomanpratiṣṭhitā' (tai. 3.6)",
    "GSP33brssbh1u:1447": " 'oṃ kaṃ brahma khaṃbrahma' (chāṃ 4.10.5)",
    "GSP33brssbh1u:1448": " 'khaṃ purāṇam' (bṛ. 5.1)",
    "GSP33brssbh1u:1449": " iti caivamādau /",
    "GSP33brssbh1u:1450": " vākyopakrame 'pi vartamānasyākāśaśabdasya vākyaśeṣavaśādyuktā brahmaviṣayatvāvadhāraṇā /",
    "GSP33brssbh1u:1451": " 'agniradhīte 'nuvākam' iti hi vākyopakramagato 'pyagniśabdo māṇavakaviṣayo dṛśyate /",
    "GSP33brssbh1u:1452": " tasmādākāśaśabdaṃ brahmeti siddham // 22 // @----------------------",
    "GSP33brssbh1u:1453": " FN: vedituḥ pramātuḥ,",
    "GSP33brssbh1u:1454": " vijñānātmanaḥ antaḥkaraṇopahitāt /",
    "GSP33brssbh1u:1455": " asyeti śālāvatyo brāhmaṇo jaivarājaṃ pṛcchati /",
    "GSP33brssbh1u:1456": " nirvahitā utpattisthitihetuḥ,",
    "GSP33brssbh1u:1457": " te nāmarūpe yadantarā yasmādanye yasya vā madhye staḥ tannāmarūpāspṛṣṭaṃ brahmeti vākyoṣādatrākāśo brahmetyarthaḥ /",
    "GSP33brssbh1u:1458": " rāterdhanasya dātuḥ yajamānasya /",
    "GSP33brssbh1u:1459": " deśato 'nantatvaṃ paratvaṃ,",
    "GSP33brssbh1u:1460": " guṇata utkṛṣṭatvaṃ varīyastvaṃ,",
    "GSP33brssbh1u:1461": " kālato vastutaścāparicchinnatvamānantyam /",
    "GSP33brssbh1u:1462": " parebhyaḥ svarādibhyo 'tiśayena śraiṣṭhyaṃ vā parovarīyastvam /",
    "GSP33brssbh1u:1463": " vyoman vyomni,",
    "GSP33brssbh1u:1464": " parame prakṛṣṭe,",
    "GSP33brssbh1u:1465": " aśrare kūṭasthe brahmaṇi,",
    "GSP33brssbh1u:1466": " ṛco ṛgupakṣitāḥ sarve vedā jñāpakāḥ santi /",
    "GSP33brssbh1u:1467": " yasminnakṣare viśvedevā adhiniṣeduradhiṣṭhitāḥ /",
    "GSP33brssbh1u:1468": " 9 prāṇādhikaraṇam / sū. 23",
    "GSP33brssbh1u:1469": " ata eva prāṇaḥ / BBs_1,1.23 /",
    "GSP33brssbh1u:1470": " udgīthe- 'prastotaryā devatā prastāvamanvāyattā' ityupakramya śrūyate- katamā sā",
    "GSP33brssbh1u:1471": " devateti prāṇā iti hovāca sarvāṇi ha vā imāni bhūtāni prāṇamevābhisaṃviśanti prāṇamabhyujjihate",
    "GSP33brssbh1u:1472": " saiṣā devatā prastāvamanvāyattā' (chāṃ. 1.11.4,5) iti /",
    "GSP33brssbh1u:1473": " tatra saṃśayanirṇayau pūrvavadeva draṣṭavyau /",
    "GSP33brssbh1u:1474": " 'prāṇabandhanaṃ hi somya manaḥ' (chāṃ. 6.8.2)",
    "GSP33brssbh1u:1475": " 'prāṇasya prāṇam' (bṛ. 4.4.18)",
    "GSP33brssbh1u:1476": " iti caivamādau brahmaviṣayaḥ prāṇaśabdo dṛśyate,",
    "GSP33brssbh1u:1477": " vāyuvikāre tu prasiddhataro lokavedayoḥ,",
    "GSP33brssbh1u:1478": " ata iha prāṇaśabdena katarasyopādānaṃ yuktamiti bhavati saṃśayaḥ /",
    "GSP33brssbh1u:1479": " kiṃ punaratra yuktam /",
    "GSP33brssbh1u:1480": " vāyuvikārasya pañcavṛtteḥ prāṇasyopādānaṃ yuktam /",
    "GSP33brssbh1u:1481": " tatra hi prasiddhataraḥ prāṇaśabda ityavocāma /",
    "GSP33brssbh1u:1482": " nanu pūrvavadihāpi talliṅgādbrahmaṇa eva grahaṇaṃ yuktam /",
    "GSP33brssbh1u:1483": " ihāpi vākyaśeṣe bhūtānāṃ saṃveśanodgamanaṃ pārameśvaraṃ karma pratīyate / na /",
    "GSP33brssbh1u:1484": " mukhyo 'pi prāṇe bhūtasaṃveśanodgamanasya darśanāt /",
    "GSP33brssbh1u:1485": " evaṃ hyāmnāyate- 'yadā vai puruṣaḥ svapiti prāṇaṃ tarhi vāgapyete prāṇaṃ cakṣuḥ prāṇaṃ manaḥ sa yadā prabudhyate prāṇadevādhi punarjāyante' (śa.brā. 10.3.3.6)",
    "GSP33brssbh1u:1486": " iti. pratyakṣaṃ caitatsvāpakāle prāṇavṛttāvaparilupyamānāyāmindriyavṛttayaḥ parilupyante prabodhakāle ca prādurbhavantīti /",
    "GSP33brssbh1u:1487": " indriyasāratvācca bhūtānāmaviruddho mukhye prāṇe 'pi bhūtasaṃveśanodgamanavādī vākyaśeṣaḥ /",
    "GSP33brssbh1u:1488": " apicādityo 'nnaṃ codgīthapratihārayordevate prastāvadevatāyāḥ prāṇasyantaraṃ nirdiśyete /",
    "GSP33brssbh1u:1489": " naca tayorbrahmatvamasti,",
    "GSP33brssbh1u:1490": " tatsāmānyācca prāṇasyāpi na brahmatvamityevaṃ prāpte sūtrakāra āha- 'ata eva prāṇaḥ' iti /",
    "GSP33brssbh1u:1491": " 'talliṅgāt' iti pūrvasūtre nirdiṣṭam /",
    "GSP33brssbh1u:1492": " ata eva talliṅgātprāṇaśabdamapi paraṃ brahma bhavitumarhati /",
    "GSP33brssbh1u:1493": " prāṇasyāpi hi brahmaliṅgasaṃbandhaḥ śrūyate- 'sarvāṇi ha vā imāni bhūtāni prāṇamevābhisaṃviśanti prāṇamabhyujjihate' (chāṃ 1.115) iti /",
    "GSP33brssbh1u:1494": " prāṇanimittau sarveṣāṃ bhūtānāmutpattipralayāvucyamānau prāṇasya brahmatāṃ gamayataḥ /",
    "GSP33brssbh1u:1495": " nanūktaṃ mukhyaprāṇaparigrahe 'pi saṃveśanod gamanadarśanamaviruddhaṃ,",
    "GSP33brssbh1u:1496": " svāpaprabodhayordarśanāditi /",
    "GSP33brssbh1u:1497": " atrocyate- svāpaprabodhayorindriyāṇāmeva kevalānāṃ prāṇāśrayaṃ saṃveśanodgamanaṃ dṛśyate,",
    "GSP33brssbh1u:1498": " na sarveṣāṃ bhūtānām /",
    "GSP33brssbh1u:1499": " ihatu sendriyāṇāṃ saśarīrāṇāṃ ca jīvāviṣṭānāṃ bhūtānāṃ,",
    "GSP33brssbh1u:1500": " 'sarvāṇi ha vā imāni bhūtāni' iti śruteḥ /",
    "GSP33brssbh1u:1501": " yadāpi bhūtaśrutirmahābhūtaviṣayā parigṛhyate tadāpi brahmaliṅgatvamaviruddham /",
    "GSP33brssbh1u:1502": " nanu sahāpi viṣayairindriyāṇāṃ svāpaprabodhayoḥ prāṇe 'pyayaṃ prāṇācca prabhavaṃ",
    "GSP33brssbh1u:1503": " śṛṇumaḥ- 'yadā suptaḥsvapnaṃ na kañcana paśyatyathāsminprāṇa evaikadhā bhavati tadainaṃ",
    "GSP33brssbh1u:1504": " vāksarvairnāmabhiḥ sahāpyeti' (kau. 3.3) iti /",
    "GSP33brssbh1u:1505": " tatrāpi talliṅgātprāṇaśabdaṃ brahmaiva /",
    "GSP33brssbh1u:1506": " yatpunarannādityasaṃnidhānātprāṇasyābrahmatvamiti,",
    "GSP33brssbh1u:1507": " tadayuktam /",
    "GSP33brssbh1u:1508": " vākyaśeṣabalena prāṇaśabdasya brahmaviṣayatāṃ pratīyamānāyāṃ saṃnidhānasyākiñcitkaratvāt /",
    "GSP33brssbh1u:1509": " yatpunaḥ prāṇaśabdasya pañcavṛttau prasiddhataratvaṃ,",
    "GSP33brssbh1u:1510": " tadākāśaśabdasyeva pratividheyam /",
    "GSP33brssbh1u:1511": " tasmātsiddhaṃ prastāvadevatāyāḥ prāṇasya brahmatvam /",
    "GSP33brssbh1u:1512": " atra kecidudāharanti- 'prāṇasya prāṇam',",
    "GSP33brssbh1u:1513": " 'prāṇabandhanaṃ hi somya manaḥ' iti ca /",
    "GSP33brssbh1u:1514": " tadayuktam /",
    "GSP33brssbh1u:1515": " śabdabhedātprakaraṇācca saṃśayānupapatteḥ /",
    "GSP33brssbh1u:1516": " yathā pituḥ piteti prayoge 'nyaḥ pitā ṣaṣṭīnirdiṣṭo 'nyaḥ prathamānirdiṣṭaḥ pituḥ piteti gamyate,",
    "GSP33brssbh1u:1517": " tadvat 'prāṇasya prāṇam' iti śabdabhedātprasiddhātprāṇādanyaḥ prāṇasya prāṇa iti niścīyate /",
    "GSP33brssbh1u:1518": " nahi sa eva tasyeti bhedanirdeśārhe bhavati /",
    "GSP33brssbh1u:1519": " yasya ca prakaraṇe yo nirdiśyate nāmāntareṇāpi sa eva tatra prakaraṇī nirdiṣṭa iti gamyate /",
    "GSP33brssbh1u:1520": " yathā jyotiṣṭomādhikāre- 'vasante vasante jyotiṣā yajeta' ityatra jyotiḥśabdo jyotiṣṭomaviṣayo bhavati,",
    "GSP33brssbh1u:1521": " tathā parasya brahmaṇaḥ prakaraṇe 'prāṇabandhanaṃ hi somya manaḥ' iti śrutaḥ prāṇaśabdo vāyuvikāramātraṃ kathamavagamayet /",
    "GSP33brssbh1u:1522": " ataḥ saṃśayaviṣayatvānnaitadudāharaṇaṃ yuktam /",
    "GSP33brssbh1u:1523": " prastāvadevatāyāṃ tu prāṇe saṃśayapūrvapakṣanirṇayā upapāditāḥ // 23 // @----------------------",
    "GSP33brssbh1u:1524": " FN: cākrāyaṇarṣirdhanārthī rājño yajñaṃ gatvovāca- he prastotaḥ,",
    "GSP33brssbh1u:1525": " yā devatā prastāvaṃ sāmabhaktimanvāyattānugatā /",
    "GSP33brssbh1u:1526": " saṃveśanodgamanaṃ layodayau /",
    "GSP33brssbh1u:1527": " tarhi tasyāmavasthāyāṃ,",
    "GSP33brssbh1u:1528": " vāk anuktakarmendriyopalakṣaṇam,",
    "GSP33brssbh1u:1529": " cakṣuḥśrotre tādṛgbuddhīndriyāṇāṃ,",
    "GSP33brssbh1u:1530": " buddhirapi manasā lakṣyate /",
    "GSP33brssbh1u:1531": " bhūteṣvindriyāṇi sūkṣmatvādbhoktṛsāmīpyācca sārāṇi atasteṣāṃ layodayoktyetareṣāmapi tatsiddheḥ śeṣaghaṭanetyarthaḥ /",
    "GSP33brssbh1u:1532": " vākyātsaṃnidhānaṃ durlabhamityarthaḥ /",
    "GSP33brssbh1u:1533": " prāṇaḥ paramātmā bandhanamāśrayaḥ svarūpaṃ yasyeti vigrahaḥ /",
    "GSP33brssbh1u:1534": " jyotiścaraṇādhikaraṇam / sū. 24-27",
    "GSP33brssbh1u:1535": " jyotiś caraṇābhidhānāt / BBs_1,1.24 /",
    "GSP33brssbh1u:1536": " idamāmananti- 'atha yadataḥ paro jyotirdīpyate viśvataḥpṛṣṭeṣu sarvataḥpṛṣṭeṣvanuttameṣūttameṣu lokeṣvidaṃ vāva tadyadidamasminnantaḥpuruṣe jyotiḥ' (chā. 3.13.7) iti /",
    "GSP33brssbh1u:1537": " tatra saṃśayaḥ-kimiha jyotiḥśabdenādityādi jyotirabhidhīyate kiṃvā paramātmeti /",
    "GSP33brssbh1u:1538": " arthāntaraviṣayasyāpi śabdasya talliṅgādabrahmaviṣayatvamuktam /",
    "GSP33brssbh1u:1539": " iha tu talliṅgamevāsti nāstīti vicāryate /",
    "GSP33brssbh1u:1540": " kiṃ tāvatprāptam /",
    "GSP33brssbh1u:1541": " ādityādikameva jyotiḥśabdena parigṛhyata iti /",
    "GSP33brssbh1u:1542": " kutaḥ, prasiddheḥ /",
    "GSP33brssbh1u:1543": " tamo jyotiriti hīmau śabdau parasparapratidvandvī vīṣayau prasiddhau /",
    "GSP33brssbh1u:1544": " cakṣurvṛtternirodhakaṃ śārvarādikaṃ tama ucyate /",
    "GSP33brssbh1u:1545": " tasyā evānugrāhakamādityādikaṃ jyotiḥ /",
    "GSP33brssbh1u:1546": " tathā 'dīpyate' itīyamapi śrutirādityādiviṣayā prasiddhā /",
    "GSP33brssbh1u:1547": " nahi rūpādihīnaṃ brahma 'dīpyate' iti mukhyāṃ śrutirmahati /",
    "GSP33brssbh1u:1548": " dyumaryādatvaśruteśca /",
    "GSP33brssbh1u:1549": " nahi carācarabījasya brahmaṇaḥ sarvātmakasya dyaurmaryādā yuktā /",
    "GSP33brssbh1u:1550": " kāryasya tu jyotiṣaḥ paricchinnasya dyaurmaryādā syāt /",
    "GSP33brssbh1u:1551": " 'paro divo jyotiḥ' iti ca brāhmaṇam /",
    "GSP33brssbh1u:1552": " nanu kāryasyāpi jyotiṣaḥ sarvatra gamyamānatvāddyumaryādāvattvamasamañjasam /",
    "GSP33brssbh1u:1553": " astu tarhyatrivṛtkṛtaṃ tejaḥ prathamajam / na /",
    "GSP33brssbh1u:1554": " atrivṛtkṛtasya tejasaḥ prayojanābhāvāditi /",
    "GSP33brssbh1u:1555": " idameva prayojanaṃ yadupāsyatvamiti cet / na /",
    "GSP33brssbh1u:1556": " prayojanāntaraprayuktasyaivādityaderupāsyatvadarśanāt /",
    "GSP33brssbh1u:1557": " 'tāsāṃ trivṛtaṃ trivṛtamekaikāṃ karavāṇi' (chā. 6.3.3)",
    "GSP33brssbh1u:1558": " iti cāviśeṣaśruteḥ /",
    "GSP33brssbh1u:1559": " nacātrivṛtkṛtasyāpi tejaso dyumaryādatvaṃ prasiddham /",
    "GSP33brssbh1u:1560": " astu tarhi trivṛtkṛtamevat tejo jyotiḥśabdam /",
    "GSP33brssbh1u:1561": " nanūktamarvāgapi divo 'vagamyate 'gnyādikaṃ jyotiriti /",
    "GSP33brssbh1u:1562": " naiṣa doṣaḥ /",
    "GSP33brssbh1u:1563": " sarvatrāpi gamyamānasya jyotiṣaḥ 'paro divaḥ' ityupāsanārthaḥ pradeśaviśeṣaparigraho na virudhyate /",
    "GSP33brssbh1u:1564": " natu niṣpradeśasyāpi brahmaṇaḥ pradeśaviśeṣakalpanā bhāginī /",
    "GSP33brssbh1u:1565": " 'sarvataḥpṛṣṭeṣvanuttameṣūttameṣu lokeṣu' iti cādhārabahutvaśrutiḥ kārye jyotiṣyupapadyatetarām /",
    "GSP33brssbh1u:1566": " 'idaṃ vāva tadyadidamasminnāntaḥ puruṣe jyotiḥ' (chā. 3.13.7)",
    "GSP33brssbh1u:1567": " iti ca kaukṣeye jyotiraṣi paraṃ jyotiradhyasyamānaṃ dṛśyate /",
    "GSP33brssbh1u:1568": " sārūpyanimittāścādhyasā bhavanti /",
    "GSP33brssbh1u:1569": " yathā- 'tasya bhūriti śira ekametadakṣaram' (bṛ. 5.5.3) iti /",
    "GSP33brssbh1u:1570": " kaukṣeyasya tu jyotiṣaḥ prasiddhamabrahmatvam /",
    "GSP33brssbh1u:1571": " 'tasyaiṣā dṛṣṭiḥ' (chā. 3.13.7)",
    "GSP33brssbh1u:1572": " 'tasyaiṣā śrutiḥ' iti cauṣṇyaghoṣaviśiṣṭatvasya śravaṇāt /",
    "GSP33brssbh1u:1573": " 'tadetaddṛṣṭaṃ ca śrutaṃ cepyupāsīta' iti ca śruteḥ /",
    "GSP33brssbh1u:1574": " 'cakṣuṣyaḥ śruto bhavati ya evaṃ veda' (chā. 3.13.8)",
    "GSP33brssbh1u:1575": " iti cālpaphalaśravaṇādabrahmatvam /",
    "GSP33brssbh1u:1576": " mahate hi phalāya brahmopāsanamiṣyate /",
    "GSP33brssbh1u:1577": " nacānyadapi kiñcitsvavākye prāṇākāśavajjyotiṣo 'sti brahmaliṅgam /",
    "GSP33brssbh1u:1578": " naca pūrvasminnapi vākye brahma nirdiṣṭamasti,",
    "GSP33brssbh1u:1579": " 'gāyatrī vā idaṃ sarvaṃ bhūtam' iti chandonirdeśāt /",
    "GSP33brssbh1u:1580": " athāpi kathañcitpūrvasminvākye brahma nirdiṣṭaṃ syādevamapi na tasyeha pratyabhijñānamasti /",
    "GSP33brssbh1u:1581": " tatra hi 'tripādasyāmṛtaṃ divi' (3.12.1,6)",
    "GSP33brssbh1u:1582": " iti dyauradhikaraṇatvena śrūyate /",
    "GSP33brssbh1u:1583": " atra punaḥ 'paro divo jyotiḥ' iti dyaurmaryādātvena /",
    "GSP33brssbh1u:1584": " tasmātprākṛtaṃ jyotiriha grāhyamityevaṃ prāpte brūmaḥ-jyotiriha brahma grāhyam /",
    "GSP33brssbh1u:1585": " kutaḥ. caraṇābhidhānāt /",
    "GSP33brssbh1u:1586": " pādābhidhānādityarthaḥ /",
    "GSP33brssbh1u:1587": " pūrvasminhi vākye catuṣpādbrahma nirdiṣṭam- 'tāvānasya mahimā tato jyāyāṃśca pūruṣaḥ /",
    "GSP33brssbh1u:1588": " pādo 'sya sarvā bhūtāni tripādasyāmṛtaṃ divi' (chā. 3.12.6)",
    "GSP33brssbh1u:1589": " ityanena mantreṇa /",
    "GSP33brssbh1u:1590": " tatra yaccatuṣpādo brahmaṇastripādamṛtaṃ dyusaṃbandhirūpaṃ nirdiṣṭaṃ tadeveha dyusaṃbandhānnirdiṣṭamiti pratyabhijñāyate /",
    "GSP33brssbh1u:1591": " tatparityajya prākṛtaṃ jyotiḥ kalpayataḥ prakṛtahānāprakṛtaprakriye prasajyeyātām /",
    "GSP33brssbh1u:1592": " na kevalaṃ pūrvavākyājjyotirvākya eva brahmānuvṛttiḥ,",
    "GSP33brssbh1u:1593": " parasyāmapi śāṇḍilyavidyayāmanuvartiṣyate brahma /",
    "GSP33brssbh1u:1594": " tasmādiha jyotiriti brahma pratipattavyam /",
    "GSP33brssbh1u:1595": " yattūktam- 'jyotiradīpyate' iti caitau śabdau kārye jyotiṣi prasiddhāviti /",
    "GSP33brssbh1u:1596": " nāyaṃ doṣaḥ /",
    "GSP33brssbh1u:1597": " prakaraṇādbrahmāvagame satyanayoḥ śabdayoraviśeṣakatvāt /",
    "GSP33brssbh1u:1598": " dīpyamānakāryajyotirupalakṣite brahmaṇyapi prayogasaṃbhavāt /",
    "GSP33brssbh1u:1599": " 'yena sūryastapati tejaseddhaḥ' (tai.brā. 3.12.9.7)",
    "GSP33brssbh1u:1600": " iti ca mantravarṇāt /",
    "GSP33brssbh1u:1601": " yadvā nāyaṃ jyotiḥśabdaścakṣurvṛtterevānugrāhake tejasi vartate,",
    "GSP33brssbh1u:1602": " anyatrāpi prayogadarśanāt /",
    "GSP33brssbh1u:1603": " 'vācaivāyaṃ jyotiṣāste' (bṛ. 4.3.5)",
    "GSP33brssbh1u:1604": " , 'mano jyotirjuṣatām' (tai.brā. 1.6.3.3)",
    "GSP33brssbh1u:1605": " iti ca, tasmādyadyatkasyacidavabhāsakaṃ tattajyotiḥśabdenābhidhīyate /",
    "GSP33brssbh1u:1606": " tathā sati brahmaṇo 'pi caitanyarūpasya samastajagadavabhāsahetutvādupapanno jyotiḥśabdaḥ /",
    "GSP33brssbh1u:1607": " 'tameva bhāntamanubhāti sarvaṃ tasya bhāsā sarvamidaṃ vibhāti' (kau. 2.5.15)",
    "GSP33brssbh1u:1608": " 'taddevā jyotiṣāṃ jyotirāyurhepāsate 'mṛtam' (bṛ. 4.4.16)",
    "GSP33brssbh1u:1609": " ityādiśrutibhyaśca /",
    "GSP33brssbh1u:1610": " yadapyuktaṃ dyumaryādatvaṃ sarvagatasya brahmaṇo nopapadyata iti /",
    "GSP33brssbh1u:1611": " atrocyate- sarvagatasyāpi brahmaṇa upāsanārthaḥ pradeśaviśeṣaparigraho na virudhyate /",
    "GSP33brssbh1u:1612": " nanuktaṃ niṣpradeśasya brahmaṇaḥ pradeśaviśeṣakalpanā nopapadyata iti /",
    "GSP33brssbh1u:1613": " nāyaṃ doṣaḥ /",
    "GSP33brssbh1u:1614": " niṣpradeśasyāpi brahmaṇa upādhiviśeṣasaṃbandhātpradeśaviśeṣakalpanopapatteḥ /",
    "GSP33brssbh1u:1615": " tathāhi- ādityo,",
    "GSP33brssbh1u:1616": " cakṣuṣi,",
    "GSP33brssbh1u:1617": " hṛdaye,",
    "GSP33brssbh1u:1618": " iti pradeśaviśeṣasaṃbandhāni brahmaṇa upāsanāni śrūyante /",
    "GSP33brssbh1u:1619": " etena 'viśvataḥpṛṣṭheṣu' ityādhārabahutvamupapāditam /",
    "GSP33brssbh1u:1620": " yadapyetaduktaṃ,",
    "GSP33brssbh1u:1621": " auṣṇyaghoṣānumite kaukṣeye kārye jyotiṣyadhyasyamānatvātparamapi divaḥ kāryaṃ jyotireveti /",
    "GSP33brssbh1u:1622": " tadapyayuktam /",
    "GSP33brssbh1u:1623": " parasyāpi brahṇaṇo nāmādipratīkatvatkaukṣeyajyotiṣpratīkatvopapatteḥ /",
    "GSP33brssbh1u:1624": " 'dṛṣṭaṃ ca śrutaṃ cetyupāsīta' iti tu pratīkadvārakaṃ dṛṣṭatvaṃ śrutatvaṃ ca bhaviṣyati /",
    "GSP33brssbh1u:1625": " yadapyalpaphalaśravaṇānna brahmeti,",
    "GSP33brssbh1u:1626": " tadapyanupapannam /",
    "GSP33brssbh1u:1627": " nahīyate phalāya brahmāśrayaṇīyaṃ,",
    "GSP33brssbh1u:1628": " iyate neti niyamaheturasti /",
    "GSP33brssbh1u:1629": " yatra hi nirastasarvaviśeṣasaṃbandhaṃ paraṃ brahmātmatvenopadiśyate,",
    "GSP33brssbh1u:1630": " tatraikarūpameva phalaṃ mokṣa ityavagamyate /",
    "GSP33brssbh1u:1631": " yatra tu guṇaviśeṣasaṃbandhaṃ pratīkaviśeṣasaṃbandhaṃ vā brahmopadiśyate,",
    "GSP33brssbh1u:1632": " tatra saṃsāragocarāṇyevoccāvacāni phalāni dṛśyante- 'annādo vasudāno vidante vasu ya evaṃ veda' (bṛ. 4.4.24)",
    "GSP33brssbh1u:1633": " ityādyāsu śrutiṣu /",
    "GSP33brssbh1u:1634": " yadyapi na svavākye kiñcijjyotiṣo brahmaliṅgamasti tathāpi pūrvasminvākye dṛśyamānaṃ grahītavyaṃ bhavati /",
    "GSP33brssbh1u:1635": " taduktaṃ sūtrakāreṇa- 'jyotiścaraṇābhidhānāt' iti kathaṃ punarvākyāntaragatena brahmasaṃnidhānena jyotiḥśrutiḥ svaviṣayācchakyā pracyāvayitum",
    "GSP33brssbh1u:1636": " naiṣa doṣaḥ /",
    "GSP33brssbh1u:1637": " 'yadataḥ paro jyotiḥ' iti prathamatarapaṭhitena yacchabdena sarvanāmnā dyusaṃbnandhātpratyabhijñāyamāne",
    "GSP33brssbh1u:1638": " pūrvavākyanirdiṣṭe brahmaṇi svasāmārthyena parāmṛṣṭe satyarthājjyotiḥśabdasyāpi brahmaviṣayatvopapatteḥ /",
    "GSP33brssbh1u:1639": " tasmādiha jyotiriti brahma pratipattavyam // 24 // @----------------------",
    "GSP33brssbh1u:1640": " FN: gāyatryupādhibrahmopāstyanantaramupāstyantaroktyartho 'thaśabdaḥ /",
    "GSP33brssbh1u:1641": " ato dyulokātparaḥparastādyajjyotirdīpyate tadidamiti jāṭhare jyotiṣyadhyasyate /",
    "GSP33brssbh1u:1642": " viśvasmātprāṇivargāt sarvasmādbhūrādilokācca pṛṣṭeṣūparītyarthaḥ /",
    "GSP33brssbh1u:1643": " nahīti rūpādimataḥ sāvayavasyaiva dīptiyogādityarthaḥ /",
    "GSP33brssbh1u:1644": " yattejobannābhyāmasaṃpṛktaṃ tadatrivatkṛtamucyate /",
    "GSP33brssbh1u:1645": " prayojanāntaraṃ tamonāśādikam /",
    "GSP33brssbh1u:1646": " tāsāṃ tejobannānāmekaikaṃ dvidhā vibhajya punaścekaikaṃ bhāgaṃ dvedhā kṛtvā svabhāgāditarabhāgayornikṣipya trivṛtkaraṇaṃ saṃpadyate /",
    "GSP33brssbh1u:1647": " bhāginī yuktā /",
    "GSP33brssbh1u:1648": " ekatvasāmyādbhūrityasminnakṣare prajāpateḥ śirodṛṣṭiruktā tathātrāpi sārūpyaṃ vācyaṃ anyathādhyāsāsiddheḥ /",
    "GSP33brssbh1u:1649": " eṣā dṛṣṭiryadetaduṣṇimānaṃ sparśena vijānāti /",
    "GSP33brssbh1u:1650": " eṣā śrutiryatkarṇāvapidhāya ninadamiva śṛṇotīti śeṣaḥ /",
    "GSP33brssbh1u:1651": " cakṣuṣyo darśanīyaḥ /",
    "GSP33brssbh1u:1652": " śruto viśrutaḥ /",
    "GSP33brssbh1u:1653": " prākṛtaṃ prakṛterjātaṃ,",
    "GSP33brssbh1u:1654": " kāryamiti yāvat /",
    "GSP33brssbh1u:1655": " brahmaṇo vyavacchidya tejaḥsamarpakatvaṃ viśeṣakatvaṃ tadabhāvo 'viśeṣakatvaṃ,",
    "GSP33brssbh1u:1656": " aviśeṣakatvādbrahmavyāvartakatvādityarthaḥ /",
    "GSP33brssbh1u:1657": " pramityarthatvena upāstyarthatvena vā maryādāvattvam /",
    "GSP33brssbh1u:1658": " divaḥ paramapītyanvayaḥ /",
    "GSP33brssbh1u:1659": " kaukṣeyakaṃ hi jyotirjīvabhāvenānupraviṣṭasya paramātmano vikāraḥ jīvābhāve dehasya śaithilyāt jīvataścauṣṇyājjāyate /",
    "GSP33brssbh1u:1660": " tasmātpratīkopāsanamupapannam /",
    "GSP33brssbh1u:1661": " jīvarūpeṇānnamattītyannādaḥ,",
    "GSP33brssbh1u:1662": " annasyāsamantāddātā vā /",
    "GSP33brssbh1u:1663": " vasu hiraṇyaṃ karmaphalaṃ dadātīti vasudāna iti guṇaviśeṣasaṃbandhaḥ /",
    "GSP33brssbh1u:1664": " sarvanāmnā svasāmarthyena svasya sarvanāmnaḥ sāmartyaṃ saṃnihitavācitvaṃ tadbalena parāmṛṣṭe satīti yojanā /",
    "GSP33brssbh1u:1665": " chando 'bhidhānān neti cen na tathā ceto'rpaṇanigadāt tathā hi darśanam / BBs_1,1.25 /",
    "GSP33brssbh1u:1666": " atha yaduktaṃ pūrvasminnapi vākye na brahmabhihitamiti,",
    "GSP33brssbh1u:1667": " 'gāyatrī vā idaṃ sarvaṃ bhūtaṃ yadidaṃ kiñca' (chāṃ. 3.12.1)",
    "GSP33brssbh1u:1668": " iti gāyatryākhyasya chandaso 'bhihitatvāditi,",
    "GSP33brssbh1u:1669": " tatparihartavyam /",
    "GSP33brssbh1u:1670": " kathaṃ punaśchandobhidhānānna brahmābhihitamiti śakyate vaktuṃ,",
    "GSP33brssbh1u:1671": " yāvatā 'tāvānasya mahimā' ityetasyāmṛci catuṣpādbrahma darśitam /",
    "GSP33brssbh1u:1672": " naitadasti /",
    "GSP33brssbh1u:1673": " 'gāyatrī vā idaṃ sarvam' iti gāyatrīmupakramya tāmeva bhūtapṛthivīśarīrahṛdayavākyapramāṇabhedairvyakhyāya",
    "GSP33brssbh1u:1674": " 'saiṣā catuṣpādā ṣaḍvidhā gāyatrī tadetadṛcābhyanuktaṃ tāvānasya mahimā' iti tasyāmeva",
    "GSP33brssbh1u:1675": " vyākhyātarūpāyāṃ gāyatryāmudāhṛto mantraḥ kathamakasmādbrahma catuṣpādabhidadhyāt /",
    "GSP33brssbh1u:1676": " yo 'pi tatra 'yadvai tadbrahma' (chā. 3.12.5,6)",
    "GSP33brssbh1u:1677": " iti brahmaśabdaḥ so 'pi chandasaḥ prakṛtatvācchandoviṣaya eva 'ya etāmevaṃ brahmopaniṣadaṃ veda' (chāṃ 3.11.3)",
    "GSP33brssbh1u:1678": " ityatra hi vedopaniṣadamiti vyācakṣate,",
    "GSP33brssbh1u:1679": " tasmācchandobhidhānānna brahmaṇaḥ prakṛtatvamiticet /",
    "GSP33brssbh1u:1680": " naiṣa doṣaḥ /",
    "GSP33brssbh1u:1681": " 'tathā cetorpaṇanigahāt' tathā gāyatryākhyacchandodvāreṇa tadanugate brahmaṇi cetasor'paṇaṃ cittasamādhānamanena brahmaṇavākyena nigadyate- 'gāyatrī vā idaṃ sarvam' iti /",
    "GSP33brssbh1u:1682": " nahyakṣarasaṃniveśamātrāyā gāyatryāḥ sarvātmakatvaṃ saṃbhavati /",
    "GSP33brssbh1u:1683": " tasmādyādgāyatryākhyavikāre 'nugataṃ jagatkāraṇaṃ brahma tadiha sarvamityucyate /",
    "GSP33brssbh1u:1684": " yathā 'sarvaṃ khalvidaṃ brahma' (chā. 3.14.1) iti /",
    "GSP33brssbh1u:1685": " kāryaṃ ca kāraṇādavyatiriktamiti vakṣyāmaḥ- 'tadananyatvamārambhaṇaśabdādibhyaḥ' (bra. 2.1.14) ityatra /",
    "GSP33brssbh1u:1686": " tathānyatrāpi vikāradvāreṇa brahmaṇa upāsanaṃ dṛśyate- 'etaṃ hyeva bahvṛcā mahatyukthe mīmāṃsanta etamagnāvadhvaryava etaṃ mahāvrate chandogāḥ' (ai.ā. 3.23.12) iti /",
    "GSP33brssbh1u:1687": " tasmādasti chandobhidhāne 'pi pūrvasminvākye catuṣpādbrahma nirdiṣṭam /",
    "GSP33brssbh1u:1688": " tadeva jyotirvākye 'pi parāmṛśyata upāsanāntaravidhānāya /",
    "GSP33brssbh1u:1689": " apara āha- sākṣādeva gāyatrīśabdena brahma pratipādyate,",
    "GSP33brssbh1u:1690": " saṃkhyāsāmānyāt /",
    "GSP33brssbh1u:1691": " yathā gāyatrī catuṣpadā ṣaḍakṣaraiḥ pādaistathā brahma catuṣpāt /",
    "GSP33brssbh1u:1692": " tathānyatrāpi chandobhidhāyī śabdor'thāntare saṃkhyāsāmānyātprayujyamāno dṛśyate /",
    "GSP33brssbh1u:1693": " tadyathā- 'te vā ete pañcānye pañcānye daśa santastatkṛtam' ityupakramyāha 'saiṣā virāḍannādi' (chā. 4.3.8) iti /",
    "GSP33brssbh1u:1694": " asminpakṣe brahmaivābhihitamiti na chandobhidhānam /",
    "GSP33brssbh1u:1695": " sarvathāpyasti pūrvasminvākye prakṛtaṃ brahma // 25 // @----------------------",
    "GSP33brssbh1u:1696": " FN: ya etāṃ prakṛtāṃ brahmopaniṣadaṃ vedarahasyaṃ madhuvidyārūpaṃ veda tasyodayāstamayarahitabrahmaprāptirbhavatītyarthaḥ /",
    "GSP33brssbh1u:1697": " etamṛgvedino mahatyukthe śastre upāsate,",
    "GSP33brssbh1u:1698": " adhvaryavo yajurvedinaḥ kratau chandogāḥ sāmavedino mahāvrate kratau /",
    "GSP33brssbh1u:1699": " saṃvargavidyāyāṃ adhidaivamagnisūryacandrāmbhāṃsi vāyau līyate /",
    "GSP33brssbh1u:1700": " adhyatmaṃ vāk cakṣuḥśrotramanasi prāṇamapiyanti /",
    "GSP33brssbh1u:1701": " te vā ete pañcānye ādhidaivikāḥ,",
    "GSP33brssbh1u:1702": " pañcānye ādhyātmikāste militvā daśa santaḥ kṛtamityucyate /",
    "GSP33brssbh1u:1703": " kṛtaṃ dyūtam /",
    "GSP33brssbh1u:1704": " bhūtādipādavyapadeśopapatteś caivam / BBs_1,1.26 /",
    "GSP33brssbh1u:1705": " itaścaivamabhyupagantavyamiti,",
    "GSP33brssbh1u:1706": " pūrvasminvākye prakṛtaṃ brahmeti /",
    "GSP33brssbh1u:1707": " yato bhūtādīnpādānvyapadiśati /",
    "GSP33brssbh1u:1708": " bhūtapṛthivīśarīrahṛdayāni hi nirdiśyāha- 'saiṣā catuṣpadā ṣaḍvidhā gāyatrī' iti /",
    "GSP33brssbh1u:1709": " nahi brahmānāśrayaṇe kevalasya chandaso bhūtādayaḥ pādā upapadyante /",
    "GSP33brssbh1u:1710": " apica brahmānāśrayaṇe neyamṛksaṃbodhyeta- 'tāvānasya' iti /",
    "GSP33brssbh1u:1711": " anayā hi ṛcā svarasena brahmaivābhidhīyate,",
    "GSP33brssbh1u:1712": " 'pādo 'sya sarvā bhūtāni tripādasyāmṛtaṃ divi' (chā. 3.12.5)",
    "GSP33brssbh1u:1713": " iti sarvātmatvopapatteḥ /",
    "GSP33brssbh1u:1714": " puruṣasūkte 'pīyamṛgbrahmaparatayaiva samāmnāyate /",
    "GSP33brssbh1u:1715": " smṛtiśca brahmaṇa evaṃrūpatāṃ darśayati- 'viṣṭabhyāhamidaṃ kṛtsnamekāṃśena sthito jagat' (bhaga. 10.42) iti /",
    "GSP33brssbh1u:1716": " 'yadvai tadbrahma' (chā. 3.12.7)",
    "GSP33brssbh1u:1717": " iti ca nirdeśa evaṃ sati mukhyārtha upapadyate /",
    "GSP33brssbh1u:1718": " 'pañca brahmapuruṣāḥ' (chā. 3.13.6)",
    "GSP33brssbh1u:1719": " iti ca hṛdayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati /",
    "GSP33brssbh1u:1720": " tasmādasti pūrvasminvākye brahma prakṛtam /",
    "GSP33brssbh1u:1721": " tadeva brahma jyotirvākye dyusaṃbandhātpratyabhijñāyamānaṃ parāmṛśyata iti sthitam // 26 // @----------------------",
    "GSP33brssbh1u:1722": " FN: bhūtapṛthivīśarīrahṛdayavākprāṇa iti ṣaṭprakārā gāyatryākhyasya brahmaṇaḥ śrūyante /",
    "GSP33brssbh1u:1723": " suṣayaśchidrāṇi /",
    "GSP33brssbh1u:1724": " upadeśabhedān neti cen nobhayasminn apy avirodhāt / BBs_1,1.27 /",
    "GSP33brssbh1u:1725": " yadapyetaduktaṃ pūrvatra- 'tripādasyāmṛtaṃ divi' iti saptamyā dyaurādhāratvenopadiṣṭā iti,",
    "GSP33brssbh1u:1726": " punaḥ 'atha yadataḥ paro divaḥ' iti pañcamyā maryādātvena,",
    "GSP33brssbh1u:1727": " tasmādupadeśabhedānna tasyeha pratyabhijñānamasti,",
    "GSP33brssbh1u:1728": " tatparihartavyam /",
    "GSP33brssbh1u:1729": " atrocyate- nāyaṃ doṣaḥ,",
    "GSP33brssbh1u:1730": " ubhayasminnapyavirodhāt /",
    "GSP33brssbh1u:1731": " ubhayasminnapi saptamyante pañcamyante copadeśe na pratyabhijñānaṃ virudhyate /",
    "GSP33brssbh1u:1732": " yathā loke vṛkṣāgrasaṃbaddho 'pi śyena ubhayathopadiśyamāno dṛśyate,",
    "GSP33brssbh1u:1733": " vṛkṣāgre śyeno vṛkṣāgrātparataḥ śyena iti ca /",
    "GSP33brssbh1u:1734": " evaṃ divyeva sadbrahma divaḥ paramityupadiśyate /",
    "GSP33brssbh1u:1735": " apara āha- yathā loke vṛkṣāgreṇāsaṃbaddho 'pi śyena ubhayathopadiśyamāno dṛśyate,",
    "GSP33brssbh1u:1736": " vṛkṣāgre śyeno vṛkṣāgrātpurataḥ śyena iti ca /",
    "GSP33brssbh1u:1737": " evaṃ ca divaḥ paramapi sadbrahma divītyupadiśyate /",
    "GSP33brssbh1u:1738": " tasmādasti pūrvanirdiṣṭasya brahmaṇa iha pratyabhijñānam /",
    "GSP33brssbh1u:1739": " ataḥ parameva brahma jyotiḥśabdamiti siddham // 27 //",
    "GSP33brssbh1u:1740": " pratardanādhikaraṇam / sū. 28-31",
    "GSP33brssbh1u:1741": " prāṇas tathānugamāt / BBs_1,1.28 /",
    "GSP33brssbh1u:1742": " asti kauṣītakibrāhmaṇopaniṣadīndrapratardanākhyāyikā- 'pratardano ha vai daivodāsirindrasya priyaṃ dhāmopajagāma yuddhena ca pauruṣeṇa ca' ityārabhyāmnātā",
    "GSP33brssbh1u:1743": " tasyāṃ śrūyate- 'sa hovāca praṇo 'smi prajñātmā taṃ māmāyuramṛtamityupāḥsva' iti /",
    "GSP33brssbh1u:1744": " tathottaratrāpi 'atha khalu prāṇa eva prajñātmedaṃ śarīraṃ parigṛhyotthāpayati' (ko. 1.1,2,3) iti /",
    "GSP33brssbh1u:1745": " tathā 'na vācaṃ vijijñāsīta vaktāraṃ vidyāt' ityādi /",
    "GSP33brssbh1u:1746": " ante ca 'sa eṣa prāṇa eva prajñātmānando 'jaro 'mṛtaḥ' (ko. 3.8) ityādi /",
    "GSP33brssbh1u:1747": " tatra saṃśayaḥ- kimiha prāṇaśabdena vāyumātramabhidhīyata upa devatātmeti,",
    "GSP33brssbh1u:1748": " jīvo 'thavā paraṃ brahmeti /",
    "GSP33brssbh1u:1749": " nanu 'ata eva prāṇaḥ' ityatra varṇitaṃ prāṇaśabdasya brahmaparatvam /",
    "GSP33brssbh1u:1750": " ihāpi ca brahmaliṅgamasti- 'ānando 'jaro 'mṛtaḥ' ityādi /",
    "GSP33brssbh1u:1751": " kathamiha punaḥ saṃśayaḥ saṃbhavati /",
    "GSP33brssbh1u:1752": " anekaliṅgadarśanāditi brūmaḥ /",
    "GSP33brssbh1u:1753": " na kevalamiha brahmaliṅgamevopalabhyate /",
    "GSP33brssbh1u:1754": " santi hītaraliṅgānyapi /",
    "GSP33brssbh1u:1755": " 'māmeva vijānīhi' (kau. 3.1)",
    "GSP33brssbh1u:1756": " itīndrasya vacanaṃ devatātmaliṅgam /",
    "GSP33brssbh1u:1757": " idaṃ śarīraṃ parigṛhyotthāpayatīti prāṇaliṅgam /",
    "GSP33brssbh1u:1758": " 'na vācaṃ vijijñāsīta vaktāraṃ vidyāt' ityādi jīvaliṅgam /",
    "GSP33brssbh1u:1759": " ata upapannaḥ saṃśayaḥ /",
    "GSP33brssbh1u:1760": " tatra prasiddhervāyuḥ prāṇa iti prāpta ucyate-prāṇaśabdaṃ brahma vijñeyam /",
    "GSP33brssbh1u:1761": " kutaḥ, tathānugamāt /",
    "GSP33brssbh1u:1762": " tathāhi- paurvāparyeṇa paryalocyamāne vākye padārthānāṃ samanvayo brahmapratipādanapara upalabhyate /",
    "GSP33brssbh1u:1763": " upakrame tāvat,",
    "GSP33brssbh1u:1764": " 'varaṃ vṛṇīṣva' itīndreṇoktaḥ pratardanaḥ paramaṃ puruṣārthaṃ varamupacikṣepa- 'tvameva me vṛṇīśva yaṃ tvaṃ manuṣyāya hitatamaṃ manyase' iti",
    "GSP33brssbh1u:1765": " tasmai hitatamatvenopadiśyamānaḥ prāṇaḥ kathaṃ paramātmā na syāt /",
    "GSP33brssbh1u:1766": " nahyanyatra paramātmajñānāddhitatamaprāptirasti /",
    "GSP33brssbh1u:1767": " 'tameva viditvātimṛtyumeti nānyaḥ panthā vidyate 'yanāya' (śvetā. 3.8)",
    "GSP33brssbh1u:1768": " ityādiśrutibhyaḥ /",
    "GSP33brssbh1u:1769": " tathā 'sa yo māṃ veda na ha vai tasya kenacana karmaṇā loko mīyate na steyena na bhrūṇahatyayā' (kau. 3.1)",
    "GSP33brssbh1u:1770": " ityādi ca brahmaparigrahe ghaṭate /",
    "GSP33brssbh1u:1771": " brahmavijñānena hi sarvakarmakṣayaḥ prasiddhaḥ- 'kṣīyante cāsya karmāṇi tasmindṛṣṭe parāvare' (mu. 2.2.8)",
    "GSP33brssbh1u:1772": " ityādyāsu śrutiṣu /",
    "GSP33brssbh1u:1773": " prajñātmatvaṃ ca brahmapakṣa evopapadyate /",
    "GSP33brssbh1u:1774": " nahyacetanasya vāyoḥ prajñātmatvaṃ saṃbhavati /",
    "GSP33brssbh1u:1775": " tathopasaṃhāre 'pi 'ānando 'jaro 'mṛtaḥ' ityānandatvādīni na brahmaṇo 'nyatra samyak saṃbhavati /",
    "GSP33brssbh1u:1776": " 'sa na sādhunā karmaṇā bhūyānbhavati no evāsādhunā karmaṇā kanīyāneṣa hyeva sādhu karma kārayati taṃ yamebhyo lokasya unninīṣate /",
    "GSP33brssbh1u:1777": " eṣa u bhavāsādhu karma kārayati taṃ yamebhyo lokebhyo 'dho ninīṣate' iti,",
    "GSP33brssbh1u:1778": " 'eṣa lokādhipatireṣa lokeśaḥ' (kau. 3.8) iti ca /",
    "GSP33brssbh1u:1779": " sarvametatparasmaninbrahmaṇyāśrīyamāṇe 'nugantuṃ śakyate na mukhye prāṇe /",
    "GSP33brssbh1u:1780": " tasmātprāṇo brahma // 28 // @----------------------",
    "GSP33brssbh1u:1781": " FN: brahmapratipādanaparatvenaiva padānāmanvayadṛṣṭerityarthaḥ /",
    "GSP33brssbh1u:1782": " sa netyādinā dharmādyaspṛṣṭatvaṃ tatkārayitṛtvaṃ tadīśitṛtvaṃ ca sarvamuktam /",
    "GSP33brssbh1u:1783": " na vaktur ātmopadeśād iti ced adhyātmasaṃbandhabhūmā hy asmin / BBs_1,1.29 /",
    "GSP33brssbh1u:1784": " yaduktaṃ prāṇo brahmeti,",
    "GSP33brssbh1u:1785": " tadākṣipyate /",
    "GSP33brssbh1u:1786": " na paraṃ brahma prāṇaśabdam /",
    "GSP33brssbh1u:1787": " kasmāt, vakturātmopadeśāt /",
    "GSP33brssbh1u:1788": " vaktā hīndro nāma kaścidvigrahavāndevatāviśeṣaḥ svamātmānaṃ pratardanāyācacakṣe- 'māmeva vijānīhi' ityupakramya 'prāṇo 'smi prajñātmā' ityahaṅkāravādena",
    "GSP33brssbh1u:1789": " sa eṣa vakturātmatvenopadiśyamānaḥ prāṇaḥ kathaṃ brahma syāt /",
    "GSP33brssbh1u:1790": " nahi brahmaṇo vaktṛtvaṃ saṃbhavati 'avāgamanāḥ' (bṛha /",
    "GSP33brssbh1u:1791": " 3.8.8) ityādiśrutibhyaḥ /",
    "GSP33brssbh1u:1792": " tathā vigrahasaṃbandhibhireva brahmaṇyasaṃbhavadbhirdharmairātmānaṃ tuṣṭāva- 'triśīrṣāṇaṃ tvāṣṭramahanamarunmukhānyatīñśālāvṛkebhyaḥ prāyaccham' ityevamādibhiḥ /",
    "GSP33brssbh1u:1793": " prāṇatvaṃ cendrasya balavatvādupapadyate /",
    "GSP33brssbh1u:1794": " 'prāṇo vai balam' iti hi vijñāyate /",
    "GSP33brssbh1u:1795": " balasya cendro devatā prasiddhā /",
    "GSP33brssbh1u:1796": " 'yā ca kācidbalakṛtirindrakarmaiva ta' diti hi vadanti /",
    "GSP33brssbh1u:1797": " prajñātmatvamapyapratihatajñānatvāddevatātmanaḥ saṃbhavati /",
    "GSP33brssbh1u:1798": " apratihatajñānā devatā iti hi vadanti /",
    "GSP33brssbh1u:1799": " niścite caivaṃ devatātmopadeśe hitatamatvādivacanāni yathāsaṃbhavaṃ tadviṣayāṇyeva yojayitavyāni /",
    "GSP33brssbh1u:1800": " tasmādukturindrasyātmopadeśānna prāṇo brahmetyākṣipya pratisamādhīyate- 'adhyātmasaṃbhandhabhūmā hyasmin' iti /",
    "GSP33brssbh1u:1801": " adhyātmasaṃbandhaḥ pratyagātmasaṃbandhasya bhūmābāhulyasminnadhyāya upalabhyate /",
    "GSP33brssbh1u:1802": " 'yāvaddhyasmiñsarīre prāṇo vasati tāvadāyuḥ' iti prāṇasyaiva prajñātmanaḥ pratyagbhūtasyāyuṣyapradhānopasaṃhārayoḥ svātantryaṃ darśayati na devatāviśeṣasya parācīnasya /",
    "GSP33brssbh1u:1803": " tathāstitve ca prāṇānāṃ niḥśreyasamityadhyātmamevendriyāśrayaṃ prāṇaṃ darśayati /",
    "GSP33brssbh1u:1804": " tathā 'prāṇa eva prajñātmedaṃ śarīraṃ parigṛhyotthāpayati' (kau. 3.3)",
    "GSP33brssbh1u:1805": " iti, 'na vācaṃ vijijñāsīta vaktāraṃ vidyāt' iti cepakramya 'tadyathā rathasyāreṣu",
    "GSP33brssbh1u:1806": " nemirarpitā nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ",
    "GSP33brssbh1u:1807": " prāṇe 'rpitāḥ sa eṣa prāṇa eva prajñātmānando 'jaro 'mṛtaḥ' iti viṣayondriyavyavahārānabhibhūtaṃ",
    "GSP33brssbh1u:1808": " pratyagātmānamevopasaṃharati /",
    "GSP33brssbh1u:1809": " 'sa ma ātmeti vidyāt' iti copasaṃhāraḥ pratyagātmaparigrahe sādhurna parācīnaparigrahe /",
    "GSP33brssbh1u:1810": " 'ayamātmā brahma sarvānabhūḥ' (bṛha. 2.5.19)",
    "GSP33brssbh1u:1811": " iti ca śrutyantaram /",
    "GSP33brssbh1u:1812": " tasmādadhyātmasaṃbandhabāhulyādbrahmopadeśa evāyaṃ na devatātmopadeśaḥ // 29 //",
    "GSP33brssbh1u:1813": " kathaṃ tarhi vakturātmopadeśaḥ- @----------------------",
    "GSP33brssbh1u:1814": " FN: tvaṣṭṛputraṃ viśvarūpaṃ brāhmaṇaṃ ahanaṃ,",
    "GSP33brssbh1u:1815": " arunmukhān rauti yathārthaṃ śabdayatīti rut vedāntavākyaṃ tanmukhe yeṣāṃ te runmukhāstebhyo 'nyānvedāntabahirmukhānyatīn sālāvṛkebhyo 'raṇyaśvabhyo dattavānasmi /",
    "GSP33brssbh1u:1816": " yasyāreṣu neminābhyormadhyasthaśalākāsu cakropāntarūpā nemirarpitā,",
    "GSP33brssbh1u:1817": " nābhau cakrapiṇḍikāyāmarā arpitāḥ evaṃ bhūtāni pṛthivyādīni pañca mīyanta iti mātrā bhogyāḥ śabdādayaḥ pañceti daśa bhūtamātrāḥ /",
    "GSP33brssbh1u:1818": " śāstradṛṣṭyā tūpadeśo vāmadevavat / BBs_1,1.30 /",
    "GSP33brssbh1u:1819": " indro nāma devatātmānaṃ svamātmānaṃ paramātmatvenāhameva paraṃ brahmetyārṣeṇa darśanena yathāśāstraṃ paśyannupadiśati sma- 'māmeva vijānīhi' iti /",
    "GSP33brssbh1u:1820": " yathā 'taddhaitatpaśyannṛṣirvāmadevaḥ pratipede 'haṃ manurabhavaṃ sūryaśca' iti tadvat /",
    "GSP33brssbh1u:1821": " 'tadyo yo devānāṃ pratyabudhyata sa eva tadabhavat' (bṛ. 1.4.10) iti śruteḥ /",
    "GSP33brssbh1u:1822": " yatpunaruktaṃ 'māmeva vijānīhi' ityuktvā vigrahadharmairindra ātmānaṃ tuṣṭāva tvāṣṭravadhādibhiriti,",
    "GSP33brssbh1u:1823": " tatparihartavyam /",
    "GSP33brssbh1u:1824": " atrocyate- na tvāṣṭravadhādīnāṃ vijñeyendrastutyarthatvenopanyāso yasmādevaṅkarmāhaṃ tasmānmāṃ vijānīhīti /",
    "GSP33brssbh1u:1825": " kathaṃ tarhi /",
    "GSP33brssbh1u:1826": " vijñānastutyarthatvena /",
    "GSP33brssbh1u:1827": " yatkāraṇaṃ tvāṣṭravadhādīni sāhasānyupanyasya pareṇa vijñānastutimanusaṃdadhāti-",
    "GSP33brssbh1u:1828": " 'tasya me tatra lobha ca na mīyate sa yo māṃ veda na ha vai tasya kena ca karmaṇā",
    "GSP33brssbh1u:1829": " loko mīyate' ityādinā /",
    "GSP33brssbh1u:1830": " etaduktaṃ bhavati-",
    "GSP33brssbh1u:1831": " yasmādīdṛśānyapi krūrāṇi karmāṇi kṛtavato mama brahmabhūtasya lomāpi na hiṃsyate,",
    "GSP33brssbh1u:1832": " sa yo 'nyo 'pi māṃ veda na tasya kenacidapi karmaṇā loko hiṃsyata iti /",
    "GSP33brssbh1u:1833": " vijñeyaṃ tu brahmaiva 'prāṇo 'smi prajñātmā' iti vakṣyamāṇam /",
    "GSP33brssbh1u:1834": " tasmādbrahmavākyametat // 30 //",
    "GSP33brssbh1u:1835": " jīvamukhyaprāṇaliṅgān neti cen nopāsātraividhyādāśritatvād iha tadyogāt / BBs_1,1.31 /",
    "GSP33brssbh1u:1836": " yadyapyadhyātmasaṃbandhabhūmadarśanānna parācīnasya devatātmana upadeśaḥ tathāpi na brahmavākyaṃ bhavitumarhati /",
    "GSP33brssbh1u:1837": " kutaḥ, jīvaliṅgānmukhyaprāṇaliṅgācca /",
    "GSP33brssbh1u:1838": " jīvasya tāvadasminvākye vispaṣṭaṃ liṅgamupalabhyate 'na vācaṃ vijijñāsīta vaktāraṃ vidyāt' ityādi /",
    "GSP33brssbh1u:1839": " atra hi vāgādibhiḥ karaṇairvyāpṛtasya kāryakaraṇādhyakṣasya jīvasya vijñeyatvamabhidhīyate /",
    "GSP33brssbh1u:1840": " tathā mukhyaprāṇaliṅgamapi- 'atha khalu prāṇa eva prajñātmedaṃ śarīraṃ parigṛhyotthāpayati' iti /",
    "GSP33brssbh1u:1841": " śarīradhāraṇaṃ ca mukhyaprāṇasya dharmaḥ,",
    "GSP33brssbh1u:1842": " prāṇasaṃvāde vāgādīnprāṇānprakṛtya- 'tānvariṣṭhaḥ prāṇa uvāca mā mohamāpadyathāhamevaitatpañcadhātmānaṃ pravibhajyaitadprāṇamavaṣṭabhya vidhārayāmi' (pra. 2.3)",
    "GSP33brssbh1u:1843": " iti śravaṇāt /",
    "GSP33brssbh1u:1844": " ye tu imaṃ śarīraṃ parigṛhya iti paṭhanti teṣāmimaṃ jīvamindriyagrāmaṃ vā parigṛhya śarīramutthāpayatīti vyākhyeyam /",
    "GSP33brssbh1u:1845": " prajñātmatvamapi jīve tāvaccetanatvādupapannam /",
    "GSP33brssbh1u:1846": " mukhye 'pi prāṇe prajñāsādhanaprāṇāntarāśrayatvādupapannameva /",
    "GSP33brssbh1u:1847": " jīvamukhyaprāṇaparigrahe ca prāṇaprajñātmanoḥ sahavṛttitvenābhedanirdeśaḥ svarūpeṇa",
    "GSP33brssbh1u:1848": " ca bhedanirdeśa ityubhayayā nirdeśa upapadyate- 'yo vai prāṇaḥ sā prajñā yā vai prajñā",
    "GSP33brssbh1u:1849": " sa prāṇaḥ saha hyetāvasmiñśarīre vasataḥ sahotkrāmataḥ' iti /",
    "GSP33brssbh1u:1850": " brahmaparigrahe tu kiṃ kasmadbhidyeta /",
    "GSP33brssbh1u:1851": " tasmādihajīvamukhyaprāṇayorantara ubhau vā pratīyeyātāṃ na brahmeti cet,",
    "GSP33brssbh1u:1852": " naitadevaṃ,",
    "GSP33brssbh1u:1853": " upāsātraividyāt /",
    "GSP33brssbh1u:1854": " evaṃ sati trividhamupāsanaṃ prasajyeta- jīvopāsane mukhyaprāṇopāsanaṃ brahmopāsanaṃ ceti /",
    "GSP33brssbh1u:1855": " nacaitadekasminvākye 'bhyupagantuṃ yuktam /",
    "GSP33brssbh1u:1856": " upakramopasaṃhārābhyāṃ hi vākyaikatvamavagamyate /",
    "GSP33brssbh1u:1857": " 'māmeva vijānīhi' ityupakramya 'prāṇo 'smi prajñātmā taṃ māmāyuramṛtamityupāḥsva' ityuktvānte 'sa eṣa prāṇa eva prajñātmānando 'jaro 'mṛtaḥ' ityekarūpāvupakramopasaṃhārau dṛśyete /",
    "GSP33brssbh1u:1858": " tatrārthaikatvaṃ yuktamāśrayitum /",
    "GSP33brssbh1u:1859": " naca brahmaliṅgamanyaparatvena pariṇetuṃ śakyam /",
    "GSP33brssbh1u:1860": " daśānāṃ bhūtamātrāṇāṃ prajñāmātrāṇāṃ ca brahmaṇo 'nyatrārpaṇānupapatteḥ /",
    "GSP33brssbh1u:1861": " āśritatāvāccānyatrāpi brahmaliṅgavaśātprāṇaśabdasya brahmaṇi vṛtteḥ /",
    "GSP33brssbh1u:1862": " ihāpi ca hitatamopanyāsādibrahmaliṅgayogādbrahmopadeśa evāyamiti gamyate /",
    "GSP33brssbh1u:1863": " yattu mukhyaprāṇaliṅgaṃ darśitam- 'idaṃ śarīraṃ parigṛhyotthāpayati' iti, tadasat /",
    "GSP33brssbh1u:1864": " prāṇavyāpārasyāpi paramātmāyattatvātparamātmanyupacarituṃ śakyatvāt /",
    "GSP33brssbh1u:1865": " 'na prāṇena nāpānena martyo jīvati kaścana /",
    "GSP33brssbh1u:1866": " itareṇa tu jīvanti yasminnetāvupāśritau' (kāṭha. 2.5.5) iti śruteḥ /",
    "GSP33brssbh1u:1867": " yadapi na vācaṃ vijijñāsīta vaktāraṃ vidyāt ityādi jīvaliṅgaṃ darśitaṃ tadapi na brahmapakṣaṃ nivārayati /",
    "GSP33brssbh1u:1868": " nahi jīvo nāmātyantabhinno brahmaṇaḥ,",
    "GSP33brssbh1u:1869": " 'tattvamasi',",
    "GSP33brssbh1u:1870": " 'ahaṃ brahmāsmi' ityādiśrutibhyaḥ /",
    "GSP33brssbh1u:1871": " buddhyādyupādhikṛtaṃ tu viśeṣamāśritya brahmaiva sañjīvaḥ kartā bhoktā cetyucyate /",
    "GSP33brssbh1u:1872": " tasyopādhikṛtaviśeṣaparityāgena svarūpaṃ brahma darśayituṃ 'na vācaṃ vijijñāsīta vaktāraṃ vidyāt' ityādinā pratyagātmābhimukhīkaraṇārthamupadeśo na virudhyate /",
    "GSP33brssbh1u:1873": " 'yadvācānabhyuditaṃ yena vāgabhyudyate /",
    "GSP33brssbh1u:1874": " tadeva brahma tvaṃ viddhi nedaṃ yadidamupāsate //",
    "GSP33brssbh1u:1875": " ' (ke. 1.4) ityādi ca śrutyantaraṃ vacanādikriyāvyāpṛtasyaivātmano brahmatvaṃ darśayati /",
    "GSP33brssbh1u:1876": " yatpunaretaduktam- 'saha hyetāvasmiñśarīre vasataḥ sahotkrāmataḥ' iti prāṇaprajñātmanorbhedadarśanaṃ brahmavāde nopapadyata iti /",
    "GSP33brssbh1u:1877": " naiṣa doṣaḥ /",
    "GSP33brssbh1u:1878": " jñānakriyāśaktidvayāśrayayorbuddhiprāṇayoḥ pratyagātmopādhibhūtayorabhedanirdeśopapatteḥ",
    "GSP33brssbh1u:1879": " upādhidvayopahitasya tu pratyagātmanaḥ svarūpeṇābheda ityataḥ prāṇa eva prajñātmetyekīkaraṇamaviruddham /",
    "GSP33brssbh1u:1880": " athavā nopāsātraividhyādāśritatvādiha tadyogāt ityasyāyamanyor'thaḥ- na brahmavākyo 'pi jīvamukhyaprāṇaliṅgaṃ virudhyate /",
    "GSP33brssbh1u:1881": " katham, upāsātraividhyāt /",
    "GSP33brssbh1u:1882": " trividhamiha brahmopāsane vivakṣitaṃ prāṇadharmeṇa prajñādharmeṇa svadharmeṇa ca /",
    "GSP33brssbh1u:1883": " tatra 'āyuramṛtamupāḥsvāyuḥ prāṇaḥ' iti,",
    "GSP33brssbh1u:1884": " 'idaṃ śarīraṃ parigṛhyotthāpayati' iti,",
    "GSP33brssbh1u:1885": " 'tasmādetadevokthamupāsīta' iti ca prāṇadharmaḥ /",
    "GSP33brssbh1u:1886": " 'atha yathāsyai prajñāyai sarvāṇi bhūtānyekībhavanti tadvyākhyāsyāmaḥ' ityupakramya",
    "GSP33brssbh1u:1887": " 'vāgevāsyā ekamaṅgamadūduhattasyai nāma parastātprativihitā bhūtamātrā prajñayā vācaṃ",
    "GSP33brssbh1u:1888": " samāruhya vācā sarvāṇi nāmānyāpnoti' ityādiḥ prajñādharmaḥ /",
    "GSP33brssbh1u:1889": " tā vā etā daśaiva bhūtamātrā adhiprajñaṃ daśa prajñāmātrā adhibhūtam /",
    "GSP33brssbh1u:1890": " yaddhi bhūtamātrā na syurna prajñāmātrāḥ syuḥ /",
    "GSP33brssbh1u:1891": " yaddhi prajñāmātrā na syurna bhūtamātrāḥ syuḥ /",
    "GSP33brssbh1u:1892": " nahyantarato rūpaṃ kiñcana siddhyet /",
    "GSP33brssbh1u:1893": " no etannānā /",
    "GSP33brssbh1u:1894": " 'tadyathā rathasyāreṣu nemirarpitā nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ sa eṣa prāṇa eva prajñātmā' ityādirbrahmadharmaḥ /",
    "GSP33brssbh1u:1895": " tasmādbrahma evaitadupādhidvayadharmeṇa svadharmeṇa caikamupāsanaṃ trividhaṃ vivakṣitam /",
    "GSP33brssbh1u:1896": " anyatrāpi 'manomayaḥ prāṇaśarīraḥ' (chā. 3.14.2)",
    "GSP33brssbh1u:1897": " ityādāvupādhidharmeṇa brahmaṇa upāsanamāśritam /",
    "GSP33brssbh1u:1898": " ihāpi tadyujyate vākyasyopakramopasaṃhārābhyāmekārthatvāvagamātprāṇaprajñābrahmaliṅgāvagamācca /",
    "GSP33brssbh1u:1899": " tasmādbrahmavākyametaditi siddham // 31 //",
    "GSP33brssbh1u:1900": " iti śrīmacchārīrakamīmāṃsābhāṣye śrīśaṅkarabhagavatpādakṛtau prathamādhyāyasya prathamaḥ pādaḥ // 1 // @----------------------",
    "GSP33brssbh1u:1901": " FN: yathāyogaṃ kiñcidatra jīvavākyaṃ kiñcinmukhyaprāṇavākyaṃ kiñcidbrahmavākyamityarthaḥ /",
    "GSP33brssbh1u:1902": " prāṇasaṃvāde- vāgādayaḥ sarve pratyekamātmanaḥ śraiṣṭhyaṃ manyamānāstannirdidhārayiṣayā prajāpatimupajagmuḥ /",
    "GSP33brssbh1u:1903": " sa tānuvāca yasminnutkrānte śarīraṃ pāpiṣṭhataramiva bhavati sa vaḥ śreṣṭha iti /",
    "GSP33brssbh1u:1904": " tataḥ krameṇa vāgādiṣūtkrānteṣvapi śarīraṃ svasthamasthat /",
    "GSP33brssbh1u:1905": " mukhyaprāṇasyoccikramiṣāyāṃ sarveṣāṃ vyākulatve /",
    "GSP33brssbh1u:1906": " variṣṭhaḥ prāṇo 'bravīdahameva pañcadhā prāṇāpānādibhāvenātmānaṃ vibhajya etadbhāti gacchatīti vānaṃ tadeva bāṇamasthiraṃ śarīramavaṣṭabhyāśrityeti",
    "GSP33brssbh1u:1907": " pañca śabdādayaḥ pañca pṛthivyādaya iti daśa bhūtamātrāḥ /",
    "GSP33brssbh1u:1908": " pañca buddhīndriyāṇi pañca buddhaya iti daśa prajñāmātrāḥ /",
    "GSP33brssbh1u:1909": " anyatra 'ata eva prāṇa' ityādau /",
    "GSP33brssbh1u:1910": " yena caitanyena vāgabhyudyate preryate vadanasāmarthyamāpadyate tadeva vāgāderagamyaṃ brahma /",
    "GSP33brssbh1u:1911": " upāseti svatantrāṇāṃ trayāṇāmupāstau vākyabhedaḥ,",
    "GSP33brssbh1u:1912": " natvekasyaiva brahmaṇastaddharmeṇetyarthaḥ /",
    "GSP33brssbh1u:1913": " tasyāyuṣṭvaṃ jīvanasya tadadhīnatvāt /",
    "GSP33brssbh1u:1914": " utthāpayatītyukthamiti prāṇadharmaḥ /",
    "GSP33brssbh1u:1915": " atheti jīvadharmaḥ / ____________________________________________________________________________________________",
    "GSP33brssbh1u:1916": " prathamādhyāye dvitīyaḥ pādaḥ /",
    "GSP33brssbh1u:1917": " [atrāspaṣṭabrahmaliṅgayuktavākyānāmupāsyabrahmaviṣayāṇāṃ vicāraḥ] /",
    "GSP33brssbh1u:1918": " 1 sarvatra prasiddhyadhikaraṇam / sū. 1-8",
    "GSP33brssbh1u:1919": " prathame pāde 'janmādyasya yataḥ' ityākāśādeḥ samastasya jagato janmādikāraṇaṃ brahmetyuktam /",
    "GSP33brssbh1u:1920": " tasya samastajagatkāraṇasya brahmaṇo vyāpitvaṃ,",
    "GSP33brssbh1u:1921": " nityatvaṃ,",
    "GSP33brssbh1u:1922": " sarvajñatvaṃ,",
    "GSP33brssbh1u:1923": " sarvaśaktitvaṃ,",
    "GSP33brssbh1u:1924": " sarvātmatvamityevañjātīyakā dharmā uktā eva bhavanti /",
    "GSP33brssbh1u:1925": " arthāntaraprasiddhānāṃ ca keṣāñcicchabdānāṃ brahmaviṣayatvahetupratipādanena kānicidvākyāni spaṣṭabrahmaliṅgāni saṃdihyamānāni brahmaparatayā nirṇītīni /",
    "GSP33brssbh1u:1926": " punarapyanyāni vākyānyaspaṣṭabrahmaliṅgāni saṃdihyante- kiṃ paraṃ brahma pratipādayantyāhosvidarthāntaraṃ kiñcidasti /",
    "GSP33brssbh1u:1927": " tannirṇayāya dvitīyatṛtīyau pādāvārabhyete /",
    "GSP33brssbh1u:1928": " sarvatra prasiddhopadeśāt / BBs_1,2.1 /",
    "GSP33brssbh1u:1929": " idamāmnāyate- 'sarvaṃ khalvidaṃ brahma tajjalāniti śānta upāsīta /",
    "GSP33brssbh1u:1930": " atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta',",
    "GSP33brssbh1u:1931": " 'manomayaḥ prāṇaśarīro bhārūpaḥ' (chā. 3.14.1,2) ityādi /",
    "GSP33brssbh1u:1932": " tatra saṃśayaḥ- kimiha manomayatvādibhirdharmaiḥ śārīra ātmopāsyatvenopadiśyata āhosvitparaṃ brahmeti /",
    "GSP33brssbh1u:1933": " kiṃ tāvatprāptam /",
    "GSP33brssbh1u:1934": " śārīra iti /",
    "GSP33brssbh1u:1935": " kutaḥ, tasya hi kāryakaraṇādhipateḥ prasiddho manaādibhiḥ saṃbandho na parasya brahmaṇaḥ,",
    "GSP33brssbh1u:1936": " 'aprāṇo hyamanāḥ śubhraḥ' (mu. 2.1.2)",
    "GSP33brssbh1u:1937": " ityādiśrutibhyaḥ /",
    "GSP33brssbh1u:1938": " nanu 'sarvaṃ khalvidaṃ brahma' iti svaśabdenaiva brahmopāttaṃ,",
    "GSP33brssbh1u:1939": " kathamiha śārīra ātmopāsya āśaṅkyate /",
    "GSP33brssbh1u:1940": " naiṣa doṣaḥ /",
    "GSP33brssbh1u:1941": " nedaṃ vākyaṃ brahmopāsanāvidhiparaṃ kiṃ tarhi śamavidhiparam /",
    "GSP33brssbh1u:1942": " yatkāraṇaṃ 'sarvaṃ khalvidaṃ brahma tajjalāniti śānta upāsīta' ityāha /",
    "GSP33brssbh1u:1943": " etaduktaṃ bhavati- yasmātsarvamidaṃ vikārajātaṃ brahmaiva,",
    "GSP33brssbh1u:1944": " tajjatvāttallatvāttadanatvācca /",
    "GSP33brssbh1u:1945": " naca sarvasyaikātmatve rāgādayaḥ saṃbhavanti,",
    "GSP33brssbh1u:1946": " tasmācchānta upāsīteti /",
    "GSP33brssbh1u:1947": " naca śamavidhiparatve satyanena vākyena brahmopāsanaṃ niyantuṃ śakyate /",
    "GSP33brssbh1u:1948": " upāsanaṃ tu 'sa kratuṃ kurvīta' ityanena vidhīyate /",
    "GSP33brssbh1u:1949": " kratuḥ saṃkalpo dhyānamityarthaḥ /",
    "GSP33brssbh1u:1950": " tasya ca viṣayatvaṃna śrūyate- 'manomayaḥ prāṇaśarīraḥ' iti jīvaliṅgam /",
    "GSP33brssbh1u:1951": " ato brūmo jīvaviṣayametadupāsanamiti /",
    "GSP33brssbh1u:1952": " 'sarvakarmā sarvakāmaḥ' ityādyapi śrūyamāṇaṃ paryāyeṇa jīvaviṣayamupapadyate /",
    "GSP33brssbh1u:1953": " 'eṣa ma ātmāntarhṛdaye 'ṇīyānvrīhervā yavādvā' iti ca hṛdayāyatanatvamaṇīyastvaṃ cārāgramātrasya jīvasyāvakalpate nāparicchinnasya brahmaṇaḥ",
    "GSP33brssbh1u:1954": " nanu 'jyāyānpṛthivyā' ityādyapi na paricchinne 'vakalpata iti /",
    "GSP33brssbh1u:1955": " atra brūmaḥ- na tāvadaṇīyastvaṃ jyāyastvaṃ cobhayamekasminsamāśrayituṃ śakyaṃ, virodhāt /",
    "GSP33brssbh1u:1956": " anyatarāśrayaṇe ca prathamaśrutatvādaṇīyastvaṃ yuktamāśrayituṃ,",
    "GSP33brssbh1u:1957": " jyāyastvaṃ tu brahmabhāvāpekṣayā bhaviṣyatīti /",
    "GSP33brssbh1u:1958": " niścite ca jīvaviṣayatve yadante brahmasaṃkīrtanaṃ 'etadbrahma' (chā. 3.14.4)",
    "GSP33brssbh1u:1959": " iti, tadapi prakṛtaparāmarśārthatvājjīvaviṣayameva /",
    "GSP33brssbh1u:1960": " tasmānmanomayatvādibhirdharmairupāsyam /",
    "GSP33brssbh1u:1961": " kutaḥ, sarvatra prasiddhopadeśāt /",
    "GSP33brssbh1u:1962": " yatsarveṣu vedānteṣu prasiddhaṃ brahmaśabdasyālambanaṃ jagatkāraṇaṃsa iha ca 'sarvaṃ khalvidaṃ brahma' iti vākyopakrame śrute,",
    "GSP33brssbh1u:1963": " tadeva manomayatvādidharmairviśiṣṭamupadiśyata iti yuktam /",
    "GSP33brssbh1u:1964": " evañca prakṛtahānāprakṛtaprakriye na bhaviṣyataḥ /",
    "GSP33brssbh1u:1965": " nanu vākyopakrame śamavidhivivakṣayā brahma nirdiṣṭaṃ na svavivakṣayetyuktam /",
    "GSP33brssbh1u:1966": " atrocyate- yadyapi śamavidhivivakṣayā brahma nirdiṣṭaṃ tathāpi manomayatvādiṣūpadiśyamāneṣu tadeva brahma saṃnihitaṃ bhavati /",
    "GSP33brssbh1u:1967": " jīstu na saṃnihito naca svaśabdenopātta iti vaiṣamyam // 1 // @----------------------",
    "GSP33brssbh1u:1968": " FN:tasmin jāyata iti tajjaṃ,",
    "GSP33brssbh1u:1969": " tasmin iti tallaṃ,",
    "GSP33brssbh1u:1970": " tasminnaniti ceṣṭata iti tadanaṃ tajjaṃ catallaṃ ca tadanaṃ ceti tajjalān /",
    "GSP33brssbh1u:1971": " śākapārthivādinyāyena madhyamasya tacchabdasya lopaḥ /",
    "GSP33brssbh1u:1972": " tajjalānamiti vaktavye chāndaso 'vayavalopaḥ /",
    "GSP33brssbh1u:1973": " vibhaktivyatyayena manomayaṃ prāṇaśarīraṃ bhārūpaṃ dhyāyedityarthaḥ /",
    "GSP33brssbh1u:1974": " yata evamāha tasmācchamavidhiparamityarthaḥ /",
    "GSP33brssbh1u:1975": " totraprotāyaḥśalākāgraparimāṇasyetyarthaḥ /",
    "GSP33brssbh1u:1976": " prāṇaḥ śarīramasyeti samāsagatasarvanāmnā saṃnihitārthena prakṛtaṃ brahma hitvā jīvamaprakṛtamicchataḥ prakṛtahāniraprakṛtaprakriyācetyarthaḥ",
    "GSP33brssbh1u:1977": " vaiṣamyaṃ jīvabrahmaṇoriti śeṣaḥ /",
    "GSP33brssbh1u:1978": " vivakṣitaguṇopapatteś ca / BBs_1,2.2 /",
    "GSP33brssbh1u:1979": " vaktumiṣṭā vivakṣitāḥ /",
    "GSP33brssbh1u:1980": " yadyapyapauruṣeye vede vakturabhāvānneccārthaḥ saṃbhavati tathāpyupādānena phalenopacaryate /",
    "GSP33brssbh1u:1981": " loke hi yacchabdābhihitamupādeyaṃ bhavati tadvivakṣitamityucyate,",
    "GSP33brssbh1u:1982": " yadanupādeyaṃ tadavivakṣitamiti /",
    "GSP33brssbh1u:1983": " tadamavede 'pyupādeyatvenābhihitaṃ vivakṣitaṃ bhavati,",
    "GSP33brssbh1u:1984": " itaradavivakṣitam /",
    "GSP33brssbh1u:1985": " upādānānupādāne tu vedavākyatātparyābhyāmavagamyate /",
    "GSP33brssbh1u:1986": " tadiha ye vivakṣitā guṇā upāsanāyāmupādeyatvenopadiṣṭāḥ satyasaṃkalpaprabhṛtayaste parasminbrahmaṇyupapadyante /",
    "GSP33brssbh1u:1987": " satyasaṃkalpatvaṃ hi sṛṣṭisthitisaṃhāreṣvapratibaddhaśaktitvātparamātmana evāvakalpate /",
    "GSP33brssbh1u:1988": " paramātmaguṇatvena ca 'ya ātmāpahṛtapāpmā' (chā. 8.7.1)",
    "GSP33brssbh1u:1989": " ityatra 'satyakāmaḥ satyasaṃkalpa' iti śrutam /",
    "GSP33brssbh1u:1990": " ākāśātmetyādinākāśavadātmāsyetyarthaḥ /",
    "GSP33brssbh1u:1991": " sarvagatatvādibhirdharṇaiḥ saṃbhavatyākāśena sāmyaṃ brahmaṇaḥ /",
    "GSP33brssbh1u:1992": " 'jyāyānpṛthivyāḥ' ityādinā caitadeva darśayati /",
    "GSP33brssbh1u:1993": " yadāpyākāśa ātmā yasyeti vyākhyāyacate,",
    "GSP33brssbh1u:1994": " tadapi saṃbhavati sarvajagatkāraṇasya sarvātmano brahma ākāśātmatvam /",
    "GSP33brssbh1u:1995": " ata eva 'sarvakarmā' ityādi /",
    "GSP33brssbh1u:1996": " evamihopāsyatayā vivakṣitā guṇā brahmaṇyupapadyante /",
    "GSP33brssbh1u:1997": " yattūktaṃ 'manomayaḥ prāṇaśarīraḥ' iti jīvaliṅgaṃ na tadbrahmaṇyupapadyata iti,",
    "GSP33brssbh1u:1998": " tadapi brahmaṇyupapadyata iti brūmaḥ /",
    "GSP33brssbh1u:1999": " sarvātmatvāddhi brahmaṇo jīvasaṃbandhīni manomayatvādīni brahmasaṃbandhīni bhavanti /",
    "GSP33brssbh1u:2000": " tathāca brahmaviṣaye śrutismṛtī bhavataḥ- 'tvaṃ strī tvaṃ kumāra uta vā kumārī /",
    "GSP33brssbh1u:2001": " tvaṃ jīrṇo daṇḍena vañcasi tvaṃ jāto bhavasi viśvatomukhaḥ' (śve. 4.3)",
    "GSP33brssbh1u:2002": " iti, sarvataḥpāṇipādaṃ tatsarvatokṣiśiromukham /",
    "GSP33brssbh1u:2003": " sarvataḥśrutimalloke sarvamāvṛtya tiṣṭhati (gī. 13.13) iti ca /",
    "GSP33brssbh1u:2004": " 'aprāṇo hyamanāḥ śubhraḥ' iti śrutiḥ śuddhabrahmaviṣayā,",
    "GSP33brssbh1u:2005": " iyaṃ tu 'manomayaḥ prāṇaśarīraḥ' iti saguṇabrahmaviṣayeti viśeṣaḥ /",
    "GSP33brssbh1u:2006": " ato vivakṣitaguṇopapatteḥ parameva brahmehopāsyatvenopadiṣṭamiti gamyate // 2 // @----------------------",
    "GSP33brssbh1u:2007": " FN: upādānānupādāne parigrahaparityāgau /",
    "GSP33brssbh1u:2008": " tāttaryaṃ nāma phalavadarthapratītyanukūtvaṃ śabdadharmaḥ /",
    "GSP33brssbh1u:2009": " upakramādinā jñānāttayoravagama ityarthaḥ /",
    "GSP33brssbh1u:2010": " jīrṇaḥ sthaviro bhūtvā yodaṇḍena vañcati gacchati,",
    "GSP33brssbh1u:2011": " tathā yo jātaḥ bālaḥ so 'pi tvameva /",
    "GSP33brssbh1u:2012": " anupapattes tu na śārīraḥ / BBs_1,2.3 /",
    "GSP33brssbh1u:2013": " pūrveṇa sutreṇa brahmaṇi vivakṣitānāṃ guṇānāmupapattiruktā /",
    "GSP33brssbh1u:2014": " anena tu śārīre teṣāmanupapattirucyate /",
    "GSP33brssbh1u:2015": " tuśabdo 'vadhāraṇārthaḥ /",
    "GSP33brssbh1u:2016": " brahmaivoktena nyāyena manomayatvādiguṇaṃ,",
    "GSP33brssbh1u:2017": " natu śārīro jīvo manomayatvādiguṇaḥ /",
    "GSP33brssbh1u:2018": " yatkāraṇaṃ 'satyasaṃkalpaḥ,",
    "GSP33brssbh1u:2019": " ākāśātmā,",
    "GSP33brssbh1u:2020": " avākī,",
    "GSP33brssbh1u:2021": " anādaraḥ,",
    "GSP33brssbh1u:2022": " jyāyānpṛthivyā' iti caivañjātīyakā guṇā na śārīra āñjasyenopapadyante /",
    "GSP33brssbh1u:2023": " śārīra iti śarīre bhava ityarthaḥ /",
    "GSP33brssbh1u:2024": " nanvīśvaro 'pi śarīre bhavati /",
    "GSP33brssbh1u:2025": " satyam /",
    "GSP33brssbh1u:2026": " śarīre bhavati natu śarīra eva bhavati,",
    "GSP33brssbh1u:2027": " 'jyāyānpṛthivyā jyāyānantarikṣāt',",
    "GSP33brssbh1u:2028": " 'ākāśavatsarvagataśca nityaḥ' iti ca vyāpitatvaśravaṇāt /",
    "GSP33brssbh1u:2029": " jīvastu śarīra eva bhavati,",
    "GSP33brssbh1u:2030": " tasya bhogādhiṣṭhānāccharīrādanyatra vṛttyabhāvāt // 3 // @----------------------",
    "GSP33brssbh1u:2031": " FN: vāgeva vākaḥ so 'syāstīti vākī na vākī avākī vāgādisarvendriyarahitaḥ /",
    "GSP33brssbh1u:2032": " āptakāmatvānna kutracitadādaro 'stītyanādaraḥ /",
    "GSP33brssbh1u:2033": " karmakartṛvyapadeśāc ca / BBs_1,2.4 /",
    "GSP33brssbh1u:2034": " itaśca na śārīro manomayatvādiguṇaḥ,",
    "GSP33brssbh1u:2035": " yasmātkarmakartṛvyapadeśo bhavati 'etamitaḥ pretyābhisaṃbhavitāsmi' (chā. 3.14.4) iti /",
    "GSP33brssbh1u:2036": " etamiti prakṛtaṃ manomayatvādiguṇamupāsyamātmānaṃ karmatvena prāpyatvena vyapadiśati /",
    "GSP33brssbh1u:2037": " abhisaṃbhavitāsmīti śārīramupāsakaṃ kartṛtvena prāpakatvena /",
    "GSP33brssbh1u:2038": " abhisaṃbhavitāsmīti /",
    "GSP33brssbh1u:2039": " prāptāsmītyarthaḥ /",
    "GSP33brssbh1u:2040": " naca satyāṃ gatāvekasya karmakartṛvyapadeśo yuktaḥ /",
    "GSP33brssbh1u:2041": " tathopāsyopāsakabhāvo 'pi bhedādhiṣṭhāna eva /",
    "GSP33brssbh1u:2042": " tasmādapi na śārīro manomayatvādiviśiṣṭaḥ // 4 // @----------------------",
    "GSP33brssbh1u:2043": " FN: etamiti prāpakatvena vyapadiśatīti saṃbandhaḥ /",
    "GSP33brssbh1u:2044": " śabdaviśeṣāt / BBs_1,2.5 /",
    "GSP33brssbh1u:2045": " itaśca śārīrādanyo manomayatvādiguṇaḥ,",
    "GSP33brssbh1u:2046": " yasmācchabdaviśeṣo bhavati samānaprakaraṇe śrutyantari- 'yathāvrīhirvā yavo vā śyamako vā śyamākataṇḍulo vaivamayamantarātmanpuruṣo hiraṇmayaḥ' (śata. brā. 10.6.3.2) iti /",
    "GSP33brssbh1u:2047": " śārīrasyatno yaḥ śabdo 'bhidhāyakaḥ saptamyanto 'ntarātmanniti tasmādviśiṣṭo 'nyaḥ prathamāntaḥ puruṣaśabdo manomayatvādiviśiṣṭasyātmano 'bhidhāyakaḥ",
    "GSP33brssbh1u:2048": " tasmāttayorbhedo 'dhigamyate // 5 // @----------------------",
    "GSP33brssbh1u:2049": " FN: samānaprakaraṇatvamekavidyāviṣayatvām /",
    "GSP33brssbh1u:2050": " antarātmanniti chāndaso vibhaktilopaḥ /",
    "GSP33brssbh1u:2051": " antarātmanītyarthaḥ /",
    "GSP33brssbh1u:2052": " smṛteś ca / BBs_1,2.6 /",
    "GSP33brssbh1u:2053": " smṛtiśca śārīraparamātmanorbhedaṃ darśayati- 'īśvaraḥ sarvabhūtānāṃ hṛddeśer'juna tiṣṭati /",
    "GSP33brssbh1u:2054": " bhrāmayansarvabhūtāni yantrārūḍhāni māyayā' /",
    "GSP33brssbh1u:2055": " (gī. 18.61) ityādyā /",
    "GSP33brssbh1u:2056": " atrāha- kaḥ punarayaṃ śārīro nāma paramātmano 'nyaḥ,",
    "GSP33brssbh1u:2057": " yaḥ pratiṣidhyate 'anupapattestu na śārīraḥ' ityādinā /",
    "GSP33brssbh1u:2058": " śrutistu- 'nānyo 'to 'sti draṣṭā śrotā' (bṛha. 3.7.23)",
    "GSP33brssbh1u:2059": " ityevañjātīyakā paramātmano 'nyamātmānaṃ vārayati /",
    "GSP33brssbh1u:2060": " tathā smṛtirapi- 'kṣetrajñaṃ cāpi māṃ viddhi sarvakṣetreṣu bhārata' (gī. 13.2)",
    "GSP33brssbh1u:2061": " ityevañjātīyaketi /",
    "GSP33brssbh1u:2062": " atrocyate- satyametat /",
    "GSP33brssbh1u:2063": " para evātmā dehendriyamanobuddhyupādhibhiḥ paricchidyamāno bālaiḥ śārīra ityupacaryate /",
    "GSP33brssbh1u:2064": " yathā ghaṭakarakādyupādhivaśādaparicchinnamapi nabhaḥ paricchinnavadavabhāsate, tadvat /",
    "GSP33brssbh1u:2065": " tadapekṣayā ca karmakartṛtvādibhedavyavahāro na virudhyate prāk 'tattvamasi' ityātmaikatvopadeśaghaṇāt /",
    "GSP33brssbh1u:2066": " gṛhīte tvātmaikatve bandhamokṣādisarvavyavahāraparisamāptireva syāt // 6 // @----------------------",
    "GSP33brssbh1u:2067": " FN: tadapekṣayā aupādhikabhedāpekṣayā /",
    "GSP33brssbh1u:2068": " arbhakaustvāt tadvyapadeśāc ca neti cen na nicāyyatvād evaṃ vyomavac ca / BBs_1,2.7 /",
    "GSP33brssbh1u:2069": " arbhakamalpamoko nīḍaṃ,",
    "GSP33brssbh1u:2070": " 'eṣa ma ātmāntarhṛdaye' iti paricchinnāyatanatvāt,",
    "GSP33brssbh1u:2071": " svaśabdena ca 'aṇīyānvrīhervā yavādvā' ityaṇīyastvavyapadeśāt,",
    "GSP33brssbh1u:2072": " śārīra evārāgramātro jīva ihopadiśyate,",
    "GSP33brssbh1u:2073": " na karvagataḥ paramātmeti yaduktaṃ tatparihartavyam /",
    "GSP33brssbh1u:2074": " atrocyate- nāyaṃ doṣaḥ /",
    "GSP33brssbh1u:2075": " na tāvatparicchinnadeśasya sarvagatatvavyapadeśaḥ kathamapyupapadyate /",
    "GSP33brssbh1u:2076": " sarvagatasya tu sarvadeśeṣu vidyamānatvātparicchinnadeśavyapadeśo 'pi kayācidapekṣayā saṃbhavati /",
    "GSP33brssbh1u:2077": " yathā samastavasudhādhipatirapi hi sannayodhyādhipatiriti vyapadiśyate kayā punarapekṣayā sarvagataḥ sannīśvaror'bhakaukā aṇīyāṃśca vyapadiśyata iti /",
    "GSP33brssbh1u:2078": " nicāyyatvādevamiti brūmaḥ /",
    "GSP33brssbh1u:2079": " evamaṇīyastvādiguṇagaṇopeta īśvarastatra hṛdayapuṇḍarīke nicāyyo draṣṭavya upadiśyate /",
    "GSP33brssbh1u:2080": " yathā śālagrāme hariḥ /",
    "GSP33brssbh1u:2081": " tatrāsya buddhivijñānaṃ grāhakam /",
    "GSP33brssbh1u:2082": " sarvagato 'pīśvarastatropāsyamānaḥ prasīdati /",
    "GSP33brssbh1u:2083": " vyomavaccaitaddraṣṭavyam /",
    "GSP33brssbh1u:2084": " yathā sarvagatamapi sadvyoma sūcīpāśādyapekṣāyārbhakauko 'ṇīyaśca vyapadiśyate,",
    "GSP33brssbh1u:2085": " evaṃ brahmāpi /",
    "GSP33brssbh1u:2086": " tadevaṃ nicāyyatvāpekṣaṃ brahmaṇor'bhakaukastvamaṇīyastvaṃ ca na pāramārthikam /",
    "GSP33brssbh1u:2087": " tatra yadaśaṅkyate,",
    "GSP33brssbh1u:2088": " hṛdayāyatanatvādbrahmaṇo hṛdayāyatanānāṃ ca pratiśarīraṃ bhinnatvādbhinnāyatanānāṃ ca śukādīnāmanekatvasāvayavatvānityatvādidoṣadarśanādbrahmaṇo 'pi tatprasaṅga iti,",
    "GSP33brssbh1u:2089": " tadapi parihṛtaṃ bhavati // 7 // @----------------------",
    "GSP33brssbh1u:2090": " FN: arbhakaśabdasya śiśuviṣayatvaniṣedhārthamalpamiti paryāyatvokti /",
    "GSP33brssbh1u:2091": " kathamapi brahmabhāvapekṣe 'pi /",
    "GSP33brssbh1u:2092": " nicāyyatvāddraṣṭavyatvāt /",
    "GSP33brssbh1u:2093": " saṃbhogaprāptir iti cen na vaiśeṣyāt / BBs_1,2.8 /",
    "GSP33brssbh1u:2094": " vyemavatsarvagatasya brahmaṇaḥ sarvaprāṇihṛdayasaṃbandhāt,",
    "GSP33brssbh1u:2095": " cidrūpatayā ca śārīrādaviśiṣṭatvāt,",
    "GSP33brssbh1u:2096": " sukhaduḥkhādisaṃbhogo 'pyaviśiṣṭaḥ prasajyeta /",
    "GSP33brssbh1u:2097": " ekatvācca /",
    "GSP33brssbh1u:2098": " nahi parasmādātmano 'nyaḥ kaścidātmā saṃsārī vidyate,",
    "GSP33brssbh1u:2099": " 'nānyo 'to 'sti vijñātā' (bṛ. 3.7.23)",
    "GSP33brssbh1u:2100": " ityādiśrutibhyaḥ /",
    "GSP33brssbh1u:2101": " tasmātparasyeva saṃsārasaṃbhogaprāptiriti cet,",
    "GSP33brssbh1u:2102": " na vaiśeṣyāt /",
    "GSP33brssbh1u:2103": " na tāvatsarvaprāṇihṛdayasaṃbandhāccharīravadbrahṇaḥ saṃbhogaprasaṅgaḥ, vaiśeṣyāt /",
    "GSP33brssbh1u:2104": " viśeṣo hi bhavati śārīraparameśvarayoḥ /",
    "GSP33brssbh1u:2105": " ekaḥ kartā bhoktā dharmādharmasādhanaḥ sukhaduḥkhādimāṃśca /",
    "GSP33brssbh1u:2106": " ekastadviparīto 'pahatapāpmatvādiguṇaḥ /",
    "GSP33brssbh1u:2107": " etasmādanayorviśeṣādekasya bhogo netarasya /",
    "GSP33brssbh1u:2108": " yadi ca saṃnidhānamātreṇa vastuśaktimanāśritya kāryasaṃbandho 'bhyupagamyeta,",
    "GSP33brssbh1u:2109": " ākāśādīnāmapi dāhādiprasaṅgaḥ /",
    "GSP33brssbh1u:2110": " sarvagatānekātmavādināmapi samāvetau codyaparihārau /",
    "GSP33brssbh1u:2111": " yadapyekatvādbrahmaṇa ātmāntarābhāvāccharīrasya bhogena brahṇo bhogaprasaṅga iti /",
    "GSP33brssbh1u:2112": " atra vadāmaḥ- idaṃ tāvaddevānāṃpriyaḥ praṣṭavyaḥ /",
    "GSP33brssbh1u:2113": " kathamayaṃ tvayātmāntarābhāvo 'dhyavasita iti /",
    "GSP33brssbh1u:2114": " 'tattavamasi' 'ahaṃ brahmāsmi' 'nānyo 'to 'sti vijñātā' ityādiśāstrebhya iti cet,",
    "GSP33brssbh1u:2115": " yathāśāstraṃ tarhi śāstrīyor'thaḥ pratipattavyo na tatrārdhajaratīyaṃ labhyam /",
    "GSP33brssbh1u:2116": " śāstraṃ ca tattvamasi ityapahatapāpmatvādiviśeṣaṇaṃ brahma śārīrasyātmatvenopadiśacchārīrasyaiva tāvadupabhoktṛtvaṃ vārayati /",
    "GSP33brssbh1u:2117": " kutastadupabhogena brahmaṇa upabhogaprasaṅgaḥ /",
    "GSP33brssbh1u:2118": " athāgṛhītaṃ śārīrasya brahmaṇaikatvaṃ tadā mithyājñānanimittaḥ śārīrasyopabhogaḥ,",
    "GSP33brssbh1u:2119": " na tena paramārtharūpasya brahmaṇaḥ saṃsparśaḥ /",
    "GSP33brssbh1u:2120": " nahi bālaistalamalinatādibhirvyomni vikalpyamāne talamalitādiviśiṣṭameva paramārthato vyoma bhavati /",
    "GSP33brssbh1u:2121": " tadāha- na vaiśeṣyāditi /",
    "GSP33brssbh1u:2122": " naikatve 'pi śārīrasyopabhogena brahmaṇa upabhogaprasaṅgaḥ, vaiśeṣyāt /",
    "GSP33brssbh1u:2123": " viśeṣo hi bhavati mithyājñānasamyagjñanayoḥ /",
    "GSP33brssbh1u:2124": " mithyājñānakalpita upabhogaḥ,",
    "GSP33brssbh1u:2125": " samyagjñānadṛṣṭamekatvam /",
    "GSP33brssbh1u:2126": " naca mithyājñānakalpitenopabhogena samyagjñānadṛṣṭaṃ vastu saṃspṛśyate /",
    "GSP33brssbh1u:2127": " tasmānnopabhogagandho 'pi śakya īśvarasya kalpayitum // 8 // @----------------------",
    "GSP33brssbh1u:2128": " FN: dharmādharmattvamupādhirityarthaḥ /",
    "GSP33brssbh1u:2129": " ayameva viśeṣo vaiśeṣyaṃ /",
    "GSP33brssbh1u:2130": " svārthe ṣyañ pratyayaḥ /",
    "GSP33brssbh1u:2131": " viśeṣasyātiśayārtho vā /",
    "GSP33brssbh1u:2132": " dharmādeḥ svāśraye phalahetutvamatiśayastasmāditi sutrārthaḥ /",
    "GSP33brssbh1u:2133": " vibhavo bahavaścātmana iti vādinām /",
    "GSP33brssbh1u:2134": " ardheti /",
    "GSP33brssbh1u:2135": " ardhaṃmukhamātraṃ jaratyā buddhāyāḥ kāmayate nāṅāgānīti so 'yamardhajaratīnyāyaḥ /",
    "GSP33brssbh1u:2136": " manomayatvādiviśiṣṭasyaiveśvarasya dhyānārthaṃ hārdatve 'pi nirdeṣatvāttasminneva śāṇḍilyavidyāvidye sarvaṃ ityādivākyaṃ samanvitamityarthaḥ",
    "GSP33brssbh1u:2137": " 2 antradhikaraṇam / 9-10",
    "GSP33brssbh1u:2138": " attā carācaragrahaṇāt / BBs_1,2.9 /",
    "GSP33brssbh1u:2139": " kaṭhavallīṣu paṭhyate- 'yasya brahma ca kṣatraṃ cobhe bhavata odanaḥ /",
    "GSP33brssbh1u:2140": " mṛtyūryasyopasevanaṃ ka ityā veda yatra saḥ' (1.2.24) iti /",
    "GSP33brssbh1u:2141": " atra kaścidodanopasecanasūcito 'ttā pratīyate /",
    "GSP33brssbh1u:2142": " tatra kimagnirattā syāt,",
    "GSP33brssbh1u:2143": " uta jīvaḥ,",
    "GSP33brssbh1u:2144": " athavā paramātmeti saṃśayaḥ /",
    "GSP33brssbh1u:2145": " viśeṣānavadhāraṇāt /",
    "GSP33brssbh1u:2146": " trayāṇāṃ cāgnijīvaparamātmanāmasmingranthe praśnopanyāsopalabdheḥ /",
    "GSP33brssbh1u:2147": " kiṃ tāvatprāptam /",
    "GSP33brssbh1u:2148": " agniratteti /",
    "GSP33brssbh1u:2149": " kutaḥ, 'agnirannādaḥ' (bṛ. 1.4.6)",
    "GSP33brssbh1u:2150": " iti śrutiprasiddhibhyām /",
    "GSP33brssbh1u:2151": " jīvo vāttā syāt,",
    "GSP33brssbh1u:2152": " 'tayoranyaḥ pippalaṃ svādvatti' iti darśanāt /",
    "GSP33brssbh1u:2153": " na paramātmā,",
    "GSP33brssbh1u:2154": " 'anaśnannanyo 'abhicākaśīti' (muṇḍa. 3.1.1)",
    "GSP33brssbh1u:2155": " iti darśanādityevaṃ prāpte brūmaḥ- attātra paramātmā bhavitumarhati /",
    "GSP33brssbh1u:2156": " kutaḥ, carācaragrahaṇāt /",
    "GSP33brssbh1u:2157": " carācaraṃ hi sthāvarajaṅgamaṃ mṛtyupasecanamihādyātvena pratīyate,",
    "GSP33brssbh1u:2158": " tādṛśasya cādyasya na paramātmano 'nyaḥ kārtsyenāttā saṃbhavati /",
    "GSP33brssbh1u:2159": " paramātmā tu vikārajātaṃ saṃharansarvamattītyupapadyate /",
    "GSP33brssbh1u:2160": " nanviha carācaragrahaṇaṃ nopalabhyate,",
    "GSP33brssbh1u:2161": " kathaṃ siddhavaccarācaragrahaṇaṃ hetutvenopādīyate /",
    "GSP33brssbh1u:2162": " naiṣa doṣaḥ /",
    "GSP33brssbh1u:2163": " mṛtyupasecanatvena sarvasya prāṇinikāyasya pratīyamānatvāt,",
    "GSP33brssbh1u:2164": " brahmakṣatrayośca prādhānyātpradarśanārthatvopapatteḥ /",
    "GSP33brssbh1u:2165": " yattu paramātmano 'pi nāttṛtvaṃ saṃbhavati,",
    "GSP33brssbh1u:2166": " 'anaśnannanyo 'abhicākaśīti' iti darśanāditi /",
    "GSP33brssbh1u:2167": " atrocyate- karmaphalabhogasyapratiṣedhakametaddarśanaṃ,",
    "GSP33brssbh1u:2168": " tasya saṃnihitatvāt /",
    "GSP33brssbh1u:2169": " na vikārasaṃhārasya pratiṣedhakaṃ,",
    "GSP33brssbh1u:2170": " sarvavedānteṣu sṛṣṭisthitisaṃhārakāraṇatvena brahmaṇaḥ prasiddhatvāt /",
    "GSP33brssbh1u:2171": " tasmātparamātmātmaivehāttā bhavitumarhati // 9 //",
    "GSP33brssbh1u:2172": " FN: yasya paramātmano brahma kṣatraṃ cobhe jātī prasiddhānnavadodanau bhavataḥ,",
    "GSP33brssbh1u:2173": " yasya mṛtyuḥ sarvamārakaḥ sannupasecanamodanamiśraghṛvattiṣṭhati,",
    "GSP33brssbh1u:2174": " yatra so 'ttā kāraṇātmā vartate,",
    "GSP33brssbh1u:2175": " taṃ nirviśeṣamātmānaṃ 'nāvirato duścaritāt' iti mantroktopāyavānyathā veda itthā itthamanyastadrahito na vedetyarthaḥ /",
    "GSP33brssbh1u:2176": " pradarśanamupalakṣaṇam /",
    "GSP33brssbh1u:2177": " naca brahkṣatre evātra vivakṣite,",
    "GSP33brssbh1u:2178": " mṛtyūpasecanena prāṇabhṛnmātropasthāpanāt /",
    "GSP33brssbh1u:2179": " prāṇiṣu pradhānatvena ca brahmakṣatropanyāsasyopapatteḥ /",
    "GSP33brssbh1u:2180": " prakaraṇāc ca / BBs_1,2.10 /",
    "GSP33brssbh1u:2181": " itaśca paramātmaivehāttā bhavitumarhati,",
    "GSP33brssbh1u:2182": " yatkāraṇaṃ prakaraṇamidaṃ paramatmanaḥ,",
    "GSP33brssbh1u:2183": " 'na jāyate mriyate vā vipaścit' (kāṭha. 1.2.18)",
    "GSP33brssbh1u:2184": " ityādi prakṛtagrahaṇaṃ ca nyāyyam /",
    "GSP33brssbh1u:2185": " 'ka itthā veda yatra saḥ' iti ca durvijñānatvaṃ paramātmaliṅgam // 10 //",
    "GSP33brssbh1u:2186": " 3 guhāpraviṣṭādhikaraṇam / sū. 11-12",
    "GSP33brssbh1u:2187": " guhāṃ praviṣṭāv ātmānau hi taddarśanāt / BBs_1,2.11 /",
    "GSP33brssbh1u:2188": " kaṭhavallīṣveva paṭhyate- 'ṛtaṃ pibantau loke guhāṃ praviṣṭau parame parārdhe /",
    "GSP33brssbh1u:2189": " chāyātapau brahmavido vadanti pañṭagnayo ye ca triṇāciketāḥ' (kāṭha. 1.3.1) iti /",
    "GSP33brssbh1u:2190": " tatra saṃśayaḥ,",
    "GSP33brssbh1u:2191": " kimiha buddhijīvau nirdiṣṭāvuta jīvaparamātmānāviti /",
    "GSP33brssbh1u:2192": " yadi buddhijīvau,",
    "GSP33brssbh1u:2193": " tato buddhipradhānātkāryakaraṇasaṃghātādvilakṣaṇo jīvaḥ pratipādito bhavati /",
    "GSP33brssbh1u:2194": " tadapīha pratipāditavyaṃ,",
    "GSP33brssbh1u:2195": " 'yeyaṃ prete vicikitsā manuṣye 'stītyeke nāyamastīti caike /",
    "GSP33brssbh1u:2196": " etadvidyāmanuśiṣṭastvayāhaṃ varāṇāmeṣa varastṛtīyaḥ' (kāṭha. 1.1.20)",
    "GSP33brssbh1u:2197": " iti pṛṣṭatvāt /",
    "GSP33brssbh1u:2198": " atha jīvaparamātmānau tato jīvādvilakṣaṇaḥ paramātmā pratipādito bhavati /",
    "GSP33brssbh1u:2199": " tadapīha pratipādayitavyaṃ,",
    "GSP33brssbh1u:2200": " 'anyatra dharmādanyatrādharmadanyatrāsmātkṛtākṛtāt /",
    "GSP33brssbh1u:2201": " anyatra bhūtācca bhavyācca yattatpaśyasi tadvada' (kāṭha. 1.2.14)",
    "GSP33brssbh1u:2202": " iti pṛṣṭatvāt /",
    "GSP33brssbh1u:2203": " atrāhākṣeptā- ubhāpyetau pakṣau na saṃbhavataḥ /",
    "GSP33brssbh1u:2204": " kasmāt, ṛtapānaṃ karmaphalopabhogaḥ,",
    "GSP33brssbh1u:2205": " sukṛtasya loke,",
    "GSP33brssbh1u:2206": " iti ca dvivacanena dvayoḥ pānaṃ darśayati śrutiḥ /",
    "GSP33brssbh1u:2207": " ato buddhikṣetrajñapakṣastāvanna saṃbhavati /",
    "GSP33brssbh1u:2208": " ata eva kṣetrajñaparamātmapakṣo 'pi na saṃbhavati,",
    "GSP33brssbh1u:2209": " cetane 'pi paramātmani ṛtapānāsaṃbhavāt /",
    "GSP33brssbh1u:2210": " 'anaś nannanyo 'abhicākaśīti' iti mantravarṇāditi /",
    "GSP33brssbh1u:2211": " atrocyate- naiṣa doṣaḥ /",
    "GSP33brssbh1u:2212": " chatriṇo gacchantītyekenāpi chatriṇā bahūnāṃ chatritvopacāradarśanāt /",
    "GSP33brssbh1u:2213": " evamekenāpi pibatā dvau pibantāvucyete /",
    "GSP33brssbh1u:2214": " yadvā jīvastāvatpibati,",
    "GSP33brssbh1u:2215": " īśvarastu pāyayati /",
    "GSP33brssbh1u:2216": " pāyayannapi pibatītyucyate /",
    "GSP33brssbh1u:2217": " pācayitaryapi praktṛtvaprasiddhidarśanāt /",
    "GSP33brssbh1u:2218": " buddhikṣetrajñaparigraho 'pi saṃbhavati,",
    "GSP33brssbh1u:2219": " karaṇe kartṛtvopacārāt /",
    "GSP33brssbh1u:2220": " edhāṃsi pacantīti prayogadarśanāt /",
    "GSP33brssbh1u:2221": " nacādhyatmādhikāre 'nyau kaucidhāvṛtaṃ pibantau saṃbhavataḥ /",
    "GSP33brssbh1u:2222": " tasmādbuddhijīvau syātāṃ,",
    "GSP33brssbh1u:2223": " jīvaparamātmānau veti saṃśayaḥ /",
    "GSP33brssbh1u:2224": " kiṃ tāvatprāptaṃ. buddhikṣetrajñāviti /",
    "GSP33brssbh1u:2225": " kutaḥ, 'guhāṃ praviṣṭau' iti viśeṣaṇāt /",
    "GSP33brssbh1u:2226": " yadi śarīraṃ guhā,",
    "GSP33brssbh1u:2227": " yadi vā hṛdayaṃ,",
    "GSP33brssbh1u:2228": " ubhayathāpi buddhikṣetrajñau guhāṃ praviṣṭāvupapadyete /",
    "GSP33brssbh1u:2229": " naca sati saṃbhavesarvagatasya brahmaṇo viśiṣṭadeśatvaṃ yuktaṃ kalpayitum /",
    "GSP33brssbh1u:2230": " 'sukṛtasya loke' iti ca karmagocarānatikramaṃ darśayati /",
    "GSP33brssbh1u:2231": " paramātmā tu na sukṛtasya vā duṣkṛtasya vā gocare vartate,",
    "GSP33brssbh1u:2232": " 'na karmaṇā vardhate no kanīyān' iti śruteḥ /",
    "GSP33brssbh1u:2233": " 'chāyātapau' iti ca tetanācetanayornirdeśa upapadyate /",
    "GSP33brssbh1u:2234": " chāyātapavatparasparavilakṣaṇatvāt /",
    "GSP33brssbh1u:2235": " tasmādbuddhikṣetrajñāvihocyeyātāmityevaṃ prāpte brūmaḥ- vijñānātmaparamātmānāvihocyeyātām /",
    "GSP33brssbh1u:2236": " kasmāt, ātmānau hi tāvubhāvapi cetanau samānasvabhāvau /",
    "GSP33brssbh1u:2237": " saṃkhyāśravaṇe ca samānasvabhāveṣveva loke pratītirdṛśyate /",
    "GSP33brssbh1u:2238": " asya gordvitīyo 'nveṣṭavya ityukte gaureva dvitīyo 'nviṣyate,",
    "GSP33brssbh1u:2239": " nāśvaḥ puruṣo vā /",
    "GSP33brssbh1u:2240": " tadiha ṛtapānena liṅgena niścite vijñānātmani dvitīyānveṣaṇāyāṃ samānasvabhāvaścetanaḥ paramātmaiva pratīyate /",
    "GSP33brssbh1u:2241": " nanūktaṃ guhāhitatvadarśanānna paramātmā pratyetavya iti /",
    "GSP33brssbh1u:2242": " guhāhitatvadarśanādeva paramātmāpratyetavya iti vadāmaḥ /",
    "GSP33brssbh1u:2243": " guhāhitatvaṃ tu śrutismṛtiṣvasakṛtparamātmana eva dṛśyate- 'guhāhitaṃ gahvareṣṭhaṃ purāṇam' (kāṭha. 1.2.12)",
    "GSP33brssbh1u:2244": " 'yo veda nihitaṃ guhāyāṃ parame vyoman' (tai. 2.1)",
    "GSP33brssbh1u:2245": " 'ātmānamanviccha guhāṃ praviṣṭam' ityādyāsu /",
    "GSP33brssbh1u:2246": " sarvagatasyāpi brahmaṇa upalabdhyartho deśaviśeṣopadeśo na virudhyata ityedapyuktameva /",
    "GSP33brssbh1u:2247": " sukṛtalokavartitvaṃ tu chatritvavadekasminnapi vartamānamubhayoraviruddham /",
    "GSP33brssbh1u:2248": " chāyātapāvityapyaviruddham /",
    "GSP33brssbh1u:2249": " chāyātapavatparasparavilakṣaṇatvātsaṃsāritvāsaṃsāritvayoḥ /",
    "GSP33brssbh1u:2250": " avidyākṛtatvātsaṃsāritvasya /",
    "GSP33brssbh1u:2251": " pāramārthikatvāccāsaṃsāritvasya /",
    "GSP33brssbh1u:2252": " tasmādvijñānātmaparamātamānau guhāṃ praviṣṭau gṛhyete // 11//",
    "GSP33brssbh1u:2253": " kutaśca vijñānātmaparamātmānau gṛhyete- @----------------------",
    "GSP33brssbh1u:2254": " FN: ṛtaṃ satyaṃ karmaphalaṃ pibantau,",
    "GSP33brssbh1u:2255": " bhuñjānau sukṛtasya loke samyagarjitasyādṛṣṭasya kārye dehe vartamāno parasya brahmaṇor'dhaṃ",
    "GSP33brssbh1u:2256": " sthānamarhatīti parārdhaṃ hṛdayaṃ tasminparame śreṣṭhe yā guhā nabhokṣaṇā tāṃ praviśya",
    "GSP33brssbh1u:2257": " sathitau chāyātapavanmitho viruddhau,",
    "GSP33brssbh1u:2258": " tau ca brahmavidaḥ karmiṇaśca vadanti /",
    "GSP33brssbh1u:2259": " trirnāciketo 'gniścito yaiste 'pi vadanti /",
    "GSP33brssbh1u:2260": " manuṣye prete mṛtesati yeyaṃ vicikitsā saṃśayaḥ /",
    "GSP33brssbh1u:2261": " paralokabhoktāstītyeke nāstīti cānye /",
    "GSP33brssbh1u:2262": " tvayopadiṣṭo 'hametattatvaṃ jñātumicchāmītyarthaḥ /",
    "GSP33brssbh1u:2263": " anyatra dharmādharmābhyāmanyatra,",
    "GSP33brssbh1u:2264": " asmātkṛtākṛtāt dharmādharmāspṛṣṭaṃ,",
    "GSP33brssbh1u:2265": " kṛtākṛtāt kāryakāraṇādbhinnaṃ yat tadbrahma /",
    "GSP33brssbh1u:2266": " yadveti /",
    "GSP33brssbh1u:2267": " svātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /",
    "GSP33brssbh1u:2268": " ataevāhuryaḥ kārayati so 'pi karteti /",
    "GSP33brssbh1u:2269": " guhāhitaṃ buddhau sthitaṃ gahvare 'nekānarthasaṃkule dehe sthitaṃ,",
    "GSP33brssbh1u:2270": " purāṇamādipuruṣam /",
    "GSP33brssbh1u:2271": " parame vyoman śreṣṭhe hārdākāśe tatra guhāyāṃ buddau /",
    "GSP33brssbh1u:2272": " anviccha vicāraya /",
    "GSP33brssbh1u:2273": " viśeṣaṇāc ca / BBs_1,2.12 /",
    "GSP33brssbh1u:2274": " viśeṣaṇaṃ ca vijñānātmaparamātmanoreva bhavati /",
    "GSP33brssbh1u:2275": " 'ātmānaṃ rathinaṃ viddhi śarīraṃ rathameva tu' (kā. 1.3.3)",
    "GSP33brssbh1u:2276": " ityādinā pareṇa granthena rathirathādirūpakakalpanayā vijñānātnāṃ rathinaṃ saṃsāramokṣayorgantāraṃ kalpayati /",
    "GSP33brssbh1u:2277": " 'so 'dhvanaḥ pāramāpnoti tadviṣṇoḥ paramaṃ padam' /",
    "GSP33brssbh1u:2278": " (kā. 1.3.9) iti ca paramātmānaṃ gantavyam /",
    "GSP33brssbh1u:2279": " tathā 'taṃ durdarśa gūḍhamanupraviṣṭhaṃ purāṇam /",
    "GSP33brssbh1u:2280": " adhyātmayogādhigamena devaṃ matvā dhīro harṣaśokau jahāti' (kā. 1.2.12)",
    "GSP33brssbh1u:2281": " iti pūrvasminnapi granthe mantṛmantavyatvenaitāveva viśeṣitau /",
    "GSP33brssbh1u:2282": " prakaraṇaṃ ceda paramātmanaḥ /",
    "GSP33brssbh1u:2283": " brahmavido vadanti iti ca vaktṛviśeṣopādanaṃ paramātmaparigrahe ghaṭate /",
    "GSP33brssbh1u:2284": " tasmādiha jīvaparamātmānāvucyeyātām /",
    "GSP33brssbh1u:2285": " eṣa eva nyāyaḥ 'dvā suparṇā sayujā sakhāyā' (muṇḍa. 3.1.1)",
    "GSP33brssbh1u:2286": " ityevamādiṣvapi /",
    "GSP33brssbh1u:2287": " tatrāpi hyadhyātmādhikārānna prākṛtau suparṇāvucyete /",
    "GSP33brssbh1u:2288": " tayoranyaḥ pippalaṃ svāditti ityadanaliṅgādvijñānātmā bhavati /",
    "GSP33brssbh1u:2289": " anaś nannanyo 'bhicākaśīti ityanaśanacetanābhyāṃ paramātmā /",
    "GSP33brssbh1u:2290": " anantare ca mantre tāveva draṣṭṛdraṣṭavyabhāvena viśinaṣṭi- 'samāne vṛkṣe puruṣo nimagno 'nīśayā śocati muhyamānaḥ /",
    "GSP33brssbh1u:2291": " juṣṭaṃ yadā paśyatyanyamīśamasya mahimānamiti vītaśokaḥ' (muṇḍa. 3.1.2) iti /",
    "GSP33brssbh1u:2292": " apara āha- 'dvā suparṇā' iti neyamṛgasyādhikaraṇasya siddhāntaṃ bhajate,",
    "GSP33brssbh1u:2293": " paiṅgirahasyabrāhmaṇenānyathā vyākhyātatvāt /",
    "GSP33brssbh1u:2294": " 'tayoranyaḥ pippalaṃ svādittīti sattvamanaś nannanyo 'bhicākaśītītyanaś nannanyo 'bhipaśyati jñastāvetau sattvakṣetrajñau' iti /",
    "GSP33brssbh1u:2295": " sattvaśabdotītyanaś nannanyo 'bhipaśyati yaducyate,",
    "GSP33brssbh1u:2296": " tanna,",
    "GSP33brssbh1u:2297": " sattvakṣetrajñaśabdayorantaḥkaraṇaśarīraparatayā prasiddhatvāt /",
    "GSP33brssbh1u:2298": " tatraiva ca vyākhyātatvāt- 'tadetatsattvaṃ yena svapnaṃ paśyati,",
    "GSP33brssbh1u:2299": " atha yo 'yaṃ śārīra upadraṣṭā sa kṣetrajñastāvetau sattvakṣetrajñau' iti /",
    "GSP33brssbh1u:2300": " nāpyasyādhikaraṇasya pūrvapakṣaṃ bhajate /",
    "GSP33brssbh1u:2301": " nahyatra śārīraḥ kṣetrajñaḥ kartṛtvabhoktṛtvādinā saṃsāradharmeṇopeto vivakṣyate /",
    "GSP33brssbh1u:2302": " kathaṃ tarhi sarvasaṃsāradharmātīto brahmabhāvaścaitanyamātrasvarūpaḥ 'anaś nannanyo 'bhicākaśīti',",
    "GSP33brssbh1u:2303": " 'anaś nannanyo 'bhicākaśīti jñaḥ' iti vacanāt /",
    "GSP33brssbh1u:2304": " 'tattvamasi' 'kṣetrajñaṃ cāpi māṃ viddhi' (gī. 13.2)",
    "GSP33brssbh1u:2305": " ityādiśrutismṛtibhyaśca /",
    "GSP33brssbh1u:2306": " tāvatā ca vidyopasaṃhāradarśanamelamevāvakalpate,",
    "GSP33brssbh1u:2307": " tāvetau sattvakṣetrajñau na ha vā evaṃvidi kiñcana raca ādhvaṃsate ityādi /",
    "GSP33brssbh1u:2308": " kathaṃ punarasminpakṣe tayoranyaḥ pippalaṃ svādittīti sattvam ityacetane sattve bhoktṛtvāvacanamti /",
    "GSP33brssbh1u:2309": " ucyate- neyaṃ śrutiracetanasya sattvasya bhoktṛtvaṃ vakṣyāmīti pravṛttā /",
    "GSP33brssbh1u:2310": " kiṃ tarhi cetanasya kṣetrajñasyābhoktṛtvaṃ brahmasbhāvatāṃ ca vakṣyāmīti /",
    "GSP33brssbh1u:2311": " tadarthaṃ sukhādivikriyāvati sattve bhoktṛtvamadhyāropayati /",
    "GSP33brssbh1u:2312": " idaṃ hi kartṛtvaṃ bhoktṛtvaṃ ta sattvakṣetrajñayoritaretisvabhāvāvivekakṛtaṃ kalpyate /",
    "GSP33brssbh1u:2313": " paramārthatastu nānyatarasyāpi saṃbhavati,",
    "GSP33brssbh1u:2314": " acetanatvātsattvasya,",
    "GSP33brssbh1u:2315": " avikriyatvācca kṣetrajñasya /",
    "GSP33brssbh1u:2316": " avidyāpratyupasthāpitasvabhāvatvācca sattvasya sutarāṃ na saṃbhavati /",
    "GSP33brssbh1u:2317": " tathāca śrutiḥ- 'yatra vā anyadiva syāttatrānyo 'nyatpaśyet' ityādinā svapnadṛṣṭahastyādivyavahāravadavidyāviṣaya eva kartṛtvādivyavahāraṃ darśayati",
    "GSP33brssbh1u:2318": " 'yatra tvasya sarvamātmaivābhūttatkena kaṃ paśyet' (bṛ. 4.5.15)",
    "GSP33brssbh1u:2319": " ityādinā ca vivekinaḥ kartṛtvādivyavaharābhāvam darśayati // 12 // @----------------------",
    "GSP33brssbh1u:2320": " FN: sa iti jīvaḥ sarvanāmārthaḥ /",
    "GSP33brssbh1u:2321": " adhvanaḥ saṃsāramārgasya /",
    "GSP33brssbh1u:2322": " durdarśe durjñānaṃ,",
    "GSP33brssbh1u:2323": " tata eva gūḍhamanupraviṣṭaṃ gahanatāṃ gatamīśvaram adhyātmaprayogaḥ pratyagātmanyeva cittasamādhānaṃ tenādhigamo mahāvākyajā vṛttistayā viditvetyarthaḥ",
    "GSP33brssbh1u:2324": " sahaiva yujyete niyamyaniyāmakatveneti sayujau /",
    "GSP33brssbh1u:2325": " anīśayā svasyeśvaratvāpratītyā /",
    "GSP33brssbh1u:2326": " juṣṭaṃ dhyānādinā sevitaṃ yadā dhyānaparipākadaśāyāmīśamanyaṃ viśiṣṭarūpādbhinnaṃ pasyati /",
    "GSP33brssbh1u:2327": " sattvaṃ buddhiḥ /",
    "GSP33brssbh1u:2328": " tāvatā mantravyākhyāmātreṇa /",
    "GSP33brssbh1u:2329": " rajaḥ avidyā,",
    "GSP33brssbh1u:2330": " ādhvaṃsate,",
    "GSP33brssbh1u:2331": " saṃśliṣati /",
    "GSP33brssbh1u:2332": " anyadivābhāsabhūtaṃ nānātvaṃ dṛṣṭaṃ syāttatra avidyakabuddhyādisaṃbandhādanyo bhūtvānyacakṣuṣā paśyet /",
    "GSP33brssbh1u:2333": " tatrāvidyāyām /",
    "GSP33brssbh1u:2334": " yatra tu vidyāvasthāyām /",
    "GSP33brssbh1u:2335": " 4 antaradhikaraṇam / sū. 13-17",
    "GSP33brssbh1u:2336": " antara upapatteḥ / BBs_1,2.13 /",
    "GSP33brssbh1u:2337": " 'ya eṣo 'kṣiṇi puruṣo dṛśyata eṣa ātmeti hovācaitadamṛtamabhayametadbrahmeti /",
    "GSP33brssbh1u:2338": " etadyapyasminsarpirvodakaṃ vā siñcati vartmani eva gacchati' (chā. 4.15.1)",
    "GSP33brssbh1u:2339": " ityādi śra8yate /",
    "GSP33brssbh1u:2340": " tatra saṃśayaḥ kimayaṃ pratibimbātmakṣyadhikaraṇo nirdiśyate 'thavā vijñānātmā uta devatātmendriyasyādhiṣṭhātāthaveśvara iti /",
    "GSP33brssbh1u:2341": " kiṃ tāvatprāptam,",
    "GSP33brssbh1u:2342": " chāyātmā puruṣapratirūpā iti /",
    "GSP33brssbh1u:2343": " kutaḥ, tasya dṛśyamānatvaprasiddheḥ /",
    "GSP33brssbh1u:2344": " 'ya eṣo 'kṣiṇi puruṣo dṛśyate' iti ca prasiddavadupadeśāt /",
    "GSP33brssbh1u:2345": " vijñānātmano vāyaṃ nirdeśa iti yuktam /",
    "GSP33brssbh1u:2346": " sa hi cakṣuṣā rūpaṃ paśyaṃścakṣuṣi saṃnihito bhavati /",
    "GSP33brssbh1u:2347": " ātmaśabdaścāsminpakṣe 'nukūlo bhavati /",
    "GSP33brssbh1u:2348": " ādityapuruṣo vā cakṣuṣo 'nugrāhakaḥ pratīyate,",
    "GSP33brssbh1u:2349": " 'raśmibhireṣo 'sminpratiṣṭhitaḥ' (bṛ. 5.5.2) iti śruteḥ /",
    "GSP33brssbh1u:2350": " amṛtatvādīnāṃ ca devatātnyapi kathañcitsaṃbhavāt /",
    "GSP33brssbh1u:2351": " neśvaraḥ, sthānaviśeṣanirdeśādityevaṃ prāpte brūmaḥ /",
    "GSP33brssbh1u:2352": " parameśvara evākṣiṇyabhyantaraḥ puruṣa ihopadiṣṭa iti /",
    "GSP33brssbh1u:2353": " kasmāt, upapatteḥ /",
    "GSP33brssbh1u:2354": " upapadyate hi parameśvare guṇajātamihopadiśyamānam /",
    "GSP33brssbh1u:2355": " ātmatvaṃ tāvanmukhyayā vṛttyā parameśvara upapadyate /",
    "GSP33brssbh1u:2356": " 'sa ātmā tattvamasi' iti śruteḥ /",
    "GSP33brssbh1u:2357": " amṛtatvābhayatve ca tasminnasakṛcchrutau śrūyete /",
    "GSP33brssbh1u:2358": " tathā parameśvarānurūpametadakṣisthānam /",
    "GSP33brssbh1u:2359": " yathāhi parameśvaraḥ sarvadoṣairaliptaḥ,",
    "GSP33brssbh1u:2360": " apahatapāpmatvādiśravaṇāt /",
    "GSP33brssbh1u:2361": " tathākṣisthānaṃ sarvaleparahimupadiṣṭaṃ,",
    "GSP33brssbh1u:2362": " 'tadyadyapyasminsarpirvodakaṃ vā siñcati vartmani eva gacchati' iti śruteḥ /",
    "GSP33brssbh1u:2363": " saṃyadvāmatvādiguṇopadeśaśca tasminnavakalpate /",
    "GSP33brssbh1u:2364": " 'etaṃ saṃyaddhāma ityācakṣate etaṃ hi sarvāṇi vāmānyabhisaṃyanti' /",
    "GSP33brssbh1u:2365": " 'eṣa u eva vāmanīreṣa hi sarvāṇi vāmāni nayati' /",
    "GSP33brssbh1u:2366": " ' eṣa u eva bhāmānīreṣa hi sarveṣu lokeṣu bhāti' (chā. 4.15.2,3,4) iti ca /",
    "GSP33brssbh1u:2367": " ata upapatterantaraḥ parameśvaraḥ // 13 // @----------------------",
    "GSP33brssbh1u:2368": " FN: vartmani pakṣmasthāne /",
    "GSP33brssbh1u:2369": " prasiddhavadupadeśaścakṣuṣatvoktireva /",
    "GSP33brssbh1u:2370": " ihetyakṣipuruṣoktiḥ /",
    "GSP33brssbh1u:2371": " saṃyaddhāmeti /",
    "GSP33brssbh1u:2372": " vāmāni karmaphalānyetamakṣipuruṣaṃ hetumāśritya abhisaṃyantyutpadyante /",
    "GSP33brssbh1u:2373": " vāmanīrvāmāni śobhanāni lokaṃ prāpayati /",
    "GSP33brssbh1u:2374": " bhāmanīrbhāmāni bhānāni sarvatra nayatīti /",
    "GSP33brssbh1u:2375": " sthānādivyapadeśāc ca / BBs_1,2.14 /",
    "GSP33brssbh1u:2376": " kathaṃ punarākaśavatsarvagatasya brahmaṇo 'kṣyalpasthānamupapadyata iti /",
    "GSP33brssbh1u:2377": " atrocyate- bhavedeṣānavakḷptiḥ,",
    "GSP33brssbh1u:2378": " yadyetadevaikaṃ sthānamasya nirdiṣṭaṃ bhavet /",
    "GSP33brssbh1u:2379": " santi hyanyānyapi pṛthivyādīni sthānānyasya nirdiṣṭāni- 'yaḥ pṛthivyāṃ tiṣṭhan' (bṛ. 3.7.3) ityādinā /",
    "GSP33brssbh1u:2380": " teṣu hi cakṣurapi nirdiṣṭam- 'yaścakṣuṣi tiṣṭhan' iti /",
    "GSP33brssbh1u:2381": " 'sthānādivyapadeśāt' ityādigrahaṇenaitaddarśayati- na kevalaṃ sthānamevaikamanucitaṃ brahmaṇo nirdiśyamānaṃ dṛśyate,",
    "GSP33brssbh1u:2382": " kiṃ tarhi nāmarūpamityevañjātīyakamapyanāmarūpasya brahmaṇo 'nucitaṃ nirdiśyamānaṃ dṛśyate- 'tasyoditi nāma' 'hiraṇyaśmaśruḥ' (chā. 1.6.7,6) ityādi /",
    "GSP33brssbh1u:2383": " nirguṇamapi sadbrahma nāmarūpagatairguṇaiḥ saguṇamupāsanārthaṃ tatra tatropadiśyata ityetadapyuktameva /",
    "GSP33brssbh1u:2384": " sarvagatasyāpi brahmaṇa upalabdhyarthaṃ sthānaviśeṣo na virudhyate,",
    "GSP33brssbh1u:2385": " śālagrāma iva viṣṇorityetadapyuktameva // 14 // @----------------------",
    "GSP33brssbh1u:2386": " FN: sthānādanyādayo yeṣāṃ te sthānādayo nāmarūpaprakārāsteṣāṃ vyapadeśātsarvaṅgatasyaikasthānaniyamo nāvakalpate /",
    "GSP33brssbh1u:2387": " sukhaviśiṣṭābhidhānād eva ca / BBs_1,2.15 /",
    "GSP33brssbh1u:2388": " apica naivātra vivaditavyaṃ,",
    "GSP33brssbh1u:2389": " kiṃ brahmāsminvākye 'bhidhīyate na veti /",
    "GSP33brssbh1u:2390": " sukhaviśiṣṭābhidhānameva brahmatvaṃ siddham /",
    "GSP33brssbh1u:2391": " sukhaviśiṣṭaṃ hi brahma yadvākyopakrame prakrāntaṃ 'prāṇo brahma kaṃ brahma khaṃ brahma' iti tadevehābhihitaṃ,",
    "GSP33brssbh1u:2392": " prakṛtaparigrahasya nyāyyatvāt /",
    "GSP33brssbh1u:2393": " 'ācāryastu te gatiṃ vaktā' (chā. 4 14.1)",
    "GSP33brssbh1u:2394": " iti ca gatimātrābhidhānapratijñānāt /",
    "GSP33brssbh1u:2395": " kathaṃ punarvākyopakrame sukhaviśiṣṭaṃ brahma vijñāyata iti /",
    "GSP33brssbh1u:2396": " ucyate- 'prāṇo brahma kaṃ brahma khaṃ brahma' ityetadagnīnāṃ vacanaṃ śrutvopakosala uvāca- 'vijānāmyahaṃ yatprāṇo brahma kaṃ ca tu khaṃ ca na vijānāmi' iti /",
    "GSP33brssbh1u:2397": " tatredaṃ prativacanam- 'yadvāva kaṃ tadeva khaṃ yadeva khaṃ tadeva kaṃ' (chā. 4.10.5)",
    "GSP33brssbh1u:2398": " iti /",
    "GSP33brssbh1u:2399": " tatra khaṃśabdo bhūtākāśe nirūḍho loke /",
    "GSP33brssbh1u:2400": " yadi tasya viśeṣaṇatvena kaṃśabdaḥ sukhavācī nopādīyeta /",
    "GSP33brssbh1u:2401": " tathā sati kevale bhūtākāśe brahmaśabdo nāmādiṣviva pratīkābhiprāyeṇa prayukta iti pratītiḥ syāt /",
    "GSP33brssbh1u:2402": " tathā kaṃśabdasya viṣayendriyasaṃparkajanite sāmaye sukhe prasiddhatvāt,",
    "GSP33brssbh1u:2403": " yadi tasya khaṃśabdo viśeṣaṇatvena nopādīyeta,",
    "GSP33brssbh1u:2404": " laukikaṃ sukhaṃ brahmeti pratītiḥ syāt /",
    "GSP33brssbh1u:2405": " itaretaraviśeṣatau tu kaṅkhaṃśabdau sukhātmakaṃ brahma gamayataḥ /",
    "GSP33brssbh1u:2406": " tatra dvitīye brahmaśabde 'nupādīyamāne kaṃ khaṃ brahmetyevocyamāne kaṃśabdasya viśeṣaṇatvenaivopayuktatvātasukhasya guṇasyādhyeyatvaṃ syāt,",
    "GSP33brssbh1u:2407": " tanmā bhūdityubhayoḥ kaṅkhaṃśabdayorbrahmaśabdaśirastvaṃ 'kaṃ brahma khaṃ brahma' iti /",
    "GSP33brssbh1u:2408": " iṣṭaṃ hi sukhasyāpi guṇasya guṇavaddhyeyatvam /",
    "GSP33brssbh1u:2409": " tadevaṃ vākyopakrame sukhaviśiṣṭaṃ brahmopadiṣṭam /",
    "GSP33brssbh1u:2410": " pratyekaṃ ca gārhapatyādayo 'gnayaḥ svaṃ svaṃ mahimānamupadiśya 'eṣā somya te 'smadvidyātmavidyā ca' ityupasaṃharantaḥ pūrvatra brahma nirdiṣṭamiti jñāpayanti /",
    "GSP33brssbh1u:2411": " 'ācāryastu te gatiṃ vaktā' iti ca gatimātrābhidhānapratijñānamarthāntaravivakṣāṃ vārayati /",
    "GSP33brssbh1u:2412": " 'yathā puṣkarapalāśā āpo na śliṣyanta evamevaṃvidi pāpaṃ karma na śliṣyate' (chā. 4.14.3)",
    "GSP33brssbh1u:2413": " iti cākṣisthānaṃ puruṣaṃ vijānataḥ pāpenānupaghātaṃ bruvannakṣisthānasya puruṣasya brahmatvaṃ darśayati /",
    "GSP33brssbh1u:2414": " tasmātprakṛtasyaiva brahmaṇo 'kṣisthānatāṃ saṃyadvāmatvādiguṇatāṃ coktvārcirādikāṃ",
    "GSP33brssbh1u:2415": " tadvido gatiṃ vakṣyāmītyupakramate- 'ya eṣo 'kṣiṇi puruṣo dṛśyata eṣa ātmeti hovāca'",
    "GSP33brssbh1u:2416": " (chā. 4.15.1) iti // 15 // @----------------------",
    "GSP33brssbh1u:2417": " FN: pratīko nāmāśrayāntarapratyayasyāśrayāntare prakṣepaḥ /",
    "GSP33brssbh1u:2418": " kṣayitā pāratantryādirvā āmayastatsahita ityarthaḥ /",
    "GSP33brssbh1u:2419": " tadarthayorviśeṣitatvātchabdāvapi viśeṣitāvucyete /",
    "GSP33brssbh1u:2420": " viśeṣaṇatvena svasya bhūtatvavyāvartakatvena /",
    "GSP33brssbh1u:2421": " brahmapadaṃ śiro yayoste brahmaśirasī tayorbhāvo brahmaśirastvam /",
    "GSP33brssbh1u:2422": " śrutopaniṣatkagatyabhidhānāc ca / BBs_1,2.16 /",
    "GSP33brssbh1u:2423": " itaścākṣisthānaḥ puruṣaḥ parameśvaraḥ,",
    "GSP33brssbh1u:2424": " yasmācchrutopaniṣatkasya śrutarahasyavijñānasya brahmavido yā gatirdevayānākhyā prasiddhā",
    "GSP33brssbh1u:2425": " śrutau- 'athottareṇa tapasā brahmacaryeṇa śraddhayā vidyayātmānamanviṣyādityamabhijayanta",
    "GSP33brssbh1u:2426": " etadvai prāṇānāmāyatanametadamṛtamabhayametatparāyaṇametasmānna punarāvartante' (praśna. 1.10) iti /",
    "GSP33brssbh1u:2427": " smṛtāvapi- 'agnirjyotirahaḥ śuklaḥ ṣaṇmāsā uttarāyaṇam /",
    "GSP33brssbh1u:2428": " tatra prayātā gacchanti brahma brahmavido janāḥ' (gī. 8.24) iti /",
    "GSP33brssbh1u:2429": " saivāhākṣipuruṣavido 'bhidhīyamānā dṛśyate /",
    "GSP33brssbh1u:2430": " 'atha yadu caivāsmiñchavyaṃ kurvanti yadi ca nārciṣamevābhisaṃbhavanti' ityupakramya",
    "GSP33brssbh1u:2431": " 'ādityāccandramasaṃ candramaso vidyutaṃ tatpuruṣo 'mānavaḥ sa enānbrahma gamayatyeva",
    "GSP33brssbh1u:2432": " devapatho brahmapatha etena pratipadyamānā imaṃ mānavamāvarte nāvartante' (chā. 4.17.5) iti /",
    "GSP33brssbh1u:2433": " tadiha brahmavidviṣayā prasiddhayā gatyākṣisthānasya brahmatvaṃ niścīyate // 16 // @----------------------",
    "GSP33brssbh1u:2434": " FN: dehapātānantaryamathaśabdārthaḥ /",
    "GSP33brssbh1u:2435": " etat vyaṣṭisamaṣṭikāraṇātmakaṃ hairaṇyagarbhaṃ padam /",
    "GSP33brssbh1u:2436": " asminnupāsake mṛte putrādayaḥ śavyaṃ śavasaṃbandhi saṃskārādikarma kurvanti /",
    "GSP33brssbh1u:2437": " mānavaṃ manoḥ sarge,",
    "GSP33brssbh1u:2438": " āvarte janmamaraṇādyāvṛttiyuktam /",
    "GSP33brssbh1u:2439": " anavasthiter asaṃbhavāc ca netaraḥ / BBs_1,2.17 /",
    "GSP33brssbh1u:2440": " yatpunaruktaṃ chāyātmā,",
    "GSP33brssbh1u:2441": " vijñānātmā,",
    "GSP33brssbh1u:2442": " devatātmā vā syādakṣisthāna iti /",
    "GSP33brssbh1u:2443": " atrocyate- na chāyātmādiritara iha grahaṇamarhati /",
    "GSP33brssbh1u:2444": " kasmāt, anavasthiteḥ /",
    "GSP33brssbh1u:2445": " na tāvacchāyātmanaścakṣuṣi nityamavasthānaṃ saṃbhavati /",
    "GSP33brssbh1u:2446": " yadaiva hi kaścitpuruṣaścakṣurāsīdati tadā cakṣuṣi puruṣacchāyā dṛśyate,",
    "GSP33brssbh1u:2447": " apagate tasminna dṛśyate /",
    "GSP33brssbh1u:2448": " 'ya eṣo 'kṣiṇi puruṣaḥ' iti ca śrutiḥ saṃnidhānātsvacakṣuṣi dṛśyamānaṃ puruṣamupāsyatvenopadiśati /",
    "GSP33brssbh1u:2449": " nacopāsanākāle chāyākaraṃ kañcitpuruṣaṃ cakṣuḥsamīpe saṃnidhāpyopāsta iti yuktaṃ kalpayitum /",
    "GSP33brssbh1u:2450": " 'asyaiva śarīrasya nāśamanveṣa naśyati' (chā. 8.9.1)",
    "GSP33brssbh1u:2451": " iti śrutiśchāyātmano 'pyanavasthitatvaṃ darśayati /",
    "GSP33brssbh1u:2452": " asaṃbhavācca tasminnamṛtatvādīnāṃ guṇānāṃ na chāyātmani pratītiḥ /",
    "GSP33brssbh1u:2453": " tathā vijñānātmano 'pi sādhāraṇe kṛtsnaśarīrendriyasaṃbandhe sati cakṣuṣyevāvasthitatvaṃ vaktuṃ na śakyam /",
    "GSP33brssbh1u:2454": " brahmaṇastu vyāpino 'pi dṛṣṭa upalabdhyartho hṛdayādideśaviśeṣasaṃbandhaḥ /",
    "GSP33brssbh1u:2455": " samānaśca vijñānātmanyapyamṛtatvādīnāṃ guṇānāmasaṃbandhaḥ /",
    "GSP33brssbh1u:2456": " yadyapi vijñānātmā paramātmano 'nanya eva,",
    "GSP33brssbh1u:2457": " tathāpyavidyākāmakarmakṛtaṃ tasminmartyatvamadhyaropitaṃ bhayaṃ cetyamṛtatvābhayatve nopapadyete /",
    "GSP33brssbh1u:2458": " saṃyadvāmatvādayaścaitasminnanaiśvaryādanupapannā eva /",
    "GSP33brssbh1u:2459": " devatātmanastu 'raśmibhireṣo 'sminpratiṣṭhitaḥ' iti śruteryadyapi cakṣuṣyavasthānaṃ syāttathāpyātmatvaṃ tāvanna saṃbhavati,",
    "GSP33brssbh1u:2460": " parāgrūpatvāt /",
    "GSP33brssbh1u:2461": " amṛtatvādayo 'pi na saṃbhavanti,",
    "GSP33brssbh1u:2462": " utpattipralayaśravaṇāt /",
    "GSP33brssbh1u:2463": " amaratvamapi devānāṃ cirakālāvasthānāpekṣam /",
    "GSP33brssbh1u:2464": " aiśvaryamapi parameśvarāyattaṃ na svābhāvikam /",
    "GSP33brssbh1u:2465": " bhīṣāsmādvātaḥ pavate bhīṣodeti sūryaḥ /",
    "GSP33brssbh1u:2466": " bhīṣāsmādagniścendraśca mṛtyurdhāvati pañcamaḥ' (tai. 2.8)",
    "GSP33brssbh1u:2467": " iti mantravarṇāt /",
    "GSP33brssbh1u:2468": " tasmātparameśvara evāyamakṣisthānaḥ pratyetavyaḥ /",
    "GSP33brssbh1u:2469": " asmiṃśca pakṣe dṛśyata iti prasiddhavadupādānaṃ śāstrādyapekṣaṃ vidvadviṣayaṃ prarocanārthamiti vyākhyeyam // 17 // @----------------------",
    "GSP33brssbh1u:2470": " FN:asya chāyākarasya bimbasya /",
    "GSP33brssbh1u:2471": " parāk bāhyaṃ jagat /",
    "GSP33brssbh1u:2472": " bhīṣā bhayena,",
    "GSP33brssbh1u:2473": " asmāt brahmaṇaḥ,",
    "GSP33brssbh1u:2474": " pavate calati /",
    "GSP33brssbh1u:2475": " uktāpekṣayā pañcamo mṛtyuḥ samāptāyuṣāṃ nikaṭe dhāvatītyarthaḥ /",
    "GSP33brssbh1u:2476": " 5 antaryāmyadhikaraṇam / sū. 18-20",
    "GSP33brssbh1u:2477": " antaryāmyadhidaivādhilokādiṣu taddharmavyapadeśāt / BBs_1,2.18 /",
    "GSP33brssbh1u:2478": " 'ya imaṃ ca lokaṃ paraṃ ca lokaṃ sarvāṇi ca bhūtāni yo 'ntaro yamayati' ityupakramya",
    "GSP33brssbh1u:2479": " śrūyate- 'yaḥ pṛthivyāṃ tiṣṭhanpṛthivyā antaro yaṃ pṛthivī na veda yasya pṛthivī",
    "GSP33brssbh1u:2480": " śarīraṃ yaḥ pṛthivīmantaro yamayatyeṣa ta ātmāntaryāmyamṛtaḥ' (bṛha. 3.7.1,2) ityādi /",
    "GSP33brssbh1u:2481": " atrādhidaivatamadhilokamadhivedamadhiyajñamadhibhūtamadhyātmaṃ ca kaścidantaravasthito yamayitāntaryāmīti śrūyate /",
    "GSP33brssbh1u:2482": " sa kimadhidaivādyabhimānī devatātmā kaścitkiṃvā prāptāṇimādyaiśvaryaḥ kaścidyogī kiṃvā paramātmā kiṃvārthāntaraṃ kiñcidityapūrvasaṃjñādarśanātmasaṃśayaḥ",
    "GSP33brssbh1u:2483": " kiṃ tāvannaḥ pratibhāti,",
    "GSP33brssbh1u:2484": " saṃjñayā aprasiddhatvātsaṃjñino 'pyasiddhenārthāntareṇa kenacidbhavitavyamiti /",
    "GSP33brssbh1u:2485": " athavā nānirūpitarūpamarthāntaraṃ śakyamastyabhyupagantum /",
    "GSP33brssbh1u:2486": " antaryāmiśabdaścāntaryamanayogena pravṛtto nātyantamaprasiddhaḥ /",
    "GSP33brssbh1u:2487": " tasmātpṛthivyādyabhimānī kaściddevo 'ntaryāmī syāt /",
    "GSP33brssbh1u:2488": " tathāca śrūyate- 'pṛthivyeva yasyāyatanamagnirloko mano jyotiḥ' (bṛ. 3.9.10) ityādi /",
    "GSP33brssbh1u:2489": " sa ca kāryakāraṇavattvātpṛthivyādīnantastiṣṭhanyamayatīti yuktaṃ devatātmano yamayitṛtvam /",
    "GSP33brssbh1u:2490": " yogino vā kasyacitsiddhasya sarvānupraveśena yamayitṛtvaṃ syāt,",
    "GSP33brssbh1u:2491": " natu paramātmā pratīyeta,",
    "GSP33brssbh1u:2492": " akāryakaraṇatvādityevaṃ prāpta idamucyate- yo 'ntaryāmyadhidaivādiṣu śrūyate sa paramātmaiva syānnānya iti /",
    "GSP33brssbh1u:2493": " kutaḥ, taddharmavyapadeśāt /",
    "GSP33brssbh1u:2494": " tasya hi paramātmano dharmā iha nirdiśyamānā dṛśyante /",
    "GSP33brssbh1u:2495": " pṛthivyādi tāvadadhidaivatādibhedabhinnaṃ samastaṃ vikārajātamantastiṣṭanyamayatīti paramātmano yamayitṛtvaṃ dharma upapadyate /",
    "GSP33brssbh1u:2496": " sarvavikārakāraṇatve sati sarvaśaktyupapatteḥ /",
    "GSP33brssbh1u:2497": " eṣa ta 'ātmāntaryāmyamṛtaḥ' iti cātmatvāmṛtatve mukhye paramātmana upapadyete /",
    "GSP33brssbh1u:2498": " 'yaṃ pṛthivī na veda' iti ca pṛthivīdevatāyā avijñeyamantaryāmiṇaṃ bruvandevatātmano 'nyamantaryāmiṇaṃ darśayati /",
    "GSP33brssbh1u:2499": " 'pṛthivī devatā hyahamasmi pṛthivītyatmānaṃ vijānīyāt' /",
    "GSP33brssbh1u:2500": " tathā 'adṛṣṭo 'śrutaḥ' ityādivyapadeśo rūpādivihīnatvātparamātmana upapadyata iti /",
    "GSP33brssbh1u:2501": " yattvakāryakaraṇasya paramātmano yamayitṛtvaṃ nopapadyata iti /",
    "GSP33brssbh1u:2502": " naiṣa doṣaḥ /",
    "GSP33brssbh1u:2503": " yānniyacchati tatkāryakaraṇaireva,",
    "GSP33brssbh1u:2504": " tasya kāryakaraṇattvopapatteḥ /",
    "GSP33brssbh1u:2505": " tasyāpyanyo niyantetyanavasthādoṣaśca na saṃbhavati,",
    "GSP33brssbh1u:2506": " bhedābhāvāt /",
    "GSP33brssbh1u:2507": " bhede hi satyanavasthādoṣopapattiḥ /",
    "GSP33brssbh1u:2508": " tasmātparamātmaivāntaryāmī // 18 // @----------------------",
    "GSP33brssbh1u:2509": " FN: āyatanaṃ śarīraṃ,",
    "GSP33brssbh1u:2510": " lokyate 'neneti lokacakṣuḥ,",
    "GSP33brssbh1u:2511": " jyotirmanaḥ /",
    "GSP33brssbh1u:2512": " na ca smārtam ataddharmābhilāpāt / BBs_1,2.19 /",
    "GSP33brssbh1u:2513": " syādetat /",
    "GSP33brssbh1u:2514": " adṛṣṭatvādayo dharmāḥ sāṃkhyasmṛtikalpitasya pradhānasyāpyupapadyante,",
    "GSP33brssbh1u:2515": " rūpādihīnatayā tasya tairabhyupagamāt /",
    "GSP33brssbh1u:2516": " 'apratarkyamavijñeyaṃ prasuptamiva sarvataḥ' (manu. 1.5)",
    "GSP33brssbh1u:2517": " iti hi smaranti,",
    "GSP33brssbh1u:2518": " tasyāpi niyantṛtvaṃ sarvavikārakāraṇatvādupapadyate /",
    "GSP33brssbh1u:2519": " tasmātpradhānamantaryāmiśabdaṃ syāt /",
    "GSP33brssbh1u:2520": " 'īkṣaternāśabdam' (bra. 1.1.5)",
    "GSP33brssbh1u:2521": " ityatra nirākṛtamapi satpradhānamihādṛṣṭatvādivyapadeśasaṃbhavena punarāśaṅkyate /",
    "GSP33brssbh1u:2522": " ata uttaramucyate- naca smārte pradhānamantaryāmiśabdaṃ bhavitumarhati /",
    "GSP33brssbh1u:2523": " kasmāt,ataddharmābhilāpāt /",
    "GSP33brssbh1u:2524": " yadyapyadṛṣṭatvādivyapadeśaḥ pradhānasyasaṃbhavati tathāpi na draṣṭṛtvādivyapeśaḥ saṃbhavati,",
    "GSP33brssbh1u:2525": " pradhānasyācetanatvena tairabhyupagamāt /",
    "GSP33brssbh1u:2526": " 'adṛṣṭo draṣṭāśrutaḥ śrotāmato mantāvijñāto vijñātā' (bṛha. 3.7.23)",
    "GSP33brssbh1u:2527": " iti hi vākyaśeṣa iha bhavati /",
    "GSP33brssbh1u:2528": " ātmatvamapi na pradhānasyopapadyate / 19 //",
    "GSP33brssbh1u:2529": " yadi pradhānamātmatvadraṣṭṛtvādyasaṃbhavānnāntaryāmyabhyupagamyate,",
    "GSP33brssbh1u:2530": " śārīrastarhyantaryāmī bhavatu /",
    "GSP33brssbh1u:2531": " śārīro hi cetanatvāddraṣṭā śrotā mantā vijñātā ca bhavati,",
    "GSP33brssbh1u:2532": " ātmā ca pratyaktvāt /",
    "GSP33brssbh1u:2533": " amṛtaśca, dharmādharmaphalopabhogopapatteḥ /",
    "GSP33brssbh1u:2534": " adṛṣṭatvādayaśca dharmāḥ śārīre parasiddhāḥ darśanādikriyāyāḥ kartari pravṛttivirodhāt /",
    "GSP33brssbh1u:2535": " 'na dṛṣṭerdraṣṭāraṃ paśyeḥ' (bṛ. 3.4.2)",
    "GSP33brssbh1u:2536": " ityādiśrutibhyaśca /",
    "GSP33brssbh1u:2537": " tasya ca kāryakaraṇasaṃghātamantaryamayituṃ śīlaṃ,",
    "GSP33brssbh1u:2538": " bhoktṛtvāt /",
    "GSP33brssbh1u:2539": " tasmācchārīro 'ntaryāmītyata uttaraṃ paṭhati- @----------------------",
    "GSP33brssbh1u:2540": " FN: amṛtaśceti vināśino dehāntarabhogānupapatterityarthaḥ /",
    "GSP33brssbh1u:2541": " kartarīti kriyāyāṃ guṇaḥ kartā,",
    "GSP33brssbh1u:2542": " pradhānaṃ karma,",
    "GSP33brssbh1u:2543": " tatraikasyāṃ kriyāyāmekasya guṇatvapradhānatvayorvirodhānna kartuḥ karmatvamityarthaḥ /",
    "GSP33brssbh1u:2544": " śarīraś cobhaye 'pi hi bhedenainam adhīyate / BBs_1,2.20 /",
    "GSP33brssbh1u:2545": " neti pūrvasūtrādanuvartate /",
    "GSP33brssbh1u:2546": " śārīraśca nāntaryāmīṣyate /",
    "GSP33brssbh1u:2547": " kasmāt /",
    "GSP33brssbh1u:2548": " yadyapi draṣṭṛtvādayo dharmastasya saṃbhavanti tathāpi ghaṭākāśavadupādhiparicchinnatvānna kārtsyena pṛthivyādiṣvantaravasthātuṃ niyantuṃ ca śaknoti /",
    "GSP33brssbh1u:2549": " apicobhaye 'pi hi śākhinaḥ kāṇvā mādhyandinānāścāntaryāmiṇo bhedenainaṃ śārīraṃ pṛthivyādivadadhiṣṭhānatvena niyamyatvena cādhīyate- 'yo vijñāne tiṣṭhan' (bṛ. 3.7.22) iti kāṇvāḥ /",
    "GSP33brssbh1u:2550": " 'ya ātmani tiṣṭhan' iti mādhyandināḥ /",
    "GSP33brssbh1u:2551": " 'ya ātmani tiṣṭhan' ityasminstāvatpāṭhe bhavatyātmaśabdaḥ śārīrasya vācakaḥ /",
    "GSP33brssbh1u:2552": " 'yo vijñāne tiṣṭhan' ityasminnapi pāṭhe vijñānaśabdena śārīra ucyate /",
    "GSP33brssbh1u:2553": " vijñānamayo hi śārīraḥ /",
    "GSP33brssbh1u:2554": " tasmācchārīradanya īśvaro 'ntaryāmīti siddham /",
    "GSP33brssbh1u:2555": " kathaṃ punarekasmindehe dvau draṣṭāravupapadyete,",
    "GSP33brssbh1u:2556": " yaścāyamīśvaro 'ntaryāmī yaścāyamitaraḥ śārīraḥ /",
    "GSP33brssbh1u:2557": " kā punarihānupapattiḥ /",
    "GSP33brssbh1u:2558": " 'nānyo 'to 'sti draṣṭā' ityādi śrutivacanaṃ virudhyeta /",
    "GSP33brssbh1u:2559": " atra hi prakṛtādantaryāmiṇo 'nyaṃ draṣṭāraṃ,",
    "GSP33brssbh1u:2560": " śrotāraṃ,",
    "GSP33brssbh1u:2561": " mantāraṃ,",
    "GSP33brssbh1u:2562": " vijñātāraṃ cātmānaṃ pratiṣedhati /",
    "GSP33brssbh1u:2563": " niyantrantarapratiṣedhārthametadvacanamiticet, na,",
    "GSP33brssbh1u:2564": " niyantrantarāprasaṅgādaviśeṣaśravaṇācca /",
    "GSP33brssbh1u:2565": " atrocyate-",
    "GSP33brssbh1u:2566": " avidyāpratyupasthāpitakāryakaraṇopādhinimitto 'yaṃ śārīrāntaryāmiṇorbhedavyapadeśo na pāramārthikaḥ /",
    "GSP33brssbh1u:2567": " eko hi pratyagātmā bhavati,",
    "GSP33brssbh1u:2568": " na dvau pratyagātmānau saṃbhavataḥ /",
    "GSP33brssbh1u:2569": " ekasyaiva tu bhedavyavahāra upādhikṛto yathā ghaṭākāśo mahākāśa iti /",
    "GSP33brssbh1u:2570": " tataśca jñātṛjñeyādibhedaśrutayaḥ pratyakṣādīni ca pramāṇāni saṃsārānubhavo vidhipratiṣedhaśāstraṃ ceti sarvametadupapadyate /",
    "GSP33brssbh1u:2571": " tathāca śrutiḥ 'yatra hi dvaitamiva bhavati taditara itaraṃ paśyati' itvavidyāviṣaye sarve vyavahāraṃ darśayati /",
    "GSP33brssbh1u:2572": " 'yatra tvasya sarvamātmaivābhūttatkena kaṃ paśyet' iti vidyāviṣaye sarve vyavahāraṃ vārayati // 20 //",
    "GSP33brssbh1u:2573": " adṛśyatvādhikaraṇam / sū. 21-23",
    "GSP33brssbh1u:2574": " adṛśyatvādiguṇako dharmokteḥ / BBs_1,2.21 /",
    "GSP33brssbh1u:2575": " 'atha parā yayā tadakṣaramadhigamyate',",
    "GSP33brssbh1u:2576": " 'yattadadreśyamagrāhyamagotramavarṇamacakṣuḥśrotraṃ tadapāṇipādaṃ nityaṃ vibhuṃ sarvagataṃ susūkṣmaṃ tadavyayaṃ yadbhūtayoniṃ paripaśyanti dhīrāḥ' (muṇḍa. 1.1.5,6)",
    "GSP33brssbh1u:2577": " iti śrūyate /",
    "GSP33brssbh1u:2578": " tatra saṃśayaḥ- kimayamadreśyatvādiguṇako bhūtayoniḥ pradhānaṃ syāduta śārīra āhosvitparameśvara iti /",
    "GSP33brssbh1u:2579": " tatra pradhānamacetanaṃ bhūtayoniriti yuktaṃ,",
    "GSP33brssbh1u:2580": " acetanānāmeva taddṛṣṭāntatvenopādānāt /",
    "GSP33brssbh1u:2581": " 'yathorṇanābhiḥ sṛjate gṛhyate ca yathā pṛthivyāmoṣadhaḥ saṃbhavanti /",
    "GSP33brssbh1u:2582": " yathā sataḥ puruṣotkeśalomāni tathākṣarātsaṃbhavatīha viśvam' (muṇḍa. 1.1.7) iti /",
    "GSP33brssbh1u:2583": " nanūrṇanābhiḥ puruṣaśca cetanāviha dṛṣṭāntatvenopāttau /",
    "GSP33brssbh1u:2584": " neti brūmaḥ /",
    "GSP33brssbh1u:2585": " nahi kevalasya cetanasya tatra sūtrayonitvaṃ keśalomayonitvaṃ cāsti /",
    "GSP33brssbh1u:2586": " cetanādhiṣṭhitaṃ hyacetanamūrṇanābhiśarīraṃ sūtrasya yoniḥ,",
    "GSP33brssbh1u:2587": " puruṣaśarīraṃ ca keśalomnāmiti prasiddham /",
    "GSP33brssbh1u:2588": " apica pūrvatrādṛṣṭatvādyabhilāṣasaṃbhave 'pi draṣṭṛtvādyabhilāṣāsaṃbhavānna pradhānamabhyupagatam /",
    "GSP33brssbh1u:2589": " iha tvadṛśyatvādayo dharmāḥ pradhāne saṃbhavanti /",
    "GSP33brssbh1u:2590": " nacātra virudhyamāno dharmaḥ kaścidabhilapyate /",
    "GSP33brssbh1u:2591": " nanu 'yaḥ sarvajñaḥ sarvavit' (muṇḍa. 1.1.9)",
    "GSP33brssbh1u:2592": " ityayaṃ vākyaśeṣo 'cetane pradhāne na saṃbhavanti,",
    "GSP33brssbh1u:2593": " kathaṃ pradhānaṃ bhūtayoniḥ pratijñāyata iti /",
    "GSP33brssbh1u:2594": " atrocyate- 'yayā tadakṣaramadhigamyate' 'yattadadreśyam' ityakṣaraśabdenādṛśyatvādiguṇakaṃ bhūtayoniṃ śrāvayitvā punarante śrāvayiṣyati- 'akṣarātparataḥ paraḥ' (muṇḍa. 2.1.2) iti /",
    "GSP33brssbh1u:2595": " tatra yaḥ paro 'kṣarācchrutaḥ sa sarvajñaḥ sarvavitsaṃbhaviṣyati /",
    "GSP33brssbh1u:2596": " pradhānameva tvakṣaraśabdanirdiṣṭaṃ bhūtayoniḥ /",
    "GSP33brssbh1u:2597": " yadā tu yoniśabdo nimittavācī tadā śārīro 'pi bhūtayoniḥ syāt,",
    "GSP33brssbh1u:2598": " dharmādharmābhyāṃ bhūtajātasyopārjanāditi /",
    "GSP33brssbh1u:2599": " evaṃ prāpte 'bhidhīyate- yoyamadṛśyatvādiguṇako bhūtayoniḥ sa parameśvara eva syānnānya iti /",
    "GSP33brssbh1u:2600": " kathametadavagamyate /",
    "GSP33brssbh1u:2601": " dharmokteḥ /",
    "GSP33brssbh1u:2602": " parameśvarasya hi dharma ihocyamāno dṛśyate- 'yaḥ sarvajñaḥ sarvavit' iti /",
    "GSP33brssbh1u:2603": " nahi pradhānasyācetanasya śārīrasya vopādhiparicchinnadṛṣṭeḥ sarvajñatvaṃ sarvavittvaṃ vā saṃbhavati /",
    "GSP33brssbh1u:2604": " nanvakṣaraśabdanirdiṣṭādbhūtayoneḥ parasyaiva tatsarvajñatvaṃ ca na bhūtayoniviṣayamityuktam /",
    "GSP33brssbh1u:2605": " atrocyate- naivaṃ saṃbhavati /",
    "GSP33brssbh1u:2606": " yatkāraṇaṃ 'akṣarātsaṃbhavatīha viśvam' iti prakṛtaṃ bhūtayonimiha jāyamānaprakṛtitvena",
    "GSP33brssbh1u:2607": " nirdiśyānantaramapi jāyamānaprakṛtitvenaiva sarvajñaṃ nirdiśati- 'yaḥ sarvajñaḥ sarvavidyasya jñānamayaṃ tapaḥ /",
    "GSP33brssbh1u:2608": " tasmādetadbrahma nāma rūpamannaṃ ca jāyate' iti /",
    "GSP33brssbh1u:2609": " tasmānnirdeśasāmyena pratyabhijñāyamānatvātprakṛtasyaivākṣarasya bhūtayoneḥ sarvajñatvaṃ sarvavittvaṃ ca dharma ucyata iti gamyate /",
    "GSP33brssbh1u:2610": " 'akṣarātparataḥ paraḥ' ityatrāpi na prakṛtādbhūtayonerakṣarātparaḥ kaścidabhidhūyate /",
    "GSP33brssbh1u:2611": " kathametadavagamyate /",
    "GSP33brssbh1u:2612": " 'yenākṣaraṃ puruṣaṃ veda satyaṃ provāca tāṃ tattvato brahmavidyām' (muṇḍa. 1.2.13)",
    "GSP33brssbh1u:2613": " iti prakṛtya tasyaivākṣarasya bhūtayoneradṛśyatvādiguṇakasya vaktavyatvena pratijñātatvāt /",
    "GSP33brssbh1u:2614": " kathaṃ tarhi 'akṣarātparataḥ paraḥ' iti vyapadiśyata iti,",
    "GSP33brssbh1u:2615": " uttarasūtre tadvakṣyāmaḥ /",
    "GSP33brssbh1u:2616": " apicātra dve vidye veditavye ukte- 'parā caivāparā ca' iti /",
    "GSP33brssbh1u:2617": " tatrāparāmṛgvedādilakṣaṇāṃ vidyāmuktvā bravīti- 'atha parā yayā tadakṣaramadhigamyate ityādi /",
    "GSP33brssbh1u:2618": " tatra parasyā vidyāyā viṣayatvenākṣaraṃ śrutam /",
    "GSP33brssbh1u:2619": " yadi punaḥ parameśvarādanyadadṛśyatvādiguṇakamakṣaraṃ parikalpyeta neyaṃ parā vidyā syāt /",
    "GSP33brssbh1u:2620": " parāparavibhāgo hyayaṃ vidyayorabhyudayaniḥśreyasaphalatayā parikalpyate /",
    "GSP33brssbh1u:2621": " naca pradhānavidyā niḥśreyasaphalā kenacidabhyupagamyate /",
    "GSP33brssbh1u:2622": " tisraśca vidyāḥ pratijñāyeran,",
    "GSP33brssbh1u:2623": " tvatpakṣe 'kṣarādbhūtayoneḥ parasya paramātmanaḥ pratipādyamānatvāt /",
    "GSP33brssbh1u:2624": " dve eva tu vidye veditavye iha nirdiṣṭe /",
    "GSP33brssbh1u:2625": " 'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3)",
    "GSP33brssbh1u:2626": " iti caikavijñānena sarvavijñānāpekṣaṇaṃ sarvātmake brahmaṇi vivakṣyamāṇe 'vakalpyate,",
    "GSP33brssbh1u:2627": " nācetanamātraikāyatane pradhāne,",
    "GSP33brssbh1u:2628": " bhogyavyatirikte vā bhoktari /",
    "GSP33brssbh1u:2629": " apica 'sa brahmavidyāṃ sarvavidyāpratiṣṭhāmatharvāya jyeṣṭhaputrāya prāha' (muṇḍa. 1.1.1)",
    "GSP33brssbh1u:2630": " iti brahmavidyāṃ prādhānyenopakramya parāparavibhāgena parāṃ vidyāmakṣarādhigamanīṃ darśayaṃstayā brahmavidyātvaṃ darśayati /",
    "GSP33brssbh1u:2631": " sā ca brahmavidyāsamākhyā tadadhigamyasyākṣarasyābrahmatve bādhitā syāt /",
    "GSP33brssbh1u:2632": " aparargvedādilakṣaṇā karmavidyā brahmavidyopakrama upanyasyate brahmavidyāpraśaṃsāyai /",
    "GSP33brssbh1u:2633": " 'plavā hyete adṛḍhā yajñarūpā aṣṭādaśoktamavaraṃ yeṣu karma /",
    "GSP33brssbh1u:2634": " etacchreyo yo 'bhinandanti mūḍhā jarāmṛtyuṃ te punarevāpiyanti' (muṇḍa. 1.2.7)",
    "GSP33brssbh1u:2635": " ityevamādinindāvacanāt /",
    "GSP33brssbh1u:2636": " ninditvā cāparāṃ vidyāṃ tato viraktasya paravidyādhikāraṃ darśayati- 'parīkṣya lokānkarmacitānbrāhmaṇo nirvedamāyānnāstyakṛtaḥ kṛtena /",
    "GSP33brssbh1u:2637": " tadvijñānārthaṃ sa gurumevābhigacchetsamitpāṇiḥ śretriyaṃ brahmaniṣṭham' (muṇḍa. 1.2.12) iti /",
    "GSP33brssbh1u:2638": " yattūktamacetanānāṃ pṛthivyādīnāṃ dṛṣṭāntatvenopādānāddārṣṭāntikenāpyacetanena bhūtayoninā bhavitavyamiti /",
    "GSP33brssbh1u:2639": " tadayuktam /",
    "GSP33brssbh1u:2640": " nahi dṛṣṭāntadārṣṭāntikayoratyantasāmyena bhavitavyamiti niyamo 'sti /",
    "GSP33brssbh1u:2641": " apica sthūlāḥ pṛthivyādayo dṛṣṭāntatvenopāttā iti na sthūla eva dārṣṭāntiko bhūtayonirabhyupagamyate /",
    "GSP33brssbh1u:2642": " tasmādadṛśyatvādiguṇako bhūtayoniḥ parameśvara eva // 21 // @----------------------",
    "GSP33brssbh1u:2643": " FN: adreśyamadṛśyaṃ jñānendriyaiḥ,",
    "GSP33brssbh1u:2644": " agrāhyaṃ karmendriyaiḥ /",
    "GSP33brssbh1u:2645": " ūrṇanābhirlūtākīṭaḥ /",
    "GSP33brssbh1u:2646": " pūrvatra pūrvasminnadhikaraṇe /",
    "GSP33brssbh1u:2647": " nahīti /",
    "GSP33brssbh1u:2648": " 'aktāḥ śarkarā upadadhātī' tyatra 'tejo vai ghṛtaṃ' iti śeṣānnirṇayavadatrāpi adṛśyavādeḥ śeṣānnirṇayaḥ /",
    "GSP33brssbh1u:2649": " yena jñānenākṣaraṃ prakṛtaṃ bhūtayoniṃ puruṣaṃ satyaṃ veda /",
    "GSP33brssbh1u:2650": " sarvavidyānāṃ pratiṣṭhā samāptiryasyām /",
    "GSP33brssbh1u:2651": " plavante gacchanti asthāyina iti plavāḥ /",
    "GSP33brssbh1u:2652": " aṣṭādaśeti ṣoḍaśārtvijaḥ yajamānaḥ patnī cetyaṣṭādaśa /",
    "GSP33brssbh1u:2653": " yeṣūktaṃ avaramanityaṃ karma yajñaḥ /",
    "GSP33brssbh1u:2654": " apiyanti prāpnuvanti /",
    "GSP33brssbh1u:2655": " pratyakṣādinā karmasādhyāṃllokānanityatayā jñātvā nirvedaṃ vairāgyaṃ gacchet /",
    "GSP33brssbh1u:2656": " kutaḥ, kṛtena karmaṇā akṛto mokṣo nāsti /",
    "GSP33brssbh1u:2657": " viśeṣaṇabhedavyapadeśābhyāṃ ca netarau / BBs_1,2.22 /",
    "GSP33brssbh1u:2658": " itaśca parameśvara eva bhūtayonirnetarau śārīraḥ pradhānaṃ vā /",
    "GSP33brssbh1u:2659": " kasmāt /",
    "GSP33brssbh1u:2660": " viśeṣaṇabhedavyapadeśābhyām /",
    "GSP33brssbh1u:2661": " viśinaṣṭi hi prakṛtaṃ bhūtayoniṃ śārīrādvilakṣaṇatvena- ' divyo hyamūrtaḥ puruṣaḥ sabāhyābhyantaro hyajaḥ /",
    "GSP33brssbh1u:2662": " aprāṇo hyamanāḥ śubhraḥ' (muṇḍa. 2.1.2) iti /",
    "GSP33brssbh1u:2663": " nahyetaddivyādiviśeṣaṇamavidyāpratyupasthāpitanāmarūpaparicchedābhimāninastaddharmānsvātmani kalpayataḥ śārīrasyopapadyate /",
    "GSP33brssbh1u:2664": " tasmātsākṣādaupaniṣadaḥ puruṣa ihocyate /",
    "GSP33brssbh1u:2665": " tathā pradhānādapi prakṛtaṃ bhūtayoniṃ bhedena vyapadiśati- 'akṣarātparataḥ paraḥ' iti /",
    "GSP33brssbh1u:2666": " akṣaramavyākṛtaṃ nāmarūpabījaśaktirūpaṃ bhūtasūkṣmamīśvarāśrayaṃ tasyaivopādhibhūtaṃ",
    "GSP33brssbh1u:2667": " sarvasmādvikārātparo yo 'vikārastasmātparataḥ para iti bhedena vyapadeśātparamātmānamiha",
    "GSP33brssbh1u:2668": " vivakṣitaṃ darśayati /",
    "GSP33brssbh1u:2669": " nātra pradhānaṃ nāma kiñcitsvatantraṃ tattvamabhyupagamya tasmādbhedavyapadeśa ucyate /",
    "GSP33brssbh1u:2670": " kiṃ tarhi yadi pradhānamapi kalpyamānaṃ śrutyavirodhenāvyākṛtādiśabdavācyaṃ bhūtasūkṣmaṃ parikalpyeta parikalpyatām /",
    "GSP33brssbh1u:2671": " tasmādbhedavyapadeśātparameśvaro bhūtayonirityetadiha pratipādyate // 22 //",
    "GSP33brssbh1u:2672": " kutaśca parameśvaro bhūtayoniḥ- @----------------------",
    "GSP33brssbh1u:2673": " FN: aśnoti vyāpnoti svavikārajātamityakṣaram /",
    "GSP33brssbh1u:2674": " avyākṛtamavyaktam /",
    "GSP33brssbh1u:2675": " nāmarūpayorbījamīśvarastasya śaktirūpam /",
    "GSP33brssbh1u:2676": " rūpopanyāsāc ca / BBs_1,2.23 /",
    "GSP33brssbh1u:2677": " apica 'akṣarātparataḥ paraḥ' ityasyānantaram 'etasmājjāyate prāṇaḥ' iti prāṇaprabhṛtīnāṃ",
    "GSP33brssbh1u:2678": " pṛthivīparyantānāṃ tatvānāṃ sargamuktvā tasyaiva bhūtayoneḥ sarvavikārātmakaṃ rūpamupanyasyamānaṃ",
    "GSP33brssbh1u:2679": " paśyāmaḥ- 'agnirmūrdhā cakṣuṣī candrasūryau diśaḥ śrotre vāgvivṛtāśca vedāḥ /",
    "GSP33brssbh1u:2680": " vāyuḥ prāṇo hṛdayaṃ viśvamasya padbhyāṃ pṛthivī hyeṣa sarvabhūtāntarātmā' (muṇḍa. 2.1.4) iti /",
    "GSP33brssbh1u:2681": " tacca parameśvarasyaivocitaṃ,",
    "GSP33brssbh1u:2682": " sarvavikārakāraṇatvāt /",
    "GSP33brssbh1u:2683": " na śārīrasya tanumahimnaḥ /",
    "GSP33brssbh1u:2684": " nāpi pradhānasyāyaṃ rūpopanyāsaḥ saṃbhavati,",
    "GSP33brssbh1u:2685": " sarvabhūtāntarātmatvāsaṃbhavāt /",
    "GSP33brssbh1u:2686": " tasmātparameśvara eva bhūtayonirnetarāviti gamyate /",
    "GSP33brssbh1u:2687": " kathaṃ punarbhūtayonerayaṃ rūpopanyāsa iti gamyate,",
    "GSP33brssbh1u:2688": " prakaraṇāt,",
    "GSP33brssbh1u:2689": " 'eṣaḥ' iti ca prakṛtānukarṣaṇāt /",
    "GSP33brssbh1u:2690": " bhūtayoniṃ hi prakṛtya 'etasmājjāyate prāṇaḥ',",
    "GSP33brssbh1u:2691": " 'eṣa sarvabhūtāntarātmā' iti vacanaṃ bhūtayoniviṣayameva bhavati /",
    "GSP33brssbh1u:2692": " yathopādhyāyaṃ prakṛtyaitasmādadhīṣvaiṣa vedavedāṅgapāraga iti vacanamupādhyāyaviṣayaṃ bhavati tadvat /",
    "GSP33brssbh1u:2693": " kathaṃ punaradṛśyatvādiguṇakasya bhūtayonervigrahavadrūpaṃ saṃbhavati /",
    "GSP33brssbh1u:2694": " sarvātmatvavivakṣayedamucyate natu vigrahavattvavivakṣayetyadoṣaḥ /",
    "GSP33brssbh1u:2695": " 'ahamannamahamannādaḥ' (tai. 3.10.6) ityādivat /",
    "GSP33brssbh1u:2696": " anye punarmanyante- nāyaṃ bhūtayone rūpopanyāsaḥ,",
    "GSP33brssbh1u:2697": " jāyamānatvenopanyāsāt /",
    "GSP33brssbh1u:2698": " 'etasmājjāyate prāṇo manaḥ sarvendriyāṇi ca /",
    "GSP33brssbh1u:2699": " khaṃ vāyurjyotirāpaḥ pṛthivī viśvasya dhāriṇī' iti hi pūrvatra prāṇādipṛthivyantaṃ tattvajātaṃ jāyamānatvena niradikṣat /",
    "GSP33brssbh1u:2700": " uttaratrāpi ca 'tasmādagniḥ samidho yaśca sūryaḥ' ityevamādi,",
    "GSP33brssbh1u:2701": " 'ataśca sarvā oṣadhayo rasāśca' ityevamantaṃ jāyamānatvenaiva nirdekṣyati /",
    "GSP33brssbh1u:2702": " ihaiva kathamakasmādantarāle bhūtayone rūpamupanyaset /",
    "GSP33brssbh1u:2703": " sarvātmatvamapi sṛṣṭiṃ parisamāpyopadekṣyati- 'puruṣa evedaṃ viśvaṃ karma' (muṇḍa. 2.1.10) ityādinā /",
    "GSP33brssbh1u:2704": " śrutismṛtyośca trailokyaśarīrasya prajāpaterjanmādi nirdiśyamānamupalabhāmahe- 'hiraṇyagarbhaḥ samavartatāgne bhūtasya jātaḥ patireka āsīt /",
    "GSP33brssbh1u:2705": " sa dādhāra pṛthivī dyāmutemāṃ kasmai devāya haviṣā vidhema' (ṛ.sa. 10.121.1) iti /",
    "GSP33brssbh1u:2706": " samavartatetyajāyatetyarthaḥ /",
    "GSP33brssbh1u:2707": " tathā 'sa vai puruṣa ucyate /",
    "GSP33brssbh1u:2708": " ādikartā sa bhūtānāṃ brahmāgre samavartata' iti ca /",
    "GSP33brssbh1u:2709": " vikārapuruṣasyāpi sarvabhūtāntarātmatvaṃ saṃbhavati,",
    "GSP33brssbh1u:2710": " prāṇātmanā sarvabhūtānāmadhyātmamavasthānāt /",
    "GSP33brssbh1u:2711": " asminpakṣe 'puruṣa evedaṃ viśvaṃ karma' ityādi sarvarūpopanyāsaḥ parameśvarapratipattiheturiti vyākhyeyam // 23 // @----------------------",
    "GSP33brssbh1u:2712": " FN: agnirdyulokaḥ vivṛtā veda vāk,",
    "GSP33brssbh1u:2713": " padbhyāṃ pādau /",
    "GSP33brssbh1u:2714": " tanumahimno 'lpaśakteḥ /",
    "GSP33brssbh1u:2715": " yaśca sūryo dyulokāgneḥ samidha iva bhāsakaḥ /",
    "GSP33brssbh1u:2716": " hiraṇyagarbhaḥ agre samavartata /",
    "GSP33brssbh1u:2717": " jātaḥ san bhūtagrāmasyaikaḥ patirbabhūveti śeṣaḥ /",
    "GSP33brssbh1u:2718": " kasmai prajāpataye /",
    "GSP33brssbh1u:2719": " vidhema paricarema /",
    "GSP33brssbh1u:2720": " vaiśvānarādhikaraṇam / sū. 24-32",
    "GSP33brssbh1u:2721": " vaiśvānaraḥ sādhāraṇaśabdaviśeṣāt / BBs_1,2.24 /",
    "GSP33brssbh1u:2722": " 'ko na ātmā kiṃ brahma' iti,",
    "GSP33brssbh1u:2723": " 'ātmānamevemaṃ vaiśvānaraṃ saṃpratyadhyeṣi tameva no brūhi' (chā. 5.11.1,6)",
    "GSP33brssbh1u:2724": " iti copakramya dyusūryavāyvākāśavāripṛthivīnāṃ sutejastvādiguṇayogamekaikopāsananindayā ca vaiśvānaraṃ pratyeṣāṃ mūrdhādibhāvamupadiśyāmnāyate-",
    "GSP33brssbh1u:2725": " 'yastvetamevaṃ prādeśamātramabhivimānamātmānaṃ vaiśvānaramupāḥse sa sarveṣu lokeṣu",
    "GSP33brssbh1u:2726": " bhūteṣu sarveṣvātmasvannamatti tasya ha vā etasyātmano vaiśvānarasya mūrdhaiva sutejāścakṣurviśvarūpaḥ",
    "GSP33brssbh1u:2727": " prāṇaḥ pṛthagvartmātmā saṃdeho bahulo bastireva rayiḥ pṛthivyeva pādāvura eva vedirlomāni",
    "GSP33brssbh1u:2728": " barhirhṛdayaṃ gārhapatyo mano 'nvāhāryapacana āsyamāvahanīyaḥ' (chā. 5.18.2) ityādi /",
    "GSP33brssbh1u:2729": " tatra saṃśayaḥ- kiṃ vaiśvānaraśabdena jāṭharo 'gnirupadiśyata uta bhūtāgniratha tadabhimāninī devatā athavā śārīra āhosvitparameśvara iti /",
    "GSP33brssbh1u:2730": " kiṃ punaratra saṃśayakāraṇam /",
    "GSP33brssbh1u:2731": " vaiśvānara iti jāṭharabhūtāgnidevatānāṃ sādhāraṇaśabdaprayogādātmeti ca śārīraparameśvarayoḥ /",
    "GSP33brssbh1u:2732": " tatra kasyopādānaṃ nyāyyaṃ kasya vā hānamiti bhavati saṃśayaḥ /",
    "GSP33brssbh1u:2733": " kiṃ tāvatprāptam,",
    "GSP33brssbh1u:2734": " jāṭharo 'gniriti /",
    "GSP33brssbh1u:2735": " kutaḥ /",
    "GSP33brssbh1u:2736": " tatra hi viśeṣaṇa kvacitprayogo dṛśyate- 'ayamagnirvaiśvānaro yo 'yamantaḥ puruṣe yenedamannaṃ pacyate yadidamadyate' (bṛha. 5.9) ityādau /",
    "GSP33brssbh1u:2737": " agnimātraṃ vā syāt,",
    "GSP33brssbh1u:2738": " sāmānyenāpi prayogadarśanāt 'viśvasmā agniṃ bhuvanāya devā vaiśvānaraṃ ketumahnāmakṛṇvan' (ṛ.saṃ. 10.88.12) ityādau /",
    "GSP33brssbh1u:2739": " agniśarīrā vā devatā syāt,",
    "GSP33brssbh1u:2740": " tasyāmapi prayogadarśanāt 'vaiśvānarasya sumatau syāma rājā hi kaṃ bhuvanānāmabhiśrīḥ' (ṛ.saṃ. 1.18.1)",
    "GSP33brssbh1u:2741": " ityevamādyāyāḥ śruterdevatāyāmaiśvaryādyupetāyāṃ saṃbhavāt /",
    "GSP33brssbh1u:2742": " athātmaśabdasāmānādhikaraṇyādupakrame ca 'ko na ātmā kiṃ brahma' iti kevalātmaśabdaprayogādātmaśabdavaśena ca vaiśvānaraśabdaḥ pariṇeya ityucyate,",
    "GSP33brssbh1u:2743": " tathāpi śārīra ātmā syāt,",
    "GSP33brssbh1u:2744": " tasya bhauktṛtvena vaiśvānarasaṃnikarṣāt /",
    "GSP33brssbh1u:2745": " prādeśamātramiti ca viśeṣaṇasya tasminnupādhiparicchinne saṃbhavāt /",
    "GSP33brssbh1u:2746": " tasmānneśvaro vaiśvānara ityevaṃ prāpte tata idamucyate- vaiśvānaraḥ paramātmā bhavitumarhatīti /",
    "GSP33brssbh1u:2747": " kutaḥ, sādhāraṇaśabdaviśeṣāt /",
    "GSP33brssbh1u:2748": " sādhāraṇaśabdayorviśeṣaḥ sādhāraṇaśabdaviśeṣaḥ /",
    "GSP33brssbh1u:2749": " yadyapyetāvubhāvapyātmavaiśvānaraśabdau sādhāraṇaśabdau,",
    "GSP33brssbh1u:2750": " vaiśvānaraśabdastu trayasya sādhāraṇaḥ,",
    "GSP33brssbh1u:2751": " ātmaśabdaśca dvayasya tathāpi viśeṣo dṛśyate,",
    "GSP33brssbh1u:2752": " yena parameśvaraparatvaṃ tayorabhyupagamyate,",
    "GSP33brssbh1u:2753": " 'tasya ha vā etasyāmātmano vaiśvānarasya mūrdhaiva sutejāḥ' ityādi /",
    "GSP33brssbh1u:2754": " atra hi parameśvara eva dyumūrdhatvādiviśiṣṭo 'vasthāntaragataḥ pratyagātmatvenopanyasta ādhyānāyeti gamyate,",
    "GSP33brssbh1u:2755": " kāraṇatvāt /",
    "GSP33brssbh1u:2756": " kāraṇasya hi sarvābhiḥ kāryagatābhiravasthābhiravasthāvattvāddyulokādyavayavatvamupapadyate /",
    "GSP33brssbh1u:2757": " 'sa sarveṣu lokeṣu sarveṣu bhūteṣu sarveṣvātmasvannamatti' iti ca sarvalokādyāśrayaṃ phalaṃ śrūyamāṇaṃ paramakāraṇaparigrahe saṃbhavati /",
    "GSP33brssbh1u:2758": " 'evaṃ hāsya sarve pāpmānaḥ pradūyante' (chā. 5.24.3)",
    "GSP33brssbh1u:2759": " iti ca tadvidaḥ sarvapāpmapradāhaśravaṇam /",
    "GSP33brssbh1u:2760": " 'ko na ātmā kiṃ brahma' iti cātmabrahmaśabdābhyāmupakrama ityevametāni liṅgāni parameśvaramevāvagamayanti /",
    "GSP33brssbh1u:2761": " tasmātparameśvara eva vaiśvānaraḥ // 24 // @----------------------",
    "GSP33brssbh1u:2762": " FN: ko na iti /",
    "GSP33brssbh1u:2763": " prācīnaśālasatyayajñendradyumnajanabuḍilāḥ sametyetthaṃ mīmāṃsāṃ cakruḥ kekayarājaṃ gatvā /",
    "GSP33brssbh1u:2764": " adhyeṣi smarasi /",
    "GSP33brssbh1u:2765": " ābhimukhyenāparokṣatayā viśvaṃ mimīte jānātītyabhivimānastam /",
    "GSP33brssbh1u:2766": " saṃdeho dehasya madhyabhāgaḥ /",
    "GSP33brssbh1u:2767": " rayirdhanam /",
    "GSP33brssbh1u:2768": " viśvasmai bhuvanāya vaiśvānaramagnimahnāṃ ketuṃ cihnaṃ sūryamakṛṇvandevāḥ /",
    "GSP33brssbh1u:2769": " tadudaye dinavyavahārāt /",
    "GSP33brssbh1u:2770": " vaiśvānarasya devasya sumatau śobhanabuddhau vayaṃ syāma bhavema /",
    "GSP33brssbh1u:2771": " tasyāsmadvaṣayā sumatirbhavatvityarthaḥ /",
    "GSP33brssbh1u:2772": " avasthāntaramadhyātmamadhidaivamityevaṃrūpam /",
    "GSP33brssbh1u:2773": " yathāgnau nikṣiptamiṣīkātūlaṃ dahyate evaṃ hāsya viduṣaḥ /",
    "GSP33brssbh1u:2774": " smaryamāṇam anumānaṃ syād iti / BBs_1,2.25 /",
    "GSP33brssbh1u:2775": " itaśca parameśvara eva vaiśvānaraḥ,",
    "GSP33brssbh1u:2776": " yasmātparameśvarasyaivāgnirāsyaṃ dyaurmūrdhetīdṛśaṃ trailokyātmakaṃ rūpaṃ smaryate- 'yasyāgnirāsyaṃ dyaurmūrdhā khaṃ nābhiścaraṇau kṣitiḥ /",
    "GSP33brssbh1u:2777": " sūryaścakṣurdiśaḥ śrotraṃ tasmai lokātmane namaḥ //",
    "GSP33brssbh1u:2778": " ' iti /",
    "GSP33brssbh1u:2779": " etatsmaryamāṇaṃ rūpaṃ mūlabhūtāṃ śrutimanumāpayadasya vauśvānaraśabdasya parameśvaraparatve 'numānaṃ liṅgaṃ gamakaṃ syādityarthaḥ /",
    "GSP33brssbh1u:2780": " itiśdo hetvarthaḥ /",
    "GSP33brssbh1u:2781": " yasmādidaṃ gamakaṃ tasmādapi vaiśvānaraḥ paramātmaivetyarthaḥ /",
    "GSP33brssbh1u:2782": " yadyapi stutiriyaṃ 'tasmai lokātmane namaḥ' iti /",
    "GSP33brssbh1u:2783": " stutitvamapi nāsati mūlabhūte vedavākye samāyagīdṛśena rūpeṇa saṃbhavati /",
    "GSP33brssbh1u:2784": " 'dyāṃ mūrdhānaṃ yasya viprā vadanti khaṃ vai nābhiṃ candrasūryau ca netre /",
    "GSP33brssbh1u:2785": " diśaḥ śrotre viddhi pādau kṣitiṃ ca so 'cintyātmā sarvabhūtapraṇetā //",
    "GSP33brssbh1u:2786": " ' ityevañjātīyakā ca smṛtirihodāhartavyā // 25 //",
    "GSP33brssbh1u:2787": " śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi cainam adhīyate / BBs_1,2.26 /",
    "GSP33brssbh1u:2788": " atrāha- na parameśvaro vaiśvanaro bhavitumarhati /",
    "GSP33brssbh1u:2789": " kutaḥ, śabdādibhyo 'ntaḥpratiṣṭhānācca /",
    "GSP33brssbh1u:2790": " śabdastāvadvaiśvānaraśabdo na parameśvare saṃbhavati,",
    "GSP33brssbh1u:2791": " arthāntare rūḍhatvāt /",
    "GSP33brssbh1u:2792": " tathāgniśabdaḥ 'sa eṣo 'gnirvaiśvānaraḥ' iti /",
    "GSP33brssbh1u:2793": " ādiśabdāt 'hṛdayaṃ gārhapatyaḥ' (chā. 5.18.2)",
    "GSP33brssbh1u:2794": " ityādyagnitretāprakalpanam /",
    "GSP33brssbh1u:2795": " 'tadyadbuktaṃ prathamamāgacchettaddhomīyam' (chā. 5.10.1)",
    "GSP33brssbh1u:2796": " ityādinā ca prāṇāhutyadhikaraṇatāsaṃkīrtanam /",
    "GSP33brssbh1u:2797": " etebhyo hetubhyo jāṭharo vaiśvānaraḥ pratyetavyaḥ /",
    "GSP33brssbh1u:2798": " tathāntaḥpratiṣṭhānamapi śrūyate- 'puruṣe 'ntaḥpratiṣṭhitaṃ veda' iti /",
    "GSP33brssbh1u:2799": " tacca jāṭhare saṃbhavati /",
    "GSP33brssbh1u:2800": " yadapyuktaṃ- mūrdhaiva sutejā ityāderviśeṣātkāraṇātparamātmā vaiśvānara iti /",
    "GSP33brssbh1u:2801": " atra brūmaḥ- kuto hyeṣa nirṇayaḥ,",
    "GSP33brssbh1u:2802": " yadubhayathāpi viśeṣapratibhāne sati parameśvaraviṣaya eva viśeṣa āśrayaṇīyo na jāṭharaviṣaya iti /",
    "GSP33brssbh1u:2803": " athavā bhūtāgnerantarbahiścāvatiṣṭhamānasyaiṣa nirdeśo bhaviṣyati /",
    "GSP33brssbh1u:2804": " tasyāpi hi dyulokādisaṃbandho mantravarṇādavagamyate- 'yo bhānunā pṛthivī dyāmutemāmātatāna rodasī antarikṣam' (ṛ.sa. 10.88.3) ityādau /",
    "GSP33brssbh1u:2805": " athavā taccharīrāyā devatāyā aiśvaryayogāddyulokādyavayavatvaṃ bhaviṣyati /",
    "GSP33brssbh1u:2806": " tasmānna parameśvaro vaiśvānara iti /",
    "GSP33brssbh1u:2807": " atrocyate- na tathādṛṣṭyupadeśāditi /",
    "GSP33brssbh1u:2808": " na śabdādibhyaḥ kāraṇebhyaḥ parameśvarasya pratyākhyānaṃ yuktam /",
    "GSP33brssbh1u:2809": " kutaḥ, tathā jāṭharāparityāgena dṛṣṭyupadeśāt /",
    "GSP33brssbh1u:2810": " parameśvaradṛṣṭirhi jāṭhare vaiśvānara ihopadiśyate,",
    "GSP33brssbh1u:2811": " 'mano brahmetyupāsīta' (chā. 3.18.1) ityādivat /",
    "GSP33brssbh1u:2812": " athavā jāṭharavaiśvānaropādhibhiḥ parameśvara iha draṣṭavyatvenopadiśyate,",
    "GSP33brssbh1u:2813": " 'manomayaḥ prāṇaśarīro bhārūpaḥ' (chā. 3.14.2) ityādivat /",
    "GSP33brssbh1u:2814": " yadi ceha parameśvaro na vivakṣyeta kevala eva jāṭharo 'gnirvivakṣyeta tato mūrdhaiva sutejā ityādirviśeṣasyāsaṃbhava eva syāt /",
    "GSP33brssbh1u:2815": " yathā tu devatābhūtāgnivyapāśrayeṇāpyayaṃ viśeṣa upapādayituṃ na śakyate tathottarasūtre vakṣyāmaḥ /",
    "GSP33brssbh1u:2816": " yadi ca kevala eva jāṭharo vivakṣyeta,",
    "GSP33brssbh1u:2817": " puruṣe 'ntaḥpratiṣṭhitatvaṃ kevalaṃ tasya syānna tu puruṣatvam /",
    "GSP33brssbh1u:2818": " puruṣamapi cainamadhīyate vājasaneyinaḥ- 'sa eṣo 'gnirvaiśvānaro yatpuruṣaḥ sa yo haitamevamagniṃ vaiśvānaraṃ puruṣavidhaṃ puruṣe 'ntaḥpratiṣṭhitaṃ veda' (śa.brā. 10.6.1.11) iti /",
    "GSP33brssbh1u:2819": " parameśvarasya tu sarvātmatvātpuruṣatvaṃ puruṣe 'ntaḥpratiṣṭhitatvaṃ cobhayamupapadyate /",
    "GSP33brssbh1u:2820": " ye tu 'puruṣavidhamapi cainamadhīyate' iti sūtrāvayavaṃ paṭhanti,",
    "GSP33brssbh1u:2821": " teṣāmeṣor'thaḥ- kevalajāṭharaparigrahe puruṣe 'ntaḥpratiṣṭhitatvaṃ kevalaṃ syānna puruṣavidhatvam /",
    "GSP33brssbh1u:2822": " puruṣavidhamapi cainamadhīyate vājasaneyinaḥ- 'puruṣavidhaṃ puruṣe 'ntaḥpratiṣṭhitaṃ veda' iti /",
    "GSP33brssbh1u:2823": " puruṣavidhatvaṃ ca prakaraṇādyadadhidaivataṃ dyumūrdhatvādi pṛthivīpratiṣṭhitatvāntaṃ,",
    "GSP33brssbh1u:2824": " yaccādhyātmaṃ prasiddhaṃ mūrdhatvādi cubukapratiṣṭhitatvāntaṃ tatparigṛhyate // 26 // @----------------------",
    "GSP33brssbh1u:2825": " FN: bhaktamannaṃ homīyaṃ homasādhanaṃ tena prāṇāgnihotraṃ kāryamityarthaḥ /",
    "GSP33brssbh1u:2826": " imāṃ pṛthivīmuta dyāmapi dyāvāpṛthivyāveva rodasī yo bhānurūpeṇātatāna vyāptavān /",
    "GSP33brssbh1u:2827": " antarikṣaṃ ca tayormadhyamātatāna sa devo dyulokādyavayavo dhyeya ityarthaḥ /",
    "GSP33brssbh1u:2828": " yat yaḥ /",
    "GSP33brssbh1u:2829": " puruṣaḥ pūrṇaḥ /",
    "GSP33brssbh1u:2830": " yo veda sa sarvatra bhuṅkte /",
    "GSP33brssbh1u:2831": " ata eva na devatā bhūtaṃ ca / BBs_1,2.27 /",
    "GSP33brssbh1u:2832": " yatpunaruktaṃ bhūtāgnerapi mantravarṇe dyulokādisaṃbandhadarśanānmūrdhaiva sutejā ityādyavayavakalpanaṃ tasyaiva bhaviṣyatīti,",
    "GSP33brssbh1u:2833": " yaccharīrāyā devatāyā vaiśvaryayogāditi,",
    "GSP33brssbh1u:2834": " tatparihartavyam /",
    "GSP33brssbh1u:2835": " atrocyate- ata evoktebhyo hetubhyo na devatā vaiśvānaraḥ /",
    "GSP33brssbh1u:2836": " tathābhūtāgnirapi na vaiśvānaraḥ /",
    "GSP33brssbh1u:2837": " nahi bhūtāgnerauṣṇyaprakāśamātrātmakasya dyumūrdhatvādikalpanopapadyate,",
    "GSP33brssbh1u:2838": " vikārasya vikārāntarātmatvāsaṃbhavāt /",
    "GSP33brssbh1u:2839": " tathā devatāyāḥ satyapyaiśvaryayoge na dyumūrdhatvādikalpanā saṃbhavati /",
    "GSP33brssbh1u:2840": " akāraṇatvātparameśvarādhīnaiśvaryatvācca /",
    "GSP33brssbh1u:2841": " ātmaśabdāsaṃbhavaśca sarveṣveṣu pakṣeṣu sthita eva // 27 //",
    "GSP33brssbh1u:2842": " sākṣād apy avirodhaṃ jaiminiḥ / BBs_1,2.28 /",
    "GSP33brssbh1u:2843": " pūrve jāṭharāgnipratīko jāṭharāgnyupādhiko vā parameśvara upāsya ityuktamantaḥpratiṣṭhitatvādyanurodhena /",
    "GSP33brssbh1u:2844": " idānīṃ tu vinaiva pratīkopādhikalpanābhyāṃ sākṣādapi parameśvaropāsanaparigrahe na kaścidvirodha iti jaiminirācāryo manyante /",
    "GSP33brssbh1u:2845": " nanu jāṭharāgnyaparigrahe 'ntaḥpratiṣṭhitatvavacanaṃ śabdadīni ca kāraṇāni virudhyeranniti /",
    "GSP33brssbh1u:2846": " atrocyate- antaḥpratiṣṭhitatvavacanaṃ tāvanna virudhyate /",
    "GSP33brssbh1u:2847": " nahīha 'puruṣavidhaṃ puruṣe 'ntaḥpratiṣṭhitaṃ veda' iti jāṭharāgnyabhiprāyeṇedamucyate /",
    "GSP33brssbh1u:2848": " tasyāprakṛtatvādasaṃśabditatvācca /",
    "GSP33brssbh1u:2849": " kathaṃ tarhi yatprakṛtaṃ mūrdhādicubukānteṣu puruṣāvayaveṣu puruṣavidhitvaṃ kalpitaṃ tadabhiprāyeṇedamucyate- 'puruṣavidhaṃ puruṣe 'ntaḥpratiṣṭhitaṃ veda' iti /",
    "GSP33brssbh1u:2850": " yathā vṛkṣe śākhāṃ pratiṣṭhitāṃ paśyatīti tadvat /",
    "GSP33brssbh1u:2851": " athavā yaḥ prakṛtaḥ paramātmādhyātmamadhidaivataṃ ca puruṣavidhitvopādhistasya yatkevalaṃ sākṣirūpaṃ tadabhiprāyeṇedamucyate- 'puruṣe 'ntaḥpratiṣṭhitaṃ veda' iti /",
    "GSP33brssbh1u:2852": " niścite ca pūrvāparālocanavaśena paramātmaparigrahe tadviṣaya eva vaiśvānaraśabdaḥ kenacidyogena vartiṣyate /",
    "GSP33brssbh1u:2853": " viśvaścāyaṃ naraśceti,",
    "GSP33brssbh1u:2854": " viśveṣāṃ vāyaṃ naraḥ,",
    "GSP33brssbh1u:2855": " viśve vā narā asyeti viśvānaraḥ,",
    "GSP33brssbh1u:2856": " paramātmā,",
    "GSP33brssbh1u:2857": " sarvātmatvāt /",
    "GSP33brssbh1u:2858": " viśvānara eva vaiśvānaraḥ /",
    "GSP33brssbh1u:2859": " taddhito 'nanyārthaḥ,",
    "GSP33brssbh1u:2860": " rākṣasavāyasādivat /",
    "GSP33brssbh1u:2861": " agniśabdo 'pyagraṇītvādiyogāśrayaṇena paramātmaviṣaya eva bhaviṣyati /",
    "GSP33brssbh1u:2862": " gārhapatyādikalpanaṃ prāṇāhutyadhikaraṇatvaṃ ca paramātmano 'pi sarvātmatvādupapadyate // 28 //",
    "GSP33brssbh1u:2863": " kathaṃ punaḥ parameśvaraparigrahe prādeśamātraśrutirupapadyata iti tāṃ vyākhyātumārabhate- @----------------------",
    "GSP33brssbh1u:2864": " FN: antaḥpratiṣṭhitatvaṃ mādhyasthyaṃ sākṣitvamityarthaḥ /",
    "GSP33brssbh1u:2865": " atra nare 'saṃjñāyā' miti pūrvapadasya dīrghatvam /",
    "GSP33brssbh1u:2866": " ananyārthatvaṃ prakṛtyarthātiriktārthaśūnyatvam /",
    "GSP33brssbh1u:2867": " abhivyakter ity āśmarathyaḥ / BBs_1,2.29 /",
    "GSP33brssbh1u:2868": " atimātrasyāpi parameśvarasya prādeśamātratvamabhivyaktinimittaṃ syāt /",
    "GSP33brssbh1u:2869": " abhivyajyate kila prādeśamātraparimāṇaḥ parameśvara upāsakānāṃ kṛte /",
    "GSP33brssbh1u:2870": " pradeśeṣu vā hṛdayādiṣūpalabdhisthāneṣu viśeṣaṇābhivyajyate /",
    "GSP33brssbh1u:2871": " ataḥ parameśvare 'pi prādeśamātraśrutirabhivyakterupapadyata ityāśmarathya ācāryo manyate // 29 // @----------------------",
    "GSP33brssbh1u:2872": " FN: atikrāntā mātrāḥ parimāṇaṃ yasya tasyeti yāvat /",
    "GSP33brssbh1u:2873": " pradeśeṣu vā mīyata iti prādeśamātraḥ /",
    "GSP33brssbh1u:2874": " anusmṛter bādariḥ / BBs_1,2.30 /",
    "GSP33brssbh1u:2875": " prādeśamātrahṛdayapratiṣṭhena vāyaṃ manasānusmaryate tena prādeśamātra ityucyate /",
    "GSP33brssbh1u:2876": " yathā prasthamitāyavāḥ prasthā ityucyante tadvat /",
    "GSP33brssbh1u:2877": " yadyapi ca yaveṣu svagatameva parimāṇaṃ prasthasaṃbandhādvyajyate /",
    "GSP33brssbh1u:2878": " naceha parameśvaragataṃ kiñcitparimāṇamasti yaddhṛdayasaṃbandhādvyajyate /",
    "GSP33brssbh1u:2879": " tathāpi prayuktāyāḥ pradeśamātraśruteḥ saṃbhavati yathākathañcidanusmaraṇamālambanamityucyate /",
    "GSP33brssbh1u:2880": " prādeśamātratvena vāyamaprādeśamātro 'pyanusmaraṇīyaḥ prādeśamātraśrutyarthavattāyai /",
    "GSP33brssbh1u:2881": " evamanusmṛtinimittā parameśvare prādeśamātraśrutiriti bādarirācāryo manyate // 30 // @----------------------",
    "GSP33brssbh1u:2882": " FN: prādeśena manasā mīyata iti vā /",
    "GSP33brssbh1u:2883": " prayuktāyāstadarthe vartamānāyāḥ /",
    "GSP33brssbh1u:2884": " saṃpatter iti jaiminis tathā hi darśayati / BBs_1,2.31 /",
    "GSP33brssbh1u:2885": " saṃpattinimittā vā syātprādeśamātraśrutiḥ /",
    "GSP33brssbh1u:2886": " kutaḥ /",
    "GSP33brssbh1u:2887": " tathāhi- samānaprakaraṇaṃ vājasaneyibrāhmaṇaṃ dyuprabhṛtīnpṛthivīparyantāṃstrailokyātmano",
    "GSP33brssbh1u:2888": " vaiśvānarasyāvayavānadhyātmamūrdhaprabhṛtiṣu cubukaparyanteṣu dehāvayaveṣu saṃpādayatprādeśamātrasaṃpattiṃ",
    "GSP33brssbh1u:2889": " parameśvarasya darśayati- 'prādeśamātramiva ha vai devāḥ suviditā abhisaṃpannāstathā",
    "GSP33brssbh1u:2890": " nu va etānvakṣyāmi yathā prādeśamātramevābhisaṃpādayiṣyāmīti /",
    "GSP33brssbh1u:2891": " sa hovāca mūrdhānamupadiśannuvācaiṣa vā atiṣṭhā vaiśvānara iti /",
    "GSP33brssbh1u:2892": " cakṣuṣī upadiśannuvācaiṣa vai sutejā vaiśvānara iti /",
    "GSP33brssbh1u:2893": " nāsike upadiśannuvācaiṣa vai pṛthagvartmātmā vaiśvānara iti /",
    "GSP33brssbh1u:2894": " mukhyamākāśamupadiśannuvācaiṣa vai bahulo vaiśvanara iti /",
    "GSP33brssbh1u:2895": " mukhyā apa upadiśannuvācaiṣa vai rayirvaiśvānara iti /",
    "GSP33brssbh1u:2896": " cubukamupadiśannuvācaiṣa vai pratiṣṭhā' iti /",
    "GSP33brssbh1u:2897": " cubukamityadharaṃ mukhaphalakamucyate /",
    "GSP33brssbh1u:2898": " yadyapi vājasaneyake dyauratiṣṭhātvaguṇāsamāmnāyata ādityaśca sutejastvaguṇaḥ /",
    "GSP33brssbh1u:2899": " chāndogye punardyaiḥ sutejastvaguṇā samāmnāyata ādityaśca viśvarūpaguṇaḥ /",
    "GSP33brssbh1u:2900": " tathāpi naitāvatā viśeṣeṇa kiñciddhīyate,",
    "GSP33brssbh1u:2901": " prādeśamātraśruteraviśeṣāt /",
    "GSP33brssbh1u:2902": " sarvaśākhāpratyayatvācca /",
    "GSP33brssbh1u:2903": " saṃpattinimittāṃ prādeśamātraśrutiṃ yuktatarāṃ jaimnirācāryo manyate // 31 //",
    "GSP33brssbh1u:2904": " āmananti cainam asmin / BBs_1,2.32 /",
    "GSP33brssbh1u:2905": " āmananti cainaṃ parameśvaramasminmūrdhacubukāntarāle jābālāḥ- 'ya eṣo 'nto 'vyakta ātmā so 'vimukte pratiṣṭhita iti /",
    "GSP33brssbh1u:2906": " so 'vimuktaḥ kasminpratiṣṭhita iti /",
    "GSP33brssbh1u:2907": " varaṇāyāṃ nāsyāṃ ca madhye pratiṣṭhita iti /",
    "GSP33brssbh1u:2908": " kā vai varaṇā kā ca nāsīti' /",
    "GSP33brssbh1u:2909": " tatra cemāmeva nāsikāṃ varaṇā nāsīti nirucya yā sarvāṇīndriyakṛtāni pāpāni vārayatīti sā varaṇā,",
    "GSP33brssbh1u:2910": " sarvāṇīndriyakṛtāni pāpāni nāśayatīti sā nāsīti /",
    "GSP33brssbh1u:2911": " punarāmananti- 'ka tamaccāsya sthānaṃ bhavatīti /",
    "GSP33brssbh1u:2912": " bhruvordhāraṇasya ca yaḥ saṃdhiḥ sa eṣa dyulokasya parasya ca saṃdhirbhavatīti' (jābā. 1) /",
    "GSP33brssbh1u:2913": " tasmādupapannā parameśvare prādeśamātraśrutiḥ /",
    "GSP33brssbh1u:2914": " abhivimānaśrutiḥ pratyagātmatvābhiprāyā /",
    "GSP33brssbh1u:2915": " pratyagātmatayā sarvaiḥ prāṇibhirabhivimīyata ityabhimānaḥ /",
    "GSP33brssbh1u:2916": " abhigato vāyaṃ pratyagātmatvādvimānaśca mānaviyogādityabhivimānaḥ /",
    "GSP33brssbh1u:2917": " abhivimimīyate vā sarve jagatkāraṇatvādityabhivimānaḥ /",
    "GSP33brssbh1u:2918": " tasmātparameśvaro vaiśvānara iti siddham // 32 //",
    "GSP33brssbh1u:2919": " iti śrīmacchaṅkarabhagavatpādakṛtau śārīrakamīmāṃsābhāṣye prathamādhyāyasya dvitīyaḥ pādaḥ // 2 // @----------------------",
    "GSP33brssbh1u:2920": " FN: avimukte avidyopādhikalpitāvacchede jīvātmi bhedakalpanayā pratiṣṭhita upāsyaḥ /",
    "GSP33brssbh1u:2921": " varaṇā bhrūḥ /",
    "GSP33brssbh1u:2922": " vimīyate jñāyate /",
    "GSP33brssbh1u:2923": " abhivimīmīte nirmimīte / ____________________________________________________________________________________________",
    "GSP33brssbh1u:2924": " prathamādhyāye tṛtīyaḥ pādaḥ /",
    "GSP33brssbh1u:2925": " [atrāspaṣṭabrahmaliṅgānāṃ prāyo jñeyabrahmaviṣayāṇāṃ vicāraḥ /",
    "GSP33brssbh1u:2926": " evaṃ pādatrayeṇāpi vākyavicāraḥ]",
    "GSP33brssbh1u:2927": " 1 dyubhvādyadhikaraṇam / sū. 1-7",
    "GSP33brssbh1u:2928": " dyubhvādyāyatanaṃ svaśabdāt / BBs_1,3.1 /",
    "GSP33brssbh1u:2929": " idaṃ śrūyate- 'yasmindyauḥ pṛthivī cāntarikṣamotaṃ manaḥ saha prāṇaiśca sarvaiḥ /",
    "GSP33brssbh1u:2930": " tamevaikaṃ jānatha ātmānamanyā vāco vimucyathāmṛtasyaiṣa setuḥ' (muṇḍa. 2.2.5) iti /",
    "GSP33brssbh1u:2931": " atra yadetaddyuprabhṛtīnāmotatvavacanādāyatanaṃ kiñcidavagamyate,",
    "GSP33brssbh1u:2932": " tatkiṃ paraṃ brahma syādāhosvidarthāntaramiti saṃdihyate /",
    "GSP33brssbh1u:2933": " tatrārthāntaraṃ kimapyāyatanaṃ syāditi prāptam /",
    "GSP33brssbh1u:2934": " kasmāt, 'amṛtasyaiṣa setuḥ' iti śravaṇāt /",
    "GSP33brssbh1u:2935": " pāravānhi loke setuḥ prakhyātaḥ /",
    "GSP33brssbh1u:2936": " naca parasya brahmaṇaḥ pāravattvaṃ śakyamabhyupagantuṃ,",
    "GSP33brssbh1u:2937": " 'anantamapāram' (bṛha. 2.4.12)",
    "GSP33brssbh1u:2938": " iti śravaṇāt /",
    "GSP33brssbh1u:2939": " arthāntare cāyatane parigṛhyamāṇe smṛtiprasiddhaṃ pradhānaṃ parigrahītavyaṃ,",
    "GSP33brssbh1u:2940": " tasya kāraṇatvādāyatanatvopapatteḥ /",
    "GSP33brssbh1u:2941": " śrutiprasiddho vā vāyuḥ syāt,",
    "GSP33brssbh1u:2942": " 'vāyurvai gautama tatsūtraṃ vāyunā vai gautama sūtreṇāyaṃ ca lokaḥ sarvāṇi ca bhūtāni saṃdṛbdhāni bhavanti' (bṛha. 3.7.2)",
    "GSP33brssbh1u:2943": " iti vāyorapi vidhāraṇatvaśravaṇāt /",
    "GSP33brssbh1u:2944": " śārīro vā syāt /",
    "GSP33brssbh1u:2945": " tasyāpi bhoktṛtvādbhogyaṃ prapañcaṃ pratyāyatanatvopapatterityevaṃ prāpta idamāha- dyubhvādyāyatanamiti /",
    "GSP33brssbh1u:2946": " dyauśca bhūśca dyubhuvau dyubhuvāvādī yasya tadidaṃ dyubhvādi /",
    "GSP33brssbh1u:2947": " yadetadasminvākye dyauḥ pṛthivyantarikṣaṃ manaḥ prāṇā ityevamasmākaṃ jagadotatvena nirdiṣṭaṃ tasyāyatanaṃ paraṃ brahma bhavitumarhati /",
    "GSP33brssbh1u:2948": " kutaḥ /",
    "GSP33brssbh1u:2949": " svaśabdāt, ātmaśabdādityarthaḥ /",
    "GSP33brssbh1u:2950": " ātmaśabdo hīha bhavati- 'tamevaikaṃ jānatha ātmānam' iti /",
    "GSP33brssbh1u:2951": " ātmaśabdaśca paramātmaparigrahe samyagavakalpate nārthāntaraparigrahe /",
    "GSP33brssbh1u:2952": " kvacicca svaśabdenaiva brahmaṇa āyatanatvaṃ śrūyate-' sanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ' (chā. 6.8.4) iti /",
    "GSP33brssbh1u:2953": " svaśabdenaiva ceha purastādupariṣṭācca brahma saṃkīrtyate- 'puruṣa evedaṃ viśvaṃ karma tapo brahma parāmṛtam' iti /",
    "GSP33brssbh1u:2954": " 'brahmaivedamamṛtaṃ purastādbrahma paścādbrahma dakṣiṇaścottareṇa' (muṇḍa. 2.2.11) iti ca /",
    "GSP33brssbh1u:2955": " tatra tvāyatanāyatanayadbhāvaśravaṇāt /",
    "GSP33brssbh1u:2956": " sarvaṃ brahmeti ca sāmānādhikaraṇyāt /",
    "GSP33brssbh1u:2957": " yathānekātmako vṛkṣaḥ śākhā skandho mūlaṃ cetyevaṃ nānāraso vicitra ātmetyāśaṅkā saṃbhavati,",
    "GSP33brssbh1u:2958": " tāṃ nivartayituṃ sāvadhāraṇamāha- 'tamevaikaṃ jānatha ātmānam' iti /",
    "GSP33brssbh1u:2959": " etaduktaṃ bhavati- na kāryaprapañcaviśiṣṭo vicitra ātmā vijñeyaḥ /",
    "GSP33brssbh1u:2960": " kintarhyavidyākṛtaṃ kāryaprapañcaṃ vidyayā pravilāpayantastamevaikamāyatanabhūtamātmānaṃ jānathaikarasamiti /",
    "GSP33brssbh1u:2961": " yathā yasmānnāste devadattastadānayetyukta āsanamevānayati na devadattam /",
    "GSP33brssbh1u:2962": " tadvadāyatanabhūtasyaivaikarasasyātmano vijñeyatvamupadiśyate /",
    "GSP33brssbh1u:2963": " vikārānṛtābhisaṃdhasya cāpavādaḥ śrūyate- 'mṛtyoḥ sa mṛtyumāpnoti ya iha nāneva paśyati' (kā. 2.4.11) iti /",
    "GSP33brssbh1u:2964": " sarvaṃ brahmeti tu sāmānādhikaraṇyaṃ prapañcapravilāpanārthaṃ nānekarasatāpratipādanārtham /",
    "GSP33brssbh1u:2965": " 'sa yathā saindhavaghano 'nantaro 'bāhyaḥ kṛtsno rasaghana evaivaṃ vā are 'yamātmānantaro 'bāhyaḥ kṛtsnaḥ prajñānaghana eva' (bṛha. 4.5.13)",
    "GSP33brssbh1u:2966": " ityekarasatāśravaṇāt /",
    "GSP33brssbh1u:2967": " tasmāddyubhvādyāyatanaṃ paraṃ brahma /",
    "GSP33brssbh1u:2968": " yattūktaṃ, setuśruteḥ setośca pāravattvopapatterbrahmaṇor'thāntareṇa dyubhvādyāyatanena bhavitavyamiti /",
    "GSP33brssbh1u:2969": " atrocyate- vidhāraṇatvamātramatra setuśrutyā vivakṣyate na pāravattvādi /",
    "GSP33brssbh1u:2970": " nahi mṛddārumayo loke seturdṛṣṭa ityatrāpi mṛddārumaya evaseturabhyupagamyate /",
    "GSP33brssbh1u:2971": " setuśabdārtho 'pi vidhāraṇatvamātrameva na pāravattvādi ṣiño bandhanakarmaṇaḥ setuśabdavyutpatteḥ /",
    "GSP33brssbh1u:2972": " apara āha- 'tamevaikaṃ jānatha ātmānam' iti yadetatsaṃkīrtitamātmajñānaṃ,",
    "GSP33brssbh1u:2973": " yaccaitat 'anyā vāco vimuñcatha' iti vāgvimocanaṃ,",
    "GSP33brssbh1u:2974": " tadatrāmṛtatvasādhanatvāt,",
    "GSP33brssbh1u:2975": " 'amṛtasyaiṣa setuḥ' iti setuśrutyā saṃkīrtyate na tu dyubhvādyāyatanam /",
    "GSP33brssbh1u:2976": " tatra yaduktaṃ setuśruterbrahmaṇor'thāntareṇa dyubhvādyāyatanena bhāvyamityetadayuktam // 1 // @----------------------",
    "GSP33brssbh1u:2977": " FN: amṛtasyeti śravaṇāt seturiti śravaṇāditi yojanā /",
    "GSP33brssbh1u:2978": " seturiti śravaṇāditi vyācaṣṭhe- pāravānhīti /",
    "GSP33brssbh1u:2979": " saṃdṛbdhani saṃgrathitāni /",
    "GSP33brssbh1u:2980": " sāmānādhikaraṇyāt vicitra ātmeti saṃbandhaḥ /",
    "GSP33brssbh1u:2981": " vikāre 'nṛte kalpite abhisaṃdho 'bhimāno yasya /",
    "GSP33brssbh1u:2982": " sinoti badhnātīti setuḥ /",
    "GSP33brssbh1u:2983": " padārthaikadeśo vidhāraṇamityarthaḥ /",
    "GSP33brssbh1u:2984": " muktopasṛpyavyapadeśāc ca / BBs_1,3.2 /",
    "GSP33brssbh1u:2985": " itaśca parameva brahma dyubhvādyāyatanam /",
    "GSP33brssbh1u:2986": " yasmānmuktopasṛpyatāsya vyapadiśyamānā dṛśyate /",
    "GSP33brssbh1u:2987": " muktairupasṛpyam muktopasṛpyam /",
    "GSP33brssbh1u:2988": " dehādiṣvanātmasvahamasmītyātmabuddhiravidyā,",
    "GSP33brssbh1u:2989": " tatastatpūjanādau rāgastatparibhavādau dveṣastaducchedadarśanādbhayaṃ mohaścetyevamayamanantabhedo 'narthavrātaḥ saṃtataḥ sarveṣāṃ naḥ pratyakṣaḥ",
    "GSP33brssbh1u:2990": " tadviparyayeṇāvidyārāgadveṣādidoṣamuktairupasṛpyaṃ gamyametaditi dyubhvādyāyatanaṃ prakṛtya vyapadeśo bhavati /",
    "GSP33brssbh1u:2991": " katham, 'bhidyate hṛdayagranthiśchidyante sarvasaṃśayāḥ /",
    "GSP33brssbh1u:2992": " kṣīyante cāsya karmāṇi tasmindṛṣṭe parāvare' (muṇḍa. 2.2.8)",
    "GSP33brssbh1u:2993": " ityuktvā bravīti- 'tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.7) iti /",
    "GSP33brssbh1u:2994": " brahmaṇaśca muktopasṛpyatvaṃ prasiddhaṃ śāstre- 'yadā sarve pramucyante kāmā ye 'sya hṛdi śritāḥ /",
    "GSP33brssbh1u:2995": " atha martyo 'mṛto bhavatyatra brahma samaśnute' (bṛha. 4.4.7)",
    "GSP33brssbh1u:2996": " ityevamādau /",
    "GSP33brssbh1u:2997": " pradhānādīnāṃ tu na kvacinmuktopasṛpyamasti prasiddham /",
    "GSP33brssbh1u:2998": " apica 'tamevaikaṃ jānatha ātmānamanyā vāco vimuñcathāmṛtasyaiva setuḥ' iti vāgvimokapūrvakaṃ vijñeyatvamiha dyubhvādyāyatanasyocyate /",
    "GSP33brssbh1u:2999": " tacca śrutyantare brahmaṇo dṛṣṭam- 'tameva dhīro vijñāya prajñāṃ kurvati brāhmaṇaḥ /",
    "GSP33brssbh1u:3000": " nānudhyāyādvahūñśabdānvāco viglāpanaṃ hi tat' (bṛha. 4.4.21) iti /",
    "GSP33brssbh1u:3001": " tasmādapi dyubhvādyāyatanaṃ paraṃ brahma // 2 // @----------------------",
    "GSP33brssbh1u:3002": " FN: prajñā vākyārthadhīḥ /",
    "GSP33brssbh1u:3003": " brāhmaṇapadamanuktadvijopalakṣaṇam /",
    "GSP33brssbh1u:3004": " nānumānam atacchabdāt / BBs_1,3.3 /",
    "GSP33brssbh1u:3005": " yathā brahmaṇaḥ pratipādakaḥ vaiśeṣiko heturukto naivamarthāntarasya vaiśeṣiko hetuḥ pratipādako 'stītyāha /",
    "GSP33brssbh1u:3006": " nānumānikaṃ sāṃkhyasmṛtiparikalpitaṃ pradhānamiha dyubhvādyāyatanatvena pratipattavyam /",
    "GSP33brssbh1u:3007": " kasmāt, atacchabdāt /",
    "GSP33brssbh1u:3008": " tasyācetanasya pradhānasya pratipādakaḥ śabdastacchabdaḥ,",
    "GSP33brssbh1u:3009": " na tacchabdo 'tacchabdaḥ /",
    "GSP33brssbh1u:3010": " na hyatrācetanasya pradhānasya pratipādakaḥ kaścicchabdo 'sti,",
    "GSP33brssbh1u:3011": " yenācetanaṃ pradhānaṃ kāraṇatvenāyatanatvena vāvagamyeta /",
    "GSP33brssbh1u:3012": " tadviparītasya cetanasya pratipādakaśabdo 'trāsti- 'yaḥ sarvajñaḥ sarvavit' (muṇḍa.1.1.9) ityādiḥ /",
    "GSP33brssbh1u:3013": " ata eva na vāyurapīha dyubhvādyātanatvenāśrīyate // 3 //",
    "GSP33brssbh1u:3014": " prāṇabhṛc ca / BBs_1,3.4 /",
    "GSP33brssbh1u:3015": " yadyapi prāṇabhṛto vijñānātmana ātmatvaṃ cetanatvaṃ ca saṃbhavati tathāpyupādhiparicchinnajñānasya",
    "GSP33brssbh1u:3016": " sarvajñatvādyasaṃbhave satyasmādevātacchabdātprāṇabhṛdapi na dyubhvādyāyatanāśrayitavyaḥ /",
    "GSP33brssbh1u:3017": " nacopādhiparicchinnasyāvibhoḥ prāṇabhṛto dyubhvādyāyatanatvamapi samyaksaṃbhavati /",
    "GSP33brssbh1u:3018": " pṛthagyogakaraṇamuttarārtham // 4 //",
    "GSP33brssbh1u:3019": " kutaśca na prāṇabhṛddyabhvādyāyatanatvenāśritavyaḥ-",
    "GSP33brssbh1u:3020": " bhedavyapadeśāt / BBs_1,3.5 /",
    "GSP33brssbh1u:3021": " bhedavyapadeśaśceha bhavati- 'tamevaikaṃ jānatha ātmānam' iti jñeyajñātṛbhāvena /",
    "GSP33brssbh1u:3022": " tatra prāṇabhṛttāvanmumukṣutvāj jñātā,",
    "GSP33brssbh1u:3023": " pariśeṣādātmaśabdavācyaṃ brahma dyubhvādyāyatanamiti gamyate,",
    "GSP33brssbh1u:3024": " na prāṇabhṛt // 5 //",
    "GSP33brssbh1u:3025": " kutaśca na prāṇabhṛddyubhvādyāyatanatvenāśrayitavyaḥ-",
    "GSP33brssbh1u:3026": " prakaraṇāt / BBs_1,3.6 /",
    "GSP33brssbh1u:3027": " prakaraṇaṃ cedaṃ paramātmanaḥ /",
    "GSP33brssbh1u:3028": " 'kasminnu bhagavo vijñāte sarvamidaṃ vijñātaṃ bhavati' (mu. 1.1.3)",
    "GSP33brssbh1u:3029": " ityekavijñānena sarvavijñānāpekṣaṇāt /",
    "GSP33brssbh1u:3030": " paramātmani hi sarvātmake vijñāte sarvamidaṃ vijñātaṃ syānna kevale prāṇabhṛti // 6 //",
    "GSP33brssbh1u:3031": " kutaśca na prāṇabhṛḍyubhvādyāyatanatvenāśrayitavyaḥ-",
    "GSP33brssbh1u:3032": " sthityadanābhyāṃ ca / BBs_1,3.7 /",
    "GSP33brssbh1u:3033": " dyubhvādyāyatanaṃ ca prakṛtya 'dvā supraṇā sayujā sakhāyā' (mu. 3.1.1)",
    "GSP33brssbh1u:3034": " ityatra sthityadane nirdiśyete /",
    "GSP33brssbh1u:3035": " 'tayoranyaḥ pippalaṃ svādvatti' itikarmaphalāśanaṃ,",
    "GSP33brssbh1u:3036": " 'anaśnannanyo 'bhicākaśīti' ityaudāsīnyenāvasthānaṃ ca /",
    "GSP33brssbh1u:3037": " tābhyāṃ ca sthityadanābhyāmīśvarakṣetrajñau tatra gṛhyete /",
    "GSP33brssbh1u:3038": " yadi ceśvaro dyubhvādyāyatanatvena vivakṣitastatastasya prakṛtasyeśvarasya kṣetrajñātpṛthagvacanamavakalpate /",
    "GSP33brssbh1u:3039": " anyathā hyaprakṛtavacanamākasmikamasaṃbaddhaṃ syāt /",
    "GSP33brssbh1u:3040": " nanu tavāpi kṣetrajñasyeśvarātpṛthagvacanamākasmikameva prasajyeta / na /",
    "GSP33brssbh1u:3041": " tasyāvivakṣitatvāt /",
    "GSP33brssbh1u:3042": " kṣetrajñau hi kartṛtvena bhoktṛtvena ca pratiśarīraṃ buddhyādyupādhisaṃbaddho lokata eva prasijaddho nāsau śrutyā tātparyeṇa vivakṣyate /",
    "GSP33brssbh1u:3043": " īśvarastu lokato 'prasiddhatvācchrutyā tātparyeṇa vivakṣyata iti na tasyākasmikaṃ vacanaṃ yuktam /",
    "GSP33brssbh1u:3044": " 'guhāṃ praviṣṭāvātmānau hi' ityatrāpyetaddarśitaṃ 'dvā suparṇā' ityasyāmṛcīśvarakṣetrajñāvucyete iti /",
    "GSP33brssbh1u:3045": " yadāpi paiṅgyupaniṣatkṛtena vyākhyānenāsyāmṛci sattvakṣetrajñāvucyete tadāpi na virodhaḥ kaścit /",
    "GSP33brssbh1u:3046": " katham /",
    "GSP33brssbh1u:3047": " prāṇabhṛddhīha ghaṭādicchidravatsattvādyupādhyabhimānitvena pratiśarīraṃ gṛhyamāṇo dyubhvādyāyatanaṃ na bhavatīti niṣidhyate /",
    "GSP33brssbh1u:3048": " yastu sarvaśarīreṣūpādhibhirvinopalakṣyate na bhavatīti niṣidhyate /",
    "GSP33brssbh1u:3049": " yastu sarvaśarīreṣūpādhibhirvinopalakṣyate paramātmaiva sa bhavati /",
    "GSP33brssbh1u:3050": " yathā ghaṭādicchidrāṇi ghaṭādibhirupādhibhirvinopalakṣyamāṇāni mahākāśa eva bhavanti,",
    "GSP33brssbh1u:3051": " tadvatprāṇabhṛtaḥ parasmādanyatvānupapatteḥ pratiṣedho nopapadyate /",
    "GSP33brssbh1u:3052": " tasmātsattvādyupādhyabhimānina eva dyubhvādyāyatanatvapratiṣedhaḥ /",
    "GSP33brssbh1u:3053": " tasmātparameva brahma dyubhvādyāyatanam /",
    "GSP33brssbh1u:3054": " tadetat 'adṛśyatvādiguṇako dharmokteḥ' ityanenaiva siddham /",
    "GSP33brssbh1u:3055": " tasyaiva hi bhūtayonivākyasya madhya idaṃ paṭhitam 'yasmindyauḥ pṛthivī cāntarikṣam' iti /",
    "GSP33brssbh1u:3056": " prapañcārthaṃ tu punarupanyastam // 7 //",
    "GSP33brssbh1u:3057": " 2 bhūmādhikaraṇam / sū. 8-9",
    "GSP33brssbh1u:3058": " bhūmā saṃprasādād adhyupadeśāt / BBs_1,3.8 /",
    "GSP33brssbh1u:3059": " idaṃ samāmananti- 'bhūmā tveva vidijñāsitavya iti bhūmānaṃ bhagavo vijijñāsa iti /",
    "GSP33brssbh1u:3060": " yatra nānyatpaśyati nānyacchṛṇoti nānyadvijānāti sa bhūmātha yatrānyatpaśyatyanyacchṛṇotyanyadvijānāti tadalpam' (chā. 7.23,24) ityādi /",
    "GSP33brssbh1u:3061": " tatra saṃśayaḥ /",
    "GSP33brssbh1u:3062": " bhūmeti tāvadbahutvamabhidhīyate,",
    "GSP33brssbh1u:3063": " 'bahorlopo bhū ca bahoḥ' (pā. 6.4.158)",
    "GSP33brssbh1u:3064": " iti bhūmaśabdasya bhāvapratyayāntatāsmāraṇāt /",
    "GSP33brssbh1u:3065": " kimātmakaṃ punastadbahutvamiti viśeṣākāṅkṣāyāṃ 'prāṇo vā āśābhūyān' (chā. 7.15.1)",
    "GSP33brssbh1u:3066": " iti saṃnidhānātprāṇo bhūmeti pratibhāti /",
    "GSP33brssbh1u:3067": " tathā 'śrutaṃ hyeva me bhagavaddṛśebhyastarati śokamātmaviditi so 'haṃ bhagavaḥ śocāmi taṃ mā bhagavāñśokasya pāraṃ tārayatu' (chāṃ. 7.1.3)",
    "GSP33brssbh1u:3068": " iti prakaraṇotthānātparamātmā bhūmetyapi pratibhāti /",
    "GSP33brssbh1u:3069": " tatra kasyopādanaṃ nyāyyaṃ kasya vā hānamiti bhavati saṃśayaḥ /",
    "GSP33brssbh1u:3070": " kiṃ tāvatprāptam /",
    "GSP33brssbh1u:3071": " prāṇo bhūmeti /",
    "GSP33brssbh1u:3072": " kasmāt /",
    "GSP33brssbh1u:3073": " bhūyaḥ praśnaprativacanaparaṃparādarśanāt /",
    "GSP33brssbh1u:3074": " yathā hi 'asti bhagavo nāmno bhūyaḥ' iti,",
    "GSP33brssbh1u:3075": " 'vāgvāva nāmno bhūyasī' iti /",
    "GSP33brssbh1u:3076": " tathā 'asti bhagavo nāmno bhūyaḥ' iti,",
    "GSP33brssbh1u:3077": " mano vāva vāco bhūyaḥ' iti ca nāmādibhyo hyā prāṇādbhūyaḥpraśnaprativacanapravāhaḥ pravṛttaḥ /",
    "GSP33brssbh1u:3078": " naivaṃ prāṇātparaṃ bhūyaḥpraśnaprativacanaṃ dṛśyate 'sti bhagavaḥ prāṇādbhūya ityādo vāva prāṇādbhūya iti /",
    "GSP33brssbh1u:3079": " prāṇameva tu nāmādibhya āśāntebhyo bhūyāsaṃ 'prāṇo vā āśāyā bhūyān' ityādinā saprapañcamuktvā",
    "GSP33brssbh1u:3080": " prāṇadarśinaścātivāditvam- 'ativādyasītyativādyasmīti brūyānnāpahnuvīta' ityabhyanujñāya",
    "GSP33brssbh1u:3081": " 'eṣa tu vā ativadati yaḥ satyenātivadati' iti prāṇavratamativāditvamanukṛṣyāparityajyaiva",
    "GSP33brssbh1u:3082": " prāṇaṃ satyādiparamparayā bhūmānamavatārayanprāṇameva bhūmānaṃ manyanta iti gamyate /",
    "GSP33brssbh1u:3083": " kathaṃ punaḥ prāṇe bhūmani vyākhyāyamāne 'yatra nānyatpaśyati' ityetadbhūmno lakṣaṇaparaṃ vacanaṃ vyākhyāyeteti /",
    "GSP33brssbh1u:3084": " ucyate- suṣuptyavasthāyāṃ prāṇagrasteṣu karaṇeṣu darśanādivyavahāranivṛttidarśanātsaṃbhavati prāṇasyāpi 'yatra nānyatpaśyati' ityetallakṣaṇam",
    "GSP33brssbh1u:3085": " tathāca śrutiḥ 'na śṛṇoti na paśyati' ityādinā sarvakaraṇavyāpārapratyastamayarūpāṃ suṣuptyavasthāmuktvā 'prāṇāgnaya evaitasminpure jāgrati' (pra. 4.2.3)",
    "GSP33brssbh1u:3086": " iti tasyāmevāvasthāyāṃ pañcavṛtteḥ prāṇasya jāgaraṇaṃ bruvatī prāṇapradhānāṃ suṣuptyavasthāṃ darśayati /",
    "GSP33brssbh1u:3087": " yaccaitadbhūmnaḥ sukhatvaṃ śrutam- 'yo vai bhūmā tatsukham' (chā. 7.23)",
    "GSP33brssbh1u:3088": " iti, tadapyaviruddham /",
    "GSP33brssbh1u:3089": " 'atraiṣa devaḥ svapnānna paśyatyatha yadetasmiñśarīre sukhaṃ bhavati' (pra. 4.6)",
    "GSP33brssbh1u:3090": " iti suṣuptyavasthāyāmeva sukhaśravaṇāt /",
    "GSP33brssbh1u:3091": " yacca 'yo vai bhūmā tadamṛtam' (chā. 7.24.1)",
    "GSP33brssbh1u:3092": " iti tadapi prāṇasyāviruddhaṃ,",
    "GSP33brssbh1u:3093": " 'prāṇo vā amṛtam' (kau. 3.2) iti śruteḥ /",
    "GSP33brssbh1u:3094": " kathaṃ punaḥ prāṇaṃ bhūmānaṃ manyamānasya tarati śokamātmavit ityātmavividiṣayā prakaraṇasyotthānamupapadyate /",
    "GSP33brssbh1u:3095": " prāṇa evehātmā vivakṣita iti brūmaḥ /",
    "GSP33brssbh1u:3096": " tathāhi-' prāṇo ha pitā prāṇo mātā prāṇo bhrātā prāṇaḥ svasā prāṇa ācāryaḥ prāṇo brāhmaṇaḥ' (chā. 7.15.1)",
    "GSP33brssbh1u:3097": " iti prāṇameva sarvātmānaṃ karoti /",
    "GSP33brssbh1u:3098": " 'yathā vā arā nābhau samarpitā evamasminprāṇe sarvaṃ samarpitam' iti ca sarvātmatvāranābhinidarśanābhyāṃ ca saṃbhavati vaipulyātmikā bhūmarūpatā prāṇasya /",
    "GSP33brssbh1u:3099": " tasmātprāṇo bhūmetyevaṃ prāptam /",
    "GSP33brssbh1u:3100": " tata idamucyate- paramātmaiveha bhūmā bhavitumarhati na prāṇaḥ /",
    "GSP33brssbh1u:3101": " kasmāt /",
    "GSP33brssbh1u:3102": " saṃprasādādadhyupadeśāt /",
    "GSP33brssbh1u:3103": " saṃprasāda iti suṣuptaṃ sthānamucyate,",
    "GSP33brssbh1u:3104": " samyakprasīdatyasminniti nirvacanāt /",
    "GSP33brssbh1u:3105": " bṛhadāraṇyake ca svapnajāgaritasthānābhyāṃ saha pāṭhāt tasyāṃ ca saṃprasādāvasthāyāṃ prāṇo jāgartīti prāṇo 'tra saṃprasādo 'bhipreyate /",
    "GSP33brssbh1u:3106": " prāṇādūrdhvaṃ bhūmna upadiśyamānatvādityarthaḥ /",
    "GSP33brssbh1u:3107": " prāṇa eva cedbhūmāsyātsa eva tasmādūrdhvamupadiśyetetyaśliṣṭamevaitatsyāt /",
    "GSP33brssbh1u:3108": " nahi nāmaiva nāmno bhūya iti nāmna ūrdhvamupadiṣṭam /",
    "GSP33brssbh1u:3109": " kiṃ tarhi nāmno 'nyadarthāntaramupadiṣṭaṃ vāgākhyam- 'vāgvāva nāmno bhūyasī' iti /",
    "GSP33brssbh1u:3110": " tathā vāgādibhyo 'pyā prāṇādarthāntarameva tatra tatrordhvamupadiṣṭam /",
    "GSP33brssbh1u:3111": " tadvatprāṇādūrdhvamupadiśyamāno bhūmā prāṇādarthāntarabhūto bhavitumarhati /",
    "GSP33brssbh1u:3112": " nanviha nāsti praśno 'sti bhagavaḥ prāṇādbhūya iti,",
    "GSP33brssbh1u:3113": " nāpi prativacanamasti prāṇādvāva bhūyo 'stīti,",
    "GSP33brssbh1u:3114": " kathaṃ prāṇādadhi bhūmopadiśyate /",
    "GSP33brssbh1u:3115": " prāṇaviṣayameva cātivāditvāmuttaratrānukṛṣyamāṇaṃ paśyāmaḥ- 'eṣa tu vā ativadati yaḥ satyenātivadati' iti /",
    "GSP33brssbh1u:3116": " tasmānnāsti prādadhyupadeśa iti /",
    "GSP33brssbh1u:3117": " atrocyate- na tāvatprāṇaviṣayasyaivātivāditvasyaitadanukarṣaṇamiti śakyaṃ vaktuṃ,",
    "GSP33brssbh1u:3118": " viśeṣavādāt 'yaḥ satyenātivadati' iti /",
    "GSP33brssbh1u:3119": " nanu viśeṣavādo 'pyayaṃ prāṇaviṣaya eva bhaviṣyati /",
    "GSP33brssbh1u:3120": " katham /",
    "GSP33brssbh1u:3121": " yathaiṣo 'gnihotrī yaḥ satyaṃ vadatītyukte na satyavadanenāgnihotritvaṃ,",
    "GSP33brssbh1u:3122": " kena tarhi,",
    "GSP33brssbh1u:3123": " agnihotreṇaiva /",
    "GSP33brssbh1u:3124": " satyavadanaṃ tvagnihotriṇo viśeṣa ucyate /",
    "GSP33brssbh1u:3125": " tathā 'eṣa tu vā ativadati yaḥ satyenātivadati' ityukte na satyavadanenātivāditvam,",
    "GSP33brssbh1u:3126": " kena tarhi,",
    "GSP33brssbh1u:3127": " prakṛtena prāṇavijñānenaiva /",
    "GSP33brssbh1u:3128": " satyavadanaṃ tu prāṇavido viśeṣo vivakṣyata iti /",
    "GSP33brssbh1u:3129": " neti brūmaḥ /",
    "GSP33brssbh1u:3130": " śrutyarthaparityāgaprasaṅgāt /",
    "GSP33brssbh1u:3131": " śrutyā hyatra satyavadanenātivāditvaṃ pratīyate- 'yaḥsatyenātivadati so 'tivadati' iti /",
    "GSP33brssbh1u:3132": " nātra prāṇavijñānasya saṃkīrtanamasti /",
    "GSP33brssbh1u:3133": " prakaraṇāttu prāṇavijñānaṃ saṃbadhyeta /",
    "GSP33brssbh1u:3134": " tatra prakaraṇānurodhena śrutiḥ parityaktā syāt /",
    "GSP33brssbh1u:3135": " prakṛtavyāvṛttyarthaśca tuśabdo na saṃgacchate 'eṣa tu vā ativadati' iti /",
    "GSP33brssbh1u:3136": " 'satyaṃ tveva vijijñāsitavyam' (chā. 7.16)",
    "GSP33brssbh1u:3137": " iti ca prayatnāntarakaraṇamarthāntaravivakṣāṃ sūcayati /",
    "GSP33brssbh1u:3138": " tasmādyathaikavedapraśaṃsāyāṃ prakṛtāyāmeṣa tu mahābrāhmaṇo yaścaturo vedānadhīta ityekavedebhyor'thāntarabhūtaścaturvedaḥ praśasyate tādṛgetaddraṣṭavyam",
    "GSP33brssbh1u:3139": " naca praśnaprativacanarūpayaivārthāntaravivakṣayā bhavitavyamiti niyamo 'sti /",
    "GSP33brssbh1u:3140": " prakṛtasaṃbandhāsaṃbhavakāritatvādarthāntaravivakṣāyāḥ /",
    "GSP33brssbh1u:3141": " tatra prāṇāntamanuśāsanaṃ śrutvā tūṣṇībhūtaṃ nāradaṃ svayameva sanatkumāro vyutpādayati /",
    "GSP33brssbh1u:3142": " yatprāṇavijñānena vikārānṛtaviṣayeṇātivāditvamanativāditvameva tat 'eṣa tu vā ativadati yaḥ satyenātivadati' iti /",
    "GSP33brssbh1u:3143": " tatra satyamiti paraṃ brahmocyate,",
    "GSP33brssbh1u:3144": " paramārtharūpatvāt /",
    "GSP33brssbh1u:3145": " 'satyaṃ jñānamanantaṃ brahma' (tai. 2.1)",
    "GSP33brssbh1u:3146": " iti ca śrutyantarāt /",
    "GSP33brssbh1u:3147": " tathā vyutpāditāya nāradāya 'so 'haṃ bhagavaḥ satyenātivadāni' ityevaṃ pravṛttāya vijñānādisādhanaparamparayā bhūmānamupadiśati /",
    "GSP33brssbh1u:3148": " tatra yatprāṇādadhi satyaṃ vaktavyaṃ pratijñātaṃ tadeveha bhūmetyucyata iti gamyate /",
    "GSP33brssbh1u:3149": " tasmādasti prāṇādadhi bhūmna upadeśa ityataḥ prāṇādanyaḥ paramātmā bhūmā bhavitumarhati /",
    "GSP33brssbh1u:3150": " evañcehātmavividiṣayā prakaraṇasyotthānamupapannaṃ bhaviṣyati /",
    "GSP33brssbh1u:3151": " prāṇa evehātmā vivakṣita ityetadapi nopapadyate /",
    "GSP33brssbh1u:3152": " nahi prāṇasya mukhyayā vṛttyātmatvamasti /",
    "GSP33brssbh1u:3153": " nacānyatra paramātmajñānācchokavinivṛttirasti,",
    "GSP33brssbh1u:3154": " 'nānyaḥ panthā vidyate 'yanāya' (śve. 6.15)",
    "GSP33brssbh1u:3155": " iti śrutyantarāt /",
    "GSP33brssbh1u:3156": " 'taṃ mā bhagavāñśokasya pāraṃ tārayatu' (chā. 7.1.3)",
    "GSP33brssbh1u:3157": " iti copakramyopasaṃharati- 'tasmai mṛditakaṣāyāya tamasaḥ pāraṃ darśayati bhagavānsanatkumāraḥ' (chā. 7.26.2) iti /",
    "GSP33brssbh1u:3158": " tama iti śokādikāraṇamavidyocyate /",
    "GSP33brssbh1u:3159": " prāṇānte cānuśāsane na prāṇasyānyāyattatocyeta /",
    "GSP33brssbh1u:3160": " 'ātmataḥ prāṇaḥ' (chā. 7.26.2)",
    "GSP33brssbh1u:3161": " iti ca brāhmaṇam /",
    "GSP33brssbh1u:3162": " prakaraṇānte paramātmavivakṣā bhaviṣyati,",
    "GSP33brssbh1u:3163": " 'bhūmā tu prāṇa eveti cet' na /",
    "GSP33brssbh1u:3164": " 'sa bhagavaḥ kasminpratiṣṭhita iti sve mahimni' (chā. 7.24.1)",
    "GSP33brssbh1u:3165": " ityādinā bhūmna evā prakaraṇasamāpteranukarṣaṇāt /",
    "GSP33brssbh1u:3166": " vaipulyātmikā ca bhūmarūpatā sarvakāraṇatvātparamātmanaḥ sutarāmupapadyate // 8// @----------------------",
    "GSP33brssbh1u:3167": " FN: vyavahārātitaṃ pūrṇaṃ vastu bhūmā /",
    "GSP33brssbh1u:3168": " bhagavaddṛśebhyo yuṣmatsadṛśebhyaḥ /",
    "GSP33brssbh1u:3169": " devaḥ buddhyādyupādhiko jīvaḥ /",
    "GSP33brssbh1u:3170": " prakaraṇāttu saṃbadhyeta ativāditve hetutveneti śeṣaḥ /",
    "GSP33brssbh1u:3171": " prayatnāntaraṃ vicāraḥ /",
    "GSP33brssbh1u:3172": " vijñānamatra nididhyāsanādi /",
    "GSP33brssbh1u:3173": " dharmopapatteś ca / BBs_1,3.9 /",
    "GSP33brssbh1u:3174": " apica ye bhūmni śrūyante dharmāste paramātmanyupapadyante /",
    "GSP33brssbh1u:3175": " 'yatra nānyatpaśyati nānyacchṛṇoti nānyadvajānāti sa bhūmā' iti darśanādivyavahārābhāvaṃ bhūmānyavagamayati /",
    "GSP33brssbh1u:3176": " paramātmani cāyaṃ darśanādivyavahārābhāvo 'vagataḥ /",
    "GSP33brssbh1u:3177": " 'yatra tvasya sarvamātmaivābhūttatkena kaṃ paśyet' (bṛ. 4.5.15)",
    "GSP33brssbh1u:3178": " ityādiśrutyantarāt /",
    "GSP33brssbh1u:3179": " yo 'pyasau suṣuptāvasthāyāṃ darśanādivyavahārābhāva uktaḥ so 'pyātmana evāsaṅgatvavivakṣayokto na prāṇasvabhāvavivakṣayā,",
    "GSP33brssbh1u:3180": " paramātmaprakaraṇāt /",
    "GSP33brssbh1u:3181": " yadapi tasyāmavasthāyāṃ sukhamuktaṃ,",
    "GSP33brssbh1u:3182": " tadapyātmana eva sukharūpatvavivakṣayoktam /",
    "GSP33brssbh1u:3183": " yata āha- 'eṣo 'sya parama ānanda etasyaivānandasyānyāni bhūtāni mātrāmupajīvanti' (bṛ. 4.3.32) iti /",
    "GSP33brssbh1u:3184": " ihāpi 'yo vai bhūmā tatsukhaṃ nālpe sukhamasti bhūmaiva sukham' iti sāmayasukhanirākaraṇena brahmaiva sukhaṃ bhūmānaṃ darśayati /",
    "GSP33brssbh1u:3185": " 'yo vai bhūmā tadamṛtam' ityamṛtatvamapīha śrūyamāṇaṃ paramakāraṇaṃ gamayati /",
    "GSP33brssbh1u:3186": " vikārāṇāmṛtatvasyāpekṣikatvāt,",
    "GSP33brssbh1u:3187": " 'ato 'nyadārtam' (bṛ. 3.4.2)",
    "GSP33brssbh1u:3188": " iti ca śrutyantarāt /",
    "GSP33brssbh1u:3189": " tathāca satyatvaṃ svamahimapratiṣṭhitatvaṃ sarvagatatvaṃ sarvāttmatvamiti caite dharmāḥ śrūyamāṇāḥ paramātmanyevopapadyante nānyatra /",
    "GSP33brssbh1u:3190": " tasmādbhūmeti siddham // 9 // @----------------------",
    "GSP33brssbh1u:3191": " FN: ukto na śṛṇotītyādinā /",
    "GSP33brssbh1u:3192": " āmayena duḥkhena sahitaṃ sāmayam /",
    "GSP33brssbh1u:3193": " ārte naśvaram /",
    "GSP33brssbh1u:3194": " 3 akṣarādhikaraṇam / sū. 10-12",
    "GSP33brssbh1u:3195": " akṣaram ambarāntadhṛteḥ / BBs_1,3.10 /",
    "GSP33brssbh1u:3196": " 'kasminnu khalvākāśa otaśca protaśceti /",
    "GSP33brssbh1u:3197": " sa hovācaitadvai tadakṣaraṃ gārgi brāhmaṇā abhivadantyasthūlamanaṇu' (bṛ. 3.8.7,8)",
    "GSP33brssbh1u:3198": " ityādi śrūyate /",
    "GSP33brssbh1u:3199": " tatra saṃśayaḥ- kimakṣaraśabdena varṇa ucyate kiṃvā parameśvara iti /",
    "GSP33brssbh1u:3200": " tatrākṣarasamāmnāya ityādāvakṣaraśabdasya varṇe prasiddhatvāt prasiddhyatikramasya cāyuktatvāt 'oṅkāra evedaṃ sarvam' (chā. 2.23.3)",
    "GSP33brssbh1u:3201": " ityādau ca śrutyantare varṇasyāpyupāsyatvena sarvātmakatvāvadhāraṇāt,",
    "GSP33brssbh1u:3202": " varṇa evākṣaraśabda iti,",
    "GSP33brssbh1u:3203": " evaṃ prāpta ucyate- para evātmākṣaraśabdavācyaḥ /",
    "GSP33brssbh1u:3204": " kasmāt /",
    "GSP33brssbh1u:3205": " ambarāntadhṛteḥ- pṛthivyāderākāśāntasya vikārajātasya dhāraṇāt /",
    "GSP33brssbh1u:3206": " tatra hi pṛthivyādeḥ samastavikārajātasya kālatrayavibhaktasya 'ākāśa eva tadotaṃ",
    "GSP33brssbh1u:3207": " ca protaṃ ca' ityākāśe pratiṣṭhitatvamuktvā 'kasminnu khalvākāśa otaśca protaśca'",
    "GSP33brssbh1u:3208": " ityanena praśnenedamakṣaramavatāritam /",
    "GSP33brssbh1u:3209": " tathācopasaṃhṛtam- 'etasminnu khalvakṣare gārgyākāśa otaśca protaśca' iti /",
    "GSP33brssbh1u:3210": " naceyamambarāntadhṛtirbrahmaṇo 'nyatra saṃbhavati /",
    "GSP33brssbh1u:3211": " yadapi 'oṅkāra evedaṃ sarvam' iti tadapi brahmapratipattisādhanatvātstutyarthaṃ draṣṭavyam /",
    "GSP33brssbh1u:3212": " tasmānna kṣaratyaśnute ceti nityatvāvyāpitatvābhyāmakṣaraṃ parameva brahma // 10 //",
    "GSP33brssbh1u:3213": " 'syādetat kāryasya cetkāraṇādhīnatvamambarāntadhṛtirabhyupagamyate,",
    "GSP33brssbh1u:3214": " pradhānakāraṇavādino 'pīyamupapadyate /",
    "GSP33brssbh1u:3215": " kathamambarāntadhṛterbrahmatvapratipattiḥ' /",
    "GSP33brssbh1u:3216": " ata uttaraṃ paṭhati- @----------------------",
    "GSP33brssbh1u:3217": " FN: 'rūḍhiryogamapaharati' iti nyāyenāha- prasiddhīti /",
    "GSP33brssbh1u:3218": " sā ca praśāsanāt / BBs_1,3.11 /",
    "GSP33brssbh1u:3219": " sā cāmbarāntadhṛtiḥ parameśvarasyaiva karma /",
    "GSP33brssbh1u:3220": " kasmāt /",
    "GSP33brssbh1u:3221": " praśāsanāt /",
    "GSP33brssbh1u:3222": " praśāsanaṃ hīha śrūyate- 'etasya vā akṣarasya praśāsane gārgi sūryācandramasau vidhṛtau tiṣṭhataḥ' (bṛ. 3.8.9) ityādi /",
    "GSP33brssbh1u:3223": " praśāsanaṃ ca pārameśvaraṃ karma /",
    "GSP33brssbh1u:3224": " nācetanasya pradhānasya praśāsanaṃ bhavati /",
    "GSP33brssbh1u:3225": " na hyacetanānāṃ ghaṭādikāraṇānāṃ mṛdādīnāṃ ghaṭādiviṣayaṃ praśāsanamasti // 11 //",
    "GSP33brssbh1u:3226": " anyabhāvavyāvṛtteśca / BBs_1,3.12 /",
    "GSP33brssbh1u:3227": " anyabhāvavyāvṛtteśca kāraṇādbrahmaivākṣaraśabdavācyam /",
    "GSP33brssbh1u:3228": " tasyaivāmbarāntadhṛtiḥ karma nānyasya kasya cit /",
    "GSP33brssbh1u:3229": " kimidamanyabhāvavyāvṛtteriti /",
    "GSP33brssbh1u:3230": " anyasya bhāvo 'nyabhāvasyasmādvyāvṛttiranyabhāvavyāvṛttiriti /",
    "GSP33brssbh1u:3231": " etaduktaṃ bhavati-",
    "GSP33brssbh1u:3232": " yadanyadbrahmaṇo 'kṣaraśabdavācyamihāśaṅkyate tadbhāvādidamambarāntavidhāraṇamakṣaraṃ",
    "GSP33brssbh1u:3233": " vyāvartayati śrutiḥ- 'tadvā etadakṣaraṃ gārgyadṛṣṭaṃ daṣṭraśrutaṃ śrotramataṃ mantravijñātaṃ",
    "GSP33brssbh1u:3234": " vijñātṛ' (bṛ. 3.8.11) iti /",
    "GSP33brssbh1u:3235": " tatrādṛṣṭatvādivyapadeśaḥ pradhānasyāpi saṃbhavati /",
    "GSP33brssbh1u:3236": " draṣṭṛtvādivyapadeśastu na saṃbhavatyacenatvāt /",
    "GSP33brssbh1u:3237": " tathā 'nānyadato 'sti draṣṭṛ nānyadatosti śrotṛ nānyadato 'sti mantṛ nānyadato 'sti vijñātṛ' ityātmabhedapratiṣedhāt na śārīrasyāpyupādhimato 'kṣaraśabdavācyatvam /",
    "GSP33brssbh1u:3238": " 'acakṣuṣkamaśrotramavāgamanaḥ' (bṛ. 3.8.8)",
    "GSP33brssbh1u:3239": " iti copādhimattāpratiṣedhāt /",
    "GSP33brssbh1u:3240": " nahi nirupādhikaḥ śārīro nāma bhavati /",
    "GSP33brssbh1u:3241": " tasmātparameva brahmākṣaramiti niścayaḥ // 12 //",
    "GSP33brssbh1u:3242": " 4 īkṣatikarmavyapadeśādhikaraṇam / sū. 13",
    "GSP33brssbh1u:3243": " īkṣatikarmavyapadeśāt saḥ / BBs_1,3.13 /",
    "GSP33brssbh1u:3244": " 'etadvai satyakāma paraṃ cāparaṃ ca brahma yadoṅkārastasmādvidvānetenaivāyatanenaikataramanveti",
    "GSP33brssbh1u:3245": " iti prakṛtya śrūyate- 'yaḥ punaretaṃ trimātreṇomithyetenaivākṣareṇa paraṃ puruṣamabhidhyāyīta' (pra. 5.2,5) iti /",
    "GSP33brssbh1u:3246": " kimasminvākye paraṃ brahmābhidhyātavyamudiśyata āhosvidaparamiti /",
    "GSP33brssbh1u:3247": " etenaivāyatanena paramaparaṃ caikataramanvetīti prakṛtatvātsaṃśayaḥ /",
    "GSP33brssbh1u:3248": " tatrāparamidaṃ brahmeti prāptam /",
    "GSP33brssbh1u:3249": " kasmāt /",
    "GSP33brssbh1u:3250": " 'sa tejasi sūrye saṃpannaḥ'' 'sa sāmabhirunnīyate brahmalokam' iti ca tadvido deśaparicchinnasya phalasyocyamānatvāt /",
    "GSP33brssbh1u:3251": " nahi parabrahmaviddeśaparicchinnaṃ phalamaśnuvīteti yuktam,",
    "GSP33brssbh1u:3252": " sarvagatatvātparasya brahmaṇaḥ /",
    "GSP33brssbh1u:3253": " nanvāparabrahmaparigrahe paraṃ puruṣamiti viśeṣaṇaṃ nopapadyate /",
    "GSP33brssbh1u:3254": " naiṣa doṣaḥ /",
    "GSP33brssbh1u:3255": " piṇḍāpekṣayā prāṇasya paratvopapatteḥ /",
    "GSP33brssbh1u:3256": " ityevaṃ prāpte 'bhidhīyate- parameva brahmehābhidhyātavyamupadiśyate /",
    "GSP33brssbh1u:3257": " kasmāt /",
    "GSP33brssbh1u:3258": " īkṣatikarmavyapadeśāt /",
    "GSP33brssbh1u:3259": " īkṣatirdarśanam /",
    "GSP33brssbh1u:3260": " darśanavyāpyamīkṣatikarmā /",
    "GSP33brssbh1u:3261": " īkṣatikarmatvenāsyābhidhyātavyasya puruṣasya vākyaśeṣe vyapadeśo bhavati- 'sa etasmājjīvaghanātparātparaṃ puriśayaṃ puraṣamīkṣate' iti /",
    "GSP33brssbh1u:3262": " tatrābhidhyāyateratathābhūtamapi vastu karma bhavati /",
    "GSP33brssbh1u:3263": " manorathakalpitasyāpyabhidhyāyatikarmatvāt /",
    "GSP33brssbh1u:3264": " īkṣatestu tathābhūtameva vastu loke karma dṛṣṭamityataḥ paramātmaivāyaṃ samyagdarśanaviṣayabhūta īkṣatikarmatvena vyadiṣṭa iti gamyate /",
    "GSP33brssbh1u:3265": " sa eva ceha parapuruṣaśabdābhyāmabhidhyātavyaḥ pratyabhijñāyate /",
    "GSP33brssbh1u:3266": " nanvabhidhyāne paraḥ puruṣa uktaḥ,",
    "GSP33brssbh1u:3267": " īkṣaṇe tu parātparaḥ,",
    "GSP33brssbh1u:3268": " kathamitara itaratra pratyabhijñāyata iti /",
    "GSP33brssbh1u:3269": " atrocyate- parapuruṣaśabdau tāvadubhayatra sādhāraṇau /",
    "GSP33brssbh1u:3270": " nacātra jīvanaghanaśabdena prakṛto 'bhidhyātavyaḥ paraḥ puruṣaḥ parāmṛśyate,",
    "GSP33brssbh1u:3271": " yena tasmātparātparo 'yamīkṣitavyaḥ puruṣo 'nyaḥ syāt /",
    "GSP33brssbh1u:3272": " kastarhi jīvaghana iti /",
    "GSP33brssbh1u:3273": " ucyate- ghano mūrtiḥ /",
    "GSP33brssbh1u:3274": " jīvalakṣaṇo ghano jīvaghanaḥ /",
    "GSP33brssbh1u:3275": " saindhavakhilyavadyaḥ paramātmano jīvarūpaḥ khilyabhāva upādhikṛtaḥ paraśca viṣayendriyebhyaḥ so 'tra jīvaghana iti /",
    "GSP33brssbh1u:3276": " apara āha- 'sa sāmabhirunnīyate brahmalokam' ityatītānantaravākyanirdiṣṭo yo brahmalokaḥ paraśca lokāntarebhyaḥ so 'trajīvaghana ityucyate /",
    "GSP33brssbh1u:3277": " jīvānāṃ hi sarveṣāṃ karaṇaparivṛtānāṃ sarvakaraṇātmani hiraṇyagarbhe brahmalokanivāsini saṃghātopapatterbhavati brahmaloko jīvaghanaḥ /",
    "GSP33brssbh1u:3278": " tasmātparo yaḥ paramātmekṣaṇakarmabhūtaḥ sa evābhidhyāne 'pi karmabhūta iti gamyate /",
    "GSP33brssbh1u:3279": " paraṃ puruṣamiti ca viśeṣaṇaṃ paramātmaparigraha evāvakalpate /",
    "GSP33brssbh1u:3280": " paro hi puruṣaḥ paramātmaiva bhavati yasmātparaṃ kiñcidanyannāsti,",
    "GSP33brssbh1u:3281": " 'puruṣānna paraṃ kiñcitsā kāṣṭhā sā parā gatiḥ' iti ca śrutyantarāt /",
    "GSP33brssbh1u:3282": " 'paraṃ cāparaṃ ca brahma yadoṅkāraḥ' iti ca vibhajyānantaramoṅkāreṇa paraṃ puruṣamabhidhyātavyaṃ bruvanparameva brahmaparaṃ puruṣaṃ gamayati",
    "GSP33brssbh1u:3283": " 'yathā pādodarastvacā vinirmucyata evaṃ ha vai sa pāpmanā vinirmucyate' iti pāpmavinirmokaphalavacanaṃ paramātmānamihābhidhyātavyaṃ sūcayati",
    "GSP33brssbh1u:3284": " atha yaduktaṃ paramātmābhidhyāyino na deśaparicchinnaphalaṃ yujyata iti /",
    "GSP33brssbh1u:3285": " atrocyate- trimātreṇoṅkāreṇālambanena paramātmānamabhidhyāyataḥ phalaṃ brahmalokaprāptiḥ krameṇa ca samyagdarśanotpattiriti kramamuktyabhiprāyametadbhaviṣyatītyadoṣaḥ",
    "GSP33brssbh1u:3286": " FN: paraṃ nirviśeṣam,",
    "GSP33brssbh1u:3287": " aparaṃ kāryaṃ,",
    "GSP33brssbh1u:3288": " āyatanena prāptisādhanena,",
    "GSP33brssbh1u:3289": " anveti prāpnoti /",
    "GSP33brssbh1u:3290": " aparaṃ brahma hiraṇyagarbhaḥ /",
    "GSP33brssbh1u:3291": " piṇḍaḥ sthūlo virāṭ tadapekṣayā sūtrasya paratvamti samādhyarthaḥ /",
    "GSP33brssbh1u:3292": " vyāpyaṃ viṣayaḥ /",
    "GSP33brssbh1u:3293": " saindhavākhilyo lavaṇapiṇḍaḥ,",
    "GSP33brssbh1u:3294": " khilyabhāvo 'lpatvam /",
    "GSP33brssbh1u:3295": " pādodaraḥ sarpaḥ /",
    "GSP33brssbh1u:3296": " 5 daharādhikaraṇam / sū. 14-21",
    "GSP33brssbh1u:3297": " dahara uttarebhyaḥ / BBs_1,3.14 /",
    "GSP33brssbh1u:3298": " 'atha yadidamasminbrahmapure daharaṃ puṇḍarīkaṃ veśma daharo 'sminnantarākāśastasminyadantastadanveṣṭavyaṃ tadbhāva vijijñāsitavyam' /",
    "GSP33brssbh1u:3299": " (chā. 8.1.1) ityādivākyaṃ samāmnāyate /",
    "GSP33brssbh1u:3300": " tatra yo 'yaṃ dahare hṛdayapuṇrīke dahara ākāśaḥ śrutaḥ sa kiṃ bhūtākāśo 'thavā vijñānātmā'thavā paramātmeti saṃśayyate /",
    "GSP33brssbh1u:3301": " kutaḥ saṃśayaḥ /",
    "GSP33brssbh1u:3302": " ākāśabrahmapuraśabdābhyām /",
    "GSP33brssbh1u:3303": " ākāśaśabdo hyayaṃ bhūtākāśe parasmiṃśca prayujyamāno dṛśyate /",
    "GSP33brssbh1u:3304": " tatra kiṃ bhūtākāśa eva daharaḥ syātkiṃvā para iti saṃśayaḥ /",
    "GSP33brssbh1u:3305": " tathā brahmapuramiti kiṃ jīvo 'tra brahmanāmā tasyedaṃ puraṃ śarīraṃ brahmapuramathavā parasyaiva brahmaṇaḥ puraṃ brahmapuramiti /",
    "GSP33brssbh1u:3306": " tatra jīvasya parasya vānyatarasya purasvāmino daharākāśatve saṃśayaḥ /",
    "GSP33brssbh1u:3307": " tatrākāśaśabdasya bhūtākāśe rūḍhatvādbhūtākāśa eva daharaśabda iti prāptam /",
    "GSP33brssbh1u:3308": " tasya ca daharāyatanāpekṣayā daharatvam /",
    "GSP33brssbh1u:3309": " 'yāvānvā ayamākāśastāvāneṣo 'ntarhadaya ākāśaḥ' iti ca bāhyāyantarabhāvakṛtabhedasyopamānopameyabhāvaḥ dyāvāpṛthivyādi ca tasminnantaḥ samāhitaṃ,",
    "GSP33brssbh1u:3310": " avakāśātmanākāśasyaikatvāt /",
    "GSP33brssbh1u:3311": " athavā jīvo dahara iti prāptam,",
    "GSP33brssbh1u:3312": " brahmapuraśabdāt /",
    "GSP33brssbh1u:3313": " jīvasya hīdaṃ puraṃ saccharīraṃ brahmapuramityucyate /",
    "GSP33brssbh1u:3314": " tasya svakarmaṇopārjitatvāt /",
    "GSP33brssbh1u:3315": " bhaktyā ca tasya brahmaśabdavācyatvam /",
    "GSP33brssbh1u:3316": " nahi parasya brahmaṇaḥ śarīreṇa svasvāmibhāvaḥ saṃbandho 'sti /",
    "GSP33brssbh1u:3317": " tatra purasvāminaḥ puraikadeśe 'vasthānaṃ dṛṣṭaṃ yathā rājñaḥ /",
    "GSP33brssbh1u:3318": " manaupādhikaśca jīvaḥ,",
    "GSP33brssbh1u:3319": " manaśca prāyeṇa hṛdaye pratiṣṭhitamityato jīvasyaivedaṃ hṛdaye 'ntaravasthānaṃ syāt /",
    "GSP33brssbh1u:3320": " daharatvamapi tasyaiva ārāgropamitatvādavakalpate /",
    "GSP33brssbh1u:3321": " ākāśopamitatvādi ca brahmābhedavivakṣayā bhaviṣyati /",
    "GSP33brssbh1u:3322": " nacātra daharasyākāśasyānveṣyatvaṃ vijijñāsitavyatvaṃ ca śrūyate /",
    "GSP33brssbh1u:3323": " 'tasminyadantaḥ' iti paraviśeṣaṇatvenopādānāditi /",
    "GSP33brssbh1u:3324": " ata uttaraṃ brūmaḥ- parameśvara evātra daharākāśo bhavitumarhati na bhūtākāśo jīvo vā /",
    "GSP33brssbh1u:3325": " kasmāt /",
    "GSP33brssbh1u:3326": " uttarebhyo vākyaśeṣagatebhyo hetubhyaḥ /",
    "GSP33brssbh1u:3327": " tathāhi- anveṣṭavyatayā vihitasya daharasyākāśasya 'taṃ cedbrūyuḥ' ityupakramya 'kiṃ",
    "GSP33brssbh1u:3328": " tadatra vidyate yadanveṣṭavyaṃ yadbhāva vijijñāsitavyam' ityevamākṣepapūrvakaṃ pratisamādhānavacanaṃ bhavati /",
    "GSP33brssbh1u:3329": " 'sa brūyādyavānvā ayamākāśastāvāneṣo 'ntarhṛdaya ākāśa ubhe asmindyāvāpṛthivī antareva samāhite' (chā. 8.1.3) ityādi /",
    "GSP33brssbh1u:3330": " tatra puṇḍarīkadaharatvena prāptadaharatvasyākāśasya prasiddhākāśaupamyena daharatvaṃ nivartayanbhūtākāśatvaṃ daharasyākāśasya nivartayatīti gamyate /",
    "GSP33brssbh1u:3331": " yadyapyākāśaśabdo bhūtākāśe rūḍhastathāpi tenaiva tasyopamā nopapadyata iti bhūtākāśaśaṅkā nivartitā bhavati /",
    "GSP33brssbh1u:3332": " nanvekasyāpyākāśasya bāhyābhyantaratvakalpitena bhedenopamānopameyabhāvaḥ saṃbhavatītyuktam /",
    "GSP33brssbh1u:3333": " naivaṃ saṃbhavati /",
    "GSP33brssbh1u:3334": " agatikā hīyaṃ gatiḥ,",
    "GSP33brssbh1u:3335": " yatkālpanikabhedāśrayaṇam /",
    "GSP33brssbh1u:3336": " apica kalpayitvāpi bhedamupamānopameyabhāvaṃ varṇayataḥ paricchinnatvādabhyantarākāśasya na bāhyākāśaparimāṇatvamupapadyeta /",
    "GSP33brssbh1u:3337": " nanu parameśvarasyāpi 'jyāyānākāśāt' (śata. brā. 10.6.6.2)",
    "GSP33brssbh1u:3338": " iti śrutyantarānnaivākāśaparimāṇatvamupapadyate /",
    "GSP33brssbh1u:3339": " naiṣa doṣaḥ /",
    "GSP33brssbh1u:3340": " puṇḍarīkaveṣṭanaprāptadaharatvanivṛttiparatvādvākyasya na tāvattvapratipādanaparatvam /",
    "GSP33brssbh1u:3341": " ubhayapratipādane hi vākyaṃ bhidyeta /",
    "GSP33brssbh1u:3342": " naca kalpitabhede piṇḍarīkaveṣṭita ākāśaikadeśe dyāvāpṛthivyādīnāmantaḥsamādhānamupapadyate /",
    "GSP33brssbh1u:3343": " 'eṣa ātmāpahatapāpmā vijaro vimṛtyurvīśoko vijighatso 'pipāsaḥ satyakāmaḥ satyasaṃkalpaḥ' iti cātmatvāpahatapāpmatvādayaśca guṇā na bhūtākāśe saṃbhavanti /",
    "GSP33brssbh1u:3344": " yadyapyātmaśabdo jīve saṃbhavati tathāpītarebhyaḥ kāraṇebhyo jīvāśaṅkāpi nivartitā bhavati /",
    "GSP33brssbh1u:3345": " nahyupādhiparicchinnasyārāgropamitasya jīvasya puṇḍarīkaveṣṭhanakṛtaṃ daharatvaṃ śakyaṃ nivartayitum /",
    "GSP33brssbh1u:3346": " brahmābhedavivakṣayā jīvasya sarvagatatvādi vivakṣyeteti cet /",
    "GSP33brssbh1u:3347": " yadātmatayā jīvasya sarvagatatvādi vivakṣyeta tasyaiva brahmaṇaḥ sākṣātsarvagatatvādivivakṣyatāmiti yuktam /",
    "GSP33brssbh1u:3348": " yadapyuktaṃ brahmapuramiti jīvena parasyopalakṣitatvādrājña iva jīvasyaivedaṃ purasvāminaḥ puraikadeśavartitvamastviti /",
    "GSP33brssbh1u:3349": " atra brūmaḥ- parasyaivedaṃ brahmaṇaḥ puraṃ saccharīraṃ brahmapuramityucyate,",
    "GSP33brssbh1u:3350": " brahmaśabdasya tasminmukhyatvāt /",
    "GSP33brssbh1u:3351": " tasyāpyasti pureṇānena saṃbandhaḥ,",
    "GSP33brssbh1u:3352": " upalabdhyadhiṣṭhānatvāt /",
    "GSP33brssbh1u:3353": " 'sa etasmājjīvaghanātparātparaṃ puriśayaṃ puruṣamīkṣate' (praṃ 5.5)",
    "GSP33brssbh1u:3354": " 'sa vā ayaṃ puruṣaḥ sarvāsu pūrṣu puriśayaḥ' (bṛ. 2.5.18)",
    "GSP33brssbh1u:3355": " ityādiśrutibhyaḥ /",
    "GSP33brssbh1u:3356": " athavā jīvapura evāsminbrahma saṃnihitamupalakṣyate /",
    "GSP33brssbh1u:3357": " yathā śālagrāme viṣṇaḥ saṃnihita iti tadvat /",
    "GSP33brssbh1u:3358": " 'tadyatheha karmacito lokaḥ kṣīyata evamevāmutra puṇyacito lokaḥ kṣīyate' (chā. 8.1.6)",
    "GSP33brssbh1u:3359": " iti ca karmaṇāmantavatphalamuktvā 'atha ya ihātmānamanuvidya vrajatyetāṃśca satyānkāmānsteṣāṃ",
    "GSP33brssbh1u:3360": " sarveṣu lokeṣu kāmacāro bhavati' iti prakṛtadaharākāśavijñānasyānantaphalatvaṃ vadanparamātmatvamasya sūcayati /",
    "GSP33brssbh1u:3361": " yadapyetaduktaṃ,",
    "GSP33brssbh1u:3362": " na daharasyākāśasyānveṣṭavyatvaṃ vijijñāsitavyaṃ ca śrutaṃ,",
    "GSP33brssbh1u:3363": " paraviśeṣaṇatvenopādānāditi atra brūmaḥ- yadyākāśo nānveṣṭavyatvenoktaḥ syāt 'yāvānvā ayamākāśastāvāneṣo 'ntarhadaya ākāśaḥ' ityādyākāśasvarūpapradarśanaṃ nopayujyate /",
    "GSP33brssbh1u:3364": " nanvetadapyantarvartivastusadbhāvapradarśanāyaiva pradarśyate /",
    "GSP33brssbh1u:3365": " 'taṃ cedbrūyuryadidamasminbrahmapure daharaṃ puṇḍarīkaṃ veśma daharo 'sminnantarākāśaḥ",
    "GSP33brssbh1u:3366": " kiṃ tadatra vidyate yadanveṣṭavyaṃ yadbhāva vijijñāsitavyam' ityākṣipya parihārāvasara",
    "GSP33brssbh1u:3367": " ākāśaupamyopakrameṇa dyāvāpṛthivyādīnāmantaḥsamāhitatvadarśanāt /",
    "GSP33brssbh1u:3368": " naitadevam /",
    "GSP33brssbh1u:3369": " evaṃ hi sati yadantaḥsamāhitaṃ dyāvāpṛthivyādi tadanveṣṭavyaṃ vijijñāsitavyaṃ cokta syāt /",
    "GSP33brssbh1u:3370": " tatra vākyaśeṣo nopapadyeta /",
    "GSP33brssbh1u:3371": " 'asminkāmāḥ samāhitāḥ' 'eṣa ātmāpahatapāpmā' iti hi prakṛtaṃ dyāvāpṛthivyādisamādhānādhāramākāśamākṛṣya",
    "GSP33brssbh1u:3372": " 'atha ya ihātmānamanuvidya vrajantyetāṃśca satyānkāmān' iti samuccayārthena caśabdenātmānaṃ",
    "GSP33brssbh1u:3373": " kāmādhārāśritāṃśca kāmānvijñeyānvākyaśeṣo darśayati /",
    "GSP33brssbh1u:3374": " tasmādvākyopakrame 'pi dahara evākāśo hṛdayapuṇḍarīkādhiṣṭhānaḥ sahāntaḥsthaiḥ samāhitaiḥ pṛthivyādibhiḥ satyaiśca kāmairvijñeya ukta iti gamyate",
    "GSP33brssbh1u:3375": " sa coktebhyo hetubhyaḥ parameśvara iti // 14 // @----------------------",
    "GSP33brssbh1u:3376": " FN: brahmapuraṃ śarīraṃ,",
    "GSP33brssbh1u:3377": " daharaṃ sūkṣmaṃ,",
    "GSP33brssbh1u:3378": " puṇḍarīkaṃ tadākāratvātprakṛtaṃ hṛdayameva /",
    "GSP33brssbh1u:3379": " tatra parasya saṃnidherveśmaśabdaḥ /",
    "GSP33brssbh1u:3380": " bhaktyā caitanyaguṇayogena /",
    "GSP33brssbh1u:3381": " vigatā jighatsā jagdhumicchā yasya /",
    "GSP33brssbh1u:3382": " babhukṣāśūnya ityarthaḥ /",
    "GSP33brssbh1u:3383": " daharatvaṃ alpatvam /",
    "GSP33brssbh1u:3384": " ādipadaṃ sarvādhāratvādisaṃgrahārtham /",
    "GSP33brssbh1u:3385": " pūrṣu śarīreṣu,",
    "GSP33brssbh1u:3386": " puri hṛdaye vā śete iti puruṣaḥ /",
    "GSP33brssbh1u:3387": " anuvidya dhyāyenānubhūya /",
    "GSP33brssbh1u:3388": " samāhitāḥ pratiṣṭhitāḥ /",
    "GSP33brssbh1u:3389": " gatiśabdābhyāṃ tathā hi dṛṣṭaṃ liṅgaṃ ca / BBs_1,3.15 /",
    "GSP33brssbh1u:3390": " daharaḥ parameśvara uttarebhyo hetubhya ityuktam /",
    "GSP33brssbh1u:3391": " ta evottare hetava idānīṃ prapañcyante /",
    "GSP33brssbh1u:3392": " itaśca parameśvara eva daharaḥ,",
    "GSP33brssbh1u:3393": " yasmāddaharavākyaśeṣe parameśvarasyaiva pratipādakau gatiśabdau bhavataḥ- 'imāḥ sarvāḥ prajā aharahargacchantya etaṃ brahmalokaṃ na vindanti' (chā. 8.3.2) iti /",
    "GSP33brssbh1u:3394": " tatra prakṛtaṃ daharaṃ brahmalokaśabdenābhidhāya tadviṣayā gatiḥ prajāśabdavācyānāṃ jīvānāmabhidhīyamānā daharasya brahmatāṃ gamayati /",
    "GSP33brssbh1u:3395": " tathā hyaharaharjīvānāṃ suṣuptavasthāyāṃ brahmaviṣayaṃ gamanaṃ dṛṣṭaṃ śrutyantare- 'satā somya tadā saṃpanno bhavati' (chā. 6.8.1)",
    "GSP33brssbh1u:3396": " ityevamādau /",
    "GSP33brssbh1u:3397": " loke 'pi kila gāḍhaṃ suṣuptamācakṣate brahmībhūto brahmatāṃ gata iti /",
    "GSP33brssbh1u:3398": " tathā brahmalokaśabdo 'pi prakṛte dahare prayujyamāno jīvabhūtākāśaśaṅkāṃ nivartayanbrahmatāmasya gamayati /",
    "GSP33brssbh1u:3399": " nanu kamalāsanalokamapi brahmalokaśabdo gamayet /",
    "GSP33brssbh1u:3400": " gamayedyadi brahmaṇo loka iti ṣaṣṭhīsamāsavṛttyā vyutpādyeta /",
    "GSP33brssbh1u:3401": " sāmānādhikaraṇavṛttyā tu vyutpādyamāno brahmaiva loko brahmaloka iti parameva brahma gamayiṣyati /",
    "GSP33brssbh1u:3402": " etadeva cāhararbrahmalokagamanaṃ dṛṣṭaṃ brahmaśabdasya sāmānādhikaraṇyavṛttiparigrahe liṅgam /",
    "GSP33brssbh1u:3403": " nahyaharaharimāḥ prajāḥ kāryabrahmalokaṃ satyalokākhyaṃ gacchantīti śakyaṃ kalpayitum // 15 //",
    "GSP33brssbh1u:3404": " dhṛteś ca mahimno 'syāsminn upalabdheḥ / BBs_1,3.16 /",
    "GSP33brssbh1u:3405": " dhṛteśca hetoḥ parameśvara evāyaṃ daharaḥ /",
    "GSP33brssbh1u:3406": " katham /",
    "GSP33brssbh1u:3407": " 'daharo 'sminnantarākāśaḥ' iti hi prakṛtyākāśaupamyapūrvakaṃ tasminsarvasamādhānamuktvā",
    "GSP33brssbh1u:3408": " tāṃ sminneva cātmaśabdaṃ prayujyāpahatapāpmatvādiguṇayogaṃ copaduśya tamevānativṛttaprakaraṇaṃ",
    "GSP33brssbh1u:3409": " nirdiśati- 'atha ya ātmā sa seturvidhṛtireṣalokānāmasaṃbhedāya' (chā. 8.4.1) iti /",
    "GSP33brssbh1u:3410": " tatra vidhṛtirityātmaśabdasāmānādhikaraṇyādvidhārayitocyate,",
    "GSP33brssbh1u:3411": " kticaḥ kartari smaraṇāt /",
    "GSP33brssbh1u:3412": " yathodakasaṃtānasya vidhārayitā loke setuḥ kṣetrasaṃpadāmasaṃbhedāya,",
    "GSP33brssbh1u:3413": " evamayamātmātmaiṣāmadhyātmādibhedabhinnānāṃ lokānāṃ varṇāśramādīnāṃ ca vidhāritā seturasaṃbhedāyāsaṃkarāyeti /",
    "GSP33brssbh1u:3414": " evamiha prakṛte dahare vidhāraṇalakṣaṇaṃ mahimānaṃ darśayati /",
    "GSP33brssbh1u:3415": " ayaṃ ca mahimā parameśvara eva śrutyantarādupalabhyate 'etasya vā akṣarasya praśāsane gārgi sūryācandramasau vidhṛtau tiṣṭhataḥ' ityādeḥ /",
    "GSP33brssbh1u:3416": " tathānyatrāpi niścite parameśvaravākye śrūyate- 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' iti",
    "GSP33brssbh1u:3417": " evaṃ dhṛteśca hetoḥ parameśvara evāyaṃ daharaḥ // 16 // @----------------------",
    "GSP33brssbh1u:3418": " FN: seturasaṃkarahetuḥ /",
    "GSP33brssbh1u:3419": " prasiddheś ca / BBs_1,3.17 /",
    "GSP33brssbh1u:3420": " itaśca parameśvara eva 'daharo 'sminnantarākāśaḥ' ityucyate /",
    "GSP33brssbh1u:3421": " yatkāraṇamākāśaśabdaḥ parameśvare prasiddhaḥ /",
    "GSP33brssbh1u:3422": " 'ākāśo vai nāma nāmarūpayornirvahitā' (chā. 8.1.4)",
    "GSP33brssbh1u:3423": " , 'sarvāṇi ha vā imāni bhūtānyākāśādeva samutpadyante' (chā. 1.9.1)",
    "GSP33brssbh1u:3424": " ityādiprayogadarśanāt /",
    "GSP33brssbh1u:3425": " jīve tu na kvacidākāśaśabdaḥ prayujyamāno dṛśyate /",
    "GSP33brssbh1u:3426": " bhūtākāśastu satyāmapyākāśaśabdaprasiddhāvupamānopameyabhāvādyasaṃbhavānna grahītavya ityuktam // 17 // @----------------------",
    "GSP33brssbh1u:3427": " FN: ā samāntātkāśate dīpyata ityākāśaḥ svayañjyotirīśvaraḥ /",
    "GSP33brssbh1u:3428": " itaraparāmarśāt sa iti cen nāsaṃbhavāt / BBs_1,3.18 /",
    "GSP33brssbh1u:3429": " yadi vākyaśeṣabalena dahara iti parameśvaraḥ parigṛhyetāstītarasyāpi jīvasya vākyaśeṣe",
    "GSP33brssbh1u:3430": " parāmarśaḥ - 'atha ya eṣa saṃprasādo 'smāccharīrātsamutthāya paraṃ jyotirūpasaṃpadya",
    "GSP33brssbh1u:3431": " svena rūpeṇābhiniṣpadyata eṣa ātmeti hovāca' (chā. 8.3.4) iti /",
    "GSP33brssbh1u:3432": " atra hi saṃprasādaśabdaḥ śrutyantare suṣuptāvasthāyāṃ dṛṣṭatvāttadavasthāvantaṃ jīvaṃ śaknotyupasthāpayituṃ nārthāntaram /",
    "GSP33brssbh1u:3433": " tathā śarīravyapāśrayasyeva jīvasya śarīrātsamutthānaṃ saṃbhavati /",
    "GSP33brssbh1u:3434": " yathākāśavyapāśrayāṇāṃ vāyvādīnāmākāśātsamutthānaṃ tadvat /",
    "GSP33brssbh1u:3435": " yathā cādṛṣṭo 'pi loke parameśvaraviṣaya ākāśaśabdaḥ parameśvaradharmasamabhivyāhārāt",
    "GSP33brssbh1u:3436": " 'ākāśo vai nāma nāmarūpayornirvahitā' ityevamādau parameśvaraviṣayo 'bhyupagata evaṃ",
    "GSP33brssbh1u:3437": " jīvaviṣayo 'pi bhaviṣyati /",
    "GSP33brssbh1u:3438": " tasmāditaraparāmarśāt 'daharo 'sminnantarākāśa' ityatra sa eva jīva ucyate iti cet /",
    "GSP33brssbh1u:3439": " naitadevaṃ syāt /",
    "GSP33brssbh1u:3440": " kasmāt. asaṃbhavāt /",
    "GSP33brssbh1u:3441": " nahi jīvo buddhyādyupādhiparicchedābhimānī sannākāśenopamīyeta /",
    "GSP33brssbh1u:3442": " nacopādhidharmānabhimanyamānasyāpahatapāpmatvādayo dharmāḥ saṃbhavanti /",
    "GSP33brssbh1u:3443": " prapañcitaṃ caitatprathamasūtre /",
    "GSP33brssbh1u:3444": " atirekāśaṅkāparihārāyātra tu punarupanyastam /",
    "GSP33brssbh1u:3445": " paṭhiṣyati copariṣṭāt 'anyārthaśca parāmarśaḥ' (bra. 1.3.20) iti // 18 // @----------------------",
    "GSP33brssbh1u:3446": " FN: samyakprasīdatyasmiñjīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābhedaḥ /",
    "GSP33brssbh1u:3447": " 'saṃprasāde ratvā caritvā' iti bṛhadāraṇyakasthaṃ śrutyantaram /",
    "GSP33brssbh1u:3448": " upādhidharmāḥ pāpmādayaḥ /",
    "GSP33brssbh1u:3449": " uttarāc ced āvirbhūtasvarūpas tu / BBs_1,3.19 /",
    "GSP33brssbh1u:3450": " itaraparāmarśādyā jīvāśaṅkā jātā sāsaṃbhavānnirākṛtā /",
    "GSP33brssbh1u:3451": " athedānīṃ mṛtasyevāmṛtasekātpunaḥ samutthānaṃ jīvāśaṅkāyāḥ kriyate uttarasmātprajāpatyādvākyāt /",
    "GSP33brssbh1u:3452": " tatrahi 'ya ātmāpahatapāpmā' ityapahatapāpmatvādiguṇakamātmānamanveṣṭavyaṃ vijijñāsitavyaṃ ca pratijñāya 'ya eṣo 'kṣiṇi puruṣo dṛśyata eṣa ātmā'",
    "GSP33brssbh1u:3453": " (chā. 8.7.4) iti bruvannakṣisthaṃ draṣṭāraṃ jīvamātmānaṃ nirdiśati /",
    "GSP33brssbh1u:3454": " 'etaṃ tveva te bhūyo 'nuvyākhyāsyāmi' (chā. 8.9.3)",
    "GSP33brssbh1u:3455": " iti ca tameva punaḥ punaḥ parāmṛśya 'ya eṣa svapne mahīyamānaścaratyeṣa ātmā' (chā. 8.10.1)",
    "GSP33brssbh1u:3456": " iti 'tadyatraitatsuptaḥ samastaḥ saṃprasannaḥ svapnaṃ na vijānātyeṣa ātmā' iti ca jīvamevāvasthāntaragataṃ vyācaṣṭe /",
    "GSP33brssbh1u:3457": " tasyaiva cāpahatapāpmatvādi darśayati- 'etadamṛtamabhayametadbrahma' iti /",
    "GSP33brssbh1u:3458": " nāhaṃ khalvayamevaṃ saṃpratyātmānaṃ jānātyayamahamasmīti no evemāni bhūtāni' (chā. 8.11.1,2)",
    "GSP33brssbh1u:3459": " iti ca suṣuptāvasthāyāṃ doṣamupalabhya 'etaṃ tveva te bhūyo 'nuvyākhyāsyāmi no evānyatraitasmāt",
    "GSP33brssbh1u:3460": " iti copakramya śarīrasaṃbandhanindāpūrvakaṃ 'eṣa saṃprasādo 'smāccharīrātsamutthāya",
    "GSP33brssbh1u:3461": " paraṃ jyotirupasaṃpadya svena rūpeṇābhiniṣpadyate sa uttamaḥ puruṣaḥ' iti jīvameva",
    "GSP33brssbh1u:3462": " śarīrātsamutthitamuttamapuruṣaṃ darśayati /",
    "GSP33brssbh1u:3463": " tasmādasti saṃbhavo jīve pārameśvarāṇāṃ dharmāṇām /",
    "GSP33brssbh1u:3464": " ataḥ 'daharo 'sminnantarākāśaḥ' iti jīva evokta iti cetkaścidbrūyāt,",
    "GSP33brssbh1u:3465": " taṃ prati brūyāt- 'āvirbhūtasvarūpastu' iti /",
    "GSP33brssbh1u:3466": " tuśabdaḥ pūrvapakṣavyāvṛttyarthaḥ /",
    "GSP33brssbh1u:3467": " nottarasmādapi vākyādiha jīvasyāśaṅkā saṃbhavatītyarthaḥ /",
    "GSP33brssbh1u:3468": " kasmāt /",
    "GSP33brssbh1u:3469": " yatastatrāpyāvirbhūtasvarūpo jīvo vivakṣyate /",
    "GSP33brssbh1u:3470": " āvirbhūtaṃ svarūpamasyetyāvirbhūtasvarūpaḥ /",
    "GSP33brssbh1u:3471": " bhūtapūrvagatyā jīvavacanam /",
    "GSP33brssbh1u:3472": " etaduktaṃ bhavati- 'ya eṣo 'kṣiṇi ityakṣilakṣitaṃ draṣṭāraṃ nirdiśyodaśarāvabrāhmaṇenainaṃ",
    "GSP33brssbh1u:3473": " śarīrātmatāyā vyutthāpya 'etaṃ tveva te' iti punaḥpunastameva vyākhyāyeyatvenākṛṣya",
    "GSP33brssbh1u:3474": " svapnasuṣuptopanyāsakrameṇa 'paraṃ jyotirupasaṃpadya svena rūpeṇābhiniṣpadyate' iti",
    "GSP33brssbh1u:3475": " yadasya pāramārthikaṃ svarūpaṃ paraṃ brahma tadrūpatayainaṃ jīvaṃ vyācaṣṭe na jaivena rūpeṇa /",
    "GSP33brssbh1u:3476": " yatparaṃ jyotirūpasaṃpattavyaṃ śrutaṃ tatparaṃ brahma /",
    "GSP33brssbh1u:3477": " taccāpahatapāpmatvādidharmakaṃ,",
    "GSP33brssbh1u:3478": " tadeva ca jīvasya pāramārthikaṃ svarūpaṃ 'tattvamasi' ityādiśāstrebhyaḥ,",
    "GSP33brssbh1u:3479": " netaradupādhikalpitam /",
    "GSP33brssbh1u:3480": " yāvadeva hi sthāṇāviva puruṣabuddhiṃ dvaitalakṣaṇāmavidyāṃ nivartayankūṭasthanityadṛksvarūpamātmānamahaṃ brahmāsmīti na pratipadyate tāvajjīvasya jīvatvam /",
    "GSP33brssbh1u:3481": " yadā tu dehendriyamanobuddhisaṃghātādvyutthāpya śrutyā pratibodhyate,",
    "GSP33brssbh1u:3482": " nāsi tvaṃ dehendriyamanobuddhisaṃghātaḥ,",
    "GSP33brssbh1u:3483": " nāsi saṃsārī,",
    "GSP33brssbh1u:3484": " kiṃ tarhi tadyatsatyaṃ sa ātmā caitanyamātrasvarūpastattvamasīti,",
    "GSP33brssbh1u:3485": " tadā kūcasthanityadṛksvarūpamātmānaṃ pratibudadhyāsmāccharīrādyabhimānātsamuttiṣṭhansa eva kūṭasthanityadṛksvarūpa ātmā bhavati /",
    "GSP33brssbh1u:3486": " 'sa yo ha vai tatparamaṃ brahma veda brahmaiva bhavati' (muṇḍa. 3.2.1)",
    "GSP33brssbh1u:3487": " ityādiśrutibhyaḥ /",
    "GSP33brssbh1u:3488": " tadeva cāsya pāramārthikaṃ svarūpaṃ yena śarīrātsamutthāya svena rūpeṇābhiniṣpadyate /",
    "GSP33brssbh1u:3489": " kathaṃ punaḥ svaṃ ca rūpaṃ svenaiva niṣpadyata iti saṃbhavati kūṭasthanityasya suvarṇādīnāṃ",
    "GSP33brssbh1u:3490": " tu dravyāntarasaṃparkādabhibhūtasvarūpāṇāmanabhivyaktāsādhāraṇaviśeṣāṇāṃ kṣāraprakṣepādibhiḥ",
    "GSP33brssbh1u:3491": " śodhyamānānāṃ svarūpeṇābhiniṣpattiḥ syāt /",
    "GSP33brssbh1u:3492": " tathā nakṣatrādīnāmahanyabhibhūtaprakāśānāmabhibhāvakaviyoge rātrau svarūpeṇābhiniṣpattiḥ syāt /",
    "GSP33brssbh1u:3493": " natu tathātmacaitanyajyotiṣo nityasya kenacidabhibhavaḥ saṃbhavatyasaṃsargitvādvyomna iva,",
    "GSP33brssbh1u:3494": " dṛṣṭavirodhācca /",
    "GSP33brssbh1u:3495": " dṛṣṭiśrutimativijñātayo hi jīvasya svarūpam /",
    "GSP33brssbh1u:3496": " tacca śarīrādasamutthitasyāpi jīvasya sadā niṣpannameva dṛśyate /",
    "GSP33brssbh1u:3497": " sarvo hi jīvaḥ paśyanśṛṇvanmanvāno vijānanvyavaharatyanyathā vyavahārānupapatteḥ /",
    "GSP33brssbh1u:3498": " tacceccharīrātsamutthitasya niṣpadyeta prāksamutthānāddṛṣṭo vyavahāro virudhyeta /",
    "GSP33brssbh1u:3499": " ataḥ kimātmakamidaṃ śarīrātsamutthānaṃ,",
    "GSP33brssbh1u:3500": " kimātmikā vā svarūpeṇābhiniṣpattiriti /",
    "GSP33brssbh1u:3501": " atrocyate- prāgvivekavijñānotpatteḥ śarīrendriyamanobuddhiviṣayavedanopādhibhiraviviktamiva jīvasya dṛṣṭyādijyotiḥsvarūpaṃ bhavati /",
    "GSP33brssbh1u:3502": " yathā śuddhasya sphaṭikasya svācchyaṃ śauklyaṃ ca svarūpaṃ prāgvivekagrahaṇādraktanīlādyupādhibhiraviviktamiva bhavati /",
    "GSP33brssbh1u:3503": " pramāṇajanitavivekagrahaṇāttu parācīnaḥ sphaṭikaḥ svācchyena śauklyena ca svenarūpeṇābhiniṣpadyata ityucyate prāgapi tathaiva san /",
    "GSP33brssbh1u:3504": " tathā dehādyupādhyaviviktasyaiva sato jīvasya śrutikṛtaṃ vivekavijñānaṃ śarīrātsamutthānaṃ vivekavijñānaphalaṃ svarūpeṇābhiniṣpattiḥ kevalātmasvarūpāvagatiḥ",
    "GSP33brssbh1u:3505": " tathā vivekāvivekamātreṇaivātmano 'śarīratvaṃ saśarīratvaṃ ca,",
    "GSP33brssbh1u:3506": " mantravarṇāt 'aśarīraṃ śarīreṣu' (kā. 1.2.22)",
    "GSP33brssbh1u:3507": " iti, 'śarīrastho 'pi kaunteya na karoti na lipyate' (gī.13.31)",
    "GSP33brssbh1u:3508": " iti ca saśarīratvāśarīratvaviśeṣābhāvasmaraṇāt /",
    "GSP33brssbh1u:3509": " tasmādvivekavijñānābhāvādanāvirbhūtasvarūpaḥ sanvivekavijñānādāvirbhūtasvarūpa ityucyate /",
    "GSP33brssbh1u:3510": " natvānyādṛśāvāvirbhāvānāvirbhāvau svarūpasya saṃbhavataḥ svarūpatvādeva /",
    "GSP33brssbh1u:3511": " evaṃ mithyājñānakṛta eva jīvaparameśvarayorbhedo na vastukṛtaḥ,",
    "GSP33brssbh1u:3512": " vyomavadasaṅgatvāviśeṣāt /",
    "GSP33brssbh1u:3513": " kutaścidevaṃ pratipattavyam /",
    "GSP33brssbh1u:3514": " yato 'ya eṣo 'kṣiṇi puruṣo dṛśyate' ityupadiśya 'etadamṛtamabhayametadbrahma' ityupadiśati /",
    "GSP33brssbh1u:3515": " yo 'kṣiṇi prasiddho draṣṭā draṣṭṛtvena vibhāvyate so 'mṛtābhayalakṣaṇādbrahmaṇo 'nyaścetsyāttato 'mṛtābhayabrahmasāmānādh ikaraṇyaṃ na syāt",
    "GSP33brssbh1u:3516": " nāpi praticchāyātmāyamakṣilakṣito nirdiśyate,",
    "GSP33brssbh1u:3517": " prajāpatermṛṣāvāditvaprasaṅgāt /",
    "GSP33brssbh1u:3518": " tathā dvitīye 'pi paryāye 'ya eṣaḥ svapne mahīyamānaścarati' iti na prathamaparyāyanirdiṣṭādakṣipuruṣāddraṣṭuranyo nirdiṣṭaḥ,",
    "GSP33brssbh1u:3519": " 'etaṃ tveva te bhūyo 'nuvyākhyāsyāmi' ityupakramāt /",
    "GSP33brssbh1u:3520": " kiñcāhamadya svapne hastinamadrākṣaṃ nedānīṃ taṃ paśyāmīti dṛṣṭameva pratibuddhaḥ pratyācaṣṭe /",
    "GSP33brssbh1u:3521": " draṣṭāraṃ tu tameva pratyabhijānāti ya evāhaṃ svapnamadrākṣaṃ sa evāhaṃ jāgaritaṃ paśyamīti /",
    "GSP33brssbh1u:3522": " tathā tṛtīye 'pi paryāye 'nahi khalvayamevaṃ saṃpratyātmānaṃ jānātyayamahamasmīti",
    "GSP33brssbh1u:3523": " no evemāni bhūtāni iti suṣuptāvasthāyāṃ viśeṣavijñānābhāvameva darśayati na vijñātāraṃ pratiṣedhati /",
    "GSP33brssbh1u:3524": " yattu tatra 'vināśamevāpīto bhavati' iti tadapi viśeṣavijñānavināśābhiprāyameva na vijñātṛvināśābhiprāyam /",
    "GSP33brssbh1u:3525": " 'nahi vijñāturvijñāterviparilopo vidyate 'vināśitvāt' (bṛ. 4.3.30)",
    "GSP33brssbh1u:3526": " iti śrutyantarāt /",
    "GSP33brssbh1u:3527": " tathā caturthe 'pi paryāye 'etaṃ tveva te bhūyo 'nuvyākhyāsyāmi no evānyatraitasmāt'",
    "GSP33brssbh1u:3528": " ityupakramya 'maghavanmartyaṃ vā idaṃ śarīram' ityādinā prapañcena śarīrādupādhisaṃbandhapratyākhyānena",
    "GSP33brssbh1u:3529": " saṃprasādaśabdoditaṃ jīvaṃ 'svena rūpeṇābhiniṣpadyate' iti brahmasvarūpāpannaṃ darśayanna",
    "GSP33brssbh1u:3530": " parasmādbrahmaṇo 'mṛtābhayasvarūpādanyaṃ jīvaṃ darśayati /",
    "GSP33brssbh1u:3531": " kecittu paramātmavivakṣāyāṃ 'etaṃ tveva te' iti jīvākarṣaṇamanyāyyaṃ manyamānā etameva vākyopakramasūcitamapahatapāpmatvādiguṇakamātmānaṃ te bhūyo 'nuvyākhyāsyāmīti kalpayanti /",
    "GSP33brssbh1u:3532": " teṣāmetamiti saṃnihitāvalambinī sarvanāmaśrutirviprakṛṣyeta /",
    "GSP33brssbh1u:3533": " bhūyaḥśrutiścoparudhyeta,",
    "GSP33brssbh1u:3534": " paryāyāntarābhihitasya paryāyāntare 'nabhidhīyamānatvāt /",
    "GSP33brssbh1u:3535": " 'etaṃ tveva te' iti ca pratijñāya prākcaturthātparyāyādanyamanyaṃ vyācakṣāṇasya prajāpateḥ pratārakatvaṃ prasajyeta /",
    "GSP33brssbh1u:3536": " tasmādyadavidyāpratyupasthāpitapāramārthikaṃ jaivaṃ rūpaṃ kartṛbhoktṛrāgadveṣādidoṣakaluṣitamanekānarthayogi",
    "GSP33brssbh1u:3537": " tadvilayanena tadviparītamapahatapāpmatvādiguṇakaṃ pārameśvaraṃ svarūpaṃ vidyayā pratipādyate,",
    "GSP33brssbh1u:3538": " sarpādivilayaneneva rajjvādīn /",
    "GSP33brssbh1u:3539": " apare tu vādinaḥ pāramārthikameva jaivaṃ rūpamiti manyante 'smadīyāśca kecit /",
    "GSP33brssbh1u:3540": " teṣāṃ sarveṣāmātmaikatvasamyagdarśanapratipakṣabhūtānāṃ pratibodhāyedaṃ śārīrakamārabdham /",
    "GSP33brssbh1u:3541": " eka eva parameśvaraḥ kūṭasthanityo vijñānadhāturavidyayā māyayā māyāvivadanekadhā vibhāvyate nānyo vijñānadhāturastīti /",
    "GSP33brssbh1u:3542": " yattvidaṃ parameśvaravākye jīvamāśaṅkhya pratiṣedhati sūtrakāraḥ - 'nāsaṃbhavāt' (bra.1.3.18) ityādinā /",
    "GSP33brssbh1u:3543": " tatrāyamabhiprāyaḥ - nityaśuddhabuddhamuktasvabhāve kūṭasthanitye ekasminnasaṅge paramātmani tadviparītaṃ jaivaṃ rūpaṃ vyomnīva talamalādiparikalpitam",
    "GSP33brssbh1u:3544": " tadātmaikatvapratipādanaparairvākyairnyāyopetairdvaitavādapratiṣedhaiścāpaneṣyāmīti paramātmano jīvādanyatvaṃ draḍhayati /",
    "GSP33brssbh1u:3545": " jīvasya tu na parasmādanyatvaṃ pratipipādayiṣati kiṃ tvanuvadatyevāvidyākalpitaṃ lokaprasiddhaṃ jīvabhedam /",
    "GSP33brssbh1u:3546": " evaṃ hi svābhāvikakartṛtvabhoktṛtvānuvādena pravṛttāḥ karmavidhayo na virudhyanta iti manyate /",
    "GSP33brssbh1u:3547": " pratipādyaṃ tu śāstrārthamātmaikatvameva darśayati- 'śāstradṛṣṭyā tūpadeśo vāmadevavat' (bra. 1.1.30)",
    "GSP33brssbh1u:3548": " ityādināvarṇiścāsmābhirvidvadbhedena karmavidhivirodhaparihāraḥ // 19 // @----------------------",
    "GSP33brssbh1u:3549": " mahīyamāno vāsanāmayairviṣayaiḥ pūjyamāna iti svapnaparyāye,",
    "GSP33brssbh1u:3550": " tadyatreti suṣuptiparyāye ca jīvameva prajāpatirvyācaṣṭa ityanvayaḥ /",
    "GSP33brssbh1u:3551": " aheti nipātaḥ khede /",
    "GSP33brssbh1u:3552": " etasmātprakṛtādātmano 'nyatra anyam /",
    "GSP33brssbh1u:3553": " udaśarāveti udakapūrṇe śarāve pratibimbātmānaṃ dehaṃ svasyājñātaṃ yattanmahyaṃ vācyamityuktaḥ śrutyarthaḥ /",
    "GSP33brssbh1u:3554": " vyutthāpya vicārya /",
    "GSP33brssbh1u:3555": " abhiniṣpadyata ityatra etaduktaṃ bhavatīti saṃbandhaḥ /",
    "GSP33brssbh1u:3556": " abhibhāvakaḥ saurālokāstadviyoge /",
    "GSP33brssbh1u:3557": " vedanā harṣaśokādayaḥ /",
    "GSP33brssbh1u:3558": " vivekavijñānaṃ tvaṃpadārthaśodhanam /",
    "GSP33brssbh1u:3559": " anyādṛśau satyau /",
    "GSP33brssbh1u:3560": " aṃśādiśūnyatvamasaṅgatvam /",
    "GSP33brssbh1u:3561": " ayaṃ suṣuptaḥ,",
    "GSP33brssbh1u:3562": " saṃprati suṣuptau,",
    "GSP33brssbh1u:3563": " ahaṃ ātmānaṃ ahaṅkārāspadamātmānaṃ na jānāti /",
    "GSP33brssbh1u:3564": " nahīti ātmānaḥ svabhāvabhūtavijñāpternānyathābhāvo yogyatvādityarthaḥ /",
    "GSP33brssbh1u:3565": " vilayanena śodhanena /",
    "GSP33brssbh1u:3566": " vidyayā mahāvākyena /",
    "GSP33brssbh1u:3567": " vākyāni tattvamasyādīni jīvabrahmaṇoścaitanyāviśeṣāttadākāreṇākārāntareṇa vā bhedāyogo nyāyaḥ /",
    "GSP33brssbh1u:3568": " nehanānenetyādayo dvaitavādaniṣedhāḥ /",
    "GSP33brssbh1u:3569": " anyārthaś ca parāmarśaḥ / BBs_1,3.20 /",
    "GSP33brssbh1u:3570": " atha yo daharavākyaśeṣe jīvaparāmarśo darśitaḥ - 'atha ya eṣa saṃprasādaḥ' (chā. 8.3.4)",
    "GSP33brssbh1u:3571": " ityādi, sa dahare parameśvare vyākhyāyamāne na jīvopāsanopadeśo na prakṛtaviśeṣopadeśa ityarthakatvaṃ prāpnotīti /",
    "GSP33brssbh1u:3572": " ata āha- anyārtho 'yaṃ jīvaparāmarśau na jīvasvarūpaparyavasāyī kiṃ tarhi parameśvarasvarūpaparyavasāyī /",
    "GSP33brssbh1u:3573": " katham /",
    "GSP33brssbh1u:3574": " saṃprasādaśabdodito jīvo jāgaritavyavahāre dehendriyapañjarādhyakṣo bhūtvā tadvāsanānirmitāṃśca",
    "GSP33brssbh1u:3575": " svapnānnāḍīcaro 'nubhūya śrāntaḥ śaraṇaṃ prepsurubhayarūpādapi śarīrābhimānātsamutthāya",
    "GSP33brssbh1u:3576": " suṣuptāvasthāyāṃ paraṃ jyotirākāśaśabditaṃ paraṃ brahmopasaṃpadya viśeṣavijñānavattvaṃ",
    "GSP33brssbh1u:3577": " ca parityajya svena rūpeṇābhiniṣpadyate /",
    "GSP33brssbh1u:3578": " yadasyopasaṃpattavyaṃ paraṃ jyotiryena svena rūpeṇāyamabhiniṣpadyate sa eṣa ātmāpahatapāpmatvādiguṇa",
    "GSP33brssbh1u:3579": " upāsya ityevamartho 'yaṃ jīvaparāmarśaḥ parameśvaravādino 'pyupapadyate // 20 //",
    "GSP33brssbh1u:3580": " alpaśruter iti cet tad uktam / BBs_1,3.21 /",
    "GSP33brssbh1u:3581": " yadapyuktam,",
    "GSP33brssbh1u:3582": " 'daharo 'sminnantarākāśaḥ' ityākāśasyālpatvaṃ śrūyamāṇaṃ parameśvare nopapadyate,",
    "GSP33brssbh1u:3583": " jīvasya tvārāgropanimitasyālpatvamavakalpata iti tasya parihāro vaktavyaḥ /",
    "GSP33brssbh1u:3584": " ukto hyasya parihāraḥ parameśvarasyāpekṣikamalpatvamavakalpata iti 'arbhakaukastvāttadvyapadeśācca neti cenna nicāyyatvādevaṃ vyomavacca' (bra. 1.2.7) ityatra /",
    "GSP33brssbh1u:3585": " sa eveha parihāro 'nusaṃdhātavya iti sūcayati /",
    "GSP33brssbh1u:3586": " śrutyaiva cedamalpatvaṃ pratyuktaṃ prasiddhenākāśenopamimānayā 'yāvānvā ayamākāśastāvāneṣo 'ntarhṛdaya ākāśaḥ' iti // 21 //",
    "GSP33brssbh1u:3587": " 6 anukṛtyadhikaraṇam. sū. 22-23",
    "GSP33brssbh1u:3588": " anukṛtes tasya ca / BBs_1,3.22 /",
    "GSP33brssbh1u:3589": " 'na tatra sūryo bhāti na candratārakaṃ nemā vidyuto bhānti kuto 'yamāgniḥ /",
    "GSP33brssbh1u:3590": " tameva bhāntamanubhāti sarvaṃ tasya bhāsā sarvamidaṃ vibhāti' (mu. 2.210)",
    "GSP33brssbh1u:3591": " iti samāmananti /",
    "GSP33brssbh1u:3592": " yatra yaṃ bhāntamanubhāti sarvaṃ yasya ca bhāsā sarvamidaṃ vibhāti sa kiṃ tejodhātuḥ kaściduta prājña ātmeti vicikitsāyāṃ tejodhāturiti tāvatprāptam",
    "GSP33brssbh1u:3593": " kutaḥ, tejodhātūnāmeva suryādīnāṃ bhānapratiṣedhāt /",
    "GSP33brssbh1u:3594": " tejaḥsvabhāvakaṃ hi candratārakādi tejaḥsvabhāvaka eva suryo bhāsamāne 'hani na bhāsata iti prasiddham /",
    "GSP33brssbh1u:3595": " tathā saha sūryeṇa sarvamidaṃ candratārakādi yasminna bhāsate so 'pi tejaḥsvabhāva eva kaścidityavagamyate /",
    "GSP33brssbh1u:3596": " anubhānamapi tejaḥsvabhāvaka evo 'papadyate,",
    "GSP33brssbh1u:3597": " samānasvabhāvakeṣvanukāradarśanāt /",
    "GSP33brssbh1u:3598": " gacchantamanugacchatītivat /",
    "GSP33brssbh1u:3599": " tasmāttejodhātuḥ kaścidityevaṃ prāpte brūmaḥ - prājña evātmā bhavitumarhati /",
    "GSP33brssbh1u:3600": " kasmāt /",
    "GSP33brssbh1u:3601": " anukṛteḥ /",
    "GSP33brssbh1u:3602": " anukaraṇamanukṛtiḥ /",
    "GSP33brssbh1u:3603": " yadetat 'tameva bhāntamanubhāti sarvam' ityanubhānaṃ,",
    "GSP33brssbh1u:3604": " tatprājñaparigrahe 'vakalpate /",
    "GSP33brssbh1u:3605": " 'bhārūpaḥ satyasaṃkalpaḥ' (chā.",
    "GSP33brssbh1u:3606": " 3.14.2) iti hi prājñamātmānamāmananti /",
    "GSP33brssbh1u:3607": " na tu tejodhātuṃ kañcitsūryādayo 'nubhāntīti prasiddham /",
    "GSP33brssbh1u:3608": " samatvācca tejodhātūnāṃ sūryādīnāṃ na tejodhātumanyaṃ pratyapekṣāsti yaṃ bhāntamanubhāyuḥ /",
    "GSP33brssbh1u:3609": " nahi pradīpaḥ pradīpāntaramanubhāti /",
    "GSP33brssbh1u:3610": " yadapyuktaṃ samānasvabhāvakeṣvanukāro dṛśyata iti /",
    "GSP33brssbh1u:3611": " nāyamekānto niyamaḥ /",
    "GSP33brssbh1u:3612": " bhinnasvabhāvakeṣvapi hyanukāro dṛśyate /",
    "GSP33brssbh1u:3613": " yathā sutapto 'yaḥpiṇḍo 'gnyanukṛtiragniṃ dahantamanudahati,",
    "GSP33brssbh1u:3614": " bhaumaṃ vā rajo vāyuṃ vahantamanuvahantīti /",
    "GSP33brssbh1u:3615": " anukṛterityanubhānamasūsucat /",
    "GSP33brssbh1u:3616": " tasya ceti caturthaṃ pādamasya ślokasya sūcayati /",
    "GSP33brssbh1u:3617": " 'tasya bhāsā sarvamidaṃ vibhāti' iti tadhetukaṃ bhānaṃ sūryāderucyamānaṃ prājñamātmānaṃ gamayati /",
    "GSP33brssbh1u:3618": " 'taddevā jyotiṣāṃ jyotirāyurhepāsate 'mṛtam' (bṛ. 4.4.16)",
    "GSP33brssbh1u:3619": " iti hi prājñamātmānamāmananti /",
    "GSP33brssbh1u:3620": " tejontareṇa suryāditejo vibhātītyaprasiddhaṃ viruddhaṃ ca,",
    "GSP33brssbh1u:3621": " tejontareṇa tejontarasya pratidhātāt /",
    "GSP33brssbh1u:3622": " athavā na sūryādīnameva ślokaparipaṭhitānāmidaṃ taddhetukaṃ vibhānamucyate /",
    "GSP33brssbh1u:3623": " kiṃ tarhi 'sarvamidam' ityaviśeṣaśruteḥ sarvasyaivāsya nāmarūpakriyākārakaphalajātasya yābhivyaktiḥ sā brahmajyotiḥsattānimittā /",
    "GSP33brssbh1u:3624": " yathā sūryādijyotiḥsattānimittā sarvasya rūpajātasyābhivyaktistadvat /",
    "GSP33brssbh1u:3625": " 'na tatra sūryo bhāti' iti ca tatraśabdamāharanprakṛtagrahaṇaṃ darśayati /",
    "GSP33brssbh1u:3626": " prakṛtaṃ ca brahma 'yasmindyauḥ pṛthivī cāntarikṣamotam' (mu. 2.2.5) ityādinā /",
    "GSP33brssbh1u:3627": " anantaraṃ ca 'hiraṇmaye pare kośe virajaṃ brahma niṣphalam /",
    "GSP33brssbh1u:3628": " tacchubhraṃ jyotiṣāṃ jyotistadyadātmavido viduḥ' iti /",
    "GSP33brssbh1u:3629": " kathaṃ tajjyotiṣāṃ jyotirityata idamutthitam-'na tatra sūryo bhāti' iti /",
    "GSP33brssbh1u:3630": " yadapyuktaṃ sūryādīnāṃ tejasāṃ bhānapratiṣedhastejodhātāvevanyasminnavakalpate sūrya ivetareṣāmiti /",
    "GSP33brssbh1u:3631": " tatra tu sa eva tejodhāturanyo na saṃbhavatītyupapāditam /",
    "GSP33brssbh1u:3632": " brahmaṇyapi caiṣāṃ bhānapratiṣedho 'vakalpate /",
    "GSP33brssbh1u:3633": " yato yadupalabhante tatsarvaṃ brahmaṇaiva jyotiṣopalabhyate,",
    "GSP33brssbh1u:3634": " brahma tu nānyena jyotiṣopalabhyate svayaṃ jyotiḥsvarūpatvāt,",
    "GSP33brssbh1u:3635": " yena sūryādayastasminbhāyuḥ /",
    "GSP33brssbh1u:3636": " brahma hyānyadvyanakti natu brahmānyena vyajyate /",
    "GSP33brssbh1u:3637": " 'ātmanaivāyaṃ jyotiṣāste' (bṛ. 4.3.6)",
    "GSP33brssbh1u:3638": " , 'āgṛhyo nahi gṛhyate' (bṛ. 4.2.4)",
    "GSP33brssbh1u:3639": " ityādiśrutibhyaḥ // 22 // @----------------------",
    "GSP33brssbh1u:3640": " FN: tatra tārakāntarāṇi candrādi ca na bhāti taṃ na bhāsayatīti yāvat /",
    "GSP33brssbh1u:3641": " prājñatvaṃ svaprakāśakatvaṃ bhāsakatvārthamuktam /",
    "GSP33brssbh1u:3642": " anukāraḥ anubhānam /",
    "GSP33brssbh1u:3643": " virajaṃ āgantukamalaśūnyam /",
    "GSP33brssbh1u:3644": " śubhraṃ naisargikamalaśūnyam /",
    "GSP33brssbh1u:3645": " api ca smaryate / BBs_1,3.23 /",
    "GSP33brssbh1u:3646": " apicedṛgrūpatvaṃ prājñasyaivaitmanaḥ smaryate bhagavadgītāsu- 'na tadbhāsayate sūryo na śaśāṅ ko na pāvakaḥ /",
    "GSP33brssbh1u:3647": " yadgatvā na nivartante taddhāma paramaṃ mama' (15.6)",
    "GSP33brssbh1u:3648": " iti, 'yadādityagataṃ tejo jagadbhāsayate 'khilam /",
    "GSP33brssbh1u:3649": " yaccandramasi yaccāgnau tattejo viddhi māmakam' (15.12) iti ca // 23 //",
    "GSP33brssbh1u:3650": " 7 pramitādhikaraṇam / sū. 24-25",
    "GSP33brssbh1u:3651": " śabdād eva pramitaḥ / BBs_1,3.24 /",
    "GSP33brssbh1u:3652": " 'aṅguṣṭamātraḥ puruṣaḥ madhya ātmani tiṣṭhati' iti śrūyate /",
    "GSP33brssbh1u:3653": " tathā aṅguṣṭamātraḥ puruṣo jyotirivādhūmakaḥ /",
    "GSP33brssbh1u:3654": " īśāno bhūtabhavyasya sa evādya sa u śva etadvai tat' (kā. 2.4.13) iti ca /",
    "GSP33brssbh1u:3655": " tatra yo 'yamaṅguṣṭhamātraḥ puruṣaḥ śrūyate sa kiṃ vijñānātmā kiṃvā paramātmeti saṃśayaḥ /",
    "GSP33brssbh1u:3656": " tatra parimāṇopadeśāttāvadvijñānātmeti prāptam /",
    "GSP33brssbh1u:3657": " nahyanantāyāmavistārasya paramātmano 'ṅguṣṭhaparimāṇamupapadyate /",
    "GSP33brssbh1u:3658": " vijñānātmananastūpādhimattvātsaṃbhavati kayācitkalpanayāṅguṣṭhamātratvam /",
    "GSP33brssbh1u:3659": " smṛteśca- 'atha satyavataḥ kāyātpāśabaddhaṃ vaśaṃ gatam /",
    "GSP33brssbh1u:3660": " aṅguṣṭhamātraṃ puruṣaṃ niścakarṣaṃ yamo balāt' //",
    "GSP33brssbh1u:3661": " (ma.bhā. 3.297.17)",
    "GSP33brssbh1u:3662": " iti /",
    "GSP33brssbh1u:3663": " nahi parameśvaro balādyamena niṣkraṣṭuṃ śakyastena tatra saṃsāryaṅguṣṭhamātro niścitaḥ",
    "GSP33brssbh1u:3664": " sa evehāpītyevaṃ prāpte brūmaḥ - paramātmaivāyamaṅguṣṭhamātraparimitaḥ puruṣo bhavitumarhati /",
    "GSP33brssbh1u:3665": " kasmāt, śabdāt,",
    "GSP33brssbh1u:3666": " 'īśāno bhūtabhavyasya' iti /",
    "GSP33brssbh1u:3667": " nahyanyaḥ parameśvarādbhūtabhavyasya niraṅ kuśamīśitā /",
    "GSP33brssbh1u:3668": " 'etadvai tat' iti ca prakṛtaṃ pṛṣṭamihānusaṃdadhāti /",
    "GSP33brssbh1u:3669": " etadvai tadyatpṛṣṭaṃ brahmetyarthaḥ /",
    "GSP33brssbh1u:3670": " pṛṣṭaṃ ceha brahma 'anyatra dharmādanyatrādharmādanyatrāsmātkṛtākṛtāt /",
    "GSP33brssbh1u:3671": " anyatra bhūtācca bhavyācca yattatpaśyasi tadvada' (kā. 1.2.14)",
    "GSP33brssbh1u:3672": " iti śabdādevetyabhidhānaśrutereveśāna iti parameśvaro 'yaṃ gamyata ityarthaḥ // 24 //",
    "GSP33brssbh1u:3673": " kathaṃ punaḥ sarvagatasya paramātmanaḥ parimāṇopadeśa ityatra brūmaḥ - @----------------------",
    "GSP33brssbh1u:3674": " FN: ātmani dehe madhye hṛdayasapranītyarthaḥ /",
    "GSP33brssbh1u:3675": " bhūtabhavyagrahaṇaṃ bhavato 'pi pradarśanārtham kālatrayaniyantetyarthaḥ /",
    "GSP33brssbh1u:3676": " kayāciditi hṛdayakamalakośasya jīvopalabdhisthānasyāṅguṣṭhamātratayetyarthaḥ /",
    "GSP33brssbh1u:3677": " hṛdyapekṣayā tu manuṣyādhikāratvāt / BBs_1,3.25 /",
    "GSP33brssbh1u:3678": " sarvagatasyāpi paramātmano hṛdaye 'vasthānamapekṣyāṅguṣṭhamātratvamidamucyate /",
    "GSP33brssbh1u:3679": " ākāśasyeva vaṃśaparvāpekṣamaratrimātratvam /",
    "GSP33brssbh1u:3680": " nahyañjasātimātrasya paramātmano 'ṅguṣṭhamātratvamupapadyate /",
    "GSP33brssbh1u:3681": " na cānyaḥ paramātmana iha grahaṇamarhatīśānaśabdādibhya ityuktam /",
    "GSP33brssbh1u:3682": " nanu pratiprāṇibhedaṃ hṛdayānāmanavasthitatvādapekṣamapyaṅguṣṭhamātratvaṃ nopapadyata ityata uttaramucyate- manuṣyādhikāratvāditi /",
    "GSP33brssbh1u:3683": " śāstraṃ hyaviśeṣapravṛttamapi manuṣyānevādhikaroti,",
    "GSP33brssbh1u:3684": " śaktatvādarthitvādaparyudastatvādupanayanādiśāstrācceti varṇitametadadhikāralakṣaṇe (jai. 6.1) /",
    "GSP33brssbh1u:3685": " manuṣyāṇāṃ ca niyataparimāṇaḥ kāyaḥ /",
    "GSP33brssbh1u:3686": " aucityena niyataparimāṇameva caiṣāmaṅguṣṭhamātraṃ hṛdayam /",
    "GSP33brssbh1u:3687": " ato manuṣyādhikāratvācchāstrasya manuṣyahṛdayāvasthānāpekṣamaṅguṣṭhamātratvamupapannaṃ paramātmanaḥ /",
    "GSP33brssbh1u:3688": " yadapyuktaṃ parimāṇopadeśātsmṛteśca saṃsāryevāyamaṅguṣṭamātraḥ pratyetavya iti,",
    "GSP33brssbh1u:3689": " tatpratyucyate- 'sa ātmā tattvamasi' ityādivatsaṃsāriṇa eva sato 'ṅguṣṭhamātrasya brahmatvamidamupadiśyata iti /",
    "GSP33brssbh1u:3690": " dvirūpā hi vedāntavākyānāṃ pravṛttiḥ,",
    "GSP33brssbh1u:3691": " kvacitparamātmasvarūpanirūpaṇaparā kvacidvijñānātmanaḥ paramātmaikatvopadeśaparā /",
    "GSP33brssbh1u:3692": " tadatra vijñānātmanaḥ paramātmanaikatvamupadiśyate nāṅguṣṭhamātratvaṃ kasyacit /",
    "GSP33brssbh1u:3693": " etamevārthaṃ pareṇa sphuṭīkariṣyati- 'aṅguṣṭhamātraḥ puruṣo 'ntarātmā sadā janānāṃ hṛdaye saṃniviṣṭaḥ /",
    "GSP33brssbh1u:3694": " taṃ svāccharīrātpravṛhenmuñjādiveṣikāṃ dhairyeṇa /",
    "GSP33brssbh1u:3695": " taṃ vidyācchukramamṛtam' (kā. 2.6.17) iti //25 // @----------------------",
    "GSP33brssbh1u:3696": " FN: sakaniṣṭhaḥ karo 'ratniḥ /",
    "GSP33brssbh1u:3697": " atra manuṣyaśabdastraivarṇikaparaḥ /",
    "GSP33brssbh1u:3698": " 'śūdro yajñe 'navakḷptaḥ' iti paryudāsāt,",
    "GSP33brssbh1u:3699": " upanīyata,",
    "GSP33brssbh1u:3700": " tamadhyāpayīta,",
    "GSP33brssbh1u:3701": " iti śūdrādhikāravāraṇam /",
    "GSP33brssbh1u:3702": " śarīrātsthūlātsūkṣmācca taṃ jīvaṃ pravṛhetpṛthakkaryāt /",
    "GSP33brssbh1u:3703": " dhairyeṇa śamādineti yāvat /",
    "GSP33brssbh1u:3704": " 8 devatādhikaraṇam / sū. 26-33",
    "GSP33brssbh1u:3705": " tadupary api bādarāyaṇaḥ saṃbhavāt / BBs_1,3.26 /",
    "GSP33brssbh1u:3706": " aṅguṣṭhamātraśrutirmanuṣyahṛdayāpekṣayā manuṣyādhikāratvācchāstrasyetyuktaṃ,",
    "GSP33brssbh1u:3707": " tatprasaṅgenedamucyate /",
    "GSP33brssbh1u:3708": " bāḍhaṃ manuṣyādhikāreti śāstram /",
    "GSP33brssbh1u:3709": " natu manuṣyānevetīha brahmajñāne niyamo 'sti /",
    "GSP33brssbh1u:3710": " teṣāṃ manuṣyāṇāmupariṣṭādye devādayastānapyadhikaroti śāstramiti bādarāyaṇa ācāryo manyante /",
    "GSP33brssbh1u:3711": " kasmāt /",
    "GSP33brssbh1u:3712": " saṃbhavāt /",
    "GSP33brssbh1u:3713": " saṃbhavati hi teṣāmapyarthitvādyadhikārakāraṇam /",
    "GSP33brssbh1u:3714": " tatrārthitvaṃ tāvanmokṣaviṣayaṃ devādīnāmapi saṃbhavati vikāraviṣayavibhūtyanityatvālocanādinimittam /",
    "GSP33brssbh1u:3715": " tathā sāmarthyamapi teṣāṃ saṃbhavati,",
    "GSP33brssbh1u:3716": " mantrārthavādetihāsapurāṇalokebhyo vigrahavattvādyavagamāt /",
    "GSP33brssbh1u:3717": " naca teṣāṃ kaścitpratiṣedho 'sti /",
    "GSP33brssbh1u:3718": " nacopanayanaśāstreṇaiṣāmadhikāro nivartyeta,",
    "GSP33brssbh1u:3719": " upanayanasya vedādhyayanārthatvāt /",
    "GSP33brssbh1u:3720": " teṣāṃ ca svayaṃpratibhātavedatvāt /",
    "GSP33brssbh1u:3721": " apicaiṣāṃ vidyāgrahaṇārthaṃ brahmacaryādi darśayati- 'ekaśataṃ ha vai varṣāṇi maghavānprajāpatau brahmacaryamuvāsa' (chā. 8.11.3)",
    "GSP33brssbh1u:3722": " , 'bhṛgurvai vāruṇiḥ /",
    "GSP33brssbh1u:3723": " varuṇaṃ pitaramupasasāra /",
    "GSP33brssbh1u:3724": " adhīhi bhagavo brahma' (tai. 3.1) ityādi /",
    "GSP33brssbh1u:3725": " yadapi karmasvanadhikārakāraṇamuktam- 'na devānāṃ devatāntarābhāvāt' iti,",
    "GSP33brssbh1u:3726": " 'na ṛṣīṇāmārṣeyāntarābhāvāt' (jai.6.1.6,7) iti /",
    "GSP33brssbh1u:3727": " na tadvidyāsvasti /",
    "GSP33brssbh1u:3728": " nahīndrādīnāṃ vidyāsvadhakriyamāṇānāmindrādyuddeśena kiñcitkṛtyamasti /",
    "GSP33brssbh1u:3729": " naca bhṛgvādīnāṃ bhṛgvādisagotratayā /",
    "GSP33brssbh1u:3730": " tasmāddevādīnāmapi vidyāsvadhikāraḥ kena vāryate /",
    "GSP33brssbh1u:3731": " devādyadhikāre 'pyaṅguṣṭamātraśrutiḥ svāṅguṣṭhāpekṣayā na virudhyate // 26 // @----------------------",
    "GSP33brssbh1u:3732": " FN: devānāṃ karmasu nādhikāraḥ,",
    "GSP33brssbh1u:3733": " devatāntarāṇāmuddeśyānāmabhāvāditi prathamasūtrārthaḥ /",
    "GSP33brssbh1u:3734": " ṛṣīṇāmapi na,",
    "GSP33brssbh1u:3735": " ṛṣyāntarābhāvādṛṣiyukte karmaṇyaśakteriti dvitīyasūtrārthaḥ /",
    "GSP33brssbh1u:3736": " tat asāmarthyarūpaṃ kāraṇam /",
    "GSP33brssbh1u:3737": " virodhaḥ karmaṇīti cen nānekapratipatter darśanāt / BBs_1,3.27 /",
    "GSP33brssbh1u:3738": " syādetat, yadi vigrahavattvādyabhyupagamena devādīnāṃ vidyāsvadhikāro varṇyeta vigrahavattvādṛtvigādindrādīnāmapi svarūpasaṃnidhānena karmāṅgabhāvo 'bhyupagamyeta /",
    "GSP33brssbh1u:3739": " tadā ca virodhaḥ karmaṇi syāt /",
    "GSP33brssbh1u:3740": " nahīndrādīnāṃ svarūpasaṃnidhānena yāge 'ṅgabhāvo dṛśyate /",
    "GSP33brssbh1u:3741": " naca saṃbhavati /",
    "GSP33brssbh1u:3742": " bahuṣu yāgeṣu yugapadekasyendrasya svarūpasaṃnidhānatānupapatteriti cet /",
    "GSP33brssbh1u:3743": " nāyamasti virodhaḥ /",
    "GSP33brssbh1u:3744": " kasmāt /",
    "GSP33brssbh1u:3745": " anekapratipatteḥ /",
    "GSP33brssbh1u:3746": " ekasyāpi devatātmano yugapadanekasvarūpapratipattiḥ saṃbhavati /",
    "GSP33brssbh1u:3747": " kathametadavagamyate /",
    "GSP33brssbh1u:3748": " darśanāt /",
    "GSP33brssbh1u:3749": " tathāhi-'kati devāḥ' ityupakramya 'trayaśca trī ca śatā trayaśca trī ca sahasrā'",
    "GSP33brssbh1u:3750": " iti nirucya 'katama te' ityasyāṃ pṛcchāyām 'mahimāna evaiṣāmete trayastriṃśattveva",
    "GSP33brssbh1u:3751": " devāḥ' (bṛ. 3.9.1,2)",
    "GSP33brssbh1u:3752": " iti nirbruvatī śrutirekaikasya devatātmano yugapadanekarūpatāṃ darśayati /",
    "GSP33brssbh1u:3753": " tathā trayastriṃśato 'pi ṣaḍādyantarbhāvakrameṇa 'katama eko deva iti prāṇaḥ' iti prāṇaikarūpatāṃ devānāṃ darśayantī tasyaikasya prāṇasya yugapadanekarūpatāṃ darśayati /",
    "GSP33brssbh1u:3754": " tathā smṛtirapi- 'ātmano vai śarīrāṇi bahūni bharatarṣabha //",
    "GSP33brssbh1u:3755": " yogī kuryādbalaṃ prāpya taiśca sarvairmahīṃ caret //",
    "GSP33brssbh1u:3756": " prāpnuyādviṣayānkaiścidugraṃ tapaścaret //",
    "GSP33brssbh1u:3757": " saṃkṣipecca punastāni sūryo raśmigaṇāniva' //",
    "GSP33brssbh1u:3758": " ityevañjātīyakā prāptāṇimādyaiśvaryāṇāṃ yogināmapi yugapadanekaśarīrayogaṃ darśayati /",
    "GSP33brssbh1u:3759": " kimu vaktavyamājānasiddhānāṃ devānām /",
    "GSP33brssbh1u:3760": " anekarūpapratipattisaṃbhavāccaikaikā devatā bahubhī rūpairātmānaṃ pravibhajya bahuṣu yāgeṣu yugapadaṅgabhāvaṃ gacchatīti /",
    "GSP33brssbh1u:3761": " paraiśca na dṛśyate 'ntardhānādikriyāyogādityupapadyate //",
    "GSP33brssbh1u:3762": " anekapratipatterdarśanādityasyāparā vyākhyā- vigrahavatāmapi karmāṅgabhāvacodanāsvanekā pratipattirdṛśyate /",
    "GSP33brssbh1u:3763": " kvacideko 'pi vigrahavānanekatra yugapadaṅgabhāvaṃ na gacchati,",
    "GSP33brssbh1u:3764": " yathā bahubhirbhojayadbhirnaiko brāhmaṇo yugapadbhojyate /",
    "GSP33brssbh1u:3765": " kvaciccaiko 'pi vigrahavānanekatra yugapadaṅgabhāvaṃ gacchati,",
    "GSP33brssbh1u:3766": " yathā bahubhirnamaskurvāṇaireko brāhmaṇo yugapannamaskriyate /",
    "GSP33brssbh1u:3767": " tadvadihoddeśaparityāgātmakatvādyāgasya vigrahavatīmapyekāṃ devatāmuddiśya bahavaḥ",
    "GSP33brssbh1u:3768": " svaṃ svaṃ dravyaṃ yugapatparityakṣyantīti vigrahavattve 'pi devatānāṃ na kiñcitkarmaṇi virudhyate // 27 // @----------------------",
    "GSP33brssbh1u:3769": " FN: darśanāt śrutiprāmāṇyāt /",
    "GSP33brssbh1u:3770": " vaiśvadevaśāstrasya hi nividi kati devā ityupakramya śākalyāya yājñavalkyena trayaścettyuttaram /",
    "GSP33brssbh1u:3771": " nivinnāma śasyamānadevatāsaṃkhyāvācakāni mantrapadāni /",
    "GSP33brssbh1u:3772": " balaṃ yogasiddhim /",
    "GSP33brssbh1u:3773": " 'aṇimā mahimā caiva garimā prāptirīśitā /",
    "GSP33brssbh1u:3774": " prākamyaṃ ca vaśitvaṃ ca tatra kāmāvasāyitā' ityaṇimādyāḥ /",
    "GSP33brssbh1u:3775": " ājānasiddhānāṃ janmanaiva prāptiśayānām /",
    "GSP33brssbh1u:3776": " śabda iti cen nātaḥ prabhavāt pratyakṣānumānābhyām / BBs_1,3.28 /",
    "GSP33brssbh1u:3777": " mā nāma vigrahavattve devādīnāmabhyupagamyamāne karmaṇi kaścidvirodhaḥ prasañji /",
    "GSP33brssbh1u:3778": " śabde tu virodhaḥ prasajyeta /",
    "GSP33brssbh1u:3779": " katham /",
    "GSP33brssbh1u:3780": " autpattikaṃ hi śabdasyārthena saṃbandhamāśritya 'anapekṣatvāt' iti vedasya prāmāṇyaṃ sthāpitam /",
    "GSP33brssbh1u:3781": " idānīṃ tu vigrahavatī devatābhyupagamyamānā yadyapyaiśvaryayogādyugapadanekakarmasaṃbandhīni",
    "GSP33brssbh1u:3782": " havīṃṣi bhuñjīta tathāpi vigrahayogādasmadādivajjananamaraṇavatī seti nityasya śabdasya",
    "GSP33brssbh1u:3783": " nityenārthena nitye saṃbandhepratīyamāne yadvaidike śabde prāmāṇyaṃ sthitaṃ tasya",
    "GSP33brssbh1u:3784": " virodhaḥ syāditi cet /",
    "GSP33brssbh1u:3785": " nāyamapyasti virodhaḥ /",
    "GSP33brssbh1u:3786": " kasmāt /",
    "GSP33brssbh1u:3787": " ataḥ prabhavāt /",
    "GSP33brssbh1u:3788": " ata eva hi vaidikācchabdādevādikaṃ jagatprabhavati /",
    "GSP33brssbh1u:3789": " nanu janmādyasya yataḥ (bra. 1.1.2)",
    "GSP33brssbh1u:3790": " ityatra brahmaprabhavatvaṃ jagato 'vadhāritaṃ,",
    "GSP33brssbh1u:3791": " kathamiha śabdaprabhavatvamucyate /",
    "GSP33brssbh1u:3792": " apica yadi nāma vaidikācchabdādasya prabhavo 'bhyupagataḥ,",
    "GSP33brssbh1u:3793": " kathametāvatā virodhaḥ śabde parihṛtaḥ yāvatā vasavo rudrā ādityā viśvedevā maruta ityeter'thā anityā evotpattimattvāt /",
    "GSP33brssbh1u:3794": " tadanityatve ca tadvācināṃ vaidikānāṃ vasvādiśabdānāmanityatvaṃ kena nivāryate /",
    "GSP33brssbh1u:3795": " prasiddhaṃ hi loke devadattasya putra utpanne yajñadatta iti tasya nāma kriyata iti /",
    "GSP33brssbh1u:3796": " tasmādvirodha eva śabda iti cet / na /",
    "GSP33brssbh1u:3797": " gavādiśabdārthasaṃbandhanityatvadarśanāt /",
    "GSP33brssbh1u:3798": " nahi gavādivyaktīnāmutpattimattve tadākṛtīnīmapyutpattimattvaṃ syāt /",
    "GSP33brssbh1u:3799": " dravyaguṇakarmaṇāṃ hi vyaktaya evotpadyante nākṛtayaḥ /",
    "GSP33brssbh1u:3800": " ākṛtibhiśca śabdānāṃ saṃbandho na vyaktibhiḥ /",
    "GSP33brssbh1u:3801": " vyaktīnāmānantyātsaṃbandhagrahaṇānupapatteḥ /",
    "GSP33brssbh1u:3802": " vyaktiṣūtpadyamānāsvapyākṛtīnāṃ nityatvācca gavādiśabdeṣu kaścidvirodho dṛśyate /",
    "GSP33brssbh1u:3803": " tathā devādivyaktiprabhavābhyupagame 'pyākṛtinityatvānna kaścidvasvādiśabdeṣu virodha iti draṣṭavyam /",
    "GSP33brssbh1u:3804": " ākṛtiviśeṣastu devādīnāṃ mantrārthavādādibhyo vigrahavattvādyavagamādavagantavyaḥ /",
    "GSP33brssbh1u:3805": " sthānaviśeṣasaṃbandhanimittāścendrādiśabdāḥ senāpatyādiśabdavat /",
    "GSP33brssbh1u:3806": " tataśca yo yastattatsthānamadhirohati sa sa indrādiśabdairabhidhīyata iti na doṣo bhavati /",
    "GSP33brssbh1u:3807": " nacedaṃ śabdaprabhavatvaṃ brahmaprabhavatvavadupādānakāraṇābhiprāyeṇocyate /",
    "GSP33brssbh1u:3808": " kathaṃ tarhi sthite vācakātmanā nitye śabde nityārthasaṃbandhini śabdavyavahārayogyārthavyaktiniṣpattirataḥ prabhava ityucyate kathaṃ punaravagamyate śabdātprabhavati jagaditi /",
    "GSP33brssbh1u:3809": " pratyakṣānumānābhyām /",
    "GSP33brssbh1u:3810": " pratyakṣaṃ śrutiḥ,",
    "GSP33brssbh1u:3811": " prāmāṇyaṃ pratyanapekṣatvāt /",
    "GSP33brssbh1u:3812": " anumānaṃ smṛtiḥ,",
    "GSP33brssbh1u:3813": " prāmāṇyaṃ prati sāpekṣatvāt /",
    "GSP33brssbh1u:3814": " te hi śabdapūrvo sṛṣṭiṃ darśayataḥ /",
    "GSP33brssbh1u:3815": " 'ete iti vai prajāpatirdevānasṛjatāsṛgramiti manuṣyānindava iti pitṛṃstiraḥ pavitramiti grahānāśava iti stotraṃ viśvānīti śastramabhisaubhagetyanyāḥ prajāḥ' iti śrutiḥ /",
    "GSP33brssbh1u:3816": " tathānyatrāpi 'sa manasā vācaṃ mithunaṃ samabhavat' (bṛ. 1.2.4)",
    "GSP33brssbh1u:3817": " ityādinā tatratatra śabdapūrvikā sṛṣṭiḥ śrāvyate /",
    "GSP33brssbh1u:3818": " smṛtirapi- 'anādinidhanā nityā vāgutsṛṣṭā svayaṃbhuvā /",
    "GSP33brssbh1u:3819": " ādau vedamayī divyā yataḥ sarvā pravṛttayaḥ' //",
    "GSP33brssbh1u:3820": " iti /",
    "GSP33brssbh1u:3821": " utsargo 'pyayaṃ vācaḥ saṃpradāyapravartanātmako draṣṭavyaḥ,",
    "GSP33brssbh1u:3822": " anādinidhanāyā anyādṛśasyotsargasyāsaṃbhavāt /",
    "GSP33brssbh1u:3823": " tathā 'nāma rūpaṃ ca bhūtānāṃ karmaṇāṃ ca pravartanam /",
    "GSP33brssbh1u:3824": " vedaśabdebhya evādau nirmame sa maheśvaraḥ' //",
    "GSP33brssbh1u:3825": " (manu. 1.21) iti /",
    "GSP33brssbh1u:3826": " ' sarveṣāṃ tu sa nāmāni karmāṇi ca pṛthakpṛthak /",
    "GSP33brssbh1u:3827": " vedaśabdebhya evādau pṛthaksaṃsthāśca nirmame' //",
    "GSP33brssbh1u:3828": " iti ca /",
    "GSP33brssbh1u:3829": " apica cikīrṣitamarthamanutiṣṭhaṃstasya vācakaṃ śabdaṃ pūrvaṃ smṛtvā paścāttamarthamanuṣṭhatīti sarveṣāṃ naḥ pratyakṣametat /",
    "GSP33brssbh1u:3830": " tathā prajāpaterapi sraṣṭuḥ sṛṣṭeḥ pūrvaṃ vaidikāḥ śabdā manasi prādurbabhūvuḥ,",
    "GSP33brssbh1u:3831": " paścāttadanugatānarthānsasarjeti gamyate /",
    "GSP33brssbh1u:3832": " tathāca śrutiḥ - 'sa bhūriti vyāhāratsa bhūmimasṛjata' (tai.brā. 2.2.4.2)",
    "GSP33brssbh1u:3833": " ityevamādikā bhūrādiśabdebhya eva manasi prādurbhūtebhyo bhūrādilokānsṛṣṭāndarśayati /",
    "GSP33brssbh1u:3834": " kimātmakaṃ punaḥ śabdamabhipretyedaṃ śabdaprabhavatvamucyate /",
    "GSP33brssbh1u:3835": " sphoṭamityāha /",
    "GSP33brssbh1u:3836": " varṇapakṣe hi teṣāmutpannapradhvaṃsitvānnityebhyaḥ śabdebhyo devādivyaktīnāṃ prabhava ityanupapannaṃ syāt /",
    "GSP33brssbh1u:3837": " utpannadhvaṃsinaśca varṇāḥ,",
    "GSP33brssbh1u:3838": " pratyuccāraṇamanyathā cānyathā ca pratīyamānatvāt /",
    "GSP33brssbh1u:3839": " tathāhi- adṛśyamāno 'pi puruṣaviśeṣo 'dhyayanadhvaniśravaṇādeva viśeṣato nirdhāryate devadatto 'yamadhīte yajñadatto 'yamadhīte iti /",
    "GSP33brssbh1u:3840": " nacāyaṃ varṇaviṣayo 'nyathātvapratyayo mithyājñānaṃ,",
    "GSP33brssbh1u:3841": " bādhakapratyayābhāvāt /",
    "GSP33brssbh1u:3842": " naca varṇebhyor'thāvagatiryuktā /",
    "GSP33brssbh1u:3843": " na hyekaiko varṇor'thaṃ pratyāyayet,",
    "GSP33brssbh1u:3844": " vyabhicārāt /",
    "GSP33brssbh1u:3845": " naca varṇasamudāyapratyayo 'sti,",
    "GSP33brssbh1u:3846": " kramavattvādvarṇānām /",
    "GSP33brssbh1u:3847": " pūrvapūrvavarṇānubhavajanitasaṃskārasahito 'ntyo varṇor'thaṃ pratyāyayiṣyatīti yadyucyeta /",
    "GSP33brssbh1u:3848": " tanna /",
    "GSP33brssbh1u:3849": " saṃbandhagrahaṇāpekṣo hi śabdaḥ svayaṃ pratīyamānor'thaṃ pratyāyayeddhūmādivat /",
    "GSP33brssbh1u:3850": " naca pūrvapūrvavarṇānubhavajanitasaṃskārasahitasyāntyavarṇasya pratītirasti,",
    "GSP33brssbh1u:3851": " apratyakṣatvātsaṃskārāṇām /",
    "GSP33brssbh1u:3852": " kāryapratyāyitaiḥ saṃskāraiḥ sahito 'ntyo varṇorthaṃ pratyāyayiṣyatīti cet / na /",
    "GSP33brssbh1u:3853": " saṃskārakāryasyāpi smaraṇasya kramavartitvāt /",
    "GSP33brssbh1u:3854": " tasmātsphoṭa eva śabdaḥ /",
    "GSP33brssbh1u:3855": " sa caicaikavarṇapratyayāhitasaṃskārabīje 'ntyavarṇapratyayajanitapari pāke pratyayinyekapratyayaviṣayatayā jhaṭiti pratyavabhāsate /",
    "GSP33brssbh1u:3856": " nacāyamekapratyayo varṇaviṣayā smṛtiḥ /",
    "GSP33brssbh1u:3857": " varṇānāmanekatvādekapratyayaviṣayatvānupapatteḥ /",
    "GSP33brssbh1u:3858": " tasya ca pratyuccāraṇaṃ pratyabhijñāyamānatvānnityatvam /",
    "GSP33brssbh1u:3859": " bhedapratyayasya varṇaviṣayatvāt /",
    "GSP33brssbh1u:3860": " tasmānnityācchabdasphoṭarūpādabhidhāyakātkriyākārakaphalalakṣaṇaṃ jagadabhidheyabhūtaṃ prabhavatīti /",
    "GSP33brssbh1u:3861": " varṇā eva tu na śabdaḥ iti bhagavānupavarṣaḥ.",
    "GSP33brssbh1u:3862": " nanūtpannapradhvaṃsitvaṃ varṇānmuktaṃ, tanna /",
    "GSP33brssbh1u:3863": " ta eveti pratyabhijñānāt /",
    "GSP33brssbh1u:3864": " sādṛśyātpratbhijñānaṃ keśādiṣviveti cet / na /",
    "GSP33brssbh1u:3865": " pratyabhijñānasya pramāṇāntareṇa bādhānupapatteḥ /",
    "GSP33brssbh1u:3866": " pratyabhijñānamākṛtinimittamiti cet / na /",
    "GSP33brssbh1u:3867": " vyaktipratyabhijñānāt /",
    "GSP33brssbh1u:3868": " yadi hi pratyuccāraṇaṃ gavādivyaktivadanyā anyā varṇavyaktayaḥ pratīyeraṃstata ākṛtinimittaṃ pratyabhijñānaṃ syāt /",
    "GSP33brssbh1u:3869": " natvetadasti /",
    "GSP33brssbh1u:3870": " varṇavyaktaya eva hi pratyuccāraṇaṃ pratyabhijñāyante /",
    "GSP33brssbh1u:3871": " dvirgośabda uccārita iti hi pratipattirna tu dvau gośabdāviti /",
    "GSP33brssbh1u:3872": " nanu varṇā apyuccāraṇabhedena bhinnaḥ pratīyante devadattayajñadattayoradhyayanadhvaniśravaṇādeva bhedapratīterityuktam /",
    "GSP33brssbh1u:3873": " atrābhidhīyate- sati varṇaviṣaye niścite pratyabhijñāne saṃyogavibhāgābhivyaṅgyatvādvarṇānāmabhivyañjakavaicitryanimitto 'yaṃ varṇaviṣayo vicitraḥ pratyayo na svarūpanimittaḥ /",
    "GSP33brssbh1u:3874": " apica varṇavyaktibhedavādināpi pratyabhijñānasiddhaye varṇākṛtayaḥ kalpayitavyāḥ /",
    "GSP33brssbh1u:3875": " tāsu ca paropādhiko bhedapratyaya ityabhyupagantavyam /",
    "GSP33brssbh1u:3876": " tadvaraṃ varṇavyaktiṣveva paropādhiko bhedapratyayaḥ svarūpanimittaṃ ca pratyabhijñānamiti kalpanālāghavam /",
    "GSP33brssbh1u:3877": " eṣa eva ca varṇaviṣayasya bhedapratyayasya bādhakaḥ pratyayo yatpratyabhijñānam /",
    "GSP33brssbh1u:3878": " kathaṃ hyekasminkālaṃ bahūnāmuccārayatāmeka eva sangakāro yugapadanekarūpaḥ syāt /",
    "GSP33brssbh1u:3879": " udāttaścānudāttaśca svaritaśca sānunāsikaśca niranunāsikaśceti /",
    "GSP33brssbh1u:3880": " athavā dhvanikṛto 'yaṃ pratyayabhedo na varṇakṛta ityadoṣaḥ /",
    "GSP33brssbh1u:3881": " kaḥ punarayaṃ dhvanirnāma /",
    "GSP33brssbh1u:3882": " yo dūrādākarṇayato varṇavivekamapratipadyamānasya karṇapathamavatarati /",
    "GSP33brssbh1u:3883": " pratyāsīdataśca paṭumaṭutvādibhedaṃ varṇeṣvāsañjayati /",
    "GSP33brssbh1u:3884": " tannibandhanāścodāttādayo viśeṣā na varṇasvarūpanibandhanāḥ,",
    "GSP33brssbh1u:3885": " varṇānāṃ pratyuccārāṇaṃ pratyabhijñāyamānatvāt /",
    "GSP33brssbh1u:3886": " evañca sati sālambanā udāttādipratyayā bhaviṣyanti /",
    "GSP33brssbh1u:3887": " itaradhā hi varṇānāṃ pratyabhijñāyamānānāṃ nirbhedatvātsaṃyogavibhāgakṛtā udāttādiviśeṣāḥ kalperan /",
    "GSP33brssbh1u:3888": " saṃyogavibhāgānāṃ cāpratyakṣatvācca tadāśrayā viśeṣā varṇeṣvadhyavasituṃ śakyanta ityato nirālambanā evaita udāttādipratyayāḥ syuḥ /",
    "GSP33brssbh1u:3889": " apica naivaitadabhiniveṣṭavyamudāttādibhedena varṇānāṃ pratyabhijñāyamānānāṃ bhedo bhavediti /",
    "GSP33brssbh1u:3890": " nahyanyasya bhedenānyasyābhidyamānasya bhedo bhavitumarhati /",
    "GSP33brssbh1u:3891": " nahi vyaktibhedena jātiṃ bhinnāṃ manyante /",
    "GSP33brssbh1u:3892": " varṇebhyaścārthapratīteḥ saṃbhavātsphoṭakalpanānarthikā /",
    "GSP33brssbh1u:3893": " na kalpayāmyahaṃ sphoṭaṃ pratyakṣameva tvenamavagacchāmi,",
    "GSP33brssbh1u:3894": " ekaikavarṇagrahaṇāhitasaṃskārāyāṃ buddhau jhaṭiti pratyava ūbhāsanāditi cet / na /",
    "GSP33brssbh1u:3895": " asyā api buddhervarṇaviṣayatvāt /",
    "GSP33brssbh1u:3896": " ekaikavarṇagrahaṇottarakālā hīyamekā buddhirgauriti samastavarṇaviṣayā nārthāntaraviṣayā /",
    "GSP33brssbh1u:3897": " kathametadavagamyate /",
    "GSP33brssbh1u:3898": " yato 'syāmapi buddhau gakārādayo varṇā anuvartante natu dakārādayaḥ /",
    "GSP33brssbh1u:3899": " yadi hyasyā buddhergakārādibhyor'thāntaraṃ sphoṭo viṣayaḥ syāttato dakārādaya iva gakārādayo 'pyasyā buddhervyāvarteran /",
    "GSP33brssbh1u:3900": " natu tathāsti /",
    "GSP33brssbh1u:3901": " tasmādiyamekabuddhirvarṇaviṣayaiva smṛtiḥ /",
    "GSP33brssbh1u:3902": " nanvanekatvādvarṇānāṃ naikabuddhiviṣayatopapadyata ityuktaṃ,",
    "GSP33brssbh1u:3903": " tatpratibrūmaḥ - saṃbhavatyanekasyāpyekabuddhiviṣayatvaṃ,",
    "GSP33brssbh1u:3904": " paṅ ktirvanaṃ senā daśa śataṃ sahasramityādidarśanāt /",
    "GSP33brssbh1u:3905": " yā tu gaurityeko 'yaṃ śabda iti buddhiḥ,",
    "GSP33brssbh1u:3906": " sā bahuṣveva varṇeṣvekārthāvacchedanibandhanaupacārikī vanasenādibuddhivadeva /",
    "GSP33brssbh1u:3907": " atrāha- yadi varṇā eva sāmastyenaikabuddhiviṣayatāmāpadyamānāḥ padaṃ syustato jārā rājā kapiḥ pikaḥ ityādiṣu padaviśeṣapratipattirna syāt /",
    "GSP33brssbh1u:3908": " ta eva hi varṇā itaratra cetaratra ca pratyavabhāsanta iti /",
    "GSP33brssbh1u:3909": " atra vadāmaḥ - satyapi samastavarṇapratyavamarśe yathā kramānurodhinya eva pipīlikāḥ paṅ ktibuddhimārohanti,",
    "GSP33brssbh1u:3910": " evaṃ kramānurodhana eva varṇāḥ padabuddhimārokṣyanti /",
    "GSP33brssbh1u:3911": " tatra varṇānāmaviśeṣe 'pi kramaviśeṣakṛtā padaviśeṣapratipattirna virudhyate /",
    "GSP33brssbh1u:3912": " vṛddhavyavahāre ceme varṇāḥ kramādyanugṛhītā gṛhītārthaviśeṣasaṃbandhāḥ santaḥ svavyavahāro",
    "GSP33brssbh1u:3913": " 'pyekaikavarṇagrahaṇānantaraṃ samastapratyavamarśinyāṃ buddhau tādṛśā eva pratyavabhāsamānāstaṃ",
    "GSP33brssbh1u:3914": " tamarthamavyabhicāreṇa pratyāyayiṣyantīti varṇavādino laghīyasī kalpanā /",
    "GSP33brssbh1u:3915": " sphoṭavādinastu dṛṣṭahāniradṛṣṭakalpanā ca /",
    "GSP33brssbh1u:3916": " varṇāśceme krameṇa gṛhyamāṇāḥ sphoṭaṃ vyañjayanti sa sphoṭor'thaṃ vyanaktīti garīyasī kalpanā syāt,",
    "GSP33brssbh1u:3917": " athāpi nāma pratyuccāraṇamanye 'nye varṇāḥ syuḥ,",
    "GSP33brssbh1u:3918": " tathāpi pratyabhijñālambanabhāvena varṇasāmānyānāmavaśyābhyupagantavyatvādyā varṇeṣvarthapratipādanaprakriyā racitā sā sāmānyeṣu saṃcārayitavyā",
    "GSP33brssbh1u:3919": " tataśca nityebhyaḥ śabdebhyo devādivyaktīnāṃ prabhava ityaviruddham // 28 // @----------------------",
    "GSP33brssbh1u:3920": " FN: autpattikaṃ svābhāvikaṃ /",
    "GSP33brssbh1u:3921": " vasutvādijātivācakācchabdāttajjātīyāṃ cikīrṣitāṃ vyakti buddhāvālikhya tasyāḥ prabhavanaṃ,",
    "GSP33brssbh1u:3922": " tadidaṃ tatprabhavatvam /",
    "GSP33brssbh1u:3923": " ākṛtīnāṃ jātīnām /",
    "GSP33brssbh1u:3924": " 'ete asṛgramindavastiraḥ pavitramāśavaḥ /",
    "GSP33brssbh1u:3925": " viśvānyabhisaubhagā' iti /",
    "GSP33brssbh1u:3926": " etanmantrasthaiḥ padaiḥ smṛtvā brahmā devādīnasṛjata /",
    "GSP33brssbh1u:3927": " tatra saṃnihitavācakaitacchabdo devānāṃ karaṇeṣvanugrāhakatvena saṃnihitānāṃ smārakaḥ /",
    "GSP33brssbh1u:3928": " asṛk rudhiraṃ tatpradhānadeharamaṇānmanuṣyāṇāmagraśabdasmārakaḥ /",
    "GSP33brssbh1u:3929": " candrasthānāṃ pitṛṇāminduśabdaḥ smārakaḥ /",
    "GSP33brssbh1u:3930": " pavitraṃ somaṃ svāntavistaraskurvatāṃ grahāṇāṃ tiraḥpavitraśabdaḥ smārakaḥ /",
    "GSP33brssbh1u:3931": " ṛ.(?).ucośnuvatāṃ stotrāṇāmāśuśabdaḥ stotrānantaraṃ prayogaṃ viśatāṃ śastrāṇāṃ viśvaśabdaḥ /",
    "GSP33brssbh1u:3932": " saṃpradāyo guruśiṣyaparaṃparādhyayanam /",
    "GSP33brssbh1u:3933": " saṃsthā avasthāḥ /",
    "GSP33brssbh1u:3934": " varṇarūpaṃ tadatiriktasphoṭarūpaṃ veti kiṃśabdārthaḥ /",
    "GSP33brssbh1u:3935": " sphuṭate varṇairvyajyata iti sphoṭo varṇābhivyaṅgyor'thastasya vyañjako gavādiśabdo nityastamabhipretyedamucyata iti pūrveṇānvayaḥ /",
    "GSP33brssbh1u:3936": " vyabhicārādekasmādvarṇādarthapratītyadarśanāt varṇāntaravaiyarthyapratītyadarśanāccetyarthaḥ /",
    "GSP33brssbh1u:3937": " ekaiketi yathā ratnatattvaṃ bahubhiścākṣuṣapratyayaiḥ sphuṭaṃ bhāsate tathā gavādipadasphoṭo",
    "GSP33brssbh1u:3938": " gakārādyekaikavarṇakṛtapratyayaiḥ sphoṭaviṣayairāhitāḥ saṃskārā bījaṃ yasmin citte",
    "GSP33brssbh1u:3939": " tasmin antyavarṇakṛtapratyayena janitaḥ paripāko 'ntyaḥ saṃskāro yasminpratyayini",
    "GSP33brssbh1u:3940": " citte ekaṃ gauriti padamiti pratyayaḥ pratyakṣastadviṣayatayā spaṣṭamavabhāsata ityarthaḥ /",
    "GSP33brssbh1u:3941": " vapanānantaraṃ ta eveme keśā iti dhīrbhrāntiriti yuktam,",
    "GSP33brssbh1u:3942": " bhedadhīvirodhāt /",
    "GSP33brssbh1u:3943": " tālvādideśaiḥkoṣṭhasthavāyusaṃyogavibhāgābhyāṃ vicitrābhyāṃ vyaṅgyatvādvarṇeṣu vaicitryadhīrityarthaḥ /",
    "GSP33brssbh1u:3944": " yo 'vatarati sa dhvaniriti śeṣaḥ /",
    "GSP33brssbh1u:3945": " varṇātiriktaḥ śabdaḥ dhvanirityarthaḥ /",
    "GSP33brssbh1u:3946": " pratyuccāraṇaṃ varṇā anuvartante dhvanirvyāvartata iti bhedaḥ /",
    "GSP33brssbh1u:3947": " apratyakṣatvaṃ aśrāvaṇatvam /",
    "GSP33brssbh1u:3948": " yathā khaṇḍamuṇḍādiviruddhānekavyaktiṣvabhinnaṃ gotvaṃ tathā dhvaniṣu varṇā abhinnā evetyarthaḥ /",
    "GSP33brssbh1u:3949": " udāttādirdhvanistadbhedena hetunā varṇānāmapīti yojanā /",
    "GSP33brssbh1u:3950": " arthāvacchedor'thaṃ niścayaḥ /",
    "GSP33brssbh1u:3951": " pratyavamarśaḥ smṛtiḥ /",
    "GSP33brssbh1u:3952": " vyutpattidaśā vṛddhavyavahāraḥ /",
    "GSP33brssbh1u:3953": " kramādityādiśabdena saṃkhyā gṛhyate /",
    "GSP33brssbh1u:3954": " svasvavyavahāro madhyamavṛddhasya pravṛttyavasthā /",
    "GSP33brssbh1u:3955": " tādṛśatvaṃ vyutpattidaśādṛṣṭakramādyanugṛhītatvam /",
    "GSP33brssbh1u:3956": " dṛṣṭaṃ varṇānāmarthabodhakatvaṃ,",
    "GSP33brssbh1u:3957": " adṛṣṭaḥ sphoṭaḥ /",
    "GSP33brssbh1u:3958": " ata eva ca nityatvam / BBs_1,3.29 /",
    "GSP33brssbh1u:3959": " svatantrasya karturasmaraṇādibhiḥ sthite vedasya nityatve devādivyaktiprabhavābhyupagamena",
    "GSP33brssbh1u:3960": " tasya virodhamāśaṅkya 'ataḥ prabhavāt' iti parihṛtyedānīṃ tadeva vedanityatvaṃ sthitaṃ",
    "GSP33brssbh1u:3961": " draḍhayati- ata eva ca nityatvamiti /",
    "GSP33brssbh1u:3962": " ata eva niyatākṛterdevāderjagato vedaśabdaprabhavatvādvedaśabde nityatvamapi pratyetavyam /",
    "GSP33brssbh1u:3963": " tathāca mantravarṇaḥ - 'yajñena vācaḥ padavīyamāyāntāmanvavindannṛṣiṣu praviṣṭām (ṛ.sa. 10.71.3)",
    "GSP33brssbh1u:3964": " iti sthitāmeva vācamanuvinnāṃ darśayati /",
    "GSP33brssbh1u:3965": " vedavyāsaścaivameva smarati- 'yugānte 'ntarhitānvedānsetihāsānmaharṣayaḥ /",
    "GSP33brssbh1u:3966": " lebhire tapasā pūrvamanujñātāḥ svayaṃbhuvā' iti // 29 // @----------------------",
    "GSP33brssbh1u:3967": " FN: yajñena pūrvasukṛtena karmaṇā vāco vedasya padavīyaṃ mārgayogyatāṃ grahaṇayogyatāṃ āyannāptavantaḥ,",
    "GSP33brssbh1u:3968": " tataḥstāṃ vācamṛṣiṣu praviṣṭāṃ vidyamānāṃ anvavindannanulabdhavanto yājñikā itiyāvat /",
    "GSP33brssbh1u:3969": " anuvinānnāmupalabdhām /",
    "GSP33brssbh1u:3970": " pūrvamavāntarakalpādau /",
    "GSP33brssbh1u:3971": " samānanāmarūpatvāccāvṛttāvapyavirodho darśanāt smṛteś ca / BBs_1,3.30 /",
    "GSP33brssbh1u:3972": " athāpi syāt /",
    "GSP33brssbh1u:3973": " yadi paśvādivyaktivaddevādivyaktayo 'pi saṃtatyaivotpadyerannirudhyeraṃśca tato 'bhidhānābhidheyābhidhātṛvyavahārāvicchedātsaṃbandhanityatvena virodhaḥ śabde parihriyeta /",
    "GSP33brssbh1u:3974": " yadā tu khalu sakalaṃ trailokyaṃ parityaktanāmarūpaṃ nirlepaṃ pralīyate prabhavati cābhinavamiti śrutismṛtivādā vadanti tadā kathamavirodha iti /",
    "GSP33brssbh1u:3975": " tatredamabhidhīyate- samānanāmarūpatvāditi tadāpi saṃsārasyānāditvaṃ tāvadabhyupagantavyam /",
    "GSP33brssbh1u:3976": " pratipādayiṣyati cācāryaḥ saṃsārasyānāditvaṃ - 'upapadyate cāpyupalabhyate' ca (bra. 2.1.36) iti /",
    "GSP33brssbh1u:3977": " anādau ca saṃsāre yathā svāpaprabodhayoḥ pralayaprabhavaśravaṇe 'pi pūrvaprabodhavaduktaprabodhe 'pi vyavahārānna kaścidvirodhaḥ,",
    "GSP33brssbh1u:3978": " evaṃ kalpāntaraprabhavapralayayoriti draṣṭavyam /",
    "GSP33brssbh1u:3979": " svāpaprabodhayośca pralayaprabhavau śrūyete- 'yadā suptaḥ svapnaṃ na kañcana paśyatyathāsminprāṇa",
    "GSP33brssbh1u:3980": " evaikadhā bhavati tadenaṃ vāksarvairnābhiḥ sahāpyeti cakṣuḥ sarvai rūpaiḥ sahāpyeti",
    "GSP33brssbh1u:3981": " śrotraṃ sarvaiḥ śabdaiḥ sahāpyeti manaḥ sarvairdhyānaiḥ sahāphayeti sa yadā pratibudhyate",
    "GSP33brssbh1u:3982": " yathāgnerjjvalataḥ sarvā diśo visphuliṅgā vipratiṣṭherannevamevaitasmādātmanaḥ sarve",
    "GSP33brssbh1u:3983": " prāṇā yathātanaṃ vipratiṣṭante prāṇebhyo devā devebhyo lokāḥ (kau. 3.3) iti /",
    "GSP33brssbh1u:3984": " syādetat /",
    "GSP33brssbh1u:3985": " svāpe puruṣāntaravyavahārāvicchedātsvayaṃ ca suptaprabuddhasya pūrvaprabodhavyavahārānusaṃdhānasaṃbhavādaviruddham /",
    "GSP33brssbh1u:3986": " mahāpralaye tu sarvavyavahārocchedājjanmāntaravyavahāravacca kalpāntaravyavahārasyānusaṃdhātumaśakyatvādvaiṣamyamiti /",
    "GSP33brssbh1u:3987": " naiṣa doṣaḥ /",
    "GSP33brssbh1u:3988": " satyapi sarvavyavahārocchedini mahāpralaye parameśvarānugrahādīśvarāṇāṃ hiraṇyagarbhādīnāṃ kalpāntaravyavahārānusaṃdhānopapatteḥ /",
    "GSP33brssbh1u:3989": " yadyapi prākṛtāḥ prāṇino na janmāntaravyavahāramanusamadadhānā dṛśyanta iti,",
    "GSP33brssbh1u:3990": " tathāpi na prākṛtavadīśvarāṇāṃ bhavitavyam /",
    "GSP33brssbh1u:3991": " tathāhi prāṇitvāviśeṣe 'pi manuṣyādistambaparyanteṣu jñānaiśvaryādipratibandhaḥ pareṇa pareṇa bhūyānbhavandṛśyate,",
    "GSP33brssbh1u:3992": " tathā manuṣyādistambaparyanteṣu hiraṇyagarbhaparyanteṣu jñānaiśvaryādyabhivyaktirapi pareṇa pareṇa bhūyasī bhavatītyetacchrutismṛtivādeṣvasakṛdanuśrūyamāṇaṃ na śakyaṃ vaditum /",
    "GSP33brssbh1u:3993": " tataścātītakalpānuṣṭhitaprakṛṣṭajñānakarmaṇāmīśvarāṇāṃ hiraṇyagarbhādīnāṃ vartamānakalpādau",
    "GSP33brssbh1u:3994": " prādurbhavatāṃ parameśrānugṛhītānāṃ suptapratibuddhatvakalpāntaravyavahārānusaṃdhānopapattiḥ /",
    "GSP33brssbh1u:3995": " tathāca śrutiḥ - 'yo brahmaṇaṃ vidadhāti pūrvaṃ yo vai vedāṃśca prahiṇoti tasmai /",
    "GSP33brssbh1u:3996": " taṃ ha devamātmabuddhiprakāśaṃ mumukṣurvai śaraṇamahaṃ prapadye' (śve, 6.18) iti /",
    "GSP33brssbh1u:3997": " smaranti ca śaunakādayaḥ 'madhucchandaḥprabhṛtibhirṛṣibhirdarśitayyo dṛṣṭāḥ' iti /",
    "GSP33brssbh1u:3998": " prativedaṃ caivameva kāṇḍarṣyādayaḥ smaryante /",
    "GSP33brssbh1u:3999": " śrutirapyṛṣijñānapūrvakameva mantreṇānuṣṭhānaṃ darśayati- 'yo havā aviditārṣeyacchandodaivatabrāhmaṇena",
    "GSP33brssbh1u:4000": " mantreṇa yajayati vādhyāpayati vā sthāṇuṃ vacrchati gartaṃ vā pratipadyate'' (sarvānu. pari.)",
    "GSP33brssbh1u:4001": " ityupakramya tasmādetāni mantre mantre vidyāt' iti /",
    "GSP33brssbh1u:4002": " prāṇināṃ ca sukhaprāptaye dharmo vidhīyate /",
    "GSP33brssbh1u:4003": " duḥkhaparihārāya cādharmaḥ pratiṣidhyate /",
    "GSP33brssbh1u:4004": " dṛṣṭānuśravikasukhaduḥkhaviṣayau ca rāgadveṣau bhavato na vilakṣaṇaviṣayāvityato dharmādharmaphalabhūtottarā sṛṣṭirniṣpadyamānā pūrvasṛṣṭisadṛśyeva niṣpadyate /",
    "GSP33brssbh1u:4005": " smṛtiśca bhavati- 'teṣāṃ ye yāni karmāṇi prāksṛṣṭyāṃ pratipedire /",
    "GSP33brssbh1u:4006": " tānyeva te prapadyante sṛjyamānāḥ punaḥ punaḥ //",
    "GSP33brssbh1u:4007": " hiṃsrāhiṃsre mṛdukrūre dharmādharmāvṛtānṛte /",
    "GSP33brssbh1u:4008": " tadbhāvitāḥ prapadyante tasmāttattasya rocate' //",
    "GSP33brssbh1u:4009": " iti /",
    "GSP33brssbh1u:4010": " pralīyamānamapi cedaṃ jagacchaktyaśeṣameva pralīyate /",
    "GSP33brssbh1u:4011": " śaktimūlameva ca prabhavati /",
    "GSP33brssbh1u:4012": " itarathākasmikatvaprasaṃṅāt /",
    "GSP33brssbh1u:4013": " nacānekākārāḥ śaktayaḥ śakyāḥ kalpayitum /",
    "GSP33brssbh1u:4014": " tataśca vicchidya vicchidyāpyudbhavatāṃ bhūrādilokapravāhāṇāṃ,",
    "GSP33brssbh1u:4015": " devatiryaṅmanuṣyalakṣaṇānāṃ ca prāṇinikāyapravāhāṇāṃ,",
    "GSP33brssbh1u:4016": " varṇāśramadharmaphalavyavasthānāṃ cānādau saṃsāre niyatatvamindriyaviṣayasaṃbandhaniyatatvavatpratyetavyam /",
    "GSP33brssbh1u:4017": " nahīndriyaviṣayasaṃbandhādervyavahārasya pratisargamanyathātvaṃ ṣaṣṭhendriyaviṣayakalpaṃ śakyamutprekṣitum /",
    "GSP33brssbh1u:4018": " ataśca sarvakalpānāṃ tulyavyavahāratvātkalpāntavyavahārānusaṃdhānakṣamatvācceśvarāṇāṃ samānanāmarūpā eva pratisargaṃ viśeṣāḥ prādurbhavanti",
    "GSP33brssbh1u:4019": " samānanāmarūpatvāccāvṛttāvapi mahāsargamahāpralayakṣaṇāyāṃ jagato 'bhyupagamyamānāyāṃ na kaścicchabdaprāmāṇyādivirodhaḥ /",
    "GSP33brssbh1u:4020": " samānanāmarūpatāṃ ca śrutismṛtī darśayataḥ - 'sūryācandramasau dhātā yathāpūrvamakalpayat /",
    "GSP33brssbh1u:4021": " divaṃ ca pṛthivī cāntarikṣamatho svaḥ' (ṛ.saṃ. 10. 190.3) iti /",
    "GSP33brssbh1u:4022": " yathā pūrvasminkalpe sūryācandramaḥprabhṛti jagatkḷptaṃ tathāsminnapi kalpe parameśvaro 'kalpayadityarthaḥ /",
    "GSP33brssbh1u:4023": " tathā 'agnirvā akāmayata annādo devānāṃsyāmiti /",
    "GSP33brssbh1u:4024": " sa etamagnaye kṛttikābhyaḥ puroḍāśamaṣṭākapālaṃ niravapat' (tai.brā. 3.1.4.1)",
    "GSP33brssbh1u:4025": " iti nakṣatreṣṭividhau yo 'gnirniravapadyasmai vāgnaye niravapattayoḥ samānanāmarūpatāṃ darśayatītyevañjātīyakā śrutirihodāhartavyā /",
    "GSP33brssbh1u:4026": " smṛtirapi- 'ṛṣīṇāṃ nāmadheyāni yāśca vedeṣu dṛṣṭayaḥ /",
    "GSP33brssbh1u:4027": " śarvaryante prasūtānāṃ tānyevaibhyo dadātyajaḥ //",
    "GSP33brssbh1u:4028": " yathartuṣvṛtuliṅgāni nānārūpāṇi paryaye /",
    "GSP33brssbh1u:4029": " dṛśyante tāni tānyeva tathā bhāvā yugādiṣu //",
    "GSP33brssbh1u:4030": " yathābhimānino 'tītāstulyaste sāṃpratairiha /",
    "GSP33brssbh1u:4031": " devā devairatātairhi rūpairnāmabhireva ca //",
    "GSP33brssbh1u:4032": " ' ityevajātīyakā draṣṭavyā // 30 // @----------------------",
    "GSP33brssbh1u:4033": " FN: abhidhātṛśabdenādhyāpakādhyetārāvuktau /",
    "GSP33brssbh1u:4034": " tadāpi mahāpralayamahāsargāṅgīkāre 'pīti yāvat /",
    "GSP33brssbh1u:4035": " yadepyupakramādathaśabdaḥ tadetyarthaḥ /",
    "GSP33brssbh1u:4036": " prāṇaḥ paramātmā tatra jīva ekībhavati enaṃ prāṇaṃ sa jīvaḥ tadaitīti śeṣaḥ /",
    "GSP33brssbh1u:4037": " tasmāt prāṇātmanaḥ,",
    "GSP33brssbh1u:4038": " āyatanaṃ golakam /",
    "GSP33brssbh1u:4039": " itiśabdo yadyapītyanena saṃbadhyate /",
    "GSP33brssbh1u:4040": " 'hiraṇyagarbhaḥ samavartate'tyādayaḥ śrutivādāḥ,",
    "GSP33brssbh1u:4041": " 'jñānamapratimaṃ yasye'tyādayaḥ smṛtivādāḥ /",
    "GSP33brssbh1u:4042": " prahiṇoti gamayati tasya buddhau vedanāvirbhāvayati /",
    "GSP33brssbh1u:4043": " ṛgvedo daśamaṇḍalātmakaḥ maṇḍalānāṃ daśatayamātrāstīti tatra bhavā ṛco dāśatayyaḥ /",
    "GSP33brssbh1u:4044": " arṣeya ṛṣiyogaḥ,",
    "GSP33brssbh1u:4045": " chando gāyatryādi,",
    "GSP33brssbh1u:4046": " daivatagnyādi,",
    "GSP33brssbh1u:4047": " brāhmaṇaṃ viniyogaḥ etānyaviditāni yasminmantre,",
    "GSP33brssbh1u:4048": " sthāṇuṃ sthāvaraṃ,",
    "GSP33brssbh1u:4049": " gartaṃ narakam /",
    "GSP33brssbh1u:4050": " teṣāṃ prāṇināṃ madhye /",
    "GSP33brssbh1u:4051": " tānyeva tajjātīyānyeva /",
    "GSP33brssbh1u:4052": " ṣaṣṭhendriyaṃ manaḥ 'manaḥṣaṣṭhānīndriyāṇī'ti smṛteḥ /",
    "GSP33brssbh1u:4053": " nakṣatrabahutvādbahuvacanam kṛttikādevāyāgnaye,",
    "GSP33brssbh1u:4054": " aṣṭasu kapāleṣu pacanīyaṃ havirniruptavān /",
    "GSP33brssbh1u:4055": " deveṣviti viṣayasaptamī /",
    "GSP33brssbh1u:4056": " śarvaryante pralayānte /",
    "GSP33brssbh1u:4057": " ṛturliṅgāni navapallavādīni /",
    "GSP33brssbh1u:4058": " paryaye ghaṭīyantravadāvṛttau /",
    "GSP33brssbh1u:4059": " bhāvāḥ padārthāḥ /",
    "GSP33brssbh1u:4060": " madhvādiṣv asaṃbhavād anadhikāraṃ jaiminiḥ / BBs_1,3.31 /",
    "GSP33brssbh1u:4061": " iha devādīnāmapi brahmavidyāyāmastyadhikāra iti yatpratijñātaṃ tatparyāvartyate /",
    "GSP33brssbh1u:4062": " devādīnāmanadhikāraṃ jaiminirācāryo manyante /",
    "GSP33brssbh1u:4063": " kasmāt /",
    "GSP33brssbh1u:4064": " madhvādiṣvasaṃbhavāt /",
    "GSP33brssbh1u:4065": " brahmavidyāyāmadhikārābhyupagame hi vidyātvāviśeṣānmadhvādividyāsvapyadhikāro 'bhyupagamyeta /",
    "GSP33brssbh1u:4066": " nacaivaṃ saṃbhavati /",
    "GSP33brssbh1u:4067": " katham /",
    "GSP33brssbh1u:4068": " 'asau vā ādityo devamadhu' (chā. 3.1.1)",
    "GSP33brssbh1u:4069": " ityatra manuṣyā ādityaṃ madhvadhyāsenopasīran /",
    "GSP33brssbh1u:4070": " devādiṣu hyupāsakeṣyabhyupagamyamāneṣvādityaḥ kamanyamādityamupāsīta /",
    "GSP33brssbh1u:4071": " punaścādityavyapāśrayāṇi pañca rohitādīnyamṛtānyupakramya vasavo rudrā ādityā marutaḥ",
    "GSP33brssbh1u:4072": " sādhyāśca pañca devagaṇāḥ krameṇa tattatamṛtamupajīvantītyupadiśya 'sa ya etadevamamṛtaṃ",
    "GSP33brssbh1u:4073": " veda vasūnāmevaiko bhūtvāgninaiva mukhenaitadevāmṛtaṃ dṛṣṭvā tṛpyati' ityādinā vasvādyupajīvyānyamṛtāni",
    "GSP33brssbh1u:4074": " vijānatāṃ vasvādimahimaprāptiṃ darśayati /",
    "GSP33brssbh1u:4075": " vasvādayastu kānanyānvasvādīnamṛtopajīvino vijānīyuḥ /",
    "GSP33brssbh1u:4076": " kaṃ vānyaṃ vasvādimahimānaṃ prepseyuḥ /",
    "GSP33brssbh1u:4077": " 'tathā agniḥ pādo vāyuḥ pāda ādityaḥ pādo diśaḥ pādaḥ' (chā. 3.18.2)",
    "GSP33brssbh1u:4078": " , 'vāyurvāva saṃvargaḥ'' (chā. 4.3.1)",
    "GSP33brssbh1u:4079": " 'ādityo brahmetyādeśaḥ' (chā. 3.11.1)",
    "GSP33brssbh1u:4080": " ityādiṣu devatātmopāsaneṣu na teṣāmeva devatātmānamadhikāraḥ saṃbhavati /",
    "GSP33brssbh1u:4081": " tathā 'imāveva gotamabharadvājā vayameva gotamo 'yaṃ bharadvājaḥ' (bṛ. 2.2.4)",
    "GSP33brssbh1u:4082": " ityādiṣvipyṛṣisaṃbandheṣūpāsaneṣu na teṣāmevarṣīṇāmadhikāraḥ saṃbhavati // 31 //",
    "GSP33brssbh1u:4083": " kutaśca devādīnāmadhikāraḥ - @----------------------",
    "GSP33brssbh1u:4084": " FN: pañceti caturvedokarmāṇi praṇavaścati pañca kusumāni tebhyaḥ somājyādidravyāṇi hutāni rohitādīni lohitaṃ,",
    "GSP33brssbh1u:4085": " śuklaṃ,",
    "GSP33brssbh1u:4086": " kṛṣṇaṃ,",
    "GSP33brssbh1u:4087": " paraṃ kṛṣṇaṃ,",
    "GSP33brssbh1u:4088": " madhye kṣobhata iva,",
    "GSP33brssbh1u:4089": " ityuktāni pañca rohitādīnyamṛtāni tattanmantrabhāgaiḥ prāgādyūrdhvāntapañcadigavasthitābhirādityaraśmināḍībhirmadhvaṣūpasthitacchidrarūpābhirādityamaṇḍalamānītāni",
    "GSP33brssbh1u:4090": " yaśastejaindriyavīryānnātmanā pariṇatāni pañcadikṣu sthitairvasvādibhirupajīvyānīti",
    "GSP33brssbh1u:4091": " dhyāyanto vasvādiprāptiruktetyarthaḥ /",
    "GSP33brssbh1u:4092": " jyotiṣi bhāvāc ca / BBs_1,3.32 /",
    "GSP33brssbh1u:4093": " yadidaṃ jyotirmaṇḍalaṃ dyusthānamahorātrābhyāṃ bambhramajjagadavabhāsayati tasminnādityādayo devatāvacanāḥ śabdāḥ prayujyante /",
    "GSP33brssbh1u:4094": " lokaprasiddharvākyaśeṣaprasiddheśca /",
    "GSP33brssbh1u:4095": " naca jyotirmaṇḍalasya hṛdayādinā vigraheṣu cetanayārthitvādinā vā yogo 'vagantuṃ śakyate mṛtādivadacetanatvāvagamāt /",
    "GSP33brssbh1u:4096": " etenāgnyādayo vyākhyātāḥ /",
    "GSP33brssbh1u:4097": " syādetat /",
    "GSP33brssbh1u:4098": " mantrārthavādetihāsapurāṇalokebhyo devādānāṃ vigrahavattvādyavagamādayamadoṣa iti /",
    "GSP33brssbh1u:4099": " netyucyate /",
    "GSP33brssbh1u:4100": " nahi tāvalloko nāma kiñcitsvatantraṃ pramāṇamasti /",
    "GSP33brssbh1u:4101": " pratyakṣādibhya eva hyavicāritaviśeṣebhyaḥ pramāṇebhyaḥ prasiddhyanartho lokātprasidhyatītyucyate /",
    "GSP33brssbh1u:4102": " nacātra pratyakṣādīnāmanyatamaṃ pramāṇamasti /",
    "GSP33brssbh1u:4103": " itihāsapurāṇamapi pauruṣeyatvātpramāṇāntaramūlamākāṅkṣati /",
    "GSP33brssbh1u:4104": " arthavādā api vidhinaikavākyatvātstutyarthāḥ santo na pārthagarthyena devādīnāṃ vigrahādisadbhāve kāraṇabhāvaṃ pratipadyante /",
    "GSP33brssbh1u:4105": " mantrā api śrutyādiviniyuktāḥ prayogasamavāyino 'bhidhānārthā na kasyacidarthasya pramāṇamityācakṣate /",
    "GSP33brssbh1u:4106": " tasmādabhāvo devādīnāmadhikārasya // 32 // @----------------------",
    "GSP33brssbh1u:4107": " FN: 'vajrahastaḥ purandaraḥ' ityādayo mantrāḥ 'so 'rodīt' ityādayor'thavādāḥ,",
    "GSP33brssbh1u:4108": " 'iṣṭānbhogānhi vo devā' ityādītihāsapurāṇāni,",
    "GSP33brssbh1u:4109": " loke 'pi yamaṃ daṇḍahastaṃ,",
    "GSP33brssbh1u:4110": " indraṃ vajrahastaṃ,",
    "GSP33brssbh1u:4111": " likhantīti vigrahādipañcakasadbhāvādanadhikāradoṣo nāstītyarthaḥ /",
    "GSP33brssbh1u:4112": " 'vigraho haviṣāṃ bhoga aiśvaryaṃ ca prasannatā /",
    "GSP33brssbh1u:4113": " phalapradānamityetatpañcakam vigrahādikam' iti /",
    "GSP33brssbh1u:4114": " bhāvaṃ tu bādarāyaṇo 'sti hi / BBs_1,3.33 /",
    "GSP33brssbh1u:4115": " tuśabdaḥ pūrvapakṣaṃ vyavartayati /",
    "GSP33brssbh1u:4116": " bādarāyaṇastvācāryo bhāvamadhikārasya devādīnāmapi manyante /",
    "GSP33brssbh1u:4117": " yadyapi madhvādividyāsu devatādivyāmiśrāsvāsaṃbhavo 'dhikārasya tathāpyasti hi śuddhāyāṃ brahmavidyāyāṃ saṃbhavaḥ /",
    "GSP33brssbh1u:4118": " arthitvasāmarthyapratiṣedhādyapekṣatvādadhikārasya /",
    "GSP33brssbh1u:4119": " naca kvacidasaṃbhava ityetāvatā yatra saṃbhavastatrāpyadhikāro 'podyeta /",
    "GSP33brssbh1u:4120": " manuṣyāṇāmapi na sarveṣāṃ brāhmaṇādīnāṃ sarveṣu rājasūyādiṣvadhikāraḥ saṃbhavati /",
    "GSP33brssbh1u:4121": " tatra yo nyāyaḥ so 'trāpi bhaviṣyati /",
    "GSP33brssbh1u:4122": " brahmavidyāṃ ca prakṛtya bhavati darśanaṃ śrautaṃ devādyadhikārasya sūcakam- 'tadyo yo devānāṃ pratyabudhyata sa eva tadabhavattatharṣīṇāṃ tathā manuṣyāṇām' (bṛ. 1.4.10) iti /",
    "GSP33brssbh1u:4123": " 'te hocurhanta tamātmānamanvicchāmo yamātmānamanviṣya sarvāṃśca lokānāpnoti sarvāṃśca kāmān' iti /",
    "GSP33brssbh1u:4124": " 'indro ha vai devānāmabhipravrāja virocana'surāṇām' (chā. 8.7.2) ityādi ca /",
    "GSP33brssbh1u:4125": " samārtamapi gandharvayājñavalkyasaṃvādādi /",
    "GSP33brssbh1u:4126": " yadapyuktaṃ jyotiṣi bhāvācceti /",
    "GSP33brssbh1u:4127": " atra brūmaḥ jyotirādiviṣayā api ādityādayo devatāvacanāḥ śabdāścetanāvantamaiśvaryādyupetaṃ taṃ taṃ devatātmānaṃ samarpayanti,",
    "GSP33brssbh1u:4128": " mantrārthavādādiṣu tathā vyavahārāt /",
    "GSP33brssbh1u:4129": " asti hyaiśvaryayogāddevatānāṃ jyotirādyātmabhiścāvasthātuṃ yatheṣṭaṃ ca taṃ taṃ vigrahaṃ grahītuṃ sāmarthyam /",
    "GSP33brssbh1u:4130": " tathāhi śrūyate subrahmaṇyārthavāde- medhātithermeṣeti /",
    "GSP33brssbh1u:4131": " 'medhātithiṃ ha kāṇvāyanamindro meṣo bhūtvā jahāra' (ṣaḍviṃśa. brā. 1.1) iti /",
    "GSP33brssbh1u:4132": " smaryate ca- 'ādityaḥ puruṣo bhūtvā kuntīmupajagāma ha' iti /",
    "GSP33brssbh1u:4133": " mṛdādiṣvapi cetanā adhiṣṭhitāro 'bhyupagamyante- mṛdabravīdāpobruvannityādidarśanāt /",
    "GSP33brssbh1u:4134": " jyotirādestu bhūtadhātorādityādiṣvacetanatvamabhyupagamyate /",
    "GSP33brssbh1u:4135": " cetanāstvadhiṣṭhitāro devatātmano mantrārthavādādivyavahārādityuktam /",
    "GSP33brssbh1u:4136": " yadapyuktaṃ mantrārthavādayoranyāyārthatvānna devatāvigrahādiprakāśanasāmarthyamiti /",
    "GSP33brssbh1u:4137": " atra brūmaḥ - pratyayāpratyayau hi sadbhāvāsadbhāvayoḥ kāraṇaṃ,",
    "GSP33brssbh1u:4138": " nānyarthatvamananyārthatvaṃ vā /",
    "GSP33brssbh1u:4139": " tathāhyanyārthamapi prasthitaḥ pathi patitaṃ tṛṇaparṇādyastītyeva pratipadyate /",
    "GSP33brssbh1u:4140": " atrāha- viṣama upanyāsaḥ /",
    "GSP33brssbh1u:4141": " tatra hi tṛṇaparṇādiviṣayaṃ pratyakṣaṃ pravṛttamasti yena tadastitvaṃ pratipadyate /",
    "GSP33brssbh1u:4142": " atra punarvidhyuddeśaikavākyabhāvena stutyarther'thavādena pārthagarthyena vṛttāntaviṣayā pravṛttiḥ śakyādhyavasātum /",
    "GSP33brssbh1u:4143": " nahi 'na surāṃ pibet' iti nañvati vākye padatrayasaṃbandhātsurāpānapratiṣedha evaikor'tho 'vagamyate /",
    "GSP33brssbh1u:4144": " na punaḥ surāṃ pibediti padadvayasaṃbandhātsurāpānavidhirapīti /",
    "GSP33brssbh1u:4145": " atrocyate- viṣama upanyāsaḥ /",
    "GSP33brssbh1u:4146": " yuktaṃ yatsurāpānapratiṣedhe padānvayasyaikatvādavāntaravākyārthasyāgrahaṇam /",
    "GSP33brssbh1u:4147": " vidhyuddeśārthavādayostvarthavādasthāni padāni pṛthaganvayavṛttāntaviṣayaṃ pratipadyānantaraṃ kaimarthyavaśena kāmaṃ vidheḥ stāvakatvaṃ pratipadyante",
    "GSP33brssbh1u:4148": " yathāhi- 'vāyavyaṃ śvetamālabheta bhūtikāmaḥ' ityatra vidhyuddeśavartināṃ vāyavyādipadānāṃ vidhinā saṃbandhaḥ,",
    "GSP33brssbh1u:4149": " naivaṃ 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati' ityeṣāmarthavādagatānāṃ padānām /",
    "GSP33brssbh1u:4150": " nahi bhavati vāyurvā ālabheteti kṣepiṣṭhā devatā vā ālabhetetyādi /",
    "GSP33brssbh1u:4151": " vāyusvabhāvasaṃkīrtanena tvavāntaramanvayaṃ pratipadyaivaṃ viśiṣṭadaivatyamidaṃ karmeti vidhiṃ stuvanti /",
    "GSP33brssbh1u:4152": " tadyatra so 'vāntaravākyārthaḥ pramāṇāntaragocaro bhavati tatra tadanuvādenarthavādaḥ pravartate /",
    "GSP33brssbh1u:4153": " yatra pramāṇāntaraviruddhastatra guṇavādena /",
    "GSP33brssbh1u:4154": " yatra tu tadubhayaṃ nāsti tatra kiṃ pramāṇāntarābhāvādguṇavādaḥ syādāhosvitpramāṇāntarāvirodhādvidyamānavāda iti pratītiśaraṇairvidyamānavāda āśrayaṇīyo na guṇavādaḥ /",
    "GSP33brssbh1u:4155": " etena mantro vyākhyātaḥ /",
    "GSP33brssbh1u:4156": " apica vidhibhirevendrādidaivatyāni havīṃṣi codayadbhirapekṣitamindrādīnāṃ svarūpam /",
    "GSP33brssbh1u:4157": " nahi svarūparahitā indrādayaścetasyāropayituṃ śakyante /",
    "GSP33brssbh1u:4158": " naca cetasyanārūḍhāyai tasyai tasyai devatāyai haviḥ pradātuṃ śakyate /",
    "GSP33brssbh1u:4159": " śrāvayati ca- 'yasyai devatāyai havirgṛhītaṃ syāttāṃ dhyāyedvaṣaṭkariṣyan' (ai.brā. 3.8.1) iti /",
    "GSP33brssbh1u:4160": " naca śabdamātramarthasvarūpaṃ saṃbhavati,",
    "GSP33brssbh1u:4161": " śabdārthayorbhedāt /",
    "GSP33brssbh1u:4162": " tatra yādṛśaṃ mantrārthavādayorindrādīnāṃ svarūpamavagataṃ na tattādṛśaṃ śabdapramāṇakena pratyākhyatuṃ yuktam /",
    "GSP33brssbh1u:4163": " itihāsapurāṇamapi vyākhyātena mārgeṇa saṃbhavanmantrārthavādamūlatvātprabhavati devatāvigrahādi sādhayitim /",
    "GSP33brssbh1u:4164": " pratyakṣādimūlamapi saṃbhavati /",
    "GSP33brssbh1u:4165": " bhavati hyasmākamapratyakṣamapi cirantanānāṃ pratyakṣam /",
    "GSP33brssbh1u:4166": " tathāca vyāsādayo devādibhiḥ pratyakṣaṃ vyavaharantīti smaryate /",
    "GSP33brssbh1u:4167": " yastu brūyādidānīntanānāmiva pūrveṣāmapi nāsti devādibhirvyavahartuṃ sāmarthyamiti sa jagadvaicitryaṃ pratiṣedhet /",
    "GSP33brssbh1u:4168": " idānīmiva ca nānyadapi sārvabhaumaḥ kṣatriyo 'stīti brūyāt /",
    "GSP33brssbh1u:4169": " tataśca rājasūyādicodanoparundhyāt /",
    "GSP33brssbh1u:4170": " idānīmiva ca kālāntare 'pyavyavasthitaprāyānvarṇāśramadharmānpratijānīta /",
    "GSP33brssbh1u:4171": " tataśca vyavasthāvidhāyi śāstramanarthakaṃ syāt /",
    "GSP33brssbh1u:4172": " tasmāddharmotkarṣavaśāccirantanā devādibhiḥ pratyakṣaṃ vyavajahnuriti śliṣyate /",
    "GSP33brssbh1u:4173": " apica smaranti- 'svādhyāyādiṣṭadevatāsaṃprayogaḥ' (yo.sū. 2.44) ityādi /",
    "GSP33brssbh1u:4174": " yogo 'pyaṇimādyaiśvaryarprāptiphalaḥ smaryamāṇo na śakyate sāhasamātreṇa pratyākhyātum /",
    "GSP33brssbh1u:4175": " śrutiśca yogamāhātmyaṃ prakhyāpayati- 'pṛthivyaptejo 'nilakhe samutthite pañcātmake yogaguṇe pravṛtte /",
    "GSP33brssbh1u:4176": " na tasya rogo na jarā na mṛtyuḥ prāptasya yogāgnimayaṃ śarīram'' (śvaṃ. 2.12) iti /",
    "GSP33brssbh1u:4177": " ṛṣīṇāmapi mantrabrāhmaṇadarśināṃ sāmarthyaṃ nāsmadīyena sāmarthyenopamātuṃ yuktam /",
    "GSP33brssbh1u:4178": " tasmātsamūlamitihāsapurāṇam /",
    "GSP33brssbh1u:4179": " lokaprasiddhirapi na sati saṃbhave nirālambanādhyavasātuṃ yuktā /",
    "GSP33brssbh1u:4180": " tasmādupapanno mantrādibhyo devādīnāṃ vigrahavattvādyavagamaḥ /",
    "GSP33brssbh1u:4181": " tataścārthitvādisaṃbhavādupapanno devādīnāmapi brahmavidyāyāmadhikāraḥ /",
    "GSP33brssbh1u:4182": " kramamuktidarśanānyapyevamevopapadyante // 33 // @----------------------",
    "GSP33brssbh1u:4183": " FN: yataḥ sarveṣāṃ sarvatrādhikāro na saṃbhavati tato na cāpodyetetyanvayaḥ /",
    "GSP33brssbh1u:4184": " tadbrahma yo devānāṃ madhye pratyaktvenābudhyata /",
    "GSP33brssbh1u:4185": " ādigrahaṇenetihāsapurāṇadharmaśāstrāṇi gṛhyante /",
    "GSP33brssbh1u:4186": " vidhyuddeśo vidhivākyaṃ tadekavākyatayā /",
    "GSP33brssbh1u:4187": " vṛttānto bhūtārthaḥ /",
    "GSP33brssbh1u:4188": " śliṣyate yujyate /",
    "GSP33brssbh1u:4189": " mantrajapāddevatāsāṃnidhyaṃ tatsaṃbhāṣaṇaṃ ceti sūtrārthaḥ /",
    "GSP33brssbh1u:4190": " apaśūdrādhikaraṇam / sū. 34-38",
    "GSP33brssbh1u:4191": " śugasya tadanādaraśravaṇāt tadādravaṇāt sūcyate hi / BBs_1,3.34 /",
    "GSP33brssbh1u:4192": " yathā manuṣyādhikāraniyamamapodya devādīnāmapi vidyāsvadhikāra uktastathaiva dvijātyadhikāraniyamāpavādena",
    "GSP33brssbh1u:4193": " śūdrasyāpyadhikāraḥ syādityetāmāśaṅkāṃ nivartayitumidamadhikaraṇamārabhyate /",
    "GSP33brssbh1u:4194": " tatra śūdrasyāpyadhikāraḥ syādasti tāvatprāptam /",
    "GSP33brssbh1u:4195": " arthitvasāmarthyayoḥ saṃbhavāt /",
    "GSP33brssbh1u:4196": " 'tasmācchūdroyajñe 'navakḷptaḥ' (tai.saṃ. 8.1.1.6)",
    "GSP33brssbh1u:4197": " itivat 'śūdro vidyāyāmanavakḷptaḥ' iti ca niṣedhāśravaṇāt /",
    "GSP33brssbh1u:4198": " yacca karmasvanadhikārakāraṇaṃ śūdrasyānagnitvaṃ na tadvidyāsvavikārasyāpavādakaṃ liṅgam /",
    "GSP33brssbh1u:4199": " nahyāhavanīyādirahitena vidyā vedituṃ na śakyate /",
    "GSP33brssbh1u:4200": " bhavati ca liṅgaṃ śūdrādhikārasyopoddhalakam /",
    "GSP33brssbh1u:4201": " saṃvargavidyāyāṃ hi jānaśrutiṃ pautrāyaṇaṃ śuśrūṣuṃ śūdraśabdena parāmṛśati- 'aha hāretvā śūdra tavaiva saha gobhirastu' (chāṃ 4.2.3) iti /",
    "GSP33brssbh1u:4202": " viduraprabhṛtayaśca śūdrayoniprabhavā api viśiṣṭavijñānasaṃpannāḥ smaryante /",
    "GSP33brssbh1u:4203": " tasmādadhikriyate śūdro vidyāsviti /",
    "GSP33brssbh1u:4204": " evaṃ prāpte brūmaḥ - na śūdrasyādhikāraḥ,",
    "GSP33brssbh1u:4205": " vedādhyayanābhāvāt /",
    "GSP33brssbh1u:4206": " adhītavedo hi viditavedārtho vedārtheṣvadhikriyate /",
    "GSP33brssbh1u:4207": " naca śūdrasya vedādhyayanamasti,",
    "GSP33brssbh1u:4208": " upanayanapūrvakatvādvedādhyayanasya /",
    "GSP33brssbh1u:4209": " upanayanasya ca varṇatrayaviṣayatvāt /",
    "GSP33brssbh1u:4210": " yattvarthitvaṃ na tadasati sāmarthye 'dhikārakāraṇaṃ bhavati /",
    "GSP33brssbh1u:4211": " sāmarthyamapi na lokikaṃ kevalamadhikārakāraṇaṃ bhavati /",
    "GSP33brssbh1u:4212": " śāstrīyer'the śāstrīyasya sāmarthyasyāpekṣitatvāt /",
    "GSP33brssbh1u:4213": " śāstrīyasya ca sāmarthyasyādhyayananirākaraṇena nirākṛtatvāt /",
    "GSP33brssbh1u:4214": " yaccedaṃ 'śūdro yajñe 'navakḷptaḥ' iti tannyāyapūrvakatvādvidyāyāmapyanavakḷptatvaṃ dyotayati,",
    "GSP33brssbh1u:4215": " nyāyasya sādhāraṇatvāt /",
    "GSP33brssbh1u:4216": " yatpunaḥ saṃvargavidyāyāṃ śūdraśabdaśravaṇaṃ liṅgaṃ manyase,",
    "GSP33brssbh1u:4217": " na talliṅgaṃ nyāyābhāvāt /",
    "GSP33brssbh1u:4218": " nyāyokte hi liṅgadarśanaṃ dyotakaṃ bhavati /",
    "GSP33brssbh1u:4219": " nacātra nyāyo 'sti /",
    "GSP33brssbh1u:4220": " kāmaṃ cāyaṃ śūdraśabdaḥ saṃvargavidyāyāmevaikasyāṃ śūdramadhikuryāt,",
    "GSP33brssbh1u:4221": " tadviṣayatvāt,",
    "GSP33brssbh1u:4222": " na sarvāsu vidyāsu /",
    "GSP33brssbh1u:4223": " arthavādasthāttu na kvacidapyayaṃ śūdramadhikartumutsahate /",
    "GSP33brssbh1u:4224": " śakyate cāyaṃ śūdraśabdo 'dhikṛtavaṣayo yojayitum /",
    "GSP33brssbh1u:4225": " kathamityucyate- 'kambara enametatsantaṃ sayugvānamiva raikvamāttha'' (chā. 4.1.3)",
    "GSP33brssbh1u:4226": " ityasmāddhaṃsavākyādātmano 'nādaraṃ śrutavato jānaśruteḥ pautrāyaṇasya śugutpede,",
    "GSP33brssbh1u:4227": " tāmṛṣīraikvaḥ śūdraśabdenānena sūcayaṃbabhūvātmanaḥ parokṣajñatākhyāpanāyeti gamyate /",
    "GSP33brssbh1u:4228": " jātiśūdrasyānadhikārāt /",
    "GSP33brssbh1u:4229": " kathaṃ punaḥ śūdraśabdena śugutpannā sūcyata iti /",
    "GSP33brssbh1u:4230": " ucyate- tadādravaṇāt /",
    "GSP33brssbh1u:4231": " śucamabhidudrāva,",
    "GSP33brssbh1u:4232": " śucā vābhidudruve,",
    "GSP33brssbh1u:4233": " śucā vā raikvamabhidudrāveti śūdraḥ /",
    "GSP33brssbh1u:4234": " avayavārthasaṃbhavādrūḍhārthasya cāsaṃbhavāt /",
    "GSP33brssbh1u:4235": " dṛśyate cāyamartho 'syāmākhyāyikāyām // 34 // @----------------------",
    "GSP33brssbh1u:4236": " FN: anavakḷpto 'samarthaḥ tasmādanagnitvāt /",
    "GSP33brssbh1u:4237": " aheti nipātaḥ khedārthaḥ /",
    "GSP33brssbh1u:4238": " hāreṇa niṣkeṇa itvāgantā ratho hāretvā saca gobhiḥ saha he śūdra,",
    "GSP33brssbh1u:4239": " tavaivāstu kimalpenānena mama gārhyasthyānupayogineti bhāvaḥ /",
    "GSP33brssbh1u:4240": " yajñetyupalakṣaṇaṃ vidyāyāmanavakḷpta ityasya /",
    "GSP33brssbh1u:4241": " 'niṣādasthapatiṃ yājayet' iti niṣādasthapatiścodyate,",
    "GSP33brssbh1u:4242": " śūdraḥ saṃvargavidyāyām /",
    "GSP33brssbh1u:4243": " kaṃ u are iti padacchedaḥ /",
    "GSP33brssbh1u:4244": " u śabdopyarthaḥ /",
    "GSP33brssbh1u:4245": " yugvā gantrī śakaṭī tathā saha sthitaṃ raikvamivaitadvacanamāttha /",
    "GSP33brssbh1u:4246": " kṣatriyatvagateś cottaratra caitrarathena liṅgāt / BBs_1,3.35 /",
    "GSP33brssbh1u:4247": " itaśca na jātiśūdro jānaśrutiḥ /",
    "GSP33brssbh1u:4248": " yatkāraṇaṃ prakaraṇanirūpaṇena kṣatriyatvamasyottaratra caitrarathenābhipratāriṇā kṣatriyeṇa samabhivyāhārādgamyate /",
    "GSP33brssbh1u:4249": " uttaratra hi saṃvargavidyāvākyaśeṣe caitrarathirabhipratārī kṣatriyaḥ saṃkīrtyate-",
    "GSP33brssbh1u:4250": " ' atha ha śaunakaṃ ca kapoyamabhipratāraṇaṃ ca kākṣaseniṃ pariviṣyamāṇau brahmacārī",
    "GSP33brssbh1u:4251": " vibhikṣe' (chā. 4.3.5) iti /",
    "GSP33brssbh1u:4252": " caitrarathitvaṃ cābhipratāriṇaḥ kāpeyayogādavagantavyam /",
    "GSP33brssbh1u:4253": " kāpeyayogo hi citrarathasyāvagataḥ 'etena vai citrarathaṃ kāpeyā ayājayan' (tāṇḍa.brā. 20.12.5) iti /",
    "GSP33brssbh1u:4254": " samānānvayānāṃ ca prāyeṇa samānānvayā yājakā bhavanti /",
    "GSP33brssbh1u:4255": " 'tasmāccaitrarathirnāmakaḥ kṣatrapatirajāyata' iti ca kṣatrapatitvāvagamātkṣatriyatvamasyāvagantavyam /",
    "GSP33brssbh1u:4256": " tena kṣatriyeṇābhipratāriṇā saha samānāyāṃ vidyayāyāṃ saṃkīrtanaṃ jānaśruterapi kṣatriyatvaṃ sūcayati /",
    "GSP33brssbh1u:4257": " samānānāmeva hi prāyeṇa samabhivyāhārā bhavanti /",
    "GSP33brssbh1u:4258": " kṣattṛpreṣaṇādyaiśvaryayogācca jānaśruteḥ kṣatriyatvāvagatiḥ /",
    "GSP33brssbh1u:4259": " ato na śūdrasyādhikāraḥ // 35 // @----------------------",
    "GSP33brssbh1u:4260": " FN: saṃvargavidyāvidhyanantaramarthavādārambhārtho 'thābdaḥ /",
    "GSP33brssbh1u:4261": " ha śabdo vṛttāntāvadyotī /",
    "GSP33brssbh1u:4262": " śunakaputraṃ kapigotraṃ purohitamabhipratārināmakam /",
    "GSP33brssbh1u:4263": " kṣattā sūtastasya raikvānveṣaṇāya preṣaṇam /",
    "GSP33brssbh1u:4264": " saṃskāraparāmarśāt tadabhāvābhilāpāc ca / BBs_1,3.36 /",
    "GSP33brssbh1u:4265": " itaśca na śūdrasyādhikāraḥ,",
    "GSP33brssbh1u:4266": " yadvidyāpradeśeṣūpanayanādayaḥ saṃskārāḥ parāmṛśyante- 'taṃ hopaninye' (śa.brā. 11.5.3.13) /",
    "GSP33brssbh1u:4267": " ' adhīhi bhagava iti hopasasāda' (chā. 7.1.1)",
    "GSP33brssbh1u:4268": " ' brahmaparā brahmaniṣṭhāḥ paraṃ brahmānveṣamāṇā eṣa ha vai tatsarvaṃ vakṣyatīti te ha samitpāṇayo bhagavantaṃ pippalādamupasannāḥ' (pra. 1.1) iti ca /",
    "GSP33brssbh1u:4269": " ' tānhānupanīyaiva' (chā. 5.11.7)",
    "GSP33brssbh1u:4270": " ityapi pradarśitaivopanayanaprāptirbhavati /",
    "GSP33brssbh1u:4271": " śūdrasya saṃskārābhāvo 'bhilapyate,",
    "GSP33brssbh1u:4272": " 'śūdraścaturtho varṇa ekajātiḥ' (manu. 10.4)",
    "GSP33brssbh1u:4273": " ityekajātitvasmaraṇāt /",
    "GSP33brssbh1u:4274": " 'na śūdro pātakaṃ kiñcinna ca saṃskāramarhati' (manu. 10.12.6)",
    "GSP33brssbh1u:4275": " ityādibhiśca // 36 // @----------------------",
    "GSP33brssbh1u:4276": " FN: adhīhi upadiśeti yāvat /",
    "GSP33brssbh1u:4277": " brahmaparā vedapāragāḥ /",
    "GSP33brssbh1u:4278": " paraṃ nirguṇaṃ brahma /",
    "GSP33brssbh1u:4279": " upāsannā upāgatāḥ /",
    "GSP33brssbh1u:4280": " anupanīyaiveti hīnavarṇenottamavarṇā anupanīyaivopadeṣṭavyā ityācārajñāpanārthamityarthaḥ /",
    "GSP33brssbh1u:4281": " ekajātiranupanītaḥ /",
    "GSP33brssbh1u:4282": " tadabhāvanirdhāraṇe ca pravṛtteḥ / BBs_1,3.37 /",
    "GSP33brssbh1u:4283": " itaśca na śūdrasyādhikāraḥ /",
    "GSP33brssbh1u:4284": " yatsatyavacanena śūdratvābhāve nirdhārite jābālaṃ gautama upanetumanuśāsituṃ ca pravavṛte 'naitadbrāhmaṇo vivaktumarhati samidhaṃ somyāharopa tvā neṣye na satyādagāḥ' (chā. 4.4.5)",
    "GSP33brssbh1u:4285": " iti śrutiliṅgāt // 37 // @----------------------",
    "GSP33brssbh1u:4286": " FN: nāhaṃ gotraṃ vedmi na mātā vetti parantu tathoktam upanayanārthamācāryaṃ gatvā satyakāmo jābālo 'smīti brūhītyanena satyavacanena /",
    "GSP33brssbh1u:4287": " śravaṇādhyayanārthapratiṣedhāt smṛteś ca / BBs_1,3.38 /",
    "GSP33brssbh1u:4288": " itaśca na śūdrasyādhikāraḥ /",
    "GSP33brssbh1u:4289": " yadasya smṛteḥ śravaṇādhyayanārthapratiṣedho bhavati /",
    "GSP33brssbh1u:4290": " vedaśravaṇapratiṣedho vedādhyayanapratiṣedhastadarthajñānānuṣṭhānayośca pratiṣedhaḥ śūdrasya smaryate /",
    "GSP33brssbh1u:4291": " śravaṇapratiṣedhastāvat 'athāsya vedamupaśṛṇvatastrapujatubhyāṃ śrotrapratipūraṇam' iti /",
    "GSP33brssbh1u:4292": " 'padyu ha vā etacchmaśānaṃ yacchūdrastasmācchūdrasamīpe nādhyetavyam' iti ca /",
    "GSP33brssbh1u:4293": " ata evādhyayanapratiṣedhaḥ /",
    "GSP33brssbh1u:4294": " yasya hi samīpe 'pi nādhyetavyaṃ bhavati sa kathamaśrutamadhīyīta /",
    "GSP33brssbh1u:4295": " bhavati ca vedoccāraṇe jihvācchedo dhāraṇe śarīrabheda iti /",
    "GSP33brssbh1u:4296": " ata eva cārthādarthajñānānuṣṭhānayoḥ pratiṣedho bhavati 'na śūdrasya matiṃ dadyāt' iti,",
    "GSP33brssbh1u:4297": " 'dvijātīnāmadhyayanamijyā dānam' iti ca /",
    "GSP33brssbh1u:4298": " yeṣāṃ punaḥ pūrvakṛtasaṃskāravaśādviduradharmavyādhaprabhṛtīnāṃ jñānotpattisteṣāṃ na śakyate phalaprāptiḥ pratiṣeddhuṃ,",
    "GSP33brssbh1u:4299": " jñānasyaikāntikaphalatvāt /",
    "GSP33brssbh1u:4300": " 'śrāvayeccaturo varṇān' iti cetihāsapurāṇādhigame cāturvarṇyasyādhikārasmaraṇāt /",
    "GSP33brssbh1u:4301": " vedapūrvakastu nāstyadhikāraḥ śūdrāṇāmiti sthitam // 38// @----------------------",
    "GSP33brssbh1u:4302": " FN: trapujatubhyāṃ saṃtāpadrutābhyāṃ sīsalākṣābhyām /",
    "GSP33brssbh1u:4303": " padyu pādayuktaṃ /",
    "GSP33brssbh1u:4304": " saṃcārasamarthamiti yāvat /",
    "GSP33brssbh1u:4305": " matirvedārthajñānam /",
    "GSP33brssbh1u:4306": " 10 kampanādhikaraṇam / sū. 39",
    "GSP33brssbh1u:4307": " kampanāt / BBs_1,3.39 /",
    "GSP33brssbh1u:4308": " avasitaḥ prāsaṅgiko 'dhikāravicāraḥ /",
    "GSP33brssbh1u:4309": " prakṛtāmevedānīṃ vākyārthavicāraṇāṃ pravartayiṣyāmaḥ /",
    "GSP33brssbh1u:4310": " 'yadidaṃ kiñca jagatsarvaṃ prāṇa ejati niḥsṛtam /",
    "GSP33brssbh1u:4311": " mahadbhayaṃ vajramudyataṃ ya etadviduramṛtāste bhavanti' (kā. 2.6.2) iti /",
    "GSP33brssbh1u:4312": " etadvākyaṃ 'ejṛ kampane' iti dhātvarthānugamāllakṣitam /",
    "GSP33brssbh1u:4313": " asminvākye sarvamidaṃ jagatprāṇāśrayaṃ spandate,",
    "GSP33brssbh1u:4314": " mahacca kiñcidbhayakāraṇaṃ vajraśabditamudyataṃ,",
    "GSP33brssbh1u:4315": " tadvijñānāccāmṛtatvaprāptiriti śrūyate /",
    "GSP33brssbh1u:4316": " tatra ko 'sau prāṇaḥ kiṃ tadbhayānakaṃ vajramityapratipattervicāre kriyamāṇe prāptaṃ tāvatprasiddheḥ pañcavṛttirvāyuḥ prāṇa iti /",
    "GSP33brssbh1u:4317": " prasiddhereva cāśanirvajraṃ syāt /",
    "GSP33brssbh1u:4318": " vāyoścedaṃ māhātmyaṃ saṃkīrtyate /",
    "GSP33brssbh1u:4319": " katham /",
    "GSP33brssbh1u:4320": " sarvamidaṃ jagatpañcavṛttau vāyau prāṇaśabdite pratiṣṭhāyaijati /",
    "GSP33brssbh1u:4321": " vāyunimittameva ca mahadbhayānakaṃ vajramudyamyate /",
    "GSP33brssbh1u:4322": " vāyau hi parjanyabhāvena vivartamāne vidyutstanayitruvṛṣṭyaśanayo vivartanta ityācakṣate /",
    "GSP33brssbh1u:4323": " vāyuvijñānādeva cedamamṛtatvam /",
    "GSP33brssbh1u:4324": " tathāhi śrutyantaram- 'vāyureva vyaṣṭirvāyuḥ samaṣṭirapa punarmṛtyuṃ jayati ya evaṃ veda' iti /",
    "GSP33brssbh1u:4325": " tasmādvāyurayamiha pratipattavya iti /",
    "GSP33brssbh1u:4326": " evaṃ prāpte brūmaḥ- brahmaivedamiha pratipattavyam /",
    "GSP33brssbh1u:4327": " kutaḥ /",
    "GSP33brssbh1u:4328": " pūrvottarālocanāt /",
    "GSP33brssbh1u:4329": " pūrvottarayorhi granthabhāgayorbrahmaivanirdiśyamānamupalabhāmahe /",
    "GSP33brssbh1u:4330": " ihaiva kathamakasmādantarāle vāyuṃ nirdiśyamānaṃ pratipadyemahi /",
    "GSP33brssbh1u:4331": " pūrvatra tāvat 'tadeva śukraṃ tadbrahma tadevāmṛtamucyate /",
    "GSP33brssbh1u:4332": " tasmiṃllokāḥ śritāḥ sarve tadu nātyeti kaścana' (kā. 2.6.1)",
    "GSP33brssbh1u:4333": " iti brahma nirdiṣṭaṃ,",
    "GSP33brssbh1u:4334": " tadevehāpi saṃnidhānāt jagatsarvaṃ prāṇa ejatīti ca lokāśrayavattvapratyabhijñānānnirdiṣṭamiti gamyate /",
    "GSP33brssbh1u:4335": " prāṇaśabdo 'pyayaṃ prayuktaḥ,",
    "GSP33brssbh1u:4336": " 'prāṇasya prāṇam' (bṛ. 4.4.18)",
    "GSP33brssbh1u:4337": " iti darśanāt /",
    "GSP33brssbh1u:4338": " ejayitṛtvamapīdaṃ paramātmana evopapadyate na vāyumātrasya /",
    "GSP33brssbh1u:4339": " tathācoktam- 'na prāṇena nāpānena martyo jīvati kaścana /",
    "GSP33brssbh1u:4340": " itareṇa tu jīvanti yasminnetāvupāśritau' (kā. 2.5.5) iti /",
    "GSP33brssbh1u:4341": " uttaratrāpi 'bhayādasyāgnistapati bhayāttapati sūryaḥ /",
    "GSP33brssbh1u:4342": " bhayādindraśca vāyuśca mṛtyurdhāvati pañcamaḥ' (kā. 2.6.3)",
    "GSP33brssbh1u:4343": " iti brahmaiva nirdekṣyate na vāyuḥ /",
    "GSP33brssbh1u:4344": " savāyukasya jagato bhayahetutvābhidhānāt /",
    "GSP33brssbh1u:4345": " tadevehāpi saṃnidhānānmahadbhayaṃ,",
    "GSP33brssbh1u:4346": " vajramudyatamiti ca bhayahetutvapratyabhijñānānnirdiṣṭamiti gamyate /",
    "GSP33brssbh1u:4347": " vajraśabdo 'pyayaṃ bhayahetutvasāmānyātprayuktaḥ /",
    "GSP33brssbh1u:4348": " yathāhi vajramudyataṃ mamaiva śirasi nipatedyadyahamasya śāsanaṃ na kuryāmityanena",
    "GSP33brssbh1u:4349": " bhayena jano niyamena rājādiśāsane pravartata evamidamagnivāyusūryādikaṃ jagadasmādeva",
    "GSP33brssbh1u:4350": " brahmaṇo bibhyanniyamena svavyāpāre pravartata iti bhayānakaṃ vajropamitaṃ brahma /",
    "GSP33brssbh1u:4351": " tathāca brahmaviṣayaṃ śrutyantaram- 'bhīṣāsmādvātaḥ pavate /",
    "GSP33brssbh1u:4352": " bhīṣodeti sūryaḥ /",
    "GSP33brssbh1u:4353": " bhīṣāsmādagniścendraśca /",
    "GSP33brssbh1u:4354": " mṛtyurdhāvati pañcamaḥ' (tai. 8.1) iti /",
    "GSP33brssbh1u:4355": " amṛtatvaphalaśravaṇādapi brahmaivedamiti gamyate /",
    "GSP33brssbh1u:4356": " brahmajñānāddhyamṛtatvaprāptiḥ /",
    "GSP33brssbh1u:4357": " 'tameva viditvātimṛtyumeti nānyaḥ panthā vidyate 'yanāya' (śve. 6.15)",
    "GSP33brssbh1u:4358": " iti mantravarṇāt /",
    "GSP33brssbh1u:4359": " yattu vāyuvijñānātkvacidamṛtatvamabhihitaṃ tadāpekṣikam /",
    "GSP33brssbh1u:4360": " tatraiva prakaṇāntarakaraṇena paramātmānamabhidhāya 'anto 'nyadārtam' (bṛ. 3.4)",
    "GSP33brssbh1u:4361": " iti vāyvāderārtatvābhidhānāt /",
    "GSP33brssbh1u:4362": " prakaraṇādapyatra paramātmaniścayaḥ /",
    "GSP33brssbh1u:4363": " anyatra dharmādanyatrādharmādanyatrāsmatkṛtākṛtāt /",
    "GSP33brssbh1u:4364": " anyatra bhūtācca bhavyācca yattatpaśyasi tadvada (kā. 1.2.14)",
    "GSP33brssbh1u:4365": " iti paramātmanaḥ pṛṣṭatvāt // 39 // @----------------------",
    "GSP33brssbh1u:4366": " FN: bhīṣā bhītyā /",
    "GSP33brssbh1u:4367": " asmādbrahmaṇo nimittāditi yāvat /",
    "GSP33brssbh1u:4368": " pañcānāṃ grahaṇaṃ brahmādistambāntacarācaropalakṣaṇārtham /",
    "GSP33brssbh1u:4369": " 'apapunarmṛtyuṃ jayati' iti śrutyā hyapamṛtyorvijaya ukto na tu paramamṛtyuvijaya ityāpekṣikatvam /",
    "GSP33brssbh1u:4370": " 11 jyotiradhikaraṇam / sū. 40",
    "GSP33brssbh1u:4371": " jyotir darśanāt / BBs_1,3.40 /",
    "GSP33brssbh1u:4372": " 'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' (chā. 8.12.3)",
    "GSP33brssbh1u:4373": " iti śrūyate /",
    "GSP33brssbh1u:4374": " tatra saṃśayyate,",
    "GSP33brssbh1u:4375": " kiṃ jyotiḥśabdaṃ cakṣurviṣayatamopahaṃ tejaḥ kiṃvā paraṃ brahmeti /",
    "GSP33brssbh1u:4376": " kiṃ tāvatprāptam /",
    "GSP33brssbh1u:4377": " prasiddhameva tejo jyotiḥśabdamiti /",
    "GSP33brssbh1u:4378": " kutaḥ /",
    "GSP33brssbh1u:4379": " tatra jyotiḥśabdasya rūḍhatvāt /",
    "GSP33brssbh1u:4380": " 'jyotiḥścaraṇābhidhānāt' (bra.sū /",
    "GSP33brssbh1u:4381": " 1.1.24) ityatra hi prakaraṇājyotiḥśabdaḥ svārthaṃ parityajya brahmaṇi vartate /",
    "GSP33brssbh1u:4382": " naceha tadvatkiñcitsvārthaparityāge kāraṇaṃ dṛśyate /",
    "GSP33brssbh1u:4383": " tathāca nāḍīkhaṇḍe- 'atha yatraitadasmāccharīrādutkrāmatyathaitaireva raśmibhirūrdhvamākramate' (chā. 8.6.5)",
    "GSP33brssbh1u:4384": " iti mumukṣorādityaprāptirabhihitā /",
    "GSP33brssbh1u:4385": " tasmātprasiddhameva tejo jyotiḥśabdamiti /",
    "GSP33brssbh1u:4386": " evaṃ prāpte brūmaḥ - parameva brahma jyotiḥśabdam /",
    "GSP33brssbh1u:4387": " kasmāt /",
    "GSP33brssbh1u:4388": " darśanāt /",
    "GSP33brssbh1u:4389": " tasya hīha prakaraṇe vaktavyatvenānuvṛttirdṛśyate,",
    "GSP33brssbh1u:4390": " ' ya ātmāpahatapāpmā' (chā. 8.7.1)",
    "GSP33brssbh1u:4391": " ityapahatapāpmatvādiguṇakasyātmanaḥ prakaraṇādāvanveṣṭavyatvena vijijñāsitavyatvena ca pratijñānāt /",
    "GSP33brssbh1u:4392": " 'etaṃ tveva te bhūyo 'nuvyākhyāsyāmi' (chā. 8.9.3)",
    "GSP33brssbh1u:4393": " iti cānusaṃdhānāt /",
    "GSP33brssbh1u:4394": " 'aśarīraṃ vāvasantaṃ na priyāpriye spṛśataḥ'(chā. 8.12.1)",
    "GSP33brssbh1u:4395": " iti cāśarīratāyai jyotiḥsaṃpatterasyābhidhānāt /",
    "GSP33brssbh1u:4396": " brahmabhāvāccānyatrāśarīratānupapatteḥ 'paraṃ jyotiḥ' 'sa uttamaḥ puruṣaḥ' (chā. 8.12.3)",
    "GSP33brssbh1u:4397": " iti ca viśeṣaṇāt /",
    "GSP33brssbh1u:4398": " yattūktaṃ mumukṣorādityaprāptirabhihiteti /",
    "GSP33brssbh1u:4399": " nāsāvātyantiko mokṣo gatyutkrāntisaṃbandhāt /",
    "GSP33brssbh1u:4400": " nahyātyantike mokṣe gatyutkrāntī sta iti vakṣyāmaḥ // 40 // @----------------------",
    "GSP33brssbh1u:4401": " FN: 'atha yā etā hṛdayasya nāḍyaḥ' ityādi nāḍīkhaṇḍaḥ /",
    "GSP33brssbh1u:4402": " tatrādityagrahānurodhena mumukṣostatprāptirabhihiteti saṃbandhaḥ /",
    "GSP33brssbh1u:4403": " 12 arthāntaratvavyapadeśādhikaraṇam / sū. 41",
    "GSP33brssbh1u:4404": " ākāśo 'rthāntaratvādivyapadeśāt / BBs_1,3.41 /",
    "GSP33brssbh1u:4405": " 'ākāśo vai nāma nāmarūpayornirvahitā te yadantarā tadbrahma tadamṛtaṃ sa ātmā' (chā. 8.14.1)",
    "GSP33brssbh1u:4406": " iti śrūyate /",
    "GSP33brssbh1u:4407": " tatkimākāśasabdaṃ paraṃ brahma kiṃvā prasiddhameva bhūtākāśamiti vicāre bhūtaparigraho yuktaḥ /",
    "GSP33brssbh1u:4408": " ākāśaśabdasya tasminrūḍhatvāt,",
    "GSP33brssbh1u:4409": " nāmarūpanirvahaṇasya cāvakāśādānadvāreṇa tasminyojayituṃ śakyatvāt,",
    "GSP33brssbh1u:4410": " sraṣṭṛtvādeśca spaṣṭasya brahmaliṅgasyāśravaṇāditi /",
    "GSP33brssbh1u:4411": " evaṃ prāpta idamucyate- parameva brahmehākāśaśabdaṃ bhavitumarhati /",
    "GSP33brssbh1u:4412": " kasmāt /",
    "GSP33brssbh1u:4413": " arthāntaratvādivyapadeśāt /",
    "GSP33brssbh1u:4414": " 'te yadantarā tadbrahma' iti hi nāmarūpābhyāmarthāntarabhūtamākāśaṃ vyapadiśati /",
    "GSP33brssbh1u:4415": " naca brahmaṇo 'nyannāmarūpābhyāmarthāntaraṃ saṃbhavati' sarvasya vikārajātasya nāmarūpābhyāmeva vyākṛtatvāt /",
    "GSP33brssbh1u:4416": " nāmarūpayorapi nirvahaṇaṃ niraṅ kuśaṃ na brahmaṇo 'nyatra saṃbhavati /",
    "GSP33brssbh1u:4417": " 'anena jīvenātmanānupraviśyanāmarūpe vyākaravāṇi' (chā. 6.3.2)",
    "GSP33brssbh1u:4418": " ityādibrahmakartṛtvaśravaṇāt /",
    "GSP33brssbh1u:4419": " nanu jīvasyāpi pratyakṣaṃ nāmarūpaviṣayaṃ nirvoḍhutvamasti /",
    "GSP33brssbh1u:4420": " bāḍhamasti /",
    "GSP33brssbh1u:4421": " abhedastviha vivakṣitaḥ /",
    "GSP33brssbh1u:4422": " nāmarūpanirvahaṇābhidhānādeva ca sraṣṭṛtvādi brahmaliṅgamabhihitaṃ bhavati /",
    "GSP33brssbh1u:4423": " 'tadbrahma tadamṛtaṃ sa ātmā' (chā. 8.14)",
    "GSP33brssbh1u:4424": " iti ca brahmavādasya liṅgāni /",
    "GSP33brssbh1u:4425": " 'ākāśastalliṅgāt' (bra. 1.1.22)",
    "GSP33brssbh1u:4426": " ityasyaivāyaṃ prapañcaḥ // 41 // @----------------------",
    "GSP33brssbh1u:4427": " FN: nāmarūpe śabdāthā tadantaḥpātinastadbhinnatvaṃ tatkartṛtvaṃ cāyuktamityarthaḥ /",
    "GSP33brssbh1u:4428": " 13 suṣuptyutkrāntyadhikaraṇam / sū. 42-43",
    "GSP33brssbh1u:4429": " suṣuptyutkrāntyor bhedena / BBs_1,3.42 /",
    "GSP33brssbh1u:4430": " vyapadeśādityanuvartate /",
    "GSP33brssbh1u:4431": " bṛhadāraṇyake ṣaṣṭe prapāṭhake 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7)",
    "GSP33brssbh1u:4432": " ityupakramya bhūyānātmaviṣayaḥ prapañcaḥ kṛtaḥ /",
    "GSP33brssbh1u:4433": " tatkiṃ saṃsārisvarūpamātrānvākhyānaparaṃ vākyamutāsaṃsārisvarūpapratipādanaparamiti saṃśayaḥ /",
    "GSP33brssbh1u:4434": " kiṃ tāvatprāptam /",
    "GSP33brssbh1u:4435": " saṃsārisvarūpamātraviṣayameveti /",
    "GSP33brssbh1u:4436": " kutaḥ /",
    "GSP33brssbh1u:4437": " upakramopasaṃhārābhyām /",
    "GSP33brssbh1u:4438": " upakrame 'yo 'yaṃ vijñānamayaḥ prāṇeṣu' iti śārīraliṅgāt /",
    "GSP33brssbh1u:4439": " upasaṃhāre ca sa vā eṣa mahānaja ātmā yo 'yaṃ vijñānamayaḥ prāṇeṣu' (bṛ. 4.4.22)",
    "GSP33brssbh1u:4440": " iti tadaparityāgāt,",
    "GSP33brssbh1u:4441": " madhye 'pi buddhāntādyavasthopanyāsena tasyaiva prapañcanāditi /",
    "GSP33brssbh1u:4442": " evaṃ prāpte brūmaḥ - parameśvaropadeśaparamevedaṃ vākyaṃ na śārīramātrānvākhyānaparam /",
    "GSP33brssbh1u:4443": " kasmāt /",
    "GSP33brssbh1u:4444": " suṣuptāvutkrāntau ca śarīrādbhedena parameśvarasya vyapadeśāt /",
    "GSP33brssbh1u:4445": " suṣuptau tāvat 'ayaṃ puruṣaḥ prājñenātmanā saṃpariṣvakto na bāhyaṃ kiñcana veda nāntaram' (bṛ. 4.3.21)",
    "GSP33brssbh1u:4446": " iti śārīrādbhedena parameśvaraṃ vyapadiśati /",
    "GSP33brssbh1u:4447": " tatra puruṣaḥ śārīraḥ syāttasya veditṛtvāt /",
    "GSP33brssbh1u:4448": " bāhyābhyantaravedanaprasaṅge sati tatpratiṣedhasaṃbhavāt /",
    "GSP33brssbh1u:4449": " prājñaḥ parameśvaraḥ,",
    "GSP33brssbh1u:4450": " sarvajñatvalakṣaṇayā prajñayā nityamaviyogāt /",
    "GSP33brssbh1u:4451": " tathotkrāntāvapi 'ayaṃ śārīra ātmā prājñenātmanānvārūḍha utsarjanyāti' (bṛ. 4.3.35)",
    "GSP33brssbh1u:4452": " iti jīvādbhedena parameśvaraṃ vyapadiśati /",
    "GSP33brssbh1u:4453": " tatrāpi śārīro jīvaḥ syāccharīrasvāmitvāt /",
    "GSP33brssbh1u:4454": " prājñastu sa eva parameśvaraḥ /",
    "GSP33brssbh1u:4455": " tasmātsuṣuptyutkrāntyorbhedena vyapadeśātparameśvara evātra vivakṣata iti gamyate /",
    "GSP33brssbh1u:4456": " yaduktamādyantamadhyeṣu śārīraliṅgāttatparatvamasya vākyasyeti /",
    "GSP33brssbh1u:4457": " atra brūmaḥ - upakrametāvat 'yo 'yaṃ vijñānamayaḥ prāṇeṣu iti na saṃsārisvarūpaṃ vivakṣitaṃ kiṃ tarhyanūdya saṃsārisvarūpaṃ pareṇa brahmaṇāsyaikatāṃ vivakṣati /",
    "GSP33brssbh1u:4458": " yato 'dhyāyatīva lelāyatīva' ityevamādyuttaragranthapravṛttiḥ saṃsāridharmanirākaraṇaparā lakṣyate /",
    "GSP33brssbh1u:4459": " tathopasaṃhāre 'pi yathopakramamevopasaṃharati- 'sa vā eṣa mahānaja ātmā yo 'yaṃ vijñānamayaḥ prāṇeṣu' iti /",
    "GSP33brssbh1u:4460": " yo 'yaṃ vijñānamayaḥ prāṇeṣu saṃsārī lakṣyate sa vā eṣa mahānaja ātmā parameśvara evāsmābhiḥ pratipādita ityarthaḥ /",
    "GSP33brssbh1u:4461": " yastu madhye buddhāntādyavasthopanyāsātsaṃsārisvarūpavivakṣāṃ manyante,",
    "GSP33brssbh1u:4462": " na prācīmapi diśaṃ prasthāpitaḥ pratīcīmapi diśaṃ pratiṣṭheta /",
    "GSP33brssbh1u:4463": " yato na buddhāntādyavasthopanyāsenāvasthāvattvaṃ saṃsāritvaṃ vā vivakṣati,",
    "GSP33brssbh1u:4464": " kiṃ tarhyavasthārahitatvasaṃsāritvaṃ ca /",
    "GSP33brssbh1u:4465": " kathametadavagamyate /",
    "GSP33brssbh1u:4466": " yat 'ata ūrdhve vimokṣāyaiva brūhi' iti pade pade pṛcchati /",
    "GSP33brssbh1u:4467": " yacca 'ananvāgatastena bhavatyasaṅgo hyayaṃ puruṣaḥ' (bṛ. 4.3.14,15)",
    "GSP33brssbh1u:4468": " iti pade pade prativakti /",
    "GSP33brssbh1u:4469": " 'ananvāgataṃ puṇyenānanvāgataṃ pāpena tīrṇo hi tadā sarvāñśokānhṛdayasya bhavati' (bṛ. 43.22) iti ca /",
    "GSP33brssbh1u:4470": " tasmādasaṃsārisvarūpapratipādanaparamevaitadvākyamityavagantavyam // 42 // @----------------------",
    "GSP33brssbh1u:4471": " FN: vijñānaṃ buddhistanmayastatprāyaḥ /",
    "GSP33brssbh1u:4472": " prāṇeṣviti saptamī vyatirekārthā /",
    "GSP33brssbh1u:4473": " prāṇabuddhibhyāṃ bhinna ityarthaḥ /",
    "GSP33brssbh1u:4474": " buddhānto jāgradavasthā /",
    "GSP33brssbh1u:4475": " anvārūḍho 'dhiṣṭhitaḥ /",
    "GSP33brssbh1u:4476": " utsarjanghorāñśabdanmuñcan /",
    "GSP33brssbh1u:4477": " buddhau dhyāyantyāmātmā dhyāyatīva,",
    "GSP33brssbh1u:4478": " calantyāṃ calatīva /",
    "GSP33brssbh1u:4479": " bhavatīti yasmātprativakti tasmādavagamyata iti yojanā /",
    "GSP33brssbh1u:4480": " tenāvasthādharmeṇānanvāgato 'spṛṣṭo bhavati asattvāt /",
    "GSP33brssbh1u:4481": " ata urdhvaṃ kāmādivivekānantaram /",
    "GSP33brssbh1u:4482": " patyādiśabdebhyaḥ / BBs_1,3.43 /",
    "GSP33brssbh1u:4483": " itaścāsaṃsārisvarūpapratipādanaparamevaitadvākyamityavagantavyam /",
    "GSP33brssbh1u:4484": " yadasminvākye patyādayaḥ śabdā asaṃsārisvarūpapratipādanaparāḥ saṃsārisvabhāvapratiṣedhanāśca bhavanti /",
    "GSP33brssbh1u:4485": " 'sarvasya vaśī sarvasyeśānaḥ sarvasyādhipatiḥ' ityevañjātīyakā asaṃsārisvabhāvapratipādanaparāḥ /",
    "GSP33brssbh1u:4486": " 'sa na sādhunā karmaṇā bhūyānno evāsādhunā kanīyān' ityevañjātīyakāḥ saṃsārisvabhāvapratiṣedhanāḥ /",
    "GSP33brssbh1u:4487": " tasmādasaṃsārī parameśvara ihokta ityavagamyate // 43 //",
    "GSP33brssbh1u:4488": " iti śrīmacchaṅkarabhagavatpādakṛtau śārīrakamīmāṃsābhāṣye prathamādhyāyasya tṛtīyaḥ pādaḥ // 3 // @----------------------",
    "GSP33brssbh1u:4489": " FN: vaśī svatantraḥ /",
    "GSP33brssbh1u:4490": " īśāno niyamanaśaktimān / ____________________________________________________________________________________________",
    "GSP33brssbh1u:4491": " prathamādhyāye caturthaḥ pādaḥ /",
    "GSP33brssbh1u:4492": " [atra pradhānaviṣayatvena saṃduhyamānānāmavyaktājādipadānāṃ cintanam]",
    "GSP33brssbh1u:4493": " 1 ānumānikādhikaraṇam / sū. 1-7",
    "GSP33brssbh1u:4494": " ānumānikam apy ekeṣām iti cen na śarīra-rūpaka-vinyasta-gṛhīter darśayati ca / BBs_1,4.1 /",
    "GSP33brssbh1u:4495": " brahmajijñāsāṃ pratijñāya brahmaṇo lakṣaṇamuktam- 'janmādyasya yataḥ' (bra. 1.1.2) iti /",
    "GSP33brssbh1u:4496": " tallakṣaṇaṃ pradhānasyāpi samānamityāśaṅkya tadaśabdatvena nirākṛtam- 'īkṣaternāśabdam' (bra. 1.1.5) iti /",
    "GSP33brssbh1u:4497": " gatismānyaṃ ca vedāntavākyānāṃ brahmakāraṇavādaṃ prati vidyate na pradhānakāraṇavādaṃ pratīti prapañcitaṃ gatena granthena /",
    "GSP33brssbh1u:4498": " idaṃ tvidānīmavaśiṣṭamāśaṅkṣyate- yaduktaṃ pradhānasyāśabdatvaṃ tadasiddhaṃ,",
    "GSP33brssbh1u:4499": " kāsucicchāsvāsu pradhānasamarpaṇābhāsānāṃ śabdanāṃ śrūyamāṇatvāt /",
    "GSP33brssbh1u:4500": " ataḥ pradhānasya kāraṇatvaṃ vedasiddhameva mahadbhiḥ paramarṣibhiḥ kapilaprabhṛtibhiḥ parigṛhītamiti prasajyate /",
    "GSP33brssbh1u:4501": " tadyāvatteṣāṃ śabdānāmanyaparatvaṃ na pratipādyate tāvatsarvajñaṃ brahma jagataḥ kāraṇamiti pratipāditamapyākulībhavet /",
    "GSP33brssbh1u:4502": " atasteṣāmanyaparatvaṃ darśayituṃ paraḥ saṃdarbhaḥ pravartate /",
    "GSP33brssbh1u:4503": " ānumānikamapyanumānanirūpitamapi pradhānamekeṣāṃ śākhināṃ śabdavadupalabhyate /",
    "GSP33brssbh1u:4504": " kāṭhake hi paṭhyate- 'mahataḥ paramavyaktamavyaktātpuruṣaḥ paraḥ' (1.3.11) iti /",
    "GSP33brssbh1u:4505": " tatra ya eva yannāmāno yatkramācca mahadavyaktapuruṣāḥ smṛtiprasiddhāsta eveha pratyabhijñāyante /",
    "GSP33brssbh1u:4506": " tatrāvyaktamiti smṛtiprasiddheḥ,",
    "GSP33brssbh1u:4507": " śabdādihīnatvācca na vyaktamavyaktamiti vyutpattisaṃbhavāt,",
    "GSP33brssbh1u:4508": " smṛtiprasiddhaṃ pradhānamabhidhīyate /",
    "GSP33brssbh1u:4509": " tasya śabdavattvādaśabdatvamanupapannam /",
    "GSP33brssbh1u:4510": " tadeva ca jagataḥ kāraṇaṃ śrutismṛtinyāyaprasiddhibhya iti cet /",
    "GSP33brssbh1u:4511": " naitadevam /",
    "GSP33brssbh1u:4512": " nahyetatkāṭakaṃ vākyaṃ smṛtinyāyaprasiddhayormahadavyaktayorastitvaparam /",
    "GSP33brssbh1u:4513": " nahyatra yādṛśaṃ smṛtiprasiddhaṃ svatantraṃ kāraṇaṃ triguṇaṃ pradhānaṃ tādṛśaṃ pratyabhijñāyate /",
    "GSP33brssbh1u:4514": " śabdamātraṃ hyatrāvyaktamitipratyabhijñāyate /",
    "GSP33brssbh1u:4515": " sa ca śabdo na vyaktamavyaktamiti yaugikatvādanyasminnapi sūkṣme sudurlakṣye ca prayujyate /",
    "GSP33brssbh1u:4516": " nacāyaṃ kasmiṃścidrūḍhaḥ /",
    "GSP33brssbh1u:4517": " yā tu pradhānavādināṃ rūḍhiḥ sā teṣāmeva pāribhāṣikī satī na vedārthanirūpaṇe kāraṇabhāvaṃ pratipadyate /",
    "GSP33brssbh1u:4518": " naca kramamātrasāmānyātsamānārthapratipattirbhavatyasati tadrūpapratyabhijñāne /",
    "GSP33brssbh1u:4519": " nahyaśvasthāne gāṃ paśyannaśvo 'yamityamūḍho 'dhyavasyati /",
    "GSP33brssbh1u:4520": " prakaraṇanirūpaṇāyāṃ cātra na paraparikalpitaṃ pradhānaṃ pratīyate /",
    "GSP33brssbh1u:4521": " śarīrarūpakavinyasgṛhīteḥ /",
    "GSP33brssbh1u:4522": " śarīraṃ hyatra ratharūpakavinyastamavyaktaśabdena parigṛhyate /",
    "GSP33brssbh1u:4523": " kutaḥ /",
    "GSP33brssbh1u:4524": " prakaraṇātpariśeṣācca /",
    "GSP33brssbh1u:4525": " tathāhyanantarātīto grantha ātmaśarīravādināṃ rathirathādirūpakakḷptiṃ darśayati- 'ātmānaṃ rathinaṃ viddhi śarīraṃ rathameva tu /",
    "GSP33brssbh1u:4526": " buddhiṃ tu sārathiṃ viddhi manaḥ pragrahameva ca //",
    "GSP33brssbh1u:4527": " indriyāṇi hayānāhurviṣayāṃsteṣu gocarān /",
    "GSP33brssbh1u:4528": " ātmendriyamanoyuktaṃ bhoktetyāhurmanīṣiṇaḥ //",
    "GSP33brssbh1u:4529": " ' (kā. 1.3.3,4) iti /",
    "GSP33brssbh1u:4530": " taiścendriyādibhirasaṃyataiḥ saṃsāramadhigacchati /",
    "GSP33brssbh1u:4531": " saṃyataistvadhvanaḥ pāraṃ tadviṣṇoḥ paramaṃ padamāpnoti darśayitvā,",
    "GSP33brssbh1u:4532": " kiṃ tadadhvanaḥ pāraṃ viṣṇoḥ paramaṃ padamityasyāmākāṅkṣāyāṃ,",
    "GSP33brssbh1u:4533": " tebhya eva prakṛtebhya indriyādibhyaḥ paratvena paramātmānamadhvanaḥ pāraṃ viṣṇoḥ paramaṃ padaṃ darśayati- 'indriyebhyaḥ parā hyarthā arthebhyaśca paraṃ manaḥ /",
    "GSP33brssbh1u:4534": " manasastu parā buddhirbuddherātmā mahānparaḥ /",
    "GSP33brssbh1u:4535": " mahataḥ paramavyaktamavyaktātpuruṣaḥ paraḥ /",
    "GSP33brssbh1u:4536": " puruṣānna paraṃ kiñcitsā kāṣṭhā sā parā gatiḥ' (kā. 1.3.10,11) iti /",
    "GSP33brssbh1u:4537": " tatra ya evendriyādayaḥ pūrvasyāṃ ratharūpakakalpanāyāmaśvādibhāvena prakṛtāsta eveha parigṛhyante prakṛtahānāprakṛtaprakriyāparihārāya /",
    "GSP33brssbh1u:4538": " tatrendriyamanobuddhayastāvatpūrvatreha ca samānaśabdā eva /",
    "GSP33brssbh1u:4539": " arthā ye śabdādayo viṣayā indriyahayagocaratvena nirdiṣṭāsteṣāṃ cendriyebhyaḥ paratvam /",
    "GSP33brssbh1u:4540": " 'indriyāṇāṃ grahatvaṃ viṣayāṇāmatigrahatvam' (bṛ. 3.2)",
    "GSP33brssbh1u:4541": " iti śrutiprasiddheḥ /",
    "GSP33brssbh1u:4542": " viṣayebhyaśca manasaḥ paratvaṃ,",
    "GSP33brssbh1u:4543": " manomūlatvādviṣayendriyavyavahārasya /",
    "GSP33brssbh1u:4544": " manasastu parā buddhiḥ /",
    "GSP33brssbh1u:4545": " buddhiṃ hyāruhya bhogyajātaṃ bhoktāramupasarpati /",
    "GSP33brssbh1u:4546": " buddherātmā mahānparaḥ,",
    "GSP33brssbh1u:4547": " yaḥ sa 'ātmānaṃ rathinaṃ viddhi' iti rathitvenopakṣiptaḥ /",
    "GSP33brssbh1u:4548": " kutaḥ /",
    "GSP33brssbh1u:4549": " ātmaśabdāt /",
    "GSP33brssbh1u:4550": " bhoktuśca bhogopakaraṇātparatvopapatteḥ /",
    "GSP33brssbh1u:4551": " mahattvaṃ cāsya svāmitvādupapannam /",
    "GSP33brssbh1u:4552": " athavā 'mano mahāntamatirbrahmā pūrbuddhiḥ khyatirīśvaraḥ /",
    "GSP33brssbh1u:4553": " prajñā saṃviccitiścaiva smṛtiśca paripaṭhyate //",
    "GSP33brssbh1u:4554": " ' iti smṛteḥ, 'yo brahmāṇaṃ vidadhāti pūrvaṃ yo vai vedāṃśca prahiṇoti tasmai' (śve. /",
    "GSP33brssbh1u:4555": " 6.18) iti ca śruteryā prathamajasya hiraṇyagarbhasya buddhiḥ sā sarvāsāṃ buddhīnāṃ parā pratiṣṭhā /",
    "GSP33brssbh1u:4556": " seha mahānātmetyucyate /",
    "GSP33brssbh1u:4557": " sā ca pūrvatra buddhigrahaṇenaiva gṛhītā satī hirugīhopadiśyate /",
    "GSP33brssbh1u:4558": " tasyā apyasmādīyābhyo buddhibhyaḥ paratvopapatteḥ /",
    "GSP33brssbh1u:4559": " etasmiṃstu pakṣe paramātmaviṣayeṇaiva pareṇa puruṣagrahaṇena rathina ātmano grahaṇaṃ draṣṭavyam /",
    "GSP33brssbh1u:4560": " paramārthataḥ paramātmavijñānātmanorbhedābhāvāt /",
    "GSP33brssbh1u:4561": " tadevaṃ śarīramevaikaṃ pariśiṣyate /",
    "GSP33brssbh1u:4562": " itarāṇīndriyādīni prakṛtānyeva paramapadadidarśayiṣayā samanukrāmanpariśiṣyamāṇenehāntyenāvyaktaśabdena pariśiṣyamāṇaṃ prakṛtaṃ śarīraṃ darśayatīti gamyate /",
    "GSP33brssbh1u:4563": " śarīrendriyamanobuddhiviṣayavedanāsaṃyuktasya hyavidyāvato bhoktuḥ śarīrādīnāṃ rathādirūpakakalpanayā saṃsāramokṣagatinirūpaṇena pratyagātmabrahmāvagatiriha vivakṣitā /",
    "GSP33brssbh1u:4564": " tathāca 'eṣa sarveṣu bhūteṣu gūḍhātmā na prakāśate /",
    "GSP33brssbh1u:4565": " dṛśyate tvagryayā buddhyā sūkṣmayā sūkṣmadarśibhiḥ' //",
    "GSP33brssbh1u:4566": " (kā. 1.3.12) iti vaiṣṇavasya paramapadasya duravagamatvamuktvā tadavagamārthaṃ yogaṃ darśayati- 'yacchedvāṅmanasī prājñastadyacchejjñāna ātmani",
    "GSP33brssbh1u:4567": " jñānamātmani mahati niyacchettadyacchecchānta ātmani' //",
    "GSP33brssbh1u:4568": " (kā. 1.3.13) iti /",
    "GSP33brssbh1u:4569": " etaduktaṃ bhavati- vācaṃ manasi saṃyacchet vāgādibāhyendriyavyāpāramutsṛjya manomātreṇāvatiṣṭheta /",
    "GSP33brssbh1u:4570": " mano 'pi viṣayavikalpābhimikhaṃ vikalpadoṣadarśanena jñānaśabdoditāyāṃ buddhāvadhyavasāyasvabhāvāyāṃ dhārayet /",
    "GSP33brssbh1u:4571": " tāmapi buddhiṃ mahatyātmani bhoktaryagryāyāṃ vā buddhau sūkṣmatāpādanena niyacchet /",
    "GSP33brssbh1u:4572": " mahāntaṃ tvātmānaṃ śānta ātmani prakaraṇavati parasminpuruṣe parasyāṃ kāṣṭhāyāṃ pratiṣṭhāpayediti ca /",
    "GSP33brssbh1u:4573": " tadevaṃ pūrvāparālocanāyāṃ nāstyatra paraparikalpitasya pradhānasyāvakāśaḥ // 1 // @----------------------",
    "GSP33brssbh1u:4574": " FN: pradhānasya vaidikaśabdaśūnyatvena /",
    "GSP33brssbh1u:4575": " avaśiṣṭamanāśaṅkitamanirākṛtaṃ ca /",
    "GSP33brssbh1u:4576": " pratītyā pradhānārpakatve 'pi vastuto neti vaktumābhāsapadam /",
    "GSP33brssbh1u:4577": " apiśabdādekaśabdācca brahmāṅgīkāreṇa pūrvapakṣo vicāraścāyaṃ kvācitka iti sūcitam /",
    "GSP33brssbh1u:4578": " smārtakramarūḍhibhyāmavyaktaśabdaḥ pradhānaparaḥ /",
    "GSP33brssbh1u:4579": " ajāmekāṃ ityādyā śrutiḥ /",
    "GSP33brssbh1u:4580": " 'hetuḥ prakṛtirucyate' ityādyā smṛtiḥ /",
    "GSP33brssbh1u:4581": " 'yadalpaṃ tajjaḍaprakṛtikaṃ' iti nyāyaḥ /",
    "GSP33brssbh1u:4582": " tato brahmaiva jagatkāraṇamiti matakṣatiriti bhāvaḥ /",
    "GSP33brssbh1u:4583": " rūpakakḷptiḥ sādṛśyakalpanā /",
    "GSP33brssbh1u:4584": " pragraho 'śvaraśanā /",
    "GSP33brssbh1u:4585": " teṣu hayeṣu /",
    "GSP33brssbh1u:4586": " gocarān mārgān /",
    "GSP33brssbh1u:4587": " ātmā dehaḥ /",
    "GSP33brssbh1u:4588": " gṛhṇanti puruṣapaśuṃ badhnātīti grahā indriyāṇi /",
    "GSP33brssbh1u:4589": " tebhyaḥ śreṣṭhā atigrahā viṣayāḥ /",
    "GSP33brssbh1u:4590": " paratvaṃ śraiṣṭhyābhiprāyaṃ natvāntaratveneti bhāvaḥ /",
    "GSP33brssbh1u:4591": " buddheḥ paraḥ pratyabhijñāyata iti śeṣaḥ /",
    "GSP33brssbh1u:4592": " hiruk pṛthak /",
    "GSP33brssbh1u:4593": " vedanā sukhādyanubhavaḥ /",
    "GSP33brssbh1u:4594": " vāgityatra dvitīyālopaśchāndasaḥ manasī iti dīrghaśca /",
    "GSP33brssbh1u:4595": " agryā samādhiparipākajā /",
    "GSP33brssbh1u:4596": " sūkṣmaṃ tu tadarhatvāt / BBs_1,4.2 /",
    "GSP33brssbh1u:4597": " uktametatprakaraṇaparīśeṣābhyāṃ śarīramavyaktaśabdaḥ na pradhānamiti /",
    "GSP33brssbh1u:4598": " idamidānīmāśaṅkyate- kathamavyaktaśabdārhatvaṃ śarīrasya,",
    "GSP33brssbh1u:4599": " yāvatā sthūlatvātspṛṣṭataramidaṃ śarīraṃ vyaktaśabdārhamaspaṣṭavacanastvavyaktaśabda iti /",
    "GSP33brssbh1u:4600": " ata uttaramucyate- sūkṣmaṃ tviha kāraṇātmanā śarīraṃ vivakṣyate sūkṣmasyāvyaktaśabdārhatvāt /",
    "GSP33brssbh1u:4601": " yadyapi sthūlamidaṃ śarīraṃ na svayamavyaktaśabdamarhati,",
    "GSP33brssbh1u:4602": " tathāpi tasya tvārambhakaṃ bhūtasūkṣmamavyaktaśabdamarhati /",
    "GSP33brssbh1u:4603": " prakṛtiśabdaśca vikāre dṛṣṭaḥ /",
    "GSP33brssbh1u:4604": " yathā 'gobhiḥ śrīṇīta matsaram' (ṛ.sa. 9.46.4)",
    "GSP33brssbh1u:4605": " iti śrutiśca- 'tadbhedaṃ tarhyavyākṛtamāsīt' (bṛ. 1.4.7)",
    "GSP33brssbh1u:4606": " itīdameva vyākṛtanāmarūpavibhinnaṃ jagatprāgavasthāyāṃ parityaktavyākṛtanāmarūpaṃ bījaśaktyavasthamavyaktaśabdayogaṃ darśayati // 2 // @----------------------",
    "GSP33brssbh1u:4607": " FN: prakṛtervikārāṇāmananyatvātprakṛteravyaktatvaṃ vikāre upacaryate /",
    "GSP33brssbh1u:4608": " gobhirgovikāraiḥ payobhiḥ matsaraṃ somaṃ śrīṇīta miśritaṃ kuryāt /",
    "GSP33brssbh1u:4609": " tat ha kila tarhi prāgavasthāyāmidaṃ jagadavyākṛtaṃ avyaktamāsīt /",
    "GSP33brssbh1u:4610": " tadadhīnatvād arthavat / BBs_1,4.3 /",
    "GSP33brssbh1u:4611": " atrāha- yadi jagadidamanabhivyaktanāmarūpaṃ bījātmakaṃ prāgavasthamavyaktaśabdārhamabhyupagamyeta,",
    "GSP33brssbh1u:4612": " tadātmanā ca śarīrasyāpyavyaktaśabdārhatvaṃ pratijñāyeta,",
    "GSP33brssbh1u:4613": " sa eva tarhi pradhānakāraṇavāda evaṃ satyāpadyeta /",
    "GSP33brssbh1u:4614": " asyaiva jagataḥ prāgavasthāyāḥ pradhānatvenābhyupagamāditi /",
    "GSP33brssbh1u:4615": " atrocyate- yadi vayaṃ svatantrāṃ kāñcitprāgavasthāṃ jagataḥ kāraṇatvenābhyupagacchema,",
    "GSP33brssbh1u:4616": " prasañjyema tadā pradhānakāraṇavādam /",
    "GSP33brssbh1u:4617": " parameśvarādhīnā tviyamasmābhiḥ prāgavasthā jagato 'bhyupagamyate na svatantrā /",
    "GSP33brssbh1u:4618": " sā cāvaśyābhyupagantavyā /",
    "GSP33brssbh1u:4619": " arathavatī hi sā /",
    "GSP33brssbh1u:4620": " nahi tayā vinā parameśvarasya sraṣṭṛtvaṃ siddhayati /",
    "GSP33brssbh1u:4621": " śaktirahitasya tasya pravṛttyanupapatteḥ /",
    "GSP33brssbh1u:4622": " muktānāṃ ca punaranutpattiḥ /",
    "GSP33brssbh1u:4623": " kutaḥ /",
    "GSP33brssbh1u:4624": " vidyayā tasyā bījaśakterdāhāt /",
    "GSP33brssbh1u:4625": " avidyātmikā hi bījaśaktiravyaktaśabdanirdeśyā parameśvarāśrayā māyāmayī mahāsuptiḥ,",
    "GSP33brssbh1u:4626": " yasyāṃ svarūpapratibodharahitāḥ śerate saṃsāriṇo jīvāḥ /",
    "GSP33brssbh1u:4627": " tadetadavyaktaṃ kvacidākāśaśabdanirdiṣṭam- 'etasminnu khalvakṣare gārgyākāśa otaśca protaśca' (bṛ. 3.8.11) iti śruteḥ /",
    "GSP33brssbh1u:4628": " kvacidakṣaraśabdoditam- 'akṣarātparataḥ paraḥ' (mu. 2.1.2) iti śruteḥ /",
    "GSP33brssbh1u:4629": " kvacinmāyeti sūcitam- 'māyāṃ tu prakṛtiṃ vidyānmāyinaṃ tu maheśvaram' (śve. 4.10)",
    "GSP33brssbh1u:4630": " iti mantravarṇāt /",
    "GSP33brssbh1u:4631": " avyaktā hi sā māyā,",
    "GSP33brssbh1u:4632": " tattvānyatvanirūpaṇasyāśakyatvāt /",
    "GSP33brssbh1u:4633": " tadidaṃ 'mahataḥ paramavyaktam' ityuktamavyaktaprabhavatvānmahataḥ,",
    "GSP33brssbh1u:4634": " yadā hairaṇyagarbhī buddhirmahān /",
    "GSP33brssbh1u:4635": " yadā tu jīvo mahāṃstadāpyavyaktādhīnatvājjīvabhāvasya mahataḥ paramavyaktamityuktam /",
    "GSP33brssbh1u:4636": " avidyā hyavyaktam /",
    "GSP33brssbh1u:4637": " avidyāvattvenaiva jīvasya sarvaḥ saṃvyavahāraḥ saṃtato vartate /",
    "GSP33brssbh1u:4638": " mahataḥ paratvamabhedopacārāttadvikāre śarīre parikalpyate /",
    "GSP33brssbh1u:4639": " satyapi śarīravadindriyādīnāṃ tadvikāratvāviśeṣe śarīrasyaivābhedopacārādavyaktaśabdena grahaṇaṃ,",
    "GSP33brssbh1u:4640": " indriyādīnāṃ svaśabdaireva gṛhītatvātpariśiṣṭatvācca śarīrasya /",
    "GSP33brssbh1u:4641": " anye tu varṇayanti- dvividhaṃ hi śarīraṃ sthūlaṃ sūkṣmaṃ ca /",
    "GSP33brssbh1u:4642": " sthūlaṃ yadidamupalabhyate /",
    "GSP33brssbh1u:4643": " sūkṣmaṃ yaduttaratra vakṣyate- 'tadantarapratipattau raṃhati saṃpariṣvaktaḥ praśnanirūpaṇābhyām' (bṛ. 3.1.1) iti /",
    "GSP33brssbh1u:4644": " taccobhayamapi śarīramaviśeṣātpūrvatra rathatvena saṃkīrtitam /",
    "GSP33brssbh1u:4645": " iha tu sūkṣmamavyaktaśabdena parigṛhyate /",
    "GSP33brssbh1u:4646": " sūkṣmasyāvyaktaśabdārhatvāt /",
    "GSP33brssbh1u:4647": " tadadhīnatvācca bandhamokṣavyavahārasya jīvāttasya paratvam /",
    "GSP33brssbh1u:4648": " yathārthādhīnatvādindriyavyāpārasyendriyebhyaḥ paratvamarthānāmiti /",
    "GSP33brssbh1u:4649": " taistvetadvaktavyaṃ,",
    "GSP33brssbh1u:4650": " aviśeṣeṇa śarīradvayasya pūrvatra rathatvena saṃkīrtitatvātsamānayoḥ prakṛtapariśiṣṭatvayoḥ kathaṃ sūkṣmameva śarīramiha gṛhyate na punaḥ sthūlamapīti",
    "GSP33brssbh1u:4651": " āmnātasyārthaṃ pratipattuṃ prabhavāmo nāmnātaṃ paryanuyoktum /",
    "GSP33brssbh1u:4652": " āmnātaṃ cāvyaktapadaṃ sūkṣmameva pratipādayituṃ śaknoti netaradvyaktatvāttasyeti cet / na /",
    "GSP33brssbh1u:4653": " ekavākyatādhīnatvādarthapratipatteḥ /",
    "GSP33brssbh1u:4654": " nahīme pūrvottare āmnāte ekavākyatāmanāpadya kañcidarthaṃ pratipādayataḥ,",
    "GSP33brssbh1u:4655": " parakṛtahānāprakṛtaprakriyāprasaṅgāt /",
    "GSP33brssbh1u:4656": " nacākāṅkṣāmantareṇaikavākyatāpratipattirasti /",
    "GSP33brssbh1u:4657": " tatrāvaśiṣṭāyāṃ śarīradvayasya grāhyatvākāṅkṣāyāṃ yathākāṅkṣaṃ saṃbandhe 'nabhyupagamyamāna ekavākyataiva bādhitā bhavati kuta āmnātasyārthapratipattiḥ",
    "GSP33brssbh1u:4658": " nacaivaṃ mantavyaṃ duḥśodhatvātsūkṣmasyaiva śarīrasyeha grahaṇaṃ,",
    "GSP33brssbh1u:4659": " sthūlasya tu dṛṣṭabībhatsatayā suśodhatvādagrahaṇamiti /",
    "GSP33brssbh1u:4660": " yato naiveha śodhanaṃ kasyacidvivakṣyate /",
    "GSP33brssbh1u:4661": " nahyatra śodhanavidhāyi kiñcidākhyātamasti /",
    "GSP33brssbh1u:4662": " anantaranirdiṣṭatvāttu kiṃ tadviṣṇoḥ paramaṃ padamitīdamiha vivakṣyate /",
    "GSP33brssbh1u:4663": " tathāhīdamasmātparamidamasmātparamityuktvā 'puruṣānna paraṃ kiñcit' ityāha /",
    "GSP33brssbh1u:4664": " sarvathāpi tvānumānikanirakaraṇopapattestathā nāmāstu,",
    "GSP33brssbh1u:4665": " na naḥ kiñcicchidyate // 3 // @----------------------",
    "GSP33brssbh1u:4666": " FN: tarhi tadā /",
    "GSP33brssbh1u:4667": " māyāmayī prasiddhamāyopamitā /",
    "GSP33brssbh1u:4668": " buddhyādyupādhibhedājjīvā iti bahūktiḥ /",
    "GSP33brssbh1u:4669": " anavacchinnatvādākāśatvaṃ,",
    "GSP33brssbh1u:4670": " tattvajñānaṃ vinānivṛtterakṣaratvaṃ,",
    "GSP33brssbh1u:4671": " vicitrakāryatvānmāyātvamiti bhedaḥ /",
    "GSP33brssbh1u:4672": " tat avyaktam /",
    "GSP33brssbh1u:4673": " gobalīvardapadavadetaddraṣṭavyam /",
    "GSP33brssbh1u:4674": " ekārthabodhakānāṃ śabdānāṃ mitha ākāṅkṣyaikasyāṃ buddhāvarūḍhatvamekavākyatā /",
    "GSP33brssbh1u:4675": " grāhyatvākāṅkṣā ekavākyatā /",
    "GSP33brssbh1u:4676": " dṛṣṭā bībhatsā ghṛṇā yasmin tasya bhāvastattā tayetyarthaḥ /",
    "GSP33brssbh1u:4677": " sarvathā sthūlasūkṣmayoranyataragrahe 'pīti yāvat /",
    "GSP33brssbh1u:4678": " jñeyatvāvacanāc ca / BBs_1,4.4 /",
    "GSP33brssbh1u:4679": " jñeyatvena ca sāṃkhyaiḥ pradhānaṃ smaryate guṇapuruṣāntarajñānātkaivalyamitivadbhiḥ /",
    "GSP33brssbh1u:4680": " nahi guṇasvarūpamajñātvā guṇebhyaḥ puruṣasyāntaraṃ śakyaṃ jñātumiti /",
    "GSP33brssbh1u:4681": " kvacicca vibhūtiviśeṣaprāptaye pradhānaṃ jñeyamiti smaranti /",
    "GSP33brssbh1u:4682": " nacedagihāvyaktaṃ jñeyatvenocyate /",
    "GSP33brssbh1u:4683": " padamātraṃ hyavyaktaśabdaḥ /",
    "GSP33brssbh1u:4684": " nehāvyaktaṃ jñātavyamupāsitavyaṃ ceti vākyamasti /",
    "GSP33brssbh1u:4685": " nacānupadiṣṭapadārthajñānaṃ puruṣārthamiti śakyaṃ pratipattum /",
    "GSP33brssbh1u:4686": " tasmādapi nāvyaktaśabdena pradhānamabhidhīyate /",
    "GSP33brssbh1u:4687": " asmākaṃ tu ratharūpakakḷptaśarīrādyanusaraṇena viṣṇoreva paramaṃ padaṃ darśayitumayamupanyāsa ityanavadyam // 4 //",
    "GSP33brssbh1u:4688": " vadatīti cen na prājño hi prakaraṇāt / BBs_1,4.5 /",
    "GSP33brssbh1u:4689": " atrāha sāṃkhyaḥ - jñeyatvāvacanāt ityasiddham /",
    "GSP33brssbh1u:4690": " katham /",
    "GSP33brssbh1u:4691": " śrūyate hyuttaratrāvyaktaśabdoditasya pradhānasya jñeyatvavacanam- 'aśabdamasparśamarūpamavyayaṃ tathārasaṃ nityamagandhavacca yat /",
    "GSP33brssbh1u:4692": " anādyanantaṃ mahataḥ paraṃ dhruvaṃ nicāyya taṃ mṛtyumukhātpramucyate' //",
    "GSP33brssbh1u:4693": " (kā. 2.3.15) iti /",
    "GSP33brssbh1u:4694": " atra hi yādṛśaṃ śabdādihīnaṃ pradhānaṃ mahataḥ paraṃ smṛtau nirūpitaṃ tādṛśameva nicāyyatvena nirdiṣṭaṃ,",
    "GSP33brssbh1u:4695": " tasmātpradhānamevedaṃ,",
    "GSP33brssbh1u:4696": " tadeva cāvyaktaśabdanirdiṣṭamiti /",
    "GSP33brssbh1u:4697": " atra brūmaḥ - neha pradhānaṃ nicāyyatvena nirdiṣṭam /",
    "GSP33brssbh1u:4698": " prājño hīha paramātmā nicāyyatveta nirdiṣṭaṃ iti gamyate /",
    "GSP33brssbh1u:4699": " kutaḥ /",
    "GSP33brssbh1u:4700": " prakaraṇāt /",
    "GSP33brssbh1u:4701": " prājñasya hi prakaraṇaṃ vitataṃ vartate /",
    "GSP33brssbh1u:4702": " 'puruṣānna paraṃ kiñcitsā kāṣṭhā sā parā gatiḥ' ityādinirdeśāt,",
    "GSP33brssbh1u:4703": " 'eṣa sarveṣu bhūteṣu gūḍhotmā na prakāśate' iti ca durjñātatvavacanena tasyaiva jñeyatvākāṅkṣaṇāt /",
    "GSP33brssbh1u:4704": " 'yacchedvāṅmanasī prājñaḥ' iti ca tajjñānāyaiva vāgādisaṃyamasya vihitatvāt /",
    "GSP33brssbh1u:4705": " mṛtyumukhapramokṣaṇaphalatvācca /",
    "GSP33brssbh1u:4706": " nahi pradhānamātraṃ nicāyya mṛtyumukhātpramucyata iti sāṃkhyairiṣyate /",
    "GSP33brssbh1u:4707": " cetanātmavijñānāddhi mṛtyumukhātpramucyate iti teṣāmabhyupagamaḥ /",
    "GSP33brssbh1u:4708": " sarveṣu vedānteṣu prājñasyaivātmano 'śabdādidharmatvamabhilapyate /",
    "GSP33brssbh1u:4709": " tasmānna pradhānasyātra jñeyatvamavyaktaśabdanirdiṣṭatvaṃ vā // 5 // @----------------------",
    "GSP33brssbh1u:4710": " FN: aśabdamityādiṣu pratyekaṃ nityaśabdaḥ saṃbadhyate /",
    "GSP33brssbh1u:4711": " trayāṇām eva caivam upanyāsaḥ praśnaś ca / BBs_1,4.6 /",
    "GSP33brssbh1u:4712": " itaśca na pradhānasyāvyaktaśabdavācyatvaṃ jñeyatvaṃ vā /",
    "GSP33brssbh1u:4713": " yasmāntrayāṇāmeva padārthānmagnijīvaparamātmanāmasmingranthe kaṭhavallīṣu varapradhānasāmarthyādvaktavyatopanyāso dṛśyate /",
    "GSP33brssbh1u:4714": " tadviṣaya eva ca praśnaḥ /",
    "GSP33brssbh1u:4715": " nāto 'nyasya praśna upanyāso vāsti /",
    "GSP33brssbh1u:4716": " tatra tāvat 'sa tvamagniṃ svargyamadhyeṣi mṛtyo prabrūhi taṃ śraddadhānāya mahyam' (kā. 1.1.13)",
    "GSP33brssbh1u:4717": " ityagniviṣayaḥ praśnaḥ /",
    "GSP33brssbh1u:4718": " 'yeyaṃ prete' vicikitsā manuṣye 'stītyeke nāyamastīti caike /",
    "GSP33brssbh1u:4719": " etadvidyāmanuśiṣṭastvayāhaṃ varāṇāmeṣa varastṛtīyaḥ //",
    "GSP33brssbh1u:4720": " ' (kā. 1.1.20) iti jīvaviṣayaḥ praśnaḥ /",
    "GSP33brssbh1u:4721": " 'anyatra dharmādantrādharmānyatrāsmatkṛtākṛtāt /",
    "GSP33brssbh1u:4722": " anyatra bhūtācca bhavyācca yattatpaśyasi tadvada //",
    "GSP33brssbh1u:4723": " ' (kā. 1.2.14) iti paramātmaviṣayaḥ /",
    "GSP33brssbh1u:4724": " prativacanamapi 'lokādimamagniṃ tamuvāca tasmai yā iṣṭakāyāvatīrvā yathā vā' (kā. 1.1.15)",
    "GSP33brssbh1u:4725": " ityagniviṣayam /",
    "GSP33brssbh1u:4726": " 'hanta ta idaṃ pravakṣyāmi guhyaṃ brahma sanātanam /",
    "GSP33brssbh1u:4727": " yathā ca maraṇaṃ prāpya ātmā bhavati gautama /",
    "GSP33brssbh1u:4728": " yonimanye prapadyante śarīratvāya dehinaḥ /",
    "GSP33brssbh1u:4729": " sthāṇumanye 'nusaṃyanti yathākarma yathāśrutam' (kā. 2.5.6,7) iti /",
    "GSP33brssbh1u:4730": " vyavahitaṃ jīvaviṣayam /",
    "GSP33brssbh1u:4731": " 'na jāyate mriyate vā vipaścit' (kā. 1.2.18)",
    "GSP33brssbh1u:4732": " ityādibahuprapañcaṃ paramātmaviṣayam /",
    "GSP33brssbh1u:4733": " naivaṃ pradhānaviṣayaḥ praśno 'sti /",
    "GSP33brssbh1u:4734": " apṛṣṭatvāccānupanyasanīyatvaṃ tasyeti /",
    "GSP33brssbh1u:4735": " atrāha- yo 'yamātmaviṣayaḥ praśno yeyaṃ prete vicikitsā manuṣye 'stīti,",
    "GSP33brssbh1u:4736": " kiṃ sa evāyam 'anyatra dharmādanyatrādharmāt' iti punaranukṛṣyate,",
    "GSP33brssbh1u:4737": " kiṃvā tato 'nyo 'yamapūrvaḥ praśna utthāpyata iti /",
    "GSP33brssbh1u:4738": " kicātaḥ /",
    "GSP33brssbh1u:4739": " sa evāyaṃ praśnaḥ punaranukṛṣyata iti yadyucyeta,",
    "GSP33brssbh1u:4740": " dvayorātmaviṣayayoḥ praśnayorekatāpatteragniviṣaya ātmaviṣayaśca dvāveva praśnāvityato na vaktavyaṃ trayāṇāṃ praśnopanyāsāviti /",
    "GSP33brssbh1u:4741": " athānyo 'yamapūrvaḥ praśnaḥ utthāpyata ityucyeta tato yathaiva varapradānavyatirekeṇa praśnakalpanāyāmadoṣa evaṃ praśna vyatirekeṇāpi pradhānopanyāsakalpanāyāmadoṣaḥ syāditi /",
    "GSP33brssbh1u:4742": " atrocyate- naivaṃ vayamiha varapradānavyatirekeṇa praśnaṃ kañcitkalpayāmo vākyopakramasāmarthyāt /",
    "GSP33brssbh1u:4743": " varapradānopakramā hi mṛtyunaciketaḥsaṃvādarūpā vākyapravṛttirāsamāpteḥ kaṭhavallīnāṃ lakṣyate /",
    "GSP33brssbh1u:4744": " mṛtyuḥ kila nāciketase pitrā prahitāya trīnvarānpradadau /",
    "GSP33brssbh1u:4745": " naciketāḥ kila teṣāṃ prathamena vareṇa saumanasyaṃ vavre /",
    "GSP33brssbh1u:4746": " dvitīyenāgnividyām,",
    "GSP33brssbh1u:4747": " tṛtīyenātmavidyām,",
    "GSP33brssbh1u:4748": " 'yeyaṃ prete' iti 'varāṇāmeva varastṛtīyaḥ' (kā. 1.1.20) iti liṅgāt /",
    "GSP33brssbh1u:4749": " tatra yadyanyatra dharmādityanyo 'yamapūrvaḥ praśna utthāpyeta tato varapradānavyatirekeṇāpi praśnakalpanādvākyaṃ bādhyetha /",
    "GSP33brssbh1u:4750": " nanu praṣṭhavyabhedādapūrvo 'yaṃ praśno bhavitumarhati /",
    "GSP33brssbh1u:4751": " pūrvo hi praśno jīvaviṣayaḥ /",
    "GSP33brssbh1u:4752": " yoyaṃ prete vicikitsā manuṣye 'sti nāstīti vicikitsābhidhānāt /",
    "GSP33brssbh1u:4753": " jīvaśca dharmādigocaratvānnānyatra dharmāditi praśnamarhati /",
    "GSP33brssbh1u:4754": " prājñastu dharmādyatītatvādanyatra anyatra dharmāditi praśnamarhati /",
    "GSP33brssbh1u:4755": " praśnacchāyā ca na samānā lakṣyate /",
    "GSP33brssbh1u:4756": " pūrvasyāstitvanāstitvaviṣayatvāduttarasya dharmādyatītavastuviṣayatvāt /",
    "GSP33brssbh1u:4757": " tasmātpratyabhijñānābhāvātpraśnabhedaḥ /",
    "GSP33brssbh1u:4758": " na pūrvasyaivottaratrānukarṣaṇamiti cet / na /",
    "GSP33brssbh1u:4759": " jīvaprājñayorekatvābhyupagamāt /",
    "GSP33brssbh1u:4760": " bhavetpraṣṭavyabhedātpraśnabhedo yadyanyo jīvaḥ prājñātsyāt /",
    "GSP33brssbh1u:4761": " na tvanyatvamasti /",
    "GSP33brssbh1u:4762": " tattvamasītyādiśrutyantarebhyaḥ /",
    "GSP33brssbh1u:4763": " iha cānyatra dharmādityasya praśnasya prativacanaṃ 'na jāyate mriyate vā vipaścit' iti janmamaraṇapratiṣedhena pratipādyamānaṃ śārīraparameśvarayorabhedaṃ darśayati /",
    "GSP33brssbh1u:4764": " sati hi prasaṅge pratiṣedho bhāgī bhavati /",
    "GSP33brssbh1u:4765": " prasaṅgaśca janmamaraṇayoḥ śarīrasaṃsparśācchārīrasya bhavati na parameśvarasya /",
    "GSP33brssbh1u:4766": " tathā- 'svapnāntaṃ jāgaritāntaṃ cobhau yenānupaśyati /",
    "GSP33brssbh1u:4767": " mahāntaṃ vibhumātmānaṃ matvā dhīro na śocati //",
    "GSP33brssbh1u:4768": " (kā. 2.4.4) iti svapnajāgaritadṛśo jīvasyaiva mahattvavibhutvaviśeṣaṇasya mananena śokavicchedaṃ darśayanna prājñādanyo jīva iti darśayati /",
    "GSP33brssbh1u:4769": " prājñavijñānāddhi śokaviccheda iti vedāntasiddhāntaḥ /",
    "GSP33brssbh1u:4770": " tathāgre- 'yadeveha tadamutra yadamutra tadanviha /",
    "GSP33brssbh1u:4771": " mṛtyoḥ sa mṛtyumāpnoti ya iha nāneva paśyati /",
    "GSP33brssbh1u:4772": " ' (kā.2.4.10) iti jīvaprājñabhedadṛṣṭimapavadati /",
    "GSP33brssbh1u:4773": " tathā jīvavīṣayasyāstitvanāstitvapraśnasyānantaram 'anyaṃ varaṃ naciketo vṛṇīṣva' ityārabhya mṛtyunā taistaiḥ kāmaiḥ pralobhyamāno 'pi naciketā yadā na cacāla,",
    "GSP33brssbh1u:4774": " tadainaṃ mṛtyurabhyudayanīḥśreyasavibhāgapradarśanena vidyāvidyāvibhāgapradarśanena ca 'vidyābhīpsinaṃ naciketasaṃ manye na tvā kāmā bahavo 'lolupanta' (kā.1.2.4)",
    "GSP33brssbh1u:4775": " iti praśasya praśnamapi tadīyaṃ praśaṃsanyaduvāca- 'taṃ durdarśaṃ gūḍhamanupraviṣṭhaṃ guhāhitaṃ gahvareṣṭhaṃ purāṇam /",
    "GSP33brssbh1u:4776": " adhyātmayogādhigamena devaṃ matvā dhīro harṣaśokau jahāti //",
    "GSP33brssbh1u:4777": " ' (kā.1.2.12) iti, tenāpi jīvaprājñayorabheda eveha vivakṣata iti gamyate /",
    "GSP33brssbh1u:4778": " yatpraśnanimittāṃ ca praśaṃsāṃ mahatīṃ mṛtyoḥ pratyapadyata naciketā yadi taṃ vihāya praśaṃsānantaramanyameva praśnamupakṣipedasthāna eva sā sarvā praśaṃsā prasāritā syāt /",
    "GSP33brssbh1u:4779": " tasmāt 'yeyaṃ prete' ityasyaiva praśnasyaitadanukarṣaṇam 'anyatra dharmāt' iti /",
    "GSP33brssbh1u:4780": " yattu praśnacchāyāvailakṣaṇyamuktaṃ tadadūṣaṇam /",
    "GSP33brssbh1u:4781": " tadīyasyaiva viśeṣasya punaḥ pṛcchyamānatvāt /",
    "GSP33brssbh1u:4782": " pūrvatra hi dehādivyatiriktasyātmano 'stitvaṃ pṛṣṭamuttaratra tu tasyaivāsaṃsāritvaṃ",
    "GSP33brssbh1u:4783": " pṛcchyata iti yāvaddhyavidyā na nivartate tāvaddharmādigocaratvaṃ jīvasya jīvatvaṃ ca na nivartate /",
    "GSP33brssbh1u:4784": " tannivṛttau tu prājña eva tattvamasīti śrutyā pratyāyyate /",
    "GSP33brssbh1u:4785": " nacāvidyāvattve tadapagame ca vastunaḥ kaścidviśeṣo 'sti /",
    "GSP33brssbh1u:4786": " yathā kaścitsaṃtamase patitāṃ kāñcidrajjumahiṃ manyamāno bhīto vepamānaḥ palāyate,",
    "GSP33brssbh1u:4787": " taṃ cāparo brūyānmā bhaṣīrnāyamahī rajjureveti /",
    "GSP33brssbh1u:4788": " sa ca tadupaśrutyāhikṛtaṃ bhayamutsṛjedvepathuṃ palāyanaṃ ca /",
    "GSP33brssbh1u:4789": " natvahibuddhikāle tadapagamakāle ca vastunaḥ kaścidviśeṣaḥ syāt /",
    "GSP33brssbh1u:4790": " tathaivaitadapi draṣṭavyam /",
    "GSP33brssbh1u:4791": " tataśca 'na jāyate mriyate vā' ityevamādyapi bhavatyastitvapraśnasya prativacanam /",
    "GSP33brssbh1u:4792": " sūtraṃ tvavidyākalpitajīvaprājñabhedāpekṣayā yojayitavyam /",
    "GSP33brssbh1u:4793": " ekatve 'pi hyātmaviṣayasya praśnasya prāyaṇāvasthāyāṃ dehavyatiriktāstitvamātravicikitsānātkartṛtvādisaṃsārasvabhāvānapohanācca pūrvasya paryāyasya jīvaviṣayatvamutprekṣyate /",
    "GSP33brssbh1u:4794": " uttarasya tu dharmādyatyayasaṃkīrtanātprājñaviṣayatvamiti /",
    "GSP33brssbh1u:4795": " tataśca yuktāgnijīvaparamātmakalpanā /",
    "GSP33brssbh1u:4796": " pradhānakalpanāyāṃ tu na varapradānaṃ na praśno na prativacanamiti vaiṣamyam // 6 // @----------------------",
    "GSP33brssbh1u:4797": " FN: mṛtyunā naciketasaṃprati trīnvarānavṛṇīṣvetyuktestrayāṇāmeva praśno naciketasā kṛtaḥ /",
    "GSP33brssbh1u:4798": " upanyāsaśca mṛtyunā kṛtaḥ /",
    "GSP33brssbh1u:4799": " he mṛtyo, sa mahyaṃ dattavarastvaṃ svargahetumagnimadhyeṣi smarasi /",
    "GSP33brssbh1u:4800": " prete mṛte /",
    "GSP33brssbh1u:4801": " dehādanyo 'sti naveti saṃśayo.'sti ata etadātmatattvamasaṃdigdhaṃ jānīyāmityarthaḥ /",
    "GSP33brssbh1u:4802": " śrutamupanyāsam /",
    "GSP33brssbh1u:4803": " varapradhānamupakramo yasyāḥ sā /",
    "GSP33brssbh1u:4804": " prahitāya yamalokaṃ prati preṣitāya /",
    "GSP33brssbh1u:4805": " gocaratvādaśrayatvāt /",
    "GSP33brssbh1u:4806": " bhāgī yuktaḥ /",
    "GSP33brssbh1u:4807": " anto 'vasthā /",
    "GSP33brssbh1u:4808": " yena sākṣiṇā pramātā paśyati tamātmānamiti saṃbandhaḥ /",
    "GSP33brssbh1u:4809": " iha dehe yaccaitanyaṃ tadevāmutra sūryādau /",
    "GSP33brssbh1u:4810": " yasmin praśno yatpraśnastaṃ vihāyetyarthaḥ /",
    "GSP33brssbh1u:4811": " viśeṣoktisamāptāvitiśabdaḥ /",
    "GSP33brssbh1u:4812": " mahadvac ca / BBs_1,4.7 /",
    "GSP33brssbh1u:4813": " yathā mahacchabdaḥ sāṃkhyaiḥ sattāmātre 'pi prathamaje prayukte na tameva vaidike 'pi prayoge 'bhidhatte /",
    "GSP33brssbh1u:4814": " 'buddherātmā mahānparaḥ' (kā. 1.3.10)",
    "GSP33brssbh1u:4815": " , 'mahāntaṃ vibhumātmānam' (kā. 1.2.22)",
    "GSP33brssbh1u:4816": " 'vedāhametaṃ puruṣaṃ mahāntam' (śve. 3.8)",
    "GSP33brssbh1u:4817": " ityevamādāvātmaśabdaprayogādibhyo hetubhyaḥ /",
    "GSP33brssbh1u:4818": " tathāvyaktaśabdo 'pi na vaidike prayoge pradhānamabhidhātumarhati /",
    "GSP33brssbh1u:4819": " ataśca nāsyānumānikasya śabdavattvam // 7 //",
    "GSP33brssbh1u:4820": " 2 camasādhikaraṇam / sū. 8-10",
    "GSP33brssbh1u:4821": " camasavadaviśeṣāt / BBs_1,4.8 /",
    "GSP33brssbh1u:4822": " punarapi pradhānavādyaśabdatvaṃ pradhānasyāsiddhamityāha /",
    "GSP33brssbh1u:4823": " kasmāt /",
    "GSP33brssbh1u:4824": " mantravarṇāt- 'ajāmekāṃ lohitaśuklakṛṣṇāṃ bahvīḥ prajāḥ sṛjamānāṃ sarūpāḥ /",
    "GSP33brssbh1u:4825": " ajo hyeko juṣamāṇo 'nuśete jahātyenāṃ bhuktabhogāmajo 'nyaḥ' (śve. 4.5) iti /",
    "GSP33brssbh1u:4826": " atra hi mantre lohitaśuklakṛṣṇaśabdai rajaḥsattvatamāṃsyabhidhīyante /",
    "GSP33brssbh1u:4827": " lohitaṃ rajo rañjanātmakatvāt /",
    "GSP33brssbh1u:4828": " śuklaṃ sattvaṃ prakāśātmakatvāt /",
    "GSP33brssbh1u:4829": " kṛṣṇaṃ tama āvaraṇātkatvāt /",
    "GSP33brssbh1u:4830": " teṣāṃ sāmyāvasthāvayavadharmairvyapadiśyate lohitaśuklakṛṣṇamiti /",
    "GSP33brssbh1u:4831": " na jāyata iti cājā syāt,",
    "GSP33brssbh1u:4832": " 'mūlaprakṛtiravikṛtiḥ' ityabhyupagamāt /",
    "GSP33brssbh1u:4833": " nanvajāśabdaśchāgāyāṃ rūḍhaḥ /",
    "GSP33brssbh1u:4834": " bāḍham /",
    "GSP33brssbh1u:4835": " sā tu rūḍhiriha nāśrayituṃ śakyā,",
    "GSP33brssbh1u:4836": " vidyāprakaraṇāt /",
    "GSP33brssbh1u:4837": " sā ca vahnīḥ prajāstraiguṇyānvitā janayati /",
    "GSP33brssbh1u:4838": " tāṃ prakṛtimaja ekaḥ puruṣo juṣamāṇaḥ prīyamāṇaḥ sevamāno vānuśete /",
    "GSP33brssbh1u:4839": " tāmevāvidyāyātmatvenopagamya sukhī duḥkhī mūḍho 'hamityavivekatayā saṃsarati /",
    "GSP33brssbh1u:4840": " anyaḥ punarajaḥ puruṣe utpannavivekajñāno virakto jahātyenāṃ prakṛtiṃ bhuktabhogāṃ kṛtabhogāpavargāṃ parityajati /",
    "GSP33brssbh1u:4841": " mucyata ityarthaḥ /",
    "GSP33brssbh1u:4842": " tasmācchrutimūlaiva pradhānādikalpanāmiti /",
    "GSP33brssbh1u:4843": " evaṃ prāpte brūmaḥ - nānena mantreṇa śrutimattva sāṃkhyavādasya śakyamāśrayitum /",
    "GSP33brssbh1u:4844": " nahyayaṃ mantraḥ svātantryeṇa kañcidapi vādaṃ samarthayitumutsahate /",
    "GSP33brssbh1u:4845": " sarvatrāpi yayā kayācitkalpanayājātvādisaṃpādanopapatteḥ /",
    "GSP33brssbh1u:4846": " sāṃkhyavāda evehābhipreta iti viśeṣāvadhāraṇakāraṇābhāvāt /",
    "GSP33brssbh1u:4847": " camasavat /",
    "GSP33brssbh1u:4848": " yathāhi arvāgbalaścamasa ūrdhvabudhnaḥ (bṛ. 2.2.3)",
    "GSP33brssbh1u:4849": " ityasminamantre svātantryeṇāyaṃ nāmāsau camaso 'bhipreta iti na śakyate nirūpayitum /",
    "GSP33brssbh1u:4850": " sarvatrāpi yathākathañcidarvāgbilatvādikalpanopapatteḥ /",
    "GSP33brssbh1u:4851": " evamihāpyaviśeṣo 'jāmekāmityasya mantrasya /",
    "GSP33brssbh1u:4852": " nāsminmantre pradhānamevājābhipreteti śakyate niyantum // 8 //",
    "GSP33brssbh1u:4853": " tatra tu 'idaṃ tacchira eṣa hyarvāgbilaścamasa ūrdhvabudhnaḥ' iti vākyaśeṣāccamasaviśeṣapratipattirbhavati /",
    "GSP33brssbh1u:4854": " iha punaḥ keyamajā pratipattavyeti /",
    "GSP33brssbh1u:4855": " atra brūmaḥ - @----------------------",
    "GSP33brssbh1u:4856": " FN: ajāmekāṃ- na jāyata ityajā tāṃ mulaprakṛtiṃ lohitaśuklakṛṣṇāṃ rajaḥsatvamoguṇāṃ",
    "GSP33brssbh1u:4857": " sarūpāstriguṇātmikāḥ prajā janayantīṃ eko 'jo jīvastāṃ śabdādiviṣayarūpatāpannāṃ",
    "GSP33brssbh1u:4858": " juṣamāṇaḥ sannanuśete nirantaraṃ muhyati /",
    "GSP33brssbh1u:4859": " jīvena bhukto bhogo yasyāṃ yasyā vā tāṃ jīvena bhujyamānāmanyaḥ paramātmā jahāti nāsyāmāsaktiṃ karoti /",
    "GSP33brssbh1u:4860": " avayavāḥ pradhānasya raja ādayasteṣāṃ dharmā rañjakatvādayastaiḥ /",
    "GSP33brssbh1u:4861": " prajāyanta iti prajā mahadādayaḥ /",
    "GSP33brssbh1u:4862": " traiguṇyaṃ sukhaduḥkhamohāḥ /",
    "GSP33brssbh1u:4863": " atrātmatvaṃ tādātmyam /",
    "GSP33brssbh1u:4864": " śabdādyupalabdhirbhogaḥ /",
    "GSP33brssbh1u:4865": " guṇapuruṣānyatādhīrapavṛjyate 'nenetyapavargaḥ /",
    "GSP33brssbh1u:4866": " jyotirupakramā tu tathā hy adhīyata eke / BBs_1,4.9 /",
    "GSP33brssbh1u:4867": " parameśvarādutpannā jyotiḥpramukhā tejobannalakṣaṇā caturvidhasya bhūtagrāmasya prakṛtibhūteyamajā pratipattavyā /",
    "GSP33brssbh1u:4868": " tuśabdo 'vadhāṇārthaḥ /",
    "GSP33brssbh1u:4869": " bhūtatrayalakṣaṇaiveyamajā vijñeyā na guṇatrayalakṣaṇā /",
    "GSP33brssbh1u:4870": " kasmāt /",
    "GSP33brssbh1u:4871": " tathāhyeke śākhinastejobannānāṃ parameśvarādutpattimāmnāya teṣāmeva rohitādirūpatāmāmananti- 'yadagre rohitaṃ rūpaṃ tejastadrūpaṃ yacchukraṃ tadapāṃ yatkṛṣṇaṃ tadannasya' iti /",
    "GSP33brssbh1u:4872": " tānyeveha tejobannāni pratyabhijñāyante rohitādiśabdasāmānyāt /",
    "GSP33brssbh1u:4873": " rohitādīnāṃ ca śabdānāṃ rūpaviśeṣeṣu mukhyatvādbhāktatvācca guṇaviṣayatvasya /",
    "GSP33brssbh1u:4874": " asaṃdigdhena ca saṃdigdhasya nigamanaṃ nyāyyaṃ manyante /",
    "GSP33brssbh1u:4875": " tathehāpi 'brahmavādino vadanti /",
    "GSP33brssbh1u:4876": " kiṅkāraṇaṃ brahma' (śve. 1.1)",
    "GSP33brssbh1u:4877": " ityupakramya 'te dyānayogānugatā apaśyandevātmaśaktiṃ svaguṇairnigūḍhām' (śve.",
    "GSP33brssbh1u:4878": " 1.3) iti pārameśvaryāḥ śakteḥ samastajagadvidhāyinyā vākyopakrame 'vagamāt /",
    "GSP33brssbh1u:4879": " vākyaśeṣe 'pi 'māyāṃ tu prakṛti vidyānmāyinaṃ tu maheśvaram' iti 'yo yoniṃ yonimadhitiṣṭhatyekaḥ' (śve. 4.10,11)",
    "GSP33brssbh1u:4880": " iti ca tasyā evāvagamānna svatantrā kācitprakṛtiḥ pradhānaṃ nāmajāmantreṇāmnāyata iti śakyate vaktum /",
    "GSP33brssbh1u:4881": " prakaraṇāttu saiva daivī śaktiravyākṛtanāmarūpā nāmarūpayoḥ prāgavasthānenāpi mantreṇāmnāyata ityucyate /",
    "GSP33brssbh1u:4882": " tasyāśca svavikāraviṣayeṇa trairūpyeṇa trairūpyamuktam // 9 //",
    "GSP33brssbh1u:4883": " kathaṃ punastejobannātmanā trairūpyeṇa trirūpājā pratipattuṃ śakyate /",
    "GSP33brssbh1u:4884": " yāvatā na tāvattejobanneṣvajākṛtirasti /",
    "GSP33brssbh1u:4885": " naca tejobannānāṃ jātiśravaṇādajātinimitto 'pyajāśabdaḥ saṃbhavatīti /",
    "GSP33brssbh1u:4886": " ata uttaraṃ paṭhati- @----------------------",
    "GSP33brssbh1u:4887": " FN: śākhinaśchandogāḥ /",
    "GSP33brssbh1u:4888": " te brahmavādino 'nayā rītyā vimṛśya dyānayogenānugatāḥ paramātmānamanu praviṣṭāḥ /",
    "GSP33brssbh1u:4889": " avidyāśaktiryoniḥ sā ca pratijīvaṃ nānetyuktamato vīpsopapannā /",
    "GSP33brssbh1u:4890": " kalpanopadeśāc ca madhvādivadavirodhaḥ / BBs_1,4.10 /",
    "GSP33brssbh1u:4891": " nāyamajākṛtinimitto 'jāśabdaḥ /",
    "GSP33brssbh1u:4892": " nāpi yaugikaḥ /",
    "GSP33brssbh1u:4893": " kiṃ tarhi kalpanopadeśo 'yam /",
    "GSP33brssbh1u:4894": " ajārūpakakḷptistejobannalakṣaṇāyāścarācarayonerupadiśyate /",
    "GSP33brssbh1u:4895": " yathāhi loke yadṛcchayā kācidajā rohitaśuklakṛṣṇaṇavarṇā syādbahubarkarā sarūpabarkarā ca tāṃ ca kaścidajo juṣamāṇo 'nuśayīta,",
    "GSP33brssbh1u:4896": " kaściccaināṃ bhuktabhogāṃ juhyāt,",
    "GSP33brssbh1u:4897": " evamiyamapi tejobannalakṣaṇā bhūtaprakṛtistrivarṇā bahu sarūpaṃ carācaralakṣaṇaṃ vikārajātaṃ janayati aviduṣā ca kṣetrajñenopabhujyate viduṣā ta parityajata iti /",
    "GSP33brssbh1u:4898": " nacedamāśaṅkitavyamekaḥ kṣetrajño 'nuśete 'nyo jahātītyataḥ kṣetrajñabhedaḥ pāramārthikaḥ pareṣāmiṣṭaḥ prāpnotīti /",
    "GSP33brssbh1u:4899": " nahīyaṃ kṣetrajñabhedapratipipādayiṣā kintu bandhamokṣavyavasthāpratipipādayiṣā tveṣā /",
    "GSP33brssbh1u:4900": " prasiddhaṃ tu bhedamanudya bandhamokṣavyavasthā pratipādyate /",
    "GSP33brssbh1u:4901": " bhedastūpādhinimitto mithyājñānakalpito na pāramārthikaḥ /",
    "GSP33brssbh1u:4902": " 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' ityādiśrutibhyaḥ /",
    "GSP33brssbh1u:4903": " madhvādivat /",
    "GSP33brssbh1u:4904": " yathā 'ādityasyāmadhuno madhutvam' (chā. 3.1)",
    "GSP33brssbh1u:4905": " , 'vācāścādhenordhenutvam (bṛ. 5.8)",
    "GSP33brssbh1u:4906": " , 'dyulokādīnāṃ cānagnīnāmagnitvam' (bṛ. 8.2.9)",
    "GSP33brssbh1u:4907": " ityevañjātīyakaṃ kalpyate,",
    "GSP33brssbh1u:4908": " evamidamanajāyā ajātvaṃ kalpyata ityarthaḥ /",
    "GSP33brssbh1u:4909": " tasmādavirodhastejobanneṣvajāśabdaprayogasya // 10 // @----------------------",
    "GSP33brssbh1u:4910": " FN: bahubarkarā bahuśāvā /",
    "GSP33brssbh1u:4911": " barkaro bālapaśuḥ /",
    "GSP33brssbh1u:4912": " 3 sāṃkhyopasaṃgrahādikaraṇam / sū. 11-13",
    "GSP33brssbh1u:4913": " na saṃkhyopasaṃgrahādapi nānābhāvād atirekāc ca / BBs_1,4.11 /",
    "GSP33brssbh1u:4914": " evaṃ parigṛhīte 'pyajāmantre punaranyasmānmantrātsāṃkhyaḥ pratyavatiṣṭhate /",
    "GSP33brssbh1u:4915": " 'yasminpañca pañcajanā ākāśaśca pratiṣṭhitaḥ /",
    "GSP33brssbh1u:4916": " tameva manya ātmānaṃ vidvānbrahmāmṛto 'mṛtam' (bṛ. 4.4.17) iti /",
    "GSP33brssbh1u:4917": " asminmantre pañca pañcajanā iti pañcasaṃkhyāviṣayāparā pañcasaṃkhyā śrūyate pañcadvayaśabdadarśanāt /",
    "GSP33brssbh1u:4918": " ta ete pañcapañcakāḥ pañcaviṃśatiḥ saṃpadyante /",
    "GSP33brssbh1u:4919": " tathā pañcaviṃśatisaṃkhyayā yāvantaḥ saṃkhyeyā ākāṅkṣyantelatāvantyeva ca tattvāni sāṃkhyaiḥ saṃkhyāyante- 'mūlaprakṛtiravikṛtirmahadādyāḥ prakṛtivikṛtayaḥ sapta /",
    "GSP33brssbh1u:4920": " ṣoḍaśakaśca vikāro na prakṛtirna vikṛtiḥ puruṣaḥ' (sāṃkhyakā. 3) iti /",
    "GSP33brssbh1u:4921": " tayā śrutiprasiddhayā pañcaviṃśatisaṃkhyayā teṣāṃ smṛtiprasiddhānāṃ pañcaviṃśatitattvānāmupasaṃgrahātprāptaṃ punaḥ śrutimattvameva pradhānādīnām",
    "GSP33brssbh1u:4922": " tato brūmaḥ - na saṃkhyopasaṃgrahādapi pradhānādīnāṃ śrutimattvaṃ pratyāśā kartavyā /",
    "GSP33brssbh1u:4923": " kasmāt /",
    "GSP33brssbh1u:4924": " nānābhāvāt /",
    "GSP33brssbh1u:4925": " nānā hyetāni pañcaviṃśatistattvāni /",
    "GSP33brssbh1u:4926": " naiṣāṃ pañcaśaḥ pañcaśaḥ sādhāraṇo dharmo 'sti,",
    "GSP33brssbh1u:4927": " yena pañcaviṃśaterantarāle parāḥ pañca pañcasaṃkhyā niveśeran /",
    "GSP33brssbh1u:4928": " nahyekanibandhanamantareṇa nānābhūteṣu dvitvādikāḥ saṃkhyā niviśante /",
    "GSP33brssbh1u:4929": " athocyeta pañcaviṃśatisaṃkhyaiveyamavayavadvāreṇa lakṣyate,",
    "GSP33brssbh1u:4930": " yathā 'pañca sapta ca varṣāṇi na vavarṣa śatakratuḥ' iti dvādaśavārṣikīmanāvṛṣṭiṃ kathayanti tadvaditi /",
    "GSP33brssbh1u:4931": " tadapi nopapadyate /",
    "GSP33brssbh1u:4932": " ayamevāsminpakṣe doṣo yallakṣaṇāśrayaṇīyā syāt /",
    "GSP33brssbh1u:4933": " paraścātra pañcaśabdo janaśabdena samastaḥ pañcajanā iti,",
    "GSP33brssbh1u:4934": " pāribhāṣikeṇa svareṇaikapadatvaniścayāt /",
    "GSP33brssbh1u:4935": " prayogāntare ca 'pañcānāṃ tvā pañcajanānām' (tai. 1.6.2.2)",
    "GSP33brssbh1u:4936": " ityaikapadyaikasvaryaikavibhaktikatvāvagamāt /",
    "GSP33brssbh1u:4937": " samastasya na vīpsā pañca pañceti /",
    "GSP33brssbh1u:4938": " naca pacakadvayagrahaṇaṃ pañca pañceti /",
    "GSP33brssbh1u:4939": " naca pañcasaṃkhyāyā ekasyāḥ pañcasaṃkhyayā parayā viśeṣaṇaṃ pañca pañcakā iti /",
    "GSP33brssbh1u:4940": " upasarjanasya viśeṣaṇenāsaṃyogāt /",
    "GSP33brssbh1u:4941": " nanvāpannapañcasaṃkhyakā janā eva punaḥ pañcasaṃkhyayā viśeṣyamāṇāḥ pañcaviṃśatiḥ pratyeṣyante /",
    "GSP33brssbh1u:4942": " yathā pañca pañcapūlya iti pañcavaṃśatipūlāḥ pratīyante tadvat /",
    "GSP33brssbh1u:4943": " neti brūmaḥ /",
    "GSP33brssbh1u:4944": " yuktaṃ yatpañcapūlīśabdasya samāhārābhiprāyatvātkatīti satyāṃ bhedākāṅkṣāyāṃ pañca pañcapūlya iti viśeṣaṇam /",
    "GSP33brssbh1u:4945": " iha tu pañca pañca janā ityādita eva bhedopādānātkatītyasatyāṃ bhedākāṅkṣāyāṃ na pañca pañcajanā iti viśeṣaṇaṃ bhavet /",
    "GSP33brssbh1u:4946": " bhavadapīdaṃ viśeṣaṇaṃ pañcasaṃkhyāyā eva bhavet,",
    "GSP33brssbh1u:4947": " tatra cokto doṣaḥ /",
    "GSP33brssbh1u:4948": " tasmātpañca pañcajanā iti na pañcaviṃśatitattvābhiprāyam /",
    "GSP33brssbh1u:4949": " atirekācca na pañcaviṃśatitattvābhiprāyam /",
    "GSP33brssbh1u:4950": " atirekācca na pañcaviṃśatitattvābhiprāyam /",
    "GSP33brssbh1u:4951": " atireko hi bhavatyātmākāśābhyāṃ pañcaviṃśatisaṃkhyāyāḥ /",
    "GSP33brssbh1u:4952": " ātmā tāvadiha pratiṣṭhāṃ pratyādhāratvena nirdiṣṭaḥ /",
    "GSP33brssbh1u:4953": " yasminniti saptamisūcitasya ''tameva manya ātmānam' ityātmatvenānukarṣaṇāt /",
    "GSP33brssbh1u:4954": " ātmā ca cetanaḥ puruṣaḥ /",
    "GSP33brssbh1u:4955": " sa ca pañcaviṃśatāvantargata eveti na tasyaivādhāratvamādheyatvaṃ ca yujyate /",
    "GSP33brssbh1u:4956": " arthāntaraparigrahe ca tattvasaṃkhyātirekaḥ siddhāntaviruddhaḥ prasajyeta /",
    "GSP33brssbh1u:4957": " tathā 'ākāśaśca pratiṣṭhitaḥ' ityākāśasyāpi pañcaviṃśatavantargatasya na pṛthagupādānaṃ nyāyyam /",
    "GSP33brssbh1u:4958": " arthāntaraparigrahe coktaṃ dūṣaṇam /",
    "GSP33brssbh1u:4959": " kathaṃ ca saṃkhyāmātraśravaṇe satyaśrutānāṃ pañcaviṃśatitattvānāmupasaṃgrahaḥ pratīyate /",
    "GSP33brssbh1u:4960": " janaśabdasya tatveṣvarūḍhatvāt /",
    "GSP33brssbh1u:4961": " arthāntaropasaṃgrahe 'pi saṃkhyopapatteḥ /",
    "GSP33brssbh1u:4962": " kathaṃ tarhi pañca pañcajanā iti /",
    "GSP33brssbh1u:4963": " ucyate- 'diksaṃkhye saṃjñāyām' (pā. sū. 2.1.50)",
    "GSP33brssbh1u:4964": " iti viśeṣaṇasmaraṇātsaṃjñāyāmeva pañcaśabdasya janaśabdena samāsaḥ tataśca rūḍhatvābhiprāyeṇaiva kecitpañcajanā nāma vivakṣyante na sāṃkhyatattvābhiprāyeṇa",
    "GSP33brssbh1u:4965": " te katītyasyāmākāṅkṣāyāṃ punaḥ pañceti prayujyate /",
    "GSP33brssbh1u:4966": " pañcajanā nāma ye kecitte ca pañcaivetyarthaḥ /",
    "GSP33brssbh1u:4967": " saptarṣayaḥ sapteti yathā // 11 //",
    "GSP33brssbh1u:4968": " ke punaste pañcajanā nāmeti, taducyate- @----------------------",
    "GSP33brssbh1u:4969": " FN: mūlaprakṛtiravikṛtiḥ anyasya kasyacidvikāro na /",
    "GSP33brssbh1u:4970": " mahadahaṅkārapañcatanmātrāṇi sapta prakṛtivikṛtayaḥ /",
    "GSP33brssbh1u:4971": " mahānahaṅkārasya prakṛtirmūlaprakṛtervikṛtiḥ /",
    "GSP33brssbh1u:4972": " ahaṅkāro 'pi tāmasastanmātrāṇāṃ prakṛtiḥ /",
    "GSP33brssbh1u:4973": " sāttvikastvekādaśendriyāṇāṃ tanmātrāṇyākāśādīnāṃ sthūlānāṃ prakṛtayaḥ /",
    "GSP33brssbh1u:4974": " pañcabhūtānyekādaśendriyāṇi ṣoḍaśako gaṇo vikāra eva /",
    "GSP33brssbh1u:4975": " pṛthivyādīnāṃ ghaṭādiprakṛtitve 'pi tattvāntarāprakṛtitvādvikṛtaya eva /",
    "GSP33brssbh1u:4976": " puruṣastu kauṭasthyātprakṛtivikṛtitvavirahītyarthaḥ /",
    "GSP33brssbh1u:4977": " bhedo viśeṣaṇam /",
    "GSP33brssbh1u:4978": " atireka ādhikyam /",
    "GSP33brssbh1u:4979": " uktadoṣaḥ saṃkhyādhikyam /",
    "GSP33brssbh1u:4980": " prāṇādayo vākyaśeṣāt / BBs_1,4.12 /",
    "GSP33brssbh1u:4981": " 'yasminapañca pañcajanāḥ' ityata uttarasminmantre brahmasvarūpanirūpaṇāya prāṇādayaḥ",
    "GSP33brssbh1u:4982": " pañca nirdiṣṭāḥ - 'prāṇasya prāṇamuta cakṣuṣaścakṣuruta śrotrasya śrotramannasyānnaṃ",
    "GSP33brssbh1u:4983": " manaso ye mano viduḥ' iti /",
    "GSP33brssbh1u:4984": " te 'tra vākyaśeṣagatāḥ saṃnidhānātpañcajanā vivakṣyante /",
    "GSP33brssbh1u:4985": " kathaṃ punaḥ prāṇādiṣu janaśabdaprayogaḥ /",
    "GSP33brssbh1u:4986": " tattveṣu vā kathaṃ janaśabdaprayogaḥ /",
    "GSP33brssbh1u:4987": " samāne tu prasiddhyatikrame vākyaśeṣavaśātprāṇādaya eva gpahītavyā bhavanti /",
    "GSP33brssbh1u:4988": " janasaṃbandhācca prāṇādayo janaśabdabhājo bhavanti /",
    "GSP33brssbh1u:4989": " janavacanaśca puruṣaśabdaḥ prāṇeṣu prayuktaḥ 'te vā ete pañca brahmapuruṣāḥ' (chā. 3.13.6) ityatra /",
    "GSP33brssbh1u:4990": " 'prāṇo ha pitā prāṇo ha mātā' (chā.7.15.1)",
    "GSP33brssbh1u:4991": " ityādi ca brāhmaṇam /",
    "GSP33brssbh1u:4992": " samāsabalācca masudāyasya rūḍhatvamaviruddham /",
    "GSP33brssbh1u:4993": " kathaṃ punarasati prathamprayoge rūḍhiḥ śakyāśrayitum /",
    "GSP33brssbh1u:4994": " śakyodbhidādivadityāha /",
    "GSP33brssbh1u:4995": " prasiddhārthasaṃnidhāne hyaprasiddhārthaḥ śabdaḥ prayujyamānaḥ samabhivyāhārāttadviṣayo niyamyate,",
    "GSP33brssbh1u:4996": " yathā 'udbhidā yajeta' 'yūpaṃ chinatti' 'vediṃ karoti' iti /",
    "GSP33brssbh1u:4997": " tathāyamapi pañcajanaśabdaḥ samāsānvākhyānādavagatasaṃjñābhāvaḥ saṃjñyākāṅkṣī vākyaśeṣasamabhivyāhṛteṣu prāṇādiṣu vartiṣyate /",
    "GSP33brssbh1u:4998": " kaiścittu devāḥ pitaro gandharvā asurā rakṣāṃsi ca pañca pañcajanā vyākhyātāḥ /",
    "GSP33brssbh1u:4999": " anyaiśca catvāro varṇā niṣādapañcamāḥ parigṛhītāḥ /",
    "GSP33brssbh1u:5000": " kvacicca 'yatpāñcajanyayā viśā' (ṛ.saṃ. 8.53.7)",
    "GSP33brssbh1u:5001": " iti prajāparaḥ prayogaḥ pañcajanaśabdasya dṛśyate /",
    "GSP33brssbh1u:5002": " tatparigpahe 'pīha na kaścidvarodhaḥ /",
    "GSP33brssbh1u:5003": " ācāryastu na pañcaviśatestattvānamiha pratītirastītyevaṃparatayā 'prāṇādayo vākyaśeṣāt' iti jagāda // 12 //",
    "GSP33brssbh1u:5004": " bhaveyustāvatprāṇādayaḥ pañcajanā mādhyandinānāṃ ye 'nnaṃ prāṇādiṣvāmananti /",
    "GSP33brssbh1u:5005": " kāṇvānāṃ tu kathaṃ prāṇādayaḥ pañcajanā bhaveyurye 'nnaṃ prāṇādiṣu nāmanantīti /",
    "GSP33brssbh1u:5006": " ata uttaraṃ paṭhati- @----------------------",
    "GSP33brssbh1u:5007": " FN: utaśabdoṣapyarthaḥ /",
    "GSP33brssbh1u:5008": " ye prāṇādiprerakaṃ tatsākṣiṇamātmānaṃ viduste brahmavida ityarthaḥ /",
    "GSP33brssbh1u:5009": " janavācakaḥ śabdo janaśabdaḥ pañcajanaśabda iti yāvat /",
    "GSP33brssbh1u:5010": " śūdrāyāṃ brāhmaṇājjāto niṣādaḥ /",
    "GSP33brssbh1u:5011": " jyotiṣaikeṣām asatyanne / BBs_1,4.13 /",
    "GSP33brssbh1u:5012": " asatyapi kāṇvānāmanne jyotiṣā teṣāṃ pañcasaṃkhyā pūryeta /",
    "GSP33brssbh1u:5013": " te 'pi hi 'yasminpañca pañcajanāḥ ityataḥ pūrvasminmantre brahmasvarūpanirūpaṇāyaiva jyotiradhīyate- 'taddevā jyotiṣāṃ jyotiḥ' iti /",
    "GSP33brssbh1u:5014": " kathaṃ punarubhayeṣāmapi tulyavadidaṃ jyotiḥ paṭhyamānaṃ samānamantragatayā pañcasaṃkhyayā keṣāñcidgrṛhyate keṣāñcinneti /",
    "GSP33brssbh1u:5015": " apekṣābhedādityāha /",
    "GSP33brssbh1u:5016": " mādhyandinānāṃ hi samānamantrapaṭhitaprāṇādipañcajanalābhānnāsminmantrāntarapaṭhite jyotiṣvapekṣā bhavati /",
    "GSP33brssbh1u:5017": " tadalābhāttu kāṇvānāṃ bhavatyapekṣā /",
    "GSP33brssbh1u:5018": " apekṣābhedācca samāne 'pi mantre jyotiṣo grahaṇāgrahaṇe /",
    "GSP33brssbh1u:5019": " yathā samāne 'pyatirātre vacanabhedātṣoḍaṣino grahaṇāgrahaṇe tadvat /",
    "GSP33brssbh1u:5020": " tadevaṃ na tāvacchrutiprasiddhiḥ kācitpradhānaviṣayāsti /",
    "GSP33brssbh1u:5021": " smṛtinyāyaprasiddhī tu parihariṣyete // 13 // @----------------------",
    "GSP33brssbh1u:5022": " FN: atra ṣoḍaśigrahaṇāgrahaṇavadvākyabhedājjyotiṣo vikalpaḥ /",
    "GSP33brssbh1u:5023": " 4 kāraṇatvādhikaraṇam. sū. 14-15",
    "GSP33brssbh1u:5024": " kāraṇatvena cākāśādiṣu yathāvyapadiṣṭokteḥ / BBs_1,4.14 /",
    "GSP33brssbh1u:5025": " pratipāditaṃ brahmaṇo lakṣaṇam /",
    "GSP33brssbh1u:5026": " pratipāditaṃ ca brahmaviṣayaṃ gatisāmānyaṃ vedāntavākyānām /",
    "GSP33brssbh1u:5027": " pratipāditaṃ ca pradhānasyāśabdatvam /",
    "GSP33brssbh1u:5028": " tatredamaparamāśaṅkate- na janmādikaraṇatvaṃ brahmaṇo brahmaviṣayaṃ vā gatisāmānyaṃ vedāntavākyānāṃ pratipattuṃ śakyam /",
    "GSP33brssbh1u:5029": " kasmāt /",
    "GSP33brssbh1u:5030": " vigānadarśanāt /",
    "GSP33brssbh1u:5031": " prativedāntaṃ hyanyānyā sṛṣṭirupalabhyate kramādivaicitryāt /",
    "GSP33brssbh1u:5032": " tathāhi- kvacit 'ātmana ākāśaḥ saṃbhūtaḥ' (tai. 2.1)",
    "GSP33brssbh1u:5033": " ityākāśādikāsṛṣṭarāmnāyate /",
    "GSP33brssbh1u:5034": " kvacittejādikā- 'tattejo 'sṛjata' (chā. 6.2.3) iti /",
    "GSP33brssbh1u:5035": " kvacitprāṇādikā- 'sa prāṇamasṛjata prāṇācchraddhām' (pra. 6.4)",
    "GSP33brssbh1u:5036": " iti kvacidakrameṇaiva lokānāmutpattirāmnāyate- sa imāṃllokānasṛjata /",
    "GSP33brssbh1u:5037": " ambho marīcīrmaramāpaḥ (ai. u. 4.2.1) iti /",
    "GSP33brssbh1u:5038": " tathā kvacidasatpūrvikā sṛṣṭiḥ paṭhyate- 'asadvā idamagra āsīttato vai sadājayata' (tai. 2.7) iti /",
    "GSP33brssbh1u:5039": " asadevedamagra āsīttatsadāsīttatsamabhavat (chā. 3.19.1) iti ca /",
    "GSP33brssbh1u:5040": " kvacidasadvādanirākaraṇena satpūrvikā prakriyā pratijñāyate- 'taddhaika āhurasadevedamagra",
    "GSP33brssbh1u:5041": " āsīt' ityupakramya 'kutastu khalu somyaivaṃ syāditi hovāca kathamasataḥ sajjāyeteti",
    "GSP33brssbh1u:5042": " sattveva somyedamagra āsīt' (chā. 6.2.1,2) iti /",
    "GSP33brssbh1u:5043": " kvacitsvayaṅkartṛkaiva vyākriyā jagato nigadyate- 'taddhedaṃ tarhyavyākṛtamāsīttannāmarūpābhyāmeva vyākriyata' (bṛ. 1.4.7) iti /",
    "GSP33brssbh1u:5044": " evamanekadhā vipratipattirvastuni ca vikalpasyānupapatterna vedāntavākyānāṃ jagatkāraṇāvadhāraṇaparatā nyāyyā /",
    "GSP33brssbh1u:5045": " smṛtinyāyaprasiddhāyāṃ tu kāraṇāntaraparigraho nyāyya iti /",
    "GSP33brssbh1u:5046": " evaṃ prāpte brūmaḥ - satyapi prativedāntaṃ sṛjyamāneṣvākāśādiṣu kramādidvārake vigāne na sraṣṭari kiñcidvigānamasti /",
    "GSP33brssbh1u:5047": " kutaḥ /",
    "GSP33brssbh1u:5048": " yathā vyapadiṣṭokteḥ /",
    "GSP33brssbh1u:5049": " yathābhūto hyekasminvedānte sarvajñaḥ sarveśvaraḥ sarvātmaiko 'dvitīyaḥ kāraṇatvena vyapadiṣṭastathābhūta eva vedāntāntareṣvapi vyapadiśyate",
    "GSP33brssbh1u:5050": " tadyathā- 'satyaṃ jñānamanantaṃ brahma' (tai.2.1) iti /",
    "GSP33brssbh1u:5051": " atra tāvajjñānaśabdena pareṇa ca tadviṣayeṇa kāmayitṛtvavacanena cetanaṃ brahma nyarūpayadaparaprayojyatveneśvaraṃ kāraṇamabravīt /",
    "GSP33brssbh1u:5052": " tadviṣayeṇaiva pareṇātmaśabdena śarīrādikośaparaṃparayā cāntaranupraveśanena sarveṣāmantaḥ pratyagātmānaṃ niradhārayat /",
    "GSP33brssbh1u:5053": " 'bahu syā prajāyeya'(tai. 2.6)",
    "GSP33brssbh1u:5054": " iti cātmaviṣayeṇa bahubhavanānuśaṃsanena sṛjyamānānāṃ vikārāṇāṃ sraṣṭurabhedamabhāṣata /",
    "GSP33brssbh1u:5055": " tathā 'idaṃ sarvamasṛjata yadidaṃ kiñca' (tai.2.6)",
    "GSP33brssbh1u:5056": " iti samastajagatsṛṣṭinirdeśena prākhsṛṣṭeradvitīyaṃ sraṣṭāramācaṣṭe /",
    "GSP33brssbh1u:5057": " tadatra yallakṣaṇaṃ brahma kāraṇatvena vijñātaṃ tallakṣaṇamevānyatrāpi vijñāyate- 'sadeva semyedamagra āsīdekamevādvitīyam' 'tadaikṣata bahu syāṃ prajāyeyeti /",
    "GSP33brssbh1u:5058": " tattejo 'sṛjata' (chā. 6.2.1,3) iti /",
    "GSP33brssbh1u:5059": " tathā 'ātmā vā idameka evāgra āsīnnānyakiñcana miṣat /",
    "GSP33brssbh1u:5060": " sa īkṣata lokānnu sṛjai' (ai.u. 4.1.1,2) iti ca /",
    "GSP33brssbh1u:5061": " evañjātīyakasya kāraṇasvarūpanirūpaṇaparasya vākyajātasya prativedāntamavigītārthatvāt /",
    "GSP33brssbh1u:5062": " kāryaviṣayaṃ tu vigānaṃ dṛśyate kvacidākāśādikā sṛṣṭiḥ kvacittejādiketyevañjātīyakam /",
    "GSP33brssbh1u:5063": " naca kāryaviṣayeṇa vigānena kāraṇamapi brahma sarvavedānteṣvavigītamadhigamyamānamavivakṣitaṃ bhavitumarhatīti śakyate vaktum /",
    "GSP33brssbh1u:5064": " atiprasaṅgāt /",
    "GSP33brssbh1u:5065": " samādhasyati cācāryaḥ kāryaviṣayamapi vigānaṃ 'na viyadaśruteḥ' (bra.sū. 2.3.1)",
    "GSP33brssbh1u:5066": " ityārabhya bhavedapi kāryasya vigītatvamapratipādyatvāt /",
    "GSP33brssbh1u:5067": " nahyayaṃ sṛṣṭyādiprapañcaḥ pratipādayiṣitaḥ /",
    "GSP33brssbh1u:5068": " nahi tatpratibaddhaḥ kvacitpuruṣārtho dṛśyate śrūyate vā /",
    "GSP33brssbh1u:5069": " naca kalpayituṃ śakyate,",
    "GSP33brssbh1u:5070": " upakramopasaṃhārābhyāṃ tatra tatra brahmaviṣayairvākyaiḥ sākamekavākyatāyā gamyamānatvāt /",
    "GSP33brssbh1u:5071": " darśayati ca sṛṣṭyādiprapañcasya brahmapratipattyarthatām- 'annena somya śuṅgenāpo",
    "GSP33brssbh1u:5072": " mūlamanvicchadbhiḥ somya śuṅgena tejo mulamanviccha tejasā somya śuṅgena sanmūlamanviccha' (chā.6.8.4) iti /",
    "GSP33brssbh1u:5073": " mṛdādidṛṣṭāntaiśca kāryasya kāraṇenābhedaṃ vadituṃ sṛṣṭyādiprapañcaḥ śrāvyata iti gamyate /",
    "GSP33brssbh1u:5074": " tathāca saṃpradāyavido vadanti- 'mṛllohavisphuliṅgādyaiḥ sṛṣṭiryā coditānyathā /",
    "GSP33brssbh1u:5075": " upāyaḥ so 'vatārāya nāsti bhedaḥ kathañcana //",
    "GSP33brssbh1u:5076": " ' (māṇḍū. 3.15) iti /",
    "GSP33brssbh1u:5077": " brahmapratipattipratibaddhaṃ tu phalaṃ śrūyate- 'brahmavidāpnoti param' (tai. 2.1)",
    "GSP33brssbh1u:5078": " 'tarati śokamātmavit' (chā. 7.1.3)",
    "GSP33brssbh1u:5079": " 'tameva viditvātimṛtyumeti'' (śvaṃ. 3.8) iti /",
    "GSP33brssbh1u:5080": " pratyakṣāvagamaṃ cedaṃ phalam /",
    "GSP33brssbh1u:5081": " 'tattvamasi' ityasaṃsāryātmatvapratipattau satyāṃ saṃsāryātmatvavyāvṛtteḥ // 14 //",
    "GSP33brssbh1u:5082": " yatpunaḥ kāraṇaviṣayaṃ vigānaṃ darśitam- 'asadvā idamagra āsīt' ityādi tatparihartavyam /",
    "GSP33brssbh1u:5083": " atrocyate- @----------------------",
    "GSP33brssbh1u:5084": " FN: ādigrahaṇādakramo 'pi gṛhyate /",
    "GSP33brssbh1u:5085": " aṃmayaśarīrapracurasvargaloko 'mbhaḥśabdārthaḥ /",
    "GSP33brssbh1u:5086": " sūryaraśmivyāpto 'ntarikṣaloko marīcayaḥ /",
    "GSP33brssbh1u:5087": " maro maraṇadharmā martyaḥ /",
    "GSP33brssbh1u:5088": " abbahulāḥ pātālaloka āpa iti śrutyarthaḥ /",
    "GSP33brssbh1u:5089": " prakriyā sṛṣṭiḥ /",
    "GSP33brssbh1u:5090": " tat tatra kāraṇe /",
    "GSP33brssbh1u:5091": " eke bāhyāḥ /",
    "GSP33brssbh1u:5092": " tadviṣayeṇa brahmaviṣayeṇa /",
    "GSP33brssbh1u:5093": " miṣat savyāpāram /",
    "GSP33brssbh1u:5094": " aviruddhārthakatvāt /",
    "GSP33brssbh1u:5095": " śuṅgena kāryeṇa /",
    "GSP33brssbh1u:5096": " anyathānyatheti vīpsā draṣṭavyā /",
    "GSP33brssbh1u:5097": " avatārāya brahmadhījanmane /",
    "GSP33brssbh1u:5098": " atastadanyathātve 'pi brahmaṇi na bhedaḥ /",
    "GSP33brssbh1u:5099": " jñeye vigānaṃ na /",
    "GSP33brssbh1u:5100": " samākarṣāt / BBs_1,4.15 /",
    "GSP33brssbh1u:5101": " 'asadvā idamagra āsīt' (tai. 2.7)",
    "GSP33brssbh1u:5102": " iti nātrāsannirātmakaṃ kāraṇatvena śrāvyate /",
    "GSP33brssbh1u:5103": " yataḥ 'asanneva sa bhavati /",
    "GSP33brssbh1u:5104": " asadbrahmeti veda cet /",
    "GSP33brssbh1u:5105": " asti brahmeti cedveda /",
    "GSP33brssbh1u:5106": " santamenaṃ tato viduḥ' ityasadvādāpavādenāstitvalakṣaṇaṃ brahmānnamayādikośaparamparayā",
    "GSP33brssbh1u:5107": " pratyagātmānaṃ nirdhārya 'so 'kāmayata' iti tameva prakṛtaṃ samākṛṣya saprapañcāṃ",
    "GSP33brssbh1u:5108": " sṛṣṭiṃ tasmācchrāvayitvā 'tatsatyamityācakṣate' iti copasaṃhṛtya 'tadapyeṣa śloko",
    "GSP33brssbh1u:5109": " bhavati' iti tasminneva prakṛter'the ślokamimamudāharati- 'asadvā idamagra āsīt' iti /",
    "GSP33brssbh1u:5110": " yadi tvasannirātmakamasmiñchloke 'bhipreyeta tato 'nyasamākarṣaṇe 'nyasyodāharaṇādasaṃbaddhaṃ vākyamāpadyeta /",
    "GSP33brssbh1u:5111": " tasmānnāmarūpavyākṛtavastuviṣayaḥ prāyeṇa sacchabdaḥ prasiddha iti tadvyākaraṇābhāvāpekṣayā prāgutpatteḥ sadeva brahmāsadivāsīdityupacaryate",
    "GSP33brssbh1u:5112": " eṣaiva 'asadevedamagra āsīt' (chā. 3.19.1)",
    "GSP33brssbh1u:5113": " ityatrāpi yojanā /",
    "GSP33brssbh1u:5114": " 'tatsadāsīt' iti samākarṣaṇāt /",
    "GSP33brssbh1u:5115": " atyantābhāvābhyupagame hi tatsadāsīditi kiṃ samākṛṣyeta /",
    "GSP33brssbh1u:5116": " 'taddhaika āhurasadevedamagra āsīt' (chā. 6.2.1)",
    "GSP33brssbh1u:5117": " ityatrāpi na śrutyantarābhiprāyeṇāyamekīyamatopanyāsaḥ /",
    "GSP33brssbh1u:5118": " kriyāyāmiva vastuni vikalpasyāsaṃbhavāt /",
    "GSP33brssbh1u:5119": " tasmācchrutiparigṛhītasatpakṣadārḍhyāyaivāyaṃ mandamatiparikalpitasyāsatpakṣasyopanyasya nirāsa iti draṣṭavyam /",
    "GSP33brssbh1u:5120": " 'taddhedaṃ tarhyavyākṛtamāsīt' (bṛ. 1.4.7)",
    "GSP33brssbh1u:5121": " ityatrāpi na niradhyakṣasya jagato vyākaraṇaṃ kathyate,",
    "GSP33brssbh1u:5122": " 'sa eṣa iha praviṣṭa ānakhāgrebhyaḥ' ityadhyakṣasya vyākṛtakāryānupraveśitvena samākarṣāt /",
    "GSP33brssbh1u:5123": " niradhyakṣe vyākaraṇābhyupagame hyanantareṇa prakṛtāvalambanā sa ityanena sarvanāmnā kaḥ kāryānupraveśitvena samākṛṣyeta /",
    "GSP33brssbh1u:5124": " cetanasya cāyāmātmanaḥ śarīre 'nupraveśaḥ śrūyate /",
    "GSP33brssbh1u:5125": " praviṣṭasya cetanatvaśravaṇāt 'paśyaṃścakṣuḥ śṛṇvañśrotraṃ manvāno manaḥ' iti /",
    "GSP33brssbh1u:5126": " apica yādṛśamidamadyatve nāmarūpābhyāṃ vyākriyamāṇaṃ jagatsādhyakṣaṃ vyākriyata evamādisarge 'pīti gamyate /",
    "GSP33brssbh1u:5127": " dṛṣṭaviparītakalpanānupapatteḥ /",
    "GSP33brssbh1u:5128": " śrutyantaramapi 'anena jīvenātmanānupraviśya nāmarūpe vyākaravāṇi' (chā. 6. 3.2)",
    "GSP33brssbh1u:5129": " iti sādhyakṣāmeva jagato vyākriyāṃ darśayati /",
    "GSP33brssbh1u:5130": " vyākriyata ityapi karmakartari lakāraḥ satyeva parameśvare vyākartari saukaryamapekṣya draṣṭavyaḥ /",
    "GSP33brssbh1u:5131": " yathā lūyate kedāraḥ svayameveti satyeva pūrṇake lavitari /",
    "GSP33brssbh1u:5132": " yadvā karmaṇyevaiṣa lakāror'thākṣiptaṃ kartāramapekṣya draṣṭavyaḥ /",
    "GSP33brssbh1u:5133": " yathā gamyate grāma iti // 15 // @----------------------",
    "GSP33brssbh1u:5134": " FN: tat tatra brahmaṇi /",
    "GSP33brssbh1u:5135": " śloko mantraḥ /",
    "GSP33brssbh1u:5136": " adhyakṣaḥ kartā /",
    "GSP33brssbh1u:5137": " cakṣurdraṣṭā,",
    "GSP33brssbh1u:5138": " śrotraṃ śrotā,",
    "GSP33brssbh1u:5139": " mano mantetyucyate /",
    "GSP33brssbh1u:5140": " adyatve idānīm /",
    "GSP33brssbh1u:5141": " 5 bālakyādhikaraṇam / sū. 16-18",
    "GSP33brssbh1u:5142": " jagadvācitvāt / BBs_1,4.16 /",
    "GSP33brssbh1u:5143": " kauṣītakibrāhmaṇe bālākyajātaśatrusaṃvāde śrūyate- 'yo vai bālāka eteṣāṃ kartā yasya vai tatkarma sa veditavyaḥ' (kau. brā. 4.19) iti /",
    "GSP33brssbh1u:5144": " tatra kiṃ jīvo veditavyatvenopadiśyata uta mukhyaḥ prāṇa uta paramātmeti viśayaḥ /",
    "GSP33brssbh1u:5145": " kiṃ tāvatprāptam /",
    "GSP33brssbh1u:5146": " prāṇa iti /",
    "GSP33brssbh1u:5147": " kutaḥ /",
    "GSP33brssbh1u:5148": " 'yasya vaitatkarma' iti śravaṇāt /",
    "GSP33brssbh1u:5149": " parispandalakṣaṇasya ca karmaṇaḥ prāṇāśrayatvāt /",
    "GSP33brssbh1u:5150": " vākyaśeṣe ca 'athāsminprāṇa evaikadhā bhavati' iti prāṇaśabdadarśanāt /",
    "GSP33brssbh1u:5151": " prāṇaśabdasya ca mukhye prāṇe prasiddhatvāt /",
    "GSP33brssbh1u:5152": " ye caite purastāddhālākinā 'āditye puruṣaścandramasi puruṣaḥ' ityevamādayaḥ puruṣā nirdiṣṭāsteṣāmapi bhavati prāṇaḥ kartā prāṇāvasthāviśeṣatvādityādidevatātmanām",
    "GSP33brssbh1u:5153": " 'katama eko deva iti prāṇa iti sa brahma tyadityācakṣate (bṛ. 3.9.9)",
    "GSP33brssbh1u:5154": " iti śrutyantaraprasiddheḥ /",
    "GSP33brssbh1u:5155": " jīvo vāyamiha veditavyatayopadiśyate /",
    "GSP33brssbh1u:5156": " tasyāpi dharmādharmalakṣaṇaṃ karma śakyate śrāvayitum 'yasya vaitatkarma' iti /",
    "GSP33brssbh1u:5157": " so 'pi bhoktṛtvādbhogopakaraṇabhūtānāmeteṣāṃ puruṣāṇāṃ kartopapadyate /",
    "GSP33brssbh1u:5158": " vākyaśeṣe ca jīvaliṅgamavagamyate /",
    "GSP33brssbh1u:5159": " yatkāraṇaṃ veditavyatayopanyastasya puruṣāṇāṃ karturvedanāyopetaṃ bālākiṃ prati bubodhayiṣurajātaśatruḥ",
    "GSP33brssbh1u:5160": " suptaṃ puruṣamāmantryāmantraṇaśabdāśravaṇātprāṇādīnāmabhoktṛtvaṃ pratibodhya yaṣṭighātotthānātprāṇādivyatiriktaṃ",
    "GSP33brssbh1u:5161": " jīvaṃ bhoktāraṃ pratibodhayati /",
    "GSP33brssbh1u:5162": " tathā parastādapi jīvaliṅgamavagamyate- 'tadyathā śreṣṭhī svairbhuṅkte yathā vā svāḥ",
    "GSP33brssbh1u:5163": " śreṣṭhina bhuñjantyevamevaiṣa prajñātmaitairātmabhirbhuṅkte evamevaita ātmāna etamātmānaṃ",
    "GSP33brssbh1u:5164": " bhuñjanti' (kau. brā. 4.20) iti /",
    "GSP33brssbh1u:5165": " prāṇabhṛttvācca jīvasyopapannaṃ prāṇaśabdatvam /",
    "GSP33brssbh1u:5166": " tasmājjīvamukhyaprāṇayoranyatara iha grahaṇīyo na parameśvaraḥ,",
    "GSP33brssbh1u:5167": " talliṅgānavagamāditi /",
    "GSP33brssbh1u:5168": " evaṃ prāpte brūmaḥ - parameśvara evāyameteṣāṃ puruṣāṇāṃ kartā syāt /",
    "GSP33brssbh1u:5169": " kasmāt /",
    "GSP33brssbh1u:5170": " upakramasāmarthyāt /",
    "GSP33brssbh1u:5171": " iha hi bālākirajātaśatruṇā saha 'brahma te bravāṇi' iti saṃvaditumupacakrame /",
    "GSP33brssbh1u:5172": " sa ca katicidādityādyadhikaraṇānpuruṣānamukhyabrahmadṛṣṭibhāja uktvā tūṣṇīṃ babhūva /",
    "GSP33brssbh1u:5173": " tamajātaśatruḥ 'mṛṣā vai khalu mā saṃvadiṣṭā brahma te bravāṇi' ityamukhya brahmavāditayāpodya tatkartāramanyaṃ veditavyatayopacikṣepa /",
    "GSP33brssbh1u:5174": " yadi so 'pyamukhyabrahmadṛṣṭibhāk syādupakramo bādhyeta /",
    "GSP33brssbh1u:5175": " tasmātparameśvara evāyaṃ bhavitumarhati /",
    "GSP33brssbh1u:5176": " kartṛtvaṃ caiteṣāṃ puruṣāṇāṃ na parameśvarādanyasya svātantryeṇāvakalpate /",
    "GSP33brssbh1u:5177": " 'yasya vaitatkarma' ityapi nāyaṃ parispandalakṣaṇasya dharmādharmalakṣaṇasya vā karmaṇo nirdeśaḥ /",
    "GSP33brssbh1u:5178": " tayoranyatarasyāpyaprakṛtatvāt /",
    "GSP33brssbh1u:5179": " asaṃśabditatvācca /",
    "GSP33brssbh1u:5180": " nāpi puruṣāṇāmayaṃ nirdeśaḥ /",
    "GSP33brssbh1u:5181": " eteṣāṃ puruṣāṇāṃ kartetyeva teṣāṃ nirdiṣṭatvāt /",
    "GSP33brssbh1u:5182": " liṅgavacanavigānācca nāpi puruṣaviṣayasya karotyarthasya kriyāphalasya vāyaṃ nirdeśaḥ,",
    "GSP33brssbh1u:5183": " kartṛśabdenaiva tayorapapāttatvāt /",
    "GSP33brssbh1u:5184": " pāriśeṣyātpratyakṣasaṃnihitaṃ jagatsarvanāmnaitacchabdena nirdiśyate /",
    "GSP33brssbh1u:5185": " kriyata iti ca tadaiva jagatkarma /",
    "GSP33brssbh1u:5186": " nanu jagadapyaprakṛtamasaṃśabditaṃ ca /",
    "GSP33brssbh1u:5187": " satyametat /",
    "GSP33brssbh1u:5188": " tathāpyasati viśeṣopādāne sādhāraṇenārthena saṃnidhānena saṃnihitavastumātrasyāyaṃ nirdeśa iti gamyate na viśiṣṭasya kasyacit /",
    "GSP33brssbh1u:5189": " viśeṣasaṃnidhānābhāvāt /",
    "GSP33brssbh1u:5190": " pūrvatra ca jagadekadeśabhūtānāṃ puruṣāṇāṃ viśeṣopādānadaviśeṣitaṃ jagadevehopādīyata iti gamyate /",
    "GSP33brssbh1u:5191": " etaduktaṃ bhavati- ya eteṣāṃ puruṣāṇāṃ jagadekadeśabhūtānāṃ kartā,",
    "GSP33brssbh1u:5192": " kimanena viśeṣeṇa,",
    "GSP33brssbh1u:5193": " yasya kṛtsnameva jagadaviśeṣitaṃ karmeti /",
    "GSP33brssbh1u:5194": " vāśabda ekadeśāvacchinnakartṛtvavyāvṛttyarthaḥ /",
    "GSP33brssbh1u:5195": " ye bālākinā brahmatvābhimatāḥ puruṣāḥ kīrtitāsteṣāmabrahmatvakhyāpanāya viśeṣopādānam /",
    "GSP33brssbh1u:5196": " evaṃ brāhmaṇaparivrājakanyāyena sāmānyaviśeṣābhyāṃ jagataḥ kartā veditavyatayopadiśyate /",
    "GSP33brssbh1u:5197": " parameśvaraśca sarvajagataḥ kartā sarvavedānteṣvavadhāritaḥ // 16 // @----------------------",
    "GSP33brssbh1u:5198": " FN:etajjagadyasya karma /",
    "GSP33brssbh1u:5199": " kriyata iti vyutpattyā kāryamityarthaḥ /",
    "GSP33brssbh1u:5200": " sa prāṇaḥ /",
    "GSP33brssbh1u:5201": " tyat parokṣam /",
    "GSP33brssbh1u:5202": " yatkāraṇaṃ yasmājjīvaṃ bodhayati tasmādasti suptotthāpanaṃ jīvaliṅgamiti yojanā /",
    "GSP33brssbh1u:5203": " brāhmaṇa bhojayitavyāḥ parivrājakaścetyukte sāmānyaviśeṣābhyāṃ saṃnihitasarvabrāhmaṇavat /",
    "GSP33brssbh1u:5204": " jīvamukhyaprāṇaliṅgān neti cet tadvyākhyātam / BBs_1,4.17 /",
    "GSP33brssbh1u:5205": " ata yaduktaṃ vākyaśeṣagatājjīvaliṅgānmukhyaprāṇaliṅgācca tayorevānyatarasyeha grahaṇaṃ nyāyyaṃ na parameśvarasyeti /",
    "GSP33brssbh1u:5206": " tatparihartavyam /",
    "GSP33brssbh1u:5207": " yatrocyate- parihṛtaṃ caitat 'nopāsātraividhyādāśritatvādiha tadyogāt' (bra. sū. 1.1.31) ityatra /",
    "GSP33brssbh1u:5208": " trividhaṃ hyatropāsanamevaṃ sati prasajjyeta jīvopāsanaṃ mukhyaprāṇopāsanaṃ brahmopāsanaṃ ceti /",
    "GSP33brssbh1u:5209": " na caitannyāyyam /",
    "GSP33brssbh1u:5210": " upakramopasaṃhārābhyāṃ hi brahviṣayatvamasya vākyasyāvagamyate /",
    "GSP33brssbh1u:5211": " tatropakramasya tāvadbrahmaviṣayatvaṃ darśitam /",
    "GSP33brssbh1u:5212": " upasaṃhārasyāpi niratiśayaphalaśravaṇādbrahmaviṣayatvaṃ dṛśyate- 'sarvānpāpmano 'pahṛtya sarveṣāṃ ca bhūtānāṃ śraiṣṭhyaṃ svārājyamādhipatyaṃ paryeti ya evaṃ veda' iti /",
    "GSP33brssbh1u:5213": " nanvevaṃ sati pratardanavākyanirṇayenaivedamapi vākyaṃ nirṇīyeta /",
    "GSP33brssbh1u:5214": " na nirṇīyate /",
    "GSP33brssbh1u:5215": " 'yasya caitatkarma' ityasya brahmaviṣayatvena tatrānirdhāritatvāt /",
    "GSP33brssbh1u:5216": " tasmādatra jīvamukhyaprāṇaśaṅkā punarutpadyamānā nirvartyate /",
    "GSP33brssbh1u:5217": " prāṇaśabdo 'pi brahmaviṣayo dṛṣṭaḥ 'prāṇabandhanaṃ hi somya manaḥ' (chā. 6.8.2) ityatra /",
    "GSP33brssbh1u:5218": " jīliṅgamapyupakramopasaṃhārayorbrahmaviṣayatvādabhedābhiprāyeṇa yojayitavyam // 17 // @----------------------",
    "GSP33brssbh1u:5219": " FN:śraiṣṭhyaṃ guṇādhikyam,",
    "GSP33brssbh1u:5220": " ādhipatyaṃ niyanitṛtvam,",
    "GSP33brssbh1u:5221": " svārājyamaniyamyatvamiti bhedaḥ /",
    "GSP33brssbh1u:5222": " anyārthaṃ tu jaiminiḥ praśnavyākhyānābhyām api caivam eke / BBs_1,4.18 /",
    "GSP33brssbh1u:5223": " apica naivātra vivaditavyaṃ jīvapradhānaṃ vedaṃ vākyaṃ syādbrahmapradhānaṃ veti /",
    "GSP33brssbh1u:5224": " yato 'nyārthaṃ jīvaparāmarśaṃ brahmapratipattyarthamasminvākye jaiminirācāryo manyante /",
    "GSP33brssbh1u:5225": " kasmāt /",
    "GSP33brssbh1u:5226": " praśnavyākhyānābhyām /",
    "GSP33brssbh1u:5227": " praśnastāvatsuṣuptapuruṣapratibodhanena prāṇādivyatirikte jīve pratibodhite punarjīvavyatiriktaviṣayo",
    "GSP33brssbh1u:5228": " dṛśyate- 'kvaiṣa etadbālāke puruṣo 'śayiṣṭa kva vā etadabhūtkuta etadāgāt' (kau.brā. 4.19) iti /",
    "GSP33brssbh1u:5229": " prativacanamapi 'yadā suptaḥ svapnaṃ na kañcana paśyatyathāsminprāṇa evaikadhā bhavati'",
    "GSP33brssbh1u:5230": " ityādi 'etasmādātmanaḥ prāṇā yathāyatanaṃ vipratiṣṭhante prāṇebhyo devā devebhyo",
    "GSP33brssbh1u:5231": " lokāḥ' (kau.brā. 4.20) iti ca /",
    "GSP33brssbh1u:5232": " suṣuptikāle ca pareṇa brahmaṇā jīva ekatāṃ gacchati /",
    "GSP33brssbh1u:5233": " parasmācca brahmaṇaḥ prāṇādikaṃ jagajjāyata iti vedāntamaryādā /",
    "GSP33brssbh1u:5234": " tasmādyatrāsya jīvasya niḥsaṃbodhatāsvacchatārūpaḥ svāpa upādhijanitaviśeṣavijñānarahitaṃ svarūpaṃ,",
    "GSP33brssbh1u:5235": " yatastaddhaṃśarūpamāgamanaṃ,",
    "GSP33brssbh1u:5236": " so 'tra paramātmā veditavyatayā śrāvita iti gamyate /",
    "GSP33brssbh1u:5237": " apicaivameke śākhino vājasaneyino 'sminneva bālākyajātaśatrusaṃvāde spaṣṭaṃ vijñānamayaśabdena",
    "GSP33brssbh1u:5238": " jīvamāmnāya tadvyatiriktaṃ paramātmānamāmananti- 'ya eṣa vijñānamayapuruṣaḥ kvaiṣa",
    "GSP33brssbh1u:5239": " tadābhūtkuta etadāgāt' (bṛ. 2.1.16) iti praśne /",
    "GSP33brssbh1u:5240": " prativacane 'pi 'ya eṣo 'ntarhṛdaya ākāśastasmiñśete' iti /",
    "GSP33brssbh1u:5241": " ākāśaśabdaśca paramātmani prayuktaḥ 'daharo 'sminnantarākāśaḥ' (chā. 8.1.1) ityatra /",
    "GSP33brssbh1u:5242": " 'sarva eta ātmano vyuccaranti' iti copādhimatāmātmanāmanyato vyuccaraṇamāmanantaḥ paramātmānameva kāraṇatvenāmanantīti gamyate /",
    "GSP33brssbh1u:5243": " prāṇanarākaraṇasyāpi suṣuptapuruṣotthāpanena prāṇādivyatiriktopadeśo 'bhyuccayaḥ // 18 // @----------------------",
    "GSP33brssbh1u:5244": " FN: niḥsaṃbodhatā viśeṣadhīśūnyatā /",
    "GSP33brssbh1u:5245": " svacchatā vikṣepamalaśūnyatvam /",
    "GSP33brssbh1u:5246": " 6 vākyānvayādhikaraṇam / sū. 19-22",
    "GSP33brssbh1u:5247": " vākyānvayāt / BBs_1,4.19 /",
    "GSP33brssbh1u:5248": " bṛhadāraṇyake maitreyībrāhmaṇe 'dhīyate- 'na vā are patyuḥ kāmāya' ityupakramya 'na",
    "GSP33brssbh1u:5249": " vā are sarvasya kāmāya sarvaṃ priyaṃ bhavatyātmanastu kāmāya sarvaṃ priyaṃ bhavatyātmā",
    "GSP33brssbh1u:5250": " vā are draṣṭavyaḥ śrotavyo mantavyo nididhyāsitavyo maitreyyātmano vā are darśanena",
    "GSP33brssbh1u:5251": " śravaṇena matyā vijñānenedaṃ sarvaṃ viditam' /",
    "GSP33brssbh1u:5252": " (bṛ. 4.5.6) iti, tatraitadvicikitsyate- kiṃ vijñānātmaivāyaṃ draṣṭavyaśrotavyatvādirūpeṇopadiśyata āhosvitparamātmeti /",
    "GSP33brssbh1u:5253": " kutaḥ punareṣā vicikitsā /",
    "GSP33brssbh1u:5254": " priyasaṃsūcitenātmanā bhokatropakramādvijñānatmopadeśa iti /",
    "GSP33brssbh1u:5255": " kiṃ tāvatprāptam /",
    "GSP33brssbh1u:5256": " vijñānātmopadeśa iti /",
    "GSP33brssbh1u:5257": " kasmāt /",
    "GSP33brssbh1u:5258": " upakramasāmarthyāt /",
    "GSP33brssbh1u:5259": " patijāyāputravittādikaṃ hi bhogyabhūtaṃ sarvaṃ jagadātmārthatayā priyaṃ bhavatīti",
    "GSP33brssbh1u:5260": " priyasaṃsūcitaṃ bhoktāramātmānamukramyānantaramidamātmano darśanādyupadiśyamānaṃ",
    "GSP33brssbh1u:5261": " kasyānyasyātmanaḥ syāt /",
    "GSP33brssbh1u:5262": " madhye 'pi 'idaṃ mahadbhūtamanantamapāraṃ vijñānaghana evaitebhyo bhūtebhyaḥ samutthāya",
    "GSP33brssbh1u:5263": " tānyevānuvinaśyati na pretya saṃjñāsti' iti prakṛtasyaiva mahato bhūtasya draṣṭavyasya",
    "GSP33brssbh1u:5264": " bhūtebhyaḥ samutthānaṃ vijñānātmabhāvena bruvanvijñānātmanaṃ evedaṃ draṣṭavyatvaṃ darśayati /",
    "GSP33brssbh1u:5265": " tathā 'vijñātāramare kena vijānīyāt' iti kartṛvacanena śabdenopasaṃharanvijñānātmānamevehopadiṣṭaṃ darśayati /",
    "GSP33brssbh1u:5266": " tasmādātmavijñānena sarvavijñānaṃ bhoktrarthatvādbhogyajātasyaupacārikaṃ draṣṭavyamiti /",
    "GSP33brssbh1u:5267": " evaṃ prāpte brūmaḥ paramātmopadeśa evāyam /",
    "GSP33brssbh1u:5268": " kasmāt /",
    "GSP33brssbh1u:5269": " vākyānvayāt /",
    "GSP33brssbh1u:5270": " vākyaṃ hīdaṃ paurvāparyeṇāvekṣyamāṇaṃ paramātmānaṃprati anvitāvayavaṃ lakṣyate /",
    "GSP33brssbh1u:5271": " kathamiti, tadupapādyate- 'amṛtatvasya tu nāśāsti vittena' iti yājñavalkyādupaśrutya",
    "GSP33brssbh1u:5272": " 'yenāhaṃ nāmṛtā syāṃ kimahaṃ tena kuryāṃ yadeva bhagavānveda tadeva me brūhi' ityamṛtatvamāśāsānāya",
    "GSP33brssbh1u:5273": " maitreyyā yājñavalkya ātmavijñānamidamupadiśati /",
    "GSP33brssbh1u:5274": " nacānyatra paramātmavijñānādamṛtvamastīti śrutismṛtivādā vadanti /",
    "GSP33brssbh1u:5275": " tathā cātmavijñānena sarvavijñānamucyamānaṃ nānyatra paramakāraṇavijñānānmukhyamavakalpate /",
    "GSP33brssbh1u:5276": " nacaitadaupacārikamāśrayituṃ śakyaṃ,",
    "GSP33brssbh1u:5277": " yatkāraṇamātmavijñānena sarvavijñānaṃ pratijñāyānantareṇa granthena tadevopapādayati- 'brahma taṃ parādādyo 'nyatrātmano brahma veda' ityādinā",
    "GSP33brssbh1u:5278": " yo hi brahmakṣatrādikaṃ jagadātmanonyatra svātantryeṇa labdhasadbhāvaṃ paśyati taṃ",
    "GSP33brssbh1u:5279": " mithyādarśinaṃ tadeva mithyādṛṣṭaṃ brahmakṣatrādikaṃ jagatparākarotīti bhedadṛṣṭimapodya",
    "GSP33brssbh1u:5280": " 'idaṃ sarvaṃ yadayamātmā' iti sarvasya vastujātasyātmāvyatirekamavatārayati /",
    "GSP33brssbh1u:5281": " dundubhyādidṛṣṭāntaiśca (bṛ. 4.5.8)",
    "GSP33brssbh1u:5282": " tamevāvyatirekaṃ draḍhayati /",
    "GSP33brssbh1u:5283": " 'asya mahato bhūtasya niḥśvasitametadyadṛgvedaḥ' ( bṛ. 4.5.11)",
    "GSP33brssbh1u:5284": " ityādinā ca prakṛtasyātmano nāmarūpakarmaprapañcakāraṇatāṃ vyācakṣāṇaḥ paramātmānamenaṃ gamayati /",
    "GSP33brssbh1u:5285": " tathaivaikāyanaprakriyāyāmapi (bṛ. 4.5.12)",
    "GSP33brssbh1u:5286": " saviṣayasya sendriyasya sāntaḥkaraṇasya prapañcasyaikāyanamanantaramabāhyaṃ kṛtsnaṃ prajñānaghanaṃ vyācakṣāṇaḥ paramātmānamenaṃ gamayati /",
    "GSP33brssbh1u:5287": " tasmātparamātmana evāyaṃ darśanādyupadeśa iti gamyate // 19 //",
    "GSP33brssbh1u:5288": " yatpunaruktaṃ priyasaṃsūcitopakramādvijñānātmana evāyaṃ darśanādyupadeśa iti,",
    "GSP33brssbh1u:5289": " atra brūmaḥ - @----------------------",
    "GSP33brssbh1u:5290": " FN: idaṃ pratyak /",
    "GSP33brssbh1u:5291": " mahadaparicchinnam /",
    "GSP33brssbh1u:5292": " bhūtaṃ satyam /",
    "GSP33brssbh1u:5293": " anantaṃ nityam /",
    "GSP33brssbh1u:5294": " apāraṃ sarvagataṃ cedekarasam /",
    "GSP33brssbh1u:5295": " vijñātāraṃ vijñānakartāram /",
    "GSP33brssbh1u:5296": " na vittena tatsādhyena karmaṇetyarthaḥ /",
    "GSP33brssbh1u:5297": " 'nānyaḥ panthā',",
    "GSP33brssbh1u:5298": " 'na karmaṇā' ityādayaḥ śrutivādāḥ /",
    "GSP33brssbh1u:5299": " 'jñānādeva tu kaivalyaṃ' ityādayaḥ smṛtivādāḥ /",
    "GSP33brssbh1u:5300": " parākaroti śreyomārgāndbhraṃśayati /",
    "GSP33brssbh1u:5301": " ṛgvedādikaṃ nāma,",
    "GSP33brssbh1u:5302": " iṣṭaṃ hutamiti karma,",
    "GSP33brssbh1u:5303": " ayaṃ ca loka iti rūpam /",
    "GSP33brssbh1u:5304": " prakriyā prakaraṇam /",
    "GSP33brssbh1u:5305": " pratijñāsiddher liṅgam āśmarathyaḥ / BBs_1,4.20 /",
    "GSP33brssbh1u:5306": " astyatra pratijñā 'ātmani vijñāte sarvamidaṃ vijñātaṃ bhavati' 'idaṃ sarvaṃ yadayamātmā' iti ca /",
    "GSP33brssbh1u:5307": " tasyāḥ pratijñāyāḥ siddhiṃ sūcayatyetalliṅgaṃ yatpriyasaṃsūcitasyātmano draṣṭavyatvādisaṃkīrtanam /",
    "GSP33brssbh1u:5308": " yadi hi vijñānātmā paramātmano 'nyaḥ syāttataḥ paramātmavijñāne 'pi vijñānātmā na vijñāta ityekavijñānena sarvavijñānaṃ yatpratijñātaṃ taddhīyeta",
    "GSP33brssbh1u:5309": " tasmātpratijñāsiddhyarthaṃ vijñānātmaparamātmanorabhedāṃśenopakramaṇamityāśmarathya ācāryo manyate // 20 //",
    "GSP33brssbh1u:5310": " utkramiṣyata evaṃ bhāvād ity auḍulomiḥ / BBs_1,4.21 /",
    "GSP33brssbh1u:5311": " vijñānātmana eva dehendriyamanobuddhisaṃghātopādhisaṃparkātkaluṣībhūtasya jñānadhyānādisādhanānuṣṭhānāsaṃprasannasya",
    "GSP33brssbh1u:5312": " dehādisaṃghātādutkramiṣyataḥ paramātmaikyopapatteridamabhedenopakramaṇamityauḍulomirācāryo manyate /",
    "GSP33brssbh1u:5313": " śrutiścaivaṃ bhavati- 'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' (chā. 8.12.3) iti /",
    "GSP33brssbh1u:5314": " kvacicca jīvāśrayamapi nāmarūpaṃ nadīnidarśanena jñāpayati- 'yathā nadyaḥ syandamānāḥ samudre 'staṃ gacchanti nāmarūpe vihāya /",
    "GSP33brssbh1u:5315": " tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.8) iti /",
    "GSP33brssbh1u:5316": " yathā loke nadyaḥ svāśrayameva nāmarūpaṃ vihāya samudramupayantyevaṃ jīvo 'pi svāśrayameva",
    "GSP33brssbh1u:5317": " nāmarūpaṃ vihāya paraṃ puruṣamupaitīti hi tatrārthaḥ pratīyate dṛṣṭāntadārṣṭāntikayostulyatāyai // 21 // @----------------------",
    "GSP33brssbh1u:5318": " FN: samutthānamutkrāntiḥ /",
    "GSP33brssbh1u:5319": " avasthiter iti kāśakṛtsnaḥ / BBs_1,4.22 /",
    "GSP33brssbh1u:5320": " asyaiva paramātmano 'nenāpi vijñānātmabhāvenāvasthānādupapannamidamabhedenopakramaṇamiti kāśakṛtsna ācāryo manyate /",
    "GSP33brssbh1u:5321": " tathāca brāhmaṇam- 'anena jīvenātmanāmupraviśya nāmarūpe vyākaravāṇi' (chā. 6.3.2)",
    "GSP33brssbh1u:5322": " ityevañjātīyakaṃ parasyaivātmano jīvabhāvenāvasthānaṃ darśayati /",
    "GSP33brssbh1u:5323": " mantravarṇaśca- 'sarvāṇi rūpāṇi vicitya dhīro nāmāni kṛtvābhivadanyadāste (tai.ā. 3.12.7)",
    "GSP33brssbh1u:5324": " ityevañjātīyakāḥ /",
    "GSP33brssbh1u:5325": " naca tejaḥ prabhṛtīnāṃ sṛṣṭau jīvasya pṛthaksṛṣṭiḥ,",
    "GSP33brssbh1u:5326": " śrutā,",
    "GSP33brssbh1u:5327": " yena parasmādātmano 'nyastadvikāro jīvaḥ syāt /",
    "GSP33brssbh1u:5328": " kāśakṛtsnasyācāryasyāvikṛtaḥ parameśvaro jīvo nānya iti matam /",
    "GSP33brssbh1u:5329": " āśmarathyasya tu yadyapi jīvasya parasmādananyatvamabhipretaṃ,",
    "GSP33brssbh1u:5330": " tathāpi pratijñāsiddheriti sāpekṣatvābhidhānātkāryakāraṇabhāvaḥ kiyānapyabhipreta iti gamyate /",
    "GSP33brssbh1u:5331": " auḍulomipakṣe punaḥ spaṣṭamevāvasthāntarāpekṣau bhedābhedau gamyete tatra kāśakṛtsnīyaṃ mataṃ śrutyanusārīti gamyate,",
    "GSP33brssbh1u:5332": " pratipādayiṣitārthānusārāt 'tattvamasi' ityādiśrutibhyaḥ /",
    "GSP33brssbh1u:5333": " evañca sati tajjñānādamṛtatvamavakalpate /",
    "GSP33brssbh1u:5334": " vikārātmakatve hi jīvasyābhyupagamyamāne vikārasya prakṛtisaṃbandhe pralayaprasaṅgānna tajjñānādamṛtamavakalpeta /",
    "GSP33brssbh1u:5335": " ataśca svāśrayasya nāmarūpasyāsaṃbhavādupādhyāśrayaṃ nāmarūpaṃ jīva upacaryate /",
    "GSP33brssbh1u:5336": " ata evotpattirapi jīvasya kvacidagnivisphuliṅgodāharaṇena śrāvyamāṇopādhyāśrayaiva veditavyā /",
    "GSP33brssbh1u:5337": " yadapyuktaṃ prakṛtasyaiva mahato bhūtasya draṣṭavyasya bhūtebhyaḥ samutthānaṃ vijñānātmabhāvena darśayanvijñānātmana evedaṃ draṣṭavyatvaṃ darśayatīti,",
    "GSP33brssbh1u:5338": " tatrāpiyameva trisūtrī yojayitavyā /",
    "GSP33brssbh1u:5339": " 'pratijñāsiddherliṅgamāśmarathyaḥ' /",
    "GSP33brssbh1u:5340": " idamatra pratijñātam- 'ātmani vidite sarvaṃ viditaṃ bhavati' 'idaṃ sarvaṃ yadayamātmā' (bṛ. 2.4.6) iti ca /",
    "GSP33brssbh1u:5341": " upapāditaṃ ca,",
    "GSP33brssbh1u:5342": " sarvasya nāmarūpakarmaprapañcasyaikaprasavatvādekapralayatvācca dundubhyādidṛṣṭāntaiśca kāryakāraṇayoravyatirekapratipādanāt /",
    "GSP33brssbh1u:5343": " tasyā eva pratijñāyāḥ siddhiṃ sūcatyetalliṅgaṃ yanmahato bhūtasya draṣṭavyasya bhūtebhyaḥ samutthānaṃ vijñānātmabhāvena kathitamityāśmarathya ācāryo manyate /",
    "GSP33brssbh1u:5344": " abhede hi satyekavijñānena sarvavijñānaṃ pratijñātamavakalpayata iti /",
    "GSP33brssbh1u:5345": " 'utkramiṣyata evaṃbhāvādityauḍulomiḥ' /",
    "GSP33brssbh1u:5346": " utkramiṣyato vijñānātmano jñānadhyānādisāmarthyātsaṃprasannasya pareṇātmanaikyasaṃbhavādidamabhedābhidhānamityauḍulomirācāryo manyate /",
    "GSP33brssbh1u:5347": " 'avasthiteriti kāśakṛtsnaḥ' /",
    "GSP33brssbh1u:5348": " asyaiva paramātmano 'nenāpi vijñānātmabhāvenāvasthānādupapannamidamabhedābhidhānamiti kāśakṛtsna ācāryo manyate /",
    "GSP33brssbh1u:5349": " nanūcchedābhidhānametat 'etebhyo bhūtebhyaḥ samutthāya tānyevānuvinaśyati na pretya saṃjñāsti' (bṛ. 2.4.12)",
    "GSP33brssbh1u:5350": " iti, kathamedabhedābhidhānam /",
    "GSP33brssbh1u:5351": " naiṣa doṣaḥ /",
    "GSP33brssbh1u:5352": " viśeṣavijñānavināśābhiprāyametadvināśābhidhānaṃ nātmocchedābhiprāyam /",
    "GSP33brssbh1u:5353": " 'atraiva mā bhagavānamūmuhanna pretya saṃjñāsti' iti paryanuyujya svayameva śrutyārthāntarasya",
    "GSP33brssbh1u:5354": " darśitatvāt- 'na vā are 'haṃ mohaṃ bravīmyavināśī vā are 'yamātmānucchittidharmā",
    "GSP33brssbh1u:5355": " mātrāsaṃsargastvasya bhavati' iti /",
    "GSP33brssbh1u:5356": " etaduktaṃ bhavati- kūṭasthanitya evāyaṃ vijñānaghana ātmā nāsyocchedaprasaṅgo 'sti /",
    "GSP33brssbh1u:5357": " mātrābhistvasya bhūtendriyalakṣaṇābhiravidyākṛtābhirasaṃsargo vidyayā bhavati /",
    "GSP33brssbh1u:5358": " saṃsargābhāve ca prakṛtasya viśeṣavijñānasyābhāvānna pretya saṃjñāstītyuktamiti /",
    "GSP33brssbh1u:5359": " yadapyuktam- 'vijñātāramare kena vijānīyāt' iti kartṛvacanena śabdenopasaṃhārādvijñānātmana evedaṃ draṣṭavyamiti,",
    "GSP33brssbh1u:5360": " tadapi kāśakṛtsnīyenaiva darśanena parihapaṇīyam /",
    "GSP33brssbh1u:5361": " apica 'yatra hi dvaitamiva bhavati taditara itaraṃ paśyati' (bṛ. 2.4.13)",
    "GSP33brssbh1u:5362": " ityārabhyāvidyāviṣaye tasyaiva darśanādilakṣaṇaṃ viśeṣajñānaṃ prapañcya 'yatra tvasya",
    "GSP33brssbh1u:5363": " sarvāmātmaivābhūttatkena kaṃ paśyet' ityādinā vidyāviṣaye tasyaiva darśanādilakṣaṇasya",
    "GSP33brssbh1u:5364": " viśeṣavijñānasyābhāvamabhidadhāti /",
    "GSP33brssbh1u:5365": " punaśca viṣayābhāve 'pi ātmānaṃ vijānīyāt ityāśaṅkya 'vijñātāramare kena vijānīyāt' ityāha /",
    "GSP33brssbh1u:5366": " tataśca viśeṣavijñānābhāvopapādānaparatvādvākyasya vijñānadhātureva kevalaḥ saṃnbhūtapūrvagatyā kartṛvacanena tṛcā nirdiṣṭa iti gamyate /",
    "GSP33brssbh1u:5367": " darśitaṃ tu purastātkāśakṛtsnīyasya pakṣasya śrutimattvam /",
    "GSP33brssbh1u:5368": " ataśca vijñānātparamātmanoravidyāpratyupasthāpitanāmarūparacitadehādyupādhinim itto bhedo na pāramārthika ityeṣor'thaḥ sarvairvedāntavādibhirabhyupagantavyaḥ",
    "GSP33brssbh1u:5369": " 'sadeva somyedamagra āsīdekamevādvitīyam' (chā. 6.2.1)",
    "GSP33brssbh1u:5370": " 'ātmaivedaṃ sarvam' (chā. 7.25.2)",
    "GSP33brssbh1u:5371": " ,' brahmaivedaṃ sarvam' (muṇḍa. 2.2.11)",
    "GSP33brssbh1u:5372": " , 'idaṃ sarvaṃ yadayamātmā' (bṛ. 2.4.6)",
    "GSP33brssbh1u:5373": " , 'nānyo 'to 'sti draṣṭā'",
    "GSP33brssbh1u:5374": " (bṛ. 3.7.23), 'nānyadato 'sti draṣṭṛ' (bṛ. 3.8.11)",
    "GSP33brssbh1u:5375": " ityevaṃrūpābhyaḥ śrutibhyaḥ /",
    "GSP33brssbh1u:5376": " smṛtibhyaśca 'vāsudevaḥ sarvamiti' (gī. 7.19)",
    "GSP33brssbh1u:5377": " , 'kṣetrajñaṃ cāpi māṃ viddhi sarvakṣetreṣu bhārata' (gī. 13.2)",
    "GSP33brssbh1u:5378": " , 'samaṃ sarveṣu bhūteṣu tiṣṭhantaṃ parameśvaram' (gī. 13.27)",
    "GSP33brssbh1u:5379": " ityevaṃrūpābhyaḥ /",
    "GSP33brssbh1u:5380": " bhedadarśanāpavādācca 'anyo 'sāvanyo 'hamasmīti na sa veda yathā paśuḥ' (bṛ. 1.4.10)",
    "GSP33brssbh1u:5381": " , 'mṛtyoḥ sa mṛtyumāpnoti ca iha nāneva paśyati' (bṛ. 4.4.19)",
    "GSP33brssbh1u:5382": " ityevañjātīyakāt /",
    "GSP33brssbh1u:5383": " 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.425)",
    "GSP33brssbh1u:5384": " iti cātmani sarvavikriyāpratiṣedhāt /",
    "GSP33brssbh1u:5385": " anyathā ca mumukṣūṇāṃ nirapavādavijñānānupapatteḥ,",
    "GSP33brssbh1u:5386": " suniścitārthatvānupapatteśca /",
    "GSP33brssbh1u:5387": " nirapavādaṃ hi vijñānaṃ sarvākāṅkṣānivartakamātmaviṣayamiṣyate,",
    "GSP33brssbh1u:5388": " 'vedāntavijñānasunuścitārthāḥ' (muṇḍa. 3.2.6)",
    "GSP33brssbh1u:5389": " iti ca śruteḥ /",
    "GSP33brssbh1u:5390": " 'tatra ko mohaḥ kaḥ śoka ekatvamanupaśyataḥ' (īśā. 7) iti ca /",
    "GSP33brssbh1u:5391": " śthitaprajñalakṣaṇasmṛteśca (gī. 2.54) /",
    "GSP33brssbh1u:5392": " sthite ca kṣetrajñaparamātmaikatvaviṣaya samyagdarśane kṣetrajñaḥ paramātmeti nāmamātrabhaidāt,",
    "GSP33brssbh1u:5393": " kṣetrajño 'yaṃ paramātmano bhinnaḥ paramātmāyaṃ kṣetrajñādbhinna ityevañjātīyaka ātmabhaidaviṣayo nirbandho nirarthakaḥ /",
    "GSP33brssbh1u:5394": " eko hyayamātmā nāmamātrabhedena bahudhābhidhīyata iti /",
    "GSP33brssbh1u:5395": " nahi 'satyaṃ jñānamantaṃ brahma /",
    "GSP33brssbh1u:5396": " yo veda nihitaṃ guhāyām' (tai. 2.1)",
    "GSP33brssbh1u:5397": " iti kāñcidevaikāṃ guhāmadhikṛtyaitaduktam /",
    "GSP33brssbh1u:5398": " naca brahmaṇo 'nyo guhāyāṃ nihito 'sti,",
    "GSP33brssbh1u:5399": " 'tatsṛṣṭvā tadevānuprāviśat' (tai. 2.6)",
    "GSP33brssbh1u:5400": " iti sraṣṭureva praveśaśravaṇāt /",
    "GSP33brssbh1u:5401": " ye tu nirbandhaṃ kurvanti te vedāntārthaṃ bādhamānāḥ śreyodvāraṃ samyagdarśanameva bādhante /",
    "GSP33brssbh1u:5402": " kṛtakamanityaṃ ca mokṣaṃ kalpayanti /",
    "GSP33brssbh1u:5403": " nyāyena ca na saṃgacchanta iti // 22 // @----------------------",
    "GSP33brssbh1u:5404": " FN: dhīro sarvajñaḥ /",
    "GSP33brssbh1u:5405": " rūpāṇi carācarāṇi śarīrāṇi /",
    "GSP33brssbh1u:5406": " vicitya nirmāya teṣāṃ nāmāni kṛtvā tatrānupraviśyābhivadannabhivadanādi kurvan /",
    "GSP33brssbh1u:5407": " mohaṃ mohakaraṃ vākyam /",
    "GSP33brssbh1u:5408": " ucchittirnāśastadvānna bhavitītyanucchittidharmā /",
    "GSP33brssbh1u:5409": " kāñcit jīvasthānādanyām /",
    "GSP33brssbh1u:5410": " ye tu āśmarathyaprabhṛtayaḥ /",
    "GSP33brssbh1u:5411": " prakṛtyadhikaraṇam / sū. 23-27",
    "GSP33brssbh1u:5412": " prakṛtiś ca pratijñādṛṣṭāntānuparodhāt / BBs_1,4.23 /",
    "GSP33brssbh1u:5413": " yathābhyudayahetutvāddharmo jijñāsya evaṃ niḥśreyasahetutvādbrahma jijñāsyamityuktam /",
    "GSP33brssbh1u:5414": " brahma ca 'janmādyasya yataḥ' (bra. 1.1.2)",
    "GSP33brssbh1u:5415": " iti lakṣitam /",
    "GSP33brssbh1u:5416": " tacca lakṣaṇaṃ ghaṭarucakādīnāṃ mṛtsuvarṇādivatprakṛtitve kulālasuvarṇakārādivannimittatve ca samānamityato bhavati vimarśaḥ,",
    "GSP33brssbh1u:5417": " kimātmakaṃ punarbrahmaṇaḥ kāraṇatvaṃ syāditi /",
    "GSP33brssbh1u:5418": " tatra nimittakāraṇameva tāvatkevalaṃ syāditi pratibhāti /",
    "GSP33brssbh1u:5419": " kasmāt /",
    "GSP33brssbh1u:5420": " īkṣāpūrvakakartṛtvaśravaṇāt /",
    "GSP33brssbh1u:5421": " īkṣāpūrvakaṃ hi brahmaṇaḥ kartṛtvamavagamyate- 'sa īkṣāñcakre' (pra. 6.3)",
    "GSP33brssbh1u:5422": " 'sa prāṇamasṛjata' (pra. 6.4)",
    "GSP33brssbh1u:5423": " ityadiśrutibhyaḥ /",
    "GSP33brssbh1u:5424": " īkṣāpūrvakaṃ ca kartṛtvaṃ nimittakāraṇeṣveva kulālādiṣu dṛṣṭam /",
    "GSP33brssbh1u:5425": " anekakārakapūrvikā ca kriyāphalasiddhirloke dṛṣṭā /",
    "GSP33brssbh1u:5426": " sa ca nyāya ādikartaryapi yuktaḥ saṃkramayitum /",
    "GSP33brssbh1u:5427": " īśvaratvaprasiddheśca /",
    "GSP33brssbh1u:5428": " īśvarāṇāṃ hi rājavaivasvatādīnāṃ nimittakāraṇatvameva kevalaṃ pratīyate tadvatparameśvarasyāpi nimittakāraṇatvameva yuktaṃ pratipattum /",
    "GSP33brssbh1u:5429": " kāryaṃ cedaṃ jagatsāvayavamacetanamaśuddhaṃ ca dṛśyate,",
    "GSP33brssbh1u:5430": " kāraṇenāpi tasya tādṛśenaiva bhavitavyaṃ,",
    "GSP33brssbh1u:5431": " kāryakāraṇayoḥ sārūpyadarśanāt /",
    "GSP33brssbh1u:5432": " brahma ca naivaṃlakṣaṇamavagamyate 'niṣkalaṃ niṣkriyaṃ śāntaṃ niravadyaṃ nirañjanam' (śve. 6.19)",
    "GSP33brssbh1u:5433": " ityādiśrutibhyaḥ /",
    "GSP33brssbh1u:5434": " pāriśeṣyādbrahmaṇo 'nyadupādānakāraṇamaśuddhyādiguṇakaṃ smṛtiprasiddhamabhyupagantavyam /",
    "GSP33brssbh1u:5435": " brahmakāraṇatvaśruternimittatvamātre paryavasānāditi /",
    "GSP33brssbh1u:5436": " evaṃ prāpte brūmaḥ prakṛtiścopādānakāraṇaṃ ca brahmābhyupagantavyaṃ nimittakāraṇaṃ ca /",
    "GSP33brssbh1u:5437": " na kevalaṃ nimittakāraṇameva /",
    "GSP33brssbh1u:5438": " kasmāt /",
    "GSP33brssbh1u:5439": " pratijñādṛṣṭāntānuparodhāt /",
    "GSP33brssbh1u:5440": " evaṃ pratijñādṛṣṭāntau śrautau noparudhyete /",
    "GSP33brssbh1u:5441": " pratijñā tāvat- 'uta tamādeśamaprākṣyo yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.2) iti /",
    "GSP33brssbh1u:5442": " tatra caikena vijñātena sarvamandavijñātamapi vijñātaṃ bhavatīti pratīyate /",
    "GSP33brssbh1u:5443": " taccopādānakāraṇavijñāne sarvavijñānaṃ saṃbhavatyupādānakāraṇavyatirekātkāryasya /",
    "GSP33brssbh1u:5444": " nimittakāraṇāvyatirekāstu kāryasya nāsti,",
    "GSP33brssbh1u:5445": " loke takṣṇaḥ prāsādavyatirekadarśanāt /",
    "GSP33brssbh1u:5446": " dṛṣṭānto 'pi yathā 'somyaikena mṛtpiṇḍena sarvaṃ mṛnmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva satyam' ityupādānakāraṇagocara evamāmnāyate /",
    "GSP33brssbh1u:5447": " tathā 'ekena lohamaṇinā sarvaṃ lohamayaṃ vijñātaṃ syāt' 'ekena nakhanikṛntanena sarvaṃ kārṣṇāyasaṃ vijñātaṃ syāt' (chā. 6.1.4,5,6) iti ca /",
    "GSP33brssbh1u:5448": " tathānyatrāpi 'kasminnu bhagavo vijñāte sarvamidaṃ vijñātaṃ bhavati (muṇḍa. 1.1.2)",
    "GSP33brssbh1u:5449": " iti pratijñā /",
    "GSP33brssbh1u:5450": " 'yathā pṛthivyāmoṣadhayaḥ saṃbhavanti' ( muṇḍa. 1.1.7)",
    "GSP33brssbh1u:5451": " iti dṛṣṭāntaḥ /",
    "GSP33brssbh1u:5452": " tathā 'ātmani kalvare dṛṣṭe śrute mate vijñāta idaṃ sarvaṃ viditam' iti pratijñā /",
    "GSP33brssbh1u:5453": " 'sa yathā dundubherhanyamānasya na bāhyāñśabdāñśaknuyādgrahaṇāya dundubhestu grahaṇena dundubhyāghātasya vā śabdo gṛhītaḥ' (bṛ. 4.5.6,7)",
    "GSP33brssbh1u:5454": " iti dṛṣṭāntaḥ /",
    "GSP33brssbh1u:5455": " evaṃ yathāsaṃbhavaṃ prativedāntaṃ pratijñādṛṣṭāntau prakṛtitvasādhanau pratyetavyau /",
    "GSP33brssbh1u:5456": " yata itīyaṃ pañcamī 'yato vā imāni bhūtāni jāyante' ityatra 'janikartuḥ prakṛtiḥ' (pā.sū. 1.4.30)",
    "GSP33brssbh1u:5457": " iti viśeṣasmaraṇātprakṛtilakṣaṇa evāpādāne draṣṭavyā /",
    "GSP33brssbh1u:5458": " nimittatvaṃ tvadhiṣṭhātrantarābhāvādadhigantavyam /",
    "GSP33brssbh1u:5459": " yathā hi loke mṛtsuvarṇādikamupādānakāraṇaṃ kulālasuvarṇakārādīnadhiṣṭhātṛnapekṣya pravartate naivaṃ brahmaṇa upādānakāraṇasya sato 'nyo 'dhiṣṭhātāpekṣyo",
    "GSP33brssbh1u:5460": " prāgutpatterekamevādvitīyamityavadhāraṇāt /",
    "GSP33brssbh1u:5461": " adhiṣṭhātrantarābhāvo 'pi pratijñādṛṣṭāntānuparodhādevodito veditavyaḥ /",
    "GSP33brssbh1u:5462": " adhiṣṭhātari hyupādānādanyasminnabhyupagamyamāne punarapyekavijñānena sarvavijñānasyāsaṃbhavātpratijñādṛṣṭāntoparodha eva syāt /",
    "GSP33brssbh1u:5463": " tasmādadhiṣṭhātrantarābhāvādātmanaḥ kartṛtvamupādānāntarābhāvācca prakṛtitvam // 23 //",
    "GSP33brssbh1u:5464": " kutaścātmanaḥ kartṛtvaprakṛtitve- @----------------------",
    "GSP33brssbh1u:5465": " FN: vimarśaḥ saṃśayaḥ /",
    "GSP33brssbh1u:5466": " niṣkalaṃ niravayavam,",
    "GSP33brssbh1u:5467": " niṣkriyamacalam,",
    "GSP33brssbh1u:5468": " śāntamapariṇāmi,",
    "GSP33brssbh1u:5469": " niravadyaṃ nirastasamastadoṣam /",
    "GSP33brssbh1u:5470": " lohaṃ suvarṇam /",
    "GSP33brssbh1u:5471": " nakhanikṛntanaṃ kārṣṇāyasakṛtanakhalavanaśastraṃ lohapiṇḍo vā /",
    "GSP33brssbh1u:5472": " dundubhyāghātasya janakasya janyatayā saṃbandhī vā śabdo viśeṣaśabda ityarthaḥ /",
    "GSP33brssbh1u:5473": " abhidhyopadeśāc ca / BBs_1,4.24 /",
    "GSP33brssbh1u:5474": " abhidhyopadeśaścātmanaḥ kartṛtvaprakṛtitve gamayati 'so 'kāmayata bahu syāṃ prajāyeyeti' 'tadaikṣata bahu syāṃ prajāyeya' iti ca /",
    "GSP33brssbh1u:5475": " tatrābhidhyānapūrvikāyāḥ svātantryapravṛtteḥ karteti gamyate /",
    "GSP33brssbh1u:5476": " bahu syāmiti pratyagātmaviṣayatvādbahubhavanābhidhyānasyaprakṛtirityapi gamyate // 24 // @----------------------",
    "GSP33brssbh1u:5477": " FN: abhidhyā sṛṣṭisaṃkalpaḥ /",
    "GSP33brssbh1u:5478": " sākṣāc cobhayāmnānāt / BBs_1,4.25 /",
    "GSP33brssbh1u:5479": " prakṛtitvasyāyamabhyuccayaḥ /",
    "GSP33brssbh1u:5480": " itaśca prakṛtirbrahma,",
    "GSP33brssbh1u:5481": " yatkāraṇaṃ sākṣādbrahmaiva kāraṇamupādāyobhau prabhavapralayāvāmnāyate- 'sarvāṇi ha vā imāni bhūtānyākāśādeva samutpadyante /",
    "GSP33brssbh1u:5482": " ākāśaṃ pratyastaṃ yanti' (chā. 1.9.1) iti /",
    "GSP33brssbh1u:5483": " yaddhi yasmātprabhavati yasmiṃśca pralīyate tattasyopādānaṃ prasiddham /",
    "GSP33brssbh1u:5484": " yathā vrīhiyavādīnāṃ pṛthivī /",
    "GSP33brssbh1u:5485": " sākṣādite sākṣāditi copādānāntarānupādānaṃ darśayatyākāśādeveti /",
    "GSP33brssbh1u:5486": " pratyastamayaśca nopādānādanyatra kāryasya dṛṣṭaḥ // 25 // @----------------------",
    "GSP33brssbh1u:5487": " FN: abhyuccayo hetvantaram /",
    "GSP33brssbh1u:5488": " ātmakṛteḥ pariṇāmāt / BBs_1,4.26 /",
    "GSP33brssbh1u:5489": " itaśca prakṛtirbrahma,",
    "GSP33brssbh1u:5490": " yatkāraṇaṃ brahmaprakriyāyām 'tadātmānaṃ svayamakuruta' (tai. 2.7)",
    "GSP33brssbh1u:5491": " ityātmanaḥ karmatvaṃ kartṛtvaṃ ta darśayati /",
    "GSP33brssbh1u:5492": " ātmānamiti karmatvaṃ,",
    "GSP33brssbh1u:5493": " svayamakuruteti kartṛtvam /",
    "GSP33brssbh1u:5494": " kathaṃ punaḥ pūrvasiddhasya sataḥ kartṛtvena vyavasthitasya kriyamāṇatvaṃ śakyaṃ saṃpādayitum /",
    "GSP33brssbh1u:5495": " pariṇāmāditi brūmaḥ /",
    "GSP33brssbh1u:5496": " pūrvasiddho 'pi hi sannātmā viśeṣeṇa vikārātmanā pariṇamayāmāsātmānamiti /",
    "GSP33brssbh1u:5497": " vikārātmanā ca pariṇāmo mṛdādyāsu prakṛtiṣūpalabdhaḥ /",
    "GSP33brssbh1u:5498": " svayamiti ca viśeṣaṇānnimittāntarānapekṣatvamapi pratīyate /",
    "GSP33brssbh1u:5499": " pariṇāmāditi vā pṛthaksūtram /",
    "GSP33brssbh1u:5500": " tasyaiṣor'thaḥ - itaśca prakṛtirbrahma,",
    "GSP33brssbh1u:5501": " yatkāraṇaṃ brahmaṇa eva vikārātmanā pariṇāmaḥ sāmānādhikaraṇyenāmnāyate 'sacca tyaccābhavat /",
    "GSP33brssbh1u:5502": " niruktaṃ cāniruktaṃ ca' (tai. 2.6)",
    "GSP33brssbh1u:5503": " ityādineti // 26 // @----------------------",
    "GSP33brssbh1u:5504": " FN: sat pratyakṣaṃ bhūtatrayam,",
    "GSP33brssbh1u:5505": " tyat parokṣaṃ bhūtadvayam,",
    "GSP33brssbh1u:5506": " niruktaṃ vaktuṃ śakyaṃ ghaṭādi,",
    "GSP33brssbh1u:5507": " aniruktaṃ vaktumaśakyaṃ kapotarūpādikam /",
    "GSP33brssbh1u:5508": " yoniś ca hi gīyate / BBs_1,4.27 /",
    "GSP33brssbh1u:5509": " itaśca prakṛtirbrahma yonirityapi paṭhyate vedānteṣu 'kartāramīśaṃ puruṣaṃ brahmayonim' (muṇḍa. 3.1.3)",
    "GSP33brssbh1u:5510": " iti, 'yadbhūtayoni paripaśyanti dhīrāḥ' (muṇḍa. 1.16) iti ca /",
    "GSP33brssbh1u:5511": " yoniśabdaśca prakṛtivacanaḥ samadhigato loke 'pṛthivī yoniroṣadhivanaspatīnām' iti /",
    "GSP33brssbh1u:5512": " strīyonerapyastyevāyavadvāreṇa garbhaṃ pratyupādānakāraṇatvam /",
    "GSP33brssbh1u:5513": " kacitsthānavacano 'pi yoniśabdo dṛṣṭaḥ - 'yoniṣṭa indra niṣade akāri' (ṛ.saṃ. 1.104.1) iti /",
    "GSP33brssbh1u:5514": " vākyaśeṣāttvatra prakṛtivacanatā parigṛhyate 'yathorṇanābhiḥ sṛjate gṛhyate ca' (muṇḍa. 1.1.7)",
    "GSP33brssbh1u:5515": " ityevañjātīyakāt /",
    "GSP33brssbh1u:5516": " evaṃ prakṛtitvaṃ brahmaṇaḥ prasiddham /",
    "GSP33brssbh1u:5517": " yatpunaridamuktamīkṣāpūrvakaṃ kartṛtvaṃ nimittakāraṇeṣveva kulālādiṣu loke dṛṣṭaṃ nopādāneṣvityādi,",
    "GSP33brssbh1u:5518": " tatpratyucyate- na lokavadiha bhavitavyam /",
    "GSP33brssbh1u:5519": " nahyayamanumānagamyor'thaḥ /",
    "GSP33brssbh1u:5520": " śabdagamyatvāttvasyārthasya yathāśabdamiha bhavitavyam /",
    "GSP33brssbh1u:5521": " śabdaścekṣiturīśvarasya prakṛtitvaṃ pratidayatātyavocāma /",
    "GSP33brssbh1u:5522": " punaścaitatsarvaṃ vistareṇa prativakṣyāmaḥ // 27 // @----------------------",
    "GSP33brssbh1u:5523": " FN: kartāraṃ kriyāśaktimantam,",
    "GSP33brssbh1u:5524": " īśaṃ niyantāram,",
    "GSP33brssbh1u:5525": " puruṣaṃ pratyañcam,",
    "GSP33brssbh1u:5526": " brahma pūrṇam,",
    "GSP33brssbh1u:5527": " yoniṃ prakṛtim /",
    "GSP33brssbh1u:5528": " he indra, te tava niṣade upaveśanāya yoniḥ sthānaṃ mayā akāri kṛtam /",
    "GSP33brssbh1u:5529": " 8 sarvavyākhyānādhikaraṇam / sū. 28",
    "GSP33brssbh1u:5530": " etena sarve vyākhyātā vyākhyātāḥ / BBs_1,4.28 /",
    "GSP33brssbh1u:5531": " 'īkṣaternāśabdam' (bra.sū. 1.1.5)",
    "GSP33brssbh1u:5532": " ityārabhya pradhānakāraṇavādaḥ sūtraireva punaḥ punarāśaṅkya nirākṛtaḥ,",
    "GSP33brssbh1u:5533": " tasya hi pakṣasyopodbalakāni kānicilliṅgābhāsāni vedānteṣvāpātena mandamatīnpratibhāntīti /",
    "GSP33brssbh1u:5534": " sa ca kāryakāraṇananyatvābhyupagamātpratyāsanno vedāntavādasya /",
    "GSP33brssbh1u:5535": " devalaprabhṛtibhiśca kaiściddharmasūtrakāraiḥ svagrantheṣvāśritaḥ,",
    "GSP33brssbh1u:5536": " tena tatpratiṣedhe yatno 'tīva kṛto nāṇvādikāraṇavādapratiṣedhe /",
    "GSP33brssbh1u:5537": " te 'pi tu brahmakāraṇavādapakṣasya pratipakṣatvātpratiṣeddhavyāḥ /",
    "GSP33brssbh1u:5538": " teṣāmapyupodvalakaṃ vaidikaṃ kiñcilliṅgamāpātena mandamatīnprati bhāyāditi /",
    "GSP33brssbh1u:5539": " ataḥ pradhānamallanibarhaṇanyāyenātidiśati- etena pradhānakāraṇavādapratiṣedhanyāyakalāpena sarve 'ṇvādikāraṇavādā api pratiṣiddhatayā vyākhyātā veditavyāḥ /",
    "GSP33brssbh1u:5540": " teṣāmapi pradhānavadaśabdatvācchabdavirodhitvācceti /",
    "GSP33brssbh1u:5541": " vyākhyātā vyākhyātā iti padābhyāso 'dhyāyaparisamāptiṃ dyotayati // 28 //",
    "GSP33brssbh1u:5542": " iti śrīmatparamahaṃsaparivrājakācāryaśrīmacchaṅkarabhagavatpūjyapādakṛtau śārīrakamīmāṃsābhāṣye prathamādhyāyasya caturthaḥ pādaḥ samāptaḥ //",
    "GSP33brssbh1u:5543": " iti śrīmadbrahmasūtraśāṅ karabhāṣye samanvayākhyaḥ prathamo 'dhyāyaḥ // 1 //"
}