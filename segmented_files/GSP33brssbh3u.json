{
  "GSP33brssbh3u:0": "atha tṛtīyo 'dhyāyaḥ /",
  "GSP33brssbh3u:1": "tṛtīye sādhanākhyādhyāye prathamapāde gatyāgaticintā-vairāgyanirūpaṇavicāraśca",
  "GSP33brssbh3u:2": "1 tadanantarapratipattyadhikaraṇam / sū. 1-7",
  "GSP33brssbh3u:3": "tadantarapratipattau raṃhati saṃpariṣvaktaḥ praśnanirūpaṇābhyām | BBs_3,1.1 |",
  "GSP33brssbh3u:4": "dvitīye 'dhyāye smṛtinyāyavirodho vedāntavihite brahmadarśane parihṛtaḥ /",
  "GSP33brssbh3u:5": "parapakṣāṇāṃ cānapekṣatvaṃ prapañcitam /",
  "GSP33brssbh3u:6": "śrutivipratiṣedhaśca parihṛtaḥ /",
  "GSP33brssbh3u:7": "tatra ca jīvavyatiriktāni tattvāni jīvopakaraṇāni brahmaṇo jāyanta ityuktam /",
  "GSP33brssbh3u:8_0": "athedānīmupakaraṇopahitasya jīvasya saṃsāragatiprakārastadavasthāntarāṇi brahmasatattvaṃ",
  "GSP33brssbh3u:8_1": "vidyābhedābhedau guṇopasaṃhārānupasaṃhārau samyagdarśanātpuruṣārthasiddhiḥ samyagdarśanopāyavidhiprabhedo",
  "GSP33brssbh3u:8_2": "muktiphalāniyamaścetyetadarthajātaṃ tṛtīye 'dhyāye nirūpayiṣyate prasaṅgāgataṃ ca kimapyanyat /",
  "GSP33brssbh3u:9": "tatra prathame tāvatpāde pañcāgnividyāmāśritya saṃsāragatiprabhedaḥ pradarśyate vairāgyahetoḥ /",
  "GSP33brssbh3u:10": "'tasmājjugupset' iti cānte śravaṇāt /",
  "GSP33brssbh3u:11": "jīvomukhyaprāṇasacivaḥ sendriyaḥ samanasko 'vidyākarmapūrvaprajñāparigrahaḥ pūrvadehaṃ vihāya dehāntaraṃ pratipadyata ityetadavagatam /",
  "GSP33brssbh3u:12": "'athainamete prāṇā abhisamāyanti' ityevamādeḥ 'anyannavataraṃ kalyāṇataraṃ rūpaṃ kurute' (bṛ. 4.4.1.4)",
  "GSP33brssbh3u:13": "ityevamantātsaṃsāraprakaraṇasthācchabdāt /",
  "GSP33brssbh3u:14": "dharmādharmaphalopabhogasaṃbhavācca /",
  "GSP33brssbh3u:15": "sa kiṃ dehaḥ bījairbhūtasūkṣmairasaṃpariṣvakto gacchatyāhosvitsaṃpariṣvakta iti cintyate /",
  "GSP33brssbh3u:16": "kiṃ tāvatprāptam /",
  "GSP33brssbh3u:17": "asaṃpariṣvakta iti /",
  "GSP33brssbh3u:18": "kutaḥ karaṇopādānavadbhūtopādānasyāśrutatvāt /",
  "GSP33brssbh3u:19": "'sa etāstejomātrāḥ samabhyādadānaḥ' (bṛ. 4.4.1)",
  "GSP33brssbh3u:20": "iti hyatra tejomātrāśabdena karaṇānāmupādānaṃ saṃkīrtayati /",
  "GSP33brssbh3u:21": "vākyaśeṣe cakṣurādisaṃkīrtanāt /",
  "GSP33brssbh3u:22": "naivaṃ bhūtamātropādānasaṃkīrtanamasti /",
  "GSP33brssbh3u:23": "sulabhāśca sarvatra bhūtamātrāḥ /",
  "GSP33brssbh3u:24": "yatraiva deha ārabdhavyastatraiva santi tataśca tāsāṃ nayanaṃ niṣprayojanam /",
  "GSP33brssbh3u:25": "tasmādasaṃpariṣvakto yātīti /",
  "GSP33brssbh3u:26": "evaṃ prāpte paṭhatyācāryaḥ - tadantarapratipattau raṃhati saṃpariṣvakta iti /",
  "GSP33brssbh3u:27": "tadantarapratipattau dehāntarapratipattau dehabījabhūtairsūkṣmaiḥ saṃpariṣvakto raṃhati gacchatītyavagantavyam /",
  "GSP33brssbh3u:28": "kutaḥ - praś nanirūpaṇābhyām /",
  "GSP33brssbh3u:29": "tathāhi praś naḥ - 'vettha yathā pañcamyāmāhutāvāpaḥ puruṣavacaso bhavanti' (chā. 5.3.3) iti /",
  "GSP33brssbh3u:30_0": "nirūpaṇaṃ ca prativacanaṃ dyuparjanyapṛthivīpuruṣayoṣitsu pañcasvagniṣu śraddhāsomavṛṣṭyannaretorūpāḥ",
  "GSP33brssbh3u:30_1": "pañcāhutirdarśayitvā 'iti tu pañcamyāmāhutāvāpaḥ puruṣavacaso bhavanti' (chā. 5.9.1) iti /",
  "GSP33brssbh3u:31": "tasmādadbhiḥ pariveṣṭito jīvo raṃhati vrajatīti gamyate /",
  "GSP33brssbh3u:32": "nanvanyā śrutirjalūkāvatpūrvadehaṃ na muñcati yāvanna dehāntaramākramatīti darśayati- 'tadyathā tṛṇajalāyukā' (bṛ. 4.4.3) iti /",
  "GSP33brssbh3u:33": "tatrāpyappariveṣṭitasyaiva jīvasya karmopasthāpitapratipattavyadehaviṣayabhāvanādīrghībhāvamātraṃ jalūkasyopamīyata ityavrodhaḥ /",
  "GSP33brssbh3u:34": "evaṃ śrutyukte dehāntarapratipattiprakāre sati yāḥ puruṣamatiprabhavāḥ kalpanā vyāpināṃ karaṇānāmātmanaśca dehāntarapratipattau karmalaśādvṛttilābhastatra bhavati /",
  "GSP33brssbh3u:35": "kevalasyaivātmano vṛttilābhastatra bhavati /",
  "GSP33brssbh3u:36": "indriyāṇi tu dehavadabhinavānyeva tatra tatra bhogasthāna utpadyante /",
  "GSP33brssbh3u:37": "mana eva vā kevalaṃ bhogasthānamabhipratiṣṭheta /",
  "GSP33brssbh3u:38": "jīva evotplutya dehāddehāntaraṃ pratipadyate śuka iva vṛkṣādvṛkṣāntaram /",
  "GSP33brssbh3u:39": "ityevamādyāḥ sarvā evānādartavyāḥ śrutivirodhāt // 1 //",
  "GSP33brssbh3u:40": "----------------------",
  "GSP33brssbh3u:41": "FN: darśanopāyāḥ saṃnyāsādayaḥ /",
  "GSP33brssbh3u:42": "prasaṅgagataṃ dehātmadūṣaṇam /",
  "GSP33brssbh3u:43": "pañcasu dyuparjanyapṛthivīpuruṣayoṣitsvagnidhyānaṃ pañcāgnividyā /",
  "GSP33brssbh3u:44": "karma dharmādharmākhyaṃ, pūrvaprajñā janmāntarasaṃskāraḥ /",
  "GSP33brssbh3u:45": "bhāvanāyā dīrghībhāvo bhāvidehaviṣayatvam /",
  "GSP33brssbh3u:46": "kevaleti saugatakalpanam /",
  "GSP33brssbh3u:47": "mana iti vaiśeṣikakalpanam /",
  "GSP33brssbh3u:48": "jīva iti digambarakalpanam /",
  "GSP33brssbh3u:49": "lokāyatakalpanāmādyagrahaṇena saṃgṛhyati /",
  "GSP33brssbh3u:50": "___________________________________________________________________________________________",
  "GSP33brssbh3u:51": "nanūdāhṛtābhyāṃ praś naprativacanābhyāṃ kevalābhiradbhiḥ saṃpariṣvakto raṃhatīti prāpnoti /",
  "GSP33brssbh3u:52": "apaśabdaśravaṇasāmarthyāt /",
  "GSP33brssbh3u:53": "tatra kathaṃ sāmānyena pratijñāyate sarvaireva bhūtasūkṣmaiḥ saṃpariṣvakto raṃhatīti /",
  "GSP33brssbh3u:54": "ata uttaraṃ paṭhati-",
  "GSP33brssbh3u:55": "tryātmakatvāt tu bhūyastvāt | BBs_3,1.2 |",
  "GSP33brssbh3u:56": "tuśabdena coditāmāśaṅkamucchinatti /",
  "GSP33brssbh3u:57": "tryātmikā hyāpastrivṛtkaraṇaśruteḥ /",
  "GSP33brssbh3u:58": "tāsvārambhikāsvābhyupagatāsvitaradapi bhūtadvayamavaśyamabhyupagantavyaṃ bhavati /",
  "GSP33brssbh3u:59": "tryātmakaśca dehastrayāṇāmapi tejobannānāṃ tasminkāryopalabdheḥ /",
  "GSP33brssbh3u:60": "punaśca tryātmakastridhātutvāttribhirvātapittaśleṣmābhiḥ /",
  "GSP33brssbh3u:61": "na sa bhūtāntarāṇi pratyākhyāya kevalābhiradbhirārabdhuṃ śakyate /",
  "GSP33brssbh3u:62": "tasmādbhūyastvāpekṣo 'yamāpaḥ puruṣavacasa iti /",
  "GSP33brssbh3u:63": "praś naprativacanayorapśabdo na kaivalyāpekṣaḥ /",
  "GSP33brssbh3u:64": "sarvadeheṣu hi rasalohitādidravadravyabhūyastvaṃ dṛśyate /",
  "GSP33brssbh3u:65": "nanu pārthivo dhāturbhūyiṣṭho deheṣūpalakṣyate /",
  "GSP33brssbh3u:66": "naiṣa doṣaḥ /",
  "GSP33brssbh3u:67": "itarāpekṣayāpyapā bāhulyaṃ bhaviṣyati /",
  "GSP33brssbh3u:68": "dṛśyate ca śukraśoṇitalakṣaṇe 'pi dehabīje dravabāhulyam /",
  "GSP33brssbh3u:69": "karma ca nimittakāraṇaṃ dehāntarārambhe /",
  "GSP33brssbh3u:70": "karmāṇi cāgnihotrādīni somājyapayaḥprabhṛtidravadravyavyapāśrayāṇi /",
  "GSP33brssbh3u:71": "karmasamavāyiścāpaḥ śraddhāśabdoditāḥ saha karmabhirdyulokākhye 'gnau hūyanta iti vakṣyati /",
  "GSP33brssbh3u:72": "tasmādapyapāṃ bāhulyaprasiddhiḥ /",
  "GSP33brssbh3u:73": "bāhulyāccāpśabdena sarveṣāmeva dehabījānāṃ bhūtasūkṣmāṇāmupādānamiti niravadyam // 2 //",
  "GSP33brssbh3u:74": "____________________________________________________________________________________________",
  "GSP33brssbh3u:75": "prāṇagateś ca | BBs_3,1.3 |",
  "GSP33brssbh3u:76": "prāṇānāṃ ca dehāntarapratipattau gatiḥ śrāvyate- 'tamutkrāmantaṃ prāṇo 'nūtkrāmati prāṇamanūtkrāmantaṃ sarve prāṇā anūtkrāmanti' (bṛ. 4.4.2) ityādiśrutibhiḥ /",
  "GSP33brssbh3u:77": "sā ca prāṇānāṃ gatirnāśrayamantareṇa saṃbhavatītyataḥ prāṇagatiprayuktā tadāśrayabhūtānāmapāpamapi bhūtāntaropasṛṣṭānāṃ gatiravagamyate /",
  "GSP33brssbh3u:78": "nahi nirāśrayāḥ prāṇāḥ kvacidgacchanti tiṣṭhanti vā jīvato darśanāt // 3 //",
  "GSP33brssbh3u:79": "____________________________________________________________________________________________",
  "GSP33brssbh3u:80": "agnyādigatiśruter iti cen na bhāktatvāt | BBs_3,1.4 |",
  "GSP33brssbh3u:81": "syādetat /",
  "GSP33brssbh3u:82": "naiva prāṇā dehāntarapratipattau saha jīvena gacchanti agnyādigatiśruteḥ /",
  "GSP33brssbh3u:83": "tathāhi śrutirmaraṇakāle vāgādayaḥ prāṇā agnyādīndevāgacchatīti darśayati- 'yatrāsya puruṣasya mṛtasyāgniṃ vāgapyeti vātaṃ prāṇaḥ' (bṛ. 3.2.13) ityādineti cet /",
  "GSP33brssbh3u:84": "na /",
  "GSP33brssbh3u:85": "bhāktatvāt /",
  "GSP33brssbh3u:86": "vāgādīnāmagnyādigatiśrutirgauṇī keśeṣu cādarśanāt /",
  "GSP33brssbh3u:87": "'oṣadhīrlomāni vanaspatīnkeśāḥ' (bṛ. 3.2.13) iti hi tatrāmnāyate /",
  "GSP33brssbh3u:88": "nahi lomāni keśāścotplutyauṣadhīrvanaspatīṃśca gacchantīti saṃbhavati /",
  "GSP33brssbh3u:89": "naca jīvasya prāṇopādhipratyākhyāne gamanamavakalpyate /",
  "GSP33brssbh3u:90": "nāpi prāṇairvinā dehāntara upabhoga upapadyate /",
  "GSP33brssbh3u:91": "vispaṣṭaṃ ca prāṇānāṃ saha jīvena gamanamanyatra śrāvitam /",
  "GSP33brssbh3u:92": "ato vāgādyadhiṣṭhātrīṇāmagnyādidevatānāṃ vāgādyupakāriṇīnāṃ maraṇakāla upakāranivṛttimātramapekṣya vāgādayo 'gnyādīngacchantītyupacaryate // 4 //",
  "GSP33brssbh3u:93": "----------------------",
  "GSP33brssbh3u:94": "FN: anyatra tamutkrāmantamityādau /",
  "GSP33brssbh3u:95": "____________________________________________________________________________________________",
  "GSP33brssbh3u:96": "prathame 'śravaṇād iti cen na tā eva hy upapatteḥ | BBs_3,1.5 |",
  "GSP33brssbh3u:97": "syādetat /",
  "GSP33brssbh3u:98": "kathaṃ punaḥ 'pañcamyāmāhutāvāpaḥ puruṣavacaso bhavanti' (chā. 5.3.3) ityetannirdhārayituṃ pāryate /",
  "GSP33brssbh3u:99": "yāvatā naiva prathame 'gnāvapāṃ śravaṇamasti /",
  "GSP33brssbh3u:100": "iha hi dyulokaprabhṛtayaḥ pañcāgnayaḥ pañcānāmāhutīnāmādāratvenādhītāḥ /",
  "GSP33brssbh3u:101": "teṣāṃ ca pramukhe 'asau vāva loko gautamāgniḥ' (chā. 5.4.1)",
  "GSP33brssbh3u:102": "ityupakramya 'tasminnetasminnagnau devāḥ śraddhāṃ juhvati' (chā. 5.4.2)",
  "GSP33brssbh3u:103": "iti śraddhā haumyadravyatvenāveditā /",
  "GSP33brssbh3u:104": "na tatrāpo haumyadravyatayā śrutāḥ /",
  "GSP33brssbh3u:105": "yadi nāma parjanyādiṣūttareṣu caturṣvagniṣvapāṃ haumyadravyatā parikalpyeta parikalpyatāṃ nāma /",
  "GSP33brssbh3u:106": "teṣu hotavyatayopāttānāṃ somādīnāmabbahulatvopapatteḥ /",
  "GSP33brssbh3u:107": "prathame tvagnau śrutāṃ śraddhāṃ parityajyāśrutā āpaḥ parikalpyanta iti sāhasametat /",
  "GSP33brssbh3u:108": "śraddhā ca nāma pratyayaviśeṣaḥ prasiddhisāmarthyāt /",
  "GSP33brssbh3u:109": "tasmādayuktaḥ pañcamyāhutāvapāṃ puruṣabhāva iti cet /",
  "GSP33brssbh3u:110": "naiṣa doṣaḥ /",
  "GSP33brssbh3u:111": "yatastatrāpi prathame 'gnau tā evāpaḥ śraddhāśabdenābhipreyante /",
  "GSP33brssbh3u:112": "kutaḥ upapatteḥ /",
  "GSP33brssbh3u:113": "evaṃhyādimadhyāvasānasaṃgānādanākulametadekavākyamupapadyate /",
  "GSP33brssbh3u:114_0": "itarathā punaḥ pañcamyāmāhutāvapāṃ puruṣavacastvaprakāre pṛṣṭe prativacanāvasare",
  "GSP33brssbh3u:114_1": "prathamāhutisthāne yadyanapo haumyadravyaṃ śraddhāṃ nāmāvatārayettato 'nyathā praśno",
  "GSP33brssbh3u:114_2": "'nyathā prativacanamityekavākyatā na syāt /",
  "GSP33brssbh3u:115": "'iti tu pañcamyāmāhutāvāpaḥ puruṣavacaso bhavanti' iti copasaṃharannetadeva darśayati /",
  "GSP33brssbh3u:116": "śraddhākāryaṃ ca somavṛṣṭyādi sthūlībhavadabbahulaṃ lakṣyate /",
  "GSP33brssbh3u:117": "sā ca śraddhāyā aptve yuktiḥ /",
  "GSP33brssbh3u:118": "kāraṇānurūpaṃ hi kāryaṃ bhavati /",
  "GSP33brssbh3u:119": "naca śraddhākhyaḥ pratyayo manaso jīvasya vā dharmaḥ sandharmiṇo niṣkṛṣya homāyoṣādātuṃ śakyate paśvādibhya iva hṛdayādīnityāpa eva śraddhāśabdā bhaveyuḥ /",
  "GSP33brssbh3u:120": "śraddhāśabdaścāpsūpapadyate, vaidikaprayogadarśanāt 'śraddhā vā āpaḥ' iti /",
  "GSP33brssbh3u:121": "tanutvaṃ śraddhāsārūpyaṃ gacchantya āpo dehabījabhūtā ityataḥ śraddhāśabdāḥ syuḥ /",
  "GSP33brssbh3u:122": "yathā siṃhaparākramo naraḥ siṃhaśabdo bhavati /",
  "GSP33brssbh3u:123": "śraddhāpūrvakakarmasamavāyāccāpsu śraddhāśabda upapadyate, mañcaśabda iva puruṣeṣu /",
  "GSP33brssbh3u:124": "śraddhāhetutvācca śraddhāśabdopapattiḥ 'apo hāsmai śraddhāṃ saṃnamante puṇyāya karmaṇe' iti śruteḥ // 5 //",
  "GSP33brssbh3u:125": "----------------------",
  "GSP33brssbh3u:126": "FN: saṃgānaṃ tamutkrāmantamityādau /",
  "GSP33brssbh3u:127": "anapaḥ abdyo 'nyataḥ /",
  "GSP33brssbh3u:128": "asmai yajamānāya /",
  "GSP33brssbh3u:129": "saṃnamante janayanti /",
  "GSP33brssbh3u:130": "____________________________________________________________________________________________",
  "GSP33brssbh3u:131": "aśrutatvād iti cen neṣṭādikāriṇāṃ pratīteḥ | BBs_3,1.6 |",
  "GSP33brssbh3u:132": "athāpi syātprativacanābhyāṃ nāmāpaḥ śraddhādikrameṇa pañcamyāmāhutau puruṣākāraṃ pratipadyeran /",
  "GSP33brssbh3u:133": "natu tatsaṃpariṣvaktā jīvā raṃheyuḥ /",
  "GSP33brssbh3u:134": "aśrutatvāt /",
  "GSP33brssbh3u:135": "nahyatrāpāmiva jīvānāṃ śrāvayitā kaścicchabdo 'sti /",
  "GSP33brssbh3u:136": "tasmādraṃhati saṃpariṣvakta ityayuktamiti cet /",
  "GSP33brssbh3u:137": "naiṣa doṣaḥ /",
  "GSP33brssbh3u:138": "kutaḥ - iṣṭādikāriṇāṃ pratīteḥ /",
  "GSP33brssbh3u:139": "'atha ya ime grāma iṣṭāpūrte dattamityupāsate te dhūmamabhisaṃbhavanti' (chā. 5.10.6)",
  "GSP33brssbh3u:140": "ityupakramyeṣṭādikāriṇāṃ dhūmādinā pitṛyāṇena pathā candraprāptiṃ kathayati- 'ākāśāccandramasameṣa somo rājā' (chā. 5.10.4) iti /",
  "GSP33brssbh3u:141": "ta evehāpi pratīyante 'tasminnetasminnagnau devāḥ śraddhāṃ juhvati tasyā āhuteḥ somo rājā saṃbhavati' (chā. 5.4.2)",
  "GSP33brssbh3u:142": "iti śrutisāmānyāt /",
  "GSP33brssbh3u:143": "teṣāṃ cāgnihotrādarśapūrṇamāsādikarmasādhanabhūtā dadhipayaḥprabhṛtayo dravadravyabhūyastvātpratyakṣamevāpaḥ santi /",
  "GSP33brssbh3u:144": "tāṃ āhavanīye hutāḥ sūkṣmā āhutyo 'pūrvarūpāḥ satyastāniṣṭādikāriṇa āśrayanti /",
  "GSP33brssbh3u:145": "teṣāṃ ca śarīraṃ naidhanena vidhānenāntye 'grāvṛtvijo juhvati 'asau svargāya lokāya svāhā' iti /",
  "GSP33brssbh3u:146_0": "tatastāḥ śraddhāpūrvakakarmasamavāyinya āhutimayya āpo 'pūrvarūpāḥ satyastāniṣṭādikāriṇo",
  "GSP33brssbh3u:146_1": "jīvānpariveṣṭayāmuṃ lokaṃ phaladānāya nayantīti yattadatra juhotinābhidhīyate- 'śraddhāṃ",
  "GSP33brssbh3u:146_2": "juhvati' (bṛ. 6.2.9) iti /",
  "GSP33brssbh3u:147": "tathācāgnihotre ṣaṭpraśnīnirvacanarūpeṇa vākyaśeṣeṇa 'te vā ete āhutī hute utkrāmataḥ' ityevamādināgnihotrāhutyoḥ phalārambhāya lokāntaraprāptiḥ pradarśitā /",
  "GSP33brssbh3u:148": "tasmādāhutīmayībhiradbhiḥ saṃpariṣvaktā jīvā raṃhanti svakarmaphalopabhogāyeti śliṣyate // 6 //",
  "GSP33brssbh3u:149": "----------------------",
  "GSP33brssbh3u:150": "FN: naidhanena antyeṣṭyākhyena /",
  "GSP33brssbh3u:151": "asau svargāya gacchatviti mantrārthaḥ /",
  "GSP33brssbh3u:152": "____________________________________________________________________________________________",
  "GSP33brssbh3u:153": "kathaṃ punaridamiṣṭādikāriṇāṃ svakarmaphalopabhogāya raṃhaṇaṃ pratijñāyate /",
  "GSP33brssbh3u:154": "yāvatā teṣāṃ dhūmapratīkena vartmanā candramasamadhirūḍhānāmannabhāvaṃ darśayati- 'eṣa somo rājā taddevānāmannaṃ te devā bhakṣayanti' (chā. 5.10.4)",
  "GSP33brssbh3u:155": "iti 'te candraṃ prāpyānnaṃ bhavanti tāṃstatra devā yathā somaṃ rājānamapyāyasvāpakṣīyasvetyevamenāṃstatra bhakṣayanti' (bṛ. 6.2.16)",
  "GSP33brssbh3u:156": "iti ca samānaviṣayaṃ śrutyantaram /",
  "GSP33brssbh3u:157": "naca vyāghrādibhiriva devairbhakṣyamāṇānāmupabhogaḥ saṃbhavatīti /",
  "GSP33brssbh3u:158": "ata uttaraṃ paṭhati-",
  "GSP33brssbh3u:159": "bhāktaṃ vānātmavittvāt tathā hi darśayati | BBs_3,1.7 |",
  "GSP33brssbh3u:160": "vāśabdaścoditadoṣavyāvartanārthaḥ /",
  "GSP33brssbh3u:161": "bhāktameṣāmannatvaṃ na mukhyam /",
  "GSP33brssbh3u:162": "mukhye hyannatve svargakāmo yajeta ityevañjātīyakādhikāraśrutirupapadhyeta /",
  "GSP33brssbh3u:163": "candramaṇḍale cediṣṭādikāriṇāmupabhogo na syātkimarthamadhikāriṇa iṣṭādyāyāsabahulaṃ karma kuryuḥ /",
  "GSP33brssbh3u:164": "annaśabdaścopabhogahetutvasāmānyādanne 'pyupacaryamāṇo dṛśyate /",
  "GSP33brssbh3u:165": "yathā viśo 'nnaṃ rājñāṃ paśavo 'nnaṃ viśāmiti /",
  "GSP33brssbh3u:166": "tasmādiṣṭastrīputramitrabhṛtyādibhiriva guṇabhāvopagatairiṣṭādikāribhiryatsukhaviharaṇaṃ devānāṃ tadaiveṣāṃ bhakṣaṇamabhipretaṃ na modakādivaccarvaṇaṃ nigaraṇaṃ vā /",
  "GSP33brssbh3u:167": "'na ha vai devā aśnanti na pibantyetadevāmṛtaṃ dṛṣṭvā tṛpyanti' (chā. 3.6.1)",
  "GSP33brssbh3u:168": "iti ca devānāṃ carvaṇādivyāpāraṃ vārayati /",
  "GSP33brssbh3u:169": "teṣāṃ ceṣṭādikāriṇāṃ devānprati guṇabhāvopagatānāmapyupabhoga upapadyate rājopajīvināmiva parijanānām /",
  "GSP33brssbh3u:170": "anātmavittvācceṣṭādikāriṇāṃ devopabhogyabhāva upapadyate /",
  "GSP33brssbh3u:171": "tathāhi śrutiranātmavidāṃ devopabhogyatāṃ darśayati- 'atha yo 'nyāṃ devatāmupāste 'nyo 'sāvanyo 'hamasmīti na sa veda yathā paśurevaṃ sa devānām' (bṛ. 1.4.10) iti /",
  "GSP33brssbh3u:172": "sa cāsminnapi loka iṣṭādibhiḥ karmabhiḥ prīmanpaśuvaddevānāmupakarotīti loke tadupajīvī tadādiṣṭaṃ phalamupabhuñjānaḥ paśuvaddevānāmupakarotīti gamyate //",
  "GSP33brssbh3u:173": "anātmavittvāttathāhi darśayatītyasyāparā vyākhyā- anātmavido hyete kevalakarmiṇaiṣṭādikāriṇo na jñānakarmasamuccayānuṣṭhāyinaḥ /",
  "GSP33brssbh3u:174": "pañcāgnividyāmihātmavidyetyupacaranti prakaraṇāt /",
  "GSP33brssbh3u:175": "pañcāgnivijñānavihīnatvāccedamiṣṭādikāriṇāṃ guṇavādenānnatvamudbhāvyate pañcāgnivijñānapraśaṃsāyai /",
  "GSP33brssbh3u:176": "pañcāgnividyā hīha vidhitsitā /",
  "GSP33brssbh3u:177": "vākyatātparyāvagamāt /",
  "GSP33brssbh3u:178": "tathāhi śrutyantaraṃ candramaṇḍale bhogasadbhāvaṃ darśayati- 'sa somaloke vibhūtimanubhūya punarāvartate' (pra. 5.4) iti /",
  "GSP33brssbh3u:179": "tathānyadapi śrutyantaram 'atha ye śataṃ pitṛṇāṃ jitalolokānāmānandāḥ sa ekaḥ karmadevanāmānando ye karmaṇā devatvamabhisaṃpadyate' (bṛ. 4.3.33)",
  "GSP33brssbh3u:180": "itīṣṭādikāriṇāṃ devaiḥ saṃvasatāṃ bhogaprāptiṃ darśayati /",
  "GSP33brssbh3u:181": "evaṃ bhāktatvādannabhāvavacanasyeṣṭādikāriṇo 'tra jīvāraṃhantīti pratīyate /",
  "GSP33brssbh3u:182": "tasmādraṃhati saṃpariṣvakta iti yuktamevoktam // 7 //",
  "GSP33brssbh3u:183": "----------------------",
  "GSP33brssbh3u:184": "FN: adhikriyate puruṣo vidhinā saṃbadhyate 'nenetyadhikāraḥ phalakāmanā /",
  "GSP33brssbh3u:185": "yathā paśurbhogya evamajñaḥ na bhedadhīmāndevānāṃ bhogya ityarthaḥ /",
  "GSP33brssbh3u:186": "____________________________________________________________________________________________",
  "GSP33brssbh3u:187": "2 kṛtātyayādhikaraṇam / sū. 8-11",
  "GSP33brssbh3u:188": "kṛtātyaye 'nuśayavān dṛṣṭasmṛtibhyāṃ yathetamanevaṃ ca | BBs_3,1.8 |",
  "GSP33brssbh3u:189_0": "iṣṭādikāriṇāṃ dhūmādinā vartmanā candramaṇḍalamadhirūḍhānāṃ bhuktabhogānāṃ tataḥ",
  "GSP33brssbh3u:189_1": "pratyavaroha āmnāyate- 'tasminyāvatsaṃpātamuṣitvāthaitamevādhvāṃ punarnivartante",
  "GSP33brssbh3u:189_2": "tathetam' (chā. 5.10.5)",
  "GSP33brssbh3u:190": "ityārabhya yāvadramaṇīyacaraṇā brāhmaṇādiyonimāpadyante kapūyacaraṇāḥ śvādiyonimiti /",
  "GSP33brssbh3u:191": "tatredaṃ vicāryate- kiṃ niranuśayā bhuktakṛtsnakarmāṇo 'varohantyāhosvitsānuśayā iti /",
  "GSP33brssbh3u:192": "kiṃ tāvatprāptam /",
  "GSP33brssbh3u:193": "niranuśayā iti /",
  "GSP33brssbh3u:194": "kutaḥ - yāvatsaṃpātamiti viśeṣaṇāt /",
  "GSP33brssbh3u:195": "saṃpātaśabdenātra karmāśaya ucyate- saṃpatantyanenāsmāllokādamuṃ lokaṃ phalopabhogāyeti /",
  "GSP33brssbh3u:196": "yāvatsaṃpātamuṣitveti ca kṛtsnasya tasya kṛtasya tatraiva bhuktatāṃ darśayati /",
  "GSP33brssbh3u:197": "teṣāṃ yadā tatparyaveti' (bṛ. 6.2.16) iti ca śrutyantareṇaiva evārthaḥ pradarśyate /",
  "GSP33brssbh3u:198": "syādetat /",
  "GSP33brssbh3u:199": "yāvadamuṣmiṃlloka upabhoktavyaṃ karma tāvadupabhuṅ kta iti kalpayiṣyāmīti /",
  "GSP33brssbh3u:200": "naivaṃ kalpayituṃ śakyate yatkiñcetyanyatra parāmarśāt /",
  "GSP33brssbh3u:201": "prāpyantaṃ karmaṇastasya yatkiñceha karotyayam /",
  "GSP33brssbh3u:202": "tasmāllokātpunaraityasmai lokāya karmaṇe (bṛ. 4.4.6)",
  "GSP33brssbh3u:203": "iti hyaparā śrutiryatkiñcetyaviśeṣaparāmarśena kṛtsnasyeha kṛtasya karmaṇastatra kṣayitāṃ darśayati /",
  "GSP33brssbh3u:204": "apica prāyaṇamanārabdhaphalasya karmaṇo 'bhivyañjakam /",
  "GSP33brssbh3u:205": "prākprāyaṇādārabdhaphalena karmaṇā pratibaddhasyābhivyaktyanupapatteḥ /",
  "GSP33brssbh3u:206": "taccāviśeṣādyāvatkiñcidanārabdhaphalaṃ tasya sarvasyābhivyañjakam /",
  "GSP33brssbh3u:207": "nahi sādhāraṇe nimitte naimittikamasādhāraṇaṃ bhavitumarhati /",
  "GSP33brssbh3u:208": "na hyaviśiṣṭe pradīpasaṃnidhau dhaṭo 'bhivyajyate na paṭa ityupapadyate /",
  "GSP33brssbh3u:209": "tasmānniranuśayā avarohantītyevaṃ prāpte brūmaḥ kṛtātyaye 'nuśayavāniti /",
  "GSP33brssbh3u:210_0": "yena karmavṛndena candramasamārūḍhāḥ phalopabhogāya tasminnupabhogena kṣīyate teṣāṃ",
  "GSP33brssbh3u:210_1": "yadaṃmayaṃ śarīraṃ candramasyupabhogāyārabdhaṃ tadupabhogakṣayadarśanaśokāgnisaṃparkādiva ca ghṛtakāṭhinyam /",
  "GSP33brssbh3u:211": "tataḥ kṛtātyaye kṛtasyeṣṭādeḥ karmaṇaḥ phalopabhogenopakṣaye sati sānuśayā evemamavarohanti /",
  "GSP33brssbh3u:212": "kena hetunā /",
  "GSP33brssbh3u:213": "dṛṣṭasmṛtibhyāmityāha /",
  "GSP33brssbh3u:214_0": "tathāhi pratyakṣā śrutiḥ sānuśayānāmavarohaṃ darśayati- 'tadya iha ramaṇīyacaraṇā",
  "GSP33brssbh3u:214_1": "abhyāśo ha yatte ramaṇīyāṃ yonimāpadyeranbrāhmaṇayoniṃ vā kṣatriyayoniṃ vā vaiśyayoniṃ",
  "GSP33brssbh3u:214_2": "vātha yaiha ka pūyacaraṇāṃ abhyāśo ha yatte kapūyāṃ yonimāpadyerañśvayoniṃ vā sūkarayoniṃ",
  "GSP33brssbh3u:214_3": "vā caṇḍālayoniṃ vā' (chā. 5.10.7) iti /",
  "GSP33brssbh3u:215": "caraṇaśabdenānuśayaḥ sūcyata iti varṇayiṣyati /",
  "GSP33brssbh3u:216": "dṛṣṭaścāyaṃ janmanaiva pratipaṇyuccāvacarūpa upabhogaḥ pravibhajyamāna /",
  "GSP33brssbh3u:217": "ākasmikatvāsaṃbhavādanuśayasadbhāvaṃ sūcayati,",
  "GSP33brssbh3u:218": "abhyudayapratyavāyayoḥ sukṛtaduṣkṛtahetutvasya sāmānyataḥ śāstreṇāvagamitvāt /",
  "GSP33brssbh3u:219_0": "smṛtirapi 'varṇā āśramāśca svakarmaniṣṭhāḥ pretya karmaphalamanubhūya tataḥ śeṣeṇa",
  "GSP33brssbh3u:219_1": "viśiṣṭadeśajātikularūpāyuḥśrutavṛttasukhamedhaso janma pratipadyante' iti sānuśayānāmevāvarohaṃ",
  "GSP33brssbh3u:219_2": "darśayati - kaḥ punaranuśayo nāmeti /",
  "GSP33brssbh3u:220": "kecittāvadāhuḥ - svargārthasya karmaṇo bhuktaphalasyāvaśeṣaḥ kaścidanuśayo nāma bhāṇḍānusārisnehavat /",
  "GSP33brssbh3u:221": "yathāhi snehabhāṇḍaṃ ricyamānaṃ na sarvātmanā ricyate bhāṇḍānusāryeva kaścitsnehaśeṣo 'vatiṣṭhate tathānuśayo 'pīti /",
  "GSP33brssbh3u:222": "nanu kāryavirodhitvādadṛṣṭasya na bhuktaphalasyāvaśeṣāvasthānaṃ nyāyyam /",
  "GSP33brssbh3u:223": "nāyaṃ doṣaḥ /",
  "GSP33brssbh3u:224": "nahi sarvātmanā bhuktaphalatvaṃ karmaṇaḥ pratijānīmahe /",
  "GSP33brssbh3u:225": "nanu niravaśeṣakarmaphalopabhogāya candramaṇḍalamārūḍhaḥ /",
  "GSP33brssbh3u:226": "bāḍham /",
  "GSP33brssbh3u:227": "tathāpi svalpakarmāvaśeṣamātreṇa tatrāvasthātuṃ na labhyate /",
  "GSP33brssbh3u:228": "yathā kila kaścitsevakaḥ sakalaiḥ sevopakaraṇai rājakulamupasṛpaścirapravāsātparikṣīṇavahūpakaraṇaśchatrapādukādimātrāvaśeṣo na rājakule 'vasthātuṃ śaknoti /",
  "GSP33brssbh3u:229": "evamanuśayamātraparigraho na candramaṇḍalo 'vasthātuṃ śaknotīti /",
  "GSP33brssbh3u:230": "nacaitadyuktamiva /",
  "GSP33brssbh3u:231": "nahi svargasthasya karmaṇo bhuktaphalasyāvaśeṣānuvṛttirupapadyate kāryavirodhitvādityuktam /",
  "GSP33brssbh3u:232": "nanvetadayuktam /",
  "GSP33brssbh3u:233": "na svargaphalasya karmaṇo nikhilasya bhuktaphalatvaṃ bhaviṣyatīti /",
  "GSP33brssbh3u:234": "tadetadapeśalam /",
  "GSP33brssbh3u:235": "svargārthaṃ kila karma svargasthasyaiva svargaphalaṃ nikhilaṃ na janayati svagracyutasyāpi kañcitphalaleśaṃ janayatīti /",
  "GSP33brssbh3u:236": "na śabdapramāṇakāmānīdṛśī kalpanāvakalpate /",
  "GSP33brssbh3u:237": "snehabhāṇḍe tu snehaleśānuvṛttirdṛṣṭatvādupapadyate /",
  "GSP33brssbh3u:238": "tathā sevakasyopakaraṇaleśānuvṛttiśca dṛśyate /",
  "GSP33brssbh3u:239": "natviha tathā svargaphalasya karmaṇo leśānuvṛttirdṛśyate nāpi kalpayituṃ śakyate svargaphalatvaśāstravirodhāt /",
  "GSP33brssbh3u:240": "avaśyaṃ caitadevaṃ vijñeyam /",
  "GSP33brssbh3u:241": "na svargaphalasyeṣṭādeḥ karmaṇo bhāṇḍānusārisnehavadekadeśo 'nuvartamāno 'nuśaya iti /",
  "GSP33brssbh3u:242": "yadihi yena sukṛtena karmaṇeṣṭādinā svargamanvabhūvaṃstasyaiva kaścidekadeśo 'nuśayaḥ kalpyeta tato ramaṇīya evaiko 'nuśayaḥ syānna viparītaḥ /",
  "GSP33brssbh3u:243": "tatreyamanuśayavibhāgaśrutiruparudhyeta- 'tadya iha ramaṇīyacaraṇā,",
  "GSP33brssbh3u:244": "atha kapūyacaraṇāḥ' (chā. 5.10.7) iti /",
  "GSP33brssbh3u:245": "tasmādāmuṣmikaphale karmajāta upabhukte 'vaśiṣṭamaihikaphalaṃ karmāntarajātamanuśayastadvanta'varohantīti /",
  "GSP33brssbh3u:246": "yaduktaṃ yatkiñcetyaviśeṣaparāmarśātsarvasyeha kṛtasya karmaṇaḥ phalopabhogenāntaṃ prāpya niranuśayā avarohantīti /",
  "GSP33brssbh3u:247": "naitadevam /",
  "GSP33brssbh3u:248": "anuśayasadbhāvasyāvagamitatvāt /",
  "GSP33brssbh3u:249": "yatkiñcidiha kṛtamāmuṣmikaphalaṃ karmārabdhabhogaṃ tatsarvaṃ phalopabhogena kṣapayitveti gamyate /",
  "GSP33brssbh3u:250": "yadapyuktaṃ prāyaṇamaviśeṣādanārabdhaphalaṃ kṛtsnameva karmābhivyanakti tatra kenacitkarmaṇāmuṣmiṃlloke phalamārabhyate kenacidasminnityatvaṃ pratyuktam /",
  "GSP33brssbh3u:251": "apicakena hetunā prāyaṇamanārabdhaphalasya karmaṇo 'bhivyañjakaṃ pratijñāyata iti vaktavyam /",
  "GSP33brssbh3u:252_0": "yathaiva tarhi prākprayāṇādārabdhaphalena karmaṇā pratibaddhasyetarasya vṛttyudbhavānupapattirityevaṃ",
  "GSP33brssbh3u:252_1": "prāyaṇakāle 'pi viruddhaphalasyānekasya karmaṇo yugapatphalārambhāsaṃbhavādbalavatā",
  "GSP33brssbh3u:252_2": "pratibaddhasya durbalasya vṛttyuddhavānupapatitiriti /",
  "GSP33brssbh3u:253": "nahyanārabdhaphalatvasāmānyena jātyantaropabhogyaphalamapyanekaṃ karmaikasminprāyaṇe yugapadabhivyaktaṃ sadekāṃ jātimārabhata iti śakyaṃ vaktuṃ,",
  "GSP33brssbh3u:254": "pratiniyataphalatvavirodhāt /",
  "GSP33brssbh3u:255": "nāpi kasyacitkarmaṇaḥ prāyaṇe 'bhivyaktiḥ kasyaciduccheda iti śakyate vaktum /",
  "GSP33brssbh3u:256": "aikāntikaphalatvavirodhāt /",
  "GSP33brssbh3u:257": "nahi prāyaścittādibhirhetubhirvinā karmaṇāmucchedaḥ saṃbhāvyate /",
  "GSP33brssbh3u:258": "smṛtirapi viruddhaphalena karmaṇā pratibaddhasya karmāntarasya ciramavasthānaṃ darśayati- 'kadācitsukṛtaṃ karma kūcasthamiha tiṣṭhati //",
  "GSP33brssbh3u:259": "majjamānasya saṃsāre yāvadduḥkhādimucyate ityevañjātīyakā /",
  "GSP33brssbh3u:260_0": "yadi ca kṛtsnamanārabdhaphalaṃ karmaikasminprāyaṇe 'bhivyaktaṃ sadekāṃ jātimārabheta",
  "GSP33brssbh3u:260_1": "tataḥ svarganarakatiryagyoniṣvadhikārānavagamāddharmādharmānutpattau nimittābhāvānnottarā jātirupapadyeta /",
  "GSP33brssbh3u:261": "brahmahatyādīnāṃ caikaikasya karmaṇo 'nekajanmanimittatvaṃ smaryamāṇamuparudhyeta /",
  "GSP33brssbh3u:262": "naca dharmādharmayoḥ svarūpaphalasādhanādisamadhigame śāstrādatiriktaṃ kāraṇaṃ śakyaṃ saṃbhāvayatum /",
  "GSP33brssbh3u:263": "naca dṛṣṭaphalasya karmaṇaḥ kārīryādeḥ prāyaṇamabhivyañjakaṃ saṃbhavatītyavyāpikāpīyaṃ prāyaṇasyābhivyañjakatvakalpanā /",
  "GSP33brssbh3u:264": "pradīpopanyāso 'pi karmabalābalapradarśanenaiva pratinītaḥ /",
  "GSP33brssbh3u:265": "sthūlasūkṣmarūpābhivktyanabhivyaktivaccedaṃ draṣṭavyam /",
  "GSP33brssbh3u:266": "yathāhi pradīpaḥ samāne 'pi saṃnidhāne sthūlaṃ rūpamabhivyanakti na sūkṣmam /",
  "GSP33brssbh3u:267": "evaṃ prāyaṇaṃ samāne 'pyanārabdhaphalasya karmajātasya prāptāvasaratve balavataḥ karmaṇo vṛttimudbhāvayati na durbalasyeti /",
  "GSP33brssbh3u:268": "tasmācchrutismṛtinyāyavirodhādaśliṣṭo 'yamaśeṣakarmābhivyaktyabhyupagamaḥ /",
  "GSP33brssbh3u:269": "śeṣakarmasadbhāve 'nirmokṣaprasaṅgaḥ ityayamapyasthāne saṃbhramaḥ /",
  "GSP33brssbh3u:270": "samyagdarśanādaśeṣakarmakṣayaśruteḥ /",
  "GSP33brssbh3u:271": "tasmātsthitametadevānuśayavanto 'varohantīti /",
  "GSP33brssbh3u:272": "te cāvarohanto yathetamanevaṃ cāvarohanti /",
  "GSP33brssbh3u:273": "yathetamiti yathāgatamityarthaḥ /",
  "GSP33brssbh3u:274": "anevamiti tadviparyayeṇetyarthaḥ /",
  "GSP33brssbh3u:275": "dhūmākāśayoḥ pitṛyāṇe 'dhvanyupāttayoravarohe saṃkīrtanādyathetaṃśabdācca yathāgatamiti pratīyate /",
  "GSP33brssbh3u:276": "rātryādyasaṃkīrtanādabhrādyupasaṃkhyānācca viparyayo 'pi pratīyate // 8 //",
  "GSP33brssbh3u:277": "----------------------",
  "GSP33brssbh3u:278": "FN: anuśayaḥ karma /",
  "GSP33brssbh3u:279": "tat karma /",
  "GSP33brssbh3u:280": "pratyavaiti parikṣīṇaṃ bhavati /",
  "GSP33brssbh3u:281": "abhivyaktiḥ phalonmukhatā /",
  "GSP33brssbh3u:282": "tat tatrāvarohatāṃ jīvānāṃ madhye iha karmabhūmau ramaṇīyacaraṇāḥ puṇyakarmaṇaḥ iti yat tat ābhyāśoha avaśyaṃ hītyarthaḥ /",
  "GSP33brssbh3u:283": "kapūyaṃ pāpam /",
  "GSP33brssbh3u:284": "ricyamānaṃ viyujyamānam /",
  "GSP33brssbh3u:285": "____________________________________________________________________________________________",
  "GSP33brssbh3u:286": "caraṇād iti cen nopalakṣaṇārtheti kārṣṇājiniḥ | BBs_3,1.9 |",
  "GSP33brssbh3u:287": "atāpi syāt /",
  "GSP33brssbh3u:288": "yā śrutiranuśayasadbhāvapratipādanāyodāhṛtā- 'tadya iha ramaṇīyacaraṇāḥ' (chā. 5.10.7) iti /",
  "GSP33brssbh3u:289": "sā khalu caraṇādyonyāpattiṃ darśayati nānuśayāt /",
  "GSP33brssbh3u:290": "anyaccaraṇamanyo 'nuśayaḥ /",
  "GSP33brssbh3u:291": "caraṇaṃ cāritramācāraḥ śīlamityanarthāntaram /",
  "GSP33brssbh3u:292": "anuśayastu bhuktaphalātkarmaṇo 'tiriktaṃ karmābhipretam /",
  "GSP33brssbh3u:293": "śrutiśca karmācaraṇe bhedena vyapadiśati- 'yathākārī yathācārī tathā bhavati' (bṛ. 4.4.5)",
  "GSP33brssbh3u:294": "iti,",
  "GSP33brssbh3u:295": "'yānyanavadyāni karmāṇi tāni sevitavyāni no itarāṇi,",
  "GSP33brssbh3u:296": "yānyasmākaṃ sucaritāni tāni tvayopasyāni' (tai. 1.11.2) iti ca /",
  "GSP33brssbh3u:297": "tasmāccaraṇādyonyāpattiśruternānuśayasiddhiriticet /",
  "GSP33brssbh3u:298": "naiṣa doṣaḥ /",
  "GSP33brssbh3u:299": "yato 'nuśayopalakṣaṇārthaivaiṣā caraṇaśrutiriti kārṣṇājinirācāryo manyate // 9 //",
  "GSP33brssbh3u:300": "____________________________________________________________________________________________",
  "GSP33brssbh3u:301": "ānarthakyam iti cen na tadapekṣatvāt | BBs_3,1.10 |",
  "GSP33brssbh3u:302": "syādetat /",
  "GSP33brssbh3u:303": "kasmātpunaścaraṇaśabdena śrautaṃ śīlaṃ vihāya lākṣaṇiko 'nuśayaḥ pratyāyyate /",
  "GSP33brssbh3u:304": "nanu śīlasyaiva śrautasya vihitapratiṣddhasya sādhvasādhurūpasya śubhāśubhayonyāpattiḥ phalaṃ bhaviṣyati /",
  "GSP33brssbh3u:305": "avaśyaṃ ca śīlasyāpi kiñcitphalamabhyupagantavyam /",
  "GSP33brssbh3u:306": "anyathā hyānarthakyameva prasajyateti cet /",
  "GSP33brssbh3u:307": "naiṣa doṣaḥ /",
  "GSP33brssbh3u:308": "kutaḥ - tadapekṣitatvāt /",
  "GSP33brssbh3u:309": "iṣṭādi hi karmajātaṃ caraṇāpekṣam /",
  "GSP33brssbh3u:310": "nahi sadācārahīnaḥ kaścidadhikṛtaḥ syāt- 'ācārahīnaṃ na punanti vedāḥ' ityādismṛtibhyaḥ puruṣārthatve 'pyācārasya nānarthakyam /",
  "GSP33brssbh3u:311": "iṣṭādau hi karmajāte phalamārabhamāṇe tadapekṣa evācārastatraiva kañcidatiśayamārapsyate /",
  "GSP33brssbh3u:312": "karma ca sarvārthakārīti śrutismṛtiprasiddhiḥ /",
  "GSP33brssbh3u:313": "tasmātkarmaiva śīlopalakṣitamanuśayabhūtaṃ yonyāpattau kāraṇamiti kārṣṇājinermatam /",
  "GSP33brssbh3u:314": "nahi karmaṇi saṃbhavati śīlādyonyāpattiryuktā /",
  "GSP33brssbh3u:315": "nahi padbhyāṃ palāyituṃ pārayamāṇo jānubhyāṃ raṃhitumarhatīti // 10 //",
  "GSP33brssbh3u:316": "____________________________________________________________________________________________",
  "GSP33brssbh3u:317": "sukṛtaduṣkṛte eveti tu bādariḥ | BBs_3,1.11 |",
  "GSP33brssbh3u:318": "bādaristvācāryaḥ sukṛtaduṣkṛte eva caraṇaśabdena pratyāyyete iti manyate /",
  "GSP33brssbh3u:319": "caraṇamanuṣṭhānaṃ karmetyanarthāntaram /",
  "GSP33brssbh3u:320": "tathāhi- aviśeṣeṇa karmamātre caratiḥ prayujyamāno dṛśyate /",
  "GSP33brssbh3u:321": "yo hīṣṭādilakṣaṇaṃ puṇyaṃ karma karoti taṃ laukikā ācakṣate dharmaṃ caratyeṣa mahātmeti /",
  "GSP33brssbh3u:322": "ācāro 'pi ca dharmaviśeṣa eva /",
  "GSP33brssbh3u:323": "bhedavyapadeśastu karmacaraṇayorbāhmaṇaparivrājakanyāyenāpyupapadyate /",
  "GSP33brssbh3u:324": "tasmādramaṇīyacaraṇāḥ praśastakarmaṇāḥ kapūyacaraṇā ninditakarmāṇa iti nirṇayaḥ // 11 //",
  "GSP33brssbh3u:325": "----------------------",
  "GSP33brssbh3u:326": "FN: gobalīvardanyāyo 'pyayameva /",
  "GSP33brssbh3u:327": "____________________________________________________________________________________________",
  "GSP33brssbh3u:328": "3 aniṣṭādikāryadhikaraṇam / sū. 12-21",
  "GSP33brssbh3u:329": "aniṣṭādikāriṇām api ca śrutam | BBs_3,1.12 |",
  "GSP33brssbh3u:330": "iṣṭādikāriṇaścandramasaṃ gacchatītyuktam /",
  "GSP33brssbh3u:331": "ye tvitare 'niṣṭādikāriṇaste 'pi kiṃ candramasaṃ gacchantyuta na gacchantīti cintyate /",
  "GSP33brssbh3u:332": "tatra tāvadāhuḥ - iṣṭādikāriṇa eva candramasaṃ gacchantītyetanna /",
  "GSP33brssbh3u:333": "kasmāt /",
  "GSP33brssbh3u:334": "yato 'niṣṭādikāriṇāmapi candramaṇḍalaṃ gantavyatvena śrutam /",
  "GSP33brssbh3u:335": "ethāhyaviśeṣeṇa kauṣītakinaḥ samāmananti- 'ye vai ke cāsmāllokātprayanti candramasameva te sarve gacchanti' (kauṣī. 1.2) iti /",
  "GSP33brssbh3u:336": "pañcabhyāmāhutāvityāhutisaṃkhyāniyamāt /",
  "GSP33brssbh3u:337": "yasmātsarva eva candramasamāsīdeyuḥ /",
  "GSP33brssbh3u:338": "iṣṭādikāriṇāmitareṣāṃ ca samānagatitvaṃ na yuktamiti cet /",
  "GSP33brssbh3u:339": "na /",
  "GSP33brssbh3u:340": "itareṣāṃ candramaṇḍale bhogābhāvāt // 12 //",
  "GSP33brssbh3u:341": "____________________________________________________________________________________________",
  "GSP33brssbh3u:342": "saṃyamane tv anubhūyetareṣāmārohāv arohau tadgatidarśanāt | BBs_3,1.13 |",
  "GSP33brssbh3u:343": "tuśabdaḥ pakṣaṃ vyāvartayati /",
  "GSP33brssbh3u:344": "naitadasti sarve candramasaṃ gacchantīti /",
  "GSP33brssbh3u:345": "etatkasmāt /",
  "GSP33brssbh3u:346": "yato bhogāyaiva candrārohaṇaṃ na niṣprayojanam /",
  "GSP33brssbh3u:347": "nāpi pratyavarohāyaiva /",
  "GSP33brssbh3u:348": "yathā kaścidvṛkṣamārohati puṣpaphalopādānāyaiva na niṣprayojanaṃ nāpi patanāyaiva /",
  "GSP33brssbh3u:349": "bhogaścāniṣṭādikāriṇāṃ candramasi nāstītyuktam /",
  "GSP33brssbh3u:350": "tasmādiṣcādikāriṇa eva candramasamārohanti netare /",
  "GSP33brssbh3u:351": "te tu saṃyamanaṃ yamālayamavagāhya svaduṣkṛtānurūpā yāmīryātanā anubhūya punarevemaṃ lokaṃ pratyavaronti /",
  "GSP33brssbh3u:352": "evaṃbhūtau teṣāmārohāvarohau bhavataḥ /",
  "GSP33brssbh3u:353": "kutaḥ - tadgatidarśanāt /",
  "GSP33brssbh3u:354": "tathāhi yamavacanasarūpā śrutiḥ prayatāmaniṣṭādikāriṇāṃ yamavaśyatāṃ darśayati- 'na sāṃparāyaḥ pratibhāti bālaṃ pramādyantaṃ vittamohena mūḍham /",
  "GSP33brssbh3u:355": "ayaṃ loko nāsti para iti mānī punaḥ punarvaśamāpadyate me' (kaṭha. 2.6) iti /",
  "GSP33brssbh3u:356": "'vaivasvataṃ saṃgamanaṃ janānām' ityevañjātīyakaṃ ca bahveva yamavaśyatāprāptiliṅgaṃ bhavati // 13 //",
  "GSP33brssbh3u:357": "____________________________________________________________________________________________",
  "GSP33brssbh3u:358": "smaranti ca | BBs_3,1.14 |",
  "GSP33brssbh3u:359": "apica manuvyāsaprabhṛtayaḥ śiṣṭāḥ saṃyamane pure yamāyattaṃ kapūyakarmavipākaṃ smaranti nāciketopākhyānādiṣu // 14 //",
  "GSP33brssbh3u:360": "____________________________________________________________________________________________",
  "GSP33brssbh3u:361": "api ca sapta | BBs_3,1.15 |",
  "GSP33brssbh3u:362": "apica sapta narakā rauravapramukhā duṣkṛtaphalopabhogabhūmitvena smaryante paurāṇikaiḥ /",
  "GSP33brssbh3u:363": "tānaniṣṭādikāriṇaḥ prāpnuvanti /",
  "GSP33brssbh3u:364": "kutaste candraṃ prāpnuyurityabhiprāyaḥ // 15 //",
  "GSP33brssbh3u:365": "nanu viruddhamidaṃ yamāyattā yātanāḥ pāpakarmaṇo 'nubhavantīti /",
  "GSP33brssbh3u:366": "yāvatā teṣu rauravādiṣvanye citraguptādayo nānādhiṣṭhātāraḥ smaryanta iti /",
  "GSP33brssbh3u:367": "netyāha-",
  "GSP33brssbh3u:368": "____________________________________________________________________________________________",
  "GSP33brssbh3u:369": "tatrāpi ca tadvyāpārādavirodhaḥ | BBs_3,1.16 |",
  "GSP33brssbh3u:370": "teṣvapi saptasu narakeṣu tasyaiva yamasyādhiṣṭhātṛtvavyāpārābhyupagamādavirodhaḥ /",
  "GSP33brssbh3u:371": "yamaprayuktā eva hi te citraguptādayo 'dhiṣṭhātāraḥ smaryante // 16 //",
  "GSP33brssbh3u:372": "____________________________________________________________________________________________",
  "GSP33brssbh3u:373": "vidyākarmaṇor iti tu prakṛtatvāt | BBs_3,1.17 |",
  "GSP33brssbh3u:374": "pañcāgnividyāyām 'vettha yathāsau loko na saṃpūryate' (chā. 5.3.3)",
  "GSP33brssbh3u:375": "ityasya praśnasya prativacanāvasare śrūyate- 'athaitayoḥ pathorna katareṇacana tānīmāni kṣudrāṇyasakṛdāvartīni bhūtāni bhavanti /",
  "GSP33brssbh3u:376": "jāyasva mriyasvetyetattṛtīyaṃ sthānaṃ tenāsau loko na saṃpūryate' (chā. 5.10.8) iti /",
  "GSP33brssbh3u:377": "tatraitayoḥ pathoriti vidyākarmaṇorityetat /",
  "GSP33brssbh3u:378": "kasmāt /",
  "GSP33brssbh3u:379": "prakṛtatvāt /",
  "GSP33brssbh3u:380": "vidyākarmaṇī hi devayānapitṛyāṇayoḥ pathoḥ pratipattau prakṛte /",
  "GSP33brssbh3u:381": "'tadya itthaṃ viduḥ' iti vidyā tayā pratipattavyo devayānaḥ panthāḥ prakīrtitaḥ /",
  "GSP33brssbh3u:382": "'iṣṭāpūrte dattam' (chā. 5.10.1,3) iti karma tena pratipattavyaḥ pitṛyāṇaḥ panthāḥ prakīrtitaḥ /",
  "GSP33brssbh3u:383": "tatppakriyāyām- 'athaitayoḥ pathorna katareṇacana' iti śrutam /",
  "GSP33brssbh3u:384": "etaduktaṃ bhavati- ye na vidyāsādhanena devayāne patyadhikṛtā nāpi karmaṇā pitṛyāṇe teṣāmeṣa kṣudrajantulakṣaṇo 'sakṛdāvartī tṛtīyaḥ panthā bhavatīti /",
  "GSP33brssbh3u:385": "tasmādapi nāniṣṭādikāribhiścandramāḥ prāpyate /",
  "GSP33brssbh3u:386": "syādetat /",
  "GSP33brssbh3u:387": "te 'pi candrabimbamāruhya tato 'varuhya kṣudrajantutvaṃ pratipatsyanta iti /",
  "GSP33brssbh3u:388": "tadapi nāsti /",
  "GSP33brssbh3u:389": "ārohānarthakyāt /",
  "GSP33brssbh3u:390": "apica sarveṣu prayatsu candralokaṃ prāpnuvatsvasau lokaḥ prayadbhiḥ saṃpūryetetyataḥ praśnaviruddhaṃ prativacanaṃ prasajyeta /",
  "GSP33brssbh3u:391": "tathāhi prativacanaṃ dātavyaṃ yathāsau loko na saṃpūryate /",
  "GSP33brssbh3u:392": "avarohābhyupagamādasaṃpūrṇopapattiriti cet /",
  "GSP33brssbh3u:393": "na /",
  "GSP33brssbh3u:394": "aśrutatvāt /",
  "GSP33brssbh3u:395": "satyamavarohādapyasaṃpūraṇamupapadyate /",
  "GSP33brssbh3u:396": "śrutistu tṛtīyasthānasaṃkīrtanenāsaṃpūraṇaṃ darśayati- 'etattṛtīyaṃ sthānaṃ tenāsau loko na saṃpūryate' (chā. 5.10.8) iti /",
  "GSP33brssbh3u:397": "tenānārohādevāsaṃpūraṇamiti yuktam /",
  "GSP33brssbh3u:398": "avarohasyeṣṭādikāriṣvapyaviśiṣṭatve sati tṛtīyasthānoktyānarthakyaprasaṅgāt /",
  "GSP33brssbh3u:399": "tuśabdastu śākāntarīyavākyaprabhavāmaśeṣagamanāśaṅkāmucchinatti /",
  "GSP33brssbh3u:400": "evaṃ satyadhikṛtāpekṣaḥ śākhāntarīye vākye sarvaśabdo 'vatiṣṭhate /",
  "GSP33brssbh3u:401": "ye vai kecidadhikṛtā asmāllokātprayanti candramasameva te sarve gacchantīti // 17 //",
  "GSP33brssbh3u:402": "yatpunaruktaṃ dehalābhopapattaye sarve candramasaṃ gantumarhanti,",
  "GSP33brssbh3u:403": "pañcamyāmāhutāvityāhutisaṃkhyāniyamāditi /",
  "GSP33brssbh3u:404": "tatpratyucyate-",
  "GSP33brssbh3u:405": "____________________________________________________________________________________________",
  "GSP33brssbh3u:406": "na tṛtīye tathopalabdheḥ | BBs_3,1.18 |",
  "GSP33brssbh3u:407": "na tṛtīye sthāne dehalābhāya pañcasaṃkhyāniyama āhutīnāmādartavyaḥ /",
  "GSP33brssbh3u:408": "kutaḥ - tathopalabdheḥ /",
  "GSP33brssbh3u:409": "tathāhyantareṇaivāhutisaṃkhyāniyamaṃ varṇitena prakāreṇa tṛtīyasthānaprāptirupalabhyate 'jāyasva mriyasvetyetattṛtīyaṃ sthānam' (chā. 5.10.8) iti /",
  "GSP33brssbh3u:410": "apica 'pañcamyāmāhutāvāpaḥ puruṣavacaso bhavanti' (chā. 5.3.3)",
  "GSP33brssbh3u:411": "iti manuṣyaśarīrahetutvenāhutisaṃkhyā saṃkīrtyate na kīṭapataṅgādiśarīrahetutvena,",
  "GSP33brssbh3u:412": "puruṣaśabdasya manuṣyajātivacanatvāt /",
  "GSP33brssbh3u:413": "apica pañcamyāmāhutāvapāṃ puruṣavacastvamupadiśyate nāpañcamyāmāhutau puruṣavacastvaṃ pratiṣidhyate,",
  "GSP33brssbh3u:414": "vākyasya dvyarthatādoṣāt /",
  "GSP33brssbh3u:415": "tatra yeṣāmārohāvarohau saṃbhavatasteṣāṃ pañcamyāmāhutau deha udbhaviṣyati /",
  "GSP33brssbh3u:416": "anyeṣāṃ tu vinaivāhutisaṃkhyayā bhūtāntaropasṛṣṭābhiradbhirdeha ārabhyate // 18 //",
  "GSP33brssbh3u:417": "____________________________________________________________________________________________",
  "GSP33brssbh3u:418": "smaryate 'pi ca loke | BBs_3,1.19 |",
  "GSP33brssbh3u:419": "apica smaryate loke /",
  "GSP33brssbh3u:420": "droṇadhṛṣṭadyumnaprabhṛtīnāṃ sītādraupadīprabhṛtīnāṃ cāyonijatvam /",
  "GSP33brssbh3u:421": "tatra droṇādīnāṃ yoṣidviṣayaikāhutirnāsti /",
  "GSP33brssbh3u:422": "dhṛṣṭadyumnādīnāṃ tu yoṣitpuruṣaviṣaye dve apyāhutī na staḥ /",
  "GSP33brssbh3u:423": "yathā ca tatrāhutisaṃkhyānādaro bhavatyevamanyatrāpi bhaviṣyati /",
  "GSP33brssbh3u:424": "balākāpyantareṇaiva retaḥsekaṃ garbhaṃ dhatta iti lokarūḍhiḥ // 19 //",
  "GSP33brssbh3u:425": "____________________________________________________________________________________________",
  "GSP33brssbh3u:426": "darśanāc ca | BBs_3,1.20 |",
  "GSP33brssbh3u:427": "apica caturvidhe bhūtagrāme jarāyujāṇḍajasvedajodbhijjalakṣaṇe svedajodbhijjayorantareṇaiva grāmyadharmamutpattidarśanādāhutisaṃkhyānādaro bhavati /",
  "GSP33brssbh3u:428": "evamanyatrāpi bhaviṣyati // 20 //",
  "GSP33brssbh3u:429": "----------------------",
  "GSP33brssbh3u:430": "FN: jīvajaṃ jarāyujam , udbhijjaṃ vṛkṣādi /",
  "GSP33brssbh3u:431": "____________________________________________________________________________________________",
  "GSP33brssbh3u:432": "nanu 'teṣāṃ khalveṣāṃ bhūtānāṃ trīṇyeva bījāni bhavanti aṇḍajaṃ jīvajamudbhijjam' (chā. 6.3.1) iti /",
  "GSP33brssbh3u:433": "atra trividha eva bhūtagrāmaḥ śrūyate kathaṃ caturvidhatvaṃ bhūtagrāmasya pratijñātamiti /",
  "GSP33brssbh3u:434": "atrocyate-",
  "GSP33brssbh3u:435": "tṛtīyaśabdāvarodhaḥ saṃśokajasya | BBs_3,1.21 |",
  "GSP33brssbh3u:436": "'āṇḍajaṃ jīvajamujadbhijam' (chā. 6.3.1)",
  "GSP33brssbh3u:437": "ityatra tṛtīyenodbhijjaśabdenaiva svedajopasaṃgrahaḥ kṛtaḥ pratyetavyaḥ /",
  "GSP33brssbh3u:438": "ubhayorapi svedajodbhijjayorbhūmyudakodbhedaprabhavatvasya tulyatvāt /",
  "GSP33brssbh3u:439": "sthāvarodbhedāttu vilakṣaṇo jaṅgamodbheda ityanyatra svedajodbhijjayorbhedavāda ityavirodhaḥ // 21 //",
  "GSP33brssbh3u:440": "----------------------",
  "GSP33brssbh3u:441": "FN: saṃśokajaṃ svedajam /",
  "GSP33brssbh3u:442": "____________________________________________________________________________________________",
  "GSP33brssbh3u:443": "4 sābhāvyāpatyadhikaraṇam / sū. 22",
  "GSP33brssbh3u:444": "sābhāvyāpattirupapatteḥ | BBs_3,1.22 |",
  "GSP33brssbh3u:445": "iṣṭādikāriṇaścandramasamāruhya tasminyāvatsaṃpātamuṣitvā tataḥsānuśayā avarohantītyuktam /",
  "GSP33brssbh3u:446": "atāvarohaprakāraḥ parīkṣyate /",
  "GSP33brssbh3u:447_0": "tatreyamavarohaśrutirbhavati- 'athaicamevādhvānaṃ punarnivartante yathetamākāśamākāśādvāyuṃ",
  "GSP33brssbh3u:447_1": "vāyirbhūtvā dhūmo bhavati dhūmo bhūtvābhraṃ bhavatyabhraṃ bhūtvā megho bhūtvā pravarṣati' (chā. 5.10.5) iti /",
  "GSP33brssbh3u:448": "tatra saṃśayaḥ - kimākāśādisvarūpamevāvārohantaḥ pratipadyante kiṃvākāśādisāmyamiti /",
  "GSP33brssbh3u:449": "tatra prāptaṃ tāvadākāśādisvarūpameva pratipadyanta iti /",
  "GSP33brssbh3u:450": "kutaḥ evaṃ hi śrutirbhavati /",
  "GSP33brssbh3u:451": "itarathā lakṣaṇā syāt /",
  "GSP33brssbh3u:452": "śrutilakṣamāviṣaye ca śrutirnyāyyā na lakṣaṇā /",
  "GSP33brssbh3u:453": "tathāca vāyurbhūtvā dhūmo bhavatītyevamādīnyakṣarāṇi tattatsvarūpopattāvāñjasyenāvakalpante /",
  "GSP33brssbh3u:454": "tasmādākāśādisvarūpapratipattiriti /",
  "GSP33brssbh3u:455": "evaṃ prāpte brūmaḥ - ākāśādisāmyaṃ pratipadyanta iti /",
  "GSP33brssbh3u:456": "candramaṇḍale yadaṃmayaṃ śarīramupabhogārthamārabdhaṃ tadupabhogakṣaye sati pravilīyamānaṃ sūkṣmamākāśasamaṃ bhavati tato vāyorvaśameti tato dhūmādibhiḥ saṃpṛcyata iti /",
  "GSP33brssbh3u:457": "tadetaducyate- 'yathetamākāśamākāśādvāyum' (chā. 5.10.5) ityevamādinā /",
  "GSP33brssbh3u:458": "kuta etat /",
  "GSP33brssbh3u:459": "upapatteḥ /",
  "GSP33brssbh3u:460": "evaṃ hyetadupapadyate /",
  "GSP33brssbh3u:461": "nahyanyasyānyabhāvo mukhya upapadyate /",
  "GSP33brssbh3u:462": "ākāśasvarūpapratipattau ca vāyvādikrameṇāvaroho nopapadyate /",
  "GSP33brssbh3u:463": "vibhutvāccākāśena nityasaṃbandhavattvānna tatsādṛśyāpatteranyastatsaṃbandho ghaṭate /",
  "GSP33brssbh3u:464": "śrutyasaṃbhave ca lakṣaṇāśrayaṇaṃ nyāyyameva /",
  "GSP33brssbh3u:465": "ata ākāśāditulyatāpattirevātrākāśādibhāva ityupacaryate // 22 //",
  "GSP33brssbh3u:466": "5 nāticirādhikaraṇam / sū. 23",
  "GSP33brssbh3u:467": "____________________________________________________________________________________________",
  "GSP33brssbh3u:468": "nāticireṇa viśeṣāt | BBs_3,1.23 |",
  "GSP33brssbh3u:469": "tatrākāśādipratipattau prāgvirīhyādipratipatterbhavati viśayaḥ /",
  "GSP33brssbh3u:470": "kiṃ dīrghaṃ kālaṃ pūrvapūrvasādṛśyenāvasthāyottarasādṛśyaṃ gacchantyutālpamiti /",
  "GSP33brssbh3u:471": "tatrāniyamo niyamakāriṇaḥ śāstrasyābhāvāditi /",
  "GSP33brssbh3u:472": "evaṃ prāpta idamāha- nāticireṇeti /",
  "GSP33brssbh3u:473": "alpamalpaṃ kālamākāśādibhāvenāvasthāya varṣadhārābhiḥ sahemāṃ bhuvamāpatanti /",
  "GSP33brssbh3u:474": "kuta etat /",
  "GSP33brssbh3u:475": "viśeṣadarśanāt /",
  "GSP33brssbh3u:476": "tathāhi vrīhyādibhāvāpatteranantaraṃ viśinaṣṭi- 'ato vai khalu durniṣprapataram'",
  "GSP33brssbh3u:477": "(chā. 5.10.6) iti /",
  "GSP33brssbh3u:478": "takāra etaścandasyāṃ prakriyāyāṃ lupto mantavyaḥ /",
  "GSP33brssbh3u:479": "durniprapatataraṃ durniṣkramataraṃ duḥkhataramasmādvrīhyādibhāvānniḥsaraṇaṃ bhavatītyarthaḥ /",
  "GSP33brssbh3u:480": "tadatra duḥkhaṃ niṣprapatanaṃ pradarśayanpūrveṣu sukhaṃ niṣprapatanaṃ darśayati /",
  "GSP33brssbh3u:481": "sukhaduḥkhatāviśeṣaścāyaṃ niṣprapatanasya kālālpatvadīrghatvanimittaḥ /",
  "GSP33brssbh3u:482": "tasminnavadhau śarīrāniṣpatterupabhogāsaṃbhavāt /",
  "GSP33brssbh3u:483": "tasmādvrīhyādibhāvāpatteḥ prāgalpenaiva kālenāvarohaḥ syāditi // 23 //",
  "GSP33brssbh3u:484": "6 anyādhiṣṭhitādhikaraṇam / sū. 24-27",
  "GSP33brssbh3u:485": "____________________________________________________________________________________________",
  "GSP33brssbh3u:486": "anyādhiṣṭhiteṣu pūrvavadabhilāpāt | BBs_3,1.24 |",
  "GSP33brssbh3u:487": "tasminnevārohe pravarṣaṇānantaraṃ paṭhyate- 'ta iha vrīhiyavā oṣadhivanaspatayastilamāṣā iti jāyante' (chā. 5.10.6)",
  "GSP33brssbh3u:488": "iti /",
  "GSP33brssbh3u:489": "tatra saṃśayaḥ - kimasminnavadhau sthāvarajātyāpannāḥ sthāvarasukhaduḥkhabhājo 'nuśāyino bhavatyāhosvitkṣetrajñāntarādhiṣṭhiteṣu sthāvaraśarīreṣu saṃśleṣamātraṃ gacchantīti /",
  "GSP33brssbh3u:490": "kiṃ tāvatprāptam /",
  "GSP33brssbh3u:491": "sthāvarajātyāpannāstatsukhaduḥkhabhājo 'nuśayino bhavantīti /",
  "GSP33brssbh3u:492": "kuta etat /",
  "GSP33brssbh3u:493": "janermukhyārthatvopapatteḥ sthāvarabhāvasya ca śrutismṛtyorupabhogasthānatvaprasiddheḥ /",
  "GSP33brssbh3u:494": "paśuhiṃsādiyogācceṣṭādeḥ karmajātasyāniṣṭaphalatvopapatteḥ /",
  "GSP33brssbh3u:495": "tasmānmukhyamevedamanuśayināṃ vrīhyādijanma /",
  "GSP33brssbh3u:496": "śvādijanmavat /",
  "GSP33brssbh3u:497": "yathā śvayoniṃ vā sūkarayoniṃ vā camḍālayoniṃ veti mukhyamevānuśayināṃ śvādijanma tatsukhaduḥkhānvitaṃ bhavati /",
  "GSP33brssbh3u:498": "evaṃ vrīhyādiṣu saṃsargamātramanuśayinaḥ pratipadyante na tatsukhaduḥkhānvitaṃ bhavati /",
  "GSP33brssbh3u:499": "evaṃ vrīhyādijanmāpīti /",
  "GSP33brssbh3u:500": "evaṃ prāpte brūmaḥ anyairjīvairadhiṣṭhiteṣu vrīhyādiṣu saṃsargamātramanuśayinaḥ pratipadyante na tatsukhaduḥkhabhājo bhavanti /",
  "GSP33brssbh3u:501": "pūrvavat /",
  "GSP33brssbh3u:502": "yathā vāyudhūmādibhāvo 'nuśayināṃ tatsaṃśleṣamātram /",
  "GSP33brssbh3u:503": "evaṃ vrīhyādibhāvo 'pi jātisthāvaraiḥ saṃśleṣamātram /",
  "GSP33brssbh3u:504": "kuta etat /",
  "GSP33brssbh3u:505": "tadvadevehāpyabhilāpāt /",
  "GSP33brssbh3u:506": "ko 'bhilāpasya tadvadbhāvaḥ /",
  "GSP33brssbh3u:507": "karmavyāpāramantareṇa saṃkīrtanam /",
  "GSP33brssbh3u:508": "yathākāśādiṣu pravarṣaṇānteṣu na kañcitkarmavyāpāraṃ parāmṛśatyevaṃ vrīhyādijanmanyapi /",
  "GSP33brssbh3u:509": "tasmānnāstyatra sukhaduḥkhabhāktvamanuśayinām /",
  "GSP33brssbh3u:510": "yatra tu sukhaduḥkhabhāktvamabhipraiti parāmṛśati tatra karmavyāpāraṃ ramaṇīyacaraṇāḥ kapūyacaraṇā iti ca /",
  "GSP33brssbh3u:511": "apica mukhye 'nuśayināṃ vrīhyādijanmani vrīhyādiṣu lūyamāneṣu kaṇḍyamāneṣu pacyamāneṣu bhakṣyamāṇeṣu ca tadabhimānino 'nuśayinaḥ pravaseyuḥ /",
  "GSP33brssbh3u:512": "yo hi jīvo yaccharīramabhimanyate sa tasminpīḍyamāne pravasatīti prasiddham /",
  "GSP33brssbh3u:513": "tatra vrīhyādibhāvādretaḥsigbhāvo 'nuśayināṃ nābhilapyeta /",
  "GSP33brssbh3u:514": "ataḥ saṃsargamātramanuśayināmanyādhiṣṭhiteṣu vrīhyādiṣu bhavati /",
  "GSP33brssbh3u:515": "etena janermukhyārthatvaṃ pratibrūyādupabhogasthānatvaṃ ca sthāvarabhāvasya /",
  "GSP33brssbh3u:516": "naca vayamupabhogasthānatvaṃ sthāvarabhāvasyāvajānīmahe /",
  "GSP33brssbh3u:517": "bhavatvanyeṣāṃ jantūnāmapuṇyasāmarthyena sthāvarabhāvamupagatānāmetadupabhogasthānam /",
  "GSP33brssbh3u:518": "candramasastvavarohanto 'nuśayino na sthāvarabhāvamupabhuñjata ityācakṣmahe // 24 //",
  "GSP33brssbh3u:519": "____________________________________________________________________________________________",
  "GSP33brssbh3u:520": "aśuddham iti cen na śabdāt | BBs_3,1.25 |",
  "GSP33brssbh3u:521": "yatpunaruktaṃ paśuhiṃsādiyogādaśuddhamādhvarikaṃ karma tasyāniṣṭamapi phalamavakalpata ityato mukhyamevānuśayināṃ vrīhyādijanmāstu tatra gauṇī kalpanānarthiketi tatparihriyate /",
  "GSP33brssbh3u:522": "na, śāstrahetutvāddharmādharmavijñānasya /",
  "GSP33brssbh3u:523": "ayaṃ dharmo 'yamadharma iti śāstrameva vijñāne kāraṇam /",
  "GSP33brssbh3u:524": "atīndriyatvāttayoḥ aniyatadeśakālanimittatvācca /",
  "GSP33brssbh3u:525": "yasmindeśe kāle nimitte ca yo dharmo 'nuṣṭhīyate sa eva deśakālanimittāntareṣvadharmo bhavati /",
  "GSP33brssbh3u:526": "tena śāstrādṛte dharmādharmaviṣayaṃ vijñānaṃ na kasyacidasti /",
  "GSP33brssbh3u:527": "śāstrācca hiṃsānugrahādyātmako jyotiṣṭomo dharma ityavadhāritaḥ sa kathamaśuddha iti śakyate vaktum /",
  "GSP33brssbh3u:528": "nanu 'na hiṃsyātsarvā bhūtāni' iti śāstrameva bhūtaviṣayāṃ hiṃsāmadharma ityavagamayati /",
  "GSP33brssbh3u:529": "bāḍham /",
  "GSP33brssbh3u:530": "utsargastu saḥ /",
  "GSP33brssbh3u:531": "apavādaḥ 'agnīṣomīyaṃ paśumālabheta' iti /",
  "GSP33brssbh3u:532": "utsargāpavādayośca vyavasthitaviṣayatvam /",
  "GSP33brssbh3u:533": "tasmādviśuddhaṃ karma vaidikaṃ, śiṣṭairanuṣṭhīyamānatvādanindyamānatvācca /",
  "GSP33brssbh3u:534": "tena na tasya pratirūpaṃ phalaṃ jātisthāvaratvam /",
  "GSP33brssbh3u:535": "naca śvādijanmādivadapi vrīhyādijanma bhavitumarhati /",
  "GSP33brssbh3u:536": "taddhi kapūyataraṇānadhikṛtyocyate naivamiha vaiśeṣikaḥ kaścidadhikāro 'sti /",
  "GSP33brssbh3u:537": "ataścandramaṇḍalaskhalitānāmanuśāyināṃ vrīhyādisaṃśleṣamātraṃ tadbhāva ityupacaryate // 25 //",
  "GSP33brssbh3u:538": "____________________________________________________________________________________________",
  "GSP33brssbh3u:539": "retaḥsigyogo 'tha | BBs_3,1.26 |",
  "GSP33brssbh3u:540_0": "itaśca vrīhyādisaṃśleṣamātraṃ tadbhāvo yatkāraṇaṃ vrīhyādibhāvasyānantaramanuśayināṃ",
  "GSP33brssbh3u:540_1": "retaḥsigbhāva āmnāyate - 'yo yo hyannamatti yo retaḥ siñcati tadbhūya eva bhavati' (chā. 5.10.6) iti /",
  "GSP33brssbh3u:541": "nacātra mukhyo retaḥsigbhāvaḥ saṃbhavati /",
  "GSP33brssbh3u:542": "cirajāto hi prāptayauvano retaḥsigbhavati /",
  "GSP33brssbh3u:543": "kathamivānupacaritaṃ tadbhāvamadyamānānnānugato 'nuśayī pratipadyate /",
  "GSP33brssbh3u:544": "tatra tāvadavaśyaṃ retaḥsigyoga eva retaḥsigbhāvo 'bhyupagantavyaḥ /",
  "GSP33brssbh3u:545": "tadvadvrīhyādibhāvo 'pi vrīhyādiyoga evetyavirodhaḥ // 26 //",
  "GSP33brssbh3u:546": "____________________________________________________________________________________________",
  "GSP33brssbh3u:547": "yoneḥ śarīram | BBs_3,1.27 |",
  "GSP33brssbh3u:548": "atha retaḥsigbhāvasyānantaraṃ yonau niṣikte retasi yoneradhikaśarīramanuśayināmanuśayaphalopabhogāya jāyata ityāha śāstram - ''tadya iha ramaṇīyacaraṇāḥ' (chāya 5.10.7) ityādi /",
  "GSP33brssbh3u:549": "tasmādapyavagamyate nāvarohe vrīhyādibhāvāvasare taccharīrameva sukhaduḥkānvitaṃ bhavatīti /",
  "GSP33brssbh3u:550": "tasmādvrīhyādisaṃśleṣamātramanuśayināṃ tajjanmeti siddham // 27 //",
  "GSP33brssbh3u:551": "iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śārīrakamīmāṃsābhāṣye tṛtīyādhyāyasya prathamaḥ pādaḥ // 1 //",
  "GSP33brssbh3u:552_0": "____________________________________________________________________________________________",
  "GSP33brssbh3u:552_1": "____________________________________________________________________________________________",
  "GSP33brssbh3u:553": "tṛtīyādhyāye dvitīyaḥ pādaḥ /",
  "GSP33brssbh3u:554": "[atrapāde tattvaṃpadārthapariśodhanavicāraḥ]",
  "GSP33brssbh3u:555": "1 saṃdhyādhikaraṇam / sū. 1-6",
  "GSP33brssbh3u:556": "sandhye sṛṣṭirāha hi | BBs_3,2.1 |",
  "GSP33brssbh3u:557": "atikrīnte pāde pañcāgnividyāmudāhṛtya jīvasya saṃsāragatiprabhedaḥ prapañcitaḥ /",
  "GSP33brssbh3u:558": "idānīṃ tu tasyaivāvasthābhedaḥ prapañcyate /",
  "GSP33brssbh3u:559": "idamāmananti- 'sa yatra prasvapiti' (bṛ. 4.3.9)",
  "GSP33brssbh3u:560": "ityupakramya 'na tatra rathā na rathayogā na panthāno bhavantyatha rathānrathayogānpathaḥ sṛjate' (bṛ. 4.3.10) ityādi /",
  "GSP33brssbh3u:561": "tatra saṃśayaḥ - kiṃ prabodha iva svapne 'pi pāramārthikī sṛṣṭirāhosvinmāyāmayīti /",
  "GSP33brssbh3u:562": "tatra tāvatpratipadyate saṃdhye tathyarūpā sṛṣṭiriti /",
  "GSP33brssbh3u:563": "saṃdhyamiti svapnānamācaṣṭe, vede prayogadarśanāt 'saṃdhyaṃ tṛtīyaṃ svapnasthānam' (bṛ. 4.3.9) iti /",
  "GSP33brssbh3u:564": "dvayorlokasthānayoḥ prabodhasaṃprasādasthānayorvā saṃdhau bhavatīti saṃdhyam /",
  "GSP33brssbh3u:565": "tasminsaṃdhye sthāne tathyarūpaiva sṛṣṭirbhavitumarhati /",
  "GSP33brssbh3u:566": "kutaḥ - yataḥ pramāṇabhūtā śrutirevamāha 'atha rathānnathayogānpathaḥ sṛjate' (bṛ. 4,3.10) ityādi /",
  "GSP33brssbh3u:567": "sa hi karteti copasaṃhārādevamevāvagamyate // 1 //",
  "GSP33brssbh3u:568": "____________________________________________________________________________________________",
  "GSP33brssbh3u:569": "nirmātāraṃ caike putrādayaś ca | BBs_3,2.2 |",
  "GSP33brssbh3u:570": "apicaike śākhino 'sminneva saṃdhye sthāne kāmānāṃ nirmātāramātmānamāmananti- 'ya eṣa supteṣu jāgarti kāmaṃ kāmaṃ puruṣo nirmimāṇaḥ' (ka. 5.8) iti /",
  "GSP33brssbh3u:571": "putrādayaśca tatra kāmā abhipreyante kāmyanta iti /",
  "GSP33brssbh3u:572": "nanu kāmaśabdenecchāviśeṣā evocyeran /",
  "GSP33brssbh3u:573": "na /",
  "GSP33brssbh3u:574": "'śatāyuṣaḥ putrapautrānvṛṇīṣva' (ka. 1.23)",
  "GSP33brssbh3u:575": "iti prakṛtyānte 'kāmānāṃ tvā kāmabhājaṃ karomi' (ka. 1.24)",
  "GSP33brssbh3u:576": "iti prakṛteṣu tatra tatra putrādiṣu kāmaśabdasya prayuktatvāt /",
  "GSP33brssbh3u:577": "prājñaṃ cainaṃ nirmitāraṃ prakaraṇavākyaśeṣābhyāṃ pratīmaḥ /",
  "GSP33brssbh3u:578": "prājñasya hīdaṃ karaṇam 'anyatra dharmādanyatrādharmāt' (ka. 2.24)",
  "GSP33brssbh3u:579": "ityādi, tadviṣaya eva ca vākyaśeṣo 'pi- 'tadeva śukraṃ tadbrahma tadevāmṛtamucyate /",
  "GSP33brssbh3u:580": "tasmiṃllokāḥ śritāḥ sarve tadu nātyeti kaścana'' (ka. 5.8) iti /",
  "GSP33brssbh3u:581": "prājñakartṛkā ca sṛṣṭistathyarūpā samadhigatā jāgaritāśrayā tathā svapnāśrayāpi sṛṣṭirbhavitumarhati /",
  "GSP33brssbh3u:582": "tathāca śrutiḥ - atho khalvāhurjāgaritadeśa evāsyaiṣa iti yāni hyeva jāgratpaśyati tāni suptaḥ (bṛ. 4.3.14)",
  "GSP33brssbh3u:583": "iti svapnajāgaritayoḥ samānanyāyatāṃ śrāvayati /",
  "GSP33brssbh3u:584": "tasmāttathyarūpaiva saṃdhye sṛṣṭariti // 2 //",
  "GSP33brssbh3u:585": "evaṃ prāpte pratyāha-",
  "GSP33brssbh3u:586": "____________________________________________________________________________________________",
  "GSP33brssbh3u:587": "māyāmātraṃ tu kārtsnyenānabhivyaktasvarūpatvāt | BBs_3,2.3 |",
  "GSP33brssbh3u:588": "tuśabdaḥ pakṣaṃ vyavartayati /",
  "GSP33brssbh3u:589": "naitadasti yaduktaṃ saṃdhye sṛṣṭiḥ pāramārthikīti /",
  "GSP33brssbh3u:590": "māyaiva saṃdhye sṛṣṭirna pāramārthagandho 'pyasti /",
  "GSP33brssbh3u:591": "kutaḥ - kārtsnyenānabhivyaktasvarūpatvāt /",
  "GSP33brssbh3u:592": "nahi kārtsnyenapāramārthavastudharmeṇābhivyaktasvarūpaḥ svapnaḥ /",
  "GSP33brssbh3u:593": "kiṃ punaratra kārtsnyamabhipretaṃ deśakālanimittānyabādhaśca /",
  "GSP33brssbh3u:594": "nahi paramārthavastuviṣayāṇi deśakālanimittānyabādhāśca svapne saṃbhāvyante /",
  "GSP33brssbh3u:595": "na tāvatsvapne rathādīnāmucito deśaḥ saṃbhavati /",
  "GSP33brssbh3u:596": "nahi saṃvṛte dehadeśerathādayo 'vakāśaṃ labheran /",
  "GSP33brssbh3u:597": "syādetat /",
  "GSP33brssbh3u:598": "bahirdehātsvapnam drakṣyati deśāntaritadravyagrahaṇāt /",
  "GSP33brssbh3u:599": "darśayati ca śrutirbahirdehātsvapnam- 'bahiṣkulāyādamṛtaścaritvā /",
  "GSP33brssbh3u:600": "sa īyate 'mṛto yatra kāmam' (bṛ. 4.3.12)",
  "GSP33brssbh3u:601": "iti sthitigatipratyayabhedaśca nāniṣkrānte jantau sāmañjasyāmaśnuvīteti /",
  "GSP33brssbh3u:602": "netyucyate /",
  "GSP33brssbh3u:603": "nahi suptasya jantoḥ kṣaṇamātreṇa yojanaśatāntaritaṃ deśaṃ paryetuṃ viparyetuṃ ca tataḥ sāmarthyaṃ saṃbhāvyate /",
  "GSP33brssbh3u:604": "kvacicca pratyāgamanavarjitaṃ svapnaṃ śrāvayati kuruṣvahamadya śayāno nidrayābhiplutaḥ svapne pañcālānabhigataścāsminpratibuddhaśceti /",
  "GSP33brssbh3u:605": "dehāccedapeyātpañcāleṣu pratihudhyeta na tānasāvabhigata iti kuruṣveva tu pratibudhyate /",
  "GSP33brssbh3u:606": "yena cāyaṃ dehena deśāntaramaśnuvāno manyate tamanye pārśvasthāḥ śayanadeśa eva paśyanti /",
  "GSP33brssbh3u:607": "yathābhūtāni cāyaṃ deśāntarāṇi svapne paśyati na tāni tathābhūtānyeva bhavanti /",
  "GSP33brssbh3u:608": "paridhāvaṃścetpaśyejjāgradvadvastubhūtamāra athamākalayet /",
  "GSP33brssbh3u:609": "darśayati ca śrutirantareva dehe svapnam- 'sa yatraitatsvapnyayā carati' ityupakramya 'sve śarīre yathākāmaṃ parivartate' (bṛ. 2.1.18) iti /",
  "GSP33brssbh3u:610": "ataśca śrutyupapattivirodhādbahiṣkulāyaśrutirgauṇī vyākhyātavyayā bahiriva kulāyādamṛtaścaritveti /",
  "GSP33brssbh3u:611": "yo hi vasannapi śarīre na tena prayojanaṃ karoti sa bahiriva śarīrādbhavatīti /",
  "GSP33brssbh3u:612": "sthitigatipratyayabhedo 'pyevaṃ sati vipralambha evābhyupagantavyaḥ /",
  "GSP33brssbh3u:613": "kālavisaṃvādo 'pi ca svapne bhavati rajanyāṃ supto vāsaraṃ bhārate varṣe manyate /",
  "GSP33brssbh3u:614": "tathā muhūrtamātravartini svapne kadācidbahuvarṣapūgānativāhayati /",
  "GSP33brssbh3u:615": "nimittānyapi ca svapne na buddhaye karmaṇe vocitāni vidyante /",
  "GSP33brssbh3u:616": "karaṇosaṃhārāddhi nāsya rathādigrahaṇāya cakṣurādīni santi /",
  "GSP33brssbh3u:617": "rathādinirvartane 'pi kuto 'sya nimeṣamātreṇa sāmarthyaṃ dāruṇī vā /",
  "GSP33brssbh3u:618": "bādhyante caite rathādayaḥ svapnadṛṣṭāḥ prabodhe /",
  "GSP33brssbh3u:619": "svapna eva caite sulabhabādhā bhavanti /",
  "GSP33brssbh3u:620": "ādyantayorvyabhicāradarśanāt /",
  "GSP33brssbh3u:621": "ratho 'yamiti hi kadācitsvapne nirdhāritaḥ kṣaṇena manuṣyaḥ saṃpadyate manuṣyo 'yamiti nirdhāritaḥ kṣaṇena vṛkṣaḥ /",
  "GSP33brssbh3u:622": "spaṣṭaṃ cābhāvaṃ rathādīnāṃ svapne śrāvayati śāstram - ''na tatra rathā na rathayogā na panthāno bhavanti' (bṛ. 4.3.10) ityādi /",
  "GSP33brssbh3u:623": "tasmānmāyāmātraṃ svapnadarśanam // 3 //",
  "GSP33brssbh3u:624": "----------------------",
  "GSP33brssbh3u:625": "FN: saṃvṛte saṃkīrṇaḥ /",
  "GSP33brssbh3u:626": "paryetuṃ gantum /",
  "GSP33brssbh3u:627": "viparyetuṃ āgantum /",
  "GSP33brssbh3u:628": "____________________________________________________________________________________________",
  "GSP33brssbh3u:629": "sūcakaśca hi śruter ācakṣate ca tadvidaḥ | BBs_3,2.4 |",
  "GSP33brssbh3u:630": "māyāmātratvāttarhi na kaścitsvapne paramārthagandho 'stīti /",
  "GSP33brssbh3u:631": "netyucyate /",
  "GSP33brssbh3u:632": "sūcakaśca hi svapno bhavati bhaviṣyatoḥsādhvasādhunoḥ /",
  "GSP33brssbh3u:633": "tathāhi śrūyate - 'yadā karmasu kāmyeṣu striyaṃ svapneṣu paśyati /",
  "GSP33brssbh3u:634": "samṛddhiṃ tatra jānīyāttasminsvapnadarśane' (chā. 5.2.9)",
  "GSP33brssbh3u:635": "tathā puruṣaṃ kṛṣṇaṃ kṛṣṇadantaṃ paśyati sa enaṃ hanti ityevamādibhiḥ svapnairacirajīvitvamāvedyata iti śrāvayati /",
  "GSP33brssbh3u:636": "ācakṣate ca svapnādhyāyavidaḥ - 'kuñjarārohaṇādīni svapne dhanyāni kharayānādīnyadhanyāni' iti /",
  "GSP33brssbh3u:637": "mantradevatādravyaviśeṣanimittāśca kecitsvapnāḥ satyārthagandhino bhavantīti manyante /",
  "GSP33brssbh3u:638": "tatrāpi bhavatu nāma sūcyamānasya vastunaḥ satyatvaṃ,",
  "GSP33brssbh3u:639": "sūcakasya tu strīdarśanāderbhavatyeva vaitathyaṃ bādhyamānatvādityabhiprāyaḥ /",
  "GSP33brssbh3u:640": "tasmādupapannaṃ svapnasya māyāmātratvam /",
  "GSP33brssbh3u:641": "yaduktam 'āha hi' iti tadevaṃ sati bhāktaṃ vyākhyātavyam /",
  "GSP33brssbh3u:642": "yathā lāṅgalaṃ gavādīnudvahatīti nimittamātratvādevamucyate,",
  "GSP33brssbh3u:643": "natu pratyakṣameva lāṅgalaṃ gavādīnudvahati /",
  "GSP33brssbh3u:644": "evaṃ nimittamātratvādevātsupto rathādīnsṛjate sa hi karteti cocyate,",
  "GSP33brssbh3u:645": "natu pratyakṣameva supto rathādīnsṛjati /",
  "GSP33brssbh3u:646": "nimitttvaṃ tvasya rathādipratibhānanimittamodatrāsādidarśanāttannimittabhūtayoḥ sukṛtaduṣkṛtayoḥ kartṛtveneti vaktavyam /",
  "GSP33brssbh3u:647": "apica jāgarite viṣayendriyasaṃyogādādityādijyotirvyatikarāccātmanaḥ svayañjyotiṣṭvaṃ durvivecanamiti tadvivecanāya svapna upanyastaḥ /",
  "GSP33brssbh3u:648": "tatra yadi rathādisṛṣcivacanaṃ śrutyā nīyeta tadā svayañjyotiṣṭvaṃ na nirṇītaṃ syāt /",
  "GSP33brssbh3u:649": "tasmādrathādyabhāvavacanaṃ śrutyā rathādisṛṣṭivacanaṃ tu bhaktyeti vyākhyeyam /",
  "GSP33brssbh3u:650": "etena nirmāṇaśravaṇaṃ vyākhyātam /",
  "GSP33brssbh3u:651": "yadapyuktam - 'prājñamenaṃ nirmātāramāmananti' iti /",
  "GSP33brssbh3u:652": "tadapyasat /",
  "GSP33brssbh3u:653": "śrutyantare 'svayaṃ vihatya svayaṃ nirmāya svena bhāsā jyotiṣā prasvapiti' (bṛ. 4.3.9)",
  "GSP33brssbh3u:654": "iti jīvavyāpāraśravaṇāt /",
  "GSP33brssbh3u:655": "ihāpi 'ya eṣa supteṣu jāgarti' (ka. 5.8) iti prasiddhānuvajjīva evāyaṃ kāmānāṃ nirmātā saṃkīrtyate /",
  "GSP33brssbh3u:656": "tasya tu vākyaśeṣeṇa tadeva śukraṃ tadbrahmeti jīvabhāvaṃ vyāvartya brahmabhāva upadiśyate - 'tattvamasi' (chā. 6.9.4)",
  "GSP33brssbh3u:657": "ityādivaditi na brahmaprakaraṇaṃ virudhyate /",
  "GSP33brssbh3u:658": "nacāsmābhiḥ svapne 'pi prājñavyavahāraḥ pratiṣidhyate /",
  "GSP33brssbh3u:659": "tasya sarveśvaratvātsarvāsvavasthādhiṣṭhātṛtvopapatteḥ /",
  "GSP33brssbh3u:660": "pāramārthikastu nāyaṃ saṃdhyāśrayaḥ sargo viyadādisargavadityetāvatpratipādyate /",
  "GSP33brssbh3u:661": "naca viyadādisargasyāpyātyantikaṃ satyatvamasti /",
  "GSP33brssbh3u:662": "pratipāditaṃ hi 'tadananyatvamārambhaṇaśabdādibhyaḥ' (bra. sū. 2.1.14)",
  "GSP33brssbh3u:663": "ityatra samastasya prapañcasya māyāmātratvam /",
  "GSP33brssbh3u:664": "prāktu brahmātmatvadarśanādviyadādiprapañco vyavasthitarūpo bhavati /",
  "GSP33brssbh3u:665": "saṃdhyāśrayastu prapañcaḥ pratidinaṃ bādhyata iti /",
  "GSP33brssbh3u:666": "ato vaiśeṣikamidaṃ saṃdhyasya māyāmatratvamuditam // 4 //",
  "GSP33brssbh3u:667": "____________________________________________________________________________________________",
  "GSP33brssbh3u:668": "parābhidhyānāt tu tirohitaṃ tato hyasya bandhaviparyayau | BBs_3,2.5 |",
  "GSP33brssbh3u:669": "athāpi syātparasyaiva tāvadātmanoṃ'śo jīvo 'gniriva visphuliṅgaḥ /",
  "GSP33brssbh3u:670": "tatraivaṃ sati yathāgnivisphuliṅgayoḥ samāne dahanaprakāśanaśaktī bhavata evaṃ jīveśvarayorapi jñānaiśvaryaśaktī,",
  "GSP33brssbh3u:671": "tataśca jīvasya jñānaiśvaryavaśātsāṃkalpikī svapne rathādisṛṣṭirbhaviṣyatīti /",
  "GSP33brssbh3u:672": "atrocyate- satyapi jīveśvarayoraṃśāṃśibhāve pratyakṣameva jīvasyeśvaraviparītadharmatvam /",
  "GSP33brssbh3u:673": "kiṃ punarjīvasyeśvarasamānadharmatvaṃ nāstyeva /",
  "GSP33brssbh3u:674": "na nāstyeva /",
  "GSP33brssbh3u:675": "vidyamānamapi tattirohitamavidyādivyavadhānāt /",
  "GSP33brssbh3u:676_0": "tatpunastirohitaṃ satparameśvaramabhidhyāyato yatamānasya jantorvidhūtadhvāntasya",
  "GSP33brssbh3u:676_1": "timiratiraskṛteva dṛkśaktirauṣadhavīryādīśvaraprasādātsaṃsiddhasya kasyacidevāvirbhavati",
  "GSP33brssbh3u:676_2": "na svabhāvata eva sarveṣāṃ jantūnām /",
  "GSP33brssbh3u:677": "kutaḥ - tato hīśvarāddhetorasya jīvasya bandhamokṣau bhavataḥ /",
  "GSP33brssbh3u:678": "īśvarasvarūpāparijñānādbandhastatsvarūpaparijñānāttu mokṣaḥ /",
  "GSP33brssbh3u:679": "tathāca śrutiḥ - 'jñātvā devaṃ sarvapāśāpahāniḥ kṣīṇaiḥ kleśairjanmamṛtyuprahāṇiḥ /",
  "GSP33brssbh3u:680": "tasyābhidhyānāttṛtīyaṃ dehabhede viśvaiśvaryaṃ kevala āptakāmaḥ' (śve. 1.11) ityevamādyā // 5 //",
  "GSP33brssbh3u:681": "____________________________________________________________________________________________",
  "GSP33brssbh3u:682": "dehayogādvā so 'pi | BBs_3,2.6 |",
  "GSP33brssbh3u:683": "kasmātpunarjīvaḥ paramātmāṃśa eva saṃstiraskṛtajñānaiśvaryo bhavati /",
  "GSP33brssbh3u:684": "yuktaṃ tu jñānaiśvaryayoratiraskṛtatvaṃ visphuliṅgasyeva dahanaprakāśanayoriti /",
  "GSP33brssbh3u:685": "ucyate /",
  "GSP33brssbh3u:686": "satyamevaitat /",
  "GSP33brssbh3u:687": "so 'pi tu jīvasya jñānaiśvaryatirobhāvo dehayogāddehendriyamanobuddhiviṣayavedanādiyogādbhavati /",
  "GSP33brssbh3u:688": "asti cātropamā yathāgnerdahanaprakāśanasaṃpannasyāpyaraṇitasya dahanaprakāśane tirohite bhavato yathā vā bhasmacchannasya /",
  "GSP33brssbh3u:689": "evamavidyāpratyupasthāpitanāmarūpakṛtadehādyupādhiyogāttadavivekabhramakṛto jīvasya jñānaiśvaryatirobhāvaḥ /",
  "GSP33brssbh3u:690": "vāśabdo jīveśvarayoranyatvāśaṅkāvyāvṛttyarthaḥ /",
  "GSP33brssbh3u:691": "nanvasya eva jīva īśvarādastu tiraskṛtajñānaiśvaryatvātkiṃ dehayogakalpanayā /",
  "GSP33brssbh3u:692": "netyucyate /",
  "GSP33brssbh3u:693": "nahyanyatvaṃ jīvasyeśvarādupapadyate 'seyaṃ devataikṣata' (chā. 6.3.2)",
  "GSP33brssbh3u:694": "ityupakramya 'anena jīvenātmanānupraviśya' (chā. 6.3.2)",
  "GSP33brssbh3u:695": "ityātmaśabdena jīvasya parāmarśāt /",
  "GSP33brssbh3u:696": "'tatsatyaṃ sa ātmā tattvamasi śvetaketo' (chā. 6.9.4) iti ca jīvāyopadiśatīśvarātmatvam /",
  "GSP33brssbh3u:697": "ato 'nanya eveśvarājjīvaḥ sedehayogāttirohitajñānaiśvaryo bhavati /",
  "GSP33brssbh3u:698": "ataśca na sāṃkalpikī jīvasya svapne rathādisṛṣṭirghaṭate /",
  "GSP33brssbh3u:699": "yadi ca sāṃkalpikī svapne rathādisṛṣṭiḥ syānnaivāniṣṭaṃ kaścitsvapnaṃ paśyet /",
  "GSP33brssbh3u:700": "nahi kaścidaniṣṭaṃ saṃkalpyate /",
  "GSP33brssbh3u:701": "yatpunaruktaṃ jāgaritadeśaśrutiḥ svapnasya satyatvaṃ sthāpayatīti na tatsāmyavacanaṃ satyatvābhiprāyaṃ svayañjyotiṣṭvavirodhāt /",
  "GSP33brssbh3u:702": "śrutyaiva ca svapne rathādyabhāvasya darśitatvāt /",
  "GSP33brssbh3u:703": "jāgaritaprabhavavāsanānirmitatvāttu svapnasya tattulyanirbhāsatvābhiprāyaṃ tat /",
  "GSP33brssbh3u:704": "tasmādupapannaṃ svapnasya māyāmātratvam // 6 //",
  "GSP33brssbh3u:705": "2 tadabhāvādhikaraṇam / sū. 7-8",
  "GSP33brssbh3u:706": "____________________________________________________________________________________________",
  "GSP33brssbh3u:707": "tadabhāvo nāḍīṣu tacchruter ātmani ca | BBs_3,2.7 |",
  "GSP33brssbh3u:708": "svapnāvasthā parīkṣitā suṣuptāvasthedānīṃ parīkṣyate /",
  "GSP33brssbh3u:709": "tatraitāḥ suṣuptiviṣayāḥ śrutayo bhavanti /",
  "GSP33brssbh3u:710": "kvacicchrūyate- 'tadyatraitatsuptaḥ samastaḥ svapnaṃ na vijānātyāsu tadā nāḍīṣu sṛpo bhavati' (chā. 8.6.3) iti /",
  "GSP33brssbh3u:711": "anyatra tu nāḍīrevānukramya śrūyate - 'tābhiḥ pratyavasṛpya purītati śete' (bṛ. 2.1.19) iti /",
  "GSP33brssbh3u:712": "tathānyatra nāḍīrevānukramya 'tāsu tadā bhavati yadā suptaḥ svapnaṃ na kañcana paśyatyathāsminprāṇa evaikadhā bhavati' (kauṣī. 4.19) iti /",
  "GSP33brssbh3u:713": "tathānyatra 'ya eṣo 'ntarhṛdaya ākāśastasmiñchete' (bṛ. 2.1.17) iti /",
  "GSP33brssbh3u:714": "tathānyatra 'satā somya tadā saṃpanno bhavati svamapīto bhavati' (chā. 6.8.1) iti /",
  "GSP33brssbh3u:715": "'prājñenātmanā saṃpariśvakto na bāhyaṃ kiñcana veda nāntaram' (bṛ. 4.3.21) iti ca /",
  "GSP33brssbh3u:716": "tatra saṃśayaḥ - kimetāni nāḍyādīni parasparanirapekṣāṇi bhinnāni suṣuptisthānānyāhosvitparasparāpekṣayaikaṃ suṣuptisthānamasti /",
  "GSP33brssbh3u:717": "kiṃ tāvatprāptaṃ bhinnānīti /",
  "GSP33brssbh3u:718": "kutaḥ - ekārthatvāt /",
  "GSP33brssbh3u:719": "nahyekārthānīṃ kvacitparasparāpekṣatvaṃ dṛśyate vrīhiyavādīnām /",
  "GSP33brssbh3u:720": "nāḍyādīnāṃ tvekārthatā suṣuptau dṛśyate - 'nāḍīśu sṛpto bhavati' (chā. 8.6.3) 'purītati śete'",
  "GSP33brssbh3u:721": "(bṛ. 2.1.19) iti ca tatra tatra saptamīnirdeśasya tulyatvāt /",
  "GSP33brssbh3u:722": "nanu naivaṃ sati saptamīnirdeśo dṛśyate - 'satā somya tadā saṃpanno bhavati' (chā. 6.8.1) iti /",
  "GSP33brssbh3u:723": "naiṣa doṣaḥ /",
  "GSP33brssbh3u:724": "tatrāpi saptamyarthasya gamyamānatvāt /",
  "GSP33brssbh3u:725": "vākyaśeṣo hi tatrāyatanaiṣī jīvaḥ sadupasarpatītyāha - 'anyatrāyatanamalabdhvā prāṇamevopaśrayate' (chā. 6.8.2)",
  "GSP33brssbh3u:726": "iti prāṇaśabdena tatra prakṛtasya sata upādanāt /",
  "GSP33brssbh3u:727": "āyatanaṃ ca saptamyarthaḥ /",
  "GSP33brssbh3u:728": "saptamīnirdeśo 'pi tatra vākyaśeṣe dṛśyate - 'sati saṃpadya na viduḥ sati saṃpadyāmahe' (chā. 6.9.2) iti /",
  "GSP33brssbh3u:729": "sarvatra ca viśeṣavijñānoparamalakṣaṇaṃ suṣuptaṃ na viśiṣyate /",
  "GSP33brssbh3u:730": "tasmādekārtatvānnāḍyādīnāṃ vikalpena kadācitkiñcitsthānaṃ svāpāyopasarpatīti /",
  "GSP33brssbh3u:731": "evaṃ prāpte pratipādyate - tadabhāvo nāḍīṣvātni ceti /",
  "GSP33brssbh3u:732": "tadabhāva iti tasya prakṛtasya svapnadarśanasyābhāvaḥ suṣuptamityarthaḥ /",
  "GSP33brssbh3u:733": "nāḍīṣvātmani ceti samuccayenaitāni nāḍyādīni svāpāyopaiti na vikalpenetyarthaḥ /",
  "GSP33brssbh3u:734": "kutaḥ - tacchruteḥ /",
  "GSP33brssbh3u:735": "tathāhi - sarveṣāmeva nāḍyādīnāṃ tatra tatra suṣuptisthānatvaṃ śrūyate tacca masuccaye saṃgṛhītaṃ bhavati /",
  "GSP33brssbh3u:736": "vikalpe hyeṣāṃ pakṣe bādhaḥ syāt /",
  "GSP33brssbh3u:737": "nanvekārthatvādvikalpo nāḍyādīnāṃ vrīhiyavādivatyuktam /",
  "GSP33brssbh3u:738": "netyucyate /",
  "GSP33brssbh3u:739": "nahyekavibhaktinirdeśamātreṇaikārthatvaṃ vikalpaścāpatati /",
  "GSP33brssbh3u:740": "nānārthatvasamuccayayorapyekavibhaktinirdeśadarśanāprāsāde śete paryaṅ ke śeta ityevamādiṣu /",
  "GSP33brssbh3u:741": "tathehāpi nāḍīṣu purītati brahmaṇi ca svapitītyetadupapadyate samuccayaḥ /",
  "GSP33brssbh3u:742": "tathāca śrutiḥ - 'tāsu tadā bhavati yadā suptaḥ svapnaṃ na kañcana paśyatyathāsminprāṇa evaikadhā bhavati' (kauṣī. 4.19)",
  "GSP33brssbh3u:743": "iti samuccayaṃ nāḍīnāṃ prāṇasya ca suṣuptau śrāvayatyekavākyopādānāt /",
  "GSP33brssbh3u:744": "prāṇasya ca brahmatvaṃ samadhigatam - 'prāṇastathānugamāt' (bra.sū. 1.1.28) ityatra /",
  "GSP33brssbh3u:745": "yatrāpi nirapekṣā iva nāḍīḥ suptisthānatvena śrāvayati - 'āsu tadā nāḍīṣu sṛpto bhavati' (chā. 8.6.3) iti /",
  "GSP33brssbh3u:746": "tatrāpi pradeśāntaraprasiddhasya brahmaṇo 'pratiṣedhānnāḍīdvāreṇaiva brahmaṇyevāvatiṣṭhata iti pratīyate /",
  "GSP33brssbh3u:747": "nacaivamapi nāḍīṣu saptamī virudhyate /",
  "GSP33brssbh3u:748": "nāḍīdvārāpi brahmopasarpansṛpta eva nāḍīṣu bhavati /",
  "GSP33brssbh3u:749": "yo hi gaṅgayā sāgaraṃ gacchati gata eva sa gaṅgāyāṃ bhavati /",
  "GSP33brssbh3u:750": "apicātra raśmīnāḍīdvārātmakasya brahmalokamārgasya vivakṣitatvānnāḍīstutyarthaṃ sṛptisaṃkīrtanam /",
  "GSP33brssbh3u:751": "'nāḍīṣu sṛpto bhavati' (chā. 8.6.3)",
  "GSP33brssbh3u:752": "ityuktvā 'taṃ na kaścana pāpmā spṛśati' (chā. 8.6.3)",
  "GSP33brssbh3u:753": "iti bruvannāḍīḥ praśaṃsati /",
  "GSP33brssbh3u:754": "bravīti ca pāpmasparśābhāve hetum - tejasā nāḍīgatena pittākhyenābhivyāptakaraṇo na bāhyānviṣayānīkṣata ityarthaḥ /",
  "GSP33brssbh3u:755": "athavā tejaseti brahmaṇa evāyaṃ nirdeśaḥ /",
  "GSP33brssbh3u:756": "śrutyantare -' brahmaiva teja eva' (bṛ. 4.4.7) iti tejaḥ śabdasya brahmaṇi pratyuktatvāt /",
  "GSP33brssbh3u:757": "brahmaṇā hi tadā saṃpanno bhavati nāḍīdvāreṇātastaṃ na kaścana pāpmāna spṛśatītyarthaḥ /",
  "GSP33brssbh3u:758": "brahmasamapattiśca pāpmasparśābhāve hetuḥ samadhigataḥ - 'sarve pāpmāno 'ta nivartante 'pahatapāpmā hyeṣa brahmalokaḥ' (chā.",
  "GSP33brssbh3u:759": "8.4.2) ityādiśrutibhyaḥ /",
  "GSP33brssbh3u:760": "evañca sati pradeśāntaraprasiddhena brahmaṇā suṣuptisthānenānugato nāḍīnāṃ samuccayaḥ samadhigato bhavati /",
  "GSP33brssbh3u:761": "tathā purītato 'pi brahmaprakriyāyāṃ saṃkīrtanāttadanuguṇameva suptisthānatvaṃ vijñāyate - 'ya eṣo 'ntarhṛdaya ākāśastasmiñchete' (bṛ. 2.1.17)",
  "GSP33brssbh3u:762": "iti hṛdayākāśe suptisthāne prakṛta idamucyate 'purītati śete' (bṛ. 2.1.19) iti /",
  "GSP33brssbh3u:763": "purītaditi hṛdayapariveṣṭanamucyate /",
  "GSP33brssbh3u:764": "tadantarvartinyāpi hṛdayākāśe śayānaḥ śakyate purītati śeta iti vaktum /",
  "GSP33brssbh3u:765": "prākāraparikṣipte 'pi pure vartamānaḥ prākāre vartata ityucyate /",
  "GSP33brssbh3u:766": "hṛdayākāśasya ca brahmatvaṃ samadhigatam - 'dahara uttarebhyaḥ' (bra.sū. 1.3.14) ityatra /",
  "GSP33brssbh3u:767": "tathā nāḍīpurītatsamuccayo 'pi - 'tābhiḥ pratyavasṛtya purītati śete' (bṛ. 2.1.19)",
  "GSP33brssbh3u:768": "ityekavākyopādānādavagamyate /",
  "GSP33brssbh3u:769": "satprājñayośca prasiddhameva brahmatvam /",
  "GSP33brssbh3u:770": "evametāsu śrutiṣu trīṇyeva suṣuptisthānāni saṃkīrtitāni nāḍyaḥ purītadbrahma ceti /",
  "GSP33brssbh3u:771": "tatrāpi dvāramātraṃ nāḍyaḥ purītacca, brahmaiva tvekaṃ suṣupti sthānam /",
  "GSP33brssbh3u:772": "apica nāḍyaḥ purītadvā jīvasyopādhyādhāra eva bhavati tatrāsya karaṇāni vartanta iti /",
  "GSP33brssbh3u:773": "nahyupādhisaṃbandhamantareṇa svata eva jīvasyādhāraḥ kaścitsaṃbhavati,",
  "GSP33brssbh3u:774": "brahmāvyatirekeṇa svamahimapratiṣṭhitatvāt /",
  "GSP33brssbh3u:775": "brahmādhāratvamapyasya suṣupte naivādhārādheyabhedābhiprāyeṇocyate kathaṃ tarhi tādātmyābhiprāyeṇa /",
  "GSP33brssbh3u:776": "yata āha - 'satā somya tadā saṃpanno bhavati svamapīto bhavati' (chā. 6.8.1) iti /",
  "GSP33brssbh3u:777": "svaśabdenātmābhilapyate, svarūpamāpannaḥ supto bhavatītyarthaḥ /",
  "GSP33brssbh3u:778": "apica na kadācijjīvasya brahmaṇā saṃpattirnāsti svarūpasyānapāyitvāt /",
  "GSP33brssbh3u:779": "svapnajāgaritayostūpādhisaṃparkavaśātpararūpāpattimivāpekṣya tadupaśamātsuṣupteḥ svarūpāpattirvakṣyate /",
  "GSP33brssbh3u:780": "ataśca suptāvasthāyāṃ kadācitsatāṃ saṃpadyate kadācinna saṃpadyata ityayuktam /",
  "GSP33brssbh3u:781": "apica sthānavikalpābhyupagame 'pi viśeṣavijñānopalakṣaṇaṃ tāvatsuṣuptaṃ na kvacidviśiṣyate /",
  "GSP33brssbh3u:782": "tatra sati saṃpannastāvattadekatvānna vijānatīti yuktam /",
  "GSP33brssbh3u:783": "'ttakena kaṃ vijānīyāt /",
  "GSP33brssbh3u:784": "' (bṛ. 2.4.14) iti śruteḥ /",
  "GSP33brssbh3u:785": "nāḍīṣu puratīti ca śayānasya na kiñcidavijñāne kāraṇaṃ śakyaṃ vijñātuṃ,",
  "GSP33brssbh3u:786": "bhedaviṣayatvāt 'yatra vā anyadiva syāttatrānyo 'nyatpaśyet' (bṛ. 4.3.31) iti śruteḥ /",
  "GSP33brssbh3u:787": "nanu bhedaviṣayasyāpyatidūrādikāraṇamavijñāne syāt /",
  "GSP33brssbh3u:788": "bāḍham /",
  "GSP33brssbh3u:789": "evaṃ syādyadi jīvaḥ svataḥparicchinno 'bhyupagamyate,",
  "GSP33brssbh3u:790": "yathā viṣṇumitraḥ pravāsī svagṛhaṃ na paśyati /",
  "GSP33brssbh3u:791": "natu jīvasyopādhivyatirekeṇa paricchedo vidyate /",
  "GSP33brssbh3u:792": "upādhigatamevātidūrādikāraṇamavijñāna iti yadyucyeta tathāpyupādherupaśāntatvātsatyeva saṃpanno na vijānatīti yuktam /",
  "GSP33brssbh3u:793": "naca vayamiha tulyavannāḍyādisamuccayaṃ pratipādayāmaḥ /",
  "GSP33brssbh3u:794": "nahi nāḍyaḥ suptisthānaṃ purītadvetyanena vijñānena kiñcitprayojanamasti /",
  "GSP33brssbh3u:795": "nahyetadvijñānapratibaddhaṃ kiñcitphalaṃ śrūyate /",
  "GSP33brssbh3u:796": "nāpyetadvijñānaṃ phalavataḥ kasyacidaṅgamupadiśyate /",
  "GSP33brssbh3u:797": "brahma tvanapāyi suptisthānamityetatpratipādayāmaḥ /",
  "GSP33brssbh3u:798": "tena tu vijñānena prayojanamasti jīvasya brahmātmatvāvadhāraṇaṃ svapnajāgaritavyavahāravimuktatvāvadhāraṇaṃ ca /",
  "GSP33brssbh3u:799": "tasmādātmaiva suptisthānam /",
  "GSP33brssbh3u:800": "____________________________________________________________________________________________",
  "GSP33brssbh3u:801": "ataḥ prabodho 'smāt | BBs_3,2.8 |",
  "GSP33brssbh3u:802": "yasmāccātmaiva suptisthānamata eva ca kāraṇānnityavadevāsmādātmanaḥ prabodhaḥ svāpādhikāre śiṣyate - 'kuta etadāgāt' (bṛ. 2.1.16)",
  "GSP33brssbh3u:803": "ityasya praśnasya prativacanāvasare 'yathāgneḥ kṣudrā visphuliṅgā vyuccārantyevamevaitasmādātmanaḥ sarve prāṇāḥ' (bṛ. 2.1.20) ityādinā /",
  "GSP33brssbh3u:804": "'sata āgamya na viduḥ sata āgacchāmahe' (chā. 6.10.2) iti ca /",
  "GSP33brssbh3u:805": "vikalpyamāneṣu tu suṣuptisthāneṣu kadācinnāḍībhyaḥ pratibudhyate kadācitpurītataḥ kadācidātmana ityaśāsiṣyat /",
  "GSP33brssbh3u:806": "tasmādapyātmaiva suptisthānamiti // 8 //",
  "GSP33brssbh3u:807": "3 karmānusmṛtiśabdavidhyadhikaraṇam / sū. 9",
  "GSP33brssbh3u:808": "____________________________________________________________________________________________",
  "GSP33brssbh3u:809": "sa eva tu karmānusmṛtiśabdavidhibhyaḥ | BBs_3,2.9 |",
  "GSP33brssbh3u:810": "tasyāḥ punaḥ satsaṃpatteḥ pratibudhyamānaḥ kiṃ ya eva satasaṃpannaḥ sa eva pratibudhyata uta sa vānyo veti cintyate /",
  "GSP33brssbh3u:811": "tatra prāptaṃ tāvadaniyama iti /",
  "GSP33brssbh3u:812": "kutaḥ - yadā hi jalarāśau kaścijjalabinduḥ prakṣipyate jalarāśireva sa tadā bhavati punaruddharaṇe ca sa eva jalabindurbhavatīti duḥsaṃpādam /",
  "GSP33brssbh3u:813": "tadvatsuptaḥ pareṇaikatmāpannaḥ saṃprasīdatatīti na sa eva punarutthātumarhati /",
  "GSP33brssbh3u:814": "tasmātsa eveśvaro vānyo vā jīvaḥ pratibudhyata ityevaṃ prāpta idamāha - sa eva tu jīvaḥ luptaḥ svāsthyaṃ gataḥ punaruttiṣṭhati nānyaḥ /",
  "GSP33brssbh3u:815": "kasmāt /",
  "GSP33brssbh3u:816": "karmānusmṛtiśabdavidhibhyaḥ /",
  "GSP33brssbh3u:817": "vibhajya hetuṃ darśayiṣyāmi /",
  "GSP33brssbh3u:818": "karmaśeṣānuṣṭhānadarśanāttāvatsa evotthātumarhati nānyaḥ /",
  "GSP33brssbh3u:819": "tathāhi - pūrvedyuranuṣṭhitasya karmaṇo 'paredyuḥ śeṣamanutiṣṭhandṛśyate /",
  "GSP33brssbh3u:820": "nacānyena sāmikṛtasya karmaṇo 'nyaḥ śeṣakriyāyāṃ pravarititumarhati /",
  "GSP33brssbh3u:821": "atiprasaṅgāt /",
  "GSP33brssbh3u:822": "tasmādeka eva pūrvedyuraparedyuścaikasya karmaṇaḥ karteti gamyate /",
  "GSP33brssbh3u:823": "itaśca sa evottiṣṭhati yatkāraṇamatīte 'hanyahamado 'drākṣamiti pūrvānubhūtasya paścātsmaraṇamanyasyotthāne nopapadyate /",
  "GSP33brssbh3u:824": "nahyanyadṛṣṭamanyo 'nusmartumarhati /",
  "GSP33brssbh3u:825": "so 'hamasmīti cātmānusmaraṇamātmāntarotthāne nāvakalpate /",
  "GSP33brssbh3u:826": "śabdebhyaśca tasyaivotthānamavagamyate /",
  "GSP33brssbh3u:827": "tathāhi - 'punaḥ pratinyāyaṃ pratiyonyādravati buddhāntāyaiva' (bṛ. 4.3.16)",
  "GSP33brssbh3u:828": "'sarvāḥ prajā aharahargacchantya etaṃ brahmalokaṃ na vindanti' (chā. 8.3.2)",
  "GSP33brssbh3u:829": "'ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yadyadbhavanti tadābhavanti'",
  "GSP33brssbh3u:830": "(chā. 6.9.3) ityevamādayaḥ śabdāḥ svāpaprabodhādhikāre paṭhitā nātmāntarotthāne sāmañjasyamīyuḥ /",
  "GSP33brssbh3u:831": "karmavidyāvidhibhyaścaivamevāvagamyate /",
  "GSP33brssbh3u:832": "anyathā hi karmavidyāvidhayo 'narthakāḥ syuḥ /",
  "GSP33brssbh3u:833": "anyotthānapakṣe hi suptamātro mucyata ityāpadyeta /",
  "GSP33brssbh3u:834": "evaṃ cetsyādvada kiṃ kālāntaraphalena karmaṇā vidyayā vā kṛtaṃ syāt /",
  "GSP33brssbh3u:835": "apicānyotthānapakṣe yadi tāvaccharīrāntare vyavaharaṇamāṇo jīva uttiṣṭhettatratyavyavahāralopaprasaṅgaḥ syāt /",
  "GSP33brssbh3u:836": "atha tatra supta uttiṣṭhetkalpanānarthakyaṃ syāt /",
  "GSP33brssbh3u:837": "yohi yasmiñśarīre suptaḥ sa tasminnotiṣṭhatyanyasmiñśarīre supto 'nyasminnuttiṣṭhatīti ko 'syāṃ kalpanāyāṃ lābhaḥ syāt /",
  "GSP33brssbh3u:838": "atha mukta uttiṣṭhedantavānmokṣa āpadyeta /",
  "GSP33brssbh3u:839": "nivṛttāvidyasya ca punarutthānamupapannam /",
  "GSP33brssbh3u:840": "eteneśvarasyotthānaṃ pratyuktam /",
  "GSP33brssbh3u:841": "nityanivṛttāvidyatvāt /",
  "GSP33brssbh3u:842": "akṛtābhyāgamakṛtavipraṇāśau ca durnivāravanyotthānapakṣe syātām /",
  "GSP33brssbh3u:843": "tasmātsa evottiṣṭhati nānya iti /",
  "GSP33brssbh3u:844": "yatpunaruktaṃ yathā jalarāśau prakṣipto jalabindurnoddhartuṃ śakyata evaṃ sati saṃpanno jīvo notpatpatitumarhatīti, tatparihriyate /",
  "GSP33brssbh3u:845": "yuktaṃ tatra vivekakāraṇābhāvājjalabindoranuddharaṇam /",
  "GSP33brssbh3u:846": "iha tu vidyate vivekakāraṇaṃ karma cāvidyā ceti vaiṣamyam /",
  "GSP33brssbh3u:847": "dṛśyate ca durvivecayorapyasmajjātīyaiḥ kṣīrodakayoḥ saṃsṛṣṭayorhaṃsena vivecanam /",
  "GSP33brssbh3u:848": "apica na jīvo nāma kaścitparasmādanyo vidyate yo jalabinduriva jalarāśeḥ sato vivicyeta /",
  "GSP33brssbh3u:849": "sadeva tūpādhisaṃparkājjīva ityasakṛtprapañcitam /",
  "GSP33brssbh3u:850": "evaṃ sati yāvadekopādhigatā bandhānuvṛttistāvadekajīvavyavahāraḥ /",
  "GSP33brssbh3u:851": "upādhyantaragatāyāṃ tu bandhānuvṛttau jīvāncataravyavahāraḥ /",
  "GSP33brssbh3u:852": "sa evāyamupādhiḥ svāpaprabodhayorbījāṅ kuranyāyenetyataḥ sa eva jīvaḥ pratibudhyata iti yuktam // 9 //",
  "GSP33brssbh3u:853": "4 mugdher'dhasaṃpattyadhikaraṇam / sū. 10",
  "GSP33brssbh3u:854": "____________________________________________________________________________________________",
  "GSP33brssbh3u:855": "mugdher'dhasaṃpattiḥ pariśeṣāt | BBs_3,2.10 |",
  "GSP33brssbh3u:856": "asti mugdho nāma yaṃ mūrchita iti laukikāḥ kathayanti /",
  "GSP33brssbh3u:857": "satu kimavastha iti parīkṣāyāmucyate /",
  "GSP33brssbh3u:858": "tisrastāvadavasthāḥ śarīrasthasya jīvasya prasiddhā jāgaritaṃ svapnaḥ suṣuptiriti /",
  "GSP33brssbh3u:859": "caturthī śarīrādapasṛptiḥ /",
  "GSP33brssbh3u:860": "natu pañcamīkācidavasthā jīvasya śrutau smṛtau vā prasiddhāsti /",
  "GSP33brssbh3u:861": "tasmāccatasṛṇāmevāvasthānāmanyatamāvasthā mūrchetyevaṃ prāpte brūmaḥ- na tāvanmugdho jāgaritāvastho bhavitumarhati /",
  "GSP33brssbh3u:862": "nahyayamindriyairviṣayānīkṣate /",
  "GSP33brssbh3u:863": "syādetat /",
  "GSP33brssbh3u:864": "iṣukāranyāyena mugdho bhaviṣyati /",
  "GSP33brssbh3u:865": "yatheṣukāro jāgradapīṣvāsaktamanastayā nānyānviṣayānīkṣata evaṃ mugdho musalasaṃpātādijanitaduḥkhānubhavavyagramanastayā jāgradapi nānyānviṣayānīkṣata iti /",
  "GSP33brssbh3u:866": "na /",
  "GSP33brssbh3u:867": "acetayamānatvāt /",
  "GSP33brssbh3u:868": "iṣukāro hi vyāpṛtamanā bravītīṣumevāhametāvantaṃ kālamupalabhamāno 'bhūvamiti /",
  "GSP33brssbh3u:869": "mugdhastu labdhasaṃjño bravītyandhe tamasyahametāvantaṃ kālaṃ prakṣipto 'bhūvaṃ na kiñcinmayā cetitamiti /",
  "GSP33brssbh3u:870": "jāgrataścaikaviṣayaviṣaktacetaso 'pi deho vidhriyate /",
  "GSP33brssbh3u:871": "mugdhasya tu deho dharaṇyāṃ patati /",
  "GSP33brssbh3u:872": "tasmānna jāgarti nāpi svapnānpaśyati niḥsaṃjñakatvāt /",
  "GSP33brssbh3u:873": "nāpi mṛtaḥ prāṇoṣmaṇorbhāvāt /",
  "GSP33brssbh3u:874": "mugdhe hi jantau mṛto 'yaṃ syānna vā mṛta iti saṃśayānā ūṣmāsti nāstīti hṛdayadeśamālabhante niścayārthaṃ prāṇo 'sti nāstīti ca nāsikādeśam /",
  "GSP33brssbh3u:875": "yadi prāṇoṣmaṇorastitvaṃ nāvagacchanti tato mṛto 'yamityadhyavasāya dahanāyāraṇyaṃ nayanti /",
  "GSP33brssbh3u:876": "atha tu prāṇamūṣmāṇaṃ vā pratipadyante tato nāyaṃ mṛta ityadhyavasāya saṃjñālābhāya bhiṣajyanti /",
  "GSP33brssbh3u:877": "punarutthānācca na diṣṭaṃ gataḥ /",
  "GSP33brssbh3u:878": "nahi yamarāṣṭrātpratyāgacchati /",
  "GSP33brssbh3u:879": "astu tarhi suṣupto niḥsaṃjñatvādamṛtatvācca /",
  "GSP33brssbh3u:880": "na /",
  "GSP33brssbh3u:881": "vailakṣaṇyāt /",
  "GSP33brssbh3u:882": "mugdhaḥ kadācicciramapi nocchvasiti savepathurasya deho bhavati bhayānakaṃ ca vadanaṃ visphārite netre /",
  "GSP33brssbh3u:883": "suṣuptastu prasannavadanastulyakālaṃ punaḥ punarucchvasiti nimīlite asya netre bhavataḥ /",
  "GSP33brssbh3u:884": "nacāsya deho vepate /",
  "GSP33brssbh3u:885": "pāṇipeṣaṇamātreṇa ca suṣuptamutthāpayanti natu mugdhaṃ mudgaraghātenāpi /",
  "GSP33brssbh3u:886": "nimittabhedaśca bhavati mohasvāpayoḥ /",
  "GSP33brssbh3u:887": "musalasaṃpātādinimittatvānmohasya, śramādinimittatvācca svāpasya /",
  "GSP33brssbh3u:888": "naca loke 'sti prasiddhirmugdhaḥ supta iti /",
  "GSP33brssbh3u:889": "pariśeṣādardhasaṃpattirmugdhatetyavagacchāmaḥ /",
  "GSP33brssbh3u:890": "nīḥsaṃjñatvātsaṃpanna itarasmādvailakṣaṇyādasaṃpanna iti /",
  "GSP33brssbh3u:891": "kathaṃ punarardhasaṃpattirmugdhateti śakyate vaktum /",
  "GSP33brssbh3u:892": "yāvatā suptaṃ prati tāvaduktaṃ śrutyā - 'satā somya tadā saṃpanno bhavati' (chā. 6.8.1)",
  "GSP33brssbh3u:893": "iti 'atra steno 'steno bhavati' (bṛ. 4.3.22)",
  "GSP33brssbh3u:894": "'naitaṃ setumahorātre tarato na jarā na mṛtyurna śoko na sukṛtaṃ na dṛṣkṛtam' (chā. 8.4.1) ityādi /",
  "GSP33brssbh3u:895": "jīve hi sukṛtaduṣkṛtayoḥ prāptiḥ sukhitvaduḥkhitvapratyayotpādanena bhavati /",
  "GSP33brssbh3u:896": "naca sukhitvapratyayo duḥkhitvapratyayo vā suṣupte vidyate, mugdhe 'pi tau pratyayau naiva vidyete /",
  "GSP33brssbh3u:897": "tasmādupādhyupaśamātsuṣuptavanmugdhe 'pi katsnasaṃpattireva bhavitumarhati nārdhasaṃpattiriti /",
  "GSP33brssbh3u:898": "atrocyate - na brūmo mugdher'dhasaṃpattirjīvasya brahmaṇā bhavatīti /",
  "GSP33brssbh3u:899": "kiṃ tarhyardhena suṣuptapakṣasya bhavati mugdhatvamardhenāvasthāntarapakṣasyeti brūmaḥ /",
  "GSP33brssbh3u:900": "darśite ca mohasya svāpena sāmyavaiṣamye /",
  "GSP33brssbh3u:901": "dvāraṃ caitanmaraṇasya /",
  "GSP33brssbh3u:902": "yadāsya sāvaśeṣaṃ karma bhavati tadā vāṅmanase pratyāgacchataḥ /",
  "GSP33brssbh3u:903": "yadā tu niravaśeṣaṃ karma bhavati tadā prāṇoṣmāṇāvapagacchataḥ /",
  "GSP33brssbh3u:904": "tasmādardhasaṃpattiṃ brahmavida icchanti /",
  "GSP33brssbh3u:905": "yattūktaṃ na pañcamī kācidavasthā prasiddhāstīti /",
  "GSP33brssbh3u:906": "naiṣa doṣaḥ /",
  "GSP33brssbh3u:907": "kadācitkīyamavastheti na prasiddhā syāt /",
  "GSP33brssbh3u:908": "prasiddhā caiṣā lokāyurvedayoḥ /",
  "GSP33brssbh3u:909": "ardhasaṃpattyabhyupagamācca na pañcamī gaṇyata ityanavadyam // 10 //",
  "GSP33brssbh3u:910": "5 ubhayaliṅgādhikaraṇam / sū. 11-21",
  "GSP33brssbh3u:911": "____________________________________________________________________________________________",
  "GSP33brssbh3u:912": "na sthānato 'pi parasyobhayaliṅgaṃ sarvatra hi | BBs_3,2.11 |",
  "GSP33brssbh3u:913": "yena brahmaṇā suṣuptyādiṣu jīva upādhyupaśamātsaṃpadyate tasyedānīṃ svarūpaṃ śrutivaśena nirdhāryate /",
  "GSP33brssbh3u:914": "santyubhayaliṅgāḥ śrutayo brahmaviṣayāḥ 'sarvakarmā sarvakāmaḥ sarvagandhaḥ sarvarasaḥ' (chā. 3.14.2)",
  "GSP33brssbh3u:915": "ityelamādāyāḥ saviśeṣaliṅgāḥ /",
  "GSP33brssbh3u:916": "'asthūlamanaṇvarhrasvamadīrdham' (bṛ. 3.8.8) ityevamādyāśca nirviśeṣaliṅgāḥ /",
  "GSP33brssbh3u:917": "kimāsu śrutiṣūbhayaliṅgaṃ brahmapratipattavyamutānyataraliṅgam /",
  "GSP33brssbh3u:918": "yadāpyanyataraliṅgaṃ tadāpi kiṃ saviśeṣamuta nirviśeṣamiti mīmāṃsyate /",
  "GSP33brssbh3u:919": "tatrobhayaliṅgaśrutyanugrahādubhayaliṅgameva brahmetyevaṃ prāpte brūmaḥ - na tāvatsvata eva parasya brahmaṇa ubhayaliṅgatvamupapadyate /",
  "GSP33brssbh3u:920": "nahyekaṃ vastu svata eva rūpādiviśeṣopetaṃ tadviparītaṃ cetyādhārayituṃ śakyaṃ virodhāt /",
  "GSP33brssbh3u:921": "astu tarhi sthānataḥ pṛthivyādyupādhiyogāditi /",
  "GSP33brssbh3u:922": "tadapi nopapadyate /",
  "GSP33brssbh3u:923": "nahyupādhiyogādapyanyādṛśasya vastuno 'nyādṛśaḥ svabhāvaḥ saṃbhavati /",
  "GSP33brssbh3u:924": "nahi svacchaḥ sansphaṭiko 'laktakādyupādhiyogādasvaccho bhavati bhramamātratvādasvacchatābhiniveśasya /",
  "GSP33brssbh3u:925": "upādhīnāṃ cāvidyāpratyupasthāpitatvāt /",
  "GSP33brssbh3u:926": "ataścānyataraliṅgaparigrahe 'pi samastaviśeṣarahitaṃ nirvikalpameva brahma pratipattavyaṃ na tadviparītam /",
  "GSP33brssbh3u:927": "sarvatra hi brahmasvarūpapratipādanapareṣu vākyeṣu 'aśabdamasparśamarūpamavyayam' (ka. 3.15 /",
  "GSP33brssbh3u:928": "muktiko. 2.72) ityevamādiṣvapāstasamastaviśeṣameva brahmopadiśyate // 11 //",
  "GSP33brssbh3u:929": "----------------------",
  "GSP33brssbh3u:930": "FN: sthānaṃ upādhistadyogāt /",
  "GSP33brssbh3u:931": "____________________________________________________________________________________________",
  "GSP33brssbh3u:932": "na bhedād iti cen na pratyekamatadvacanāt | BBs_3,2.12 |",
  "GSP33brssbh3u:933": "athāpi syādyaduktaṃ nirvikalpamekaliṅgameva brahma nāsya svataḥ sthānato vobhayaliṅgatvamastīti /",
  "GSP33brssbh3u:934": "tannopapadyate /",
  "GSP33brssbh3u:935": "kasmāt /",
  "GSP33brssbh3u:936": "bhedāt /",
  "GSP33brssbh3u:937": "bhinnā hi pratividyaṃ brahmaṇa ākārā upadiśyante /",
  "GSP33brssbh3u:938": "catuṣpādbrahma ṣoḍaśakalaṃ brahma vāmanītvādilakṣaṇaṃ brahma trailokyaśarīravaiśvānaraśabdoditaṃ brahmetyevañjātīyakāḥ /",
  "GSP33brssbh3u:939": "tasmātsaviśeṣatvamapi brahmaṇo 'bhyupagantavyam /",
  "GSP33brssbh3u:940": "nanūktaṃ nobhayaliṅgatvaṃ brahmaṇaḥ saṃbhavatīti /",
  "GSP33brssbh3u:941": "ayamapyavirodhaḥ /",
  "GSP33brssbh3u:942": "upādhikṛtatvādākārabhedasya /",
  "GSP33brssbh3u:943": "anyathā hi nirviṣayameva bhedaśāstraṃ prasajyeteti cet /",
  "GSP33brssbh3u:944": "neti brūmaḥ /",
  "GSP33brssbh3u:945": "kasmāt /",
  "GSP33brssbh3u:946": "pratyekamatadvacanāt /",
  "GSP33brssbh3u:947_0": "pratyupādhibhedaṃ hyabhedameva brahmaṇaḥ śrāvayati śāstram - 'yaścāyamasyāṃ pṛthivyāṃ",
  "GSP33brssbh3u:947_1": "tejomayo 'mṛtamayaḥ puruṣo yaścāyamadhyātmaṃ śārīrastejomayo 'mṛtamayaḥ puruṣo 'yameva",
  "GSP33brssbh3u:947_2": "sa yo 'yamātmā' (bṛ. 2.5.1) ityādi /",
  "GSP33brssbh3u:948": "ataśca na bhinnākārayogo brahmaṇaḥ śāstrīya iti śakyate vaktum /",
  "GSP33brssbh3u:949": "bhedasyopāsanārthatvādabhede tātparyāt /",
  "GSP33brssbh3u:950": "____________________________________________________________________________________________",
  "GSP33brssbh3u:951": "api caivam eke | BBs_3,2.13 |",
  "GSP33brssbh3u:952": "apicaivaṃ bhedadarsananindāpūrvakamabhedadarśanamevaike śākhinaḥ samāmananti - 'manasaivedamāptavyaṃ neha nānāsti kiñcana /",
  "GSP33brssbh3u:953": "mṛtyoḥ sa mṛtyupamāpnoti ya iha nāneva paśyati' (ka. 4.11) iti /",
  "GSP33brssbh3u:954": "tathānyepi 'bhoktā bhogyaṃ preritāraṃ ca matvā sarvaṃ trividhaṃ brahma me tat' (śve. 1.12)",
  "GSP33brssbh3u:955": "iti samastasya bhogyabhoktṛniyantṛlakṣaṇasya prapañcasya brahmaikasvabhāvatāmadhīyate // 13 //",
  "GSP33brssbh3u:956": "kathaṃ punarākāravadupadeśinīṣvanākāropadeśinīṣu ca brahmaviṣayāsu śrutiṣu satīṣvanākārameva brahmāvadhāryate na punarviparītamti /",
  "GSP33brssbh3u:957": "ata uttaraṃ paṭhati -",
  "GSP33brssbh3u:958": "____________________________________________________________________________________________",
  "GSP33brssbh3u:959": "arūpavadeva hi tatpradhānatvāt | BBs_3,2.14 |",
  "GSP33brssbh3u:960": "rūpādyākārarahitameva brahmāvadhārayitavyaṃ na rūpādimat /",
  "GSP33brssbh3u:961": "kasmāt /",
  "GSP33brssbh3u:962": "tatpradhānatvāt /",
  "GSP33brssbh3u:963": "''asthūlamanaṇvarhrasvamadīrdham' (bṛ. 3.8.8) 'aśabdamasparśamarūpamavyayam' (kaṭha. 3.15 /",
  "GSP33brssbh3u:964": "mukti. 2.72)",
  "GSP33brssbh3u:965": "'ākāśo vai nāma nāmarūpayornirvahitā te yadantarā tadbrahma' (chā. 8.14.1)",
  "GSP33brssbh3u:966": "'divyo hyamūrtaḥ puruṣaḥ sabāhyābhyantaro hyajaḥ'' (muṇḍa. 2.1.2)",
  "GSP33brssbh3u:967": ", 'tadetadbrahmāpūrvamanaparamanantaramabrahmamayamātmā brahagma sarvānabhūḥ' (bṛ. 2.5.19)",
  "GSP33brssbh3u:968": "ityevamādīni vākyāni niṣprapañcabrahmātmatattvapradhānāni narthāntarapradhānānītyetatpratiṣṭhāpitaṃ 'tattu samanvayāt' (bra.sū. 1.1.4) ityatra /",
  "GSP33brssbh3u:969": "tasmādevañjātīyakeṣu vākyeṣu yathāśrutaṃ nirākārameva brahmāvadhārayitavyam /",
  "GSP33brssbh3u:970": "itarāṇi tvākārapavadbrahmaviṣayāṇi vākyāni na tatpradhānāni /",
  "GSP33brssbh3u:971": "upāsanāvidhipradhānāni hi tāni teṣvasati virodhe yathāśrutamāśrayitavyam /",
  "GSP33brssbh3u:972": "sati tu virodhe tatpradhānānyatatpradhānebhyo balīyāṃsi bhavantīti /",
  "GSP33brssbh3u:973": "eṣa vinigamanāyāṃ hetuḥ /",
  "GSP33brssbh3u:974": "yenobhayīṣvapi śrutiṣu satīṣvanākārameva brahmāvadhāryate na punarviparītamiti // 14 //",
  "GSP33brssbh3u:975": "kā tarhyākāravadviṣayāṇāṃ śrutīnāṃ gatirityata āha -",
  "GSP33brssbh3u:976": "____________________________________________________________________________________________",
  "GSP33brssbh3u:977": "prakāśavaccāvaiyarthyāt | BBs_3,2.15 |",
  "GSP33brssbh3u:978": "yathā prakāśaḥ sauraścāndramaso vā viyadvyāpyāvatiṣṭhamāno 'ṅgulyādyupādhisaṃbandhātteṣvṛjuvakrādibhāvaṃ pratipadyamāneṣu tadbhāvamiva pratipadyate /",
  "GSP33brssbh3u:979": "evaṃ brahmāpi pṛthivyādyupādhisaṃbandhāttadākāratāmiva pratipadyate tadālambano brahmaṇa ākāraviśeṣopadeśa upāsanārtho na virudhyate /",
  "GSP33brssbh3u:980": "evamavaiyarthyamākāravadbrahmaviṣayāṇāmapi vākyānāṃ bhaviṣyati /",
  "GSP33brssbh3u:981": "nahi vedavākyānāṃ kasyacidarthavattvaṃ kasyacidanarthavattvamiti yuktaṃ pratipattuṃ pramāṇatvāviśeṣāt /",
  "GSP33brssbh3u:982": "nanvevamapi yatpurastātpratijñātaṃ nopādhiyogādapyubhayaliṅgatvaṃ brahmaṇo 'stīti tadvirudhyate /",
  "GSP33brssbh3u:983": "neti brūmaḥ /",
  "GSP33brssbh3u:984": "upādhinimittasya vastudharmatvānupapacatteḥ /",
  "GSP33brssbh3u:985": "upādhīnāṃ cāvidyāpratyupasthāpitatvāt /",
  "GSP33brssbh3u:986": "satyāmeva ca naisargikyāmavidyāyāṃ lokavedavyavahārāvatāra iti tatra tatrāvocāma // 15 //",
  "GSP33brssbh3u:987": "____________________________________________________________________________________________",
  "GSP33brssbh3u:988": "āha ca tanmātram | BBs_3,2.16 |",
  "GSP33brssbh3u:989_0": "āha ca śrutiścaitanyamātraṃ vilakṣaṇarūpāntararahitaṃ nirviśeṣaṃ brahma - 'sa yathā",
  "GSP33brssbh3u:989_1": "saindhavaghano 'ntaro 'bāhyaḥ kṛtsno rasaghana evaivaṃ vā are 'yamātmānantaro 'bāhyaḥ",
  "GSP33brssbh3u:989_2": "kṛtsnaḥ prajñānaghana eva' (bṛ. 4.5.13) iti /",
  "GSP33brssbh3u:990": "etaduktaṃ bhavati - nāsyātmano 'ntarbahirvā caitanyādanyadrūpamasti lavaṇarasa eva nirantaro bhavati na rasāntaraṃ tathaiveti // 16 //",
  "GSP33brssbh3u:991": "----------------------",
  "GSP33brssbh3u:992": "FN: saindhavaghano lohapiṇḍaḥ /",
  "GSP33brssbh3u:993": "____________________________________________________________________________________________",
  "GSP33brssbh3u:994": "darśayati cātho api smaryate | BBs_3,2.17 |",
  "GSP33brssbh3u:995": "darśayati ca śrutiḥ pararūpapratiṣedhenaiva brahma nirviśeṣatvāt- 'athāta ādeśo neti neti' (bṛ. 2.3.6)",
  "GSP33brssbh3u:996": "iti, 'anyadeva tadviditādatho aviditādadhi (ke. 1.3)",
  "GSP33brssbh3u:997": "'yato vāco nivartante aprāpya manasā saha' (tai. 2.4.1) ityevamādyā /",
  "GSP33brssbh3u:998_0": "bāṣkalinā ca bādhvaḥpṛṣṭaḥ sannavacanenaiva brahma provāceti śrūyate - 'sa hovācādhīhi",
  "GSP33brssbh3u:998_1": "bho iti sa tūṣṇīṃ babhūva taṃ ha dvitīye vā tṛtīye vā vacana uvāca brūmaḥ khalu tvaṃ tu na vijānāsi /",
  "GSP33brssbh3u:999": "upaśānto 'yamātmā' iti /",
  "GSP33brssbh3u:1000": "tathā smṛtiṣvapi parapratiṣedhenaivopadiśyate - 'jñeyaṃ yattatpravakṣyāmi yajjñātvāmṛtamaśnute /",
  "GSP33brssbh3u:1001": "anādimatparaṃ brahma na sattannāsaducyate' (13.12) ityevamādyāsu /",
  "GSP33brssbh3u:1002": "tathā viśvarūpadharo nārāyaṇo nāradamuvāceti smaryate - 'māyā hyeṣā mayā sṛṣṭā yanmāṃ paśyasi nārada /",
  "GSP33brssbh3u:1003": "sarvabhūtaguṇairyuktaṃ naivaṃ māṃ jñātumarhasi' iti /",
  "GSP33brssbh3u:1004": "----------------------",
  "GSP33brssbh3u:1005": "FN: adhi anyat /",
  "GSP33brssbh3u:1006": "upaśānto nirastadvaitaḥ /",
  "GSP33brssbh3u:1007": "____________________________________________________________________________________________",
  "GSP33brssbh3u:1008": "ata eva copamā sūryakādivat | BBs_3,2.18 |",
  "GSP33brssbh3u:1009_0": "yata eva cāyamātmā caitanyarūpo nirviśeṣo vāṅmanasātītaḥ parapratiṣedhopadeśyo 'ta",
  "GSP33brssbh3u:1009_1": "eva cāsyopādhinimittapāramārthikīṃ viśeṣavattābhipretya jalasūryakādivadityupamopādīyate",
  "GSP33brssbh3u:1009_2": "mokṣaśāstreṣu - 'yathā hyajaṃ jyotirātmā vivasvānapo bhinnā bahudhaiko 'nugacchan /",
  "GSP33brssbh3u:1010": "upādhinā kriyate bhedarūpo devaḥ kṣetreṣvevamajoyamātmā' iti /",
  "GSP33brssbh3u:1011": "'eka eva hi bhūtātmā bhūte bhūte vyavasthitaḥ /",
  "GSP33brssbh3u:1012": "ekadhā bahudhā caiva dṛśyate jalacandravat' (bra.biṃ 12) ityevamādiṣu // 18 //",
  "GSP33brssbh3u:1013": "atra pratyavasthīyate -",
  "GSP33brssbh3u:1014": "____________________________________________________________________________________________",
  "GSP33brssbh3u:1015": "ambuvadagrahaṇāt tu na tathātvam | BBs_3,2.19 |",
  "GSP33brssbh3u:1016": "na jalasūryakāditulyatvamihopapadyate tadvadagrahaṇāt /",
  "GSP33brssbh3u:1017": "sūryādibhyo hi mūrtebhyaḥ pṛthagbhūtaṃ viprakṛṣṭadeśaṃ mūrtaṃ gṛhyate tatra yuktaḥ sūryādipratibimbodayaḥ /",
  "GSP33brssbh3u:1018": "natvātmā mūrto nacāsmātpṛthagbhūtā viprakṛṣṭadeśāścopādhayaḥ sarvagatatvātsarvānanyatvācca /",
  "GSP33brssbh3u:1019": "tasmādayukto 'yaṃ dṛṣṭānta iti // 19 //",
  "GSP33brssbh3u:1020": "atra pratividhīyate -",
  "GSP33brssbh3u:1021": "____________________________________________________________________________________________",
  "GSP33brssbh3u:1022": "vṛddhihrāsabhāktvamantarbhāvādubhayasāmañjasyādevam | BBs_3,2.20 |",
  "GSP33brssbh3u:1023": "yukta eva tvayaṃ dṛṣṭānto vivakṣitāṃśasaṃbhavāt /",
  "GSP33brssbh3u:1024": "nahi dṛṣṭāntadārṣṭrāntikayoḥ kvacitkañcidvivakṣitāṃśaṃ mukattvā sarvasārūpyaṃ kenaciddarśayituṃ śakyate /",
  "GSP33brssbh3u:1025": "sarvasārūpye hi dṛṣṭāntadārṣṭrāntikabhāvoccheda eva syāt /",
  "GSP33brssbh3u:1026": "nacedaṃ svamanīṣayā jalasūryakājadidṛṣṭāntapraṇayanam /",
  "GSP33brssbh3u:1027": "śāstrapraṇītasya tvasya prayojanamātramupanyasyate /",
  "GSP33brssbh3u:1028": "kiṃ punaratra vivakṣitaṃ sārūpyamiti /",
  "GSP33brssbh3u:1029": "taducyate - vṛddhihrāsabhāktvamiti /",
  "GSP33brssbh3u:1030_0": "jalagataṃ hi sūryapratibimbaṃ jalavṛddhau vardhate jalahrāse hrasati jalacalane calati",
  "GSP33brssbh3u:1030_1": "jalabhede bhidyata ityevaṃ jaladharmānuyāyi bhavati natu paramārthataḥ sūryasya tathātvamasti /",
  "GSP33brssbh3u:1031": "evaṃ paramārthato 'vikṛtamekarūpamapi sadbrahma dehādyupādhyantarbhāvādbhajata ivopādidharmānvṛddhirhrāsādīn /",
  "GSP33brssbh3u:1032": "evamubhayordṛṣṭāntadārṣṭrāntikayoḥ sāmañjasyādavirodhaḥ // 20 //",
  "GSP33brssbh3u:1033": "____________________________________________________________________________________________",
  "GSP33brssbh3u:1034": "darśanāc ca | BBs_3,2.21 |",
  "GSP33brssbh3u:1035": "darśayati ca śrutiḥ parasyaiva brahmaṇo dehādiṣūpādhiṣvantaranupraveśam - 'puruścakre dvipadaḥ puruścakre catuśpadaḥ /",
  "GSP33brssbh3u:1036": "puraḥ sa pakṣī bhūtvā puraḥ puruṣa āviśat' (bṛ. 2.5.18) iti /",
  "GSP33brssbh3u:1037": "'anena jīvenātmanānupraviśya' (chā. 6.3.2) iti ca /",
  "GSP33brssbh3u:1038": "tasmādyuktametat - 'ata eva caipamā sūryakādivat' (bra.sū. 3.2.18) iti /",
  "GSP33brssbh3u:1039": "tasmānnirvikalpakaikaliṅgameva brahma nobhayaliṅgaṃ viparītaliṅgaṃ ceti siddham /",
  "GSP33brssbh3u:1040": "atra keciddve adhikaraṇe kalpayanti /",
  "GSP33brssbh3u:1041": "prathamaṃ tāvat- kiṃ pratyastamitāśeṣaprapañcamekākāraṃ brahmota prapañcavadanekākāropetamiti /",
  "GSP33brssbh3u:1042": "dvitīyaṃ tu - sthite pratyastamitaprapañcatve kiṃ sallakṣaṇaṃ brahmota bodhalakṣaṇamutobhayalakṣaṇamiti /",
  "GSP33brssbh3u:1043": "atra vayaṃ vadāmaḥ - sarvathāpyānarthakyamadhikaraṇāntarārambhasyeti /",
  "GSP33brssbh3u:1044_0": "yadi tāvadanekaliṅgatvaṃ parasyabrahmaṇo nirākartavyamityayaṃ prayāsastatpūrveṇaiva",
  "GSP33brssbh3u:1044_1": "na sthānato 'pi ityanenādhikaraṇena nirākartavyamityayamuttaramadhikaraṇaṃ prakāśavacca",
  "GSP33brssbh3u:1044_2": "etadvyarthameva bhavet /",
  "GSP33brssbh3u:1045": "naca sallakṣaṇameva bhma na bodhalakṣaṇamiti śakyaṃ vaktum /",
  "GSP33brssbh3u:1046": "vijñānaghana evetyādiśrutivaiyarthyaprasaṅgāt /",
  "GSP33brssbh3u:1047": "kathaṃ vā nirastacaitanyaṃ brahma cetanasya jīvasyātmatvenopadiśyeta /",
  "GSP33brssbh3u:1048": "nāpi bodhalakṣaṇameva brahma na sallakṣaṇamiti śakyaṃ vaktum astītyevopalabdhavyaḥ (pha. 6.13)",
  "GSP33brssbh3u:1049": "ityādiśrutivaiyarthyaprasaṅgāt /",
  "GSP33brssbh3u:1050": "kathaṃ vā nirastasattāko bodho 'bhyupagamyeta /",
  "GSP33brssbh3u:1051": "nāpyubhayalakṣaṇameva brahmeti śakyaṃ vaktum /",
  "GSP33brssbh3u:1052": "pūrvābhyupagamavirodhaprasaṅgāt /",
  "GSP33brssbh3u:1053": "sattāvyāvṛttena ca bodhena bodhavyāvṛttayā ca sattayopetaṃ brahma pratijānānasya tadeva pūrvādhikaraṇapratiṣiddhaṃ saprapañcatvaṃ brahmaṇaḥ prasajyeta /",
  "GSP33brssbh3u:1054": "śrutatvādadoṣa iti cet /",
  "GSP33brssbh3u:1055": "na /",
  "GSP33brssbh3u:1056": "ekasyānekasvabhāvatvānupapatteḥ /",
  "GSP33brssbh3u:1057_0": "atha sattaiva bodho bodha eva ca sattā nānayoḥ parasparavyāvṛttirastīti yadyucyeta",
  "GSP33brssbh3u:1057_1": "tathāpi kiṃ sallakṣaṇaṃ brahmota bodhalakṣaṇamutobhayalakṣaṇamityevaṃ vikalpo nirālambana eva syāt /",
  "GSP33brssbh3u:1058": "sūtrāṇi tvekādhikaraṇatvenaivāsmābhirnītāni /",
  "GSP33brssbh3u:1059": "apica brahmaviṣayāsu śrutiṣvākāravadanākārapratipādanena vipratipannasvānākāre brahmaṇi parigṛhīte 'vaśyaṃ vaktavyetarāsāṃ śrutīnāṃ gatiḥ /",
  "GSP33brssbh3u:1060": "tādarthyena prakāśavaccetyādīni sūtrāṇyarthavattarāṇi saṃpadyante /",
  "GSP33brssbh3u:1061": "yadyapyāhurākāravādinyo 'pi śrutayaḥ prapañcapravilayamukhenānākārapratipattyarthā eva na pṛthagarthā iti tadapi na samīcīnamiva lakṣyate /",
  "GSP33brssbh3u:1062": "katham /",
  "GSP33brssbh3u:1063": "ye hi paravidyādhikāre kecitprapañcā ucyante yathā - 'yuktā hyasya harayaḥ śatā deśetyaya vai harayo 'yaṃ vai sahasrāṇi bahūni cānantāni ca' (bṛ. 2.5.19)",
  "GSP33brssbh3u:1064": "ityevamādayaste bhavanti pravilayārthāḥ 'tadetadbrahmāpūrvamanaparamanantaramabāhyam' (bṛ. 2.5.19) ityupasaṃhārāt /",
  "GSP33brssbh3u:1065": "ye punarupāsanādhikāre prapañcā ucyante yathā 'manomayaḥ prāṇasīro bhārūpaḥ' (chā. 3.14.2)",
  "GSP33brssbh3u:1066": "ityevamādayo na teṣāṃ pravilayārthatvaṃ nyāyyam /",
  "GSP33brssbh3u:1067": "'sa kratuṃ kurvīta' (chā. 3.14.1) ityevañjātīyakena prakṛtenaivopāsanavidhinā teṣāṃ saṃbandhāt /",
  "GSP33brssbh3u:1068": "śrutyā caivañjātīyakānāṃ guṇānāmupāsanārthatve 'vakalpyamāne na lakṣaṇayā pravilayārtatvamavakalpate /",
  "GSP33brssbh3u:1069": "sarveṣāṃ ca sādhāraṇe pravilayārthatve sati 'arūpavadeva hi tatpradhānatvāt' (bra. sū. 3.2.14)",
  "GSP33brssbh3u:1070": "iti vinigamanakāraṇavacanamanavakāśaṃ syāt /",
  "GSP33brssbh3u:1071_0": "phalamapyeṣāṃ yathopadeśaṃ kvacidduritakṣayaḥ kvacidaiśvaryaprāptiḥ kvacitkramamuktirityavagamyata",
  "GSP33brssbh3u:1071_1": "evetyataḥ pārthagartyamevopāsanāvākyānāṃ brahmavākyānāṃ ca nyāyyaṃ naikavākyatvam /",
  "GSP33brssbh3u:1072": "kathaṃ caiṣāmekavākyatotprekṣyata iti vaktavyam /",
  "GSP33brssbh3u:1073": "ekaniyogapratīteḥ prayājadarśapūrṇamāsavākyavaditi cet /",
  "GSP33brssbh3u:1074": "na /",
  "GSP33brssbh3u:1075": "brahmavākyeṣu niyogābhāvāt /",
  "GSP33brssbh3u:1076": "vastumātraparyavasāyīni hi brakahmavākyāni na niyogopadeśīnītyetadvistare pratiṣṭhāpitaṃ 'tattu samanvayāt (bra. sū. 1.1.4) ityatra /",
  "GSP33brssbh3u:1077": "kiṃviṣayaścātra niyogo 'bhipreyata iti vaktavyam /",
  "GSP33brssbh3u:1078": "puruṣo hi niyujyamānaḥ kurviti svavyāpāre kasmiṃścinniyujyate /",
  "GSP33brssbh3u:1079": "nanu dvaitaprapañcavilayo na yogaviṣayo bhaviṣyati /",
  "GSP33brssbh3u:1080": "apravilāpite hi dvaitaprapañce brahmatattvāvabodho na bhavatyato brahmatattvāvabodhapratyanīkabhūto dvaitaprapañcaḥ pravilāpyaḥ /",
  "GSP33brssbh3u:1081": "yathā svargāmasya yāgo 'nuṣṭhātavya upadiśyata evamapavargakāmasya prapañcapravilayaḥ /",
  "GSP33brssbh3u:1082_0": "yathāca tamasi vyavasthitaṃ ghaṭāditattvamavabubhutsamānena tatpratyanīkabhūtaṃ tamaḥ",
  "GSP33brssbh3u:1082_1": "pravilāpyata evaṃ brahmatattavamavabubhutsamānena tatpratyanīkabhūtaḥ prapañcaḥ pravilāpayitavyaḥ /",
  "GSP33brssbh3u:1083": "brahmasvabhāvo hi prapañco na prapañcasvabhāvaṃ brahma,",
  "GSP33brssbh3u:1084": "tena nāmarūpaprapañcapravilāpanena brahmatattvāvabodho bhavatīti /",
  "GSP33brssbh3u:1085": "atra vayaṃ pṛcchāmaḥ - ko 'yaṃ prapañcapravilayo nāma /",
  "GSP33brssbh3u:1086_0": "kimagnipratāpasaṃparkādghṛtakāṭhinyapravilaya iva ppapañcapravilayaḥ kartavya āhosvidekasmiṃścandre",
  "GSP33brssbh3u:1086_1": "timirakṛtānekacandraprapañcavadavidyākṛto brahmaṇi nāmarūpaprapañco vidyayā pravilāpitavya iti /",
  "GSP33brssbh3u:1087_0": "tatra tāvadvidyāmano 'yaṃ prapañco dehādilakṣaṇa ādhyatmiko bāhyaśca pṛthivyādilakṣaṇaḥ",
  "GSP33brssbh3u:1087_1": "pravilāpayitavya ityucyeta sa puruṣamātreṇāśakyaḥ pravilāpayitumiti tatpravilayopadeśo",
  "GSP33brssbh3u:1087_2": "'śakyaviṣaya eva syāt /",
  "GSP33brssbh3u:1088": "ekena cādimuktena pṛthivyādipravilayaḥ kṛta itīdānīṃ pṛthivyādiśūnyaṃ jagadabhaviṣyat /",
  "GSP33brssbh3u:1089": "athāvidyādhyasto brahmaṇyekasminnayaṃ prapañco vidyayā pravilāpyata iti brūyāt /",
  "GSP33brssbh3u:1090": "tato brahmaivāvidyādhyastaprapañcapratyākhyānenāvedayitavyam ekamevādvitīyaṃ brahma,",
  "GSP33brssbh3u:1091": "tatsatyaṃ sa ātmā tatvamasi (chā. 6.8.7)",
  "GSP33brssbh3u:1092": "iti tasminnāvedite vidyā svayamevotpadyate tayā cāvidyā bādhyate.",
  "GSP33brssbh3u:1093": "tataścāvidyadhyastaḥ sakalo 'yaṃ nāmarūpaprapañcaḥ svapnaprapañcavatpravilīyate /",
  "GSP33brssbh3u:1094": "anāvedite tu brahmaṇi brahmavijñānaṃ kuru prapañcapravilayaṃ ceti śatakṛtvo 'pyukte,",
  "GSP33brssbh3u:1095": "na brahmavijñānaṃ prapañpapravilayo vā jāyate /",
  "GSP33brssbh3u:1096": "nanvāvedite brahmaṇi tadvijñānaviṣayaḥ prapañcavilayaviṣayo vā niyogaḥ syāt /",
  "GSP33brssbh3u:1097": "na /",
  "GSP33brssbh3u:1098": "niṣprapañcabrahmātmatvāvedanenaivobhayasiddheḥ /",
  "GSP33brssbh3u:1099": "rajjusvarūpaprakāśanenaiva hi tatsvarūpavijñānamavidyādhyastasarpādiprapañcapravilayaśca bhavati /",
  "GSP33brssbh3u:1100": "naca kṛtameva punaḥ kriyate /",
  "GSP33brssbh3u:1101": "niyojyoñapi ca prapañcāvasthāyāṃ yo 'vagamyate jīvo nāma sa prapañcasyaiva vā syādbrahmapakṣasyaiva vā /",
  "GSP33brssbh3u:1102": "prathame vikalpe niṣprapañcabrahmatattvapratipādanena pṛthivyādivajjīvasyāpi pravilāpitatvātkasya prapañcavilaye niyoga ucyeta kasya vā niyoganiṣṭhatayā mokṣo 'vāptavya ucyeta /",
  "GSP33brssbh3u:1103": "dvitīye 'pi brahmaivāniyojyasvabhāvaṃ jīvasya svarūpaṃ jīvatvaṃ tvavidyākṛtameveti pratipādite brahmaṇi niyojyābhāvānniyogābhāva eva /",
  "GSP33brssbh3u:1104": "draṣṭavyādiśabdā api paravidyādhikārapaṭhitāstattvābhimukhīkaraṇapradhānā na tatvāvabodhavidhipradhānā bhavanti /",
  "GSP33brssbh3u:1105": "loke 'pīdaṃ paśyedamākārṇayeti caivañjātīyakeṣu nirdeśeṣu praṇidhānamātraṃ kurvityucyate na sākṣājjñānameva kurviti /",
  "GSP33brssbh3u:1106": "jñeyābhimukhasyāpi jñānaṃ kadācijjāyate kadācinna jāyate tasmāttaṃ prati jñānaviṣaya eva darśayitavyo jñāpayitukāmena /",
  "GSP33brssbh3u:1107": "tasmindarśite svayameva yathāviṣayaṃ yathāpramāṇaṃ ca jñānamutpadyate /",
  "GSP33brssbh3u:1108": "naca pramāṇāntareṇānyathāprasiddher'the 'nyathājñānaṃ niyuktasyāpyupapadyate /",
  "GSP33brssbh3u:1109": "yadi punarniyukto 'hamityanyathā jñānaṃ kuryānna tu tajjñānaṃ kiṃ tarhi mānasī sā kriyā /",
  "GSP33brssbh3u:1110": "svayameva cedanyathotpadyeta bhrāntireva syāt /",
  "GSP33brssbh3u:1111": "jñānaṃ tu pramāṇajanyaṃ yathābhūtaviṣayaṃ ca na tanniyogaśatenāpi kārayituṃ śakyate /",
  "GSP33brssbh3u:1112": "naca pratiṣedhenāpi vārayituṃ śakyate /",
  "GSP33brssbh3u:1113": "nahi tatpuruśatantraṃ, vastutantrameva hi tat /",
  "GSP33brssbh3u:1114": "ato 'pi niyogābhāvaḥ /",
  "GSP33brssbh3u:1115": "kiñcānyanniyoganiṣṭhatayaiva paryavasyāmnāye yadabhyupagatamaniyojyabrahmātmatvaṃ jīvasya tadapramāṇakameva syāt /",
  "GSP33brssbh3u:1116": "atha śāstramevāniyojyabrahmātmatvamapyācakṣīta tadavabodhe ca puruṣaṃ niyuñjīta tato brahmaśāstrasyaikasya dvyarthaparatā viruddhārthaparatā ca prasajyetām /",
  "GSP33brssbh3u:1117": "niyogaparatāyāṃ ca śrutahāniraśrutakalpanā karmaphalavanmokṣasyādṛṣṭaphalatvamanityatvaṃ cetyevamādayo doṣā na kenacitparihartuṃ śakyāḥ /",
  "GSP33brssbh3u:1118": "tasmādavagataniṣṭhānyeva brahmavākyāni na niyoganiṣṭhāni /",
  "GSP33brssbh3u:1119": "ataścaikaniyogapratīterekavākyatetyayuktam /",
  "GSP33brssbh3u:1120": "abhyupagamyamāne 'pi ca brahmavākyechu niyogasadbhāve tadekatvaṃ niṣprapañcopadeśeṣu saprapañcopajadeśeṣu cāsiddham /",
  "GSP33brssbh3u:1121": "nahi śabdāntarādibhiḥ pramāṇairniyogabhede 'vagamyamāne sarvatraikā niyoga iti śakyamāśrayitum /",
  "GSP33brssbh3u:1122": "prayājadarśapūrṇamāsavākyechu tvadhikārāṃśenābhedādyuktamekatvam /",
  "GSP33brssbh3u:1123": "natviha saguṇanirguṇacodanāsu kaścidekatvādhikīrāṃso 'sti /",
  "GSP33brssbh3u:1124": "nahi bhārūpatāvādayo guṇāḥ prapañcapravilayopakāriṇaḥ /",
  "GSP33brssbh3u:1125": "nāpi prapañcapravilayo bhārūpatvādiguṇopakārī, parasparavirodhitvāt /",
  "GSP33brssbh3u:1126": "nahi kṛtsnaprapañcapravilāpanaṃ prapañcaikadeśāpekṣaṇaṃ caikasmindharmiṇi yuktaṃ samāveśayitum /",
  "GSP33brssbh3u:1127": "tasmādasmādukta eva vibhāga ākāravadanākāropadeśānāṃ yuktatara iti // 21 //",
  "GSP33brssbh3u:1128": "----------------------",
  "GSP33brssbh3u:1129": "FN: asya jīvabhāvaṃ prāptasyeśvarasya daśa harayo viṣayā indriyāṇi vā /",
  "GSP33brssbh3u:1130": "taṃ jñānārthinam /",
  "GSP33brssbh3u:1131": "bhinnavākyārthaviṣayaḥ śabdaḥ śabdāntaram /",
  "GSP33brssbh3u:1132": "____________________________________________________________________________________________",
  "GSP33brssbh3u:1133": "6 prakṛtaitāvattvādhikaraṇam / sū. 22-30",
  "GSP33brssbh3u:1134": "prakṛtaitāvattvaṃ hi pratiṣedhati tato bravīti ca bhūyaḥ | BBs_3,2.22 |",
  "GSP33brssbh3u:1135": "'dve vāva brahmaṇo rūpe mūrtaṃ caivāmūrtaṃ ca' (bṛ. 2.3.1)",
  "GSP33brssbh3u:1136_0": "ityupakramya pañcamahābhūtāni dvairāśyena pravibhajyāmabartarasasya ca puruṣaśabdoditasya",
  "GSP33brssbh3u:1136_1": "mahārajanādīni rūpāṇi darśayitvā punaḥ paṭhyate - 'athāta ādeśo neti neti nahyetasmāditi",
  "GSP33brssbh3u:1136_2": "netyanyatparamasti' (bṛ. 2.3.6) iti /",
  "GSP33brssbh3u:1137": "tatra ko 'syapratiṣedhasya viṣaya iti jijñāsāmahe /",
  "GSP33brssbh3u:1138": "nahyatredaṃ taditi viśeṣitaṃ kiñcitpratiṣedhyamupalabhyate /",
  "GSP33brssbh3u:1139": "itiśabdena tvatra pratiṣedhyaṃ kimapi samarthyate neti netītiparatvānnañprayogasya /",
  "GSP33brssbh3u:1140": "itiśabdāśrayaṃ saṃnihitālaṃbana evaṃśabdasamānavṛttiḥ prayujyamāno dṛśyate iti ha smopādhyāyaḥ kathayati ityevamādiṣu /",
  "GSP33brssbh3u:1141": "saṃnihitaṃ cātra prakaraṇasāmarthyādrūpadvayaṃ saprapañcaṃ brahmaṇastacca brahmayasyaite dve rūpe /",
  "GSP33brssbh3u:1142": "tatra naḥ saṃśaya upajāyate - kimayaṃ pratiṣedho rūpe rūpāvaccobhayamapi pratiṣedhatyāhosvidekataram /",
  "GSP33brssbh3u:1143": "yadāpyekataraṃ tadāpi kiṃ brahma pratiṣedhati rūpe pariśiṣṭyāhosvidrūpe pratiṣedhati brahma pariśinaṣṭīti /",
  "GSP33brssbh3u:1144": "tatra prakṛtatvāviśeṣādubhayamapi pratiṣedhatītyāśaṅkāmahe /",
  "GSP33brssbh3u:1145": "dvau caitau pratiṣedhau dvirnetiśabdaprayogāt /",
  "GSP33brssbh3u:1146": "tayorekena saprapañcaṃ brahmaṇo rūpaṃ pratiṣidhyate 'pareṇa rūpavadbrahmeti bhavati matiḥ /",
  "GSP33brssbh3u:1147": "athavā brahmaiva rūpavatpratiṣidhyate taddhi vāṅmanasātītatvādasaṃbhāvyamānasadbhāvaṃ pratiṣedhārham /",
  "GSP33brssbh3u:1148": "natu rūpaprapañcaḥ pratyakṣādigocaratvātpratiṣedhārhaḥ /",
  "GSP33brssbh3u:1149": "abhyāsastvādarārtha iti /",
  "GSP33brssbh3u:1150": "evaṃ prāpte brūmaḥ /",
  "GSP33brssbh3u:1151": "- na tāvadubhayapratiṣedha upapadyate śūnyavādaprasaṅgāt /",
  "GSP33brssbh3u:1152": "kiñciddhi paramārthamālambyārthaḥ pratiṣidhyate yathā rajjvādiṣu sarpādayaḥ /",
  "GSP33brssbh3u:1153": "tacca pariśiṣyamāṇe kasmiṃścidbhāve 'vakalpate /",
  "GSP33brssbh3u:1154": "ubhayapratiṣedhe tu ko 'nyo bhāvaḥ pariśeṣyāt /",
  "GSP33brssbh3u:1155": "apariśiṣyamāṇe cānyasminya itaraḥ pratiṣeddhumārabhyate pratiṣeddhumaśakyatvāttasyaiva paramārthatvāpatteḥ pratiṣedhānupapattiḥ /",
  "GSP33brssbh3u:1156": "nāpi brahmapratiṣedha upapadyate ''brahma te bravāṇi' (bṛ. 2.1.1) ityādyupakramavirodhāt /",
  "GSP33brssbh3u:1157": "'asanneva sa bhavati /",
  "GSP33brssbh3u:1158": "asadbrahmeti veda cet' (taitti. 2.6.1) ityādinindāvirodhāt /",
  "GSP33brssbh3u:1159": "'astītyevopalabdhavyaḥ' (kaṭha. 6.13) ityavadhāraṇavirodhāt /",
  "GSP33brssbh3u:1160": "sarvavedāntavyākopaprasaṅgācca /",
  "GSP33brssbh3u:1161": "vāṅmanasātītatvamapi brahmaṇo nābhāvābhiprāyeṇābhidhīyate /",
  "GSP33brssbh3u:1162": "nahi mahatā parikarabandhena 'brahmavidāpnoti param' (tai. 2.1.1)",
  "GSP33brssbh3u:1163": ", 'satyaṃ jñānamanantaṃ brahma' (tai. 2.1.1)",
  "GSP33brssbh3u:1164": "ityevamādinā vedānteṣu brahmapratipādya tasyaiva punarabhāvo 'bhilapyeta /",
  "GSP33brssbh3u:1165": "prakṣālanāddhi paṅ kasya dūrādasparśaṃ varam iti hi nyāyaḥ /",
  "GSP33brssbh3u:1166": "pratipādanaprakriyā tveṣā 'yato vāco nivartante /",
  "GSP33brssbh3u:1167": "aprāpya manasā saha' (tai. 2.4.1) iti /",
  "GSP33brssbh3u:1168": "etaduktaṃ bhavati - vāṅmanasātītamaviṣayāntaḥpāti pratyagātmabhūtaṃ nityaśuddhabuddhamuktasvabhāvaṃ brahmeti /",
  "GSP33brssbh3u:1169": "tasmādbrahmaṇo rūpaprapañcaṃ pratiṣedhati pariśinaṣṭi brahmetyabhyupagantavyam /",
  "GSP33brssbh3u:1170": "tadetaducyate prakṛtaitāvattvaṃ hi pratiṣedhatīti /",
  "GSP33brssbh3u:1171": "prakṛtaṃ yadetāvadiyattāparicchinnaṃ mūrtāmūrtalakṣaṇaṃ brahmaṇo rūpaṃ tadeṣa śabdaḥ pratiṣedhati /",
  "GSP33brssbh3u:1172_0": "taddhi prakṛtaṃ prapañcitaṃ ca pūrvasminagranthe 'dhidaivatamadhyātmaṃ ca tajjanitameva",
  "GSP33brssbh3u:1172_1": "ca vāsanālabkṣaṇamaparaṃ rūpamamūrtarasabhūtaṃ puruṣaśabdoditaṃ liṅgātmavyapāśrayaṃ",
  "GSP33brssbh3u:1172_2": "mahājanādyupamābhirdarśitam /",
  "GSP33brssbh3u:1173": "amūrtarasasya puruṣasya cakṣurgrāhyarūpayogitvānupapatteḥ /",
  "GSP33brssbh3u:1174": "tadetatsaprapañcaṃ brahmaṇo rūpaṃ saṃnihitālambanenetikaraṇena pratiṣedhakaṃ nañaṃ pratyupanīyata iti gamyate /",
  "GSP33brssbh3u:1175": "brahma tu rūpaviśeṣaṇatvena ṣaṣṭhyā nirdiṣṭaṃ pūrvasmingranthe na svapradhānatvena /",
  "GSP33brssbh3u:1176": "prapañcite ca tadīye rūpadvaye rūpavataḥ svarūpajijñāsāyāmidamupakrāntam 'athāta ādeśo neti neti'' (bṛ. 2.3.6) iti /",
  "GSP33brssbh3u:1177": "tatra kalpitarūpapratyākhyānena brahmaṇaḥ svarūpāvedanamidamiti nirṇīyate /",
  "GSP33brssbh3u:1178": "tadāspadaṃ hīdaṃ samastaṃ kāryaṃ neti netīti pratiṣiddham /",
  "GSP33brssbh3u:1179": "yuktaṃ ca kāryasya vācārambhaṇasabdhādibhyo 'sattvamiti neti netīti pratiṣedhanaṃ na tu brahmaṇaḥ /",
  "GSP33brssbh3u:1180": "karvakalpanāmūlatvāt /",
  "GSP33brssbh3u:1181": "nacātreyamāśaṅkā kartavyā - kathaṃ hi śāstraṃ svayameva rūpadvayaṃ darśayitvā svayameva punaḥ pratiṣedhati - 'prakṣālanāddhi paṅ kasya dūrādasparśanaṃ varam' iti /",
  "GSP33brssbh3u:1182": "yato nedaṃ śāstraṃ pratipādyatvena brahmaṇo rūpadvayaṃ nirdiśati,",
  "GSP33brssbh3u:1183": "lokaprasiddhaṃ tvidaṃ rūpadvayaṃ brahmaṇi kalpitaṃ parāmṛśati pratiṣedhyatvāya śuddhabrahmasvarūpapratipādanāya ceti niravadyam /",
  "GSP33brssbh3u:1184": "dvau caitau pratiṣedhau yathāsaṃkhyanyāyena dve api mūrtāmūrte pratiṣedhataḥ /",
  "GSP33brssbh3u:1185": "yadvā pūrvaḥ pratiṣedho bhūtarāśiṃ pratiṣedhatyuttaro vāsanārāśim /",
  "GSP33brssbh3u:1186": "athavā 'neti neti' (bṛ. 2.3.6)",
  "GSP33brssbh3u:1187": "iti vīpseyamitīti yāvatkiñcidutprekṣyate tatsarvaṃ na bhavatītyarthaḥ /",
  "GSP33brssbh3u:1188": "parigaṇitapratiṣedhe hi kriyamāṇe yadi naitadbrahma kimanyadbrahma bhavediti jijñāsā syāt /",
  "GSP33brssbh3u:1189": "vāpsāyāṃ tu satyāṃ samastasya viṣayajātasya pratiṣedhādaviṣayaḥ pratyagātmā brahmeti jijñāsā nivartate /",
  "GSP33brssbh3u:1190": "tasmātprapañcameva brahmaṇi kalpitaṃ pratiṣedhati pariśnaṣṭi brahmeti nirṇayaḥ /",
  "GSP33brssbh3u:1191": "itaścaiṣa eva nirṇayaḥ /",
  "GSP33brssbh3u:1192": "yatastataḥ pratiṣedhādbhūyo bravīti 'anyatparamasti' (bṛ. 2.3.6) iti /",
  "GSP33brssbh3u:1193": "abhāvāvāsane hi pratiṣedhe kriyamāṇe kimanyatparamastīti brūyāt /",
  "GSP33brssbh3u:1194": "tatraiṣākṣarayojanā - neti netīti brahmādiśya tamevādeśaṃ punarnirvakti /",
  "GSP33brssbh3u:1195": "neti netītyasya kor'thaḥ /",
  "GSP33brssbh3u:1196": "nahyetasmādbrahmaṇo vyatiriktamastītyato neti netītyucyate na punaḥ svayameva nāstītyarthaḥ /",
  "GSP33brssbh3u:1197": "tacca darśayatyanyatparamapratiṣiddhaṃ brahmāstīti /",
  "GSP33brssbh3u:1198": "yadā punarevamakṣarāṇi yojyante nahyetasmāditi neti neti /",
  "GSP33brssbh3u:1199": "nahi prapañcapratiṣedharūpādādeśanādanyatparādeśanaṃ brahmaṇo 'stīti /",
  "GSP33brssbh3u:1200": "tadā tato bravīti ca bhūya ityetannāmadheyaviṣayaṃ yojayitavyam /",
  "GSP33brssbh3u:1201": "atha nāmadheyam - 'satyasya satyamiti prāṇa vai satyaṃ teṣāmeṣa satyam' (bṛ. 2.1.20) iti hi bravītiti /",
  "GSP33brssbh3u:1202": "tacca brahmāvasāne pratiṣedhe samañjasaṃ bhavati /",
  "GSP33brssbh3u:1203": "abhāvāvasāne tu pratiṣedhe kiṃ satyasya satyamityucyeta /",
  "GSP33brssbh3u:1204": "tasmādbrahmāvasāno 'yaṃ pratiṣedho nābhāvāvasāna ityadhyavasyāmaḥ // 22 //",
  "GSP33brssbh3u:1205": "----------------------",
  "GSP33brssbh3u:1206": "FN: pṛthivyaptejorūpaṃ bhūtatrayaṃ mūrtaṃ, vāyvākāśarūpaṃ cāmūrtamiti dvirāśitvena /",
  "GSP33brssbh3u:1207": "mahārājanaṃ haridrā /",
  "GSP33brssbh3u:1208": "____________________________________________________________________________________________",
  "GSP33brssbh3u:1209": "tadavyaktamāha hi | BBs_3,2.23 |",
  "GSP33brssbh3u:1210": "yatpratiṣiddhātprapañcajātādanyatparaṃ brahma tadasti cetkasmānna gṛhyata iti /",
  "GSP33brssbh3u:1211": "ucyate - tadavyaktamanindriyagrāhyaṃ sarvadṛśyasākṣitvāt /",
  "GSP33brssbh3u:1212": "āha hyevaṃ śrutiḥ 'na cakṣuṣā gṛhyate nāpi vācā nānyairdevaistapasā karmaṇā vā' (muṇḍa. 3.1.8)",
  "GSP33brssbh3u:1213": "'sa eṣa neti netyātmāgṛhyo nahi gṛhyate' (bṛ. 3.9.23)",
  "GSP33brssbh3u:1214": "yattadadreśyamagrāhyam (muṇḍa. 1.1.6)",
  "GSP33brssbh3u:1215": "'yadā hyevaiṣa etasminnadṛśye 'nātmye 'nirukte 'nilayane' (tai. 2.7.1) ityādyā /",
  "GSP33brssbh3u:1216": "smṛtirapi - 'avyakto 'yamacintyo 'yamavikāryo 'yamucyate' (bha. gī. 2.25) ityādyā // 23 //",
  "GSP33brssbh3u:1217": "____________________________________________________________________________________________",
  "GSP33brssbh3u:1218": "api ca saṃrādhane pratyakṣānumānābhyām | BBs_3,2.24 |",
  "GSP33brssbh3u:1219": "apicainamātmānaṃ nirastasamastaprapañcamavyaktaṃ saṃrādhanakāle paśyanti yoginaḥ /",
  "GSP33brssbh3u:1220": "saṃrādhanaṃ ca bhaktidhyānapraṇidhānādyanuṣṭhānam /",
  "GSP33brssbh3u:1221": "kathaṃ punaravagamyate saṃrādhanakāle paśyantīti /",
  "GSP33brssbh3u:1222": "pratyakṣānumānābhyāṃ śrutismṛtibhyāmityarthaḥ /",
  "GSP33brssbh3u:1223": "tathāhi śrutiḥ - 'parāñci khāni vyatṛṇatsvayaṃ bhūtasmātparāṅpaśyati nāntarātman /",
  "GSP33brssbh3u:1224": "kaściddhīraḥ pratyagātmānamaikṣadāvṛttacakṣuramṛtatvamicchan' (ka. 4.1) iti /",
  "GSP33brssbh3u:1225": "'jñānaprasādena viśuddhasattvastatastu taṃ paśyate niṣkalaṃ dhyāyamānaḥ' (mu. 3.1.8) iti caivamādyā /",
  "GSP33brssbh3u:1226": "smṛtirapi - 'yaṃ vinidrā jitaśvāsāḥ saṃtuṣṭāḥ saṃyatendriyāḥ /",
  "GSP33brssbh3u:1227": "jyotiḥ paśyanti yuñjānāstasmai yogātmane namaḥ //",
  "GSP33brssbh3u:1228": "yoginastaṃ prapaśyanti bhagavantaṃ sanātanam' iti caivamādyā // 24 //",
  "GSP33brssbh3u:1229": "----------------------",
  "GSP33brssbh3u:1230": "FN: svayaṃbhūrīśvaraḥ khānīndriyāṇi parāñci anātmagrāhakāṇi kṛtvā vyatṛmat nāsitavān /",
  "GSP33brssbh3u:1231": "āvṛttacakṣurniruddhendriyaḥ /",
  "GSP33brssbh3u:1232": "vinidrā vitamaskāḥ /",
  "GSP33brssbh3u:1233": "yuñjānaḥ dhyāyinaḥ /",
  "GSP33brssbh3u:1234": "yogalabhya ātmāyogātmā /",
  "GSP33brssbh3u:1235": "____________________________________________________________________________________________",
  "GSP33brssbh3u:1236": "nanu saṃrādhyasaṃrādhakabhāvābhyupagamātparetarātmanoranyatvaṃ syāditi /",
  "GSP33brssbh3u:1237": "netyucyate -",
  "GSP33brssbh3u:1238": "prakāśādivaccāvaiśeṣyaṃ prakāśaś ca karmaṇyabhyāsāt | BBs_3,2.25 |",
  "GSP33brssbh3u:1239": "yathā prakāśākāśasavitṛprabhṛtayo 'ṅgulikarakodakaprabhṛtiṣu karmasūpādhibhūteṣu saviśeṣā ivāvabhāsante,",
  "GSP33brssbh3u:1240": "naca svābhāvikīmaviśeṣātmatāṃ jahati,",
  "GSP33brssbh3u:1241": "evamupādhinimitta evāyamātmabhedaḥ svatatvaikātmyameva /",
  "GSP33brssbh3u:1242": "tathāhi - vedānteṣvabhyāsenāsakṛjjīvaprājñayorabhedaḥ pratipādyate // 25 //",
  "GSP33brssbh3u:1243": "____________________________________________________________________________________________",
  "GSP33brssbh3u:1244": "ato 'nantena tathā hi liṅgam | BBs_3,2.26 |",
  "GSP33brssbh3u:1245": "ataśca svābhāvikatvādabhedasyāvidyākṛtatvācca bhedasya vidyayāvidyāṃ vidhūya jīvaḥ pareṇānantena prājñenātmanekatāṃ gacchati /",
  "GSP33brssbh3u:1246": "tathāhi liṅgam - 'sa yo ha vai tatparamaṃ brahma veda brahmaiva bhavati' (mu. 3.2.9)",
  "GSP33brssbh3u:1247": "'brahmaiva sanbrahmāpyeti' (bṛ. 4.4.6) ityādi // 26 //",
  "GSP33brssbh3u:1248": "____________________________________________________________________________________________",
  "GSP33brssbh3u:1249": "ubhayavyapadeśāttvahikuṇḍalavat | BBs_3,2.27 |",
  "GSP33brssbh3u:1250": "tasminneva saṃrādhyasaṃrādhakabhāve matāntaramupanyasyati svamataviśuddhaye /",
  "GSP33brssbh3u:1251": "kvacijjīvaprājñayorbhedo vyapadiśyate 'tatastu taṃ paśyate niṣkalaṃ dhyāyamānaḥ' (muṇḍa. 3.1.8)",
  "GSP33brssbh3u:1252": "iti dhyātṛdhyātavyatvena draṣṭṛdraṣṭavyatvena ca /",
  "GSP33brssbh3u:1253": "parātparaṃ puruṣamupaiti divyam (mu. 3.2.8) iti gantṛgantavyatvena /",
  "GSP33brssbh3u:1254": "kvacittu tayorevābhedo vyapadiśyate 'tattvamasi' (chā. 6.8.7)",
  "GSP33brssbh3u:1255": "'ahaṃ brahmāsmi' (bṛ. 1.4.10)",
  "GSP33brssbh3u:1256": "'eṣa ta ātmā sarvāntaraḥ' (bṛ. 3.4.1)",
  "GSP33brssbh3u:1257": "'eṣa ta ātmāntaryāmyamṛtaḥ' (bṛ. 3.7.3) iti /",
  "GSP33brssbh3u:1258": "tatraivamubhayavyapadeśe sati yadyabheda evaikāntato gṛhyate bhedavyapadeśo nirālambana eva syāt /",
  "GSP33brssbh3u:1259": "ata ubhayavyapadeśadarśanādahikuṇḍalavadatra tattvaṃ bhavitumarhati /",
  "GSP33brssbh3u:1260": "yathāhirityabhedaḥ kuṇḍalābhogaprāṃśutvādīnīti tu bheda evamihāpīti // 27 //",
  "GSP33brssbh3u:1261": "____________________________________________________________________________________________",
  "GSP33brssbh3u:1262": "prakāśāśrayavadvā tejastvāt | BBs_3,2.28 |",
  "GSP33brssbh3u:1263": "athavā prakāśāśrayavadetatpratipattavyam /",
  "GSP33brssbh3u:1264": "yathā prakāśaḥ savitrastadāśrayaśca savitā nātyantabhinnāvubhayorapi tejastvāviśeṣāt /",
  "GSP33brssbh3u:1265": "atha ca bhedavyapadeśabhājau bhavata evamihāpīti // 28 //",
  "GSP33brssbh3u:1266": "____________________________________________________________________________________________",
  "GSP33brssbh3u:1267": "pūrvavadvā | BBs_3,2.29 |",
  "GSP33brssbh3u:1268": "yathā vā pūrvamupanyastaṃ prakāśādivaccāvaiśeṣyamiti tathaivaitadbhavitumarhati /",
  "GSP33brssbh3u:1269": "tathāhyavidyākṛtatvādbandhasya vidyayā mokṣa upapadyate /",
  "GSP33brssbh3u:1270_0": "yadi punaḥ paramārthata eva baddhaḥ kaścidātmāhikuṇḍalanyāyena parasyātmanaḥ saṃsthānabhūtaḥ",
  "GSP33brssbh3u:1270_1": "prakāśāśrayanyāyena caikadeśabhūto 'bhyupagamyeta tataḥ pāramārthikasya bandhasya",
  "GSP33brssbh3u:1270_2": "tiraskartumaśakyatvānmokṣaśāstravoyarthyaṃ prasajyeta,",
  "GSP33brssbh3u:1271": "nacātrobhāvapi bhedābhedau śrutistulyavadvyapadiśati /",
  "GSP33brssbh3u:1272": "abhedameva hi pratipādyatvena nirdiśati bhedaṃ tu pūrvaprasiddhamevānuvadatyarthāntaravivakṣayā /",
  "GSP33brssbh3u:1273": "tasmātprakāśādivaccāvaiśeṣyamityeṣa eva siddhāntaḥ // 29 //",
  "GSP33brssbh3u:1274": "____________________________________________________________________________________________",
  "GSP33brssbh3u:1275": "pratiṣedhāc ca | BBs_3,2.30 |",
  "GSP33brssbh3u:1276": "ataścaiṣa eva siddhāntaḥ /",
  "GSP33brssbh3u:1277": "yatkāraṇaṃ parasmādātmano 'nyaṃ cetanaṃ pratiṣedhati śāstram - 'nānyo 'to 'sti draṣṭā' (bṛ. 3.7.23) ityevamādi /",
  "GSP33brssbh3u:1278": "atāta ādeśo neti neti (bṛ. 2.3.6)",
  "GSP33brssbh3u:1279": "tadetadbrahmāpūrvamanaparamanantaramabāhyam (bṛ. 2.5.19)",
  "GSP33brssbh3u:1280": "iti ca brahmavyatiriktaprapañcanirākaraṇādbrahmamātrapariśeṣāccaiva eva siddhānta iti gamyate // 30 //",
  "GSP33brssbh3u:1281": "7 parādhikaraṇam / sū. 31-37",
  "GSP33brssbh3u:1282": "____________________________________________________________________________________________",
  "GSP33brssbh3u:1283": "paramataḥ setūnmānasaṃbandhabhedavyapadeśebhyaḥ | BBs_3,2.31 |",
  "GSP33brssbh3u:1284": "yadetannirastasamastaprapañcaṃ brahma nirdharitamasmātparamanyattattvamasti nāstīti śrutivipratipatteḥ saṃśayaḥ /",
  "GSP33brssbh3u:1285": "kāniciddhi vākyānyāpātenaiva pratibhāsamānāni brahmaṇo 'pi paramanyattattvaṃ pratipādayantīva /",
  "GSP33brssbh3u:1286": "teṣāṃ hi parihāramabhidhātumayamupakramaḥ kriyate /",
  "GSP33brssbh3u:1287": "paramato brahmaṇo 'nyattattvaṃ bhavitumarhati /",
  "GSP33brssbh3u:1288": "kutaḥ - setuvyapadeśādunmānavyapadeśātsaṃbandhavyapadeśādbhedavyapadeśācceti /",
  "GSP33brssbh3u:1289": "setuvyapadeśastāvat - 'atha ya ātmā sa seturvidhṛtiḥ' (chā. 8.4.1)",
  "GSP33brssbh3u:1290": "ityātmaśabdābhihitasya brahmaṇaḥ setuttavaṃ saṃkīrtayati /",
  "GSP33brssbh3u:1291": "setuśabdaśca hi loke jalasaṃtānavicchedakare mṛddārvādipracaye prasiddhaḥ /",
  "GSP33brssbh3u:1292": "iha tu setuśabda ātmani prayukta iti laukikasetorivātmasetoranyasya vastuno 'stitvaṃ gamayati /",
  "GSP33brssbh3u:1293": "'setuṃ tīrtvā' (chā. 8.4.2) iti ca taratiśabdaprayogāt /",
  "GSP33brssbh3u:1294": "yathā laukikaṃ setuṃ tīrtvā jāṅgalamasetuṃ prāpnotyevamātmānaṃ setuṃ tīrtvānātmānamasetuṃ prāpnotīti gamyate /",
  "GSP33brssbh3u:1295": "unmānavyapadeśaśca bhavati 'tadetadbrahma catuṣpādaṣṭāśaphaṃ ṣoḍaśakalami'ti /",
  "GSP33brssbh3u:1296": "yacca loke unmitametāvadidamiti pariccinnaṃ kārṣāpaṇādi tato 'nyadvastvastīti prasiddham /",
  "GSP33brssbh3u:1297": "tathā brahmaṇo 'pyunmānāttato 'nyena vastunā bhavitavyamiti gamyate /",
  "GSP33brssbh3u:1298": "tathā saṃbandhavyapadeśo 'pi bhavati - 'satā somya tadā saṃpanno bhavati' (chā. 6.8.1)",
  "GSP33brssbh3u:1299": "iti 'śārīra ātmā' (tai. 2.3.1)",
  "GSP33brssbh3u:1300": "'prājñenātmanā saṃpariṣvaktaḥ' (bṛ. 4.3.21) iti ca /",
  "GSP33brssbh3u:1301": "mitānāṃ ca mitena saṃndho dṛṣṭo yathā narāṇāṃ nagareṇa /",
  "GSP33brssbh3u:1302": "jīvānāṃ ca brahmaṇā saṃbandhaṃ vyapadiśati suṣuptau /",
  "GSP33brssbh3u:1303": "atastataḥ paramanyadamitamastīti gamyate /",
  "GSP33brssbh3u:1304": "bhedavyapadeśaścaitamevārthaṃ gamayati /",
  "GSP33brssbh3u:1305": "tathāhi - 'atha ya eṣo 'ntarāditye hiraṇmayaḥ puruṣo dṛśyate' (chā.",
  "GSP33brssbh3u:1306": "1.6.6)",
  "GSP33brssbh3u:1307": "ityādityādhāramīśvaraṃ vyapadiśyatato bhedenākṣyādhāramīśvaraṃ vyapadiśati - 'atha ya eṣo 'ntikṣiṇi puruṣo dṛśyate' (chā. 1.7.5) iti /",
  "GSP33brssbh3u:1308": "atideśaṃ cāsyāmunā rūpādiṣu karoti - 'tasyaitasya tadeva rūpaṃ yadamuṣya rūpaṃ yāvamuṣya geṣṇau yannāma tannāma' (chā. 1.7.5)",
  "GSP33brssbh3u:1309": "iti /",
  "GSP33brssbh3u:1310": "sāvadhikaṃ ceśvaratvamubhayorvyapadiśati - 'ye cāmuṣmātparāñco lokāsteṣāṃ ceṣṭe devakāmānāṃ ca' (chā. 1.6.8) ityekasya /",
  "GSP33brssbh3u:1311": "'ye caitasmādarvāñco lokāsteṣāṃ ceṣṭe manuṣyakāmānāṃ ca' (chā. 1.7.6) ityekasya /",
  "GSP33brssbh3u:1312": "yathedaṃ māgadhasya rājyamidaṃ vaidehasyeti // 31 //",
  "GSP33brssbh3u:1313": "----------------------",
  "GSP33brssbh3u:1314": "FN: vātapracuro deśo jāṅgalaḥ /",
  "GSP33brssbh3u:1315": "____________________________________________________________________________________________",
  "GSP33brssbh3u:1316": "evametebhyaḥ setvādivyapadeśebhyo brahmaṇaḥ paramastītyevaṃ prāpte pratipādyate -",
  "GSP33brssbh3u:1317": "sāmānyāt tu | BBs_3,2.32 |",
  "GSP33brssbh3u:1318": "tuśabdena pradarśitāṃ prāptiṃ niruṇaddhi /",
  "GSP33brssbh3u:1319": "na brahmaṇo 'nyatkiñcidbhavitumarhati pramāṇābhāvāt /",
  "GSP33brssbh3u:1320": "nahyanyasyāstitve kiñcitpramāṇamupalabhāmahe /",
  "GSP33brssbh3u:1321": "sarvasya hi janimato vastujātasya janmādi brahmaṇo bhavatīti nirdhāritam /",
  "GSP33brssbh3u:1322": "ananyatvaṃ ca kāraṇātkāryasya /",
  "GSP33brssbh3u:1323": "'naca brahmavyatiriktaṃ kiñcidajaṃ saṃbhavati sadeva somyedamagra āsīdekamevādvitīyam' (chā. 6.2.1) ityavadhāraṇāt /",
  "GSP33brssbh3u:1324": "ekavijñānena ca sarvavijñānapratijñānānna brahmavyatiriktavastvastitvamavakalpate /",
  "GSP33brssbh3u:1325": "nu setvādivyapadeśā brahmavyatiriktaṃ tattvaṃ sūcayantītyuktam /",
  "GSP33brssbh3u:1326": "netyucyate /",
  "GSP33brssbh3u:1327": "setuvyapadeśastāvanna brahmaṇo bāhyasya sadbhāvaṃ pratipādayituṃ kṣamate /",
  "GSP33brssbh3u:1328": "seturātmeti hyāha na tataḥ paramastīti /",
  "GSP33brssbh3u:1329": "tatra parasminnasati setutvaṃ nāvakalpata iti paraṃ kimapi kalpyeta /",
  "GSP33brssbh3u:1330": "nacaitannyāyyaṃ /",
  "GSP33brssbh3u:1331": "ajatvādiśrutivirodhāt /",
  "GSP33brssbh3u:1332": "setusāmānyāttu setuśabda ātmani prayukta iti ś liṣyate /",
  "GSP33brssbh3u:1333": "jagatastanmaryādānāṃ ca vidhārakatvaṃ setusāmānyamātmanaḥ /",
  "GSP33brssbh3u:1334": "ataḥ seturiva seturiti prakṛta ātmā stūyate /",
  "GSP33brssbh3u:1335": "setuṃ tīrtvetyapi tarateratikramāsaṃbhavātprāpnotyartha eva vartate /",
  "GSP33brssbh3u:1336": "yathā vyākaraṇaṃ tīrṇa iti prāpta idamucyate nātikrāntastadvat // 32 //",
  "GSP33brssbh3u:1337": "____________________________________________________________________________________________",
  "GSP33brssbh3u:1338": "buddhyarthaḥ pādavat | BBs_3,2.33 |",
  "GSP33brssbh3u:1339": "yadapyuktamunmānavyapadeśādasti paramiti,",
  "GSP33brssbh3u:1340": "tatrābhidhīyate - unmānavyapadeśo 'pi na brahmavyatiriktavastvastitvapratipattyarthaḥ /",
  "GSP33brssbh3u:1341": "kimarthastarhi buddhyarthaḥ, upāsanārtha iti yāvat /",
  "GSP33brssbh3u:1342": "catuṣpādaṣṭāśaphaṃ ṣoḍaśakalamityevaṃrūpā buddhiḥ kataṃ nu nāma brahmaṇi sthirā syāditi vikāradvāreṇa brahmaṇa unmānakalpanaiva kriyate /",
  "GSP33brssbh3u:1343": "nahyavikāre 'nante brahmaṇi sarvaiḥ puṃbhiḥ śakyā bujaddhiḥ sthāpayituṃ mandamadhyamottamabuddhitvātpuṃsāmiti /",
  "GSP33brssbh3u:1344": "pādavat /",
  "GSP33brssbh3u:1345": "yathā mana ākāśayoradhyātmamadhidaivataṃ ca brahmapratīkayorāmnātayoścatvāro vāgādayo manaḥsaṃbandhinaḥ pādāḥ kalpyante catvāraścāgnyādaya ākāśasaṃbandhinaḥ ādhyānāya tadvat /",
  "GSP33brssbh3u:1346": "athavā pādavaditi yathā kārṣāpaṇe pādavibhāgo vyavahāraprācuryāya kalpyate /",
  "GSP33brssbh3u:1347": "nahi sakalenaiva kārṣāpaṇena sarvadā sarve janā vyavahartumīśate krayavikraye parimāṇāniyamāttadvadityarthaḥ // 33 //",
  "GSP33brssbh3u:1348": "----------------------",
  "GSP33brssbh3u:1349": "FN: brahmaṇa unmānakalpanaṃ mandadhiyāṃ dhyānavyavahārāya kārṣāpamasya pādavyavahārāt /",
  "GSP33brssbh3u:1350": "____________________________________________________________________________________________",
  "GSP33brssbh3u:1351": "sthānaviśeṣātprakāśādivat | BBs_3,2.34 |",
  "GSP33brssbh3u:1352": "iha sūtre dvayorapi saṃbandhabhedavyadeśayoḥ parihāro vidīyate /",
  "GSP33brssbh3u:1353": "yadapyuktaṃ saṃbandhavyapadeśādbhedavyapadeśācca paramataḥ syāditi tadapyasat /",
  "GSP33brssbh3u:1354": "yata ekasyāpi sthānaviśeṣāpekṣayaitau vyapadeśāvupapadyate /",
  "GSP33brssbh3u:1355": "saṃbandhavyapadeśe tāvadayamarthaḥ /",
  "GSP33brssbh3u:1356": "buddyādyupādhisthānaviśeṣayogādudbhūtasya viśeṣavijñānasyopādyupaśame ya upaśamaḥ sa paramātmanā samabandha ityupādhyapekṣayaivopacaryate na parimititvāpekṣayā /",
  "GSP33brssbh3u:1357": "tathā bhedavyapadeśo 'pi brahmaṇa upādhibhedāpekṣayopacaryate na svarūpabhedāpekṣayā prakāśādivadityupamopādānāt /",
  "GSP33brssbh3u:1358": "yathaikasya prakāśasya sauryasya cāndramasasya vopādhiyogādupajātaviśeṣasyopādhyupaśamātsaṃbandhavyapadeśo bhavatyupādhibhedācca bhedavyapadeśaḥ /",
  "GSP33brssbh3u:1359": "yathāvā sūcīpāśākāśādiṣūpādhyapekṣayaivaitau saṃbandhabhedavyapadeśau bhavatastadvat // 34 //",
  "GSP33brssbh3u:1360": "____________________________________________________________________________________________",
  "GSP33brssbh3u:1361": "upapatteś ca | BBs_3,2.35 |",
  "GSP33brssbh3u:1362": "upapadyate cātredṛśa eva saṃbandho nānyādṛśaḥ 'svamapīto bhavati' (chā. 6.8.1)",
  "GSP33brssbh3u:1363": "iti hi svarūpasaṃbandhamenamāmananti svarūpasya cānapāyitvāt /",
  "GSP33brssbh3u:1364": "na naranagaranyāyena saṃbandho ghaṭate /",
  "GSP33brssbh3u:1365": "upādhikṛtasvarūpatirobhāvāttu - 'svamapīto bhavati' (chā. 6.8.1) ityupapadyate /",
  "GSP33brssbh3u:1366": "tathā bhedo 'pi nānyādṛśaḥ saṃbhavati /",
  "GSP33brssbh3u:1367": "bahutaraśrutiprasiddhaikeśvaratvavirodhāt /",
  "GSP33brssbh3u:1368": "tathāca śrutirekasyāpyākāśasya stānakṛtaṃ bhedavyapadeśamupapādayati - 'yo 'yaṃ bahirdhā puruṣādākāśaḥ' (chā. 3.12.8)",
  "GSP33brssbh3u:1369": ", 'yo 'yamantarhṛdaya ākāśaḥ' (chā. 3.12.9) iti // 35 //",
  "GSP33brssbh3u:1370": "____________________________________________________________________________________________",
  "GSP33brssbh3u:1371": "tathānyapratiṣedhāt | BBs_3,2.36 |",
  "GSP33brssbh3u:1372": "evaṃ setvādivyapadeśānparapakṣahetūnunmathya saṃprati svapakṣaṃ hetvāntareṇopasaṃharati /",
  "GSP33brssbh3u:1373": "tathānyapratiṣedhāpi na brahmaṇaḥ paraṃ vastvantaramastīti gamyate /",
  "GSP33brssbh3u:1374": "tathāhi - sa evādhastāt (chā. 7.25.1)",
  "GSP33brssbh3u:1375": ", ahamevādhastāt (chā. 7.25.1)",
  "GSP33brssbh3u:1376": ", ātmaivādhastāt (chā. 7.25.2)",
  "GSP33brssbh3u:1377": ", sarvaṃ taṃ parādādyo 'nyatrātmanaḥ sarvaṃ veda (bṛ. 2.4.6)",
  "GSP33brssbh3u:1378": ", brahmaivedaṃ sarvam ātmaivedaṃ sarvam (chā. 7.25.2)",
  "GSP33brssbh3u:1379": ", neha nānāsti kiñcana (bṛ. 4.4.1)",
  "GSP33brssbh3u:1380": ", yasmātparaṃ nāparamasti kiñcit (śve. 3.9)",
  "GSP33brssbh3u:1381": ", tadetadbrahmāpūrvamanaparamanantaramabāhyam (bṛ. 2.5.19)",
  "GSP33brssbh3u:1382": "ityevamādivākyāni svaprakaraṇastānyanyārthatvena pariṇetumaśakyāni brahmavyatiriktaṃ vastvantaraṃ vārayanti /",
  "GSP33brssbh3u:1383": "sarvāntaraśruteśca na paramātmano 'nyo 'ntarātmāstītyavadhāryate // 36 //",
  "GSP33brssbh3u:1384": "____________________________________________________________________________________________",
  "GSP33brssbh3u:1385": "anena sarvagatatvamāyāmaśabdādibhyaḥ | BBs_3,2.37 |",
  "GSP33brssbh3u:1386": "anena setvādivyapadeśanirākaraṇenānyapratiṣedhasamāśrayaṇena ca sarvagatatvamapyātmanaḥ siddhaṃ bhavati /",
  "GSP33brssbh3u:1387": "anyathā hi tanna siddyet /",
  "GSP33brssbh3u:1388": "setvādivyapadeśeṣu hi mukhyeṣvaṅgīkriyamāṇeṣu pariccheda ātmanaḥ prasajyeta setvādīnāmevātmakatvāt /",
  "GSP33brssbh3u:1389": "tathānyapratiṣedhe 'pyasati vastu vastvantarādvyāvartata iti pariccheda evātmanaḥ prasajyeta /",
  "GSP33brssbh3u:1390": "sarvagatatvaṃ cāsyāyāmaśabdādibhyo vijñāyate /",
  "GSP33brssbh3u:1391": "āyāmaśabdo vyāptivacanaḥ śabdaḥ 'yāvānvā ayamākāśastāvāneṣo 'ntarhṛdaya ākāśaḥ' (chā. 8.1.3)",
  "GSP33brssbh3u:1392": "'ākāśavatsarvagataśca nityaḥ' 'jyāyāndivaḥ' (chā. 3.14.3)",
  "GSP33brssbh3u:1393": "'jyāyānākāśāt' 'nityaḥ sarvagataḥ sthāṇuracalo 'yaṃ sanātanaḥ' (bha.gī. 2.24)",
  "GSP33brssbh3u:1394": "ityevamādayo hi śrutismṛtinyāyāḥ sarvagatatvamātmano 'vabodhayanti // 37 //",
  "GSP33brssbh3u:1395": "7 phalādhikaraṇam / sū. 38-41",
  "GSP33brssbh3u:1396": "____________________________________________________________________________________________",
  "GSP33brssbh3u:1397": "phalamata upapatteḥ | BBs_3,2.38 |",
  "GSP33brssbh3u:1398": "tasyaiva brahmaṇo vyāvahārikyāmīśitrīśitavyavibhāgāvasthāyāmayamanyaḥ svabhāvo varṇyate /",
  "GSP33brssbh3u:1399": "yadtadiṣṭāniṣṭavyāmiśralakṣaṇaṃ karmaphalaṃ saṃsāragocaraṃ trividhaṃ prasiddhaṃ jantūnāṃ kimetatkarmaṇo bhavatyāhosvidīśvarāditi bhavati vicāraṇā /",
  "GSP33brssbh3u:1400": "tatra tāvatpratipādyate phalamata īśvarādbavitumarhati /",
  "GSP33brssbh3u:1401": "kutaḥ - upapatteḥ /",
  "GSP33brssbh3u:1402": "sa hi sarvādhyakṣaḥ sṛṣṭisthitisaṃhārānvicitrānvidadhaddeśakālaviśeṣābhijñatvātkarmiṇāṃ karmānurūpaṃ phalaṃ saṃpādayatītyupapadyate /",
  "GSP33brssbh3u:1403": "karmaṇāstvanukṣaṇavināśinaḥ kālāntarabhāvi phalaṃ bhavatītyanupapannam /",
  "GSP33brssbh3u:1404": "abhāvāddhāvānutpatteḥ /",
  "GSP33brssbh3u:1405": "syādetat /",
  "GSP33brssbh3u:1406": "karma vinaśyatsvakālameva svānurūpaṃ phalaṃ janayitvā vinaśyati tatphalaṃ kālāntaritaṃ kartrā bhokṣyata iti /",
  "GSP33brssbh3u:1407": "tadapi na pariśudhyati prāgbhoktṛsaṃbandhātphalatvānupapatteḥ /",
  "GSP33brssbh3u:1408": "yatkālaṃ hi yatsukhaṃ duḥkhaṃ vātmanā bhujyate tasyaiva loke phalatvaṃ prasiddham /",
  "GSP33brssbh3u:1409": "nahyasaṃbaddhasyātmanā sukhasya duḥkhasya vā phalatvaṃ pratiyanti laukikāḥ /",
  "GSP33brssbh3u:1410": "athocyate mā bhūtkarmānantaraṃ phalotpādaḥ /",
  "GSP33brssbh3u:1411": "karmakāryādapūrvātphalamutpatsyata iti /",
  "GSP33brssbh3u:1412": "tadapi nopapadyate /",
  "GSP33brssbh3u:1413": "apūrvasyācetanasya kāṣṭhaloṣṭasamasya cetanenāprartitasya pravṛttyanupapatteḥ /",
  "GSP33brssbh3u:1414": "tadastitve ca pramāṇābhāvāt /",
  "GSP33brssbh3u:1415": "arthāpattiḥ pramāṇamiti cet /",
  "GSP33brssbh3u:1416": "na /",
  "GSP33brssbh3u:1417": "īśvarasiddherarthāpattikṣayāt // 38 //",
  "GSP33brssbh3u:1418": "----------------------",
  "GSP33brssbh3u:1419": "FN: iṣṭaṃ svargaḥ, aniṣṭamavīcyādisthānayogyam , vyāmiśraṃ manuṣyabhogyam /",
  "GSP33brssbh3u:1420": "saṃsāro janmamṛtipravāho āśrayo yasya /",
  "GSP33brssbh3u:1421": "____________________________________________________________________________________________",
  "GSP33brssbh3u:1422": "śrutatvāc ca | BBs_3,2.39 |",
  "GSP33brssbh3u:1423": "na kevalamupapattereveśvaraṃ phalahetuṃ kalpayāmaḥ kiṃ tarhi śrutatvādapīśvarameva phalahetuṃ manyāmahe /",
  "GSP33brssbh3u:1424": "tathāca śrutirbhavati - 'sa vā eṣa mahānaja ātmānnādo vasudānaḥ' (bṛ. 4.4.24)",
  "GSP33brssbh3u:1425": "ityevañjātīyakā // 39 //",
  "GSP33brssbh3u:1426": "----------------------",
  "GSP33brssbh3u:1427": "FN: annamāsamantātprāṇibhyo dadātītyannādaḥ , vasudāno dhanadātā /",
  "GSP33brssbh3u:1428": "____________________________________________________________________________________________",
  "GSP33brssbh3u:1429": "dharmaṃ jaiminirata eva | BBs_3,2.40 |",
  "GSP33brssbh3u:1430": "jaiministvācāryo dharmaṃ phalasya dātāraṃ manyate /",
  "GSP33brssbh3u:1431": "ata eva hetoḥ śrutarupapatteśca /",
  "GSP33brssbh3u:1432": "śrūyate tāvadayamarthaḥ svargakāmo yajeta ityevamādiṣu vākyeṣu /",
  "GSP33brssbh3u:1433": "tatra ca vidhiśruterviṣayabhāvopagamādyāgaḥ svargasyotpādaka iti gamyate /",
  "GSP33brssbh3u:1434": "anyathā hyananuṣṭhātṛko yāga āpadyeta tatrāsyopadeśavaiyarthyaṃ syāt /",
  "GSP33brssbh3u:1435": "nanvanukṣaṇavināśinaḥ sarmaṇaḥ phalaṃ nopapadyata iti parityakto 'yaṃ pakṣaḥ /",
  "GSP33brssbh3u:1436": "naiṣa doṣaḥ /",
  "GSP33brssbh3u:1437": "śrutiprāmāṇyāt /",
  "GSP33brssbh3u:1438": "śrutiścetpramāṇaṃ yathāyaṃ karmaphalasamabandhaḥ śruta upapadyate tathā kalpayitavyaḥ /",
  "GSP33brssbh3u:1439": "nacānutpādya kimapyapūrvaṃ karma vinaśyatkālāntaritaṃ phalaṃ dātuṃ śaknoti /",
  "GSP33brssbh3u:1440": "ataḥ karmaṇo vā sūkṣmā kāciduttarāvasthā phalasya vā pūrvāvasthāpūrvaṃ nāmāstīti tarkyate /",
  "GSP33brssbh3u:1441": "upapadyate cāyamarthaṃ uktena prakāreṇa /",
  "GSP33brssbh3u:1442": "īśvarastu phalaṃ dadātītyanupapannam /",
  "GSP33brssbh3u:1443": "avicitrasya kāraṇasya vicitrakāryānupapattervaiṣamyanairghṛmyaprasaṅgādanuṣṭhānavaiyartyāpatteśca /",
  "GSP33brssbh3u:1444": "tasmāddharmādeva phalamiti // 40 //",
  "GSP33brssbh3u:1445": "____________________________________________________________________________________________",
  "GSP33brssbh3u:1446": "pūrvaṃ tu bādarāyaṇo hetuvyapadeśāt | BBs_3,2.41 |",
  "GSP33brssbh3u:1447": "bādarāyaṇastvācāryaḥ pūrvoktameveśvaraṃ phalahetuṃ manyate /",
  "GSP33brssbh3u:1448": "kevalākarmaṇo 'pūrvādvā kevalātphalamityayaṃ pakṣastuśabdena vyāvartyate /",
  "GSP33brssbh3u:1449": "karmāpekṣādapūrvāpe 'kṣādvā yathā tathāstvīśvarātphalamiti siddhāntaḥ /",
  "GSP33brssbh3u:1450": "kutaḥ - hetuvyapadeśāt /",
  "GSP33brssbh3u:1451": "darmādharmayorapi hi kārayitṛtveneśvaro heturvyapadiśyate phalasya ca dātṛtvena 'eṣa hyeṣa sādhu karma kārayati taṃ yamebhyo lokebhya unninīṣate /",
  "GSP33brssbh3u:1452": "eṣa u evāsādhu karma kārayati taṃ yamadho ninīṣate' iti /",
  "GSP33brssbh3u:1453": "smaryate cāyamartho bhagavadgītāsu - 'yo yo yāṃ yāṃ tanuṃ bhaktaḥ śraddhayārcitumicchati /",
  "GSP33brssbh3u:1454": "tasya tasyācalāṃ śradjhadhāṃ tāmeva vidadhāmyaham //",
  "GSP33brssbh3u:1455": "sa tayā śraddhayā yuktastasyārādhanamīhate /",
  "GSP33brssbh3u:1456": "labhate ca tataḥ kāmānmayaiva vihitānhitān' (7.21) iti /",
  "GSP33brssbh3u:1457": "sarvavedānteṣu ceśvarahetukā eva sṛṣṭayo vyapadiśyante /",
  "GSP33brssbh3u:1458": "tadeva ceśvarasya phalahetutvaṃ yatsvakarmānurūpāḥ prajāḥ sṛjatīti /",
  "GSP33brssbh3u:1459": "vicitrakāryānupapattyādayo 'pi doṣāḥ kṛtaprayatnāpekṣatvādīśvarasya na prasajyante // 41 //",
  "GSP33brssbh3u:1460": "iti śrīgovindabhagavatpūjyapādaśiṣyaśrīmacchaṅkarabhagavatpādakṛtau śrīmacchārīrakamīmāṃsābhāṣye tṛtīyādhyāyasya dvitīyaḥ pādaḥ // 2 //",
  "GSP33brssbh3u:1461_0": "____________________________________________________________________________________________",
  "GSP33brssbh3u:1461_1": "____________________________________________________________________________________________",
  "GSP33brssbh3u:1462": "tṛtīyādhyāye tṛtīyaḥ pādaḥ /",
  "GSP33brssbh3u:1463": "[atra parāparabrahmavidyāguṇopasaṃhāravivaraṇam]",
  "GSP33brssbh3u:1464": "1 sarvavedāntapratyayādhikaraṇam / sū. 1-4",
  "GSP33brssbh3u:1465": "sarvavedāntapratyayaṃ codanādyaviśeṣāt | BBs_3,3.1 |",
  "GSP33brssbh3u:1466": "vyākhyātaṃ vijñeyasya brahmaṇastattvam /",
  "GSP33brssbh3u:1467": "idānīṃ tu prativedāntaṃ vijñānāni bhidyante na veti vicāryate /",
  "GSP33brssbh3u:1468": "nanu vijñeyaṃ brahma pūrvāparādibhedarahitamekarasaṃ saindhavaghanavadavadhāritaṃ tatra kuto vijñānabhedābhedacintāvatāraḥ /",
  "GSP33brssbh3u:1469": "nahi karmabahutvavadbrahmabahutvamapi vedānteṣu pratipipādayiṣitamiti śakyaṃ vaktum /",
  "GSP33brssbh3u:1470": "brahmaṇa ekavākyatvādekarūpatvācca /",
  "GSP33brssbh3u:1471": "nacaikūpe brahmaṇyanetarūpāṇi vijñānāni saṃbhavanti /",
  "GSP33brssbh3u:1472": "nahyanyathārtho 'nyathā jñānamityabhrāntaṃ bhavati /",
  "GSP33brssbh3u:1473": "yadi punarekasminbrahmaṇi bahūni vijñānāni vedāntāntareṣu pratipipādayiṣitāni teṣāmekamabhrāntaṃ bhrāntānītarāṇītyanāśvāsaprasaṅgo vedānteṣu /",
  "GSP33brssbh3u:1474": "tasmānna tāvatprativedāntaṃ brahmavijñānabheda āśaṅkituṃ śakyate /",
  "GSP33brssbh3u:1475": "nāpyasya codanādyaviśeṣādabheda ucyate /",
  "GSP33brssbh3u:1476": "brahmavijñānasyācodanālakṣaṇatvāt /",
  "GSP33brssbh3u:1477": "avidhipradhānairhi vastuparyavasāyibhirbrahmavākyairbrahmavijñānaṃ janyata ityavocadācāryaḥ 'tattu samanvayāt' (bra.sū. 1.1.4) ityatra /",
  "GSP33brssbh3u:1478": "tatkathamimāṃ bhedābhedacintāmārabhata iti /",
  "GSP33brssbh3u:1479": "taducyate - saguṇabrahmaviṣayā prāṇādiviṣayā ceyaṃ vijñānabhedābhedacntetyadoṣaḥ /",
  "GSP33brssbh3u:1480": "atra hi karmavadupāsanānāṃ bhedābhedau saṃbhavataḥ karmavadeva copāsanāni dṛṣṭaphalāni cocyante /",
  "GSP33brssbh3u:1481": "kramamuktiphalāni ca kānicitsamyagjñānotpattidvāreṇa /",
  "GSP33brssbh3u:1482": "teṣveṣā cintā saṃbhavati /",
  "GSP33brssbh3u:1483": "kiṃ prativedāntaṃ vijñānabheda āhosvinneti /",
  "GSP33brssbh3u:1484": "tatra pūrvapakṣahetavastāvadupanyasyante /",
  "GSP33brssbh3u:1485": "nāmnāstāvadbhedapratipattihetutvaṃ prasiddhaṃ jyotirādiṣu /",
  "GSP33brssbh3u:1486": "asti cātra vedāntāntaravihiteṣu vijñāneṣvanyadanyannāma taittirīyakaṃ vājasaneyakaṃ kauthumakaṃ śāṭyāyanakamityevamādi /",
  "GSP33brssbh3u:1487": "tathā rūpabhedo 'pi karmabhedasya pratipādakaḥ prasiddho 'vaiśvadevyāmikṣā vājibhyo vājina' mityevamādiṣu /",
  "GSP33brssbh3u:1488": "asti cātra rūpabhedaḥ /",
  "GSP33brssbh3u:1489": "tadyathā - kecicchākhinaḥ pañcāgnividyāyāṃ ṣaṣṭhamaparamagnimāmananyatpare punaḥ pañcaiva paṭhanti /",
  "GSP33brssbh3u:1490": "tathā prāṇasaṃvādādiṣu kecidūnānvāgādīnāmananti kecidadhikān /",
  "GSP33brssbh3u:1491": "tathā dharmaviśeṣo 'pi karmabhedasya pratipādaka āśaṅkitaḥ kārīryādiṣu /",
  "GSP33brssbh3u:1492": "asti cātra dharmaviśeṣaḥ /",
  "GSP33brssbh3u:1493": "yathātharvaṇikānāṃ śirovratamiti /",
  "GSP33brssbh3u:1494": "evaṃ punaruktyādayo 'pi bhedahetavo yathāsaṃbhavaṃ vedāntāntareṣu yojayitavyāḥ /",
  "GSP33brssbh3u:1495": "tasmātprativedāntaṃ vijñānabheda iti /",
  "GSP33brssbh3u:1496": "evaṃ prāpte brūmaḥ - sarvavedāntapratyayāni vijñānāni tasmiṃstasminvedānte tāni tānyeva bhavitumarhanti /",
  "GSP33brssbh3u:1497": "kutaḥ - cedanādyaviśeṣāt /",
  "GSP33brssbh3u:1498": "ādigrahaṇena śākhāntarādhikaraṇasiddhāntasūtroditā abhedahetava ihākṛṣyante /",
  "GSP33brssbh3u:1499": "saṃyogarūpacodanākhyāviśeṣādityarthaḥ /",
  "GSP33brssbh3u:1500": "yathaikasminnagnihotre śākhābhede 'pi puruṣaprayatnastādṛśa eva codyate juhuyāditi /",
  "GSP33brssbh3u:1501": "evam 'yo ha vai jyoṣṭhaṃ ca śreṣṭhaṃ ca veda' (bṛ.6.1.1, chā. 5.1.1)",
  "GSP33brssbh3u:1502": "iti vājasaneyināṃ chandogānāṃ ca tādṛśyeva codanā /",
  "GSP33brssbh3u:1503": "prayojanasaṃyogo 'pyaviśiṣṭa eva 'jyeṣṭhaśca śreṣṭhaśca svānāṃ bhavati'' (bṛ. 6.1.1) iti /",
  "GSP33brssbh3u:1504": "rūpamapyubhayatra tadeva vijñānasya yaduta jyeṣṭhaśreṣṭhādiguṇaviśeṣaṇānvitaṃ prāṇatattvam /",
  "GSP33brssbh3u:1505": "yathā ca dravyadevate yāgasya rūpamevaṃ vijñeyaṃ rūpaṃ vijñānasya tena hi tadrūpyate /",
  "GSP33brssbh3u:1506": "samākhyāpi saiva prāṇavidyeti /",
  "GSP33brssbh3u:1507": "tasmātsarvavedāntapratyayatvaṃ vijñānānām /",
  "GSP33brssbh3u:1508": "evaṃ pañcāgnividyā vaiśvānaravidyā śāṇḍilyavidyetyevamādiṣu yojayitavyam /",
  "GSP33brssbh3u:1509": "ye tu nāmarūpādayo bhedahetvābhāsāste prathama eva kāṇḍe na nāmnā syādacodanābhidhānatvāt ityārabhya parihṛtāḥ // 1 //",
  "GSP33brssbh3u:1510": "----------------------",
  "GSP33brssbh3u:1511": "FN: codyata iti codanā puruṣaprayatnaḥ sa hi puruṣavyāpāraḥ /",
  "GSP33brssbh3u:1512": "____________________________________________________________________________________________",
  "GSP33brssbh3u:1513": "ihāpi kañcidviśeṣamāśaṅkya pariharati -",
  "GSP33brssbh3u:1514": "bhedān neti cen naikasyām api | BBs_3,3.2 |",
  "GSP33brssbh3u:1515": "syādetat /",
  "GSP33brssbh3u:1516": "sarvavedāntapratyayatvaṃ vijñānānāṃ guṇabhedānnopapadyate /",
  "GSP33brssbh3u:1517": "tathāhi vājasaneyinaḥ pañcāgnividyāṃ prastutyaḥ ṣṭhamaparamagnimāmananti - 'tasyāgnirevāgnirbhavati' (bṛ. 6.2.14) ityādinā /",
  "GSP33brssbh3u:1518": "chandogāstu taṃ nāmananti pañcasaṃkhyayaiva ca ta upasaṃharanti 'atha ha ya etānevaṃ pañcāgnīnveda' (chā. 5.10.10) iti /",
  "GSP33brssbh3u:1519": "yoṣāṃ ca sa guṇo 'sti yeṣāṃ ca nāsti kathamubhayeṣāmekā vidyopapadyeta /",
  "GSP33brssbh3u:1520": "nacātra guṇopasaṃhāraḥ śakyate pratyetuṃ, pañcasaṃkhyāvirodhāt /",
  "GSP33brssbh3u:1521": "tathā prāṇasaṃvāde śreṣṭhādanyāṃścaturaḥ prāṇānvākcakṣuḥ śrotamanāṃsi chandogā āmananti /",
  "GSP33brssbh3u:1522": "vājasaneyinastu pañcamamapyāmananti 'reto vai prajāpatiḥ prajāyate ha prajayā paśubhirya evaṃ veda' (bṛ. 6.1.6) iti /",
  "GSP33brssbh3u:1523": "āvāpodvāpabhedācca vedyabhedo bhavati vedyabhedācca vidyābhedo dravyadevatābhedādiva yāgasyeti cet /",
  "GSP33brssbh3u:1524": "naiṣa doṣaḥ /",
  "GSP33brssbh3u:1525": "yata ekasyāmapi vidyāyāmevañjātīyako guṇabheda upapadyate /",
  "GSP33brssbh3u:1526": "yadyapi ṣaṣṭhasyāgnerupasaṃhāro na saṃbhavati tathāpi dyuprabhṛtīnāṃ pañcānāmagnīnāmubhayatra pratyabhijñāyāmānatvānna vidyābhedo bhavitumarhati /",
  "GSP33brssbh3u:1527": "nahi ṣoḍaśigrahaṇāgrahaṇayoratirātro bhidyate /",
  "GSP33brssbh3u:1528": "paṭhyate 'pi ca ṣaṣṭho 'gniśchandogaiḥ - 'taṃ pretaṃ diṣṭamito 'gnaya evaṃ haranti'",
  "GSP33brssbh3u:1529": "(chā. 5.9.2) iti /",
  "GSP33brssbh3u:1530": "vājasaneyinastu sāṃpādikeṣu pañcasvagniṣvanuvṛttāyāḥ samiddhūmādikalpanāyā nivṛttaye 'tasyāgnirevāgnirbhavati samitsamit' (bṛ. 6.2.14)",
  "GSP33brssbh3u:1531": "ityādi samāmananti sa nityānuvādaḥ /",
  "GSP33brssbh3u:1532": "athāpyupāsanārtha eṣa vādastathāpi sa guṇaḥ śakyatechandogairapyupasaṃhartum /",
  "GSP33brssbh3u:1533": "nacātra pañcasaṃkhyāvirodhe āśaṅkyaḥ /",
  "GSP33brssbh3u:1534": "sāṃpādikāgnyabhiprāyā hyeṣā pañcasaṃkhyā nityānuvādabhūtā na vidhisamavāyinītyadoṣaḥ /",
  "GSP33brssbh3u:1535": "evaṃ prāṇasaṃvādeṣvapyadhikasya guṇasyetaratropasaṃhāro na virudhyate /",
  "GSP33brssbh3u:1536": "nacāvāpodvāpabhedādvedyabhedo vidyābhedaścāśaṅkyaḥ /",
  "GSP33brssbh3u:1537": "kasyacidvedyāṃśasyāvāpodvāpayorapi bhūyaso vedyarāśerabhedāvagamāt /",
  "GSP33brssbh3u:1538": "tasmādaikavidyameva // 2 //",
  "GSP33brssbh3u:1539": "----------------------",
  "GSP33brssbh3u:1540": "FN: ito 'smāllokān diṣṭaṃ lokāntaraṃ pretaṃ gataṃ jñātayo 'gnaye harantītyarthaḥ /",
  "GSP33brssbh3u:1541": "____________________________________________________________________________________________",
  "GSP33brssbh3u:1542": "svādhyāyasya tathātvena hi samācāre 'dhikārāc ca savavac ca tanniyamaḥ | BBs_3,3.3 |",
  "GSP33brssbh3u:1543": "yadapyuktamātharvaṇikānāṃ vidyāṃ prati śirovratādyapekṣaṇādanyeṣāṃ ca tadanapekṣaṇādvadyābheda iti tatpratyucyate /",
  "GSP33brssbh3u:1544": "svādhyāyasyaiṣa dharmo na vidyāyāḥ /",
  "GSP33brssbh3u:1545": "kathamidamavagamyate /",
  "GSP33brssbh3u:1546": "yatastathātvena svādyāyadharmatvena samācāre vedavratopadeśapare granta ātharvaṇikā idamapi vedavratatvena vyākyātamiti samāmananti /",
  "GSP33brssbh3u:1547": "'naitadacīrṇavrato 'dhīte' (mu. 3.2.11)",
  "GSP33brssbh3u:1548": "iti cādikṛtaviṣayādecchabdādadhyayanaśabdācca svopaniṣadadhyayanadharma evaiṣa iti nirdāryate /",
  "GSP33brssbh3u:1549": "nanu ca 'teṣāmevaitāṃ brahmavidyāṃ vadeta śirovrataṃ vidhivadyaistu cīrṇam' (muṇḍa. 3.2.10)",
  "GSP33brssbh3u:1550": "iti brahmavidyāsaṃyogaśravaṇādekaiva sarvatra brahmavidyeti saṃkīryetaiṣa dharmaḥ /",
  "GSP33brssbh3u:1551": "na /",
  "GSP33brssbh3u:1552": "tatrāpyetāmiti prakṛtyapratyavamarśāt /",
  "GSP33brssbh3u:1553": "praka-tatvaṃ ca brahmavidyāyā granthaviśeṣāpekṣamiti granthaviśeṣasaṃyogyevaiṣa dharmaḥ /",
  "GSP33brssbh3u:1554": "savavacca tanniyama iti nidarśananirdeśaḥ /",
  "GSP33brssbh3u:1555_0": "yathāca savāḥ sapta sauryādayaḥ sathaudanaparyantā vedāntaroditatretāgnyanabhisaṃbandhādatharvaṇoditaikāgnyabhisaṃbandhāccātharvaṇikānāmeva",
  "GSP33brssbh3u:1555_1": "niyamyante tathaivāyamapi dharmaḥ svādhyāyaviśeṣasaṃbandhāttatraiva niyamyate /",
  "GSP33brssbh3u:1556": "tasmādapyanavadyaṃ vidyaikatvam // 3 //",
  "GSP33brssbh3u:1557": "____________________________________________________________________________________________",
  "GSP33brssbh3u:1558": "darśayati ca | BBs_3,3.4 |",
  "GSP33brssbh3u:1559": "darśayati ca vedo 'pi vidyaikatvaṃ sarvavedānteṣu vedyaikatvopadeśāt sarve vedā yatparamāmananti (ka. 2.15) iti /",
  "GSP33brssbh3u:1560": "tathā etaṃ hyeva bahvṛcā mahatyukthe mīmāṃsanta etamagnāvadhvarya etaṃ mahāvrate chandogāḥ iti ca /",
  "GSP33brssbh3u:1561": "tathā 'mahadbhayaṃ vajramudyatam' (ka.6.2)",
  "GSP33brssbh3u:1562": "iti kāṭhaka uktasyeśvaraguṇasya bhayahetukasya taittirīyake bhedarśananindāyai parāmarśo dṛśyate 'yadā hyevaiṣa etasminnudaramantaraṃ kurute /",
  "GSP33brssbh3u:1563": "atha tasya bhayaṃ bhavati /",
  "GSP33brssbh3u:1564": "tattveva bhayaṃ viduṣo 'manvānasya' (tai. 2.7.1) iti /",
  "GSP33brssbh3u:1565": "tathā vājasaneyake prādeśamātrasaṃpāditasya vaiśvānarasya chāndogye siddhavadupādānam 'yastvetamevaṃ prādeśamātramabhivimānamātmānaṃ vaiśvānaramupāste' (chā. 5.18.1) iti /",
  "GSP33brssbh3u:1566": "tathā sarvavedāntapratyayatvenānyatra vihitanāmukthādīnāmanyatropāsanavidhānāyopādānātprāyadarśananyāyenopāsanānāmapi sarvavedāntapratyayatvasiddhiḥ // 4//",
  "GSP33brssbh3u:1567": "//",
  "GSP33brssbh3u:1568": "2 upasaṃhārādhikaraṇam / sū. 5",
  "GSP33brssbh3u:1569": "____________________________________________________________________________________________",
  "GSP33brssbh3u:1570": "upasaṃhāror'thābhedādvidhiśeṣavatsamāne ca | BBs_3,3.5 |",
  "GSP33brssbh3u:1571": "idaṃ prayojanasūtram /",
  "GSP33brssbh3u:1572": "sthite caivaṃ sarvavedāntapratyayatve sarvavijñānānāmanyatroditānāṃ vijñānaguṇānāmanyatrāpi samāne vijñāna upasaṃhāro bhavati /",
  "GSP33brssbh3u:1573": "arthābhedāt /",
  "GSP33brssbh3u:1574": "ya eva hi teṣāṃ guṇānāmekatrārtho viśiṣṭavijñānopakārakaḥ sa evānyatrāpi /",
  "GSP33brssbh3u:1575": "ubhayatrāpi hi tadevaikaṃ vijñānaṃ tasmādupasaṃhāraḥ /",
  "GSP33brssbh3u:1576": "vidhiśeṣavat /",
  "GSP33brssbh3u:1577": "yathāhi vidhiśeṣāṇāmagnihotrādidharmāṇāṃ tadevaikamagnihotrādi karma sarvatretyarthābhedādupasaṃharaṇamevamihāpi /",
  "GSP33brssbh3u:1578": "yadi hi vijñānabhedo bhavettato vijñānāntaranibaddhatvādguṇānāṃ prakṛtivikṛtibhāvābhāvācca na syādupasaṃhāraḥ /",
  "GSP33brssbh3u:1579": "vijñānaikatve tu naivamasti /",
  "GSP33brssbh3u:1580": "asyaiva tu prayojanasūtrasya prapañcaḥ sarvābhedādityārabhya bhaviṣyati // 5 //",
  "GSP33brssbh3u:1581": "3 anyathātvādhikaraṇam / sū. 6-8",
  "GSP33brssbh3u:1582": "____________________________________________________________________________________________",
  "GSP33brssbh3u:1583": "anyathātvaṃ śabdād iti cen nāviśeṣāt | BBs_3,3.6 |",
  "GSP33brssbh3u:1584": "vājasaneyake 'te ha devā ūcurhantāsurānyajña udgīthenātyayāmeti' (bṛ. 1.3.1)",
  "GSP33brssbh3u:1585": "'te ha vācamucustvaṃ na udgāya' (bṛ.",
  "GSP33brssbh3u:1586": "1.3.2)",
  "GSP33brssbh3u:1587_0": "iti prakramya vāgādīnprāṇānasurapāpmaviddhatvena ninditvā mukhyaprāṇaparigrahaḥ paṭhyate",
  "GSP33brssbh3u:1587_1": "- 'atha hemamāsanyaṃ prāṇamūcustvaṃ na udgāyeti tatheti tebhya eṣa prāṇa udagāyat' (bṛ. 1.3.7) iti /",
  "GSP33brssbh3u:1588": "tathā chāndogye 'pi - 'taddhadevā udgīthamājagmuranenainānabhibhaviṣyāmaḥ' (chā. 1.21)",
  "GSP33brssbh3u:1589": "iti prakramyetarānprāṇānasurapāpmaviddhatvena ninditvā tathaiva mukhyaprāṇaparigrahaḥ paṭhyate - 'atha ha ya evāyaṃ mukhyaḥ prāṇastamudgīthamupāsāṃcakrire' (chā. 1.2.7) iti /",
  "GSP33brssbh3u:1590": "ubhayatrāpi ca prāṇapraśaṃsayā prāṇavidyāvidhiradhyavasīyate /",
  "GSP33brssbh3u:1591": "tatra saṃśayaḥ - kimatra vidyābhedaḥ syādāhosvidvidyaikatvamiti /",
  "GSP33brssbh3u:1592": "kiṃ tāvatprāptaṃ pūrveṇa nyāyena vidyaikatvamiti /",
  "GSP33brssbh3u:1593": "nanu na yuktaṃ vidyaikatvaṃ prakramabhedāt /",
  "GSP33brssbh3u:1594": "anyathā hi prakramante vājasaneyino 'nyathā chandogāḥ 'tvaṃ na udgāya' (bṛ. 1.3.2)",
  "GSP33brssbh3u:1595": "iti vājasaneyina udgīthasya kartṛtvena prāṇamāmananti /",
  "GSP33brssbh3u:1596": "chandogāstūdgīthatvena 'tamudgīthamupāsaṃcakrire' (chā. 1.2.7) iti /",
  "GSP33brssbh3u:1597": "tatkathaṃ vidyaikatvaṃ syāditi cet /",
  "GSP33brssbh3u:1598": "naiṣa doṣaḥ /",
  "GSP33brssbh3u:1599": "na hyetāvatā viśeṣeṇa vidyaikatvamapagacchati /",
  "GSP33brssbh3u:1600": "aviśeṣasyāpi bahutarasya pratīyamānatvāt /",
  "GSP33brssbh3u:1601_0": "tathāhi - devāsurasaṃgrāmopakramatvamasurātyayābhiprāya udgīthopanyāso vāgādisaṃkīrtanaṃ",
  "GSP33brssbh3u:1601_1": "tannindayā mukhyaprāṇavyapāśrayastadvīryāccāsuravidhvaṃsanamaśmaloṣṭanidarśanenetyevaṃ",
  "GSP33brssbh3u:1601_2": "bahavor'thā ubhayatrāpyaviśiṣṭāḥ pratīyante /",
  "GSP33brssbh3u:1602": "vājasaneyake 'picodgīthasāmānādhikaraṇyaṃ prāṇasya śrutam - 'eṣa u vā udgīthaḥ' (bṛ. 1.3.23) iti /",
  "GSP33brssbh3u:1603": "tasmācchāndogye 'pi kartṛtvaṃ lakṣayitavyam /",
  "GSP33brssbh3u:1604": "tasmācca vidyaikatvamiti // 6 //",
  "GSP33brssbh3u:1605": "----------------------",
  "GSP33brssbh3u:1606": "FN: āsanyaṃ āsye bhavam /",
  "GSP33brssbh3u:1607": "asurātyayābhiprāyo 'surajayārthaṃ saṃvādaḥ /",
  "GSP33brssbh3u:1608": "____________________________________________________________________________________________",
  "GSP33brssbh3u:1609": "na vā prakaraṇabhedāt parovarīyastvādivat | BBs_3,3.7 |",
  "GSP33brssbh3u:1610": "na vā vidyaikatvamātra nyāyyaṃ vidyābheda evātra nyāyyaḥ /",
  "GSP33brssbh3u:1611": "kasmāt /",
  "GSP33brssbh3u:1612": "prakaraṇabhedāditi /",
  "GSP33brssbh3u:1613": "prakramabhedādityarthaḥ /",
  "GSP33brssbh3u:1614": "tathāhi - iha prakramabhedo dṛśyate /",
  "GSP33brssbh3u:1615": "chāndogye tāvat - omityetadakṣaramudgīthamupāsīta (chā. 1.1.1)",
  "GSP33brssbh3u:1616": "ityevamudgīthāvayavasyoṅkārasyopāsyatvaṃ prastutya rasatamādiguṇopavyākhyānaṃ tatra kṛtvā atha khalvetasyaivākṣarasyopavyākhyānaṃ bhavati (chā. 1.1.10)",
  "GSP33brssbh3u:1617": "iti punarapi tamevodgīthāvayavamoṅkāramanuvartya devāsurākhyāyikādvāreṇa tam prāṇamudgīthamupāsāṃcakrire (chā. 1.2.2) ityāha /",
  "GSP33brssbh3u:1618": "tatra yadyudgīthaśabdena sakalā bhaktirabhipreyeta tasyāśca kartodgātartviktata upakramaścoparapadhyeta lakṣaṇā ca psajyeta /",
  "GSP33brssbh3u:1619": "upakramānurodhena caikasminvākya upasaṃhāreṇa bhavitavyam /",
  "GSP33brssbh3u:1620": "tasmādatra tāvadudgīthāvayava oṅkāre prāṇadṛṣṭirupadisyate /",
  "GSP33brssbh3u:1621": "vājasaneyake tadgīthaśabdenāvayavagrahaṇe kāraṇābhāvātsakalaiva bhaktirāvedyate /",
  "GSP33brssbh3u:1622": "tvaṃ na udgāya (bṛ. 1.3.2) ityapi tasyāḥ kartodgātartvikprāṇatvena nirūpyata iti prasthānāntaram /",
  "GSP33brssbh3u:1623": "yadapi tatrodgīthasāmānādhikaraṇyaṃ prāṇasya tadapyudgātṛtvenaiva didarśayiṣitasya prāṇasya sarvātmatvapratipādanārthamiti na vidyaikatvamāvahati /",
  "GSP33brssbh3u:1624": "sakalabhaktiviṣaya eva ca tatrāpyudgīthaśabda iti vaiṣamyam /",
  "GSP33brssbh3u:1625": "naca prāṇasyodgātṛtvamasaṃbhavena hetunā parityajata udgīthabhāvavadudgātṛbhāvasyāpyupāsanārthatvenopadiśyamānatvāt /",
  "GSP33brssbh3u:1626": "prāṇavīryeṇaiva codgātaudgātraṃ karotīti nāstyasaṃbhavaḥ /",
  "GSP33brssbh3u:1627": "tathāca tatraiva śrāvitam- vācā ca hyeva sa prāṇena codagāyat (bṛ. 1.3.24) iti /",
  "GSP33brssbh3u:1628": "naca vivakṣitārthabhede 'vagamyamāne vākyacchāyānukāramātreṇa samānārthatvamadhyavasātuṃ yuktam /",
  "GSP33brssbh3u:1629_0": "tathāhyabhyudayavākye paśukāmavākye ca tredhā taṇḍulānvibhajedye madhyamāḥ syustānagnaye",
  "GSP33brssbh3u:1629_1": "dātre puroḍāśamaṣṭākapālaṃ kuryāt ityādinirdeśasāmye 'pyupakramabhedādabhyudayavākye",
  "GSP33brssbh3u:1629_2": "davatāpanayo 'dhyavasitaḥ,",
  "GSP33brssbh3u:1630": "paśukāmavākye tu yāgavidhiḥ /",
  "GSP33brssbh3u:1631": "tathehāpyupakramabhedādvidyābhedaḥ /",
  "GSP33brssbh3u:1632": "parovarīyastvādivat /",
  "GSP33brssbh3u:1633": "yathā paramātmadṛṣṭyadhyāsasāmye 'pi 'ākośo hyevaibhyo jyāyānākśaḥ parāyaṇam' (chā. 1.9.1)",
  "GSP33brssbh3u:1634": "'sa eṣa parovarīyānudgīthaḥ sa eṣo 'nantaḥ' (chā. 1.9.2)",
  "GSP33brssbh3u:1635": "iti parovarīyastvaguṇaviśiṣṭamudgīthopāsanamakṣyādityādigatahiraṇyaśmaśrutvādiguṇaviśiṣṭodgīthopāsanādbhinnam /",
  "GSP33brssbh3u:1636": "nacetaretaraguṇopasaṃhāra ekasyāmapi śākhāyāṃ tadvacchākhāntarastheṣvapyevañjātīyakeṣūpāsaneṣviti // 7 //",
  "GSP33brssbh3u:1637": "----------------------",
  "GSP33brssbh3u:1638": "FN: vaiṣamyamubhayatra vidyānānātvam /",
  "GSP33brssbh3u:1639": "apanayo viyogaḥ /",
  "GSP33brssbh3u:1640": "parasmātparo varācca varataraḥ parovarīyān /",
  "GSP33brssbh3u:1641": "____________________________________________________________________________________________",
  "GSP33brssbh3u:1642": "saṃjñātaś cet tad uktam asti tu tad api | BBs_3,3.8 |",
  "GSP33brssbh3u:1643": "athocyate saṃjñaikatvādvidyaikatvamatra nyāyyamudgīthavidyeti hyubhayaṇāpyekā saṃjñeti /",
  "GSP33brssbh3u:1644": "tadapi nopapadyate /",
  "GSP33brssbh3u:1645": "uktaṃ hyetat - 'na vā prakaraṇabhedātparovarīyastvādivat' (bra. sū. 3.3.7) iti /",
  "GSP33brssbh3u:1646": "tadeva cātra nyāyyataraṃ śrutyakṣarānugataṃ hi tatsaṃjñaikatvaṃ tu śrutyakṣarabāhyamudgīthaśabdamātraprayogāllaukikairvyahartṛbhirupacaryate /",
  "GSP33brssbh3u:1647": "asti caitatsaṃjñaikatvaṃ prasiddhabhedeṣvapi parovarīyastvādyupāsaneṣūdgīthavidyeti /",
  "GSP33brssbh3u:1648": "tathā prasiddhabhedānāmapyagnihotradarśapūrṇamāsādīnāṃ kāṭhakaikagranthaparipaṭhitānāṃ kāṭhakasaṃjñakatvaṃ dṛśyate tathehāpi bhaviṣyati /",
  "GSP33brssbh3u:1649": "yatra tu nāsti kaścidevañjātīyako bhedahetustatra bhavatu saṃjñaikatvādvidyaikatvaṃ yathā saṃvargavidyādiṣu // 8 //",
  "GSP33brssbh3u:1650": "4 vyāptyadhikaraṇam / sū. 9",
  "GSP33brssbh3u:1651": "____________________________________________________________________________________________",
  "GSP33brssbh3u:1652": "vyāpteś ca samañjasam | BBs_3,3.9 |",
  "GSP33brssbh3u:1653": "'omtyetadakṣaramudgīthamupāsīta' (chā. 1.1.1)",
  "GSP33brssbh3u:1654": "ityatrākṣarodgīthaśabdayoḥ sāmānādhikaraṇye śrūyamāṇe 'dhyāsāpavādaikatvaviśeṣaṇapakṣāṇāṃ pratibhāsanātkatamo 'tra pakṣo nyāyyaḥ syāditi vicāraḥ /",
  "GSP33brssbh3u:1655": "tatrādhyāso nāma dvayorvastunoranivartitāyāmevānyatarabuddhāvanyatarabuddhiradhyasyate /",
  "GSP33brssbh3u:1656": "yasminnitarabuddhiradhyasyate 'nuvartata eva tasmiṃstadbuddhiradhyastetarabuddhāvapi /",
  "GSP33brssbh3u:1657": "yathā nāmni brahmabuddhāvadhyasyamānāyāmapyanuvartata eva nāmabuddhirna brahmabuddhyā nivartate /",
  "GSP33brssbh3u:1658": "yathāvā pratimādiṣu viṣṇvādibuddhyadhyāsaḥ /",
  "GSP33brssbh3u:1659": "evamihāpyakṣara udgīthabuddhiradhyasyata udgīthe vākṣarabuddhuriti /",
  "GSP33brssbh3u:1660": "apavādo nāma yatra kasmiṃścidvastuni pūrvaniviṣṭāyāṃ mithyābuddhau niścitāyāṃ paścādupajāyamānā yathārthā buddhiḥ pūrvaniviṣṭāyā mithyābuddhernivartikā bhavati /",
  "GSP33brssbh3u:1661": "yathā dehendriyasaṃghāta ātmabuddhirātmanyevātmabuddhyā paścādbhāvinyā 'tattvamasi' (chā. 6.8.7)",
  "GSP33brssbh3u:1662": "ityanayā yathārthabuddhyā nivartate /",
  "GSP33brssbh3u:1663": "yathā vā digbhrāntibuddhirdigyāthātmyabuddhyā nivartyate /",
  "GSP33brssbh3u:1664": "yathā vā digbhrāntibuddhirdigyāthātmyabuddhyā nivartyate /",
  "GSP33brssbh3u:1665": "evamihāpyakṣarabuddhyodgīthabuddhirnivartyata udgīthabuddhyā vākṣarabuddhiriti /",
  "GSP33brssbh3u:1666": "ekatvaṃ tvakṣarodgīthaśabdayoranatiriktārthavṛttitvam /",
  "GSP33brssbh3u:1667": "yathā dvijottamo brāhmaṇo bhūmideva iti /",
  "GSP33brssbh3u:1668": "viśeṣaṇaṃ punaḥ sarvavedavyāpina omityetasyākṣarasya grahaṇaprasaṅga audgātraviśeṣasya samarpaṇam /",
  "GSP33brssbh3u:1669": "yathā nīlaṃ yadutpalaṃ tadānayeti /",
  "GSP33brssbh3u:1670": "evamihāpyudgītho ya oṅkārastamupāsīteti /",
  "GSP33brssbh3u:1671": "evametasminsāmānādhikaraṇyavākye vimṛśyamāna ete pakṣāḥ pratibhānti tatrānyatamanirdhāraṇakāraṇābhāvādanirdāraṇaprāptāvidamucyate - vyāpteśca samañjasamiti /",
  "GSP33brssbh3u:1672": "caśabdo 'yaṃ tuśabdasthānaniveśī pakṣatrayavyāvartanaprayojana- /",
  "GSP33brssbh3u:1673": "tadiha kṣayaḥ pakṣāḥ sāvadyā iti paryudasyante /",
  "GSP33brssbh3u:1674": "viśeṣaṇapakṣa evaiko niravadya ityupādīyate /",
  "GSP33brssbh3u:1675": "tatrādhyāse tāvadyā buddhiritaratrādhyasyate tacchabdasya lakṣaṇāvṛttitvaṃ prasajyeta tatphalaṃ ca kalpyeta /",
  "GSP33brssbh3u:1676": "śrūyata eva phalam 'āpayitā ha vai kāmānāṃ bhavati' (chā. 1.1.7) ityādīti cet /",
  "GSP33brssbh3u:1677": "na /",
  "GSP33brssbh3u:1678": "tasyānyaphalatvāt /",
  "GSP33brssbh3u:1679": "āptyādidṛṣṭiphalaṃ hi tannodgīthādhyāsaphalam /",
  "GSP33brssbh3u:1680": "apavāde 'pi samānaḥ phalābhāvaḥ /",
  "GSP33brssbh3u:1681": "mithyājñānanivṛttiḥ phalamiti cet /",
  "GSP33brssbh3u:1682": "na /",
  "GSP33brssbh3u:1683": "puruṣārthopayogānavagamāt /",
  "GSP33brssbh3u:1684": "naca kadācidapyoṅkārādoṅkārabuddhirnivartata udgīthādvedgīthabuddhiḥ /",
  "GSP33brssbh3u:1685": "nacedaṃ vākyaṃ vastutattvapratipādanaparam /",
  "GSP33brssbh3u:1686": "upāsanāvidhiparatvāt /",
  "GSP33brssbh3u:1687": "nāpyekatvapakṣaḥ saṃgacchate niṣprayojanaṃ hi tadā śabdadvayoccāraṇaṃ syāt /",
  "GSP33brssbh3u:1688": "ekenaiva vivakṣitārthasamarpaṇāt /",
  "GSP33brssbh3u:1689": "naca hautraviṣaya ādhvaryavaviṣaye vākṣara oṅkāraśabdavācya udgīthaśabdaprasiddhirasti /",
  "GSP33brssbh3u:1690": "nāpi sakalāyāṃ sāmno dvitīyāyāṃ bhaktāvudgīthaśabdaprasiddhirasti /",
  "GSP33brssbh3u:1691": "nāpi sakalāyāṃ sāmno dvitīyāyāṃ bhaktāvudgīthaśabdavācyāyāmoṅkāraśabdaprasiddhiryenānatiriktārthatā syāt /",
  "GSP33brssbh3u:1692": "pariśeṣādviśeṣaṇapakṣaḥ parigṛhyate /",
  "GSP33brssbh3u:1693": "vyāpteḥ sarvavedasādhāraṇyāt /",
  "GSP33brssbh3u:1694": "sarvavyāpyakṣaramiha mā prasañjītyata udgīthaśabdenākṣaraṃ viśeṣyate kathaṃ nāmodgīthāvayavabhūta oṅkāro gṛhyeteti /",
  "GSP33brssbh3u:1695": "nanvasminnapi pakṣe samānā lakṣaṇā /",
  "GSP33brssbh3u:1696": "udgīthaśabdasyāvayavalakṣaṇārthatvāt /",
  "GSP33brssbh3u:1697": "satyametat /",
  "GSP33brssbh3u:1698": "lakṣaṇāyāmapi tu saṃnikarṣaviprakarṣo bhavata eva /",
  "GSP33brssbh3u:1699": "adhyāsapakṣe hyarthāntarabuddhirarthāntare nikṣipyata iti viprakṛṣṭā lakṣaṇā viśeṣaṇapakṣe pravṛttāḥ śabdā avayaveṣvapi pravartamānā dṛṣṭāḥ paṭagrāmādiṣu /",
  "GSP33brssbh3u:1700": "ataśca vyāpterhetoromityetadakṣaramityetasyodgīthamityetadviśeṣaṇamiti samañjasametanniravadyamityarthaḥ // 9 //",
  "GSP33brssbh3u:1701": "5 sarvābhedādhikaraṇam / sū. 10",
  "GSP33brssbh3u:1702": "____________________________________________________________________________________________",
  "GSP33brssbh3u:1703": "sarvābhedādanyatreme | BBs_3,3.10 |",
  "GSP33brssbh3u:1704": "vājināṃ chandogānāṃ ca prāṇasaṃvāde śraiṣṭhyaguṇānvitasya prāṇasyopāsyatvamuktam /",
  "GSP33brssbh3u:1705": "vāgādayo 'pi hi tatra vasiṣṭhatvādiguṇānvitā uktāḥ te ca prāṇe punaḥ pratyarpitāḥ - 'yadvā ahaṃ vasiṣṭho 'smi tvaṃ tadvasiśṣo 'si' (bṛ. 6.1.14) ityādinā /",
  "GSP33brssbh3u:1706": "anyeṣāmapi tu śākhināṃ kauṣītaki prabhṛtīnāṃ prāṇasaṃvādeṣu athāto niḥśreyasādānam 'etā ha vai devatā ahaṃśreyase vivadamānāḥ' (kau. 2.14)",
  "GSP33brssbh3u:1707": "ityevañjātīyakeṣu prāṇasya śraiḥṣṭamuktaṃ na tvime vasiṣṭhatvādayo 'pi guṇā uktāḥ /",
  "GSP33brssbh3u:1708": "tatra saṃśayaḥ - kimime vasiṣṭhatvādayo guṇāḥ kvaciduktā anyatrāpyasyerannuta nāsyeranniti /",
  "GSP33brssbh3u:1709": "tatra prāptaṃ tāvannāsyeranniti /",
  "GSP33brssbh3u:1710": "kutaḥ - evaṃśabdasaṃyogāt /",
  "GSP33brssbh3u:1711": "'atho ya evaṃ vidvānprāṇe niḥśreyasaṃ viditvā' iti tatratatraivaṃśabdena vedyaṃ vastu nivedyate /",
  "GSP33brssbh3u:1712": "evaṃśabdaśca saṃnihitāvalambano na śākhāntaraparipaṭhimevañjātīyakaṃ guṇajātaṃ śaknoti nivedayitum /",
  "GSP33brssbh3u:1713": "tasmātsvaprakaraṇasthaireva guṇairnirākāṅkṣatvamiti /",
  "GSP33brssbh3u:1714": "evaṃ prāpte pratyāha - asyetanniyame guṇāḥ kvaciduktā vasiṣṭhatvādayo 'nyatrāpi /",
  "GSP33brssbh3u:1715": "kutaḥ - sarvābhedāt /",
  "GSP33brssbh3u:1716": "sarvatraiva hi tadevaikaṃ prāṇavijñānamabhinnaṃ pratyabhijñāyate /",
  "GSP33brssbh3u:1717": "prāṇasaṃvādādisārūpyāt /",
  "GSP33brssbh3u:1718": "abhede ca vijñānasya kathamime guṇāḥ kvaciduktā anyatra nāsyeran /",
  "GSP33brssbh3u:1719": "nanvevaṃśabdastatra tatra bhedenaivañjātīyakaṃ guṇajātaṃ vedyatvāya samarpayatītyuktam /",
  "GSP33brssbh3u:1720_0": "atrocyate - yadyapi kauṣītakibrāhmaṇagatenaivaṃśabdena vājasaneyibrāhmaṇagataṃ guṇajātamasaṃśabditamasaṃnihitatvāttathāpi",
  "GSP33brssbh3u:1720_1": "tasminneva vijñāne vājasaneyibrāhmaṇagatenaivaṃśabdena tatsaṃśabditamiti na paraśākhāgatamapyabhinnavijñānāvaruddhaṃ",
  "GSP33brssbh3u:1720_2": "guṇajātaṃ svaśākhāgatādviśiṣyate /",
  "GSP33brssbh3u:1721": "nacaivaṃ sati śrutahāniraśrutakalpanā vā bhavati /",
  "GSP33brssbh3u:1722": "ekasyāmapi hi śākhāyāṃ śrutā guṇāḥ śrutā eva sarvatra bhavanti guṇavato bhedābhāvāt /",
  "GSP33brssbh3u:1723": "nahi devadattaḥ śauryādiguṇatvena svadeśe prasiddho deśāntaraṃ gatastaddeśyairavibhāvitaśauryādiguṇo 'pyatadguṇo bhavati /",
  "GSP33brssbh3u:1724": "yathāca tatra paricayaviśeṣāddeśāntare 'pi devadattaguṇā vibhāvyante /",
  "GSP33brssbh3u:1725": "evamabhiyogaviśeṣācchākhāntare 'pyupāsyā guṇāḥ śākhāntare 'pyasyeran /",
  "GSP33brssbh3u:1726": "tasmādekapradhānasaṃbaddhā dharmā ekatrāpyucyamānāḥ sarvatraivopasaṃhartavyā iti // 10 //",
  "GSP33brssbh3u:1727": "----------------------",
  "GSP33brssbh3u:1728": "FN: niḥśreyasasya śraiṣṭhyasyādānaṃ nirdhāraṇam /",
  "GSP33brssbh3u:1729": "ahaṃśreyase svaśraiṣṭhyāya /",
  "GSP33brssbh3u:1730": "____________________________________________________________________________________________",
  "GSP33brssbh3u:1731": "6 ānandādyadhikaraṇam / sū. 11-13",
  "GSP33brssbh3u:1732": "ānandādayaḥ pradhānasya | BBs_3,3.11 |",
  "GSP33brssbh3u:1733": "brahmasvarūpapratipādanaparāsu śrutiṣvānandarūpatvaṃ vijñānaghanatvaṃ sarvagatatvaṃ sarvātmatvamityevañjātīyakā brahmaṇo dharmāḥ kvacitkecicchrūyante /",
  "GSP33brssbh3u:1734": "teṣu saṃśayaḥ - kimānandādayo brahmadharmā yatra yāvantaḥ śrūyante tāvanta eva tatra pratipattavyāḥ kiṃvā sarve sarvatreti /",
  "GSP33brssbh3u:1735": "tatra yathāśrutivibhāgaṃ dharmapratipattau prāptāyāmidamucyate - ānandādayaḥ pradhānasya brahmaṇo dharmāḥ sarve sarvatra pratipattavyāḥ /",
  "GSP33brssbh3u:1736": "kasmāt /",
  "GSP33brssbh3u:1737": "sarvābhedādeva /",
  "GSP33brssbh3u:1738": "sarvatra hi tadevaikaṃ pradhānaṃ viśeṣyaṃ brahma na bhidyate /",
  "GSP33brssbh3u:1739": "tasmātsārvatrikatvaṃ brahmadharmāṇāṃ tenaiva pūrvādhikaraṇoditena devadattaśauryadinidarśanena // 11 //",
  "GSP33brssbh3u:1740": "nanvevaṃ sati priyaśirastvādayo 'pi dharmāḥ sarvatra saṃkīryeran /",
  "GSP33brssbh3u:1741": "tathāhi - taittirīyaka ānandamayamātmānaṃ prakramyāmnāyate - 'tasya priyameva śiraḥ /",
  "GSP33brssbh3u:1742": "modo dakṣiṇaḥ pakṣaḥ /",
  "GSP33brssbh3u:1743": "pramoda uttaraḥ pakṣaḥ /",
  "GSP33brssbh3u:1744": "ānanda ātmā /",
  "GSP33brssbh3u:1745": "brahma pucchaṃ pratiṣṭhā' (tai. 2.5) iti /",
  "GSP33brssbh3u:1746": "ata uttaraṃ paṭhati -",
  "GSP33brssbh3u:1747": "____________________________________________________________________________________________",
  "GSP33brssbh3u:1748": "priyaśirastvādyaprāptirupacayāpacayau hi bhede | BBs_3,3.12 |",
  "GSP33brssbh3u:1749": "priyaśirastvādīnāṃ dharmāṇāṃ taittirīyaka āmnātānāṃ nāstyanyatra prāptiḥ /",
  "GSP33brssbh3u:1750": "yatkāraṇaṃ priyaṃ modaḥ pramoda ānanda ityete parasparāpekṣayā bhoktrantarāpekṣayā copacitāpacitarūpā upalabhyante /",
  "GSP33brssbh3u:1751": "upacayāpacayau ca sati bhede saṃbhavataḥ /",
  "GSP33brssbh3u:1752": "nirbhedaṃ tu brahma 'ekamevādvitīyam' (chā. 6.2.1) ityādiśrutibhyaḥ /",
  "GSP33brssbh3u:1753": "nacaite priyaśirastvādayo brahmadharmāḥ,",
  "GSP33brssbh3u:1754": "kośadharmāstveta ityupadiṣṭamasmābhiḥ 'ānandamayo 'bhyāsāt' (bra.sū. 1.1.12) ityatra /",
  "GSP33brssbh3u:1755": "apica parasminbrahmaṇi cittāvatāropāyamātratvenaite parikalpyante na draṣṭavyatvena /",
  "GSP33brssbh3u:1756": "evamapi sutarāmanyatrāprāptiḥ priyaśirastvādīnām /",
  "GSP33brssbh3u:1757": "brahmadharmāstvetānkṛtvā nyāyamātramidamācāryeṇa pradarśitaṃ priyaśirastvādyaprāptiriti /",
  "GSP33brssbh3u:1758": "sa ca nyāyo 'nyeṣu niściteṣu brahmadharmeṣūpāsanāyopadiśyamāneṣu netavyaḥ saṃyadvāmādiṣu satyakāmādiṣu ca /",
  "GSP33brssbh3u:1759": "teṣu hi satyapyupāsyasya brahmaṇa ekatme prakramabhedādupāsanābhede sati nānyonyadharmāṇāmanyonyatra prāptiḥ /",
  "GSP33brssbh3u:1760": "yathā ca dve nāryāvekaṃ nṛpatimupāsate chatreṇaikā cāmareṇānyā tatropāsyaikatve 'pyupāsanābhedo dharmavyavasthā ca bhavetyevamihāpīti /",
  "GSP33brssbh3u:1761": "upacitāpacitaguṇatvaṃ hi sati bhedavyavahāre saguṇe brahmaṇyupapadyate na nirguṇe parasminbrahmaṇi /",
  "GSP33brssbh3u:1762": "ato na satyakāmatvādīnāṃ dharmāṇāṃ kvacicchrutānāṃ sarvatra prāptirityarthaḥ // 12 //",
  "GSP33brssbh3u:1763": "____________________________________________________________________________________________",
  "GSP33brssbh3u:1764": "itare tvarthasāmānyāt | BBs_3,3.13 |",
  "GSP33brssbh3u:1765_0": "itare tvānandādayo dharmā brahmasvarūpapratipādanāyaivocyamānā arthasāmānyātpratipādyasya",
  "GSP33brssbh3u:1765_1": "brahmaṇo dharmiṇa ekatvātsarve sarvatra pratīyeranniti vaiṣamyaṃ pratipattimātraprayojanā hi ta iti // 13 //",
  "GSP33brssbh3u:1766": "7 ādhyānādhikaraṇam / sū. 14-15",
  "GSP33brssbh3u:1767": "____________________________________________________________________________________________",
  "GSP33brssbh3u:1768": "ādhyānāya prayojanābhāvāt | BBs_3,3.14 |",
  "GSP33brssbh3u:1769": "kāṭhake hi paṭhyate - 'indriyebhyaḥ parā hyarthā arthebhyaśca paraṃ manaḥ /",
  "GSP33brssbh3u:1770": "manasastu parā buddhiḥ' (ka. 3.10)",
  "GSP33brssbh3u:1771": "ityārabhya 'puruṣānna paraṃ kiñcitsā kāṣṭhā sā parā gatiḥ' (ka. 3.11 ) iti /",
  "GSP33brssbh3u:1772": "tatra saṃśayaḥ - kimime sarva evārthādayastatastataḥ paratvena pratipādyanta uta puruṣa evaibhyaḥ sarvebhyaḥ paraḥ pratipādyata iti /",
  "GSP33brssbh3u:1773": "tatra tāvatsarveṣāmevaiṣāṃ paratvena pratipādanamiti bhavati matiḥ /",
  "GSP33brssbh3u:1774": "tathāhi śrūyate -",
  "GSP33brssbh3u:1775": "idamasmātparamidamasmātparam iti /",
  "GSP33brssbh3u:1776": "nanu bahuṣvartheṣu paratvena pratipipādayiṣiteṣu vākyabhedaḥ syāt /",
  "GSP33brssbh3u:1777": "naiṣa doṣaḥ /",
  "GSP33brssbh3u:1778": "vākyabahutvopapatteḥ /",
  "GSP33brssbh3u:1779": "bahūnyevahyetāni vākyāni prabhavanti bahuviṣayānparatvopetānpratipādayitum /",
  "GSP33brssbh3u:1780": "tasmātpratyekameṣāṃ paratvapratipādanamiti /",
  "GSP33brssbh3u:1781": "evaṃ prāpte brūmaḥ - puruṣa eva hyebhyaḥ sarvebhyaḥ paraḥ pratipādya iti yuktaṃ na pratyekameṣāṃ paratvapratipādanam /",
  "GSP33brssbh3u:1782": "kasmāt /",
  "GSP33brssbh3u:1783": "prayojanābhāvāt /",
  "GSP33brssbh3u:1784": "nahītareṣu paratvena pratipanneṣu kiñcitprayojanaṃ dṛśyate prayojanaṃ mokṣasiddhiḥ /",
  "GSP33brssbh3u:1785": "tathāca śrutiḥ - 'nicāyya taṃ mṛtyumukhātpramucyate' (ka. 3.15) iti /",
  "GSP33brssbh3u:1786": "apica parapratiṣedhena kāṣṭhāśabdena ca puruṣaviṣayamādaraṃ darśayanpuruṣapratipattyarthaiva pūrvāparapravāhoktiriti darśayati - ādhyānāyeti /",
  "GSP33brssbh3u:1787": "ādhyānapūrvakāya samyagdarśanāyetyarthaḥ /",
  "GSP33brssbh3u:1788": "samyagdarśanārthameva hīhādhyānamupadiśyate na tvādhyānameva svapradhānam // 14 //",
  "GSP33brssbh3u:1789": "____________________________________________________________________________________________",
  "GSP33brssbh3u:1790": "ātmaśabdāc ca | BBs_3,3.15 |",
  "GSP33brssbh3u:1791": "itaśca puruṣapratipattyarthaiveyamindriyādipravāhoktiḥ /",
  "GSP33brssbh3u:1792": "yatkāraṇam 'eṣa sarveṣu bhūteṣu gūḍhotmā na prakāśate /",
  "GSP33brssbh3u:1793": "dṛśyate tvagryayā buddhyā sūkṣmayā sūkṣmadarśibhiḥ' (kaṭha. 3.12) iti prakṛtaṃ puruṣamātmetyāha /",
  "GSP33brssbh3u:1794": "ataścānātmatvamitareṣāṃ vivakṣitamiti gamyate /",
  "GSP33brssbh3u:1795": "tasyaiva ca durvijñānatāṃ saṃskṛtamitigamyatāṃ ca darśayati /",
  "GSP33brssbh3u:1796": "tadvijñānāyaiva 'yacchedvāṅmanasī prājñaḥ' (kaṭha. 3.13) ityādhyānaṃ vidadhāti /",
  "GSP33brssbh3u:1797": "tadvyākhyatam 'ānumānikamapyekamapyekeṣām' (bra.sū. 1.4.1) ityatra /",
  "GSP33brssbh3u:1798": "evamanekaprakāra āśayātiśayaḥ śruteḥ puruṣe lakṣyate netareṣu /",
  "GSP33brssbh3u:1799": "apica 'so 'dhvanaḥ pāramāpnoti tadviṣṇoḥ paramaṃ padam' (ka. 3.9)",
  "GSP33brssbh3u:1800": "ityukte kiṃ tadadhvanaḥ pāraṃ viṣṇoḥ paramaṃ padamityasyāmākāṅkṣāyāmindriyādyanukramaṇātparamapadapratipattyartha evāyamāyāma ityavasīyate // 15 //",
  "GSP33brssbh3u:1801": "8 ātmagṛhītyadhikaraṇam / sū. 16-17",
  "GSP33brssbh3u:1802": "____________________________________________________________________________________________",
  "GSP33brssbh3u:1803": "ātmagṛhītir itaravad uttarāt | BBs_3,3.16 |",
  "GSP33brssbh3u:1804": "aitareyake śrūyate - 'ātmā vā idameka evāgra āsīnnānyatkiñcana miṣatsa īkṣata lokānnu sṛjā' (ai. 1.1)",
  "GSP33brssbh3u:1805": "iti 'sa imāṃllokānasṛjatāmbho marīcīrmaramāpaḥ' (ai. 1.2) ityādi /",
  "GSP33brssbh3u:1806": "tatra saṃśayaḥ - kiṃ para evātmaśabdenābhilapyata utānyaḥ kaściditi /",
  "GSP33brssbh3u:1807": "kiṃ tāvatprāptaṃ na paramātmehātmaśabdābhilapyo bhavitumarhatīti /",
  "GSP33brssbh3u:1808": "kasmāt /",
  "GSP33brssbh3u:1809": "vākyānvayadarśanāt /",
  "GSP33brssbh3u:1810": "nanu vākyānvayaḥ sutarāṃ paramātmaviṣayo dṛśyate prāgutpatterātmaikatvāvadhāraṇāt /",
  "GSP33brssbh3u:1811": "īkṣaṇapūrvakasraṣṭṛvacanācca /",
  "GSP33brssbh3u:1812": "netyucyate /",
  "GSP33brssbh3u:1813": "lokasṛṣṭivacanāt /",
  "GSP33brssbh3u:1814": "paramātmani hi sraṣṭari parigṛhyamāṇe mahābhūtasṛṣṭirādau vaktavyā lokasṛṣṭistvihādāvucyate /",
  "GSP33brssbh3u:1815": "lokāśca mahābhūtasaṃniveśāviśeṣāḥ /",
  "GSP33brssbh3u:1816": "tathācāmbhaḥprabhṛtīṃllokatvenaiva nirbravīti - 'ado 'mbhaḥ pareṇa divam' (ai. 1.2) ityādinā /",
  "GSP33brssbh3u:1817": "lokasṛṣṭiśca parameśvarādhiṣṭhitenāpareṇa kenacidīśvareṇa āsītpuruṣavidhaḥ' (bṛ. 1.4.1) ityādyā /",
  "GSP33brssbh3u:1818": "smṛtirapi 'sa vai śarīrī prathamaḥsa vai puruṣaḥ ucyate /",
  "GSP33brssbh3u:1819": "ādikartā sa bhūtānāṃ brahmāgre samavartata' iti /",
  "GSP33brssbh3u:1820": "aitareyiṇo 'pi athāto retasaḥ prajāpate reto devāḥ ityatra pūrvasminprakaraṇe prajāpatikartṛkāṃ vicitrāṃ sṛṣṭimāmananti /",
  "GSP33brssbh3u:1821": "ātmaśabdo 'pi tasminprayujyamāno dṛśyate - ātmaivedamagra āsītpuruṣavidhiḥ' (bṛ. 1.4.1) ityatra /",
  "GSP33brssbh3u:1822": "ekatvāvadhāraṇamapi prāgutpatteḥ svavikārāpekṣamupapadyate /",
  "GSP33brssbh3u:1823": "īkṣaṇamapi tasya cetanatvābhyupagamādupapannam /",
  "GSP33brssbh3u:1824": "apica tābhyo gāmānayattābhyo 'śvamānayattābhyoḥ puruṣamānayattā abruvannityevañjātīyako bhūyānvyāpāraviśeṣo laukikeṣu viśeṣavatsvātmasu prasiddha ihānugamyate /",
  "GSP33brssbh3u:1825": "tasmādviśeṣāvāneva kaścidihātmā syāditi /",
  "GSP33brssbh3u:1826": "evaṃ prāpte brūmaḥ - 'para evātmehātmaśabdena gṛhyata itaravat /",
  "GSP33brssbh3u:1827": "yathetareṣu sṛṣṭiśravaṇeṣu tasmādvā etasmādātmana ākāśaḥ saṃbhūtaḥ' (tai. 2.1.1)",
  "GSP33brssbh3u:1828": "ityevamādiṣu parasyātmano grahaṇam /",
  "GSP33brssbh3u:1829": "yathā cetarasmiṃllaukikātmaśabdaprayoge pratyagātmaiva mukhya ātmaśabdena gṛhyate tathehāpi bhavitumarhati yatra tu 'ātmaivedamagra āsīt' (bṛ. 1.4.1)",
  "GSP33brssbh3u:1830": "ityevamādau 'puruṣavidhaḥ' (bṛ. 1.4.1)",
  "GSP33brssbh3u:1831": "ityevamādi viśeṣaṇāntaraṃ śrūyate bhavettatra viśeṣata ātmano grahaṇam /",
  "GSP33brssbh3u:1832": "atra punaḥ paramātmagrahaṇānuguṇameva viśeṣaṇamapyuttaramupalabhyate 'sa īkṣata lokānnu sṛjā iti' (ai. 1.1)",
  "GSP33brssbh3u:1833": "'sa imāṃllokānasṛjata' (ai. 1.2) ityevamādi /",
  "GSP33brssbh3u:1834": "tasmāttasyaiva grahaṇamiti nyāyyam // 16 //",
  "GSP33brssbh3u:1835": "----------------------",
  "GSP33brssbh3u:1836": "FN: ambhaḥ svargaḥ , marīcayo 'ntarikṣalokaḥ , maro martyalokaḥ , āpaḥ pātālalokaḥ //",
  "GSP33brssbh3u:1837": "puruṣavidho narākāraḥ /",
  "GSP33brssbh3u:1838": "ātmā hiraṇyagarbhaḥ /",
  "GSP33brssbh3u:1839": "retaḥ retaḥkāryam /",
  "GSP33brssbh3u:1840": "____________________________________________________________________________________________",
  "GSP33brssbh3u:1841": "anvayād iti cet syād avadhāraṇāt | BBs_3,3.17 |",
  "GSP33brssbh3u:1842": "vākyānvayadarśanānna paramātmagrahaṇamiti punaryaduktaṃ tatparihartavyamiti /",
  "GSP33brssbh3u:1843": "atrocyate /",
  "GSP33brssbh3u:1844": "syādavadhāramāditi /",
  "GSP33brssbh3u:1845": "bhavedupapannaṃ paramātmano grahaṇam /",
  "GSP33brssbh3u:1846": "kasmāt /",
  "GSP33brssbh3u:1847": "avadhāraṇāt /",
  "GSP33brssbh3u:1848": "paramātmagrahaṇe hi prāgitpatterātmaikatvāvadhāraṇamāñjamasavakalpate /",
  "GSP33brssbh3u:1849": "anyathā hyanāñjasaṃ tatparikalpeta /",
  "GSP33brssbh3u:1850": "lokasṛṣṭivacanaṃ tu śrutyantaraprasiddhamahābhūtasṛṣṭyanantaramiti yojayiṣyāmi /",
  "GSP33brssbh3u:1851": "yathā tattejo 'sṛjata (chā. 6.2.3)",
  "GSP33brssbh3u:1852": "ityetacchrutyantaraprasiddhaviyadvāyusṛṣṭyanantaramityayūyujamevamihāpi /",
  "GSP33brssbh3u:1853": "śrutyantaraprasiddho hi samānaviṣayo viśeṣaḥ śrutyantareṣūpasaṃhartavyo bhavati /",
  "GSP33brssbh3u:1854": "yo 'pyayaṃ vyāpāraviśeṣānugamastābhyo gāmānayadityevamādiḥ so 'pi vivakṣitārthāvadhāraṇānuguṇyenaiva grahītavyaḥ /",
  "GSP33brssbh3u:1855": "nahyayaṃ sakalaḥ kathāprabandho vivakṣata iti śakyate vaktuma, tatpratipattau puruṣārthābhāvāt /",
  "GSP33brssbh3u:1856": "brahmātmatvaṃ tviha vivakṣitam /",
  "GSP33brssbh3u:1857_0": "tathāhyamabhaḥprabhṛtīnāṃ lokānāṃ lokapālānāṃ cāgnyādīnāṃ sṛṣṭiṃ śiṣṭāvā karaṇāni",
  "GSP33brssbh3u:1857_1": "karaṇāyatanaṃ ca śarīramupadiśya sa eva sraṣṭā 'kathaṃ nvidaṃ madṛte syāt' (ai. 3.11",
  "GSP33brssbh3u:1857_2": "iti vīkṣyedaṃ śarīraṃ praviveśeti darśayati - 'sa etameva sīmānaṃ vidāryaitayā dvārā",
  "GSP33brssbh3u:1857_3": "prāpadyata' (ai. 3.12) iti /",
  "GSP33brssbh3u:1858": "punaśca 'yadi vācābhivyāhṛtaṃ yadi prāṇenābhiprāṇitam' (ai. 3.12)",
  "GSP33brssbh3u:1859": "ityevamādinā karaṇavyāpāravivecanapūrvakam 'atha ko 'ham' (ai. 3.11)",
  "GSP33brssbh3u:1860": "iti vīkṣya 'sa etameva puruṣaṃ brahma tatamamapaśyat' (ai. 3.13)",
  "GSP33brssbh3u:1861": "iti brahmātmatvadarśanamavadhārayati /",
  "GSP33brssbh3u:1862": "tathopariṣṭāt eṣa brahmaiṣa indraḥ (ai. 5.3)",
  "GSP33brssbh3u:1863": "ityādinā samastabhedajātaṃ saha mahābhūtairamukramya 'sarvaṃ tatprajñānetraṃ prajñāne pratiṣṭhitaṃ prajñānetro lokaḥ prajñā pratiṣṭhā prajñānaṃ brahma' (aita. 5.3)",
  "GSP33brssbh3u:1864": "iti brahmātmatvadarśanamevāvadhārayati /",
  "GSP33brssbh3u:1865": "tasmādihātmagṛhītirityanapavādam /",
  "GSP33brssbh3u:1866": "aparā yojanā - ātmagṛhītiritaravaduttarāt /",
  "GSP33brssbh3u:1867": "vājasaneyake 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7)",
  "GSP33brssbh3u:1868": "ityātmaśabdenopakramya tasyaiva sarvasaṅgavinirmuktatvapratipādanena brahāmātmatāmavadhārayati /",
  "GSP33brssbh3u:1869": "tathāhyupasaṃharati - 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.25) iti /",
  "GSP33brssbh3u:1870": "chāndogye tu 'sadeva somyedamagra āsīdekamevādvitīyam' (chā. 6.2.1)",
  "GSP33brssbh3u:1871": "ityantareṇaivātmaśabdamupakramyodarke 'sa ātmā tattvamasi' (chā. 6.8.7)",
  "GSP33brssbh3u:1872": "iti tādātmyamupadiśati /",
  "GSP33brssbh3u:1873": "tatra saṃśayaḥ - tulyārthatvaṃ kimanayorāmnānayoḥ syādatulyārthatvaṃ veti /",
  "GSP33brssbh3u:1874": "atulyārthatvamiti tāvatprāptamatulyatvādāmnānayoḥ /",
  "GSP33brssbh3u:1875": "nahyāmnānavaiṣamye satyarthasāmyaṃ yuktaṃ pratipattumāmnānatantratvādarthaparigrahasya /",
  "GSP33brssbh3u:1876": "vājasaneyake cātmaśabdopakramādātmatattvopadeśa iti gamyate /",
  "GSP33brssbh3u:1877": "chāndogye tūpakramaviparyayādupadeśaviparyayaḥ /",
  "GSP33brssbh3u:1878": "nanu chandogānāmapyastyudarke tādātmyopadeśa ityuktam /",
  "GSP33brssbh3u:1879": "satyamuktam /",
  "GSP33brssbh3u:1880": "upakramatantratvādupasaṃhārasya tādātmyasaṃpattiḥ seti manyate /",
  "GSP33brssbh3u:1881": "tathā prāpte 'bhidhīyate - 'ātmagṛhītiḥ sadeva somyedamagrāsīt' (chā. 6.2.1)",
  "GSP33brssbh3u:1882": "ityatra chandogānāmapi bhavitumarhatītaravat /",
  "GSP33brssbh3u:1883": "yathā 'katama ātmā' (bṛ. 4.3.7) ityatra vājaneyināmātmagṛhītastathaiva /",
  "GSP33brssbh3u:1884": "kasmāt /",
  "GSP33brssbh3u:1885": "uttarāttādātmyopadeśāt /",
  "GSP33brssbh3u:1886": "anvayādite cetsyādavadhāraṇāt /",
  "GSP33brssbh3u:1887": "yaduktamupakramānvayādupakrame cātmaśabdaśravaṇābhāvānnātmagṛhītiriti tasya kaḥ parihāra iti cetso 'bhidhīyate syādavadhāraṇāditi /",
  "GSP33brssbh3u:1888": "bhavedupapannehātmagṛhītiḥ /",
  "GSP33brssbh3u:1889": "avadhāraṇāt /",
  "GSP33brssbh3u:1890": "tathāhi - 'yenāśrutaṃ śrutaṃ bhavatyamataṃ matamavijñātaṃ vijñātam' ((chā. 6.1.1)",
  "GSP33brssbh3u:1891": "ityekavijñānena sarvavijñānamavadhārya tatsaṃpipādayiṣayā 'sadeva-' ityāha /",
  "GSP33brssbh3u:1892": "taccātmagṛhītau satyāṃ saṃpadyate /",
  "GSP33brssbh3u:1893": "anyathā hi yo 'yaṃ mikhya ātmā sa na vijñāta iti naiva sarvavijñānaṃ saṃpadyeta /",
  "GSP33brssbh3u:1894": "tathā prāgutpatterekatvāvadhāraṇaṃ jīvasya cātmaśabdena parāmarśaḥ svāpāvasthāyāṃ ca tatsvabhāvasaṃpattikathanaṃ paricodanāpūrvakaṃ ca punaḥ punaḥ 'tattvamasi' (chā. 6.8.7)",
  "GSP33brssbh3u:1895": "ityavadhāraṇamiti ca sarvametattādātmyapratipādanāyāmevāvakalpate na tādātmyasaṃpādanāyām /",
  "GSP33brssbh3u:1896": "nacājñopakramatantratvopanyāso nyāyyaḥ /",
  "GSP33brssbh3u:1897": "nahyupakrama ātmatvasaṃkīrtanamanātmatvasaṃkīrtanaṃ vāsti /",
  "GSP33brssbh3u:1898": "sāmānyopakramaśca na vākyaśeṣagatena viśeṣeṇa virudhyate viśeṣākāṅkṣitvātsāmānyasya /",
  "GSP33brssbh3u:1899": "sacchabdārtho 'pi ca paryālocyamāno na mukhyādātmano 'nyaḥ saṃbhavatyato 'nyasya vastujātasyārambhaṇaśabdādibhyo 'nṛtatvopapatteḥ /",
  "GSP33brssbh3u:1900": "āmnānavaiṣamyamapi nāvaśyamarthavaiṣamyamāvahati /",
  "GSP33brssbh3u:1901": "āhara pātraṃ pātramāharetyevamādiṣvarthasāmye 'pi taddarśanāt /",
  "GSP33brssbh3u:1902": "tasmādevañjātīyakeṣu vākyeṣu pratipādanaprakārabhede 'pi pratipādyārthābheda iti siddham // 17 //",
  "GSP33brssbh3u:1903": "----------------------",
  "GSP33brssbh3u:1904": "FN: tatamaṃ vyāptatamam /",
  "GSP33brssbh3u:1905": "takāralopaśchāndasaḥ /",
  "GSP33brssbh3u:1906": "udarka upasaṃhāraḥ /",
  "GSP33brssbh3u:1907": "____________________________________________________________________________________________",
  "GSP33brssbh3u:1908": "9 kāryākhyānādhikaraṇam / sū. 18",
  "GSP33brssbh3u:1909": "kāryākhyānādapūrvam | BBs_3,3.18 |",
  "GSP33brssbh3u:1910": "chandogā vājasaneyinaśca prāṇasaṃvāde śvādisaṃvāde śvādimaryādaṃ prāṇasyānnamāmnānya tasyaivāpo vāsa āmananti /",
  "GSP33brssbh3u:1911": "anantaraṃ ca chandogā āmananti -'tasmādvā etadaśiṣyantaḥ purastāccoṣṭāccādbhiḥ paridadhāti' (chā. 5.2.2) iti /",
  "GSP33brssbh3u:1912": "vājasaneyinastvāmananti - 'tadvidvāṃsaḥ śrotriyā aśiṣyanta ācāmantyaśitvācāmantyetameva tadanamanagnaṃ kurvanto manyante' (bṛ. 6.1.14)",
  "GSP33brssbh3u:1913": "'tasmādevaṃvidaśiṣyannācāmedaśitvā cācāmedetameva tadanamanagnaṃ kurute' iti /",
  "GSP33brssbh3u:1914": "tatra tvācamanamanagnatācintanaṃ ta prāṇasya pratīyate tkimubhayamapi vidhīyata utācamanamevotānagnatācintanameveti vicāryate /",
  "GSP33brssbh3u:1915": "kiṃ tāvatprāptam /",
  "GSP33brssbh3u:1916": "ubhayamapi caitadapūrvatvādvidhyarham /",
  "GSP33brssbh3u:1917": "athavācamanameva vidīyate /",
  "GSP33brssbh3u:1918": "vispaṣṭā hi tasminvidhivibhaktistasmādevaṃvidaśṣyannācāmedaśitvā cācāmediti /",
  "GSP33brssbh3u:1919": "tasyaiva stutyarthamanagnatāsaṃkīrtanamiti /",
  "GSP33brssbh3u:1920": "evaṃ prāpte brūmaḥ - nācamanasya vidheyatvamupapadyate kāryākhyānāt /",
  "GSP33brssbh3u:1921": "prāptameva hīdaṃ kāryatvenācamanaṃ prāyatyārthaṃ smṛtiprasiddhamanvākhyāyate /",
  "GSP33brssbh3u:1922": "nanviyaṃ śrutistasyāḥ smṛtermūlaṃ syāt /",
  "GSP33brssbh3u:1923": "netyucyate /",
  "GSP33brssbh3u:1924": "viṣayanānātvāt /",
  "GSP33brssbh3u:1925": "sāmānyaviṣayā hi smṛtiḥ puruṣamātrasaṃbaddhaṃ prāyatyārthamācamanaṃ prāpayati /",
  "GSP33brssbh3u:1926": "śrutistu prāṇavidyāprakaraṇapaṭhitā tadvaṣayamevācamanaṃ vidadhatī vidadhyāt /",
  "GSP33brssbh3u:1927": "naca bhinnaviṣayayoḥ śrutismṛtyormūlamūlibhāvo 'vakalpate /",
  "GSP33brssbh3u:1928": "naceyaṃ śrutiḥ prāṇavidyāsaṃyogyapūrvamācamanaṃ vidhāsyatīti śakyamāśrayitum /",
  "GSP33brssbh3u:1929": "pūrvasyaiva puruṣamātrasaṃyogina ācamanasyeha pratyabhijñāyamānatvāt /",
  "GSP33brssbh3u:1930": "ata eva ca nobhayavidhānam /",
  "GSP33brssbh3u:1931": "ubhayavidhāne ca vākyaṃ bhidyeta /",
  "GSP33brssbh3u:1932": "tasmātprāptamevāśisiṣatāmaśitavatāṃ cobhayata ācamanamanūdya 'etameva tadanamanagnaṃ kurvanto manyante' (bṛ. 6.1.14)",
  "GSP33brssbh3u:1933": "iti prāṇasyānagnatākaraṇasaṃkalpo 'nena vākyenācamanīyāsvapsu prāṇavidyāsaṃbandhitvenāpūrva upadiśyate /",
  "GSP33brssbh3u:1934": "nacāyamanagnatāvāda ācamanastutyartha iti nyāyyam /",
  "GSP33brssbh3u:1935": "ācamanasyāvidheyatvāt /",
  "GSP33brssbh3u:1936": "svayaṃ cānagnatāsaṃkalpasya vidheyatvapratīteḥ /",
  "GSP33brssbh3u:1937": "nacaivaṃ satyekasyācamanasyobhayārthatābhyupagatā bhavati prāyatyārthatā paridhānārthā cheti /",
  "GSP33brssbh3u:1938": "kriyāntaratvābhyupagamāt kriyāntarameva hyācamanaṃ nāma prāyatyārthaṃ puruṣasyābhyupagamyate,",
  "GSP33brssbh3u:1939": "tadīyāsu tvapsu vāsaḥsaṃkalpanaṃ nāma kriyāntarameva paridhānārthaṃ prāṇasyābhyupagamyata ityanavadyam /",
  "GSP33brssbh3u:1940": "apica 'yadidaṃ kiñcāśvasya ā kṛmibhya ā kīṭapataṅgebhyastatte 'nnam (bṛ. 6.1.14)",
  "GSP33brssbh3u:1941": "ityatra sarvānnābhyavahāraścodyata iti śakyaṃ vaktum /",
  "GSP33brssbh3u:1942": "aśabdatvādaśakyatvācca /",
  "GSP33brssbh3u:1943": "sarvaṃ tu prāṇasyānnamitīyamannadṛṣṭiścodyate tatsāhacaryāccāpo vāsa ityatrāpi nāpāmācamanaṃ codyate prasiddhāsvevatvācamanīyāsvapsu paridhānadṛṣciścodyata iti yuktam /",
  "GSP33brssbh3u:1944": "nahyardhavaiśasaṃ saṃbhavati /",
  "GSP33brssbh3u:1945": "apicācāmantīti vartamānāpadeśitvam śabdo vidhikṣamaḥ /",
  "GSP33brssbh3u:1946": "nanu manyanta ityapi samānaṃ vartamānāpadeśitvam /",
  "GSP33brssbh3u:1947": "satyamevametat /",
  "GSP33brssbh3u:1948": "avaśyavidheye tvanyatarasminvāsaḥkāryākhyānādapāṃ vāsaḥsaṃkalpanamevāpūrvaṃ vidhīyate nācamanaṃ pūrvavaddhi tadityupapāditam /",
  "GSP33brssbh3u:1949": "yadapyuktaṃ vispaṣṭā cācamane vidhivibhaktiriti tadapi pūrvavattvenaivācamanasya pratyuktam /",
  "GSP33brssbh3u:1950": "ata evācamanasyāvidhitsitatvādetameva tadanamanagnaṃ kurvanto manyanta ityatraiva kāṇvāḥ paryavasyanti nāmananti tasmādevaṃvidityādi /",
  "GSP33brssbh3u:1951": "tasmānmādhyandinānāmapi pāṭha ācamanānuvādenaivaṃvittvameva prakṛtaprāṇavāsovittvaṃ vidhīyata iti pratipattavyam /",
  "GSP33brssbh3u:1952": "yo 'pyayamabhyupagamaḥ kvacidācamanaṃ vidhīyate kvacidvāsovijñānamiti so 'pi na sādhuḥ /",
  "GSP33brssbh3u:1953": "āpo vāsa ityādikāyā vākyapravṛtteḥ sarvatraikarūpyāt tasmādvāsovijñānameveha vidhīyate nācamanamiti nyāyyam // 18 //",
  "GSP33brssbh3u:1954": "10 samānādhikaraṇam / sū. 19",
  "GSP33brssbh3u:1955": "____________________________________________________________________________________________",
  "GSP33brssbh3u:1956": "samāna evaṃ cābhedāt | BBs_3,3.19 |",
  "GSP33brssbh3u:1957": "vājasaneyiśākhāyamaginirahasye śāṇḍulyanāmāṅ kitā vidyā vijñātā /",
  "GSP33brssbh3u:1958_0": "tatra ca guṇāḥ śrūyante - sa ātmānamupāsīta manamayaṃ prāṇaśarīraṃ bhārūpam ityevamādayaḥ.",
  "GSP33brssbh3u:1958_1": "tasyāmeva śāstrāyāṃ bṛhadāraṇyake punaḥ paṭhyate - 'manomayo 'yaṃ puruṣo bhāḥ satyasminnantarhadaye",
  "GSP33brssbh3u:1958_2": "yadā vrīhirvā yavo vā sa eṣa sarvasyeśānaḥ sarvasyādhipatiḥ sarvamidaṃ praśāsti yadidaṃ",
  "GSP33brssbh3u:1958_3": "kiñca' (bṛ. 5.6.1) iti /",
  "GSP33brssbh3u:1959": "tatra saṃśayaḥ - kimiyamekā vidyāgnirahasyabṛhadāraṇyakayorguṇopasaṃhāraścota dve ime vidye guṇānupasaṃhāraśceti /",
  "GSP33brssbh3u:1960": "kiṃ tāvatprāptam /",
  "GSP33brssbh3u:1961": "vidyābhedo guṇavyavasthā ceti /",
  "GSP33brssbh3u:1962": "kutaḥ - paunaruktyaprasaṅgāt /",
  "GSP33brssbh3u:1963": "bhinnāsu hi śākhāsvadhyetṛbhedātpaunaruktasyaparihāramālocya vidyaikatvamadhyavasāyaikatrātiriktā guṇā itaratropasaṃhriyante prāṇasaṃvādādiṣvatyuktam /",
  "GSP33brssbh3u:1964": "ekasyāṃ punaḥ śākhāyāmadhyetṛveditṛbhedābhāvādaśakyaparihāre paunaruktye na viprakṛṣṭadeśasthaikā vidyā bhavitumarhati /",
  "GSP33brssbh3u:1965": "nacātraikamāmnānaṃ vidyāvidhānārthamaparaṃ guṇavidhānārthamiti vibhāgaḥ saṃbhavati /",
  "GSP33brssbh3u:1966": "tadā hyatiriktā eva guṇā itaratretaratra cāmnāyeranna samānā api tūbhayatrāmnāyante manomayatvadayaḥ /",
  "GSP33brssbh3u:1967": "tasmānnānyonyaṃ guṇopasaṃhāra iti /",
  "GSP33brssbh3u:1968": "evaṃ prāpte brūmahe - yathā bhinnāsu śākhāsu vidyaikatvaṃ guṇopasaṃhāraśca bhavatyevamekasyāmapi śākhāyāṃ bhavitumarhati /",
  "GSP33brssbh3u:1969": "upāsyābhedāt tadeva hi brahma manomayatvādiguṇakamubhayatrāpyupāsyamabhinnaṃ pratyabhijānīmaḥ /",
  "GSP33brssbh3u:1970": "upāsyaṃ ca rūpaṃ vidyāyāḥ /",
  "GSP33brssbh3u:1971": "naca vidyamāne rūpābhede vidyābhedamadhyavasātuṃ śaknumaḥ /",
  "GSP33brssbh3u:1972": "nāpi vidyābhede guṇavyavasthānam /",
  "GSP33brssbh3u:1973": "nanu paunaruktyaprasaṅgadvidyābhedo 'dhyavasitaḥ /",
  "GSP33brssbh3u:1974": "netyucyate /",
  "GSP33brssbh3u:1975": "arthavibhāgopapatteḥ /",
  "GSP33brssbh3u:1976": "ekaṃ hyāmnānaṃ vidyāvidyāvidhānārthamaparaṃ guṇavidhānārthamiti na kiñcinnopapadyate /",
  "GSP33brssbh3u:1977": "nanvevaṃ sati yadupaṭhimagnirahasye tadeva bṛhadāraṇyake paṭhitavyam sa eṣa sarvasyeśānaḥ ityādi /",
  "GSP33brssbh3u:1978": "yattu paṭhitameva manomaya ityādi cenna paṭhitavyam /",
  "GSP33brssbh3u:1979": "naiṣa doṣaḥ /",
  "GSP33brssbh3u:1980": "tadbalenaiva pradeśāntarapaṭhitavidyāpratyabhijñānāt /",
  "GSP33brssbh3u:1981": "masānaguṇāmnānena hi viprakṛṣṭadeśāṃ śāṇḍilyavidyāṃ pratyabhijñāpya tasyāmīśānatvādyupadiśyate /",
  "GSP33brssbh3u:1982": "anyathā hi kathaṃ tasyāmayaṃ guṇavidhirabhidhīyate /",
  "GSP33brssbh3u:1983": "apicāprāptāṃśopadeśenārthavati vākye saṃjāte prāptāṃśaparāmarśasya nityānuvādatayāpyupapadyamānatvānna tadbalena pratyabhijñopodituṃ śakyate /",
  "GSP33brssbh3u:1984": "tasmādatra samānāyāmapi śākhāyāṃ vidyaikatvaṃ guṇopasaṃhāraścetyupapannam // 19 //",
  "GSP33brssbh3u:1985": "11 saṃbandhādhikaraṇam / sū. 20-21",
  "GSP33brssbh3u:1986": "____________________________________________________________________________________________",
  "GSP33brssbh3u:1987": "saṃbandhādevamanyatrāpi | BBs_3,3.20 |",
  "GSP33brssbh3u:1988": "bṛhadāraṇyake 'satyaṃ brahma' (bṛ. 5.5.1)",
  "GSP33brssbh3u:1989": "ityukramya 'tadyattatsatyamasau sa ādityo ya eṣa etasminmaṇḍale puruṣo yaścāyaṃ dakṣiṇe 'kṣanpuruṣaḥ' (bṛ. 55.2)",
  "GSP33brssbh3u:1990": "iti tasyaiva satyasya brahmaṇo 'dhidaivatamadhyātmaṃ cāyatanaviśeṣamupadiśya vyāhṛtiśarīratvaṃ ca saṃpādya dve upaniṣadāvupadiśyete /",
  "GSP33brssbh3u:1991": "tasyopaniṣaharityadhidaivatam /",
  "GSP33brssbh3u:1992": "tasyopaniṣadahamityadhyātmam /",
  "GSP33brssbh3u:1993": "tatra saṃśayaḥ - kimavibhāgenaivobhe apyupaniṣadāvubhayatrānusaṃgātavye uta vibhāgenaikādhidaivamekādhyātmamiti /",
  "GSP33brssbh3u:1994": "tatra sūtreṇaivopakramate /",
  "GSP33brssbh3u:1995": "yathā śāṇḍilyavidyāyāṃ vibhāgenāpyadhītāyāṃ guṇopasaṃhāra ukta evamanyatrāpyevañjātīyake viṣaye bhavitumarhati /",
  "GSP33brssbh3u:1996": "ekavidyābhisaṃbandhāt /",
  "GSP33brssbh3u:1997": "ekā hīyaṃ satyavidyādhidaivamadhyātmaṃ cādhītā /",
  "GSP33brssbh3u:1998": "upakramābhedādvyatiṣaktapāṭhācca /",
  "GSP33brssbh3u:1999": "kathaṃ tasyāmudito dharmastasyāmeva na syāt /",
  "GSP33brssbh3u:2000": "yohyācāryo kaścidanugamanādirācāraścoditaḥ sa grāmagate /",
  "GSP33brssbh3u:2001": "raṇyagate ca tulyavadeva bhavati /",
  "GSP33brssbh3u:2002": "tasmādubhayorapyupaniṣadorubhayatra prāptiriti // 20 //",
  "GSP33brssbh3u:2003": "evaṃ prāpte pratividhatte -",
  "GSP33brssbh3u:2004": "____________________________________________________________________________________________",
  "GSP33brssbh3u:2005": "na vā viśeṣāt | BBs_3,3.21 |",
  "GSP33brssbh3u:2006": "na vobhayorubhayatra prāptiḥ /",
  "GSP33brssbh3u:2007": "kasmāt /",
  "GSP33brssbh3u:2008": "viśeṣāt /",
  "GSP33brssbh3u:2009": "upāsanasa atānaviśeṣopanibandhādityarthaḥ /",
  "GSP33brssbh3u:2010": "kathaṃ sthānaviśeṣopanibandha ityucyate - 'ya eṣa etasminmaṇḍale puruṣaḥ' (bṛ. 5.5.3)",
  "GSP33brssbh3u:2011": "iti hyādhidaivakaṃ puruṣaṃ prakṛtya tasyopaniṣadahariti śrāvayati /",
  "GSP33brssbh3u:2012": "'yo 'yaṃ dakṣiṇe 'kṣanpuruṣaḥ' (5.5.4) iti hyadhyātmikaṃ puruṣaṃ prakṛtya tasyopaniṣadamiti /",
  "GSP33brssbh3u:2013": "tasyeti caitatsaṃnihitāvalambanaṃ sarvanāma,",
  "GSP33brssbh3u:2014": "tasmādāyatanaviśeṣavyapāśrayeṇaivaite upaniṣadāvupadiśyete /",
  "GSP33brssbh3u:2015": "kuta ubhayorubhayatra prāptiḥ /",
  "GSP33brssbh3u:2016": "nanveka evāyamadhidaivatamadhyātmaṃ ca puruṣa ekasyaiva satyasya brahmaṇa āyatanadvayapratipādanāt /",
  "GSP33brssbh3u:2017": "satyamevetat /",
  "GSP33brssbh3u:2018": "ekasyāpi tvavasthāviśeṣopādānenaivopaniṣadviśeṣopadeśāttadavasthāsyaiva sā bhavitumarhati /",
  "GSP33brssbh3u:2019": "asti cāyaṃ dṛṣṭāntaḥ satyapyācāryasvarūpāpānapāye yadācāryasyāsīnasyanuvartanamuktaṃ na tattiṣṭhato bhavati /",
  "GSP33brssbh3u:2020": "yacca tiṣṭhata uktaṃ na tadāsīnasyeti /",
  "GSP33brssbh3u:2021": "grāmāraṇyayostvācāryasvarūpānāpāyāttatsvarūpānubuddhasya ca dharmasya grāmāraṇyakṛtaviśeṣābhāvādubhayatra tulyavadbhāva ityadṛṣṭāntaḥ saḥ /",
  "GSP33brssbh3u:2022": "tasmādvyavasthānayorupaniṣadoḥ // 21 //",
  "GSP33brssbh3u:2023": "____________________________________________________________________________________________",
  "GSP33brssbh3u:2024": "darśayati ca | BBs_3,3.22 |",
  "GSP33brssbh3u:2025": "api caivañjātīyakānāṃ dharmāṇāṃ vyavastheti liṅgadarśanaṃ bhavati - 'tasyaitasya tadeva rūpaṃ yāvamuṣya geṣṇau tau geṣṇau yannāma tannāma' (chā. 1.7.5) iti /",
  "GSP33brssbh3u:2026": "kathamasyaliṅgatvamiti taducyate /",
  "GSP33brssbh3u:2027": "akṣyādinityasthānabhedabhinnāndharṇānanyonyasminnanupasaṃhāryānpaśyannihātideśenādityapuruṣagatānrūpādīnakṣipuruṣa upasaṃharati - 'tasyaitasya tadeva rūpam' (chā. 1.7.5) ityādinā /",
  "GSP33brssbh3u:2028": "tasmādvyavasthite evaite upaniṣadāviti nirṇayaḥ // 22 //",
  "GSP33brssbh3u:2029": "12 saṃbhṛtyadhikaraṇam / sū. 23",
  "GSP33brssbh3u:2030": "____________________________________________________________________________________________",
  "GSP33brssbh3u:2031": "saṃbhṛtidyuvyāptyapi cātaḥ | BBs_3,3.23 |",
  "GSP33brssbh3u:2032": "brahmajyeṣṭhā viryā saṃbhṛtāni brahmāgre jyeṣṭhaṃ divamātatāna ityevaṃ rāṇāyanīyānāṃ khileṣu vīryasaṃbhṛtidyuniveśaprabhṛtayo brahmaṇo vibhūtayaḥ paṭhyante /",
  "GSP33brssbh3u:2033": "teṣāmeva copaniṣadi śāṇḍilyavidyāprabhṛtayo brahmavidyāḥ paṭhyante /",
  "GSP33brssbh3u:2034": "tāsu brahmavidyāsu tā brahmavibhūtaya upasaṃhriyeranna veti vicāraṇāyāṃ brahmasaṃbandhādupasaṃhāraprāptāvevaṃ paṭhati /",
  "GSP33brssbh3u:2035": "saṃbhṛtidyuvyāptiprabhṛtayo vibhūtayaḥ śāṇḍilyavidyāprabhṛtiṣu nopasaṃhartavyāḥ /",
  "GSP33brssbh3u:2036": "ata eva cāyatanaviśeṣayogāt /",
  "GSP33brssbh3u:2037": "tathāhi śāṇḍilyavidyāyāṃ hṛdayāyatanatvaṃ brahmaṇa uktam - 'eṣa ma ātmāntarhṛdaye' (chā. 3.14.3) iti /",
  "GSP33brssbh3u:2038": "tadvadeva daharavidyāyāmapi 'daharaṃ puṇḍarīke veśma daharo 'sminnantarākāśaḥ' (chā. 8.1.1) iti /",
  "GSP33brssbh3u:2039": "upakosalavidyāyāṃ tvakṣyāyatanatvam 'ya eṣo 'kṣaṇi puruṣo dṛśyate' (chā. 4.15.1) iti /",
  "GSP33brssbh3u:2040": "evaṃ tatra tatrat tadādhyātmikamāyatanametāsu vidyāsu pratīyate /",
  "GSP33brssbh3u:2041": "ādhidaivikyastvetā vibhūtayaḥ saṃbhṛtidyuvyāptiprabhṛtayastāsāṃ kuta etāsu prāptiḥ /",
  "GSP33brssbh3u:2042": "nanvetāsvapyādhidaivikyo vibhūtayaḥ śrūyante - 'jyāyāndivo jyāyānebhyo lokebhyaḥ' (chā. 3.14.3)",
  "GSP33brssbh3u:2043": "'eṣa u eva bhāmanīreṣa hi sarveṣu lokeṣu bhāti' (chā. 4.15.4)",
  "GSP33brssbh3u:2044": "'yāvānvā ayamākāśastāvāneṣo 'ntarhṛdaya ākāśa ubhe asmindyāvāpṛthivī antareva samāhite' (chā. 8.1.3) ityevamādyāḥ /",
  "GSP33brssbh3u:2045": "santi cānyā āyatanaviśeṣahīnā apīha brahmavidyāḥ ṣoḍaśakalādyāḥ /",
  "GSP33brssbh3u:2046": "satyametat /",
  "GSP33brssbh3u:2047": "tathāpyatra vidyate viśeṣaḥ saṃbhṛtyādyanupasaṃhārahetuḥ /",
  "GSP33brssbh3u:2048": "samānaguṇāmnānena hi pratyupasthāpitāsu viprakṛṣṭadeśāsvapi vidyāsu viprakṛṣṭadeśā guṇā upasaṃhriyeranniti yuktam /",
  "GSP33brssbh3u:2049": "saṃbhṛtyādayastu śāṇḍilyādivākyagocarāśca manomayatvādayo guṇāḥ parasparavyāvṛttasvarūpatvānna pradeśāntaravartividyāpratyupasthāpanamityucyate vidyābhede 'pi tadupapatteḥ /",
  "GSP33brssbh3u:2050": "ekamapi hi brahma vibūtibhedairanekadhopāsyata iti sthitiḥ /",
  "GSP33brssbh3u:2051": "parovarīyastavādivadbhedadarśanāt /",
  "GSP33brssbh3u:2052": "tasmādvīryasaṃbhṛtyādīnāṃ śāṇḍilyavidyādiṣvanupasaṃhāra iti // 23 //",
  "GSP33brssbh3u:2053": "----------------------",
  "GSP33brssbh3u:2054": "FN: brahmajyeṣṭhā brahmajyeṣṭhāni nilopaśchāndasaḥ /",
  "GSP33brssbh3u:2055": "vīryā vīryāṇi parākramabhedāḥ /",
  "GSP33brssbh3u:2056": "____________________________________________________________________________________________",
  "GSP33brssbh3u:2057": "13 puruṣādyadhikaraṇam / sū. 24",
  "GSP33brssbh3u:2058": "puruṣavidyāyāmiva cetareṣām anāmnānāt | BBs_3,3.24 |",
  "GSP33brssbh3u:2059": "asti tāṇḍināṃ paiṅgināṃ ca rahasyabrāhmaṇe puruṣavidyā /",
  "GSP33brssbh3u:2060": "tatra puruṣo yajñaḥ kalpitaḥ /",
  "GSP33brssbh3u:2061": "tadīyamāyustredhā vibhajya savanatrayaṃ kalpitam /",
  "GSP33brssbh3u:2062": "aśiśiṣādīni ca dīkṣādibhāvena kalpitāni /",
  "GSP33brssbh3u:2063": "anye ca dharmastatra samadhigatā āśīrmantraprayogādayaḥ /",
  "GSP33brssbh3u:2064": "taittirīyakā api kañcitpuruṣayajñaṃ kalpayanavti - 'tasyaivaṃ viduṣo yajñasyātmā yajamānaḥ śraddhā patnī' (nārā. 80) ityetenānuvākena /",
  "GSP33brssbh3u:2065": "tatra saṃśayaḥ - kiṃ ya itaratroktāḥ puruṣayajñasya dharmāste taittirīyakeṣūpasaṃhartavyāḥ kiṃvā nopasaṃhartavyā iti /",
  "GSP33brssbh3u:2066": "puruṣayajñatvviśeṣādupasaṃhāraprāptāvācakṣmahe - nopasaṃhartavyā iti /",
  "GSP33brssbh3u:2067": "kasmāt /",
  "GSP33brssbh3u:2068": "tadrūpapratyabhijñānābhāvāt /",
  "GSP33brssbh3u:2069": "tadāhācāryaḥ - puruṣavidyāyāmiveti /",
  "GSP33brssbh3u:2070": "yathaikeṣāṃ śākhināṃ tāṇḍināṃ paiṅgināṃ ca puruṣavidyāyāmāmnānaṃ naivamitareṣāṃ taittirīyāṇāmāmnānamasti /",
  "GSP33brssbh3u:2071": "teṣāṃ hūtaravilakṣaṇameva yajñasaṃpādanaṃ dṛśyate patnīyajamānavedavedibarhiryūpājyaśvṛtvigādyanukramaṇāt /",
  "GSP33brssbh3u:2072": "yadapi savanasaṃpādanaṃ tadapītaravilakṣaṇameva 'yatprātarmadhyandinaṃsāyaṃ ca tāni' (nārā. 80) iti /",
  "GSP33brssbh3u:2073": "yadapi kiñcinmaraṇāvabhṛthatvādisāmyaṃ tadapyalpīyastavādbhūyasā vailakṣaṇyenābhibhūyamānaṃ na pratyabhijñāpanakṣamam /",
  "GSP33brssbh3u:2074": "naca taittirīyake puruṣasya yajñatvaṃ śrūyate /",
  "GSP33brssbh3u:2075": "viduṣo yajñasyeti hi nacaite samānādhikaraṇe ṣaṣṭhyau vidvāneva yoyajñastasyeti /",
  "GSP33brssbh3u:2076": "nahi puruṣasya mukhyaṃ yajñatvamasti /",
  "GSP33brssbh3u:2077": "vyadhikaraṇe tvete ṣaṣṭhyau viduṣo yo yajñastasyeti /",
  "GSP33brssbh3u:2078": "bhavati hi puruṣasya mukhyo yajñasaṃbandhaḥ /",
  "GSP33brssbh3u:2079": "satyāṃ ca gatau mukhya evārtha āśrayitavyo na bhāktaḥ /",
  "GSP33brssbh3u:2080": "ātmā yajamāna iti ca yajamānatvaṃ puruṣasya nirbruvanvaiyadhikaraṇyenaivāsya yajñasaṃbandhaṃ darśayati /",
  "GSP33brssbh3u:2081": "apica tasyaivaṃviduṣaiti siddhavadanuvādaśrutau satyāṃ puruṣasya yajñabhāvamātmādīnāṃ ca yajamānādibhāvaṃ pratipitsamānasya vākyabhedaḥ syāt /",
  "GSP33brssbh3u:2082": "apica saṃsanyāsāmātmavidyāṃ purastādupadiśyānantaraṃ tasyaivaṃviduṣa ityādyanukramaṇaṃ phasyantaḥ pūrvaśeṣa evaiṣa āmnāyo na svatantra iti pratīmaḥ /",
  "GSP33brssbh3u:2083": "tathācaikameva phalamubhayorapyanuvākayorupalabāmahe 'brahmaṇo mahimānamāpnoti' (nārā. 80) iti /",
  "GSP33brssbh3u:2084": "itareṣāṃ tvananyaśeṣaḥ puruṣavidyāmnāyaḥ /",
  "GSP33brssbh3u:2085": "āyurabhivṛddhiphalo hyasau 'sa ha --ṣoḍaśaṃ varṣaśataṃ jīvati ya evaṃ veda' (chā. 3.16.7)",
  "GSP33brssbh3u:2086": "iti samabhivyāhārāt /",
  "GSP33brssbh3u:2087": "tasmācchākhāntarādhītānāṃ puruṣavidyādharmāṇāmāśīrmantrādīnāmaprāptistaittirīyake // 24 //",
  "GSP33brssbh3u:2088": "14 vedhādyadhikaraṇam / sū. 25",
  "GSP33brssbh3u:2089": "____________________________________________________________________________________________",
  "GSP33brssbh3u:2090": "vedhādyarthabhedāt | BBs_3,3.25 |",
  "GSP33brssbh3u:2091": "astyātharvaṇikānāmupaniṣadārambhe mantrasamāmnāyaḥ - 'sarvaṃ pravidhya hṛdayaṃ pravidhya dhamanīḥ pravṛjya śiro 'bhipravṛjyatridhā vipṛktaḥ' ityādiḥ /",
  "GSP33brssbh3u:2092": "tāṇḍinām - 'deva savitaḥ prasuva yajñam' ityādiḥ /",
  "GSP33brssbh3u:2093": "śāṭhyāyaninām - 'śvetāśvo haritanīlo 'si' ityādiḥ /",
  "GSP33brssbh3u:2094": "kaṭhānāṃ taittirīyāṇāṃ - 'śaṃ no mitraḥ śaṃ varuṇaḥ' (tai. 1.1.1) ityādiḥ /",
  "GSP33brssbh3u:2095": "vājasaneyināṃ tūpaniṣadārambhe pravargyabrāhmaṇaṃ paṭhyate - 'devā ha vai niṣeduḥ' ityādi /",
  "GSP33brssbh3u:2096": "kauṣītakināmapyagniṣṭomabrāhmaṇam - 'brahma vā agniṣṭomo brahmaiva tadaharbrahmaṇaiva te brahmopayanti te 'mṛtatvamāpnuvanti ya etadaharupayanti' iti /",
  "GSP33brssbh3u:2097": "kimime sarve pravidhyamādayo mantrāḥ pravargyādīni ca karmāṇi vidyāsūpasaṃhriyerankiṃvā nopasaṃhriyeranniti mīmāṃsāmahe /",
  "GSP33brssbh3u:2098": "kiṃ tāvannaḥ pratibhāti upasaṃhāra evaiṣāṃ vidyāsviti /",
  "GSP33brssbh3u:2099": "kutaḥ /",
  "GSP33brssbh3u:2100": "vidyāpradhānānāmupaniṣadgranthānāṃ samīpe pāṭhāt /",
  "GSP33brssbh3u:2101": "nanveṣāṃ vidyārthatayā vidhānaṃ nopalabāmahe /",
  "GSP33brssbh3u:2102": "bāḍham /",
  "GSP33brssbh3u:2103": "anupalabhamānā api tvanumāsyāmahe saṃnidhisāmārthyāt /",
  "GSP33brssbh3u:2104": "nahi saṃnidherarthavattve saṃbhavatyakasmādasāvanāśrayituṃ yuktaḥ /",
  "GSP33brssbh3u:2105": "nanu naiṣāṃ mantrāṇāṃ vidyāviṣayaṃ kiñcitsāmarthyaṃ paśyāmaḥ /",
  "GSP33brssbh3u:2106": "kathaṃ ca pravargyādīni karmāṇyanyārthatvenaiva viniyuktāni santi vidyārthatvenāpi pratipadyemahīti /",
  "GSP33brssbh3u:2107": "naiṣa doṣaḥ /",
  "GSP33brssbh3u:2108": "sāmarthyaṃ tāvanmantrāṇāṃ vidyāviṣayamapi kiñcicchakyaṃ kalpayituṃ hṛdayādisaṃkīrtanāt /",
  "GSP33brssbh3u:2109": "hṛdayādīni hi prayeṇopāsaneṣvāyatanādibhāvenopadiṣṭāni taddvāreṇa ca hṛdayaṃ pravidhyetyevañjātīyakānāṃ mantrāṇāmupapannamupāsanāṅgatvam /",
  "GSP33brssbh3u:2110": "dṛṣṭaścopāsaneṣvapi mantraviniyogaḥ 'bhūḥ prapadye 'munāmunāmunā' (chā. 3.15.3) ityevamādiḥ /",
  "GSP33brssbh3u:2111": "tathā pravargyādīnāṃ karmaṇāmanyatrāpi viniyuktānāṃ satāmaviruddho vidyāsu viniyogo vājapeya iva bṛhaspatisavasyeti /",
  "GSP33brssbh3u:2112": "evaṃ prāpte brūmaḥ -",
  "GSP33brssbh3u:2113": "naiṣāmupasaṃhāro vidyāsviti /",
  "GSP33brssbh3u:2114": "kasmāt /",
  "GSP33brssbh3u:2115": "vedhārthabhedāt /",
  "GSP33brssbh3u:2116": "hṛdayaṃ pravidhyetyevañjātīyakānāṃ hi mantrāṇāṃ yer'thā hṛdayavedhādayo bhinnā anabhisaṃbaddhāsta upaniṣaduditābhirvidyābhiḥ /",
  "GSP33brssbh3u:2117": "na teṣāṃ tābhiḥ saṃgantuṃ sāmarthyamasti /",
  "GSP33brssbh3u:2118": "nanu hṛdayasyopāsaneṣvapyupayogāttaddvāraka upāsanasaṃbandha upanyastaḥ /",
  "GSP33brssbh3u:2119": "netyucyate /",
  "GSP33brssbh3u:2120": "hṛdayamātrasaṃkīrtanasya hyevamupayogaḥ kathañcidutprekṣyeta naca hṛdayamātramatra mantrārthaḥ /",
  "GSP33brssbh3u:2121": "hṛdayaṃ pravidhya dhamanīḥ pravṛjyetyevañjātīyako hi na sakalo mantrārthe vidyābhirabhisaṃbadhyate /",
  "GSP33brssbh3u:2122": "ābhicārikaviṣayo hyeṣor'thastasmādābhicārikeṇa karmaṇā sarvaṃ pravidhyetyetasya mantrasyābhisaṃbandhaḥ /",
  "GSP33brssbh3u:2123": "tadviśeṣasaṃbandhastu pramāṇāntarādanusartavyaḥ /",
  "GSP33brssbh3u:2124": "evamanyeṣāmapi mantrāṇāṃ keṣācilliṅgena keṣāñcidvacanena keṣāñcitpramāṇāntareṇātyevamarthāntareṣu viniyuktānāṃ rahasyapaṭhitānāmapi satāṃ na saṃnidhimātreṇa vidyāśeṣatvopapattiḥ /",
  "GSP33brssbh3u:2125": "durbalo hi saṃnidhiḥ śrutyādibhya ityuktaṃ prathame tantre 'śrutiliṅgavākyaprakaraṇasthānasamākhyānāṃ samavāye pāradaurbalyamarthaviprakarṣāt' (jai. sū. 3.3.13) ityatra /",
  "GSP33brssbh3u:2126": "tathākarmaṇāmapi pravargyādīnāmanyatra viniyuktānāṃ na vidyāśeṣatvopapattiḥ /",
  "GSP33brssbh3u:2127": "nahyeṣāṃ vidyābhiḥ sahaikārthyaṃ kiñcidasti /",
  "GSP33brssbh3u:2128": "vājapeye tu bṛhaspatisavasya spaṣṭaṃ viniyogāntaram - 'vājapeyeneṣṭvā bṛhaspatisavena yajeta' iti /",
  "GSP33brssbh3u:2129": "api caiko 'yaṃ pravargyaḥ sakṛdutpanno balīyasā pramāṇenānyatra viniyukto na durbalena pramāṇenānyatrāpi viniyogamarhati /",
  "GSP33brssbh3u:2130": "agṛhyamāṇaviśeṣatve hi pramāṇayoretadevaṃ syānnatu balavadabalavatoḥ pramāṇayoragṛhyamāṇaviśeṣatā saṃbhavati balavadabalavattvaviśeṣādeva /",
  "GSP33brssbh3u:2131": "tasmādevañjātīyakānāṃ mantrāṇāṃ karmaṇāṃ vā na saṃnidhipāṭhamātreṇa vidyāśeṣatvamāśaṅkitavyam /",
  "GSP33brssbh3u:2132": "araṇyānuvacanādidharmasāmānyāttu saṃnidhipāṭha iti saṃtoṣṭavyam // 25 //",
  "GSP33brssbh3u:2133": "15 hānyadhikaraṇam / sū. 26",
  "GSP33brssbh3u:2134": "____________________________________________________________________________________________",
  "GSP33brssbh3u:2135": "hānau tūpāyanaśabdaśeṣatvāt kuśāc chandaḥstutyupagānavat tad uktam | BBs_3,3.26 |",
  "GSP33brssbh3u:2136": "asti tāṇḍānāṃ śrutiḥ - 'aśva iva romāṇi vidhūya pāpaṃ candra iva rāhormukhātpramucya dhūtvā śarīramakṛtaṃ kṛtātmā brahmalokamabhisaṃbhavāmi' (chā. 8.13.1) iti /",
  "GSP33brssbh3u:2137": "tathātharṇikānāma 'tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.8) iti /",
  "GSP33brssbh3u:2138": "tathā śāṭyāyaninaḥ paṭhanti 'tasya putrā dāyamupayanti sihṛdaḥ sādhukṛtyāṃ dviṣantaḥ pāpakṛtyām' iti /",
  "GSP33brssbh3u:2139": "tathaiva kauṣītakinaḥ 'tatsukṛtaduṣkṛte vidhūnute tasya priyā jñātayaḥ sukṛtamupantyapriyā duṣkṛtam' (kau. 1.4) iti /",
  "GSP33brssbh3u:2140_0": "tadiha kvacitsukṛtaduṣkṛtayorhānaṃ śrūyate kvacittayoreva vibhāgena priyairapriyaiścopāyanaṃ",
  "GSP33brssbh3u:2140_1": "kvacittūbhayamapi hānamupāyanaṃ ca tadyatrobhayaṃ śrūyate tatra tāvanna kiñcidvaktavyamasti /",
  "GSP33brssbh3u:2141": "yatrāpyupāyanameva śrūyate na hānaṃ tatrāpyarthādeva hānaṃ saṃnipatati /",
  "GSP33brssbh3u:2142": "anyairātmīyayoḥ sukṛtaduṣkṛtayorupeyamānayorāvaśyakatvāttaddhānasya /",
  "GSP33brssbh3u:2143": "yatra tu hānameva śrūyate nopāyanaṃ tatropāyanaṃ sanipatedvā na veti vicikitsāyāmaśravaṇādasaṃnipātaḥ /",
  "GSP33brssbh3u:2144": "vidyāntaragocaratvācca śākhāntarīyasya śravaṇasya /",
  "GSP33brssbh3u:2145": "apicātmakartṛkaṃ sukṛtaduṣkṛtayorhānaṃ parakartṛkaṃ tūpāyanaṃ tayorasatyāvaśyakabhāve kathaṃ hānenopāyamākṣipyeta /",
  "GSP33brssbh3u:2146": "tasmādasaṃnipāto hānāvupāyanasyeti /",
  "GSP33brssbh3u:2147": "asyāṃ prāptau paṭhati - hānau tviti /",
  "GSP33brssbh3u:2148": "hānau tvetasyāṃ kevalāyāmapi śrūyamāṇāyāmupāyanaṃ saṃnipatitumarapahati /",
  "GSP33brssbh3u:2149": "taccheṣatvāt /",
  "GSP33brssbh3u:2150": "hānaśabdaśeṣo hyupāyanaśabdaḥ samadhigataḥ kauṣītakirahasye /",
  "GSP33brssbh3u:2151": "tasmādanyatra kevalahānaśabdaśravaṇe 'pyupāyanānuvṛttiḥ /",
  "GSP33brssbh3u:2152": "yaduktamaśravaṇādvidyantaragocaratvādanāvaśyakatvāccāsaṃnipāta iti,",
  "GSP33brssbh3u:2153": "taducyate /",
  "GSP33brssbh3u:2154": "bhavedeṣā vyavasthoktiryadyanuṣṭheyatvena saṃkīrtyate /",
  "GSP33brssbh3u:2155": "vidyāstutyarthaṃ tvanayoḥ saṃkīrtanam /",
  "GSP33brssbh3u:2156": "itthaṃ mahābhāgā vidyā yatsāmarthyādasya viduṣaḥ sukṛtaduṣkṛte saṃsārakāraṇabhūte vidhūyate te cāsya suhṛdviṣatsu niviśete itai /",
  "GSP33brssbh3u:2157": "stutyarthe cāsminsaṃkīrtane hānānantarabhāvitvenopāyasya kvacicchrutatvādanyatrāpi hānaśrutāvupāyanānuvṛttiṃ manyate stutiprakarṣalābhāya /",
  "GSP33brssbh3u:2158": "prasiddhā cārthavādāntarāpekṣārthavādāntarappavṛttiḥ - 'ekaviṃśo vā itho 'sāvādityaḥ' (chā. 2.10.5) ityevamādiṣu /",
  "GSP33brssbh3u:2159": "kathaṃ hīhaikaviṃśatādityasyābhidhīyatānapekṣyamāṇer'thavādāntare dvādaśa māsāḥpañcartavastraya ime lokā asāvāditya ekaviṃśaḥ ityetasmin /",
  "GSP33brssbh3u:2160": "tathā triṣṭubhau bhavataḥ sendriyatvāya ityevamādiṣu indriyaṃ vai triṣṭup ityevamādyarthavādāntarāpekṣā dṛśyate /",
  "GSP33brssbh3u:2161": "vidyāstutyarthatvāccāsyopāyanavādasya kathamanyadīye sukṛtaduṣkṛte anyairupeyete iti nātīvābhiniveṣṭavyam /",
  "GSP33brssbh3u:2162": "upāyanaśabdaśeṣatvāditi tu śabdaśabdaṃ samuccārayanstutyarthameva hānāvupāyanānuvṛttiṃ sūcayati /",
  "GSP33brssbh3u:2163": "guṇopasaṃhāravivakṣāyāṃ hyupāyanārthasyaiva hānāvṛttiṃ brūyāt /",
  "GSP33brssbh3u:2164": "tasmādguṇopasaṃhāravicāraprasaṅgena stutyupasaṃhārapradarśanārthamidaṃ sūtram /",
  "GSP33brssbh3u:2165": "kuśācchandastutyupagānavadityupamopādānam /",
  "GSP33brssbh3u:2166_0": "tadyathā bhāllavinām - 'kuśā vānaspatyāḥ stha tā mā pāta' ityetasminnigame kuśānāmaviśeṣeṇa",
  "GSP33brssbh3u:2166_1": "vanaspatiyonitvena śravaṇe śāṭyāyanināmaudumbarāḥ kuśā iti viśeṣavacanādaudumbaryaḥ kuśā āśrīyante /",
  "GSP33brssbh3u:2167": "yathāca kvaciddevāsuracchandasāmaviśeṣeṇa paurvāparyaprasaṅge 'devacchandāṃsi pūrvāṇi' iti paiṅgyāmnānātpratīyante /",
  "GSP33brssbh3u:2168": "yathāca ṣoḍaśustotre keṣāñcitkālāviśeṣaprāptau 'samayādhyuṣite sūrye' ityārcaśruteḥ kālaviśeṣapratipattiḥ /",
  "GSP33brssbh3u:2169": "yathaiva cāviśeṣeṇopagānaṃ kecitsamāmananti viśeṣeṇa bhāllavinaḥ /",
  "GSP33brssbh3u:2170": "yathaiteṣu kuśādiṣu śrutyantaragataviśeṣairanvaya evaṃ hānāvapyupāyanānvaya ityarthaḥ /",
  "GSP33brssbh3u:2171": "śrutyantarakṛtaṃ hi viśeṣaṃ śrutyantare 'nabhyupagacchataḥ sarvatraiva vikalpaḥ syāt /",
  "GSP33brssbh3u:2172": "sa cānyāyyaḥ satyāṃ gatau /",
  "GSP33brssbh3u:2173": "taduktaṃ dvādaśalakṣaṇāyām - 'api tu vākyaśeṣatvāditaraparyudāsaḥ syātpratiṣedhe vikalpaḥ syāt' iti /",
  "GSP33brssbh3u:2174": "athavaitāsveva vidhūnavaśrutiṣvetena sūtreṇaitaccintayitavyam /",
  "GSP33brssbh3u:2175": "kimanena vidhūnanavacanena sukṛtaduṣkṛtayorhānamabhidhīyate kiṃvār'thāntaramiti /",
  "GSP33brssbh3u:2176": "tatra caivaṃ prāpayitavyam /",
  "GSP33brssbh3u:2177": "na hānaṃ vidhūnanamabhidhīyate 'dhañ kampane' iti smaraṇāt /",
  "GSP33brssbh3u:2178": "dodhūyante dhvajāgrāṇīti ca vāyunā cālyamāneṣu dhvajāgreṣu prayogadarśanāt /",
  "GSP33brssbh3u:2179": "tasmāccālanaṃ vidhūnanamabhidhīyate /",
  "GSP33brssbh3u:2180": "cālanaṃ tu suṣkṛtaduṣkṛtayoḥ kañcitkālaṃ phalapratibandhanādityevaṃ prāpayya prativaktavyam /",
  "GSP33brssbh3u:2181": "hānāvevaiṣa vidhūyananaśabdo vartitumarhati /",
  "GSP33brssbh3u:2182": "upāyanaśabdaśeṣatvāt /",
  "GSP33brssbh3u:2183": "nahi paraparigrahabhūtayoḥ sukṛtaduṣkṛtayoraprahīṇayoḥ parairupāyanaṃ saṃbhavati /",
  "GSP33brssbh3u:2184": "yadyapīdaṃ parakīyayoḥ sukṛtaduṣkṛtayoḥ parairupāyanaṃ nāñjasaṃ saṃbhāvyate tathāpi tatsarntanāttāvattadānuguṇyena hānameva vidhūnanaṃ nāmeti nirṇetuṃ śakyate /",
  "GSP33brssbh3u:2185": "kvacidapi cedaṃ vidhūnanasaṃnidhāvupāyanaṃ śrūyamāṇaṃ kuśāchandastutyupagānavadvidhanūnaśrutyā sarvatrāpekṣāmāṇaṃ sārvatrikaṃ nirṇayakāraṇaṃ saṃpadyate /",
  "GSP33brssbh3u:2186": "naca cālanaṃ dhvajāgravatsukṛtaduṣkṛtayormukhyaṃ saṃbhavati /",
  "GSP33brssbh3u:2187": "adravyatvāt /",
  "GSP33brssbh3u:2188": "aśvaśca romāṇi vidhūnvānastyajanrajaḥ sahaiva tena romāṇyapi jīrṇāni śātayati 'aśva iva romāṇi vidhūya pāpam' (chā. 8.13.1) iti ca brāhmaṇam /",
  "GSP33brssbh3u:2189": "anekārthatvābhyupagamācca dhātūnāṃ na smaraṇavirodhaḥ /",
  "GSP33brssbh3u:2190": "taduktamiti vyākhyātam /",
  "GSP33brssbh3u:2191": "16 sāṃparāyādhikaraṇam / sū. 27-28",
  "GSP33brssbh3u:2192": "____________________________________________________________________________________________",
  "GSP33brssbh3u:2193": "sāṃparāye tartavyābhāvāt tathā hy anye | BBs_3,3.27 |",
  "GSP33brssbh3u:2194_0": "devayānena pathā paryaṅ kasthaṃ brahmābhiprastitasya vyadhvani sukṛtaduṣkṛtayorvibhāgaṃ",
  "GSP33brssbh3u:2194_1": "kauṣītakinaḥ paryaṅ kavidyāyāmamananti 'sa etaṃ devayānaṃ pantānamāsādyāgnilokamāgacchati' (kau. 1.3)",
  "GSP33brssbh3u:2195": "ityupakramya 'sa āgacchati virajāṃ nadīṃ tāṃ manasaivātyeti tatsukṛtaduṣkṛte vidhūnute' (kau. 1.4) iti /",
  "GSP33brssbh3u:2196": "tatkiṃ yathāśrutaṃ vyadhvanyeva viyogavacanaṃ pratipattavyamāhosvidādāveva dehādapasarpaṇa iti vicāraṇāyāṃ śrutiprāmāṇyādyathāśruti pratipattiprasaktau paṭhati - sāṃparāya itai /",
  "GSP33brssbh3u:2197": "sāṃparāye gamana eva dehādapasarpaṇa idaṃ vidyāsāmarthyātsukṛtaduṣkṛtahānaṃ bhavatīti pratijānīte /",
  "GSP33brssbh3u:2198": "hetuṃ cācaṣṭo tartavyābhāvāditi /",
  "GSP33brssbh3u:2199": "nahi viduṣaḥ saṃparetasya vidyayā brahma saṃprepsato 'ntarāle sukṛtaduṣkṛtābhyāṃ kiñcitprāptavyamasti yadarthaṃ katicitkṣaṇānakṣīṇe te kalpeyātām /",
  "GSP33brssbh3u:2200": "vidyāviruddhaphalatvāttu vidyāsāmarthyena tayoḥ kṣayaḥ sa ca yadaiva vidyā phalābhimukhī tadaiva bhavitumarhati /",
  "GSP33brssbh3u:2201": "tasmātprāgeva sannayaṃ sukṛtaduṣkṛtakṣayaḥ paścātpaṭhyate /",
  "GSP33brssbh3u:2202": "tathā hyanye 'pi śikhinastāṇḍinaḥ śāṭyāyaninaśca prāgavasthāyāmeva sukṛtaduṣkṛtahānamāmananti 'aśva iva romāṇi vidhūya pāpam' (chā. 8.13.1)",
  "GSP33brssbh3u:2203": "iti, 'tasya putrā dāyamupayanti suhṛdaḥ sādhukṛtyāṃ dviṣantaḥ pāpakṛtyām' iti ca // 27 //",
  "GSP33brssbh3u:2204": "____________________________________________________________________________________________",
  "GSP33brssbh3u:2205": "chandata ubhayāvirodhāt | BBs_3,3.28 |",
  "GSP33brssbh3u:2206_0": "yadi ca dehādapasṛptasya devayānena pathā prasthitasyārdhapathe sukṛtaduṣkṛtakṣayo",
  "GSP33brssbh3u:2206_1": "'bhyupagamyeta tataḥ patite dehe yamaniyamavidyābhyāsātmakasya sukṛtaduṣkṛtakṣayahetoḥ",
  "GSP33brssbh3u:2206_2": "puruṣaprayatnasyecchāto 'nuṣṭhānānupapatteranupapattireva taddhetukasya sukṛtaduṣkṛtakṣayasya syāt /",
  "GSP33brssbh3u:2207": "tasmātpūrvameva sādhakāvasthāyāṃ chandato 'nuṣṭhānaṃ tasyasyāt /",
  "GSP33brssbh3u:2208": "tatpūrvakaṃ ca sukṛtaduṣkṛtahānamiti draṣṭavyam /",
  "GSP33brssbh3u:2209": "evaṃ nimittanaimittikayorupapattistāṇḍiśāṭyāyaniśrutyośca saṃgatiriti // 28 //",
  "GSP33brssbh3u:2210": "17 gaterarthavattvādhikaraṇam / sū. 29-30",
  "GSP33brssbh3u:2211": "____________________________________________________________________________________________",
  "GSP33brssbh3u:2212": "gater arthavattvam ubhayathānyathā hi virodhaḥ | BBs_3,3.29 |",
  "GSP33brssbh3u:2213": "kvacitpuṇyapāpahānasaṃnidhau devayānaḥ panthāḥ śrūyate kvacinna /",
  "GSP33brssbh3u:2214": "tatra saṃśayaḥ - kiṃ hānāvaviśeṣeṇaiva devayānaḥ panthāḥ saṃnipateduta vibhāgena kvacitsaṃnipatet kvacinneti /",
  "GSP33brssbh3u:2215": "yathā tāvaddhānāvaviśeṣeṇaivopāyanānuvṛttiruktaivaṃ devayānānuvṛttirapi bhavitumarhatītyasyāṃ prāptāvācakṣmahe /",
  "GSP33brssbh3u:2216": "gaterdevayānasya pathor'thavattvamubhayathā vibhāgena bhavitumarhati kvacidarthavatī gatiḥ kvacinneti nāviśeṣeṇa /",
  "GSP33brssbh3u:2217": "anyathā hyaviśeṣeṇaivaitasyāṃ gatāvaṅgīkriyamāṇāyāṃ virodhaḥ syāt /",
  "GSP33brssbh3u:2218": "'puṇyapārape vidhūya nirañjanaḥ paramaṃ sāmyamupaiti' (mu. 3.1.3)",
  "GSP33brssbh3u:2219": "ityasyāṃ śrutau deśāntaraprāpaṇī gatirvirudhyeta /",
  "GSP33brssbh3u:2220": "kathaṃ hi nirañjano 'gantā deśāntaraṃ gacchet /",
  "GSP33brssbh3u:2221": "gantavyaṃ ca paramaṃ sāmyaṃ na deśāntaraprāptyāyattamityānarthakyamevātra gatermanyāmahe // 29 //",
  "GSP33brssbh3u:2222": "____________________________________________________________________________________________",
  "GSP33brssbh3u:2223": "upapannas tallakṣaṇārthopalabdher lokavat | BBs_3,3.30 |",
  "GSP33brssbh3u:2224": "upapannaścāyamubhayathābhāvaḥ kvacidarthavatī gatiḥ kvacinneti /",
  "GSP33brssbh3u:2225": "tallakṣaṇārthopalabdheḥ /",
  "GSP33brssbh3u:2226": "gatikāraṇabhūto hyarthaḥ paryaṅ kavidyāsu saguṇeṣūpāsaneṣūpalabhyate /",
  "GSP33brssbh3u:2227": "yatra hi paryaṅ kārohaṇaṃ paryaṅ kastena brahmaṇā saṃvadanaṃ viśiṣṭagandhādi prāptiścetyevamādi bahu deśāntaraprāptyāyattaṃ phalaṃ śrūyate tatrārthavatī gatiḥ /",
  "GSP33brssbh3u:2228": "nahi samyagdarśane tallakṣaṇārtopalabdhirasti /",
  "GSP33brssbh3u:2229": "nahyātmaikatvadarśināmāptakāmānāmihaiva dagdhāśeṣakleśabījānāmārabdhabhogakarmāśayakṣapaṇavyatirekeṇāpekṣitavyaṃ kiñcidasti tatrānarthikā gatiḥ /",
  "GSP33brssbh3u:2230": "lokavaccaiṣa vibhāgo draṣṭavyo yathā loke grāmaprāptau deśāntaraprāpaṇaḥ panthā apekṣyate nārogyaprāptāvevamihāpīti /",
  "GSP33brssbh3u:2231": "bhūyaścainaṃ vibhāgaṃ caturthādhyāye nipuṇataramupapādayiṣyāmaḥ // 30 //",
  "GSP33brssbh3u:2232": "18 aniyamādhikaraṇam / sū. 31",
  "GSP33brssbh3u:2233": "____________________________________________________________________________________________",
  "GSP33brssbh3u:2234": "aniyamaḥ sarvāsām avirodhaḥ śabdānumānābhyām | BBs_3,3.31 |",
  "GSP33brssbh3u:2235": "saguṇāsu vidyāsu gatirarthavatī na nirguṇāyāṃ paramātmavidyāyāmityukhtam /",
  "GSP33brssbh3u:2236": "saguṇāsvapi vidyāsu kāsucidgatiḥ śrūyate yathā paryaṅ kavidyāyāmupakosalavidyāyāṃ pañcāgnividyāyāṃ daharavidyāyāmiti /",
  "GSP33brssbh3u:2237": "nānyāsu yathā madhuvidyāyāṃ śāṇḍilyavidyāyāṃ ṣoḍaṣakalavidyāyāṃ vaiśvānaravidyāyāmiti /",
  "GSP33brssbh3u:2238": "tatra saṃśayaḥ - kiṃ yāsvevaiṣā gatiḥ śrūyate tāsveva niyamyetotāniyamena sarvābhirevañjātīyakābhirvidyābhirabhisaṃbadhyateti /",
  "GSP33brssbh3u:2239": "kiṃ tāvatprāptaṃ niyama iti /",
  "GSP33brssbh3u:2240": "yatraiva śrūyate tatraiva bhavitumarhati /",
  "GSP33brssbh3u:2241": "prakaraṇasya niyāmakatvāt /",
  "GSP33brssbh3u:2242": "yadyanyatra śrūyamāṇāpi gatirvidyāntaraṃ gacchecchrutyādīnāṃ prāmāṇyaṃ hīyeta sarvasya sarvārthatvaprasaṅgāt /",
  "GSP33brssbh3u:2243": "apicārcirādikaikaiva gatirupakosalavidyāyāṃ pañcāgnividyāyāṃ ca tulyavatpaṭhyate tatsarvārthatve 'narthakaṃ punarvacanaṃ syāt /",
  "GSP33brssbh3u:2244": "tasmānniyama ityevaṃ prāpte paṭhati - aniyama iti /",
  "GSP33brssbh3u:2245": "sarvāsāmevābhyudayaprāptiphalānāṃ saguṇānāṃ vidyānāmaviśeṣeṇaiṣā davayānākhyā gatirbhavitumarhati /",
  "GSP33brssbh3u:2246": "nanvaniyamābhyupagame prakaraṇavirodha uktaḥ /",
  "GSP33brssbh3u:2247": "naiṣo 'sti virodhaḥ śabdānumānābhyāṃ śrutismṛtibhyāmityarthaḥ /",
  "GSP33brssbh3u:2248": "tathāhi śrutiḥ - 'tadya itthaṃ viduḥ' (chā. 5.10.1)",
  "GSP33brssbh3u:2249": "iti pañcāgnividyāvatāṃ devayānaṃ panthānamavatārayantī 'ye ceme 'raṇye śraddhātapa ityupāsate' (chā. 5.10.1)",
  "GSP33brssbh3u:2250": "iti vidyāntaraśīlināmapi pcāgnividyāvidbhiḥ samānamārgatāṃ gamayati /",
  "GSP33brssbh3u:2251": "kathaṃ punaravagamyate vidyāntaraśīlināmiyaṃ gatiriti /",
  "GSP33brssbh3u:2252": "nanu śraddhātapaḥparāyaṇānāmeva syāttanmātraśravaṇāt /",
  "GSP33brssbh3u:2253": "naiṣa doṣaḥ /",
  "GSP33brssbh3u:2254": "nahi kevalābhyāṃ śraddātapobhyāmantareṇa vidyābalameṣā gatirlabhyate 'vidyayā tadārohanti yatra kāmāḥ parāgatāḥ /",
  "GSP33brssbh3u:2255": "na tatra dakṣiṇā yanti nāvidvāṃsastapasvinaḥ' iti śrutyantarāt /",
  "GSP33brssbh3u:2256": "tasmādiha śraddhātapobhyāṃ vidyāntaropalakṣaṇam /",
  "GSP33brssbh3u:2257": "vājasaneyinastu pañcāgnividyādhikāre 'dhīyate - 'ya evametadvidurye cāmī araṇye śraddhāṃ satyamupāsate' (bṛ. 6.2.15) iti /",
  "GSP33brssbh3u:2258": "tatra śraddhalavo ye satyaṃ brahmopāsata iti vyākhyeyam /",
  "GSP33brssbh3u:2259": "satyaśabdasya brahmaṇyasakṛtprayuktatvāt /",
  "GSP33brssbh3u:2260": "pañcāgnividyāvidāṃ cetthaṃvittayaivopāttatvādvidyāntaraparāyaṇānāmevaitadupādānaṃ nyāyyam /",
  "GSP33brssbh3u:2261": "'atha ya etau panthānau na viduste pataṅgā yadidaṃ dandaśūkam' (bṛ. 6.2.16)",
  "GSP33brssbh3u:2262": "iti ca mārgadvayabhraṣṭānāṃ kaṣṭāmadhogatiṃ gamayantī śrutirdevayānapitṛyāṇayorevainānantarbhāvayati /",
  "GSP33brssbh3u:2263": "tatrāpi vidyāviseṣādeṣāṃ devayānapratipattiḥ /",
  "GSP33brssbh3u:2264": "samṛtirapi - 'śuklakṛṣṇe gatī hyete jagataḥ śāśvate mate /",
  "GSP33brssbh3u:2265": "ekayā yātyānāvṛttimanyayāvartate punaḥ' (bha.gī. 8.23) iti /",
  "GSP33brssbh3u:2266": "yatpunardevayānasya patho dvirāmnānamupakosalavidyāyāṃ pañcāgnividyāyāṃ ca tadubhayatrāpyanucintanārtham /",
  "GSP33brssbh3u:2267": "tasmādaniyamaḥ // 31 //",
  "GSP33brssbh3u:2268": "----------------------",
  "GSP33brssbh3u:2269": "FN: śraddhātapaupalakṣitaṃ brahma dhyāyanti /",
  "GSP33brssbh3u:2270": "dandaśūkaḥ sarpaḥ /",
  "GSP33brssbh3u:2271": "____________________________________________________________________________________________",
  "GSP33brssbh3u:2272": "19 yāvadadhikārādhikaraṇam / sū. 32",
  "GSP33brssbh3u:2273": "yāvadadhikāram avasthitir ādhikārikāṇām | BBs_3,3.32 |",
  "GSP33brssbh3u:2274": "viduṣo vartamānadehapātānantaraṃ dehāntaramutpadyate na veti cintyate /",
  "GSP33brssbh3u:2275": "nanu vidyāyāḥ sādhanabhūtāyāḥ saṃpattau kaivalyanirvṛttiḥ syānna veti /",
  "GSP33brssbh3u:2276": "neyaṃ cintopapadyate /",
  "GSP33brssbh3u:2277": "nahi pākasādanasaṃpattāvodano bhavenna veti cintā saṃbhavati /",
  "GSP33brssbh3u:2278": "nāpi bhuñjānastṛpyenna veti cintyate /",
  "GSP33brssbh3u:2279": "upapannā tviyaṃ cintā brahmavidāmapi keṣāñciditihāsapurāṇayordehāntarotpattidarśanāt /",
  "GSP33brssbh3u:2280": "tathāhyapāntaratamā nāma vedācāryaḥ purāṇarṣirviṣṇuniyogātkalidvāparayoḥ saṃdhau kṛṣṇadvaipāyanaḥ saṃbabhūveti smaranti /",
  "GSP33brssbh3u:2281": "vasiṣṭhaśca brahmaṇo mānasaḥ putraḥ sannimiśāpādapagatapūrvadehaḥ punarbrahmādeśānmitrāvaruṇābhyāṃ saṃbabhūveti /",
  "GSP33brssbh3u:2282": "bhṛgvādināmapi brahmaṇa eva mānasaputrāṇāṃ vāruṇe yajñe punarutpattiḥ śrūyate /",
  "GSP33brssbh3u:2283": "sanatkumāro 'pi brahmaṇa eva mānasaḥ putraḥ svayaṃ rudrāya varapradānātskandatvena prādurbabhūva /",
  "GSP33brssbh3u:2284": "evameva dakṣanāradaprabhṛtīnāṃ bhūyasī dehāntarotpattiḥ kathyate tena tena nimittena smṛtau /",
  "GSP33brssbh3u:2285": "śrutāvapi mantrārthavādayoḥ prāyeṇopalabhyate /",
  "GSP33brssbh3u:2286": "te ca kecitpatite pūrvadehe dehāntaramādadatte kecittu sthita eva tasminyogaiśvaryavaśādanekadehādānanyāyena /",
  "GSP33brssbh3u:2287": "sarve caite samadhigatasakalavedārthāḥ smaryante /",
  "GSP33brssbh3u:2288": "tadeteṣāṃ dehāntarotpattidarśanātprāptaṃ brahmavidyāyāḥ pākṣikaṃ mokṣahetutvamahetutvaṃ veti /",
  "GSP33brssbh3u:2289": "ata uttaramucyate /",
  "GSP33brssbh3u:2290": "na /",
  "GSP33brssbh3u:2291": "teṣāmapāntaratamaprabhṛtīnāṃ vedapravartanādiṣu lokasthitihetuṣvadhikāreṣu niyuktānāmadhikāratatantratvāsthiteḥ /",
  "GSP33brssbh3u:2292_0": "yathāsau bhagavānsavitā sahsrayugaparyantaṃ jagato 'dhikāraṃ caritvā tadavasāna udayāstamayavarjitaṃ",
  "GSP33brssbh3u:2292_1": "kaivalyamanubhavati 'atha tata ūrdhvaṃ udetya naivodetā nāstametaikala eva madhye",
  "GSP33brssbh3u:2292_2": "sthātā' (chā. 3.11.1) iti śruteḥ /",
  "GSP33brssbh3u:2293": "yathāca vartamānā brahmavida ārabdhabhogakṣaye kaivalyamanubhavanti /",
  "GSP33brssbh3u:2294": "'tasya tāvadeva ciraṃ yāvanna vimokṣye 'tha saṃpatsye' (chā. 6.14.2) iti śruteḥ /",
  "GSP33brssbh3u:2295": "evamapāntaramaprabhṛtayo 'pīśvarāḥ parameśvareṇa teṣu teṣvadhikāreṣu niyuktāḥ santaḥ satyapi samyagdarśane kaivalyahetāvakṣīṇakarmāṇo yāvadadhaikāramavatiṣṭhante,",
  "GSP33brssbh3u:2296": "tadavasāne cāpavṛjyanta ityaviruddham /",
  "GSP33brssbh3u:2297_0": "sakṛtpravṛttameva hi te phaladānāya karmāśayamativāhayantaḥ svātantryeṇaiva gṛhādiva",
  "GSP33brssbh3u:2297_1": "gṛhāntaramanyamanyaṃ dehaṃ saṃcarantaḥ svādhikāranivartanāyāparimuṣitasmṛtaya eva",
  "GSP33brssbh3u:2297_2": "dehendriyaprakṛtivaśitvānnirmāya dehānyugapatkrameṇa vādhitiṣṭhanti /",
  "GSP33brssbh3u:2298": "nacaite jātismarā ityucyante 'ta evaite' iti smṛtiprasiddheḥ /",
  "GSP33brssbh3u:2299": "yathāhi sulabhā nāma brahmavādinī janakena vivaditukāmākhyudasya svaṃ dehaṃ jānakaṃ dehamāviśya vyudya tena paścātsvameva dehamāviveśeti smaryate /",
  "GSP33brssbh3u:2300_0": "yadi hyapayukte sakṛtpravṛtte karmaṇi karmāntaraṃ dehāntarārambhakāraṇamāvirbhavettato",
  "GSP33brssbh3u:2300_1": "'nyadapyadagdhabījaṃ karmāntaraṃ tadvadeva prasajyeteti brahmavidyāyāḥ pākṣikaṃ mokṣahetutvamahetutvaṃ vāśaṅkyeta,",
  "GSP33brssbh3u:2301": "natviyamāśah kā yuktā,",
  "GSP33brssbh3u:2302": "jñānātkarmabījadāhasya śrutismṛtiprasiddhatvāt /",
  "GSP33brssbh3u:2303": "tathāhi śrutiḥ - 'bhidyate hṛdayagranthiśchidyante sarvasaṃśayāḥ /",
  "GSP33brssbh3u:2304": "kṣīyante cāsya karmāṇi tasmindṛṣṭe parāvare' (muṇḍa. 2.2.8) iti /",
  "GSP33brssbh3u:2305": "'smṛtilambhe sarvagranthīnāṃ vipramokṣaḥ' (chā. 7.26.2) iti caivamādyā /",
  "GSP33brssbh3u:2306": "smṛtirapi - 'yathaidhāṃsi samiddho 'gnirbhasmasātkuruter'juna /",
  "GSP33brssbh3u:2307": "jñānāgniḥ sarvakarmāṇi bhasmasātkurute tathā' (bha.gī. 4.37)",
  "GSP33brssbh3u:2308": "'bījānyagnyupadagdhāni na rohanti yathā punaḥ /",
  "GSP33brssbh3u:2309": "jñānadagdhaistathā kleśairnātmā saṃpadyate punaḥ' iti caivamādyā /",
  "GSP33brssbh3u:2310": "nacāvidyādikleśadāhe sati kleśabījasya sarmāśayasyaikadeśadāha ekadeśaprarohaścetyupapadyate /",
  "GSP33brssbh3u:2311": "nahyagnidagdhasya śālibījasyaikadeśapraroho dṛśyate /",
  "GSP33brssbh3u:2312": "pravṛttaphalasya tu karmāśayasya mukteṣoriva vegakṣayānnivṛttiḥ /",
  "GSP33brssbh3u:2313": "'tasya tāvadeva ciram' (chā. 6.14.2) iti śarīrapātāvadhi kṣepakaraṇāt /",
  "GSP33brssbh3u:2314": "tasmādupapannā yāvadadhikāramādhikāriṇāmavasthitiḥ /",
  "GSP33brssbh3u:2315": "naca jñānaphalasyānaikāntikatā /",
  "GSP33brssbh3u:2316": "tathāca śrutiraviśeṣeṇaiva sarveṣāṃ jñānānmokṣaṃ darśayati 'tadyo yo devānāṃ pratyabudhyata sa eva tadabhavattatharṣīṇāṃ tathā manuṣyāṇām' (bṛ. 1.4.10) iti /",
  "GSP33brssbh3u:2317": "jñānāntareṣu caiśvaryādiphaleṣvāsaktāḥ syurmaharṣayaḥ /",
  "GSP33brssbh3u:2318": "te paścādaiśvaryakṣayadarśanena nirviṇṇāḥ paramātmajñāne pariniṣṭhāḥ kaivalyaṃ prāpurityupapadyate /",
  "GSP33brssbh3u:2319": "'brahmaṇā saha te sarve saṃprāpte pratisaṃcare /",
  "GSP33brssbh3u:2320": "parasyānte kṛtātmānaḥ praviśanti paraṃ padam' iti smaraṇāt /",
  "GSP33brssbh3u:2321": "pratyakṣaphalatvācca jñānasya phalavirahāśaṅkānupapattiḥ /",
  "GSP33brssbh3u:2322": "karmaphale hi svargādāvanubhavānārūḍhe syādāśaṅkā bhavedvā na veti /",
  "GSP33brssbh3u:2323": "anubhavārūḍhaṃ tu jñānaphalam 'yatsākṣādaparokṣādbrahma' (bṛ. 3.4.1)",
  "GSP33brssbh3u:2324": "iti śruteḥ 'tattvamasi' (6. 8.7)",
  "GSP33brssbh3u:2325": "iti ca siddhavadupadeśāt /",
  "GSP33brssbh3u:2326": "nahi 'tattvamasi' ityasya vākyasyārthastattvaṃ mṛto bhaviṣyasītyevaṃ pariṇetuṃ śakyaḥ /",
  "GSP33brssbh3u:2327": "'taddhaitatpaśyannṛṣirvāmadevaḥ pratipede 'haṃ manurabhavaṃ sūryaśca' (bṛ. 1.4.10)",
  "GSP33brssbh3u:2328": "iti ca samyagdarśanakālameva tatphalaṃ sarvātmatvaṃ darśayati /",
  "GSP33brssbh3u:2329": "tasmādaikāntikī viduṣaḥ kaivalyasiddhiḥ // 32 //",
  "GSP33brssbh3u:2330": "----------------------",
  "GSP33brssbh3u:2331": "FN: ūrdhvo vilakṣaṇaḥ brahmarūpaḥ san udgamya /",
  "GSP33brssbh3u:2332": "tena janakena , vyudya vivādaṃ kṛtvā /",
  "GSP33brssbh3u:2333": "nirviṇṇā viraktāḥ /",
  "GSP33brssbh3u:2334": "pratisaṃcaraḥ pralapaḥ /",
  "GSP33brssbh3u:2335": "____________________________________________________________________________________________",
  "GSP33brssbh3u:2336": "20 akṣaradhyadhikaraṇam / sū. 33",
  "GSP33brssbh3u:2337": "akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |",
  "GSP33brssbh3u:2338": "vājasaneyake śrūyate - 'etadvai tadakṣaraṃ gārgi brāhmaṇā abhivadantyasthūlamanaṇvahrasvamadīrghamalohitamasneham' (bṛ. 3.8.8) ityādi /",
  "GSP33brssbh3u:2339": "tathātharvaṇe śrūyate - 'atha parā yayā tadakṣaramadigamyate /",
  "GSP33brssbh3u:2340": "yattadadreśyamagrāhyamagotramavarṇam' (mu. 1.1.5) ityādi /",
  "GSP33brssbh3u:2341": "tathaivānyatrāpi viśeṣanirākaraṇadvāreṇākṣaraṃ paraṃ brahmaśrāvyate /",
  "GSP33brssbh3u:2342": "tatra ca kvacitkecidatiriktā viśeṣāḥ pratipadyante /",
  "GSP33brssbh3u:2343_0": "tāsāṃ viśeṣapratiṣedhabuddhīnāṃ kiṃ sarvāsāṃ sarvatra prāptiruta vyavastheti saṃśaye",
  "GSP33brssbh3u:2343_1": "śrutivibhāgādvyavasthāprāptāvucyate - akṣaraviṣayāstu viśeṣapratiṣedhabuddhayaḥ sarvāḥ",
  "GSP33brssbh3u:2343_2": "sarvatrāvaroddhavyāḥ sāmānyatadbhāvābhyām - samāno hi sarvatra viśeṣanirākaraṇarūpo",
  "GSP33brssbh3u:2343_3": "brahmapratipādanaprakāraḥ /",
  "GSP33brssbh3u:2344": "tadeva ca sarvatra pratipādyaṃ brahmābhinnaṃ pratyabhijñāyate /",
  "GSP33brssbh3u:2345": "tatra kimityanyatra kṛtā buddhayo 'nyatra na syuḥ /",
  "GSP33brssbh3u:2346": "tathāca 'ānandādayaḥ pradhānasya' (bra.sū. 3.3.11) ityatra vyākhyātam /",
  "GSP33brssbh3u:2347": "tatra vidhirūpāṇi viśeṣaṇāni cintitānīha pratiṣedharūpāṇīti viśeṣaḥ /",
  "GSP33brssbh3u:2348": "prapañcārthaścāyaṃ cintābhedaḥ /",
  "GSP33brssbh3u:2349": "aupasadavaditi nidarśanam /",
  "GSP33brssbh3u:2350": "yathā jāmadagnye 'hīne puroḍāśinīṣūpasatsu coditāsu puroḍāśapradānamantrāṇām agnerverhetraṃ veradhvaram ityevamādīnāmudgātṛvedotpannānāmapyadhvaryubhirabhisaṃbandho bhavati /",
  "GSP33brssbh3u:2351": "adhvaryukartṛtvātatpuroḍāśapradānasya pradhānatantratvāccaṅgānām /",
  "GSP33brssbh3u:2352": "evamihāpyakṣaratantratvāttadviśeṣaṇānāṃ yatra kvacidapyutpannānāmakṣareṇa sarvatrābhisaṃbandha ityarthaḥ /",
  "GSP33brssbh3u:2353": "taduktaṃ prathame kāṇḍe - 'guṇamukhyavyatikrame tadarthatvānmukhyena vedasaṃyogaḥ' (jai. sū. 3.3.8) ityatra // 33 //",
  "GSP33brssbh3u:2354": "21 iyadadhikaraṇam / sū. 34",
  "GSP33brssbh3u:2355": "____________________________________________________________________________________________",
  "GSP33brssbh3u:2356": "iyadāmananāt | BBs_3,3.34 |",
  "GSP33brssbh3u:2357": "'dvā suparṇāsayujā sakhāyā samānaṃ vṛkṣaṃ pariṣasvajāte /",
  "GSP33brssbh3u:2358": "tayoranyaḥ pippalaṃ svādvattyanaśnannanyo abhicākaśīti' (mu. 3.1.1)",
  "GSP33brssbh3u:2359": "ityadhyātmādhikāre mantramātharvamikāḥ śvetāśvatarāśca paṭhanti /",
  "GSP33brssbh3u:2360": "tathā kaṭhāḥ 'ṛtaṃ pibantau sukṛtasya loke guhāṃ praviṣṭau parame parārdhe /",
  "GSP33brssbh3u:2361": "chāyātapau brahmavido vadanti pañcāgnayo ye ca triṇāciketāḥ' (ka. 3.1) iti /",
  "GSP33brssbh3u:2362": "kimatra vidyaikatvamuta vidyānānātvamiti saṃśayaḥ /",
  "GSP33brssbh3u:2363": "kiṃ tāvatprāptaṃ, vidyānānātvamiti /",
  "GSP33brssbh3u:2364": "kutaḥ /",
  "GSP33brssbh3u:2365": "viśeṣadarśanāt /",
  "GSP33brssbh3u:2366": "dvā suparṇetyatra hyekasya bhoktṛtvaṃ dṛśyate /",
  "GSP33brssbh3u:2367": "ekasya cābhoktṛtvaṃ dṛśyate /",
  "GSP33brssbh3u:2368": "ṛtaṃ pibantāvityatrobhayorapi bhoktṛtvameva dṛśyate tadvedyarūpaṃ bhidyamānaṃ vidyāṃ bhindyādityevaṃ prāpte bravīti vidyaikatvamiti /",
  "GSP33brssbh3u:2369": "kutaḥ - yata ubhayorapyanayormantrayoriyattāparicchinnaṃ dvitvopetaṃ vedyarūpamabhinnamāmananti /",
  "GSP33brssbh3u:2370": "nanu darśito rūpabhedaḥ /",
  "GSP33brssbh3u:2371": "netyucyate /",
  "GSP33brssbh3u:2372": "ubhāvapyetau mantrau jīvadvitīyamīśvaraṃ pratipādayato nārthāntaram /",
  "GSP33brssbh3u:2373": "dvā suparṇā ityatra tāvat anaśnannanyo abhicākaśīti ityaśanāyādyatītaḥ paramātmā pratipādyate /",
  "GSP33brssbh3u:2374": "vākyaśeṣe 'pi ca sa eva pratipādyamno dṛśyate /",
  "GSP33brssbh3u:2375": "'juṣṭaṃ yadā paśyatyanyamīśamasya mahimānam' (śve. 4.7) iti /",
  "GSP33brssbh3u:2376": "ṛtaṃ pibantau ityatra tu jīve pibatyaśanāyādyatītaḥ paramātmāpi sāhacaryācchatrinyāyena pibatītyupacaryate /",
  "GSP33brssbh3u:2377": "paramātmaprakaraṇaṃ hyetat 'anyatra dharmādanyatrādharmāt' (ka. 2.14) ityupakramāt /",
  "GSP33brssbh3u:2378": "tadviṣaya eva cātrāpi vākyaśeṣo bhavati 'yaḥ seturījānānāmakṣaraṃ brahma yatparam' (ka. 3.2) iti /",
  "GSP33brssbh3u:2379": "'guhāṃ praviṣṭāvātmānau hi' (bra.sū. 1.2.11) ityatra caitatprapañcitam /",
  "GSP33brssbh3u:2380": "tasmānnāsti vedyabhedastasmācca vidyaikatvam /",
  "GSP33brssbh3u:2381": "apica triṣvapyeteṣu vedānteṣu paurvāparyalocane paramātmavidyaivāvagamyate tādātmyavivakṣayaiva jīvopādānaṃ nārthāntaravivakṣayā /",
  "GSP33brssbh3u:2382": "naca paramātmavidyāyāṃ bhedābhedavicārāvatāro 'stītyuktam /",
  "GSP33brssbh3u:2383": "tasmātprapañcārtha evaiṣa yogaḥ /",
  "GSP33brssbh3u:2384": "tasmāccādhikadharmopasaṃhāra iti // 34 //",
  "GSP33brssbh3u:2385": "22 anantarādhikaraṇam / sū. 35-36",
  "GSP33brssbh3u:2386": "____________________________________________________________________________________________",
  "GSP33brssbh3u:2387": "antarā bhūtagrāmavatsātmanaḥ | BBs_3,3.35 |",
  "GSP33brssbh3u:2388": "'yatsākṣādaparokṣādbrahma ya ātmā sarvāntaraḥ' (bṛ. 3.4.1 - 3.5.1)",
  "GSP33brssbh3u:2389": "ityevaṃ dviruṣstakaholapraśnayornairaltaryeṇa vājasaneyinaḥ samāmananti /",
  "GSP33brssbh3u:2390": "tatra saṃśayaḥ - vidyaikatvaṃ vā syādvidyānānātvaṃ veti /",
  "GSP33brssbh3u:2391": "vidyānānātvamiti tāvatprāptam /",
  "GSP33brssbh3u:2392": "abhyāsasāmarthyāt /",
  "GSP33brssbh3u:2393": "anyathā hyanyūnānātiriktārthe dvirāmnānamarthakameva syāt /",
  "GSP33brssbh3u:2394": "tasmādyathābhyāsātkarmabheda evamabhyāsādvidyābheda ityevaṃ prāpte pratyāha - antarāmnānāviśeṣātsvātmano vidyaikatvamiti /",
  "GSP33brssbh3u:2395": "sarvāntaro hi svātmobhayatrāpyaviśiṣṭaḥ pṛcchyate ca pratyucyate ca /",
  "GSP33brssbh3u:2396": "nahi dvāvātmānāvekasmindehe sarvāntarau saṃbhavataḥ /",
  "GSP33brssbh3u:2397": "tadā hyekasyāñijasaṃsarvāntaratvamavakalpyeta /",
  "GSP33brssbh3u:2398": "ekasya tu bhūtagrāmavannaiva sarvāntaratvaṃ syāt /",
  "GSP33brssbh3u:2399": "yathāca pañcabhūtasamūhe dehe pṛthivyā āpontarā adbhyastejo 'ntaramiti satyapyāpekṣike 'ntaratve naiva mukhya sarvāntaratvaṃ bhavati tathehāpītyarthaḥ /",
  "GSP33brssbh3u:2400": "athavā bhūtagrāmavaditi śrutyantaraṃ nidarśayati /",
  "GSP33brssbh3u:2401": "yathā 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve.",
  "GSP33brssbh3u:2402": "6.11) ityasminmantre samasteṣu bhūtagrāmyeṣveka eva sarvāntara ātmāmnāyate /",
  "GSP33brssbh3u:2403": "evamanayorapi brāhmaṇayorityarthaḥ /",
  "GSP33brssbh3u:2404": "tasmādvedyaikyādvidyaikatvamiti // 35 //",
  "GSP33brssbh3u:2405": "____________________________________________________________________________________________",
  "GSP33brssbh3u:2406": "anyathā bhedānupapattir iti cen nopadeśāntaravat | BBs_3,3.36 |",
  "GSP33brssbh3u:2407": "atha yaduktamanabhyupagamyamāne vidyābheda āmnānabhedānupapattiriti tatparihartavyam /",
  "GSP33brssbh3u:2408": "atrocyate - nāyaṃ doṣaḥ /",
  "GSP33brssbh3u:2409": "upadeśāntaravadupapatteḥ /",
  "GSP33brssbh3u:2410": "yathā tāṇḍināmupaniṣadi ṣaṣṭhe prapāṭhake - 'sa ātmā tattvamasi śvekateto' (chā. 6.8.7)",
  "GSP33brssbh3u:2411": "iti navakṛtvo 'pyupadeśe na vidyābhedo bhavatyevamihāpi bhaviṣyati /",
  "GSP33brssbh3u:2412": "kathaṃ na navakṛtvo 'pyupadeśe vidyābhedo na bhavati /",
  "GSP33brssbh3u:2413": "upakramopasaṃhārābhyāmekārthatāvagamāt /",
  "GSP33brssbh3u:2414": "'bhūya eva mā bhagavānvijñāpayatu' (chā. 6.5.4)",
  "GSP33brssbh3u:2415": "iti caikasyaivārthasya punaḥ punaḥ pratipipādayiṣitavyatvenopakṣepāt /",
  "GSP33brssbh3u:2416": "āśaṅkāntaranirākaraṇena cāsakṛdupadeśopapatteḥ /",
  "GSP33brssbh3u:2417": "evamihāpi praśnarūpābhedāt ato 'nyadārtam' (bṛ. 3.4.2 - 3.5.1)",
  "GSP33brssbh3u:2418": "iti ca parisamāptyaviśeṣādupakramopasaṃhārau tāvadekārthaviṣayau dṛśyate /",
  "GSP33brssbh3u:2419": "'yadeva sākṣādaparokṣādbrahma' (bṛ. 3.5.1)",
  "GSP33brssbh3u:2420": "iti dvitīye praśna evakāraṃ prayuñjānaḥ pūrvapraśnagatamevārthamuttaratrānukṛṣyamāṇaṃ darśayati /",
  "GSP33brssbh3u:2421": "pūrvasminśca brāhmaṇo kāryakaraṇavyatiriktasyātmanaḥ sadbhāvaḥ kathyate /",
  "GSP33brssbh3u:2422": "uttarasmiṃstu tasyaivāśanāyādisaṃsāradharmātītatvaṃ kathyate /",
  "GSP33brssbh3u:2423": "ityekārthatopapattiḥ /",
  "GSP33brssbh3u:2424": "tasmādekā vidyeti // 36 //",
  "GSP33brssbh3u:2425": "23 vyatihārādhikaraṇam / sū. 37",
  "GSP33brssbh3u:2426": "____________________________________________________________________________________________",
  "GSP33brssbh3u:2427": "vyatihāro viśiṃṣanti hītaravat | BBs_3,3.37 |",
  "GSP33brssbh3u:2428": "tathā - 'tadyo 'haṃ so 'sau yo 'sau so 'ham' ityādityapuruṣaṃ prakṛtyaitareyiṇaḥ samāmananti,",
  "GSP33brssbh3u:2429": "tathā jābālāḥ tvaṃ vā ahamasmi bhagavo devate 'haṃ vai tvamasi' iti /",
  "GSP33brssbh3u:2430": "tatra saṃśayaḥ - kimiha vyatihāreṇobhayarūpā matiḥ kartavyotaikarūpaiveti /",
  "GSP33brssbh3u:2431": "ekarūpaiveti tāvadāha /",
  "GSP33brssbh3u:2432": "nahyatrātmana īśvareṇaikatvaṃ muktvānyatkiñciccintayitavyamasti /",
  "GSP33brssbh3u:2433": "yadi caivaṃ cintayitavyo viśeṣaḥ parikalpyeta saṃsāriṇastāvadīśvarātmamīśvarasya saṃsīryātmatvamiti /",
  "GSP33brssbh3u:2434": "tatra saṃsāriṇastāvadīśvarātmatva utkarṣo bhavedīśvarasya tu saṃsāryātmatve nikarṣaḥ kutaḥ syāt /",
  "GSP33brssbh3u:2435": "tasmādaikārūpyameva mateḥ /",
  "GSP33brssbh3u:2436": "vyatihārāmnāyastvekatvadṛḍhīkārārtha iti /",
  "GSP33brssbh3u:2437": "evaṃ prāpte pratyāha - vyatihāro 'yamādhyānāyāmanāyate itaravat /",
  "GSP33brssbh3u:2438": "yathetaraṃ guṇāḥ sarvātmatvaprabhṛtaya ādhyānāyāmnāyante tadvat /",
  "GSP33brssbh3u:2439": "tathāhi viśiṃṣanti samāmnātāra ubhayoccāraṇena 'tvamahamasmyahaṃ ca tattvamasi' iti /",
  "GSP33brssbh3u:2440": "taccobhayarūpāyāṃ matau kartavyāyāmarthavadbhavati /",
  "GSP33brssbh3u:2441": "anyathā hīdaṃ viśeṣeṇobhayāmnānamanarthakaṃ syāt /",
  "GSP33brssbh3u:2442": "ekenaiva kṛtatvāt /",
  "GSP33brssbh3u:2443": "nanūbhayāmnānasyārthaviśeṣe parikalpyamāne devatāyāḥ saṃsāryātmatvāpatternikarṣaḥ prasajyetetyuktam /",
  "GSP33brssbh3u:2444": "naiṣa doṣaḥ /",
  "GSP33brssbh3u:2445": "aikātmyasyaivānena prakāreṇānucintyamānatvāt /",
  "GSP33brssbh3u:2446": "nanvevaṃ sati sa evaikatvadṛḍhīkāra āpadyeta /",
  "GSP33brssbh3u:2447": "na vayamekatvadṛḍhīkāraṃ vārayāmaḥ /",
  "GSP33brssbh3u:2448": "kiṃ tarhi vyatihāreṇeha dvirūpā matiḥ kartavyā vacanaprāmāṇyānnaikarūpetyetāvadupapādayāmaḥ /",
  "GSP33brssbh3u:2449": "phalatastvekatvamapi dṛḍhībhavati /",
  "GSP33brssbh3u:2450": "yathādhyānārtho 'pi satyakāmādiguṇopadeśe tadguṇa īśvaraḥ prasiddhyati tadvat /",
  "GSP33brssbh3u:2451": "tasmādayamādhyātavyo vyatihāraḥ samāne ca viṣaya upasaṃhartavyo bhavatīti // 37 //",
  "GSP33brssbh3u:2452": "----------------------",
  "GSP33brssbh3u:2453": "FN: jīveśayormitho viśeṣaṇaviśeśyābhāvo vyatihāraḥ /",
  "GSP33brssbh3u:2454": "____________________________________________________________________________________________",
  "GSP33brssbh3u:2455": "24 satyādyadhikaraṇam / sū. 38",
  "GSP33brssbh3u:2456": "saiva hi satyādayaḥ | BBs_3,3.38 |",
  "GSP33brssbh3u:2457": "'sa yo haitaṃ mahadyakṣaṃ prathamajaṃ veda brahma' (bṛ. 5.4.1)",
  "GSP33brssbh3u:2458_0": "ityādinā vājasaneyake satyavidyāṃ sanāmākṣaropāsanāṃ vidhāyānantimāmnāyate - 'tadyattatsatyamaso",
  "GSP33brssbh3u:2458_1": "sa ādityo ya eṣa etasminmaṇḍale puruṣo yaścāyaṃ dakṣiṇe 'kṣanpuruṣaḥ' (bṛ. 5.5.2) ityādi /",
  "GSP33brssbh3u:2459": "tatra saṃśayaḥ -' kiṃ dve ete satyavidye kiṃvaikaiveti /",
  "GSP33brssbh3u:2460": "dve iti tāvatprāptam /",
  "GSP33brssbh3u:2461": "bhedena hi phalasaṃyogo bhavati jayatīmāṃllokān' (bṛ. 5.4.12) iti purastāt /",
  "GSP33brssbh3u:2462": "hanti pāpmānaṃ jahāti ca (bṛ. 5.5.3,4) ityupariṣcāt /",
  "GSP33brssbh3u:2463": "prakṛtākarṣaṇaṃ tūpāsyaikatvāditi /",
  "GSP33brssbh3u:2464": "evaṃ prāpte brūmaḥ - ekaiveyaṃ satyavidyeti /",
  "GSP33brssbh3u:2465": "kutaḥ - 'tadyattatsatyam' (bṛ. 5.5.2) iti prakṛtākarṣaṇāt /",
  "GSP33brssbh3u:2466": "nanu vidyābhede 'pi prakṛtākarṣaṇamupāsyaikatvādupapadyata ityuktam /",
  "GSP33brssbh3u:2467": "naitadevam /",
  "GSP33brssbh3u:2468": "yatra tu vispaṣṭātkāraṇāntarādvidyābhedaḥ pratīyate tatraitadevaṃ syāt /",
  "GSP33brssbh3u:2469": "atra tūkṣayā saṃbhave tadyattatsatyamiti prakṛtākarṣaṇātpūrvavidyāsaṃbaddameva satyamuttaratrākṛṣyata ityekavidyātvaniścayaḥ /",
  "GSP33brssbh3u:2470": "yatpunaruktaṃ phalāntaraśravaṇādvidyāntaramiti /",
  "GSP33brssbh3u:2471": "atrocyate - tasyopaniṣadaharahamiti cāṅgāntaropadeśasya stāvakamidaṃ phalāntaraśravaṇamityadoṣaḥ /",
  "GSP33brssbh3u:2472": "apicārthavādādeva phale kalpayitavye sati vidyaikatve cāvayaveṣu śrūyamāṇāni bahūnyapi phalānyavayavinyāmeva vidyāyāmupasaṃhartavyāni bhavanti /",
  "GSP33brssbh3u:2473": "tasmātsaiveyamekā satyavidyā tena tena viśeṣaṇopetāmnātetyataḥ sarva eva satyādayo guṇā ekasminneva prayoga upasaṃhartavyāḥ /",
  "GSP33brssbh3u:2474": "kecitpunarasminsūtra idaṃ ca vājasaneyakamakṣyādityapuruṣaviṣayaṃ vākyaṃ,",
  "GSP33brssbh3u:2475": "chāndogye ca - 'atha ya eṣo 'ntarāditye hiraṇmayaḥ puruṣo dṛśyate' (chā. 1.6.6)",
  "GSP33brssbh3u:2476": "'atha ya eṣo 'kṣiṇi puruṣo dṛśyate' (chā. 4.15.1)",
  "GSP33brssbh3u:2477": "ityudāha-tya saiveyamakṣyādityapuruṣaviṣayā vidyobhayatraikaiveti kṛtvā satyādīnguṇānvājasaneyibhyaśchandogānāmupasaṃhāryānmanyante /",
  "GSP33brssbh3u:2478": "tanna sādhu lakṣyate /",
  "GSP33brssbh3u:2479": "chāndogye hi jyotiṣṭomakarmasamabandhinīyamudgīthavyapāśrayā vidyā vijñāyate tatra hyadimadhyāvasāneṣu hi karmasaṃbandhacihnāni bhavanti 'iyamevargagniḥ sāma' (chā. 1.6.1)",
  "GSP33brssbh3u:2480": "ityupakrame, 'tasyarkka sāma ca geṣṇau tasmādudgīthaḥ' (chā. 1.6.8)",
  "GSP33brssbh3u:2481": "iti madhye, 'ya evaṃ vidvānsāma gāyati' (chā. 1.7.9) ityupasaṃhāre /",
  "GSP33brssbh3u:2482": "naivaṃ vājasaneyake kiñcitkarmasaṃbandhi cihnamasti /",
  "GSP33brssbh3u:2483": "tatra prakramabhedādvidyābhede sati guṇyavasthaiva yukteti // 38 //",
  "GSP33brssbh3u:2484": "----------------------",
  "GSP33brssbh3u:2485": "FN: geṣṇau gāyakau /",
  "GSP33brssbh3u:2486": "tasmādṛksāmageṣṇatvāt /",
  "GSP33brssbh3u:2487": "____________________________________________________________________________________________",
  "GSP33brssbh3u:2488": "25 kāmādyadhikārādhikaramam / sū. 39",
  "GSP33brssbh3u:2489": "kāmādītaratra tatra cāyatanādibhyaḥ | BBs_3,3.39 |",
  "GSP33brssbh3u:2490": "atha yadidamasminbrahmapure daharaṃ puṇḍarīkaṃ veśma daharo 'sminnantarākāśaḥ (chā. 8.1.1)",
  "GSP33brssbh3u:2491": "iti prastutya chandogā adhīyate 'eṣa ātmāpahatapāpmā vijaro vimṛtyurviśoko vijighatso 'pipāsaḥ satyakāmaḥ satyasaṃkalpaḥ' (chā. 8.1.5) ityādi /",
  "GSP33brssbh3u:2492": "tathā vājasaneyinaḥ - sa vā eṣa mahānaja ātmā yo 'yaṃ vijñānamayaḥ prāṇeṣu ya eṣo 'ntarhadaya ākāśastasmiñchete sarvasya vaśī (bṛ. 4.4.22) ityādi /",
  "GSP33brssbh3u:2493": "tatra vidyaikatvaṃ parasparaguṇayogaśca kiṃ vā neti saṃśaye vidyaikatvamiti /",
  "GSP33brssbh3u:2494": "tatredamucyate - kāmādīti /",
  "GSP33brssbh3u:2495": "satyakāmādityarthaḥ /",
  "GSP33brssbh3u:2496": "yathā devadatto dattaḥ satyabhāmā bhāmeti /",
  "GSP33brssbh3u:2497": "yadetaccāndogye hṛdayākāśasya satyakāmatvādiguṇajātamulabhyate taditaratra vājasaneyake vaśitvādyupalabhyate tadapītaratra chāndogye eṣa ātmāpahatapāpmā (chā. 8.1.5)",
  "GSP33brssbh3u:2498": "ityatra saṃbadhyate /",
  "GSP33brssbh3u:2499": "kutaḥ - āyatanādisāmānyāt /",
  "GSP33brssbh3u:2500": "samānaṃ hyubhayamatrāpi hṛdayamātanaṃ samānaśca vedya īśvaraḥ samānaṃ ca tasya setutvaṃ lokāsaṃbhedaprayojanamityevamādi bahu sāmānyaṃ dṛśyate /",
  "GSP33brssbh3u:2501": "nanu viśeṣo /",
  "GSP33brssbh3u:2502": "ñapi dṛśyate chāndogye hṛdayākāśasya guṇayogo vājasaneyake tvākāśāśrayasya brahmaṇa iti /",
  "GSP33brssbh3u:2503": "na /",
  "GSP33brssbh3u:2504": "'dahara uttarebhyaḥ' (bra.sū. 1.3.14)",
  "GSP33brssbh3u:2505": "ityatra chāndogye 'pyākāśaśabdaṃ brahmaiveti pratiṣṭhāpitatvāt /",
  "GSP33brssbh3u:2506": "ayaṃ tvatra vidyate viśeṣaḥ /",
  "GSP33brssbh3u:2507": "saguṇā hi brahmavidyā chāndogya upadiśyate 'atha ya ihātmānamanuvidya vrajantyetāṃśca satyānkāmān' (chā. 8.1.6)",
  "GSP33brssbh3u:2508": "ityātmavatkāmānamapi vedyatvaśravaṇāt /",
  "GSP33brssbh3u:2509": "vājasaneyake tu nirguṇameva paraṃ brahmopadiśyamānaṃ dṛśyate 'ata ūrdhvaṃ vimokṣāya brūhi' (bṛ. 4.3.14)",
  "GSP33brssbh3u:2510": "asaṅgo hyayaṃ puruṣaḥ (bṛ. 4.3.15)",
  "GSP33brssbh3u:2511": "ityādipraśnaprativacanasamanvayāt /",
  "GSP33brssbh3u:2512": "vaśitvādi tu tatstutyarthameva guṇajātaṃ vājasaneyake saṃkīrtyate /",
  "GSP33brssbh3u:2513": "tathācopariṣṭāt 'sa eṣa neti netyātmā' (bṛ. 3.9.26) ityādinā nirguṇameva brahmopasaṃharati /",
  "GSP33brssbh3u:2514": "guṇavatastu brahmaṇa ekatvādvibhūtipradarśanāyāyaṃ guṇopasaṃhāraḥ sūtrito nopāsanāyeti draṣṭavyam // 39 //",
  "GSP33brssbh3u:2515": "26 ādarādhikaraṇam / sū. 40-41",
  "GSP33brssbh3u:2516": "____________________________________________________________________________________________",
  "GSP33brssbh3u:2517": "ādarādalopaḥ | BBs_3,3.40 |",
  "GSP33brssbh3u:2518": "chāndogye vaiśvānaravidyāṃ prakṛtya śrūyate - 'tadyadbhaktaṃ prathamamāgacchettaddhomīyaṃ sa yāṃ prathamāmāhutiṃ juhuyāttāṃ juhuyātprāṇasya svāhā' (chā. 5.19.1) ityādi /",
  "GSP33brssbh3u:2519": "tatra pañca prāṇāhutayo vihitāḥ /",
  "GSP33brssbh3u:2520": "tāsu ca parastādagnihotraśabdaḥ prayuktaḥ 'ya etadevaṃ vidvānagnihotraṃ juhoti' (chā. 5.24.2)",
  "GSP33brssbh3u:2521": "iti 'yatheha kṣudhitā bālā mātaraṃ paryupāsate /",
  "GSP33brssbh3u:2522": "evaṃ sarvāṇi bhūtānyagnihotramupāsate' (chā. 5.24.5) iti ca /",
  "GSP33brssbh3u:2523": "tatredaṃ vicāryate - kiṃ bhojanalope lopaḥ prāṇāgnihotrasyotālopa itai /",
  "GSP33brssbh3u:2524": "tadyadbhavati bhaktāgamanasaṃyogaśravaṇādbhaktāgamanasya ca bojanārthatvādbhojanalope lopaḥ prāṇāgnihotrasyeti /",
  "GSP33brssbh3u:2525": "evaṃ prāpte na lupyeteti tāvadāha /",
  "GSP33brssbh3u:2526": "kasmāt /",
  "GSP33brssbh3u:2527": "ādarāt /",
  "GSP33brssbh3u:2528": "tathāhi vaiśvāravidyāyāmeva jābālānāṃ śrutiḥ - 'pūrvo 'tithibhyo 'śnīyāt /",
  "GSP33brssbh3u:2529": "yathā ha vai svayamahutvāgnihotraṃ parasya juhuyādevaṃ tat' ityatithibhojanasya prāthamyaṃ ninditvā svāmibhojanaṃ prathamaṃ prāpayantī prāṇāgnihotra ādaraṃ karoti /",
  "GSP33brssbh3u:2530": "yā hi na prāthamyalopaṃ sahate netarāṃ sā prāthamyavato 'gnihotrasya lopaṃ sahateti manyate /",
  "GSP33brssbh3u:2531": "nanu bhojanārthabhaktāgamanasaṃyogādbhojanalope lopaḥ prathitaḥ /",
  "GSP33brssbh3u:2532": "na /",
  "GSP33brssbh3u:2533": "tasya dravyaviśeṣavidhānārthatvāt /",
  "GSP33brssbh3u:2534_0": "prākṛte hyagnihotre payaḥprabhṛtīnāṃ dravyāṇāṃ niyatatvādihāpyagnihotraśabdātkauṇḍapāyināmayanavattaddharmaprāptau",
  "GSP33brssbh3u:2534_1": "satyāṃ bhaktadravyaikatāguṇaviśeṣavidhānārthamidaṃ vākyaṃ tadyadbhaktamiti /",
  "GSP33brssbh3u:2535": "ato guṇalope na mukhyasyetyeṃ prāptam /",
  "GSP33brssbh3u:2536": "bhojanalope 'pyadbhirvānyena vā dravyeṇāviruddhena pratinidhānanyāyena prāṇāgnihotrasyānuṣṭhānamiti // 40 //",
  "GSP33brssbh3u:2537": "ata uttaraṃ paṭhati -",
  "GSP33brssbh3u:2538": "____________________________________________________________________________________________",
  "GSP33brssbh3u:2539": "upasthite 'tastadvacanāt | BBs_3,3.41 |",
  "GSP33brssbh3u:2540": "upasthite bhojane 'tastasmādeva bhojanadravyātprathamopanipatitātprāṇāgnihotraṃ nirvartayitavyam /",
  "GSP33brssbh3u:2541": "kasmāt /",
  "GSP33brssbh3u:2542": "tadvacanāt /",
  "GSP33brssbh3u:2543": "tathāhi - 'tadyadbhaktaṃ prathamamāgacchettaddhomīyam' (chā. 5.19.1) iti /",
  "GSP33brssbh3u:2544": "siddhavadbhaktopanipātaparāmarśena parārthadravyasādhyatāṃ prāṇāhutīnāṃ vidadhāti /",
  "GSP33brssbh3u:2545": "tā aprayojakalakṣaṇāpannāḥ satyaḥ kathaṃ bhojanalope dravyāntaraṃ pratinidhāpayeyuḥ /",
  "GSP33brssbh3u:2546": "nacātra prākṛtāgnihotradharmaprāptirasti /",
  "GSP33brssbh3u:2547": "kuṇḍapāyināmayane hi māsāgnihotraṃ juhotīti vidhyuddeśagato 'gnihotraśabdastadvadbhāvaṃ vidāpayediti yuktā taddharmaprāptiḥ /",
  "GSP33brssbh3u:2548": "iha punarartavādagato 'gnihotraśabdo na tadvadbhāvaṃ vidhāpayitumarhati /",
  "GSP33brssbh3u:2549": "taddharmaprāptau cābhyupagamyamānāyāmagnyuddharaṇādayoṣa-pi prāpyeran /",
  "GSP33brssbh3u:2550": "nacāsti saṃbhavaḥ /",
  "GSP33brssbh3u:2551": "agnyuddharaṇaṃ tāvaddhomādhikaramabhāvāya /",
  "GSP33brssbh3u:2552": "nacāyamagnau homo bhojanārthatāvyāghātaprasaṅgāt /",
  "GSP33brssbh3u:2553": "bhojanopanītadravyasaṃbandhāccāsya evaiṣa homaḥ /",
  "GSP33brssbh3u:2554": "tathāca jābālaśrutiḥ pūrvo 'tithibhyo 'śnīyādityāsyādhārāmevemāṃ homanirvattiṃ darśayati /",
  "GSP33brssbh3u:2555": "ata eva cehāpi sāṃpādikānyevāgnihotrāṅgāni darśayati - 'ura eva vedirlomāni bahurhṛdayaṃ gārhapatyo mano 'nvāhāryapacana āsyamāhavanīyaḥ' (chā. 5.18.2) iti /",
  "GSP33brssbh3u:2556": "vediśrutiścātra sthaṇḍilamātropalakṣaṇārthā draṣṭavyā /",
  "GSP33brssbh3u:2557": "mukhyāgnihotre vedyābhāvāt /",
  "GSP33brssbh3u:2558": "tadaṅgānāṃ ceha saṃpipādayiṣitatvāt /",
  "GSP33brssbh3u:2559": "bhojanenaiva ca kṛtakālena saṃyogānnāgnihotrakālāvarodhasaṃbhavaḥ /",
  "GSP33brssbh3u:2560": "evamanye 'pyupasthānādayo dharmāḥ kecitkathañcidvirudhyante /",
  "GSP33brssbh3u:2561": "tasmādbhojanapakṣa evaite mantradravyadevatāsaṃyogātpañca homā nirvartayitavyāḥ /",
  "GSP33brssbh3u:2562": "yattvādaradarśanavacanaṃ tadbhojanapakṣe prāthamyavidhānārtham /",
  "GSP33brssbh3u:2563": "nahyasti vacanasyātibhāraḥ /",
  "GSP33brssbh3u:2564": "na tvanenāsya nityatā śakyate darśayitum /",
  "GSP33brssbh3u:2565": "tasmādbhojanalopa eva prāṇāgnihotrasyeti // 41 //",
  "GSP33brssbh3u:2566": "27 tannirdhāraṇādhikaraṇam / sū. 42",
  "GSP33brssbh3u:2567": "____________________________________________________________________________________________",
  "GSP33brssbh3u:2568": "tannirdhāraṇāniyamastaddṛṣṭeḥ pṛthagghyapratibandhaḥ phalam | BBs_3,3.42 |",
  "GSP33brssbh3u:2569": "santi karmāṅgavyapāśrayāṇi vijñānāni - 'omityetadakṣaramudgīthamupāsīta' (chā. 1.1.1) ityevamādīni /",
  "GSP33brssbh3u:2570": "kiṃ tāni nityānyeva syuḥ karmasu parṇamayītvādivadutānityāni godohanādivaditi vicārayāmaḥ /",
  "GSP33brssbh3u:2571": "kiṃ tāvatprāptaṃ - nityānīti /",
  "GSP33brssbh3u:2572": "kutaḥ - prayogavacanaparigrahāt /",
  "GSP33brssbh3u:2573": "anārabhyādhītānyapi hyetānyudgīthādidvāreṇa kratusaṃbandhātkratuprayogavacanenaivāṅgāntaravatsaṃspṛśyante /",
  "GSP33brssbh3u:2574": "yattveṣāṃ svavākyeṣu phalaśravaṇam 'āpayitā ha vaikāmānāṃ bhavati' (chā. 1.1.7)",
  "GSP33brssbh3u:2575": "ityādi tadvartamānāpadeśarūpatvādarthavādamātramevāpāpaślokaśravaṇādivanna phalapradānam /",
  "GSP33brssbh3u:2576_0": "tasmādyathā yasya parṇamayī juhūrbhavati na sa pāpaṃ ślokaṃ śṛṇoti ityevamādīnāmaprakaraṇapaṭhitānāmapi",
  "GSP33brssbh3u:2576_1": "juhvādidvāreṇa kratupraveśātprakaraṇapaṭhitavannityataivamudgīthādyupāsanānāmapīti /",
  "GSP33brssbh3u:2577": "evaṃ prāpte brūmaḥ - tannirdhāraṇaniyama iti /",
  "GSP33brssbh3u:2578": "yānyetānyudgīthādikarmaguṇayāthātmyanirdhāraṇāni rasatama āptiḥ samṛddhirmukhyaprāṇa āditya ityevamādīni naitāni nityavatkarmasu niyamyeran /",
  "GSP33brssbh3u:2579": "kutaḥ - taddṛṣṭeḥ /",
  "GSP33brssbh3u:2580": "tathāhyaniyatatvamevañjātīyakānāṃ darśayati śrutiḥ - 'tenobhau kuruto yaścaitadevaṃ veda yaśca na veda' (chā. 1.110)",
  "GSP33brssbh3u:2581": "ityaviduṣo 'pi kriyābhyanujñānāt /",
  "GSP33brssbh3u:2582": "prastāvādidevatāvijñānavihīnānāmapi prastotrādīnāṃ yājanādhyavasānadarsanāt 'prastotaryā devatā prastāvamanvāyattā tāṃ cedavidvānprastoṣyasi' (chā. 1.10.9)",
  "GSP33brssbh3u:2583": "'tāṃ cedavidvānudgāsyasi' (chā. 1.10.10)",
  "GSP33brssbh3u:2584": "'tāṃ cedavidvānpratihariṣyasi' (chā. 1.10.11) iti ca /",
  "GSP33brssbh3u:2585_0": "api caivañjātīyakasya karmavyapāśrayasya vijñānasya pṛthageva karmaṇaḥ phalamupalabhyate",
  "GSP33brssbh3u:2585_1": "karmaphalasiddhiddyapratibandhastatsamṛddhiratiśayaviśeṣaḥ kaścit 'tenobhau kuruto",
  "GSP33brssbh3u:2585_2": "yaścaitadevaṃ veda yaśca na veda /",
  "GSP33brssbh3u:2586": "nānā tu vidyā cāvidyā ca yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10) iti /",
  "GSP33brssbh3u:2587": "tatra nānā tviti vidvadavidvatprayogayoḥ pṛthakkaraṇādvīyarvattaramiti ca tarappratyayaprayogādvidyāvihīnamapi karmaviryavaditi gamyate /",
  "GSP33brssbh3u:2588": "taccānityatve vidyāyā upapadyate /",
  "GSP33brssbh3u:2589": "nityatve tu kathaṃ tadvihīnaṃ karmaviryavadityanujñāyeta /",
  "GSP33brssbh3u:2590": "sarvāṅgopasaṃhāre hi vīryavatkarmeti sthitiḥ /",
  "GSP33brssbh3u:2591": "tathā lokasāmādiṣu pratiniyatāni pratyupāsanaṃ phalāni śiṣyante 'kalpante hāsmai lokā ūrdhvāścāvṛttāśca' (chā. 2.2.3)",
  "GSP33brssbh3u:2592": "ityevamādīni, nacedaṃ phalaśravaṇamarthavādamātraṃ yuktaṃ pratipattum /",
  "GSP33brssbh3u:2593": "tathāhi guṇavāda āpadyeta /",
  "GSP33brssbh3u:2594": "phalopadeśe tu mukhyavādopapattiḥ /",
  "GSP33brssbh3u:2595": "prayājādiṣu tvitikartavyatākāṅkṣasya kratoḥ prakṛtatvāttādarthye sati yuktaṃ phalaśruterarthavādatvam /",
  "GSP33brssbh3u:2596": "tathānārabhyādhīteṣvapi parṇamayītvādiṣu /",
  "GSP33brssbh3u:2597": "nahi parṇamayītvādīnāmakriyātmakānāmāśrayamantareṇa phalasaṃbandho 'vakalpate /",
  "GSP33brssbh3u:2598": "godohanādīnāṃ hi prakṛtāppraṇayanādyāśrayalābhādupapannaḥ phalavidhiḥ /",
  "GSP33brssbh3u:2599": "tathā bailvādīnāmapi prakṛtayūpādyāśrayalābhādupapannaḥ phalavidhiḥ /",
  "GSP33brssbh3u:2600": "natu parṇamayītvādiṣvevaṃvidhaḥ kaścidāśrayaḥ prakṛto 'sti /",
  "GSP33brssbh3u:2601": "vākyenaiva tu juhvādyāśrayatāṃ vivakṣitvā phale 'pi vidhiṃ vivakṣato vākyabhedaḥ syāt /",
  "GSP33brssbh3u:2602": "upāsanānāṃ tu kriyātmatvādviśiṣṭavidhānopapatterudgīthādyāśrayāṇāṃ phale vidānaṃ na virudhyate /",
  "GSP33brssbh3u:2603": "tasmādyathā kratvāśrayāṇyapi godohanādīni phalasaṃyogādanityānyevamudgīthādyupāsanānyapīti draṣṭavyam /",
  "GSP33brssbh3u:2604": "ata eva ca kalpasūtrakārā naivañjātīyakānyupāsanāni kratuṣu kalpayāñcakruḥ // 42 //",
  "GSP33brssbh3u:2605": "28 pradānādhikaraṇam / sū. 43",
  "GSP33brssbh3u:2606": "____________________________________________________________________________________________",
  "GSP33brssbh3u:2607": "pradānavadeva taduktam | BBs_3,3.43 |",
  "GSP33brssbh3u:2608": "vājasaneyake - 'vadiṣyāmyevāhamīti vāgdadhre' (bṛ. 1.5.21)",
  "GSP33brssbh3u:2609": "ityatrādhyātmaṃ vāgādīnāṃ śreṣṭho 'vadhārito 'dhidaivatamagnyādīnāṃ vāyuḥ tathā chāndogye - 'vāyurvāva saṃvargaḥ' (chā. 4.3.1)",
  "GSP33brssbh3u:2610": "ityatrādhidaivatamagnyādīnāṃ vāyuḥ sarṅgo 'vadhāritaḥ 'prāṇo vāva saṃvargaḥ' (chā. 4.3.2)",
  "GSP33brssbh3u:2611": "ityatrādhyātmaṃ vāgādīnāṃ prāṇaḥ /",
  "GSP33brssbh3u:2612": "tatra saṃśayaḥ - kiṃ pṛthagevemau vāyuprāṇāvupagantavyau syātāmapṛthagveti /",
  "GSP33brssbh3u:2613": "apṛthageveti tāvatprāptaṃ tattvabhedāt /",
  "GSP33brssbh3u:2614": "nahyabhinne tattve pṛthaganucintanaṃ nyāyyam /",
  "GSP33brssbh3u:2615": "darśayati ca śrutiradhyātmamadhidaivataṃ ca tattvābhedam - 'agnirvāgbhūtvā mukhaṃ prāviśat' (ai. 2.4) ityārabhya /",
  "GSP33brssbh3u:2616": "tathā 'ta ete sarva eva samāḥ sarvo 'nantāḥ' (bṛ. 1.5.13)",
  "GSP33brssbh3u:2617": "ityādhyātmikānāṃ prāmānāmādhidaivikīṃ vibūtimātmabhūtāṃ darśayati /",
  "GSP33brssbh3u:2618": "tathānyatrāpi tatra tatrādhyātmamadhidaivataṃ ca bahudhā tattvabhedadarśanaṃ bhavati /",
  "GSP33brssbh3u:2619": "kvacicca 'yaḥ prāṇaḥ sa vāyuḥ iti spaṣṭameva vāyuṃ prāṇaṃ caikaṃ karoti /",
  "GSP33brssbh3u:2620": "tathodāhṛte 'pi vājasaneyibrāhmaṇe yataścedeti sūryaḥ (bṛ. 1.5.23)",
  "GSP33brssbh3u:2621": "ityasminnupasaṃhāraśloke 'prāṇādvā eṣa udeti prāṇe 'stameti' (bṛ. 1.5.23)",
  "GSP33brssbh3u:2622": "iti prāṇenaivopasaṃharannetvaṃ darśayati /",
  "GSP33brssbh3u:2623": "tasmādekameva vrataṃ caretprāṇyāccaivāpāyānyācca' (bṛ. 1.5.23)",
  "GSP33brssbh3u:2624": "iti ca prāṇavratenaikenopasaṃharennetadeva draḍhayati /",
  "GSP33brssbh3u:2625": "tathā chāndogye 'pi parastāt 'mahātmanaścaturo deva ekaḥ kaḥ sa jāgara bhuvanasya gopāḥ' (chā. 4.3.6)",
  "GSP33brssbh3u:2626": "ityekameva saṃvargaṃ gamayati na bravītyeka ekeṣāṃ caturṇāṃ saṃvargo 'paro 'pareṣāmiti /",
  "GSP33brssbh3u:2627": "tasmādapṛthaktvamupagamanasyeti /",
  "GSP33brssbh3u:2628": "evaṃ prāpte brūmaḥ - pṛthageva vāyuprāṇāvupagantavyāviti /",
  "GSP33brssbh3u:2629": "kasmāt /",
  "GSP33brssbh3u:2630": "pṛthagupadeśāt /",
  "GSP33brssbh3u:2631": "ādhyānārtho hyayamadhyātmādhidaivavibhāgopadeśaḥ so 'satyādhyānapṛthaktve 'narthaka eva syāt /",
  "GSP33brssbh3u:2632": "nanūktaṃ na pṛthaganucintanaṃ tattvābhedāditi /",
  "GSP33brssbh3u:2633": "naiṣa doṣaḥ /",
  "GSP33brssbh3u:2634": "tattvābhede 'pyavasthābhedādupadeśabhedavaśenānucintanabhedopapatteḥ /",
  "GSP33brssbh3u:2635": "ślokopanyāsasya ca tattvābhedābhiprāyeṇāpyupapadyamānasya pūrvoditadhyeyabhedanirākaraṇasāmarthyābhāvāt /",
  "GSP33brssbh3u:2636": "'sa yathaiṣāṃ prāṇānāṃ madhyamaḥ prāṇa evametāsāṃ devatānāṃ vāyuḥ' (bṛ. 1.5.22)",
  "GSP33brssbh3u:2637": "iti copamānopameyakaraṇāt /",
  "GSP33brssbh3u:2638": "etena vratopadeśo vyākhyātaḥ /",
  "GSP33brssbh3u:2639": "'ekameva vratam' (bṛ. 1.5.23) iti caivakāro vāgādivratanivartanena prāṇavratapratipattyarthaḥ /",
  "GSP33brssbh3u:2640": "bhagnavratāni hi vāgādīnyuktāni 'tāni mṛtyuḥ śramo bhūtvopayeme' (bṛ. 1.5.21) iti śruteḥ /",
  "GSP33brssbh3u:2641": "'na vāyuvratanivṛttyarthaḥ athāto vratamīmāṃsā' (bṛ. 1.5.21)",
  "GSP33brssbh3u:2642": "iti prastutya tulyavadvāyuprāṇayorabhagnavratatvasya nirdhāritatvāt /",
  "GSP33brssbh3u:2643": "'ekameva vrataṃ caret' (bṛ. 1.5.23)",
  "GSP33brssbh3u:2644": "iti cektvā 'teno etasyai devatāyai sāyujyaṃ salokatāṃ jayati (bṛ. 1.5.23)",
  "GSP33brssbh3u:2645": "iti vāyuprāptiṃ phalaṃ bruvanvāyuvratamanivartitaṃ darśayati /",
  "GSP33brssbh3u:2646": "dvatetyatra vāyuḥ syādapariccinnātmakatvasya prepsitatvāt /",
  "GSP33brssbh3u:2647": "purastātprayogācca 'saiṣānastamitā devatā yadvāyuḥ' (bṛ. 1.5.22) iti /",
  "GSP33brssbh3u:2648": "tathā 'tau vā etau dvau saṃvargau vāyureva deveṣu prāṇaḥ prāṇeṣu' (chā. 4.3.4)",
  "GSP33brssbh3u:2649": "iti bhedena vyapadiśati 'te vā ete pañcānye pañcānye daśa santastatkṛtam' (chā. 4.3.8)",
  "GSP33brssbh3u:2650": "iti ca bhedenaivopasaṃharati /",
  "GSP33brssbh3u:2651": "tasmātpṛthagevopagamanam /",
  "GSP33brssbh3u:2652": "pradānavat /",
  "GSP33brssbh3u:2653": "yathendrāya rājñe puroḍāśamekādaśakapālamindrāyādhirājāyendrāya svarājña ityasyāṃ tripuroḍāśinyāmiṣṭau sarveṣāmabhigamayannavadyatyachaṃbaṭkāramiti /",
  "GSP33brssbh3u:2654": "ato vacanādindrābhedācca sahapradānāśaṅkāyāṃ rājādiguṇabhedādyājyānuvākyavyatyāsavidhānācca yathānyasameva devatāpṛthaktvātpradānapṛthaktvaṃ bhavati /",
  "GSP33brssbh3u:2655": "evaṃ tattvābhede 'pyādhyeyāṃśapṛthaktvādādhyānapṛthaktvamityarthaḥ /",
  "GSP33brssbh3u:2656": "taduktaṃ saṃkarṣe 'nānā vā devatā pṛthagjñānāt' iti /",
  "GSP33brssbh3u:2657": "tatra tu dravyadevatābhedādyāgabhedo vidyate naivamiha vidyābhedo 'sti /",
  "GSP33brssbh3u:2658": "upakramopasaṃhārābhyāmadhyātmādhidaivopadeśeṣvekavidyāvidhānapratīteḥ /",
  "GSP33brssbh3u:2659": "vidyaikasthe 'pi tvadhyātmādhidaivabhedātpravṛttibhedo bhavati agnihotra iva sāyaṃprātaḥkālabhedāt /",
  "GSP33brssbh3u:2660": "ityetāvadabhipretya pradānavadityuktam // 43 //",
  "GSP33brssbh3u:2661": "29 liṅgabhūyastvādhikaraṇam / sū. 44-52",
  "GSP33brssbh3u:2662": "____________________________________________________________________________________________",
  "GSP33brssbh3u:2663": "liṅgabhūyastvāttaddhi balīyastadapi | BBs_3,3.44 |",
  "GSP33brssbh3u:2664": "vājasaneyino 'gnirahasye - 'naiva idamagre sadāsīt' ityetasminbrāhmaṇe mano 'dhikṛtyādhīyate 'tatṣaṭtriṃśatsahasrāṇyapaśyadātmano 'gnīnarkānmanomayāmanaścitaḥ' ityādi /",
  "GSP33brssbh3u:2665": "tathaiva 'vākcitaḥ prāṇacitaścakṣuścitaḥ śrotracitaḥ karmacito 'gnicitaḥ' iti pṛthagagamanīnāmananti sāṃpādikān /",
  "GSP33brssbh3u:2666": "teṣu saṃśayaḥ - kimete manaścidādayaḥ kriyānupraveśinastaccheṣabhūtā uta svatantrāḥ kevalavidyātmakā iti /",
  "GSP33brssbh3u:2667": "tatra prakaraṇākriyānupraveśe prāpte svātantryaṃ tāvatpratijānīte liṅgabhayastvāditi /",
  "GSP33brssbh3u:2668": "bhūyāṃsi hiliṅgānyasminbrāhmaṇe kevalavidyātmakatvameṣāmupodbalayanti dṛśyante tadyatkiñcemāni bhūtāni manasā saṃkalpayanti teṣāmeva sā kṛtiḥ iti,",
  "GSP33brssbh3u:2669": "'tānhaitānevaṃvide sarvadā sarvāṇi bhūtāni cinvantyapi svapate' iti caivañjātīyakāni /",
  "GSP33brssbh3u:2670": "taddhi liṅgaṃ prakaraṇādbalīyaḥ /",
  "GSP33brssbh3u:2671": "tadapyuktaṃ pūrvasminkāṇḍe - 'śrutiliṅgavākyaprakaraṇasthānasamākhyānāṃ samavāyepāradaurbalyamarthaviprakarṣāt' (jai.sū. 3.3.13) iti // 44 //",
  "GSP33brssbh3u:2672": "____________________________________________________________________________________________",
  "GSP33brssbh3u:2673": "pūrvavikalpaḥ prakaraṇātsyāt kriyāmānasavat | BBs_3,3.45 |",
  "GSP33brssbh3u:2674": "naitaduktaṃ svatantrā ete 'gnayo 'nanyaśeṣabhūtā iti /",
  "GSP33brssbh3u:2675": "pūrvasya kriyāmayasyāgneḥ prakaraṇāttadviṣaya evāyaṃ vikalpaviśeṣopadeśaḥ syānna svatantraḥ /",
  "GSP33brssbh3u:2676": "nanu prakaraṇālliṅgaṃ balīyaḥ /",
  "GSP33brssbh3u:2677": "satyametat /",
  "GSP33brssbh3u:2678": "liṅgamapi tvevañjātīyakaṃ na prakaraṇādbalīyo bhavati /",
  "GSP33brssbh3u:2679": "anyārthadarśanaṃ hyetat /",
  "GSP33brssbh3u:2680": "sāṃpādikāgnipraśaṃsārūpatvāt /",
  "GSP33brssbh3u:2681": "anyārthadarśanaṃ cāsatyāmanyasyāṃ prāptau guṇavādenāpyupapadyamānaṃ na prakaraṇaṃ bādhitumutsahate /",
  "GSP33brssbh3u:2682": "tasmātasāṃpādikā apyete 'gnayaḥ prakaraṇātkriyānupraveśina eva syuḥ /",
  "GSP33brssbh3u:2683": "mānasavat /",
  "GSP33brssbh3u:2684": "yathā daśarātrasya dasaṇe 'hanyavivākye pṛthivyā pātreṇa samudrasya somasya prajāpataye devatāyai guhyamāṇasya grahaṇāsādanahavanāharaṇopahvānabhakṣaṇāni mānasānyevāmnāyante /",
  "GSP33brssbh3u:2685": "sa ca mānaso 'pi grahakalpaḥ kriyāprakaraṇātkriyāśeṣa eva bhavatyevamayamapyagnikalpa ityarthaḥ // 45 //",
  "GSP33brssbh3u:2686": "----------------------",
  "GSP33brssbh3u:2687": "FN: avivākyamiti daśamasyāhno nāmadheyam /",
  "GSP33brssbh3u:2688": "____________________________________________________________________________________________",
  "GSP33brssbh3u:2689": "atideśāc ca | BBs_3,3.46 |",
  "GSP33brssbh3u:2690": "atideśaścaiṣāmagnīnāṅkriyānupraveśamupodbalayati - 'ṣaṭtriṃśatsahasasrāṇyagnayor'kāsteṣāmekaika eva tāvanyāvānasau pūrvaḥ' iti /",
  "GSP33brssbh3u:2691": "sati hi sāmānye 'tideśaḥ pravartate /",
  "GSP33brssbh3u:2692": "tataśca pūrveṇeṣṭakācitena kriyānupraveśināgninā saṃpādikānagnīnatidiśankriyānupraveśamevaiṣāṃ dyotayati // 46 //",
  "GSP33brssbh3u:2693": "____________________________________________________________________________________________",
  "GSP33brssbh3u:2694": "vidyaiva tu nirdhāraṇāt | BBs_3,3.47 |",
  "GSP33brssbh3u:2695": "tuśabdaḥ pakṣaṃ vyāvartayati /",
  "GSP33brssbh3u:2696": "vidyātmakā evaite svatantrā manaścidādayo 'gnayaḥ syurna kriyāśeṣabhūtāḥ /",
  "GSP33brssbh3u:2697": "tathāhi nirdhārayati - 'te haite vidyācita eva' iti /",
  "GSP33brssbh3u:2698": "vidyayā haivaita evaṃvidaścitā bhavanti iti ca // 47 //",
  "GSP33brssbh3u:2699": "____________________________________________________________________________________________",
  "GSP33brssbh3u:2700": "darśanāc ca | BBs_3,3.48 |",
  "GSP33brssbh3u:2701": "dṛśyate caiṣāṃ svātantrye liṅgam /",
  "GSP33brssbh3u:2702": "tatpurastāddarśitam liṅgabhūyastvāt (bra. sū. 3.3.44) ityatra // 48 //",
  "GSP33brssbh3u:2703": "nanu liṅgamapyasatyāṃmanyasyāṃ prāptāvasādhakaṃ kasyacidarthasyetyapāsya tatprakaraṇasāmarthyātkriyāśeṣatvamadhyavasitamityata uttaraṃ paṭhati -",
  "GSP33brssbh3u:2704": "____________________________________________________________________________________________",
  "GSP33brssbh3u:2705": "śrutyādibalīyastvāc ca na bādhaḥ | BBs_3,3.49 |",
  "GSP33brssbh3u:2706": "naivaṃ prakaraṇasāmarthyātkriyāśeṣatvamadhyavasāya svātantrayapakṣo bādhitavyaḥ /",
  "GSP33brssbh3u:2707": "śrutyāderbalīyastvāt /",
  "GSP33brssbh3u:2708": "balīyāṃsi hi prakaraṇācchrutiliṅgavākyānīti sthitaṃ śrutiliṅgasūtre /",
  "GSP33brssbh3u:2709": "tāni ceha svātantryapakṣaṃ sādhayanti dṛśyante /",
  "GSP33brssbh3u:2710": "katham /",
  "GSP33brssbh3u:2711": "śrutistāvat 'te haite vidyācita eva' iti /",
  "GSP33brssbh3u:2712": "tathā liṅm 'sarvadā sarvāṇi bhūtāni cinvantyapi svapate' iti /",
  "GSP33brssbh3u:2713": "tathā vākyamapi 'vidyayā haivaita evaṃvidāśritābhavanti' iti /",
  "GSP33brssbh3u:2714": "'vidyācita eva' iti hi sāvadhāraṇeyaṃ śrutiḥ kriyānupraveśe 'mīṣāmabhyupagamyamāne pīḍitā syāt /",
  "GSP33brssbh3u:2715": "nanvabāhyasādhanatvābhiprāyamidavadhāraṇaṃ bhaviṣyati /",
  "GSP33brssbh3u:2716": "netyucyate /",
  "GSP33brssbh3u:2717": "tadabhiprāyatāyāṃ hividyocita itīyatā svarūpasamakīrtanenaiva kṛtatvādanarthakamavadhāraṇaṃ bhavet /",
  "GSP33brssbh3u:2718": "svarūpameva hyeṣāmabāhyasādhanamiti /",
  "GSP33brssbh3u:2719": "abāhyasādhanatve 'pi tu mānasagrahavatkriyānupraveśaśaṅkāyāṃ tannivṛttiphalamavadhāraṇarthavadbhaviṣyati /",
  "GSP33brssbh3u:2720": "tathā 'svapate jāgrate caivaṃvide sarvadā sarvāṇi bhūtānyetānyetānagniṃścinvanti' iti sātatyadarśanameṣāṃ svātantrye 'vakalpate /",
  "GSP33brssbh3u:2721": "yathā sāṃpādike vākyaprāṇamaye 'gnihotre 'prāṇaṃ tadā vāci juhoti - vācaṃ tadā prāṇe juhoti' (kau. 2.5)",
  "GSP33brssbh3u:2722": "iti coktvocyate - 'ete anante āhutī jāgracca svapaṃśca satataṃ - juhoti' (kauṣī. 2.5) iti /",
  "GSP33brssbh3u:2723": "tadvat /",
  "GSP33brssbh3u:2724": "kriyānupraveśe tu kriyāprayogasyālpakālatvena na sātatyeṣāṃ prayogaḥ kalpeta /",
  "GSP33brssbh3u:2725": "nacedamarthavādamātramiti nyāyyam /",
  "GSP33brssbh3u:2726": "yatra hi vispaṣṭo vidhāyako liṅgādirupalabhyate yuktaṃ tatra saṃkīrtanamātrasyārthavādatvam /",
  "GSP33brssbh3u:2727": "iha hi vispaṣṭovidhyantarānupalabdheḥ saṃkīrtanādevaiṣāṃ vijñānavidhānaṃ kalpanīyam /",
  "GSP33brssbh3u:2728": "tacca yathāsaṃkīrtanameva kalpayituṃ śakyata iti sātatyadarśanāttathābhūtameva kalpyate /",
  "GSP33brssbh3u:2729": "tataśca sāmarthyādeṣāṃ svātantryasiddhiḥ /",
  "GSP33brssbh3u:2730": "etena tadyatkiñcemāni bhūtāni manasā saṃkalpayanti teṣāmeva sā kṛtiḥ ityādi vyākhyātam /",
  "GSP33brssbh3u:2731": "tathā vākyamapi evaṃvide iti puruṣaviśeṣasaṃbandhamevaiṣāmācakṣaṇaṃ na kratusaṃbandhaṃ mṛṣyate /",
  "GSP33brssbh3u:2732": "tasmātsvātantryapakṣa eva jyāyāniti // 49 //",
  "GSP33brssbh3u:2733": "____________________________________________________________________________________________",
  "GSP33brssbh3u:2734": "anubandhādibhyaḥ prajñāntarapṛthaktvavaddṛṣṭaś ca taduktam | BBs_3,3.50 |",
  "GSP33brssbh3u:2735": "itaśca prakaraṇamupamṛdya svātantryaṃ manaścidādīnāṃ pratipattavyam /",
  "GSP33brssbh3u:2736_0": "yatkriyāvayavānmana-ādivyāpāreṣvanubadhnāti 'te manasaivādhīyanta manasācīyanta manasaiva",
  "GSP33brssbh3u:2736_1": "grahā agṛhyanta manasāstuvanmanasāśaṃsanyatkiñca yajñe karma kriyate yatkiñca yajñiyaṃ",
  "GSP33brssbh3u:2736_2": "karma manasaiva teṣu tanmanomayeṣu manaścitsu manomayameva kriyate' ityādinā /",
  "GSP33brssbh3u:2737": "saṃpatphalo hyayamanubandhaḥ /",
  "GSP33brssbh3u:2738": "naca pratyakṣāḥ kriyāvayavāḥ santaḥ saṃpadā lipsitavyāḥ /",
  "GSP33brssbh3u:2739": "nacātrodgīthādyupāsanavatkriyāṅgasaṃbandhāttadanupraveśitvamāśaṅkitavyaṃ śrutivairūpyāt /",
  "GSP33brssbh3u:2740": "nahyatra kriyāṅgaṃ kiñcidādāya tasminnado nāmādhyavasitavyamiti vadati /",
  "GSP33brssbh3u:2741": "ṣaṭtriṃśatsahasrāṇi tu manovṛttibhedānādāya teṣvagnitvaṃ grahādīṃśca kalpayati puruṣayādivat /",
  "GSP33brssbh3u:2742": "saṃkhyā ceyaṃ puruṣāyuṣasyāhaḥsu dṛṣṭā satī tatsaṃbandhinīṣu manovṛttiṣvāropyata iti draṣṭavyam /",
  "GSP33brssbh3u:2743": "evamanubandhātsvātantryaṃ manaścidādīnām /",
  "GSP33brssbh3u:2744": "ādiśabdādatideśādyapi yathāsaṃbhavaṃ yojayitavyam /",
  "GSP33brssbh3u:2745": "tathāhi - 'teṣāmekaika eva tāvānyānānasau pūrvaḥ' iti kriyāmayasyāgnermāhātmyaṃ jñānamayānāmekaikasyātidiśankiriyāyāmanādaraṃ darśayati /",
  "GSP33brssbh3u:2746": "naca satyeva kriyāsaṃbandhe vikalpaḥ pūrveṇottareṣāmiti śakyaṃ vaktum /",
  "GSP33brssbh3u:2747": "nahi yena vyāpāreṇāhanīyadhāraṇādinā pūrvaḥ kriyāyāmupakaroti tenottara upakartuṃ śaknuvanti /",
  "GSP33brssbh3u:2748": "yattu pūrvapakṣe 'pyatideśa upodbalaka ityuktaṃ sati hi sāmānye 'tideśaḥ pravartata iti tadasmātpakṣe 'gnitvasāmānyenātideśasaṃbhavātpratyuktam /",
  "GSP33brssbh3u:2749": "asti hi sāṃpādikānāmapyagnīnāmagnitvamiti /",
  "GSP33brssbh3u:2750": "śrutyādīni ca kāraṇāni darśitāni /",
  "GSP33brssbh3u:2751": "evamanubandhādibhyaḥ kāraṇebhyaḥ svatāntryaṃ manaścidādīnāma /",
  "GSP33brssbh3u:2752": "prajñāntarapṛthaktvavat /",
  "GSP33brssbh3u:2753": "yathā prajñāntarāṇi śāṇḍilyavidyāprabhṛtīni svena svenānubadhyamānāni pṛthageva karmabhyaḥ prajñāntarebhyaśca svatantrāṇi bhavantyevamiti /",
  "GSP33brssbh3u:2754": "dṛṣṭaścāveṣṭe rājasūyaprakaraṇapaṭhitāyāḥ prakaraṇādutkarṣo varṇatrayānubandhādrājayajñatvācca rājasūyasya /",
  "GSP33brssbh3u:2755": "taduktaṃ prathame kāṇḍe - 'kratvarthāyāmiti cenna varṇatrayasaṃyogāt' (jai.sū. 11.4.7) iti // 50 //",
  "GSP33brssbh3u:2756": "----------------------",
  "GSP33brssbh3u:2757": "FN: aveṣṭiretannāmnī iṣṭiḥ /",
  "GSP33brssbh3u:2758": "____________________________________________________________________________________________",
  "GSP33brssbh3u:2759": "na sāmānyādapyupalabdhermṛtyuvanna hi lokāpattiḥ | BBs_3,3.51 |",
  "GSP33brssbh3u:2760": "yaduktaṃ mānasāvaditi tatpratyucyate /",
  "GSP33brssbh3u:2761": "na mānasagrahasāmānyādapi manaścidādīnāṃ kriyāśeṣatvaṃ kalpyam /",
  "GSP33brssbh3u:2762": "pūrvoktebhyaḥ śrutyādihetubhyaḥ kevalapuruṣārthatvopalabdheḥ /",
  "GSP33brssbh3u:2763": "nahi kiñcitkasyacitkenacitsāmānyaṃ na saṃbhavati /",
  "GSP33brssbh3u:2764": "naca tāvatā yathātvaṃ vaiṣamyaṃ nivartate /",
  "GSP33brssbh3u:2765": "mṛtyuvat /",
  "GSP33brssbh3u:2766": "yathā 'sa vā eṣa eva mṛtyurya eṣa etasminmaṇḍale puruṣaḥ' iti 'agnirvai mṛtyuḥ' (bṛ. 3.2.10)",
  "GSP33brssbh3u:2767": "iti cāgnyādityapuruṣayoḥ samāne 'pi mṛtyuśabdaprayoge nātyantasāmyāpattiḥ /",
  "GSP33brssbh3u:2768": "yathā ca 'asau vāva loko gautamāgnistasyāditya eva samit' (chā. 5.4.1)",
  "GSP33brssbh3u:2769": "ityatra na samidādisāmānyāllokasyāgnibhāvāpattistadvat // 51 //",
  "GSP33brssbh3u:2770": "____________________________________________________________________________________________",
  "GSP33brssbh3u:2771": "pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |",
  "GSP33brssbh3u:2772": "parastādapi 'ayaṃ vāva loka eṣo 'gniścittaḥ' ityasminnanantare brāhmaṇe tāvadvadhyaṃ kevalavidyāvidhitvaṃ śabdasya prayojanaṃ lakṣyate na śuddhakarmāṅgavidhitvam /",
  "GSP33brssbh3u:2773": "tatra hi -' vidyayā tadārohanti yatra kāmāḥ parāgatāḥ /",
  "GSP33brssbh3u:2774": "na tatra dakṣīṇā yanti nāvidvāṃsastapasvinaḥ' ityanena ślokena kevalaṃ karmanindanvidhyāṃ ca praśaṃsannidaṃ gamayati /",
  "GSP33brssbh3u:2775_0": "tathā purastādapi yadetanmaṇḍalaṃ tapati ityasminbrāhmaṇe vidyāpradhānatvameva lakṣyate",
  "GSP33brssbh3u:2775_1": "so 'mṛto bhavati mṛtyurhyasyātmā bhavati iti vidyāphalenaivopasaṃhārānna karmapradhānatā",
  "GSP33brssbh3u:2775_2": "tatsāmānyādihāpi tathātvam /",
  "GSP33brssbh3u:2776": "bhūyāṃsastvagnyavayavāḥ saṃpādayitavyā vidyāyāmityetasmātkāraṇādagninānubadhyate vidyā na karmāṅgatvāt /",
  "GSP33brssbh3u:2777": "tasmānmanaścidādīnāṃ kevalavidyātmakatvasiddhiḥ // 52 //",
  "GSP33brssbh3u:2778": "30 aikātmyādhikaraṇam / sū. 53-54",
  "GSP33brssbh3u:2779": "____________________________________________________________________________________________",
  "GSP33brssbh3u:2780": "eka ātmanaḥ śarīre bhāvāt | BBs_3,3.53 |",
  "GSP33brssbh3u:2781": "iha dehavyatiriktasyātmanaḥ sadbhāvaḥ samarthyate bandhamokṣādhikārasidamadhayo /",
  "GSP33brssbh3u:2782": "nahyasati dehavyatiriktātmani paralokāścodanā upapajadyerankasya vā brahmātmatvamupadiśyeta /",
  "GSP33brssbh3u:2783": "nanu śāstrapramukha eva prathame pāde śāstraphalopabhogyasya dehāvyatiriktasyātmano 'stitvamuktam /",
  "GSP33brssbh3u:2784": "satyamuktaṃ bhāṣyakṛcā natu tatrātmāstitve sūtramasti /",
  "GSP33brssbh3u:2785": "iha tu svayameva sūtrakṛtā tadastitvamākṣepapuraḥsaraṃ pratiṣṭhāpitam /",
  "GSP33brssbh3u:2786": "ita eva cākṛṣyācāryeṇa śabarasvāminā pramāṇalakṣaṇe varṇitam /",
  "GSP33brssbh3u:2787": "ata eva ca bhagavatopavarṣeṇa prathame tantra ātmāstitvābhidhānaprasaktau śārīrake vakṣyamāḥ ityuddhāraḥ kṛtaḥ /",
  "GSP33brssbh3u:2788": "iha cedaṃ codanālakṣaṇeṣūpāsaneṣu vicāryamāṇeṣvātmāstitvaṃ vicāryate kṛtsnaśāstraśeṣatvapradarśanāya /",
  "GSP33brssbh3u:2789_0": "apica pūrvasminnadhikaraṇe prakaraṇotkarṣābhyupagamena manaścidādīnāṃ puruṣārthatvaṃ",
  "GSP33brssbh3u:2789_1": "varṇitaṃ ko 'sau puruṣo yadarthā ete manaścidādaya ityasyāṃ prasaktāvidaṃ dehavyatiriktasyātmano 'stitvamucyate /",
  "GSP33brssbh3u:2790": "tadastitvākṣepārthaṃ cedamādimaṃ sūtram /",
  "GSP33brssbh3u:2791": "ākṣepapūrvikā hi parihāroktirvivakṣiter'the sthūṇānikhanananyāyena dṛḍhāṃ buddhimutpādayati /",
  "GSP33brssbh3u:2792_0": "atraike dehamātrātmadarśino lokāyatikā dehavyatiriktasyātmano 'bhāvaṃ manyamānāḥ",
  "GSP33brssbh3u:2792_1": "samastavyasteṣu bāhyeṣu pṛthivyādiṣvadṛṣṭamapi caitanyaṃ śarīrākārapariṇateṣu bhūteṣu",
  "GSP33brssbh3u:2792_2": "syāditi saṃbhāvayantastebhyaścaitanyaṃ madaśaktivadvijñānaṃ caitanyaviśiṣṭaḥ kāyaḥ puruṣa iti cāhuḥ /",
  "GSP33brssbh3u:2793": "na svargagamanāyāpavargagamanāya vā samartho dehavyatirikta ātmāsti /",
  "GSP33brssbh3u:2794": "hetuṃ cācakṣataśarīre bhāvāditi /",
  "GSP33brssbh3u:2795": "yaddhi yasminsati bhavatyasati ca na bhavati tattaddharmatvenādhyavasīte yathāgnidharmāvauṣṇyaprakāśau /",
  "GSP33brssbh3u:2796_0": "prāṇaceṣṭācaitanyasmṛtyāścātmadharmatvenābhimatā ātmavādināṃ te 'pyantareva deha",
  "GSP33brssbh3u:2796_1": "upalabhyamānā bahiścānupalabhyamānā asiddhe dehavyatirikte dharmiṇi dehadharmā eva bhavitumarhanti /",
  "GSP33brssbh3u:2797": "tasmādavyatirikto dehādātmana iti // 53 //",
  "GSP33brssbh3u:2798": "----------------------",
  "GSP33brssbh3u:2799": "FN: uddhāraḥ uparamaḥ /",
  "GSP33brssbh3u:2800": "____________________________________________________________________________________________",
  "GSP33brssbh3u:2801": "evaṃ prāpte brūmaḥ -",
  "GSP33brssbh3u:2802": "vyatirekastadbhāvabhāvitvānna tūpalabdhivat | BBs_3,3.54 |",
  "GSP33brssbh3u:2803": "natvedamasti yaduktamavyatireko dehādātmana iti /",
  "GSP33brssbh3u:2804": "vyatireka evāsya dehādbhavitumarhati tadbhāvābhvitvāt /",
  "GSP33brssbh3u:2805": "yadi dehabhāve bhāvāddehadharmatvamātmadharmāṇāṃ manyeta tato dehabhāve 'pyabhāvādataddharmatvamevaiṣāṃ kiṃ na manyeta /",
  "GSP33brssbh3u:2806": "dehadharmavailakṣaṇyāt /",
  "GSP33brssbh3u:2807": "yehi dehadharmā rūpādayaste yāvaddehaṃ bhavati /",
  "GSP33brssbh3u:2808": "prāṇaceṣṭādayastu satyapi dehe mṛtāvasthāyāṃ na bavanti /",
  "GSP33brssbh3u:2809": "dehadharmāśca rūpādayaḥ parairapyupalabhyante natvātmadharmāścaitanyasmṛtyādayaḥ /",
  "GSP33brssbh3u:2810": "apica sati hi tāvaddehe jīvadavasthāyāmeṣāṃ bhāvaḥ śakyate niścetuṃ natvasatyabhāvaḥ /",
  "GSP33brssbh3u:2811": "patite 'pi kadācidasmindehe dehāntarasaṃcāreṇātmadharmā anuvarteran /",
  "GSP33brssbh3u:2812": "saṃśayamātreṇāpi parapakṣaḥ pratiṣidhyate /",
  "GSP33brssbh3u:2813": "kimātmakaṃ ca punaridaṃ caitanyaṃ manyate yasya bhūtebhya utpattimicchatīti paraḥ paryanuyoktavyaḥ /",
  "GSP33brssbh3u:2814": "nahi bhūtacatuṣṭayavyatirekeṇa lokāyatikaḥ kiñcittattvaṃ pratyeti /",
  "GSP33brssbh3u:2815": "yadanubhavanaṃ bhūtabhautikānāṃ taccaitanyamiti cet /",
  "GSP33brssbh3u:2816": "tarhi viṣayatvātteṣāṃ na taddharmatvamaśnuvīta svātmani kriyāvirodhāt /",
  "GSP33brssbh3u:2817": "nahyagniruṣṇaḥ sansvātmānaṃ dahati /",
  "GSP33brssbh3u:2818": "nahi naṭaḥ śikṣitaḥ sansvaskandhamadhirokṣyati /",
  "GSP33brssbh3u:2819": "nahi bhūtabhautikadharmeṇa satā caitanyena bhūtabhautikāni viṣayīkriyeran /",
  "GSP33brssbh3u:2820": "nahi rūpādibhiḥ svarūpaṃ pararūpaṃ vāviṣayīkriyate /",
  "GSP33brssbh3u:2821": "viṣayīkriyante tu bāhyādhyātmikāni bhūtabhautikāni caitanyena /",
  "GSP33brssbh3u:2822": "ataśca yathaivāsyā bhūtabhautikaviṣayāyā upalabdherbhāvo 'bhyupagantavyaḥ /",
  "GSP33brssbh3u:2823": "upalabdhisvarūpa eva ca na ātmetyātmano dehavyatiriktatvam /",
  "GSP33brssbh3u:2824": "nityatvaṃ copalabdheraikarūpyāt /",
  "GSP33brssbh3u:2825": "ahamidamadrākṣamiti cāvasthāntarayoge 'pyupalabdhṛtvena pratyabhijñānāt /",
  "GSP33brssbh3u:2826": "smṛtyādyupapatteśca /",
  "GSP33brssbh3u:2827": "yattūktaṃ śarīre bhāvāccharīradharma upalabdairiti tadvarṇitena prakāreṇa pratyuktam /",
  "GSP33brssbh3u:2828": "apica satsupradīpādiṣūpakaraṇeṣūpalabdhirbhavatyasatsu na bhavati /",
  "GSP33brssbh3u:2829": "nacaitāvatā pradīpādidharma evopalabdhirbhavati /",
  "GSP33brssbh3u:2830": "evaṃ sati deha upalabdhirbhavatyasati ca na bhavatīti na dehadharmau bhavitumarhati /",
  "GSP33brssbh3u:2831": "upakaraṇatvamātreṇāpi pradīpādivaddehopayogopapatteḥ /",
  "GSP33brssbh3u:2832": "nacātyantaṃ dehasyopalabdhāvupayogo 'pi dṛśyate niśceṣṭe 'pyasmindehe svapne nānāvidhopalabdhidarśanāt /",
  "GSP33brssbh3u:2833": "tasmādanavadyaṃ dehavyatiriktasyātmano 'stitvam // 54 //",
  "GSP33brssbh3u:2834": "31 aṅgāvabaddhādhikaraṇam / sū. 55-56",
  "GSP33brssbh3u:2835": "____________________________________________________________________________________________",
  "GSP33brssbh3u:2836": "aṅgāvabaddhāstu na śākhāsu hi prativedam | BBs_3,3.55 |",
  "GSP33brssbh3u:2837": "samāptā prāsaṅgikī kathā,",
  "GSP33brssbh3u:2838": "saṃprati tu prakṛtāmevānuvartāmahe - 'omtyetadakṣaramudgīthamupāsīta' (chā.",
  "GSP33brssbh3u:2839": "1.1.1)",
  "GSP33brssbh3u:2840": "'lokeṣu pañcavidhaṃ sāmopāsīta' (chā. 2.1.1)",
  "GSP33brssbh3u:2841": ",",
  "GSP33brssbh3u:2842": "'ukthamukthamiti vai prajā vadanti tadidamevoktham',",
  "GSP33brssbh3u:2843": "'iyameva pṛthivī',",
  "GSP33brssbh3u:2844_0": "'ayaṃ vāva loka eṣo 'gniścitaḥ' ityevamādyā ya udgīthādikarmāṅgāvabaddhāḥ pratyayāḥ",
  "GSP33brssbh3u:2844_1": "prativedaṃ śākhābhedeṣu vihitāste tattacchākhāgateṣvevodgīthādiṣu bhaveyurathavā",
  "GSP33brssbh3u:2844_2": "sarvaśākhāgateṣviti viśayaḥ /",
  "GSP33brssbh3u:2845": "pratiśākhaṃ na svarādibedādudgīthādiṣu vidhīyeranniti /",
  "GSP33brssbh3u:2846": "kutaḥ - saṃnidhānāt /",
  "GSP33brssbh3u:2847": "'udgīthamupāsīta' (chā. 1.1.1)",
  "GSP33brssbh3u:2848": "iti hi sāmānyavihitānāṃ viśṣākāṅkṣāyāṃ saṃnikṛṣṭenaiva svaśākhāgatena viśeṣaṇākāṅkṣādinivṛtteḥ /",
  "GSP33brssbh3u:2849": "tadatilaṅghanena śākhāntaravihitaviśeṣopādāne kāraṇaṃ nāsti /",
  "GSP33brssbh3u:2850": "tasmātpratiśākhaṃ vyavastheti /",
  "GSP33brssbh3u:2851": "evaṃ prāpte bravītyaṅgāvabaddhāstviti /",
  "GSP33brssbh3u:2852": "tuśabdaḥ pakṣaṃ vyavartayati /",
  "GSP33brssbh3u:2853": "naite prativedaṃ svaśākhāsveva vyavatiṣṭheran /",
  "GSP33brssbh3u:2854": "apitu sarvaśākhāsvanuvarteran /",
  "GSP33brssbh3u:2855": "kutaḥ - udgīthādiśrutyaviśeṣāt /",
  "GSP33brssbh3u:2856": "svaśākhāvyavasthāyāṃ hyudgīthamupāsīteti sāmnyaśrutiraviśeṣapravṛttā satī saṃnidhānavaśena viśeṣe vyavasthāpyamānā pīḍitā syāt /",
  "GSP33brssbh3u:2857": "nacaitannyāyyam /",
  "GSP33brssbh3u:2858": "saṃnidhānāttu śrutirbalīyasī /",
  "GSP33brssbh3u:2859": "naca sāmānyāśrayaḥ pratyayo nopapadyate /",
  "GSP33brssbh3u:2860": "tasmātsvarādibhede satyapyudgīthatvādyaviśeṣātsarvaśākhāgateṣvevodgīthādiṣvevañjātīyakāḥ pratyayāḥ syuḥ // 55 //",
  "GSP33brssbh3u:2861": "____________________________________________________________________________________________",
  "GSP33brssbh3u:2862": "mantrādivadvāvirodhaḥ | BBs_3,3.56 |",
  "GSP33brssbh3u:2863": "athavā naivātra virodhaḥ śaṅkitavyaḥ /",
  "GSP33brssbh3u:2864": "kathamanyaśākhāgateṣūdgīthādiṣvanyaśākhāvihitā pratyayā bhaveyuriti /",
  "GSP33brssbh3u:2865": "mantrādivavirodhopapatteḥ /",
  "GSP33brssbh3u:2866": "tathāhi mantrāṇāṃ karmaṇāṃ guṇānāṃ ca śākhāntarotpannānāmapi śākhāntara upasaṃgraho dṛśyate /",
  "GSP33brssbh3u:2867_0": "yeṣāmapi hi śākhināṃ kuṭarurasītyaśmādānamantro nāmnātasteṣāmapyasau viniyogo dṛśyate",
  "GSP33brssbh3u:2867_1": "kukkuṭarasītyaśmādānamantro nāmnātasteṣāmapyasau viniyogo dṛśyate kukkuṭo 'sītyaśmādānamādatte kudarurasīti veti /",
  "GSP33brssbh3u:2868": "yeṣāmapi samidādayaḥ prayājaḍā nāmnātasteṣāmapi teṣu guṇavidhirāmnāyate - ṛtavo vai prayājāḥ samānatra hotavyāḥ iti /",
  "GSP33brssbh3u:2869": "tathā yeṣāmapi ajo 'gnīṣomīyaḥ iti jātiviśeṣopadeśo nāsti teṣāmapi tadviṣayo mantravarṇa upalabhyate - chāgasya vapāyā medaso 'nurbrūhi iti /",
  "GSP33brssbh3u:2870": "tathā vedāntarotpannānāmapi 'agnerverhetraṃ veradhvaram' ityevamādimantrāṇāṃ vedāntare parigraho dṛṣṭaḥ /",
  "GSP33brssbh3u:2871": "tathābahvṛcapaṭhitasya sūktasya yo jāta eva prathamo manasvān (ṛ.saṃ 2.6.7)",
  "GSP33brssbh3u:2872": "ityasya adhvaryave sajanīyaṃ śasyam ityatra parigraho dṛṣṭaḥ /",
  "GSP33brssbh3u:2873": "tasmādyathāśrayāṇāṃ karmāṅgānāṃ sarvatrānuvṛttirevamāśritānāmapi pratyayānāmityavirodhaḥ // 56 //",
  "GSP33brssbh3u:2874": "32 bhūmajyāyastvādhikaraṇam / sū. 57",
  "GSP33brssbh3u:2875": "____________________________________________________________________________________________",
  "GSP33brssbh3u:2876": "bhūmnaḥ kratuvajjyāyastvaṃ tathā hi darśayati | BBs_3,3.57 |",
  "GSP33brssbh3u:2877": "'prācīnaśāla aupamanyavaḥ' (chā. 5.11.1)",
  "GSP33brssbh3u:2878": "ityasyāmākhyāyikāyāṃ vyastasya samastasya ca vaiśvānarasyopāsanaṃ śrūyate /",
  "GSP33brssbh3u:2879": "vyastopāsanaṃ tāvat 'aupamanyava kaṃ tvamātmānamupāḥsa iti devameva bhagavo rājanniti hovācaiṣa vai sutejā ātmā vaiśvānaro yaṃ tvamātmānamupāḥse' (chā. 5.12.1) ityādi /",
  "GSP33brssbh3u:2880_0": "tathā samastopāsanamapi 'tasya ha vā etasyātmano vaiśvānarasyamūrdhaiva sutejāścakṣurviśvarūpa",
  "GSP33brssbh3u:2880_1": "prāṇaḥ pṛthagvartmātmā saṃdeho bahulo bastireva rayiḥ pṛthivyeva pādau' (chā. 5.18.2) ityādi /",
  "GSP33brssbh3u:2881": "tatra saṃśayaḥ - kimihobhayathāpyupāsanaṃ syādvyastasya samastasya cota smastasyaiveti /",
  "GSP33brssbh3u:2882": "kiṃ tāvatprāptam /",
  "GSP33brssbh3u:2883": "pratyavayavaṃ sutejaḥprabhṛtiṣūpāḥsa iti kriyāpadaśravaṇāt 'tasmāttava sutaṃ prasutamāsutaṃ kule dṛśyate' (chā. 5.12.1)",
  "GSP33brssbh3u:2884": "ityādiphalabhedaśravaṇācca vyastānyapyupāsanāni syuriti prāptam /",
  "GSP33brssbh3u:2885": "tato 'bidhīyate - bhūnnaḥ padārthopacayātmakasya samastasya vaiśvānaropāsanasya jyāyastvaṃ prādhānyamasminvākye vivakṣitaṃ bhavitumarhati na pratyekamavayavopāsanānāmapi /",
  "GSP33brssbh3u:2886": "kratuvat /",
  "GSP33brssbh3u:2887": "yathā kratuṣu darśapūrṇamāsāprabhṛtiṣu sāmastyena sāṅgapradhānaprayoga evaikovivakṣyate na vyastānāmapi prayogaḥ prayājādīnām /",
  "GSP33brssbh3u:2888": "nāpyekadeśāṅgayuktasya pradhānasya tadvat /",
  "GSP33brssbh3u:2889": "kuta etadbhūmaiva jyāyāniti /",
  "GSP33brssbh3u:2890": "tathāhi śrutirbhūmno jyāyastvaṃ darśayati ekavākyatāvagamāt /",
  "GSP33brssbh3u:2891": "ekaṃ hīdaṃ vākyaṃ vaiśvānaravidyāviṣayaṃ paurvāparyālocanātpratīyate /",
  "GSP33brssbh3u:2892_0": "tathāhi - prācīnaśālaprabhṛtaya uddālakāvasānāḥ ṣaḍṛṣayo vaiśvānaravidyāyāṃ pariniṣṭhamapratipadyamānā",
  "GSP33brssbh3u:2892_1": "aśvapatiṃ kaikeyaṃ rājānamabhyājagmurityupakramyaikaikasyarṣerupāsyaṃ dyuprabhṛtīnāmekaikaṃ",
  "GSP33brssbh3u:2892_2": "śrāvayitvā 'mūrdhā tveṣa ātmana iti hovāca' (chā. 5.12.2)",
  "GSP33brssbh3u:2893": "ityādinā mūrdhādibhāvaṃ teṣāṃ vidadhāti /",
  "GSP33brssbh3u:2894": "'mūrdhā tevyapatiṣyadyanmāṃ nāgamiṣyaḥ' (chā. 5.12.2) ityādinā ca vyastopāsanamapavadati /",
  "GSP33brssbh3u:2895": "punaśca vyastopāsanaṃ vyāvartya samastopāsanamevānuvartya 'sa sarveṣu lokeṣu sarveṣu bhūteṣu sarveṣvātmasvannamatti' (chā. 5.18.1)",
  "GSP33brssbh3u:2896": "iti bhūmāśrayameva phalaṃ darśayati /",
  "GSP33brssbh3u:2897": "yattu pratyekaṃ sutejaḥprabhṛtiṣu phalabhedaśravaṇaṃ tadevaṃ satyaṅgaphalāni pradhāna evābhyupagatānīti draṣṭavyam /",
  "GSP33brssbh3u:2898": "tathopāḥsa ityapi pratyavayavamākhyātaśravaṇaṃ parābhiprāyānuvādārthaṃ na vyastopāsanavidhānārtham /",
  "GSP33brssbh3u:2899": "tasmātsamastopāsanapakṣa eva śreyānīti /",
  "GSP33brssbh3u:2900": "kecittvatra samastopāsanapakṣaṃ jyāyāṃsaṃ pratiṣṭhāpya jyāyastvavacanādeva kila vyastopāsanapakṣamapi sūtrakāro 'numanyata iti kathayanti tadayuktam /",
  "GSP33brssbh3u:2901": "ekavākyatāvagatau satyāṃ vākyabhedakalpanasyānyāyyatvāt /",
  "GSP33brssbh3u:2902": "'mūrdhā te vyapatiṣyat' (chā. 5.12.2) iti caivamādinindāvacanavirodhāt /",
  "GSP33brssbh3u:2903": "spaṣṭo copāsaṃhārasthe samastopāsanāvagame tadabhāvasya pūrvapakṣe vaktumaśakyatvāt /",
  "GSP33brssbh3u:2904": "sautrasya ca jyāyastvavacanasya pramāṇavattvābhiprāyeṇāpyupapadyamānatvāt // 57 //",
  "GSP33brssbh3u:2905": "33 śabdādibhedādhikaraṇam / sū. 58",
  "GSP33brssbh3u:2906": "____________________________________________________________________________________________",
  "GSP33brssbh3u:2907": "nānā śabdādibhedāt | BBs_3,3.58 |",
  "GSP33brssbh3u:2908": "pūrvasminnadhikaraṇe satyamapi sutejaḥprabhṛtīnāṃ phalabhedaśrutau samastopāsanaṃ jyāya ityuktam /",
  "GSP33brssbh3u:2909": "ataḥ prāptā buddhiranyānyapi bhinnaśrutīnyupāsanāni samasyopāśiṣyanta iti /",
  "GSP33brssbh3u:2910": "apica naiva vedyābhede vidyābhedo vijñātuṃ śakyate /",
  "GSP33brssbh3u:2911": "vedyaṃ hi rūpaṃ vidyāyā dravyadaivatamiva yāgasya /",
  "GSP33brssbh3u:2912": "vedyaścaika evesvaraḥ śrutinānatve 'pyavagamyate 'manomayaḥ prāṇaśarīraḥ' (chā. 3.14.2)",
  "GSP33brssbh3u:2913": "'kaṃ brahma khaṃ brahma' (chā. 4.10.5)",
  "GSP33brssbh3u:2914": "'satyakāmaḥ satyasaṃkalpaḥ' (chā. 8.1.5) ityevamādiṣu /",
  "GSP33brssbh3u:2915": "tathā eka eva prāṇaḥ prāṇo vāva saṃvargaḥ' (chā. 4.3.3)",
  "GSP33brssbh3u:2916": "'prāṇo vāva jyeṣṭhaśca śreṣṭhaśca' (chā. 5.1.1)",
  "GSP33brssbh3u:2917": "'prāṇo ha pitā prāṇo mātā' (chā. 7.15.1) ityevamādiṣu /",
  "GSP33brssbh3u:2918": "vaidyaikatvāccavidyaikatvam /",
  "GSP33brssbh3u:2919": "śrutinānātvamapyasminpakṣe guṇāntaraparatvānnānārthakam /",
  "GSP33brssbh3u:2920": "tasmātsvaparaśākhāvihitamekadyavyapāśrayaṃ guṇajātaṃmupasaṃhartavyaṃ vidyākārtsnyāyeti /",
  "GSP33brssbh3u:2921": "evaṃ prāpte pratipadyate nāneti /",
  "GSP33brssbh3u:2922": "vedyābhede 'pyevañjātīyakāvidyā bhinnā bhavitumarhati /",
  "GSP33brssbh3u:2923": "kutaḥ śabdādibhedāt /",
  "GSP33brssbh3u:2924": "bhavati hi śabdabhedaḥ 'veda' 'upāsīta' 'sa kratuṃ kurvati' (chā. 3.14.1) ityevamādiḥ /",
  "GSP33brssbh3u:2925": "śabdabhedāśca karmabhedahetuḥ samadhigataḥ purastācchabdāntare karmabhedaḥ kṛtānubandhatvāditi /",
  "GSP33brssbh3u:2926": "ādigrahaṇādguṇādayo 'pi yathāsaṃbhavaṃ bhedahetavo yojayitavyāḥ /",
  "GSP33brssbh3u:2927": "nanu vedetyādiṣu śabdabheda evāvagamyate na yajatītyādivadarthabhedaḥ sarveṣāmevaiṣāṃ manovṛttyarthatvābhedāt arthāntarāsaṃbhavācca /",
  "GSP33brssbh3u:2928": "tatkathaṃ śabdabhedādvidyābheda iti /",
  "GSP33brssbh3u:2929": "naiṣa doṣaḥ /",
  "GSP33brssbh3u:2930": "manovṛttyarthatvābhede 'pyanubandhabhedādvedyabede sati vidyābhedopapatteḥ /",
  "GSP33brssbh3u:2931": "ekasyāpīśvarasyopāsyasya pratiprakaraṇaṃ vyāvṛttā guṇāḥ śiṣyante /",
  "GSP33brssbh3u:2932": "tathaikasyāpi prāṇasya tatra tatropāsyasyabhede 'pyanyādṛgguṇo 'nyatropāsitavyo 'nyādṛgguṇaścāntretyevamanubandhabhedādvedyabhede sati vidyābhedo vijñāyate /",
  "GSP33brssbh3u:2933": "nacātraiko vidyāvidhiritare guṇavidhaya iti śakyaṃ vaktum /",
  "GSP33brssbh3u:2934": "viniyogamanāyāṃ hetvabhāvāt /",
  "GSP33brssbh3u:2935": "anekatvācca pratiprakaraṇaṃ guṇānāṃ prāptavidyānuvādena vidhānānupapatteḥ /",
  "GSP33brssbh3u:2936": "nacāsminpakṣe samānāḥ santaḥ satyakāmādayo guṇā asakṛcchrāvayitavyāḥ /",
  "GSP33brssbh3u:2937": "pratiprakaraṇaṃ cedaṅkāmenedamupāsitavyamidaṅkāmena cedamiti nairākāṅkṣyāvagamānnaikavākyatāpattiḥ /",
  "GSP33brssbh3u:2938": "nacātra vaiśvānaravidyāyāmiva samastacodanāparāsti yadbalena pratiprakaraṇavartinyavayavopāsanāni bhūtvaikavākyatāmiyuḥ /",
  "GSP33brssbh3u:2939": "vidyaikatvanimitte ca vidyaikatve sarvatra niraṅ kuśe pratijñāyamāne samastaguṇopasaṃhāro 'śakyaḥ pratijñāyeta /",
  "GSP33brssbh3u:2940": "tasmātsuṣṭhūcyate nānā śabdādibhedāditi /",
  "GSP33brssbh3u:2941": "sthite cetasminnadhikaraṇe sarvavedāntapratyayamityādi draṣṭavyam // 58 //",
  "GSP33brssbh3u:2942": "34 vikalpādhikaramam / sū. 59",
  "GSP33brssbh3u:2943": "____________________________________________________________________________________________",
  "GSP33brssbh3u:2944": "vikalpo 'viśiṣṭaphalatvāt | BBs_3,3.59 |",
  "GSP33brssbh3u:2945": "sthite vidyābhede vicāryate kimāsāmicchayā samuccayo vikalpo vā syāt,",
  "GSP33brssbh3u:2946": "athavā vikalpa eva niyameneti /",
  "GSP33brssbh3u:2947": "tatra sthitatvāttāvadvidyābhedasya na samuccayaniyame kiñcitkāraṇamasti /",
  "GSP33brssbh3u:2948": "nanu bhinnānāmapyagnihotradarśapūrṇamāsādīnāṃ samuccayaniyamo dṛśyate /",
  "GSP33brssbh3u:2949": "naiṣa doṣaḥ /",
  "GSP33brssbh3u:2950": "nityatāśrutirhi tatra kāraṇaṃ naivaṃ vidyānāṃ kācinnityatāśrutirasti /",
  "GSP33brssbh3u:2951": "tasmānna samuccayaniyamaḥ /",
  "GSP33brssbh3u:2952": "nāpi vikalpaniyamaḥ /",
  "GSP33brssbh3u:2953": "vidyāntarādhikṛtasya vidyāntarāpratiṣedhāt /",
  "GSP33brssbh3u:2954": "pāriśeṣyādyāthākāmyamāpadyate /",
  "GSP33brssbh3u:2955": "nanvaviśiṣṭaphalatvādāsāṃ vikalpo nyāyyaḥ /",
  "GSP33brssbh3u:2956": "tathāhi - manomayaḥ prāṇaśarīraḥ (chā. 3.14.2)",
  "GSP33brssbh3u:2957": "'kaṃ brahma khaṃ brahma' (chā.4.105)",
  "GSP33brssbh3u:2958": "'satyakāmaḥ satyasaṃkalpaḥ' (chā. 8 1.5)",
  "GSP33brssbh3u:2959": "ityevamādyāstulyavadīśvaraprāptiphalā lakṣyante /",
  "GSP33brssbh3u:2960": "naiṣa doṣaḥ /",
  "GSP33brssbh3u:2961": "samānaphaleṣvapi svargādisādhaneṣu karmasu yatākāmyadarśanāt /",
  "GSP33brssbh3u:2962": "tasmādyathākāmyaprāptāvucyate vikalpa evāsāṃ bhavitumarhati na samuccayaḥ /",
  "GSP33brssbh3u:2963": "kasmāt /",
  "GSP33brssbh3u:2964": "aviśiṣṭaphalatvāt /",
  "GSP33brssbh3u:2965": "aviśiṣṭaṃ hyāsāṃ phalamupāsyaviṣayasākṣātkaraṇam /",
  "GSP33brssbh3u:2966": "ekena copāsanena sākṣātkṛ upāsye viṣaya īśvarādau dvitīyamanarthakam /",
  "GSP33brssbh3u:2967": "api cāsaṃbhavaḥ /",
  "GSP33brssbh3u:2968": "sākṣātkaraṇasya samuccayapakṣe cittavikṣepahetutvāt /",
  "GSP33brssbh3u:2969": "sākṣātkaraṇasādyaṃ ca vidyāphalaṃ darśayanti śrutayaḥ -",
  "GSP33brssbh3u:2970": "'yasya syādaddhā na vicikitsāsti' (chā. 3.14.4)",
  "GSP33brssbh3u:2971": "iti 'devo bhūtvā devānapyeti' (bṛ. 4.1.2) iti caivamādyāḥ /",
  "GSP33brssbh3u:2972": "tasmādaviśiṣṭaphalānāṃ vidyānāmanyatamāmādāya tatparaḥ syādyāvadupāsyaviṣayasākṣātkaramena tatphalaṃ prāptamiti // 59 //",
  "GSP33brssbh3u:2973": "35 kāmyādhikaraṇam / sū. 60",
  "GSP33brssbh3u:2974": "____________________________________________________________________________________________",
  "GSP33brssbh3u:2975": "kāmyāstu yathākāmaṃ samuccīyeranna vā pūrvahetvabhāvāt | BBs_3,3.60 |",
  "GSP33brssbh3u:2976": "aviśiṣṭaphalatvādityasya pratyudāharaṇam /",
  "GSP33brssbh3u:2977": "yāsu punaḥ kāmyāsu vidyāsu 'sa ya etamevaṃ vāyuṃ diśāṃ vatsaṃ veda na putrarodaṃ roditi' (chā. 3.15.2)",
  "GSP33brssbh3u:2978": "'sa yo nāma brahmetyupāste yāvannāmno gataṃ tatrāsya yatākāmacāro bhavati' (chā. 7.1.5)",
  "GSP33brssbh3u:2979": "iti caivamādyāsu kriyāvadadṛṣṭenātmanātmīyaṃ phalaṃ sādhayantīṣu sākṣātkaraṇāpekṣā nāsti /",
  "GSP33brssbh3u:2980": "tā yatākāmaṃ samuccīyeranna vā samuccīyeranpūrvahetvābhāvāt /",
  "GSP33brssbh3u:2981": "pūrvasyāviśiṣṭaphalatvādityasya vikalpahetorabhāvāt // 60 //",
  "GSP33brssbh3u:2982": "36 yathāśrayabhāvādikaraṇam / sū. 61-66",
  "GSP33brssbh3u:2983": "____________________________________________________________________________________________",
  "GSP33brssbh3u:2984": "aṅgeṣu yathāśrayabhāvaḥ | BBs_3,3.61 |",
  "GSP33brssbh3u:2985": "karmāṅgeṣūdgīthādiṣu ya āśritāḥ pratyayā vedatrayavihitāḥ kiṃ te samuccīyerankiṃvā yathākāmaṃ syuriti saṃśaye yathāśrayabhāva ityāha /",
  "GSP33brssbh3u:2986": "yataivaiṣāmāśrayāḥ stotrādayaḥ saṃbhūya bhavantyevaṃ pratyayā api āśrayatantratvātpratyayānām // 61 //",
  "GSP33brssbh3u:2987": "____________________________________________________________________________________________",
  "GSP33brssbh3u:2988": "śiṣṭeś ca | BBs_3,3.62 |",
  "GSP33brssbh3u:2989": "yathā vāśrayāḥ stotrādayastriṣu śiṣyanta evamāśritā api pratyayāḥ /",
  "GSP33brssbh3u:2990": "nopadeśakṛto 'pi kaścidviśeṣo 'ṅgānāṃ tadāśrayāṇāṃ ca pratyayānāmityarthaḥ // 62 //",
  "GSP33brssbh3u:2991": "____________________________________________________________________________________________",
  "GSP33brssbh3u:2992": "samāhārāt | BBs_3,3.63 |",
  "GSP33brssbh3u:2993": "hotṛṣadanāddhaivāpi durudgīthamanusamāharati (chā. 1.5.5)",
  "GSP33brssbh3u:2994_0": "iti ca praṇavodgīthaikatvāvijñānamāhātmyādudgātāsvakarmaṇayutpannaṃ kṣataṃ hotrātkarmaṇaḥ",
  "GSP33brssbh3u:2994_1": "pratisamādadhātīti bruvanvedāntaroditasya pratyayasya vedāntaroditapadārthasaṃbandhasāmānyātsravavedoditapratyayopasaṃhārasūcayatīti",
  "GSP33brssbh3u:2994_2": "liṅgadarśanam // 63 //",
  "GSP33brssbh3u:2995": "____________________________________________________________________________________________",
  "GSP33brssbh3u:2996": "guṇasādhāraṇyaśruteś ca | BBs_3,3.64 |",
  "GSP33brssbh3u:2997": "vidyāyāṃ ca vidyāśrayaṃ santamoṅkāraṃ vetrayasādhāraṇāṃśrāvayati- 'teneyaṃ trayī vidyā vartata omityāśrāyatyomiti śaṃsatyomityudgāyati' (chā. 1.1.9) iti ca /",
  "GSP33brssbh3u:2998": "tataścāśrayasādāraṇyādāśritasādhāramyamiti liṅgadarśanameva /",
  "GSP33brssbh3u:2999": "athavā guṇasādhāraṇyaśruteśceti /",
  "GSP33brssbh3u:3000": "yadīme karmaguṇā udgīthādayaḥ sarve sarvaprayogasādhāraṇā na syurna syāttatastadāśrayāṇāṃ pratyayānāṃ sahabhāvaḥ /",
  "GSP33brssbh3u:3001": "te tūdgīthādayaḥ sarvāṅgagrāhiṇā prayogavacanena sarve sarvaprayogasādhāraṇāḥ śrāvyante /",
  "GSP33brssbh3u:3002": "tathaścāśrayasahabhāvātpratyayasahabhāva iti // 64 //",
  "GSP33brssbh3u:3003": "____________________________________________________________________________________________",
  "GSP33brssbh3u:3004": "na vā tatsahabhāvāśruteḥ | BBs_3,3.65 |",
  "GSP33brssbh3u:3005": "na veti pakṣavyāvartanam /",
  "GSP33brssbh3u:3006": "na yatāśrayabhāva āśritānāmupāsanānāṃ bhavitumarhati /",
  "GSP33brssbh3u:3007": "kutaḥ - tatsahabhāvāśruteḥ /",
  "GSP33brssbh3u:3008_0": "yathā hi trivedīvihitānāmaṅgānāṃ stotrādīnāṃ sahabhāvaḥ śrūyate - 'grahaṃ vā gṛhītvā",
  "GSP33brssbh3u:3008_1": "camasaṃ vonnīya stotramupākaroti stotramanuśaṃsati prastotaḥ sāma gāya hotaretadyaja' ityādinā /",
  "GSP33brssbh3u:3009": "naivamupāsanānāṃ sahabhāvaśrutirasti /",
  "GSP33brssbh3u:3010": "nanu prayogavacana eṣāṃ sahabhāvaṃ prāpayet /",
  "GSP33brssbh3u:3011": "neti brūmaḥ - puruṣārthatvādupāsanānām /",
  "GSP33brssbh3u:3012": "prayogavacano hi ṛtvartānāmudgīthādīnāṃ sahabhāvaṃ prāpayet /",
  "GSP33brssbh3u:3013": "udgīthādyupāsanāni ṛtvarthāśrayāṇyapi godohanādivatpuruṣārthanītvocāma 'pṛthagghyapratibandhaḥ phalam' (bra.saba. 3.3.42) ityatra /",
  "GSP33brssbh3u:3014": "ayameva copadeśāśrayo viseṣo 'ṅgānāṃ tadālambanānāṃ copāsanānāṃ yadekeṣāṃ kratvarthatvamekeṣāṃ puruṣārthatvamiti /",
  "GSP33brssbh3u:3015": "paraṃ ca liṅgadvayamakāraṇamupāsanasahabhāvasya śrutinyāyābāvāt /",
  "GSP33brssbh3u:3016": "naca pratiprayogamāśrayakārtsnyopasaṃhārādāśritānāmapi tathātvaṃ vijñātuṃ śakyam /",
  "GSP33brssbh3u:3017": "atatpratyuktatvādupāsanānām /",
  "GSP33brssbh3u:3018": "āśrayatantrāṇyapi hyupāsanāni kāmamāśrayābhāve mā bhūvanna tvāśrayasahabhāvena sahabhāvaniyamamarhanti tatsahabhāvāśrutereva /",
  "GSP33brssbh3u:3019": "tasmādyathākāmamevopāsanānyanuṣṭhīyeran // 65 //",
  "GSP33brssbh3u:3020": "____________________________________________________________________________________________",
  "GSP33brssbh3u:3021": "darśanāc ca | BBs_3,3.66 |",
  "GSP33brssbh3u:3022": "darśayati ca śrutisahabhāvaṃ pratyayānam - 'evaṃviddha vai brahmā yajñaṃ yajamānaṃ sarvāṃścartvijo 'bhirakṣati'",
  "GSP33brssbh3u:3023": "(chā. 4.17.10) iti /",
  "GSP33brssbh3u:3024": "sarvapratyayopasaṃhāre hi sarve sarvavidaḥ iti na vijñānavatā brahmaṇā paripālyatvamitareṣāṃ saṃkīrtyeta /",
  "GSP33brssbh3u:3025": "tasmādyathākāmamupāsanānāṃ samuccayo vikalpo veti // 66 //",
  "GSP33brssbh3u:3026": "iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śrīmacchārīrakamīmāṃsābhāṣye tṛtīyādyāyasya tṛtīyaḥ pādaḥ // 3 //",
  "GSP33brssbh3u:3027_0": "____________________________________________________________________________________________",
  "GSP33brssbh3u:3027_1": "____________________________________________________________________________________________",
  "GSP33brssbh3u:3028": "tṛtīyādhyāye caturthaḥ pādaḥ /",
  "GSP33brssbh3u:3029": "atra nirguṇavidyāyā antaraṅgabahiraṅgasādhanavicāraḥ",
  "GSP33brssbh3u:3030": "1 puruṣārthādhikaraṇam / sū. 1-17",
  "GSP33brssbh3u:3031": "puruṣārtho 'taḥ śabdād iti bādarāyaṇaḥ | BBs_3,4.1 |",
  "GSP33brssbh3u:3032_0": "athedānīmaupaniṣadamātmajñānaṃ kimadhikāridvāreṇa karmaṇyevānupraviśatyāhosvitsvatantrameva",
  "GSP33brssbh3u:3032_1": "puruṣārthasādhanaṃ bhavatīti mīmāṃsamānaḥ siddhāntenaiva tādupakramate puruṣārtho 'ta iti /",
  "GSP33brssbh3u:3033": "asmadvedāntavihitādātmajñānātsvatanatrātpuruṣārthaḥ siddyatīti bādarāyaṇa ācāryo manyate /",
  "GSP33brssbh3u:3034": "kuta etadavagamyate śabdādityāha /",
  "GSP33brssbh3u:3035": "tathāhi - 'tarati śokamātmavit' (chā. 7.1.3)",
  "GSP33brssbh3u:3036": "'sa yo ha vai tatparamaṃ brahma veda brahmaiva bhavati' (mu. 3.2.9)",
  "GSP33brssbh3u:3037": "'brahmavidāpnoti param' (tai. 2.1.1)",
  "GSP33brssbh3u:3038": "'ācāryavānpuruṣo veda tasya tāvadeva ciraṃ yāvannavimokṣye 'tha saṃpatsye' (chā /",
  "GSP33brssbh3u:3039": "6.14.2) iti /",
  "GSP33brssbh3u:3040": "'ya ātmāpahatapāpmā' (chā. 8.7.1)",
  "GSP33brssbh3u:3041": "ityupakramya 'sarvāṃśca lokānāpnoti sarvāṃśca kāmānyastamātmānamanuvidya vijānāti (chā. 8.7.1) iti /",
  "GSP33brssbh3u:3042": "'ātmā vā are draṣṭavyaḥ' (bṛ. 4.5.6)",
  "GSP33brssbh3u:3043": "ityupakramya 'etāvadare khalvamṛtatvam' (bṛ. 4.5.15)",
  "GSP33brssbh3u:3044": "ityevañjātīyakā śrutiḥ kevalāyā vidyāyāḥ puruṣārthahetutvaṃ śrāvayati // 1 //",
  "GSP33brssbh3u:3045": "athātra pratyavatiṣṭhate -",
  "GSP33brssbh3u:3046": "____________________________________________________________________________________________",
  "GSP33brssbh3u:3047": "śeṣatvātpuruṣārthavādo yathānyeṣv iti jaiminiḥ | BBs_3,4.2 |",
  "GSP33brssbh3u:3048_0": "kartṛtvamātmanaḥ karmaśeṣatvāttadvijñānamapi vrīhiprokṣaṇādivadviṣayadvāreṇa karmasaṃbandhyevetyatastasminnavagataprayojana",
  "GSP33brssbh3u:3048_1": "ātmajñāne yā phalaśrutiḥ sārthavāda iti jaiminirācāryo manyate yathānyeṣu dravyasaṃskārakarmasu",
  "GSP33brssbh3u:3048_2": "'yasya parṇamayī juhūrbhavati na sa pāpaṃ ślokaṃ śṛṇoti /",
  "GSP33brssbh3u:3049": "yadaṅ ke cakṣureva bhrātṛvyasya vṛṅ kte /",
  "GSP33brssbh3u:3050": "yatprayājānuyājā ijyante varma vā etadyajñasya kriyate karma yajamānasya bhrātṛvyābhibhūtyai' ityevañjātīyakā phalaśrutirarthavādaḥ /",
  "GSP33brssbh3u:3051": "tadvat /",
  "GSP33brssbh3u:3052": "kathaṃ punarasyānarabhyādhītasyātmajñānasya prakaraṇādīnāmanyatamenāpi hetunā vinā kratupraveśa āśaṅkyate /",
  "GSP33brssbh3u:3053": "kartṛdvāreṇa vākyāttadvijñānasya kratusaṃbandha iti cet /",
  "GSP33brssbh3u:3054": "na /",
  "GSP33brssbh3u:3055": "vākyāttadviniyogānupapatteḥ /",
  "GSP33brssbh3u:3056": "avyabhicāriṇā hi kenaciddvāreṇānārabhyādhītānāmapi vākyanimittaḥ kratusaṃbandho 'vakalpate /",
  "GSP33brssbh3u:3057": "kartā tu vyabhicāri dvāraṃ lokikavaidikakarmasādhāraṇyāt /",
  "GSP33brssbh3u:3058": "tasmānna taddvāreṇātmajñānasya kratusaṃbandhasiddhiriti /",
  "GSP33brssbh3u:3059": "na /",
  "GSP33brssbh3u:3060": "vyatirekavijñānasya vaidikebhyaḥ karmabhyo 'nyatrānupayogāt /",
  "GSP33brssbh3u:3061": "nahi dehavyatiriktātmajñānaṃ lokikeṣu karmasūpayujyate /",
  "GSP33brssbh3u:3062": "sarvathā dṛṣṭārthapravṛttyupapatteḥ /",
  "GSP33brssbh3u:3063": "vaidikeṣu tu dehapātottarakālaphaleṣu dehavyatiriktātmajñānamantareṇa pravṛttirnopapadyata ityupayujyate vyatirekavijñānam /",
  "GSP33brssbh3u:3064": "nanvapahatapāpmatvādiviśeṣaṇādasaṃsāryātmaviṣayamaupaniṣadaṃ darśanaṃ na pravṛttyaṅgaṃ syāt /",
  "GSP33brssbh3u:3065": "na /",
  "GSP33brssbh3u:3066": "priyādisaṃsūcitasya saṃsāriṇa evātmano draṣṭavyatvenopadeśāt /",
  "GSP33brssbh3u:3067": "apahatapāpmatvādi viśeṣaṇaṃ tu stutyarthaṃ bhaviṣyati /",
  "GSP33brssbh3u:3068": "nanu tatra tatra prasīdhitametadadhikamasaṃsāri brahma jagatkāraṇaṃ tadeva ca saṃsāriṇa ātmanaḥ pāramārthikaṃ svarūpamupaniṣatsūpadiśyata iti /",
  "GSP33brssbh3u:3069": "satyaṃ prasāditaṃ tasyaiva tu sthūṇānikhananavatphaladvāreṇākṣepasamādhāne kriyete dārḍhyāya // 2 //",
  "GSP33brssbh3u:3070": "____________________________________________________________________________________________",
  "GSP33brssbh3u:3071": "ācāradarśanāt | BBs_3,4.3 |",
  "GSP33brssbh3u:3072": "'janako ha vaideho bahudakṣiṇena yajñeneje' (bṛ. 3.1.1)",
  "GSP33brssbh3u:3073": "'yakṣyamāṇo vai bhagavanto 'hamasmi' (chā. 5.11.5)",
  "GSP33brssbh3u:3074": "ityevamādīni brahmavidāmapyanyapareṣu vākyeṣu karmasaṃbandhadarśanāni bhavanti /",
  "GSP33brssbh3u:3075": "tathoddālakādīnāmapi putrānuśāsanādidarśanādgārhasthyasaṃbandho 'vagamyate /",
  "GSP33brssbh3u:3076": "kevalāccejjñānātpuruṣārthasiddhiḥ syātkimarthamanekāyāsasamanvitāni karmāṇi te kuryuḥ 'arke cenmadhu vindeta kimarthaṃ parvataṃ vrajet' iti nyāyāt // 3 //",
  "GSP33brssbh3u:3077": "____________________________________________________________________________________________",
  "GSP33brssbh3u:3078": "tacchruteḥ | BBs_3,4.4 |",
  "GSP33brssbh3u:3079": "'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10)",
  "GSP33brssbh3u:3080": "iti ca karmaśeṣatvaśravaṇādvidyāyā na kevalāyāḥ puruṣārthahetutm // 4 //",
  "GSP33brssbh3u:3081": "____________________________________________________________________________________________",
  "GSP33brssbh3u:3082": "samanvārambhaṇāt | BBs_3,4.5 |",
  "GSP33brssbh3u:3083": "'taṃ vidyākarmaṇī samanvārabhete' (bṛ. 4.4.2)",
  "GSP33brssbh3u:3084": "iti ca vidyākarmaṇoḥ phalārambhe sahakāritvadarśanānna svātantryaṃ vidyāyāḥ // 5 //",
  "GSP33brssbh3u:3085": "____________________________________________________________________________________________",
  "GSP33brssbh3u:3086": "tadvato vidhānāt | BBs_3,4.6 |",
  "GSP33brssbh3u:3087": "'ācāryakulādvedamadhītya yathāvidānaṃ guroḥ karmātiśeṣeṇābhisamāvṛttya kuṭumbe śucau deśe svādhyāyamadhīyānaḥ' (chā. 8.15.1)",
  "GSP33brssbh3u:3088": "iti caivañjātīyakā śrutiḥ samastavedārthavijñānavataḥ karmādhikāraṃ darśayati tasmādapi na vijñānasya svātantryeṇa phalahetutvam /",
  "GSP33brssbh3u:3089": "nanvatrādhītyetyadhyayanamātraṃ vedasya śrūyate nārthavijñānam /",
  "GSP33brssbh3u:3090": "naiṣa doṣaḥ /",
  "GSP33brssbh3u:3091": "dṛṣṭārthatvādvedādhyayanamarthāvabodhaparyantamitisthitam // 6 //",
  "GSP33brssbh3u:3092": "____________________________________________________________________________________________",
  "GSP33brssbh3u:3093": "niyamāc ca | BBs_3,4.7 |",
  "GSP33brssbh3u:3094": "'kurvanneveha karmāṇi jijīviṣecchataṃ samāḥ /",
  "GSP33brssbh3u:3095": "evaṃ tvayi nānyatheto 'sti na karma lipyate nare' (īśa. 2) iti /",
  "GSP33brssbh3u:3096": "tathā 'etadvai jarāmaryaṃ satraṃ yadagnihotraṃ jarayā vā hyevāsmānmucyate mṛtyunā vā' ityevañjātīyakānniyamādapi karmaśeṣatvameva vidhyayā iti // 7 //",
  "GSP33brssbh3u:3097": "evaṃ prāpte pratividhatte -",
  "GSP33brssbh3u:3098": "____________________________________________________________________________________________",
  "GSP33brssbh3u:3099": "adhikopadeśāt tu bādarāyaṇasyaivaṃ taddarśanāt | BBs_3,4.8 |",
  "GSP33brssbh3u:3100": "tuśabdātpakṣo viparivartate /",
  "GSP33brssbh3u:3101": "yaduktam - 'śeṣatvātpuruṣārthavādaḥ' (bra. sū. 3.4.2) iti tannopapadyate /",
  "GSP33brssbh3u:3102": "kasmāt /",
  "GSP33brssbh3u:3103": "adhikopadeśāt /",
  "GSP33brssbh3u:3104": "yadi saṃsāryevātmā śārīraḥ kartā bhoktā ca śarīramātravyatirekeṇa vedānteṣūpadiṣṭaḥ syāttato varṇitena prakāreṇa phalaśruterarthavādatvaṃ syāt /",
  "GSP33brssbh3u:3105": "adhikastāvaccharīrādātmano 'saṃsārīśvaraḥ kartṛtvādisaṃsāridharmarahito 'pahatapāpmatvādiviśeṣaṇaḥ paramātmā vedyatvenopadiśyate vedānteṣu /",
  "GSP33brssbh3u:3106": "naca tadvijñānaṃ karmaṇāṃ pravartakaṃ bhavati pratyuta karmāṇyucchinattīti vakṣyati 'upamardaṃ ca' (bra.sū. 3.4.16) ityatra /",
  "GSP33brssbh3u:3107": "tasmāt 'puruṣārtho 'taḥ śabdāt' (bra.sū. 3.4.1)",
  "GSP33brssbh3u:3108": "iti yanmataṃ bhagavato bādarāyaṇasya tattathaiva tiṣṭhati na śeṣatvaprabhṛtibhirhetvābhāsaiścālayituṃ śakyate /",
  "GSP33brssbh3u:3109": "tathāhi tamadhikaṃ śārīrādīśvaramātmānaṃ darśayanti śrutayaḥ - 'yaḥ sarvajñaḥ sarvavit' (muṇḍa. 1.19)",
  "GSP33brssbh3u:3110": "'bhīṣāsmādvātaḥ pavate' (tai. 2.8.1)",
  "GSP33brssbh3u:3111": "'mahadbhayaṃ vajramudyatam' (kaṭha. 6.2)",
  "GSP33brssbh3u:3112": "'etasya vā akṣarasya praśāsane gārgi' (bṛ. 3.8.9)",
  "GSP33brssbh3u:3113": "'tadaikṣata bahu syāṃ prajāyeyeti tattejo 'sṛjata' (chā. 6.2.3) ityevamādyāḥ /",
  "GSP33brssbh3u:3114": "yattu priyādisaṃsūcitasya saṃsāriṇa evātmano vedyatayānukarṣaṇam 'ātmanastu kāmāya sarvaṃ priyaṃ bhavati /",
  "GSP33brssbh3u:3115": "ātmā vā are draṣṭavyaḥ' (bṛ. 2.4.5)",
  "GSP33brssbh3u:3116": "'yaḥ prāṇena prāṇiti sa ta ātmā sarvāntaraḥ' (bṛ. 3.4.1)",
  "GSP33brssbh3u:3117": "'ya eṣo 'kṣīṇi puruṣo dṛśyate' (chā. 8.7.4)",
  "GSP33brssbh3u:3118": "ityupakramya 'etaṃ tveva te bhūyo 'nuvyākhyasyāmi' (chā. 8.9.3)",
  "GSP33brssbh3u:3119": "iti caivamādi tadapi 'asya mahato bhūtasya niḥśvasitametadyadṛgvedaḥ' (bṛ. 2.4.10)",
  "GSP33brssbh3u:3120": "'yo 'śanāyāpipāse śokaṃ mohaṃ jarāṃ mṛtyumatyeti' (bṛ. 3.5.1)",
  "GSP33brssbh3u:3121": "'paraṃ jyotirupasaṃpadya svenarūpeṇābhiniṣpadyate sa uttamaḥ puruṣaḥ' (chā. 8.12.3)",
  "GSP33brssbh3u:3122": "ityevamādibhirvākyaśeṣaiḥ satyāmevādhikopadidikṣāyāmatyantābhedābhiprāyamityavirodhaḥ /",
  "GSP33brssbh3u:3123": "pārameśvarameva hi śārīrasya pāramārthikaṃ svarūpam /",
  "GSP33brssbh3u:3124": "upādhikṛtaṃ tu śārīratvam 'tatvamasi' (chā. 6.8.7)",
  "GSP33brssbh3u:3125": "'nānyodato 'sti draṣṭṛ' (bṛ. 3.8.11) ityādiśrutibhyaḥ /",
  "GSP33brssbh3u:3126": "sarvaṃ cātadvistareṇāsmābhiḥ purastāttatra tatra varṇitam // 8 //",
  "GSP33brssbh3u:3127": "____________________________________________________________________________________________",
  "GSP33brssbh3u:3128": "tulyaṃ tu darśanam | BBs_3,4.9 |",
  "GSP33brssbh3u:3129": "yattūktamācāradarśanātkarmaśeṣo vidyeti /",
  "GSP33brssbh3u:3130": "atra brūmaḥ - tulyāmācāradarśanamakmaśeṣitve 'pi vidyāyāḥ /",
  "GSP33brssbh3u:3131": "tathāhi śrutirbhavati - 'etadvā sma vai tadvidvāṃsa āhurṛṣayaḥ kāvaṣeyāḥ kimarthā vayamadhyeṣyāmahe kimarthāvayaṃ yakṣyāmahe /",
  "GSP33brssbh3u:3132_0": "etaddha sma vai tatpūrve vidvāṃso 'gnihotraṃ na juhavāñcakrire' 'etaṃ vai tamātmānaṃ",
  "GSP33brssbh3u:3132_1": "viditvā brāhmaṇāḥ putraiṣaṇāyāśca vittaiṣaṇayāśca lokaiṣaṇāyāśca vyutthāyātha bhikṣācaryaṃ",
  "GSP33brssbh3u:3132_2": "caranti' (bṛ. 3.5.1) ityevajātīyakā /",
  "GSP33brssbh3u:3133": "yājñavalkyādīnāmapi brahmavidāmarmaniṣṭhatvaṃ dṛśyate - 'etāvadare khalvamṛtatvamiti hoktvā yājñavalkyo vijahāra' (bṛ. 4.5.15) ityādiśrutibhyaḥ /",
  "GSP33brssbh3u:3134": "apica yakṣyamāṇo vai bhagavanto 'hamasami (chā. 5.11.5)",
  "GSP33brssbh3u:3135": "ityetalliṅgadarśanaṃ vaiśvānaravidyāviṣayam /",
  "GSP33brssbh3u:3136": "saṃbhavati ca sopādhikāyāṃ brahmavidyāyāṃ karmasāhityadarśanam /",
  "GSP33brssbh3u:3137": "natvatrāpi karmāṅgatvamasti /",
  "GSP33brssbh3u:3138": "prakaraṇādyabhāvāt // 9 //",
  "GSP33brssbh3u:3139": "yatpunaruktam - 'tacchruteḥ' (bra.sū. 3.4.4) iti atra brūmaḥ -",
  "GSP33brssbh3u:3140": "____________________________________________________________________________________________",
  "GSP33brssbh3u:3141": "asārvatrikī | BBs_3,4.10 |",
  "GSP33brssbh3u:3142": "'yadeva vidyayā karoti' (chā. 1.1.10) ityeṣā śrutirna sarvavidyāviṣayā /",
  "GSP33brssbh3u:3143": "prakṛtavidyābhisaṃbandhāt /",
  "GSP33brssbh3u:3144": "prakṛtā codgīthavidyā 'omityetadakṣaramudgīthamupāsīta' (chā. 1.1.1) ityatra // 10 //",
  "GSP33brssbh3u:3145": "____________________________________________________________________________________________",
  "GSP33brssbh3u:3146": "vibhāgaḥ śatavat | BBs_3,4.11 |",
  "GSP33brssbh3u:3147": "yadapyuktam - 'taṃ vidyākarmaṇī samanvārabhete' (bṛ. 4.4.2)",
  "GSP33brssbh3u:3148": "ityetatsamānvārambhavacanamasvatantrye vidyāyā liṅgamiti tatpratyucyate /",
  "GSP33brssbh3u:3149": "vibhāgo 'tra draṣṭavyo vidyānyaṃ puruṣamanvārabhate karmānyamiti /",
  "GSP33brssbh3u:3150": "śatavat /",
  "GSP33brssbh3u:3151": "yathā śatamābhyāṃ dīyatāmityukte vibhajya dīyate pañcāśadekasmai pañcāśadaparasmai tadvat /",
  "GSP33brssbh3u:3152": "nacedaṃ samanvāramabhavacanaṃ mumukṣuviṣayam 'iti nu kāmayamānaḥ' (bṛ. 4.4.6)",
  "GSP33brssbh3u:3153": "iti saṃsāriviṣayatvopasaṃhārāt /",
  "GSP33brssbh3u:3154": "'athākāmayamānaḥ' (bṛ. 4.4.6) iti ca mumukṣoḥ pṛthagupakramāt /",
  "GSP33brssbh3u:3155": "tatra saṃsāriviṣaye vidyā vihitā pratiṣiddhā ca parigṛhyate viśeṣābhāvāt /",
  "GSP33brssbh3u:3156": "karamāpi vihitaṃ pratiṣiddhaṃ ca yathāprāptānuvāditvāt /",
  "GSP33brssbh3u:3157": "evaṃ satyavibhāgenāpīdaṃ samanvārambhavacanamavakalpate // 11 //",
  "GSP33brssbh3u:3158": "yaccaitat 'tadvato vidhānāt' (bra. sū. 3.4.6) ityata uttaraṃ paṭhati -",
  "GSP33brssbh3u:3159": "____________________________________________________________________________________________",
  "GSP33brssbh3u:3160": "adhyayanamātravataḥ | BBs_3,4.12 |",
  "GSP33brssbh3u:3161": "'ācāryakulādvedamadhītya' (chā. 8.15.1)",
  "GSP33brssbh3u:3162": "ityadhyayanamātrasya śravaṇādadhyayanamātravata eva karmavidhirityadhyavasyāmaḥ /",
  "GSP33brssbh3u:3163": "nanvevaṃ satyāvidyatvānadhikāraḥ karmasu prajyeta /",
  "GSP33brssbh3u:3164": "naiṣa doṣaḥ /",
  "GSP33brssbh3u:3165_0": "na vayamadhyayanaprabhavaṃ karmāvabodhanamadhikārakāraṇaṃ vārayāmaḥ kiṃ tarhyeniṣadamātmajñānaṃ",
  "GSP33brssbh3u:3165_1": "svātantryeṇaiva prayojanavatpratīyamānaṃ na karmādhikārakāraṇatāṃ pratipadyata ityetāvatpratipādayāmaḥ /",
  "GSP33brssbh3u:3166": "yathāca na kratvantarajñānaṃ kratvantarādhikāreṇāpekṣyata evametadapi draṣṭavyamiti // 12 //",
  "GSP33brssbh3u:3167": "yadapyuktaṃ niyamacca (bra. sū. 3.4.7) ityatrābhidhīyate -",
  "GSP33brssbh3u:3168": "____________________________________________________________________________________________",
  "GSP33brssbh3u:3169": "nāviśeṣāt | BBs_3,4.13 |",
  "GSP33brssbh3u:3170": "'kurvanneveha karmāṇi jijīviṣet' (īśā. 2) ityelamādiṣu niyamaśravaṇeṣu na viduṣa iti viśeṣo 'sti /",
  "GSP33brssbh3u:3171": "aviśeṣeṇa niyamavidhānāt // 13 //",
  "GSP33brssbh3u:3172": "____________________________________________________________________________________________",
  "GSP33brssbh3u:3173": "stutaye 'numatirvā | BBs_3,4.14 |",
  "GSP33brssbh3u:3174": "'kurvanneveha karmāṇi' (īśā. 2)",
  "GSP33brssbh3u:3175": "ityatrāparo viśeṣa ākhyāyate yadyapyatra prakaraṇasāmarthyādvidvāneva kurvanniti saṃbadhyate tathāpi vidyāstutaye karmānujñānametaddraṣṭavyam /",
  "GSP33brssbh3u:3176": "'na karma lipyate nare' (īśā. 2) iti hi vakṣyati /",
  "GSP33brssbh3u:3177": "etaduktaṃ bhavati /",
  "GSP33brssbh3u:3178": "yāvajjīvaṃ karma kurvatyapi viduṣi puruṣe hi vakṣyati /",
  "GSP33brssbh3u:3179": "etaduktaṃ bhavati /",
  "GSP33brssbh3u:3180": "yāvajjīvaṃ karma kurvatyapi viduṣupuruṣe na karma lepāya bhavati vidyāsāmarthyāditi tadevaṃ vidyā stūyate // 14 //",
  "GSP33brssbh3u:3181": "____________________________________________________________________________________________",
  "GSP33brssbh3u:3182": "kāmakāreṇa caike | BBs_3,4.15 |",
  "GSP33brssbh3u:3183": "apicaike vidvāṃsaḥ pratyakṣīkṛtavidyāphalāḥ santastadavaṣṭabhyātphalāntarasādhaneṣu prajādiṣu prayojanābhāvaṃ parāmṛśanti /",
  "GSP33brssbh3u:3184": "kāmakāreṇeti śrutirbhavati vājasaneyinām 'etaddha sma vai tatpūrve vidvāṃsaḥ prajāṃ na kāmayante kiṃ prajayā kariṣyāmo yeṣāṃ no 'yamātmāyaṃ lokaḥ' (bṛ. 4.4.22)",
  "GSP33brssbh3u:3185": "iti anubhavārūḍhameva ca vidyāphalaṃ na kriyāphalavatkālāntarabhāvītyasakṛdavocāma /",
  "GSP33brssbh3u:3186": "ato 'pi na vidyāyāḥ karmaśeṣatvaṃ nāpi tadviṣayāyāḥ phalaśruterayathārthatvaṃ śakyamāśrayitum // 15 //",
  "GSP33brssbh3u:3187": "____________________________________________________________________________________________",
  "GSP33brssbh3u:3188": "upamardaṃ ca | BBs_3,4.16 |",
  "GSP33brssbh3u:3189_0": "apica karmākārahetoḥ kriyākārakaphalalakṣaṇasya samastasya prapañcasyāvidyākṛtasya",
  "GSP33brssbh3u:3189_1": "vidyāsāmarthyātsvarūpopamardamāmananti - 'yatra vā asya sarvamātmatmaivābhūttatkena",
  "GSP33brssbh3u:3189_2": "kaṃ paśyettatkena kaṃ jighret' (bṛ. 2.4.14) ityādinā /",
  "GSP33brssbh3u:3190": "vedāntoditātmajñānapūrvikāṃ tu karmādhikārasiddhiṃ pratyāśāsanasya karmādhikārocchittireva prasajyeta /",
  "GSP33brssbh3u:3191": "tasmādapi svātantryaṃ vidyāyāḥ // 16 //",
  "GSP33brssbh3u:3192": "____________________________________________________________________________________________",
  "GSP33brssbh3u:3193": "ūrdhvaretassu ca śabde hi | BBs_3,4.17 |",
  "GSP33brssbh3u:3194": "ūrdhvaretaḥsu cāśrameṣu vidyā śrūyate /",
  "GSP33brssbh3u:3195": "naca tatra karmāṅgatvaṃ vidyāyā upapadyate /",
  "GSP33brssbh3u:3196": "karmābhāvāt /",
  "GSP33brssbh3u:3197": "nahyagnihotrādīni vaidikāni karmāṇi teṣāṃ santi /",
  "GSP33brssbh3u:3198": "syādetat /",
  "GSP33brssbh3u:3199": "ūrdhvaretasa āśramā na śrūyante veda iti tadapi nāsti /",
  "GSP33brssbh3u:3200": "te 'pi hi vaidikeṣu śabdeṣvavagamyante 'trayo dharmaskandhāḥ' (chā. 2.23.1)",
  "GSP33brssbh3u:3201": "'ye ceme 'raṇye śraddhā tapa ityupāsate' (chā. 5.10.1)",
  "GSP33brssbh3u:3202": "'tapaḥśraddhe yo hyupavasantyaraṇye' (mu. 1.2.11)",
  "GSP33brssbh3u:3203": "'etameva pravājino lokamicchantaḥ pravajanti' (bṛ. 4.4.22)",
  "GSP33brssbh3u:3204": "'brahmacaryādeva pravrajet' (jā. 4) ityevamādiṣu /",
  "GSP33brssbh3u:3205": "pratipannāpratipannagārhasthyānāmapākṛtānāpākṛtarṇatrayāṇāṃ cordhvaretastvaṃ śrutismṛtiprasiddham /",
  "GSP33brssbh3u:3206": "tasmādapi svātantryaṃ vidyāyāḥ // 17 //",
  "GSP33brssbh3u:3207": "2 parāmarśādhikaraṇam / sū. 18-20",
  "GSP33brssbh3u:3208": "____________________________________________________________________________________________",
  "GSP33brssbh3u:3209": "parāmarśaṃ jaiminiracodanāccāpavadati hi | BBs_3,4.18 |",
  "GSP33brssbh3u:3210": "'trayo dharmaskandhāḥ' (chā. 2.2.3.1)",
  "GSP33brssbh3u:3211": "ityādayo ye śabdā ūrdhvaretasāmāśramāṇāṃ sadbhāvāyodāhṛtā na te tatpratipādanāya prabhavanti /",
  "GSP33brssbh3u:3212": "yataḥ parāmarśameṣu śabdeṣvāśramāntarāṇāṃ jaiminirācāryo manyate na vidim /",
  "GSP33brssbh3u:3213": "kutaḥ - nahyatra liṅgādīnāmanyatamaścodanāśabdo 'sti /",
  "GSP33brssbh3u:3214": "arthāntaraparatvaṃ caiṣu pratyekamupalabhyate /",
  "GSP33brssbh3u:3215_0": "trayo dharmaskandhā ityatra tāvadyajño 'dhyayanaṃ dānamiti prathamastapa eva dvitīyo",
  "GSP33brssbh3u:3215_1": "brahmacāryācāryakulavāsī tṛtīyo 'tyantamātmānamācāryakule 'vasādayansarva ete puṇyalokā",
  "GSP33brssbh3u:3215_2": "bhavantīti parāmarśapūrvakamāśramāṇāmanātyantikaphalatvaṃ saṃkīrtyātyantikaphalatayā",
  "GSP33brssbh3u:3215_3": "brahmasaṃsthatā stūyate - 'brahmasaṃstho 'mṛtatvameti' (chā. 2.23.1) iti /",
  "GSP33brssbh3u:3216": "nanu parāmarśe 'pyāśramā gamyanta eva /",
  "GSP33brssbh3u:3217": "satyaṃ gamyante /",
  "GSP33brssbh3u:3218": "smṛtyācārābhyāṃ tu teṣāṃ prasiddhirna pratyakṣaśruteḥ /",
  "GSP33brssbh3u:3219": "ataśca pratyakṣaśrutivirodhe satyanādaraṇīyāste bhaviṣyanti /",
  "GSP33brssbh3u:3220": "anadhikṛtaviṣayā vā /",
  "GSP33brssbh3u:3221": "nanu gārhasthyamapi sahaivordhvaretobhiḥ parāmṛṣṭaṃ yajño 'dhyayanaṃ dānamiti prathama iti /",
  "GSP33brssbh3u:3222": "satyamevaṃ tathāpi tu gṛhasthaṃ pratyevāgnihotrādīnāṃ karmaṇāṃ vidhānācchrutiprasiddhameva hi tadastitvam /",
  "GSP33brssbh3u:3223": "tasmātstutyartha evāyaṃ paramarśo na codanārthaḥ /",
  "GSP33brssbh3u:3224": "apicāpavadati hi pratyakṣā śrutirāśramāntar 'vīrahā vā eṣa devānāṃ yo 'gnimudvāsayate',",
  "GSP33brssbh3u:3225": "'ācāryāya priyaṃ dhanamāhṛtya prajātantuṃ mā vyavacchetsīḥ' (tai. 1.11.1)",
  "GSP33brssbh3u:3226": "'nāputrasya loko 'stīti tatsarve paśavo viduḥ' ityevamādyā /",
  "GSP33brssbh3u:3227": "tathā 'ye cemeraṇye śraddhā tapa ityupāsate' (chā. 5.10.1)",
  "GSP33brssbh3u:3228": "'tapaḥśraddhe ye hyupāsantyaraṇye' (muṇḍa. 1.2.11)",
  "GSP33brssbh3u:3229": "iti ca devayānopadeśo nāśramāntaropadeśaḥ /",
  "GSP33brssbh3u:3230": "saṃdigdhaṃ cāśramāntarābhidhānam 'tapa eva dvitīyaḥ' (chā. 2.2.3.1) ityevamādiṣu /",
  "GSP33brssbh3u:3231": "tathā etameva pravrājino lokamicchantaḥ pravrajanti' (bṛ. 4.4.22)",
  "GSP33brssbh3u:3232": "iti lokasaṃstavo 'yaṃ na pārivrājyavidhiḥ /",
  "GSP33brssbh3u:3233": "nanu brahmacaryādeva pravrajeditivispaṣṭamidaṃ pratyakṣaṃ privrājyavidhānaṃ jābālānām /",
  "GSP33brssbh3u:3234": "satyametat /",
  "GSP33brssbh3u:3235": "anapekṣya tvetāṃ śrutimayaṃ vicāra iti draṣṭavyam // 18 //",
  "GSP33brssbh3u:3236": "____________________________________________________________________________________________",
  "GSP33brssbh3u:3237": "anuṣṭheyaṃ bādarāyaṇaḥ sāmyaśruteḥ | BBs_3,4.19 |",
  "GSP33brssbh3u:3238": "anuṣṭheyamāśramāntaraṃ bādarāyaṇa ācāryo manyate /",
  "GSP33brssbh3u:3239": "vede śravaṇāt /",
  "GSP33brssbh3u:3240": "agnihotrādīnāṃ cāvaśyānuṣṭhoyatvāttadvirodhādanadhikṛtānuṣṭheyamāśramāntaramitihīmāṃ matiṃ nirākaroti gārhasthyavadevāśramāntaramapyanicchatā pratipattavyamiti manyamānaḥ /",
  "GSP33brssbh3u:3241": "kutaḥ sāmyaśruteḥ /",
  "GSP33brssbh3u:3242": "samā hi gārhastyenāśramāntarasya parāmarśaśrutirdṛśyate 'trayo dharmaskandhāḥ' (chā. 2.2.3.1)ityādyā /",
  "GSP33brssbh3u:3243": "yatheha śrutyantaravihitameva gārhastyaṃ parāmṛṣṭamevāśramāntaramapīti pratipattavyam /",
  "GSP33brssbh3u:3244": "yathāca śāstrāntaraprāptayoreva nivītaprācīnavītayoḥ parāmarśa upavītavidhipare vākye /",
  "GSP33brssbh3u:3245": "tasmāttulyamanuṣṭheyatvaṃ gārhasthyenāśramāntarasya /",
  "GSP33brssbh3u:3246": "tathā 'etameva pravrājino lokamicchantaḥ pravrajanti' (bṛ. 4.4.22)",
  "GSP33brssbh3u:3247": "ityasya vedānuvacanādibhiḥ samabhivyāhāraḥ /",
  "GSP33brssbh3u:3248": "'ye ceme 'ramye śraddā tapa ityupāsate' (chā. 5.101) ityasya ca pañcāgnividyayā /",
  "GSP33brssbh3u:3249": "yattūktam 'tapa eva dvitīyaḥ (chā. 2.2.3.1) ityādiṣvāśramāntarābhidhānaṃ saṃdigdhamiti /",
  "GSP33brssbh3u:3250": "naiṣa doṣaḥ /",
  "GSP33brssbh3u:3251": "niścayakāraṇasadbhāvāt /",
  "GSP33brssbh3u:3252": "'trayo dharmaskandhāḥ' (chā. 2.23.1) iti hi dharmaskandhatritvaṃ pratijñātam /",
  "GSP33brssbh3u:3253": "naca yajñādayo bhūyāṃso dharmā utpattibhinnāḥ santo 'nyatrāśramasaṃbandhātritve 'ntarbhāvayituṃ śakyante /",
  "GSP33brssbh3u:3254": "tatra yajñādiliṅgo gṛhāśrama eko dharmaskandho nirdiṣṭo brahmacārīti ca spaṣṭa āśramanirdeśastapaityapi ko 'nyastapaḥpradhānādāśramāddharmaskandho 'bhyupagamyeta /",
  "GSP33brssbh3u:3255": "'ye ceme 'raṇye' (chā. 5.10.1) iti cāraṇyaliṅgācchraddhātapobhyāmāśramagṛhītiḥ /",
  "GSP33brssbh3u:3256": "tasmātparāmarśe 'pyanuṣṭheyamāśramāntaram // 19 //",
  "GSP33brssbh3u:3257": "____________________________________________________________________________________________",
  "GSP33brssbh3u:3258": "vidhir vā dhāraṇavat | BBs_3,4.20 |",
  "GSP33brssbh3u:3259": "vidhirivāyamāśramāntarasya na parāmarśamātram /",
  "GSP33brssbh3u:3260": "nanu vidhitvābhyupagama ekavākyatāpratītiruparudhyeta pratīyate cātraikavākyatā puṇyalokaphalāstrayo dharmaskandhā brahmasaṃsthātā tvamṛtatvaphaleti /",
  "GSP33brssbh3u:3261": "satyametat /",
  "GSP33brssbh3u:3262": "satīmapi tvekavākyatāpratītiṃ parityajya vidhirevābhyupagantavyo 'pūrvatvāt /",
  "GSP33brssbh3u:3263": "vidhyantarasyādarśanāt /",
  "GSP33brssbh3u:3264": "vispaṣṭāccāśramāntarapratyayādguṇavādakalpanayaikavākyatvāyojanānupapatteḥ /",
  "GSP33brssbh3u:3265": "dhāraṇavat /",
  "GSP33brssbh3u:3266": "yathā 'adhastatsamidhaṃ dhārayannanudravedupari hi devebhyo dhārayati' ityatra satyāmapyavirodhodhāraṇainaikavākyatāpratītau vidhīyata evoparidhāraṇamapūrvatvāt /",
  "GSP33brssbh3u:3267": "tathācoktaṃ śeṣalakṣaṇe - 'vidhistu dhāraṇe 'pūrvatvāt' iti /",
  "GSP33brssbh3u:3268": "tadvadihāpyāśramaparāmarśaśrutirvidhiriveti kalpyate /",
  "GSP33brssbh3u:3269": "yadāpi parāmarśa evāyamāśramāntarāṇāṃ tadapi brahmasaṃsthatā tāvatsaṃstavasāmarthyādavaśyaṃ vidheyābhyupagantavyā /",
  "GSP33brssbh3u:3270": "sā ca kiṃ caturṣvāśrameṣu yasya kasyacidāhosvitparivrājakasyaiveti vivektavyam /",
  "GSP33brssbh3u:3271_0": "yadi ca brahmācāryanteṣvāśrameṣu parāmṛśyamāneṣu parivrājako 'pi parāmṛṣṭastaścaturṇāmapyāśramāṇāṃ",
  "GSP33brssbh3u:3271_1": "parāmṛṣṭatvāviśeṣādanāśramitvānupapatteśca yaḥ kaściccaturṣvāśrameṣu brahmasaṃstho bhaviṣyati /",
  "GSP33brssbh3u:3272": "atha na parāmṛṣṭastataḥ pariśiṣyamāṇaḥ parivrāḍeva brahmasaṃstha iti saṃtsyati /",
  "GSP33brssbh3u:3273": "tatra tapaḥśabdena vaikhānasagrāhiṇāparāmṛṣṭaḥparivrāḍapīti kecit /",
  "GSP33brssbh3u:3274": "tadapyuktam /",
  "GSP33brssbh3u:3275": "nahi satyāṃ gatau vānaprasthaviśeṣaṇena parivrājako grahaṇamiti /",
  "GSP33brssbh3u:3276": "yathātra brahmacārigṛhamedhināvasādāraṇenaiva svena svena viśeṣaṇena viśeṣitāvevaṃ bhikṣuvaikhānasāvapīti yuktam /",
  "GSP33brssbh3u:3277": "tapaścāsādhāraṇodharmo vānaprasthānāṃ kāyakleśapradhānatvāt /",
  "GSP33brssbh3u:3278": "tapaḥśabdasya tatra rūḍheḥ /",
  "GSP33brssbh3u:3279": "bhikṣostu dharma indriyasaṃyamādilakṣaṇo naiva tapaḥśabdenābhilapyate /",
  "GSP33brssbh3u:3280": "catuṣṭhvena ca prasiddhā āśramāstritvena parāmṛśyanta ityanyāyyam /",
  "GSP33brssbh3u:3281": "apica bhedavyapadeśo 'tra bhavati 'traya ete puṇyalokabhāja eko 'mṛtatvabhāk' iti /",
  "GSP33brssbh3u:3282": "pṛthaktveva caiṣa bhedavyapadeśo 'vakalpate /",
  "GSP33brssbh3u:3283": "nahyevaṃ bhavati devadattayajñadattau mandaprajñāvanyastvanayormahāprajña iti /",
  "GSP33brssbh3u:3284": "bhavati tvevaṃ devadattayajñadattau mandaprajñau viṣṇumitrastu mahāprajña iti /",
  "GSP33brssbh3u:3285": "tasmātpūrvo traya āśramiṇaḥ puṇyalokabhājaḥ pariśiṣyamāṇaḥ parivrāḍevāmṛtatvabhāk /",
  "GSP33brssbh3u:3286": "kathaṃ punarbrahmasaṃsthaśabdo yogātpravartamānaḥ sarvatra saṃbhavanparivrājaka evāvatiṣṭheta /",
  "GSP33brssbh3u:3287": "rūḍhyabhyupagame cāśramamātrādamṛtatvaprāpterjñānānarthakyaprasaṅga iti /",
  "GSP33brssbh3u:3288": "atrocyate - brahmasaṃstha iti hi brahmaṇi parisamptirananyavyāpāratārūpaṃ tanniṣṭhatvamabhidhīyate /",
  "GSP33brssbh3u:3289": "tacca trayāṇāmā8māṇāṃ na saṃbavati /",
  "GSP33brssbh3u:3290": "svāśramavihitakarmānanuṣṭhāne pryavāyaśravaṇāt /",
  "GSP33brssbh3u:3291": "parivrājakasya tu sarvakarmasaṃnyāsātapratyavāyo na saṃbhavatyananuṣṭhānanimittaḥ /",
  "GSP33brssbh3u:3292": "śamadamādistu tadīyo dharmo brahmasaṃsthatāyā upodbalako na virodhī /",
  "GSP33brssbh3u:3293_0": "brahmaniṣṭhatvameva hi tasya śamadamādyupabṛṃhitaṃ svāśramavihitaṃ karma yajñādīni",
  "GSP33brssbh3u:3293_1": "cetareṣāṃ tadvyatikrame ca tasya pratyavāyaḥ tathāca 'nyāsa iti brahmā brahmā hi",
  "GSP33brssbh3u:3293_2": "paraḥ paro hi brahma tāni vā etānyavarāṇi tapāṃsi nyāsa evātyarecayat' (nārā. 78)",
  "GSP33brssbh3u:3294": "'vedāntavijñānasuniṣcitārthāḥ saṃnyāsayogādyatayaḥ śuddhasattvāḥ' (muṇḍa. 3.2.6. nārā. 1.2.3. kaivalya. 3)",
  "GSP33brssbh3u:3295": "ityādyāḥ śrutayaḥ /",
  "GSP33brssbh3u:3296": "smṛtayaśca -'tadbuddhayastadātmānastanniṣṭhāstatparāyaṇāḥ' (gī. 5.17)",
  "GSP33brssbh3u:3297": "ityādyā brahmasaṃsthasya karmābhāvaṃ darśayanti /",
  "GSP33brssbh3u:3298": "tasmātaparivrājakasyāśramamātrādamṛtatvaprāpterjñānānarthakyaprasaṅga ityeteṣo 'pi doṣo nvatarati /",
  "GSP33brssbh3u:3299": "tadevaṃ parāmarśo 'pītareṣāmāśramāṇāṃ pārivrājyaṃ tāvadbrahmasaṃsthatālakṣaṇaṃ labhyetaiva /",
  "GSP33brssbh3u:3300": "anapekṣyaiva jābālaśrutimāśramāntaravidhāyinīmayamācryoṇa vicāraḥ pravartitaḥ /",
  "GSP33brssbh3u:3301": "vidyata eva tvāśramāntaravidhiśrutiḥ pratyakṣā /",
  "GSP33brssbh3u:3302": "'brahmacaryaṃ parisampya gṛhī bhavedgṛhī bhūtvā vanībhavedvanī bhūtvā pravrajet /",
  "GSP33brssbh3u:3303": "yadi vetarathā brahmacaryādeva brahmacaryādeva pravrajedgṛhādvā vanādvā' (jābā. 4) iti /",
  "GSP33brssbh3u:3304": "na ceyaṃ śrutiranadikṛtāviṣayā śakyā vaktum /",
  "GSP33brssbh3u:3305": "aviśeṣaśravaṇāt /",
  "GSP33brssbh3u:3306": "pṛthagnidhānāccānadhikṛtānāma 'atha punareva vratī vāvratī vā snātako vāsnātako votsannāgniranagniko vā' (jābā. 4) ityādinā /",
  "GSP33brssbh3u:3307": "brahmadānaparipākāṅgatvācca pārivrājyasya nānadhikṛtaviṣayatvam /",
  "GSP33brssbh3u:3308": "tacca darśayati - 'atha parivrāḍvivarṇavāsā muṇḍo 'parigrahaḥ śuciradrohī bhaikṣāṇo brahmabhūyāya bhavati' (jābā. 5) iti /",
  "GSP33brssbh3u:3309": "tasmātsiddhā ūrdhvaretasāmāśramāḥ /",
  "GSP33brssbh3u:3310": "siddhaṃ cordhvaretaḥsu vidānādvidyāyāḥ svātantryamiti // 20 //",
  "GSP33brssbh3u:3311": "stutimātrādhikaraṇam / sū. 21-22",
  "GSP33brssbh3u:3312": "____________________________________________________________________________________________",
  "GSP33brssbh3u:3313": "stutimātram upādānād iti cen nāpūrvatvāt | BBs_3,4.21 |",
  "GSP33brssbh3u:3314": "'sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ' (chā. 1.1.3)",
  "GSP33brssbh3u:3315": "'ityevamāgniḥ sāma' ( chā. 1.6.1)",
  "GSP33brssbh3u:3316": "ayaṃ vāva loka eṣo 'gniścitaḥ /",
  "GSP33brssbh3u:3317": "tadidamevokthamiyameva pṛthivī' ityevañjātīkāḥ śrutayaḥ kimudgīthādeḥ stutyarthā āhosvidupāsanāvidyarthā ityasminsaṃśaye stutyarthā iti yuktam /",
  "GSP33brssbh3u:3318": "udgīthādīni karmāṅgānyupādāya śravaṇāt /",
  "GSP33brssbh3u:3319": "yathā 'iyameva juhūrādityaḥ kūrmaḥ svargo loka āhavanīyaḥ' ityādyā juhvādistutyarthāstadvaditi cet /",
  "GSP33brssbh3u:3320": "netyāha /",
  "GSP33brssbh3u:3321": "nahi stutimātramāsāṃ śrutīnāṃ prayojanaṃ yuktamapūrvatvāt /",
  "GSP33brssbh3u:3322": "vidhyarthatāyāṃ hyapūrvor'tho vihito bhavati stutyarthatāyāṃ tvānarthakyameva syāt /",
  "GSP33brssbh3u:3323": "vidhāyakasya hi śabdasya vākyaśeṣabhāvaṃ pratipadyamānā stutirupayujyata ityuktam 'vidhinā tvekavākyatvātstutyarthena vidhīnāṃ syuḥ ityatra /",
  "GSP33brssbh3u:3324": "pradeśāntaravihitānāṃ tūdgīthādīnāmiyaṃ pradeśāntarapaṭhitā stitirvākyaśeṣabhāvamapratipadyamānānarthikaiva syāt /",
  "GSP33brssbh3u:3325": "iyameva juhūrityādi tu vidhisaṃnidhāvevāmnatamiti vaiṣamyam /",
  "GSP33brssbh3u:3326": "tasmādvidhyarthā evaivañjātīyakāḥ śrutayaḥ // 21 //",
  "GSP33brssbh3u:3327": "____________________________________________________________________________________________",
  "GSP33brssbh3u:3328": "bhāvaśabdāc ca | BBs_3,4.22 |",
  "GSP33brssbh3u:3329": "'udgīthamupāsīta' (chā. 1.1.1)",
  "GSP33brssbh3u:3330": "'sāmopāsīta' (chā. 2.2.1)",
  "GSP33brssbh3u:3331": "'ahamukthamasmīti vidyāt' ityādayaśca vispaṣṭā vidhiśabdāḥ śrūyante te ca stutimātraprayojanatāyāṃ vyāhanyeran /",
  "GSP33brssbh3u:3332": "tathāca nyāyavidāṃ smaraṇam -'kuryātkriyeta kartavyaṃ bhavetasyāditi pañcamam /",
  "GSP33brssbh3u:3333": "etatsyātsarvavedeṣu niyataṃ vidhilakṣaṇam' iti liṅgādyartho vidhiriti manyamānāsta evaṃ smaranti /",
  "GSP33brssbh3u:3334": "pratiprakaraṇaṃ ca phalāni śrāvyate - 'āpayitā ha vai kāmānāṃ bhavati' (chā. 1.1.7)",
  "GSP33brssbh3u:3335": "'eṣa hyeva kāmāgānasyeṣṭe' (chā. 1.7.9)",
  "GSP33brssbh3u:3336": "'kalpante hāsmai lokā ūrdhvaścāvṛttāśca' (chā. 2.2.3) ityādīni /",
  "GSP33brssbh3u:3337": "tasmādapyupāsanāvidhānārthā udgīthādiśrutayaḥ // 22 //",
  "GSP33brssbh3u:3338": "4 pāriplavādhikaraṇam / sū. 23-24",
  "GSP33brssbh3u:3339": "____________________________________________________________________________________________",
  "GSP33brssbh3u:3340": "pāriplavārthā iti cen na viśeṣitatvāt | BBs_3,4.23 |",
  "GSP33brssbh3u:3341": "'atha ha yājñavalkyasya dve bhārye babhūvaturmaitreyī ca kātyayanī ca' (bṛ. 4.5.1)",
  "GSP33brssbh3u:3342": "'pratardano ha vai daivodāsirindrasya priyaṃ dhāmopajagāma' (kauṣī. 3.1)",
  "GSP33brssbh3u:3343": "'jānaśrutirha pautrāyaṇaḥ śraddhādeyo bahudāyī bahupākya āsa' (chā. 4.1.1)",
  "GSP33brssbh3u:3344": "ityevamādiṣu vedāntapaṭhiteṣvākhyāneṣu saṃśayaḥ - kimimāni pāriplavaprayogārthānyohosvitsaṃnihitavidyāpratipattyarthānīti /",
  "GSP33brssbh3u:3345": "pāriplavārthā imā ākhyānaśrutayaḥ /",
  "GSP33brssbh3u:3346": "ākhyānasāmānyāt /",
  "GSP33brssbh3u:3347": "ākhyānaprayogasya ca pariplave coditatvāt /",
  "GSP33brssbh3u:3348": "tataśca vidyāpradhānatvaṃ vedāntānāṃ na syāt, mantravatprayogaśeṣatvāditi cet /",
  "GSP33brssbh3u:3349": "tanna /",
  "GSP33brssbh3u:3350": "kasmāt /",
  "GSP33brssbh3u:3351": "viśeṣitatvāt /",
  "GSP33brssbh3u:3352": "'pāriplavamācakṣīta' iti hi prakṛtya 'manurvaivasvato rājā' ityevamādīni kānicidevākhyānāni tatra viśeṣyante /",
  "GSP33brssbh3u:3353": "ākhyānasāmānyāccetsāmānyāccetsarvagṛhītiḥ syādanarthakamevedaṃ viśeṣaṇaṃ bhavet /",
  "GSP33brssbh3u:3354": "tasmānna pāriplavārthā etā ākhyānaśrutayaḥ // 23 //",
  "GSP33brssbh3u:3355": "____________________________________________________________________________________________",
  "GSP33brssbh3u:3356": "tathā caikavākyatopabandhāt | BBs_3,4.24 |",
  "GSP33brssbh3u:3357": "asati ca pariplavārthatva ākhyānānāṃ saṃnihitavidyāpratipādanopayogitaiva nyāyyā /",
  "GSP33brssbh3u:3358": "ekavākyatobandhāt /",
  "GSP33brssbh3u:3359": "tathāhi ta6 tatra saṃnihitābhirekavākyatā dṛśyate prarocanopayogātpratipattisaukaryopayogācca /",
  "GSP33brssbh3u:3360": "maitreyībrāhmaṇe tāvat - 'ātmā vā are draṣṭavyaḥ' (bṛ. 4.5.6) ityādyā vidyayaikavākyatā dṛśyate /",
  "GSP33brssbh3u:3361": "prātardane 'pi prāṇo 'smi prajñātmā ityādyayā /",
  "GSP33brssbh3u:3362": "jānaśrutiriyyatrāpi 'vāyurvāva saṃvargaḥ' (chā. 4.3.1) ityādyā /",
  "GSP33brssbh3u:3363": "yathā 'sa ātmāno vapāmudakhidat' ityevamādīnāṃ karmaśrutigatānāmākhyānāṃ saṃnihitavidhistutyarthatā tadvat /",
  "GSP33brssbh3u:3364": "tasmānna pāriplavārthatvam // 24 //",
  "GSP33brssbh3u:3365": "5 agnīndhanādyadhikaraṇam / sū. 25",
  "GSP33brssbh3u:3366": "____________________________________________________________________________________________",
  "GSP33brssbh3u:3367": "ata eva cāgnīndhanādyanapekṣā | BBs_3,4.25 |",
  "GSP33brssbh3u:3368": "'puruṣārtho 'taḥ śabdāt' (bra.sū. 3.4.1) ityetadvyavahitamapi saṃbhavādata iti parāmṛśyate /",
  "GSP33brssbh3u:3369": "ateva ca vidyāyāḥ puruṣārthahetutvādagnīndhanādīnyāśramakmāṇi vidyayā svārthasiddhau nāpekṣitavyānītyādyasyaivādhikaraṇasya phalamupasaṃharatyadhikavivakṣayā // 25 //",
  "GSP33brssbh3u:3370": "6 sarvāpekṣādhikaraṇam / sū. 26-27",
  "GSP33brssbh3u:3371": "____________________________________________________________________________________________",
  "GSP33brssbh3u:3372": "sarvāpekṣā ca yajñādiśruter aśvavat | BBs_3,4.26 |",
  "GSP33brssbh3u:3373": "idamidānīṃ cintyate kiṃ vidyāyā atyantamevānapekṣāśramakarmamāmutāsti kācidapekṣeti /",
  "GSP33brssbh3u:3374": "tatrāta evāgnīndhanādīnyāśramakarmāṇi vidyā svārthasiddhau nāpekṣyanta evamatyantamevānapekṣāyāṃ prāptāyāmidamucyate sarvāpekṣā ceti /",
  "GSP33brssbh3u:3375": "apekṣata ca vidyā sarvāṇyāśramakarmāṇi nātyantamanapekṣaiva /",
  "GSP33brssbh3u:3376": "nanu viruddhamidaṃ vacanamapekṣate cāśramakarmāṇi vidyā nāpekṣate ceti /",
  "GSP33brssbh3u:3377": "neti brūmaḥ /",
  "GSP33brssbh3u:3378": "utpannā hi vidyā phalasiddhiṃ prati na kiñcidanyadapekṣata utpattiṃ prati tvapekṣate /",
  "GSP33brssbh3u:3379": "kutaḥ - yajñādiśruteḥ /",
  "GSP33brssbh3u:3380": "tathāhi śrutiḥ - 'tametaṃ vedānuvacanena brāhmaṇā vividiṣanti yajñena dānena tapasānāśakena' (bṛ. 4.4.22)",
  "GSP33brssbh3u:3381": "iti yajñādīnāṃ vidyāsādhanabhāvaṃ darśayati /",
  "GSP33brssbh3u:3382": "vividiṣāsaṃyogāccaiṣāmutpattisādhanabhāvoṣavasīyate /",
  "GSP33brssbh3u:3383": "'atha yadyajña ityācakṣate brahmacaryasya yajñādibhiḥ yaṃstavādyajñādīnāmapi hi sādhanabhāvaḥ sūcyate /",
  "GSP33brssbh3u:3384": "'sarve vedā yatpadamāmananti tapāṃsi sarvāṇi ca yadvadanti /",
  "GSP33brssbh3u:3385": "yadicchanto brahmacaryaṃ caranti tatte padaṃ saṃgraheṇa bravīmi' (kaṭha. 2.15)",
  "GSP33brssbh3u:3386": "ityevamādyā ca śrutirāśramakarmaṇāṃ vidyāsādhanabhāvaṃ sūcayati /",
  "GSP33brssbh3u:3387": "smṛtirapi - 'kaṣāyapakatiḥ karmāṇi jñānaṃ tu paramā gatiḥ /",
  "GSP33brssbh3u:3388": "kaṣāye karmabhiḥ pakke tato jñānaṃ pravartate' ityevamādyā /",
  "GSP33brssbh3u:3389": "aśvavaditi yogyatānidarśanam /",
  "GSP33brssbh3u:3390": "yathāca yogyatāvaśenāśvo na lāṅgalākarṣaṇe yujyate rathacaryāyāṃ tu yujyate /",
  "GSP33brssbh3u:3391": "evamāśramakarmāṇi vidyayā phalasiddhau nāpekṣyanta utpattau cāpekṣyanta iti // 26 //",
  "GSP33brssbh3u:3392": "____________________________________________________________________________________________",
  "GSP33brssbh3u:3393": "śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt | BBs_3,4.27 |",
  "GSP33brssbh3u:3394": "yadikaścinmanyeta yajñādīnāṃ vidyāsādhanabhāvo na nyāyyo vidhyabāvāt /",
  "GSP33brssbh3u:3395": "'yajñena vividiṣanti' ityevañjātīyakā hi śrutiranuvādasvarūpāvidyābhiṣṭavaparā na yajñādividhiparā /",
  "GSP33brssbh3u:3396": "itthaṃ mahābhāgā vidyā syādvidyārthī 'tasmādevaṃvicchanto dānta uparatastitikṣuḥ samāhito bhūtvātmaneyevātmānaṃ paśyati' (bṛ. 4.4.23)",
  "GSP33brssbh3u:3397": "iti vidyāsādhanatvena śamadamādīnāṃ vidhānādvihitānāṃ cāvaśyānuṣṭheyatvāt /",
  "GSP33brssbh3u:3398": "nanvatrāpi śamādyupeto bhūtvā paśyatīti vartamānāpadeśa upalabhyate na vidhiḥ /",
  "GSP33brssbh3u:3399": "neti brūmaḥ /",
  "GSP33brssbh3u:3400": "tasmāditi prakṛtapraśaṃsāparigrahādvidhitvapratīteḥ /",
  "GSP33brssbh3u:3401": "paśyediti na mādhyandinā vispaṣṭameva vidhimadhīyate /",
  "GSP33brssbh3u:3402": "tasmādyajñādyanapekṣāyāmapi śamadīnyapekṣitavyāni /",
  "GSP33brssbh3u:3403": "yajñādīnyapi tvapekṣitavyānīti yajñādiśrutereva /",
  "GSP33brssbh3u:3404": "nanūktaṃ yajñādibhirvividiṣantītyatra na vidhirupalabhyata iti /",
  "GSP33brssbh3u:3405": "satyamuktaṃ tathāpi tvatpūrvatvātsaṃyogasya vidhiḥ parikalpyate /",
  "GSP33brssbh3u:3406": "nahyayaṃ yajñādīnāṃ vividiṣāsaṃyogaḥ pūrvaṃ prāpto yenānūdyeta /",
  "GSP33brssbh3u:3407": "'tasmātpūṣā prapiṣṭabhāgo 'dantako hi ityevamādiṣu cāśrutavidhikeṣvapi vākyeṣvapūrvatvādvidhiṃ parikalpya pauṣṇaṃ peṣaṇaṃ vikṛtau pratīyetyādivicāraḥ prathame tantre pravartitaḥ /",
  "GSP33brssbh3u:3408": "tathācoktam 'vidhirvā dhāraṇavat' (bra, sū. 3.4.20) iti /",
  "GSP33brssbh3u:3409": "smṛtirapi bhagavadgītādyāsvanabhisaṃdhāya phalamanutiṣṭhitāni yajñādīni mumukṣorjñānasādhanāni bhavantīti prapañcitam /",
  "GSP33brssbh3u:3410": "tasmādyajñādīni śamadamādīni ca yathāśramaṃ sarvāṇyevāśramakarmāṇi vidyotpattāvapekṣitavyāni /",
  "GSP33brssbh3u:3411": "tatrāpyevaṃviditi vidyāsaṃyogātpratyāsannāni vidyāsādhanāni śamādīni,",
  "GSP33brssbh3u:3412": "vividiṣāsaṃyogāttu brahyatarāṇi yajñādīnīti vivektavyam // 27 //",
  "GSP33brssbh3u:3413": "7 sarvānnānumatyadhikaraṇam / sū. 28-31",
  "GSP33brssbh3u:3414": "____________________________________________________________________________________________",
  "GSP33brssbh3u:3415": "sarvān nānumatiś ca prāṇātyaye taddarśanāt | BBs_3,4.28 |",
  "GSP33brssbh3u:3416": "prāṇasaṃvāde śrūyate chandogānām - 'na ha vā evaṃvidi kiñcanānannaṃ bhavati' (chā. 5.2.1) iti /",
  "GSP33brssbh3u:3417": "tathā vājasaneyinām - 'na ha vā asyānnaṃ jagdhaṃ bhavati nānannaṃ pratigṛhītam' (bṛ. 6.1.14) iti /",
  "GSP33brssbh3u:3418": "sarvamevāsyādanīyameva bhavatītyarthaḥ /",
  "GSP33brssbh3u:3419": "kimidaṃ sarvānnānujñānaṃ śamādivadvidyāṅgaṃ vidhīyata uta stutyarthaṃ saṃkārtyata iti saṃśaye vidhiriti tāvatprātm /",
  "GSP33brssbh3u:3420": "tathāhi - pravṛttiviśeṣakara upadeśo bhavatyataḥ prāṇavidyāsaṃnidhānāttadaṅgatveneyaṃ niyamanivṛttirupadiśyate /",
  "GSP33brssbh3u:3421": "nanvevaṃsati bhakṣyābhakṣyavibhāgaśāstravyāghātaḥ syāt /",
  "GSP33brssbh3u:3422": "naiṣa doṣaḥ /",
  "GSP33brssbh3u:3423": "smānyaviśeṣabhāvādbādhopapatteḥ /",
  "GSP33brssbh3u:3424": "yathā prāṇihiṃsāpratiṣedhasya paśusaṃjñāpanavidhinā bādhaḥ /",
  "GSP33brssbh3u:3425": "yathāca 'na kāñcana pariharettadvratam' (chā. 2.13.2)",
  "GSP33brssbh3u:3426": "ityanena vāmadevyāvidyāviṣayeṇa sarvastrayaparihāravacanena tatsāmānyaviṣayaṃ gamyāgamyavibhāgaśāstraṃ bādhyate /",
  "GSP33brssbh3u:3427": "evamanenāpi prāṇavidyāviṣayeṇa sarvānnabhakṣaṇavacanena bhakṣyābhakṣyavibhāgaśāstraṃ bādhyateti /",
  "GSP33brssbh3u:3428": "evaṃ prāpte brūmaḥ - nedaṃ sarvānnānujñānaṃ vidhīyata iti /",
  "GSP33brssbh3u:3429": "nahyatra vidhāyakaḥ śabda upalabhyate 'na ha vā evaṃvidi kiñcanānannaṃ bhavati' (chā. 5.2.1)",
  "GSP33brssbh3u:3430": "iti vartamānāpadeśāt /",
  "GSP33brssbh3u:3431": "nacāsatyāmapi vidhipratītau pravṛttiviśeṣakaratvalobhenaiva vidhirabhyupagantuṃ śakyate /",
  "GSP33brssbh3u:3432": "apica śvādimaryādaṃ prāṇasyānnamityuktvedamucyate 'naivaṃvidaḥ kiñcidanannaṃ bhavati' iti /",
  "GSP33brssbh3u:3433": "naca śvādimaryāmannaṃ mānuṣeṇa dehenopabhoktuṃ śakyate /",
  "GSP33brssbh3u:3434": "śakyate tu prāṇasyānnamidaṃ sarvamiti vicintayitum /",
  "GSP33brssbh3u:3435": "tasmātprāṇānnavijñānapraśaṃsārtho 'yamarthavādo na sarvānnānujñānavidhiḥ /",
  "GSP33brssbh3u:3436": "taddarśayati 'sarvānnānumatiśca prāṇātyaye' iti /",
  "GSP33brssbh3u:3437": "etaduktaṃ bhavati- prāṇātyaya eva hi parasyāmāpadi sarvamannamadīyatvenābhyanujñāyate taddarśanāt /",
  "GSP33brssbh3u:3438": "tathāhi śrutiścākrāyaṇasyerṣeḥ kaṣṭāyāmavasthāyāmabhakṣyabhakṣaṇe pravṛttiṃ darśayati - 'maṭacīhateṣu kuruṣu' (chā. 1.10.1) ityasminbrāhmaṇe /",
  "GSP33brssbh3u:3439": "cākrāyaṇaḥ kilarṣirāpadgata ibhyena sāmikhādintānkulmāṣāṃścakhāda /",
  "GSP33brssbh3u:3440": "anupānaṃ tu tadīyamucchiṣṭadoṣātpratyācacakṣe /",
  "GSP33brssbh3u:3441": "kāraṇaṃ cātrovāca 'na vā ajīviṣyamimānakhādan' (chā. 1.10.4)",
  "GSP33brssbh3u:3442": "iti, 'kāmo ma udapānam' (chā. 1.10.4) iti ca /",
  "GSP33brssbh3u:3443": "pinaścottaredyustāneva svaparocchiṣṭānparyuṣitānkulmāṣānbhakṣayāṃbabhūveti /",
  "GSP33brssbh3u:3444": "tadetaducchiṣṭaparyuṣitabhakṣaṇaṃ darśayantyāḥ śruterāśayātiśayo lakṣyate prāṇātyayaprasaṅge prāṇasaṃdhāraṇāyābhakṣyamapi bhakṣayitavyamiti /",
  "GSP33brssbh3u:3445": "svasthāvasthāyāṃ tu tanna kartavyaṃ vidyāvatāpītyanupānapratyākhyānādgamyate /",
  "GSP33brssbh3u:3446": "tasmādarthavādo 'na ha vā evaṃvidi' (cā. 5.2.1) ityevamādiḥ // 28 //",
  "GSP33brssbh3u:3447": "____________________________________________________________________________________________",
  "GSP33brssbh3u:3448": "abādhāc ca | BBs_3,4.29 |",
  "GSP33brssbh3u:3449": "evañca satyāhāraśuddhau sattvaśuddhirityevamādi bhakṣyābhakṣyavibhāgaśāstramabādhitaṃ bhaviṣyati // 29 //",
  "GSP33brssbh3u:3450": "____________________________________________________________________________________________",
  "GSP33brssbh3u:3451": "api ca smaryate | BBs_3,4.30 |",
  "GSP33brssbh3u:3452": "apicāpadi sarvānnabhakṣaṇamapi smaryateviduṣo.viduṣaścāviśeṣeṇa - 'jīvitātyayamāpanno yo 'nnamatti yatastataḥ /",
  "GSP33brssbh3u:3453": "lipyate na sa pāpena padmapatramivāmbhasā' iti /",
  "GSP33brssbh3u:3454": "tathā 'madyaṃ nityaṃ brāhmaṇaḥ',",
  "GSP33brssbh3u:3455": "'surāpasya brāhmaṇasyoṣṇāmasiṃceyuḥ',",
  "GSP33brssbh3u:3456": "'surāpāḥ kṛmayo bhavantyabhakṣyabhakṣaṇāt' iti ca smaryatevarjanamannasya // 30 //",
  "GSP33brssbh3u:3457": "----------------------",
  "GSP33brssbh3u:3458": "FN: uṣṇamatitaptām /",
  "GSP33brssbh3u:3459": "____________________________________________________________________________________________",
  "GSP33brssbh3u:3460": "śabdaś cāto 'kāmakāre | BBs_3,4.31 |",
  "GSP33brssbh3u:3461": "śabdaścānannasya pratiṣedhakaḥ kāmakāranivṛttiprayojanaḥ kāṭhakānāṃ saṃhitāyāṃ śrūyate - 'tasmādbrahmaṇaḥ surāṃ na pibet' iti /",
  "GSP33brssbh3u:3462": "so 'pi 'na ha vā evaṃvidi' (chā. 5.2.1) ityasyārthavādatvādupapannataro bhavati /",
  "GSP33brssbh3u:3463": "tasmādevañjātīyakā arthavādā na vidhaya iti // 31 //",
  "GSP33brssbh3u:3464": "8 āśramakarmādhikaraṇam / sū. 32-36",
  "GSP33brssbh3u:3465": "____________________________________________________________________________________________",
  "GSP33brssbh3u:3466": "vihitatvāc cāśramakarmāpi | BBs_3,4.32 |",
  "GSP33brssbh3u:3467": "'sarvāpekṣā ca -' (bra. sū. 3.4.23) ityatrāśramakarmaṇāṃ vidyāsādhanatvamavadhāritam /",
  "GSP33brssbh3u:3468": "idānīṃ tu kimamumukṣorapyaśramamātraniṣṭhasya vidyāmakāmamayamānasya tānyanuṣṭheyānyutāho neti cintyate /",
  "GSP33brssbh3u:3469": "tatra 'tametaṃ vedānuvacanena brāhmaṇā vividiṣanti' (bṛ. 4.4.22)",
  "GSP33brssbh3u:3470": "ityādināśramakarmaṇāṃ vidyāsādhanatvena vihitatvādvidyāmanicchataḥ phalāntaraṃ kāmayamānasya nityanyananuṣṭheyāni /",
  "GSP33brssbh3u:3471": "atha tasyāpyanuṣṭheyāni na tarhyeṣāṃ vidyāsādhanatvaṃ nityānityasaṃyogavirodhāditi /",
  "GSP33brssbh3u:3472": "asyāṃ prāptau paṭhati - 'āśramamātraniṣṭhasyāpyamumukṣoḥ kartavyanyeva nityāni karmāṇi yāvajjīvamagnihotraṃ juhoti' ityādinā vihitatvāt /",
  "GSP33brssbh3u:3473": "nahi vacanasyātibhāro nāma kaścidasti // 32 //",
  "GSP33brssbh3u:3474": "atha yaduktaṃ naivaṃ sati vidyāsādhanatveṣāṃ syādityata uttaraṃ paṭhati -",
  "GSP33brssbh3u:3475": "____________________________________________________________________________________________",
  "GSP33brssbh3u:3476": "sahakāritvena ca | BBs_3,4.33 |",
  "GSP33brssbh3u:3477": "vidyāsahakārīṇi caitāni syurvihitatvādeva 'tametaṃ vedānuvacanena brāhmaṇā vividiṣanti' (bṛ. 4.4.22) ityādinā /",
  "GSP33brssbh3u:3478": "taduktam - 'sarvāpekṣā ca yajñādiśruteraśvavat' (bra. sū. 3.4.26) iti /",
  "GSP33brssbh3u:3479": "nacedaṃ vidyāsahakāritvāvacanamāśramakarmaṇāṃ prayājādivadvidyāphalaviṣayaṃ mantavyam /",
  "GSP33brssbh3u:3480": "avidhilakṣaṇatvādvidyāyāḥ /",
  "GSP33brssbh3u:3481": "asādhyatvācca vidyāphalasya /",
  "GSP33brssbh3u:3482": "vidhilakṣaṇaṃ hi sādhanaṃ darśapūrṇamāsādi svargaphalasiṣādhayiṣayā sahakārisādhanāntaramapekṣate naivaṃ vidyā /",
  "GSP33brssbh3u:3483": "tathācoktam 'ata eva cāgnīndhanādyanapekṣā' (bra. sū. 3.4.25) iti /",
  "GSP33brssbh3u:3484": "tasmāduttpattisādhanatva evaiṣāṃ sahakāritvavācoyuktiḥ /",
  "GSP33brssbh3u:3485": "nacātra nityānityasaṃyogavirodha āśaṅkayaḥ, karmābhede 'pi saṃyogabhedāt /",
  "GSP33brssbh3u:3486": "nitye hyekaḥ saṃyogo yāvajjīvādivākyakalpito na tasya vidyāphalatvam /",
  "GSP33brssbh3u:3487": "anityastvaparaḥ saṃyogaḥ 'tametaṃ vedānuvacanena' (bṛ. 4.4.22)",
  "GSP33brssbh3u:3488": "ityādivākyakalpitastasya vidyāphalatvam /",
  "GSP33brssbh3u:3489": "yathaikasyāpi khādiratvasya nityena saṃyogena kratvarthatvamanityena saṃyogena puruṣārthatvaṃ tadvat // 33 //",
  "GSP33brssbh3u:3490": "____________________________________________________________________________________________",
  "GSP33brssbh3u:3491": "sarvathāpi ta evobhayaliṅgāt | BBs_3,4.34 |",
  "GSP33brssbh3u:3492": "sarvathāpyāśramakarmapakṣe vidyāsahakāritvapakṣe ca ta evāgnihotrādayo dharmā anuṣṭoyāḥ /",
  "GSP33brssbh3u:3493": "ta evetyavadhārayannācryaḥ kiṃ nivartayati /",
  "GSP33brssbh3u:3494": "karmabhedaśah kāmiti brūmaḥ /",
  "GSP33brssbh3u:3495": "yathā kuṇḍapāyināmayane 'māsamagnihotraṃ jihoti' ityatra nityādagnihotrātkarmāntaramupadiśyate naivamiha karmabhedo 'stītyarthaḥ /",
  "GSP33brssbh3u:3496": "kutaḥ -ubhayaliṅgāt /",
  "GSP33brssbh3u:3497": "śrutiliṅgātsmṛtiliṅgācca /",
  "GSP33brssbh3u:3498": "śrutiliṅgaṃ tāvat 'tametaṃ vedānuvacanena brāhmaṇā vividiṣanti' (bṛ. 4.4.22)",
  "GSP33brssbh3u:3499": "iti siddhavadutpannarūpāṇyeva yajñādīni vividiṣāyāṃ viniyuṅ kte natu juhvatītyādivadapūrvameṣāṃ rūpamutpādayatīti /",
  "GSP33brssbh3u:3500": "smṛtiliṅgamapi 'anāśritaḥ karmaphalaṃ kāryaṃ karma karoti yaḥ' (6.1)",
  "GSP33brssbh3u:3501": "iti vijñātakartavyatākameva karma vidyotpattyarthaṃ darśayati /",
  "GSP33brssbh3u:3502": "yasyaite 'ṣṭācatvāriṃśatsaṃskārā ityādyā ca saṃskāratvaprasiddhirvaidikeṣu karmasu tatsaṃskṛtasya vidyotpattimabhipretya smṛtau bhavati /",
  "GSP33brssbh3u:3503": "tasmātsādvidamabhedāvadhāraṇam // 34 //",
  "GSP33brssbh3u:3504": "____________________________________________________________________________________________",
  "GSP33brssbh3u:3505": "anabhibhavaṃ ca darśayati | BBs_3,4.35 |",
  "GSP33brssbh3u:3506_0": "sahakāritvasyaivaitadupodbalakaṃ liṅgadarsanamanabhibhavaṃ ta darśayati śrutirbrahmacaryādisādhanasaṃpannasya",
  "GSP33brssbh3u:3506_1": "rāgadibhiḥ kleśaiḥ 'eṣa hyātmā na naśyati yaṃ brahmacaryeṇānuvindate' (chā. 8.5.3) ityādinā /",
  "GSP33brssbh3u:3507": "tasmādyajñādīnyāśramakarmāṇi ca bhavanti vidyāsahakārīṇi ceti niścitam // 35 //",
  "GSP33brssbh3u:3508": "9 vidhurādikaraṇam / sū. 36 -39",
  "GSP33brssbh3u:3509": "____________________________________________________________________________________________",
  "GSP33brssbh3u:3510": "antarā cāpi tu taddṛṣṭeḥ | BBs_3,4.36 |",
  "GSP33brssbh3u:3511": "vidhurādīnāṃ dravyādisaṃpadrahitānāṃ cānyatamāśramapratipattihīnānāmantarālavartināṃ kiṃ vidyāyāmadhikāro 'sti kiṃvā nāstīti saṃśaye nāstīti tāvatprāptam /",
  "GSP33brssbh3u:3512": "āśramakarmaṇāṃ vidyāhetutvāvadhāraṇādāśramakarmāsaṃbhavāccaiteṣāmiti /",
  "GSP33brssbh3u:3513": "evaṃ prāpta idamāha - antarā cāpi tvanāśramitvena vartamāno 'pi vidyāyāmadhikriyate /",
  "GSP33brssbh3u:3514": "kutaḥ taddṛṣṭeḥ /",
  "GSP33brssbh3u:3515": "raikvavācaknavīprabhṛtīnāmevaṃbhūtānāmapi brahmatvaśrutyupalabdheḥ // 36 //",
  "GSP33brssbh3u:3516": "____________________________________________________________________________________________",
  "GSP33brssbh3u:3517": "api ca smaryate | BBs_3,4.37 |",
  "GSP33brssbh3u:3518": "saṃvartaprabhṛtīnāṃ ca nagnacaryādiyogādanapekṣitāśramakarmāṇāmapi mahāyogitvaṃ smaryata itihāse // 37 //",
  "GSP33brssbh3u:3519": "nanu liṅgamidaṃ śrutismṛtidarśanamipanyastaṃ kā nu khalu prāptiriti sābhidhīyate -",
  "GSP33brssbh3u:3520": "____________________________________________________________________________________________",
  "GSP33brssbh3u:3521": "viśeṣānugrahaś ca | BBs_3,4.38 |",
  "GSP33brssbh3u:3522": "teṣāmapi ca vidhurādīnāmaviruddhaiḥ puruṣamātrasaṃbandhibhirjapopavāsadevatārādhanādibhirdharmaviśeṣairanugraho vidyāyāḥ saṃbhavati /",
  "GSP33brssbh3u:3523": "tathāca smṛtiḥ - 'japyenaiva tu saṃsiddhyedbrāhmaṇo nātra saṃśayaḥ /",
  "GSP33brssbh3u:3524": "kuryādantra vā kuryānmantro brāhmaṇa ucyate' ityasaṃbhavadāśramakarmāṇo 'pi japye 'dhikāraṃ darśayati /",
  "GSP33brssbh3u:3525": "janmāntarānuṣṭhitairapi cāśramakarmabhiḥ saṃbhavatyeva vidyāyā anugrahaḥ /",
  "GSP33brssbh3u:3526": "tathāca smṛtiḥ - 'anekajanmasaṃsiddhastato yāti parāṃ gatim' (6.45)",
  "GSP33brssbh3u:3527": "iti janmāntarasaṃcitānāmapi saṃskāraviśeṣānanugrahītṛnvidyāyāṃ darśayati /",
  "GSP33brssbh3u:3528": "dṛṣṭārthā ca vidyā pratiṣedhābhāvamātreṇāpyartinamadhikaroti śravaṇādiṣu /",
  "GSP33brssbh3u:3529": "tasmādvidhurādīnāmapyadhikāro na virudhyate // 38 //",
  "GSP33brssbh3u:3530": "____________________________________________________________________________________________",
  "GSP33brssbh3u:3531": "atas tv itarajjyāyo liṅgāc ca | BBs_3,4.39 |",
  "GSP33brssbh3u:3532": "atastvantarālavartitvāditaradāśramavartitvaṃ jyāyo vidyāsādhanam /",
  "GSP33brssbh3u:3533": "śrutismṛtisaṃdṛṣṭatvāt /",
  "GSP33brssbh3u:3534": "śrutiliṅgācca 'tenaiti brahmavitpūṇyakṛttejasaśca' (bṛ. 4.4.1) iti /",
  "GSP33brssbh3u:3535": "'anāśramī na tiṣṭheta dinamekamapi dvijaḥ /",
  "GSP33brssbh3u:3536": "saṃvatsaramanāśramī sthitvā kṛcchramekaṃ caret' iti ca smṛtiliṅgāt // 39 //",
  "GSP33brssbh3u:3537": "10 tadbhūtādhikaraṇam / sū. 40",
  "GSP33brssbh3u:3538": "____________________________________________________________________________________________",
  "GSP33brssbh3u:3539": "tadbhūtasya tu nātadbhāvo jaiminer api niyamāt tadrūpābhāvebhyaḥ | BBs_3,4.40 |",
  "GSP33brssbh3u:3540": "santyūrdhvaretasā āśramā iti sthāpitam /",
  "GSP33brssbh3u:3541": "tāṃstu prāptasya kathañcittataḥ pracyutirasti nāsti veti saṃśayaḥ /",
  "GSP33brssbh3u:3542": "pūrvakarmasvanuṣṭhānacikīrṣayā vā rāgādivaśena vā pracyuto 'pi syādviśeṣābhāvāditi /",
  "GSP33brssbh3u:3543": "evaṃ prāpta ucyate - tadbhūtasya tu pratipannordhvaretobhāvasya na kathañcidapyatadbhāvo na tataḥ pracyutiḥ syāt /",
  "GSP33brssbh3u:3544": "kutaḥ - niyamātadrūpābhāvebhyaḥ /",
  "GSP33brssbh3u:3545": "tathāhi - 'atyantamātmānamācāryakule 'vasādayan' (chā. 2.23.1)",
  "GSP33brssbh3u:3546": "iti 'araṇyamiyāditi padaṃ tato na punareyādityupaniṣat' iti 'ācāryeṇābhyanujñātaścaturṇāmekamāśramam /",
  "GSP33brssbh3u:3547": "ā vimokṣāccharīrasya so 'nutiṣṭhedyathāvidi' iti caivañjātīyake niyamaḥ pracyutyaprabhāvaṃ darśayati /",
  "GSP33brssbh3u:3548": "yathāca 'brahmacaryaṃ samāpya gṛhī bhavet' (jā. 4)",
  "GSP33brssbh3u:3549": "'brahmacaryādeva pravrajet' (jā. 4)",
  "GSP33brssbh3u:3550": "iti caivamādīnyāroharūpāṇi vacāṃsyupalabhyante naivaṃ pratyavaroharūpāṇi /",
  "GSP33brssbh3u:3551": "nacaivamācārāḥ śiṣṭhā vidyante /",
  "GSP33brssbh3u:3552": "yattu pūrvakarmasvanuṣṭhānacikīrṣayā pratyavarohaṇamiti tadasat 'śreyānsvadharmo viguṇaḥ paradharmātsvanuṣṭhitāt' (3.35) iti smaraṇāt /",
  "GSP33brssbh3u:3553": "nyāyācca /",
  "GSP33brssbh3u:3554": "yo hi yaṃ prati vidhīyate sa tasya dharmo natu yo yena svanuṣṭhātuṃ śakyate /",
  "GSP33brssbh3u:3555": "codanālakṣaṇatvāddharmasya /",
  "GSP33brssbh3u:3556": "naca rāgādivaśātpracyutiḥ /",
  "GSP33brssbh3u:3557": "niyamaśāstrasya balīyastvāt /",
  "GSP33brssbh3u:3558": "jaiminerapītyapiśabdena jaiminibādarāyaṇayoratra saṃpratipattiṃ śāsti pratipattidārḍhyāya // 40 //",
  "GSP33brssbh3u:3559": "11 adhikārādhikaraṇam / sū. 41 - 42",
  "GSP33brssbh3u:3560": "____________________________________________________________________________________________",
  "GSP33brssbh3u:3561": "na cādhikārikam api patanānumānāt tadayogāt | BBs_3,4.41 |",
  "GSP33brssbh3u:3562": "yadi naiṣṭhiko brahmacārī pramādādavakīryeta kiṃ tasya 'brahmacaryāvakīrṇī nairṛtaṃ gardabhamālabhet' ityetatprāyaścittaṃ syāduta neti /",
  "GSP33brssbh3u:3563": "netyucyate /",
  "GSP33brssbh3u:3564": "yadapyadhikāralakṣaṇe nirṇītaṃ prāyaścittam 'avakīrṇipaśuśca tadvadādhānasyāprāptakālatvāt' (jai. sū /",
  "GSP33brssbh3u:3565": "6.8.21) iti tadapina naiṣṭhikasya bhavitumarhati /",
  "GSP33brssbh3u:3566": "kiṃ kāraṇam - 'ārūḍho naiṣṭhikaṃ dharmaṃ yastu pracyavate pinaḥ /",
  "GSP33brssbh3u:3567": "prāyaścittaṃ na paśyāmi yena śuddhyetsa ātmahā' ityapratisamādheyapatanasmaraṇācchinnaśirasa iva pratikriyānupapatteḥ /",
  "GSP33brssbh3u:3568": "upakurvāṇasya tu tādṛkpatanasmaraṇābhāvādupapadyate tatprāyaścittam // 41 //",
  "GSP33brssbh3u:3569": "____________________________________________________________________________________________",
  "GSP33brssbh3u:3570": "upapūrvam api tv eke bhāvamaśanavat tad uktam | BBs_3,4.42 |",
  "GSP33brssbh3u:3571": "apitveka ācāryā upapātakamevaitaditi manyate /",
  "GSP33brssbh3u:3572": "yannaiṣṭhikasya gurudārādibhyo 'nyatra brahmacaryaṃ viśīryeta na tanmahāpātakaṃ bhavati gurutalpādiṣu mahāpātakeṣvaparigaṇanāt /",
  "GSP33brssbh3u:3573": "tasmādupakurvāṇavannaiṣṭhikasyāpi prāyaścittasya bhāvamicchanti brahmacāritvāviśeṣādavakīrṇitatvāviśeṣācca /",
  "GSP33brssbh3u:3574": "aśanavat /",
  "GSP33brssbh3u:3575": "yathā brahmacāriṇo madhumāṃsāśane vratalopaḥ punaḥsaṃskāraścaivamiti /",
  "GSP33brssbh3u:3576": "ye hi prāyaścittasyābhāvamicchanti teṣāṃ na mūlamupalabhyate /",
  "GSP33brssbh3u:3577": "ye tu bhāvamicchanti teṣāṃ brahmacāryavakīrṇetyadaviśeṣaśravaṇaṃ mūlam /",
  "GSP33brssbh3u:3578": "tasmādbhāvo yuktataraḥ /",
  "GSP33brssbh3u:3579": "taduktaṃ pramāṇalakṣaṇe - 'samā vipratipattiḥ syāt' (jai. sū. 1.3.8)",
  "GSP33brssbh3u:3580": "'śāstrasthā vā tannimittatvāt' (jai. sū. 1.3.9) iti /",
  "GSP33brssbh3u:3581": "prāścittābhāvasmaraṇaṃ tvevaṃ sati yatnagauravotpādanārthamiti vyākhyātam /",
  "GSP33brssbh3u:3582_0": "evaṃ bhikṣuvaikhānasayorapi vānaprastho dīkṣābhede kṛcchraṃ dvādaśarātraṃ caritvā",
  "GSP33brssbh3u:3582_1": "mahākakṣaṃ vardhayet bhikṣurvānaprasthavatsomavalliṅgavarjaṃ svaśāstrasaṃskāraśca",
  "GSP33brssbh3u:3582_2": "ityavamādi prāyaścittasmaraṇamanuvartavyam // 42 //",
  "GSP33brssbh3u:3583": "12 bahiradhikaramam / sū. 43",
  "GSP33brssbh3u:3584": "____________________________________________________________________________________________",
  "GSP33brssbh3u:3585": "bahis tūbhayathāpi smṛter ācārāc ca | BBs_3,4.43 |",
  "GSP33brssbh3u:3586": "yadūrdhvaretasāṃ svaśramebhyaḥ pracyavanaṃ mahāpātakaṃ yadi vopapātakamubhayathāpi śiṣṭhaiste bahirkartavyāḥ /",
  "GSP33brssbh3u:3587": "'ārūḍho naiṣṭhikaṃ dharmaṃ yastu pracyavate punaḥ /",
  "GSP33brssbh3u:3588": "prāyaścittaṃ na paśyāmi yena śudhyetsa ātmahā' iti 'ārūḍhapatitaṃ vipraṃ maṇḍalācca viniḥsṛtam /",
  "GSP33brssbh3u:3589": "udbaddhaṃ kṛmidaṣṭaṃ ca spṛṣṭvā cāndrāyaṇaṃ caret' iti caivamādinindātiśayasmṛtibhyaḥ /",
  "GSP33brssbh3u:3590": "śiṣṭācārācca /",
  "GSP33brssbh3u:3591": "nahi yajñādhyayanavivāhādīni taiḥ sahācaranti śiṣṭāḥ // 43 //",
  "GSP33brssbh3u:3592": "13 svāmyadhikaraṇam / sū. 44 -46",
  "GSP33brssbh3u:3593": "____________________________________________________________________________________________",
  "GSP33brssbh3u:3594": "svāminaḥ phalaśruter ity ātreyaḥ | BBs_3,4.44 |",
  "GSP33brssbh3u:3595": "aṅgeṣūpāsaneṣu saṃśayaḥ /",
  "GSP33brssbh3u:3596": "kiṃ tāni yajamānakarmāṇyāhosvidṛtvikkarmāṇīti /",
  "GSP33brssbh3u:3597": "kiṃ tāvatprāptam yajamānakarmāṇīti /",
  "GSP33brssbh3u:3598": "kutaḥ - phalaśruteḥ /",
  "GSP33brssbh3u:3599": "phalaṃ hi śrūyate - 'varṣati hāsmai varṣayati ha ya etadevaṃ vidvānvṛṣṭau pañcavidhaṃ sāmopāste' (chā. 2.3.2) ityādi /",
  "GSP33brssbh3u:3600": "tacca svāmigāmi nyāyyam /",
  "GSP33brssbh3u:3601": "tasya sāṅge prayoge 'dhikṛtatvāt /",
  "GSP33brssbh3u:3602": "adhikṛtādhikāratvāccaivañjātīyakasya /",
  "GSP33brssbh3u:3603": "phalaṃ ca kartaryupāsanānāṃ śrūyate - 'varṣatyasmai ya upāste' ityādi /",
  "GSP33brssbh3u:3604": "nanvṛtvijo 'pi phalaṃ dṛṣṭam 'ātmane vā yaṃ kāmaṃ kāmayate tamāgāyati' (bṛ. 1.3.28) iti /",
  "GSP33brssbh3u:3605": "na /",
  "GSP33brssbh3u:3606": "tasya vācanikatvāt /",
  "GSP33brssbh3u:3607": "tasmātsvāmina eva phalavatsūpāsaneṣu kartṛtvamityātreya ācāryo manyate // 44 //",
  "GSP33brssbh3u:3608": "____________________________________________________________________________________________",
  "GSP33brssbh3u:3609": "ārtvijyam ity auḍulomiḥ tasmai hi parikrīyate | BBs_3,4.45 |",
  "GSP33brssbh3u:3610": "naitadasti svāmikarmāṇyupāsanānīti /",
  "GSP33brssbh3u:3611": "ṛtvikkarmāṇyetāni syurityauḍulomirācāryo manyate /",
  "GSP33brssbh3u:3612": "kiṃ kāraṇaṃ, tasmai hi sāṅgāya karmaṇe yajamānenartvikparikrīyate /",
  "GSP33brssbh3u:3613": "tatprayogāntaḥpātīni codgīthādyupāsanānyadhikṛtādhikārakatvāt /",
  "GSP33brssbh3u:3614": "tasmādgodohanādiniyamavadevartvigbhirnirvartyetan /",
  "GSP33brssbh3u:3615": "tathāca 'taṃ ha bako dālbhyo vidāñcakāra sa ha naimiśīyānāmudgātā babhūva (chā. 1.2.13)",
  "GSP33brssbh3u:3616": "ityudgātṛkatṛrkatāṃ vijñānasya darśayati /",
  "GSP33brssbh3u:3617": "yattūktaṃ kartrāśrayaṃ phalaṃ śrūyata iti /",
  "GSP33brssbh3u:3618": "naiṣa doṣaḥ /",
  "GSP33brssbh3u:3619": "parārthatvādṛtvijo 'nyatra vacanātphalasaṃbandhānupapatteḥ // 45 //",
  "GSP33brssbh3u:3620": "____________________________________________________________________________________________",
  "GSP33brssbh3u:3621": "śruteśca | BBs_3,4.46 |",
  "GSP33brssbh3u:3622": "yāṃ vai kāñcana yajña ṛtvija āśiṣamāśāsata iti yajamānāyaiva tāmāśāsata iti hovāceti tasmādu haivaṃvidudgātā brūyātkaṃ te kāmamāgāyāni (chā. 1.7.8 - 9) iti /",
  "GSP33brssbh3u:3623": "taccarvitvakkartṛkasya vijñānasya yajamānagāmi phalaṃ darśayati /",
  "GSP33brssbh3u:3624": "tasmādaṅgopāsanānāmṛtvikkarmatvasiddhiḥ // 46 //",
  "GSP33brssbh3u:3625": "14 sahakāryantaravidhyadhikaraṇam / sū. 47 - 49",
  "GSP33brssbh3u:3626": "____________________________________________________________________________________________",
  "GSP33brssbh3u:3627": "sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |",
  "GSP33brssbh3u:3628": "'tasmādbrahmaṇaḥ pāṇḍityaṃ nirvidya bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca monaṃ ca nirvidyātha brāhmaṇaḥ' (bṛ. 3.5.1)",
  "GSP33brssbh3u:3629": "iti bṛhadāraṇyake śrūyate /",
  "GSP33brssbh3u:3630": "tatra saṃśayaḥ maunaṃ vidīyate na veti /",
  "GSP33brssbh3u:3631": "na vidīyata iti tāvatprāptam /",
  "GSP33brssbh3u:3632": "bālyena tiṣṭhāsedityatraiva vidheravasitatvāt /",
  "GSP33brssbh3u:3633": "nahyatha munirityatra vidāyakā vibhaktirupalabhyate tasmādayamanuvādo yuktaḥ /",
  "GSP33brssbh3u:3634": "kutaḥ prāptiriti cet /",
  "GSP33brssbh3u:3635": "munipaṇḍitaśabdayorjñānārthatvātpāṇḍityaṃ nirvidyetyevaṃ prāptaṃ maunam /",
  "GSP33brssbh3u:3636": "apicāmaunaṃ ca maunaṃ ca nirvidyātha brāhmaṇa ityatra tāvanna brāhmaṇatvaṃ vidhīyate prāgeva prāptatvāt /",
  "GSP33brssbh3u:3637": "tasmādatha brāhmaṇa iti praśaṃsāvadastathaivātha munirityapi bhavitumarhati samānanirdeṣatvāditi /",
  "GSP33brssbh3u:3638": "evaṃ prāpte brūmaḥ - sahakāryantaravidhiriti /",
  "GSP33brssbh3u:3639": "vidyāsahakāriṇo maunasya bālyapāṇḍityavadvidhirevāśrayitavyo 'pūrvavat /",
  "GSP33brssbh3u:3640": "nanu pāṇḍityaśabdenaiva maunasyāvagatatvamuktam /",
  "GSP33brssbh3u:3641": "naiṣa doṣaḥ /",
  "GSP33brssbh3u:3642": "muniśabdasya jñānātiśayārthatvāt /",
  "GSP33brssbh3u:3643": "mananānmuniriti ca vyutpattiriti ca vyutpattisaṃbhavāt /",
  "GSP33brssbh3u:3644": "'munīnāmapyahaṃ vyāsaḥ' (gī. 10.37) iti ca prayogadarśanāt /",
  "GSP33brssbh3u:3645": "nanu muniśabda uttamāśramavacano 'pi śrūyate 'gārhasthyamācāryakulaṃ maunaṃ vānaprastham' ityatra /",
  "GSP33brssbh3u:3646": "na /",
  "GSP33brssbh3u:3647": "'vālmīkirmunipuṅgavaḥ' ityādiṣu vyabicāradarśanāt /",
  "GSP33brssbh3u:3648": "itarāśramasaṃnidhānāttu pāriśeṣyāttatrottamāśramopādānaṃ jñānapradhānatvādutmāśramasyaṣa tasmādbālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidīyate /",
  "GSP33brssbh3u:3649": "yattu bālya eva vidheḥ paryavasānamiti tathāpyapūrvatvānmunitvasya vidheyatvāmāśrīyate muniḥ syāditi /",
  "GSP33brssbh3u:3650": "nirvedanīyatvanirdeśādapi maunasya bālyapāṇḍityavadvidheyatvāśrayaṇam /",
  "GSP33brssbh3u:3651": "tadvato vidyāvataḥ sanyāsinaḥ /",
  "GSP33brssbh3u:3652": "kathañca vidyāvaḥ saṃnyāsina ityavagamyate /",
  "GSP33brssbh3u:3653": "tadadhikārāt 'ātmānaṃ viditvā putrādyeṣaṇābhyo vyutthāyātha bhikṣācaryaṃ caranti' iti /",
  "GSP33brssbh3u:3654": "nanu sati vidyāvattve prāpnotyeva tatrātiśayaḥ kiṃ monavidhinetyata āha - pakṣeṇeti /",
  "GSP33brssbh3u:3655": "etaduktaṃ bhavati -",
  "GSP33brssbh3u:3656": "yasminpakṣe bhedadarśanaprābalyānna prāpnoti tasminneṣa vidhiriti /",
  "GSP33brssbh3u:3657": "vidhyādivat /",
  "GSP33brssbh3u:3658": "yathā - 'darśapūrṇamāsābhyāṃ svargakāmo yajeta' ityevañjātīyake vidhyādau sahakāritvenāgnyanbādhānādikamaṅgajātaṃ vidhīyate /",
  "GSP33brssbh3u:3659": "evamavipradhāne 'pyasminvidyāvākye maunavidhirityarthaḥ // 47 //",
  "GSP33brssbh3u:3660": "evaṃ bālyādiviśiṣṭe kaivalyāśrame śrutimati vidyamāne kasmācchāndogye gṛhiṇopasaṃhāraḥ 'abhisamāvṛtya kuṭumbe' (chā. 8.15.1) ityatra /",
  "GSP33brssbh3u:3661": "tena hyupasaṃharaṃstadviṣayamādaraṃ darśatīti /",
  "GSP33brssbh3u:3662": "ata uttaraṃ paṭhati -",
  "GSP33brssbh3u:3663": "____________________________________________________________________________________________",
  "GSP33brssbh3u:3664": "kṛtsnabhāvāt tu gṛhiṇopasaṃhāraḥ | BBs_3,4.48 |",
  "GSP33brssbh3u:3665": "tuśabdo viśeṣaṇārthaḥ /",
  "GSP33brssbh3u:3666": "kṛtsnabhāvo 'sya viśeṣyate /",
  "GSP33brssbh3u:3667": "bahulāyāsāni hi bahūnyāśramakarmāṇi yajñādīni taṃ prati kartavyatayopadiṣṭānyāśramāntarakarmāṇi ca yathāsaṃbhavamahiṃsendriyasaṃyamādīni tasya vidyante /",
  "GSP33brssbh3u:3668": "tasmādgṛhamedhinopasaṃhāro na virudhyate // 48 //",
  "GSP33brssbh3u:3669": "____________________________________________________________________________________________",
  "GSP33brssbh3u:3670": "maunavad itareṣām apy upadeśāt | BBs_3,4.49 |",
  "GSP33brssbh3u:3671": "yathā maunaṃ gārhasthyaṃ caitāvāśramau śrutimantāvevamitarāvapi vānaprasthagurukulavāsau /",
  "GSP33brssbh3u:3672": "darśitā hi purastācchrutiḥ- 'tapaḥ eva dvitīyo brahmacaryācāryakulavāsī tṛtīyaḥ' (chā. 2.23.1) ityādyā /",
  "GSP33brssbh3u:3673": "tasmāccaturṇāmapyāśramāṇāmupadeśāviśeṣāttulyavadvikalpasamuccayābhyāṃ pratipattiḥ /",
  "GSP33brssbh3u:3674": "itareṣāmiti dvayorāśramayorbahuvacanaṃ vṛttibhedāpekṣayānuṣṭhātṛbhedāpekṣayā veti draṣṭavyam // 49 //",
  "GSP33brssbh3u:3675": "15 anāviṣkārādhikaraṇam / sū. 50",
  "GSP33brssbh3u:3676": "____________________________________________________________________________________________",
  "GSP33brssbh3u:3677": "anāviṣkurvann anvayāt | BBs_3,4.50 |",
  "GSP33brssbh3u:3678": "'tasmādbrahmaṇaḥ pāṇḍityaṃ nirvedya bālyena tiṣṭhāset' (bṛ. 3.5.1) iti bālyamanuṣṭheyatayā śrūyate /",
  "GSP33brssbh3u:3679_0": "tatra bālasya bhāvaḥ karma vā bālyamitiraddhite sati bālabhāvasya vayoviśeṣasyecchāyā",
  "GSP33brssbh3u:3679_1": "saṃpādayitumaśakyatvādyathopapādaṃ mūtrapurīṣatvādibālacaritantargatā vā bhāvaviśuddhiraprarūḍhendriyatvaṃ",
  "GSP33brssbh3u:3679_2": "dambhadarpādirahitatvaṃ vā bālyaṃ syāditi saṃśayaḥ /",
  "GSP33brssbh3u:3680": "kiṃ tāvatprāptaṃ kāmacāravādabhakṣaṇatā yathopapādamūtrapurīṣatvaṃ ca prasiddhataraṃ loke bālyamiti tadgrahaṇaṃ yuktam /",
  "GSP33brssbh3u:3681": "nanu patitatvādidoṣaprāpterna yuktaṃ kāmacāratādyāśrayaṇam /",
  "GSP33brssbh3u:3682": "na /",
  "GSP33brssbh3u:3683": "vidyāvataḥ saṃnyāsino vacanasmarthyāddoṣanivṛtteḥ paśuhiṃsādiṣviveti /",
  "GSP33brssbh3u:3684": "evaṃ prāpte 'bhidhīyate /",
  "GSP33brssbh3u:3685": "na /",
  "GSP33brssbh3u:3686": "vacanasya gatyantarābhāvāt /",
  "GSP33brssbh3u:3687": "aviruddhe hyanyasminbālyaśabdābhilapye labhyamāne na vidhyantaravyāghātakalpanā yuktā /",
  "GSP33brssbh3u:3688": "pradhānopakārāya cāṅgaṃ vidhīyate /",
  "GSP33brssbh3u:3689": "jñānābhyāsaśca pradhānamiha yatīnāmanuṣṭheyam /",
  "GSP33brssbh3u:3690": "naca sakalāyāṃ bālacaryāyāmaṅgīkriyamāṇāyāṃ jñānābhyāsaḥ saṃbhāvyate /",
  "GSP33brssbh3u:3691": "tasmādāntaro bhāvaviśeṣo bālyasyāprarūḍhendriyatvādiriha bālyamāśrīyate /",
  "GSP33brssbh3u:3692": "tadāha - anāviṣkurvanniti /",
  "GSP33brssbh3u:3693": "jñānādhyayanadhārmikatvādibhirātmānamavikhyāpayandambhadarpādirahito bhavet /",
  "GSP33brssbh3u:3694": "yathā bālo 'prarūḍhendriyatayā na pareṣāmātmānamāviṣkartumīhate tadvat /",
  "GSP33brssbh3u:3695": "evaṃ hyasya vākyasya pradhānopakāryārthānugama upapadyate /",
  "GSP33brssbh3u:3696": "tathācoktaṃ smṛtikāraiḥ - 'yaṃ na santaṃ na cāsantaṃ nāśrutaṃ na bahuśrutam /",
  "GSP33brssbh3u:3697": "na suvṛttaṃ na durvṛttaṃ veda kaścitsa brāhmaṇaḥ //",
  "GSP33brssbh3u:3698": "gūḍhadharmāśrito vidvānajñātacaritaṃ caret /",
  "GSP33brssbh3u:3699": "andhavajjaḍavaccāpi mūkavacca mahīṃ caret' //",
  "GSP33brssbh3u:3700": "'avyaktaliṅgo 'vyaktācāraḥ' iti caivamādi // 50 //",
  "GSP33brssbh3u:3701": "16 aihikādhikaraṇam / sū. 51",
  "GSP33brssbh3u:3702": "____________________________________________________________________________________________",
  "GSP33brssbh3u:3703": "aihikam apy aprastutapratibandhe taddarśanāt | BBs_3,4.51 |",
  "GSP33brssbh3u:3704": "'sarvāpekṣā ca yajñādiśruteraśvavat (bra.sū. 3.4.23)",
  "GSP33brssbh3u:3705": "ityata ārabhyoccāvacaṃ vidyāsādhanamavadhāritaṃ,",
  "GSP33brssbh3u:3706": "tatphalaṃ vidyā siddhyantī kimihaiva janmani siddhyatyuta kadācidamutrāpīti cnavtyate /",
  "GSP33brssbh3u:3707": "kiṃ tāvatprāptam /",
  "GSP33brssbh3u:3708": "ihaiveti /",
  "GSP33brssbh3u:3709": "kiṃ kāraṇam /",
  "GSP33brssbh3u:3710": "śravaṇādipūrvikā hi vidyā /",
  "GSP33brssbh3u:3711": "naca kaścidamutra me vidyā jāyatāmityabhisaṃdhāya śravaṇādiṣu pravartate /",
  "GSP33brssbh3u:3712": "samāna eva tu janmani vidyājanmābhisaṃdhāyaiteṣu pravartamāno dṛśyate /",
  "GSP33brssbh3u:3713": "yajñādīnyapi śravaṇādidvāreṇaiva vidyāṃ janayanti prāmāṇajanyatvādvidyāyāḥ /",
  "GSP33brssbh3u:3714": "tasmādaihikameva vidyājanmeti /",
  "GSP33brssbh3u:3715": "evaṃ prāpte vadāmaḥ - aihikaṃ vidyājanma bhavatyasati prastutapratibandha iti /",
  "GSP33brssbh3u:3716": "etadapaktaṃ bhavati - yadā prakrāntasya vidyāsādhanasya kaścitpratibandho na kriyata upasthitavipākena karmāntareṇa tadehaiva vidyotpadyate,",
  "GSP33brssbh3u:3717": "yadā tu khalu tatpratibandhaḥ kriyate tadāmutreti /",
  "GSP33brssbh3u:3718": "upasthitavipākatvaṃ ca karmaṇo deśakālanimittopaninipātādbhavati /",
  "GSP33brssbh3u:3719": "yāni cākasya karmaṇo vipācakāni deśakālanimittāni tānyevānyasyāpīti na niyantuṃ śakyate /",
  "GSP33brssbh3u:3720": "yato viruddhaphalānyapi karmāṇi bhavanti /",
  "GSP33brssbh3u:3721": "śāstramapyasya karmaṇa idaṃ phalaṃ bhavatītyetāvati paryavasitaṃ na deśakālanimittaviśeṣamapi saṃkārtayati /",
  "GSP33brssbh3u:3722": "sādhanavīryaviśeṣāttvatīndriyā kasyacicchaktirāvirbhavati tatpratibaddhā parasya tiṣṭhati /",
  "GSP33brssbh3u:3723": "nacāviśeṣeṇa vidyāyāmabhisaṃdhirnotpadyata ihāmutra vā me vidyā jāyatāmityabhisaṃdherniraṅ kuśatvāt /",
  "GSP33brssbh3u:3724": "śravaṇādi dvāreṇāpi vidyotpadyamānā pratibandhakṣayāpekṣayaivotpadyate /",
  "GSP33brssbh3u:3725": "tathācaśrutirdurbodhatvamātmano darśayati - 'śravaṇāyāpi bahubhiryo na labhyaḥ śṛṇvanto 'pi bahavo yaṃ na vidyuḥ /",
  "GSP33brssbh3u:3726": "āścaryo 'sya vaktā kuśalo 'sya labdhāścaryo jñātā kuśalānuśiṣṭaḥ' (ka. 2.7) iti /",
  "GSP33brssbh3u:3727": "garbhasya eva ca vāmadevaḥ pratipede brahmabhāvamiti vadantī janmāntarasaṃcitātsādhanājjanmāntare vidyotpattiṃ darśayati /",
  "GSP33brssbh3u:3728": "nahi garbhasyaivaihikaṃ kiñcitsādhanaṃ saṃbhāvyate /",
  "GSP33brssbh3u:3729": "samṛtāvapi - 'aprāpya yogasaṃsiddhiṃ kāṃ gatiṃ kṛṣṇa gacchati' (gī. 6.36)",
  "GSP33brssbh3u:3730": "ityarjunena pṛṣṭo bhagavānvāsudevaḥ 'nahi kalyāṇakṛtkaściddurgatiṃ tāta gacchati' (gī. 6.40)",
  "GSP33brssbh3u:3731": "ityuktvā punastasya puṇyalokaprāptiṃ sādhukule saṃbūtiṃ cābhidhāyānantaram 'tatra taṃ buddhisaṃyogaṃ labhate paurvadehikam' (gī.",
  "GSP33brssbh3u:3732": "6.43) ityādinā 'anekajanmasaṃsiddhastato yāti parāṃ gatim' (gī. 6.45) ityetenaitadeva darśayati /",
  "GSP33brssbh3u:3733": "tasmādaihikamāmuṣmikaṃ vā vidyājanma pratibandhakṣayāpekṣayeti sthitam // 51 //",
  "GSP33brssbh3u:3734": "17 muktiphalādhikaraṇam / sū. 52",
  "GSP33brssbh3u:3735": "____________________________________________________________________________________________",
  "GSP33brssbh3u:3736": "evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |",
  "GSP33brssbh3u:3737": "yathā mumukṣorvidyāsādhanāvalambinaḥ sādhanavīryaviśeṣādvidyalakṣaṇe phala aihikāmuṣmikaphalatvakṛto viśeṣapratiniyamo dṛṣṭaḥ /",
  "GSP33brssbh3u:3738": "evaṃ muktilakṣaṇe 'pyutkarṣīpakarṣakṛtaḥ kaścidviśeṣapratiniyamaḥ /",
  "GSP33brssbh3u:3739": "syādityāśaṅkyāha - evaṃ muktiphalāniyama iti /",
  "GSP33brssbh3u:3740": "na khalu muktiphale kaścidevaṃbhūto viśeṣapratiniyama āśaṅkitavyaḥ /",
  "GSP33brssbh3u:3741": "kutaḥ - tadavasthāvadhṛteḥ /",
  "GSP33brssbh3u:3742": "muktyavasthā hi sarvavedānteṣvekarūpaivāvadhāryate /",
  "GSP33brssbh3u:3743": "brahmaiva hi muktyavasthā naca brahmaṇo 'nekākārayogo 'sti /",
  "GSP33brssbh3u:3744": "ekaliṅgatvāvadhāraṇāt 'astūlamanaṇu' (bṛ. 3.8.8)",
  "GSP33brssbh3u:3745": "'sa eṣa neti netyātmā' (bṛ. 3.9.23)",
  "GSP33brssbh3u:3746": "'yatra nānyatpaśyati' (chā. 7.24.1)",
  "GSP33brssbh3u:3747": "'brahmaivedamamṛtaṃ purastāt' (muṇḍa. 2.2.11)",
  "GSP33brssbh3u:3748": "'idaṃ sarvaṃ yadayamātmā' (bṛ. 2.4.6)",
  "GSP33brssbh3u:3749": "'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.25)",
  "GSP33brssbh3u:3750": "'yatra tvasya sarvamātmaivābhūttatkena kaṃ paśyet' (bṛ. 4.5.15) ityādiśrutibhyaḥ /",
  "GSP33brssbh3u:3751": "apica vidyāsādhanaṃ svavīryaviśeṣāsvaphala eva vidyāyāṃ kañcidatiśayamāsañjayenna vidyāphale muktau /",
  "GSP33brssbh3u:3752": "taddhyasādhyaṃ nityasiddhasvabhāvameva vidyāyādhigamyata ityasakṛdavādiṣma /",
  "GSP33brssbh3u:3753": "naca tasyāmapyutkarṣanikarṣātmako 'tiśaya upapadyate nikṛṣṭāyā vidyātvābhāvādutkṛṣṭaiva hi vidyā bhavati /",
  "GSP33brssbh3u:3754": "tasmāttasyāṃ cirācirotpattirūpo 'tiśayo bhavanbhavet /",
  "GSP33brssbh3u:3755": "natu muktau kaścidatiśayasaṃbhavo 'sti /",
  "GSP33brssbh3u:3756": "vidyābhedābhāvādapi tatphalabhedaniyamābhāvaḥ karmaphalavat /",
  "GSP33brssbh3u:3757": "nahi muktisādhanabhūtāyā vidyāyāḥ karmaṇāmiva bhedo 'stīti /",
  "GSP33brssbh3u:3758": "saguṇāsu tu vidyāsu - 'manomayaḥ prāṇaśarīraḥ' (chā. 3.14.2)",
  "GSP33brssbh3u:3759": "ityādyāsu guṇāvāpodvāpavaśādbhedopapattau satyāmupapadyate yathāsvaṃ phalabhedaniyamaḥ karmaphalavat /",
  "GSP33brssbh3u:3760": "tathāca liṅgadarśanam - 'taṃ yathā yathopāsate tadeva bhavati' iti /",
  "GSP33brssbh3u:3761": "naivaṃ nirguṇāyāṃ vidyāyāṃ guṇābhāvāt /",
  "GSP33brssbh3u:3762": "tathāca smṛtiḥ - 'nahi gatiradhikāsti kasyacitsati hi guṇe pravadantyatulyatām' iti /",
  "GSP33brssbh3u:3763": "tadavasthāvadhṛtestadavasthādhṛteriti padābhyaso 'dhyāyaparisamāptiṃ dyotayati // 52 //",
  "GSP33brssbh3u:3764": "____________________________________________________________________________________________",
  "GSP33brssbh3u:3765": "iti śrīmatparamahaṃsaparivrājakācāryaśrīmacchaṅkarabhagavatpādakṛtau śārīrakamīmāṃsābhāṣye tṛtīyādhyāyasya caturthaḥ pādaḥ // 4 //"
}