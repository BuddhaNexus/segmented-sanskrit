{
  "GE07bhg4c06u:0": "BhG 6.1",
  "GE07bhg4c06u:1": "anāśritaḥ karma-phalaṃ kāryaṃ karma karoti yaḥ |",
  "GE07bhg4c06u:2": "sa saṃnyāsī ca yogī ca na niragnir na cākriyaḥ ||1||",
  "GE07bhg4c06u:3": "śrīdharaḥ :",
  "GE07bhg4c06u:4": "citte śuddhe 'pi na dhyānaṃ vinā saṃnyāsa-mātrataḥ |",
  "GE07bhg4c06u:5": "muktiḥ syād iti ṣaṣṭhe 'smin dhyāna-yogo vitanvate ||",
  "GE07bhg4c06u:6": "pūrvādhyāye saṃkṣepeṇoktaṃ yogaṃ prapañcayituṃ ṣaṣṭhādhyāyārambhaḥ |",
  "GE07bhg4c06u:7_0": "tatra tāvat sarva-karmāṇi manasā saṃnyasya [Gītā 5.13] ity ārabhya saṃnyāsa-pūrvikāyā",
  "GE07bhg4c06u:7_1": "jñāna-niṣṭhāyās tātparyenābhidhānād duḥkha-rūpatvāc ca karmaṇaḥ sahasā saṃnyāsātiprasaṅgaṃ",
  "GE07bhg4c06u:7_2": "prāptaṃ vārayituṃ saṃnyāsād api śreṣṭhatvena karma-yogaṃ stauti anāśrita iti dvābhyām |",
  "GE07bhg4c06u:8": "karma-phalam anāśrito 'napekṣamāṇaḥ sann avaśya-kāryatayā vihitaṃ karma yaḥ karoti,",
  "GE07bhg4c06u:9": "sa eva saṃnyāsī yogī ca na tu niragnir agni-sādhyeṣṭākhya-karma-tyāgī |",
  "GE07bhg4c06u:10": "na cākriyo 'nagni-sādhya-pūrtākhya-karma-tyāgī ||1||",
  "GE07bhg4c06u:11": "madhusūdanaḥ :",
  "GE07bhg4c06u:12": "yoga-sūtraṃ tribhiḥ ślokaiḥ pañcamānte yad īritam |",
  "GE07bhg4c06u:13": "ṣaṣṭhas tv ārabhyate 'dhyāyas tad-vyākhyānāya vistarāt ||",
  "GE07bhg4c06u:14": "tatra sarva-karma-tyāgena yogaṃ vidhāsyaṃs tyājyatvena hīnatvam āśaṅkya karma-yogaṃ stauti anāśrita iti dvābhyām |",
  "GE07bhg4c06u:15_0": "karmaṇāṃ phalam āśrito 'napekṣamāṇaḥ phalābhisaṃdhi-rahitaḥ san kāryaṃ kartavyatayā",
  "GE07bhg4c06u:15_1": "śāstreṇa vihitaṃ nityam agnihotrādi karma karoti yaḥ sa karmy api san saṃnyāsī ca yogī ceti stūyate |",
  "GE07bhg4c06u:16": "sannyāso hi thyāgaḥ |",
  "GE07bhg4c06u:17": "citta-gata-vikṣepābhāvaś ca yogaḥ |",
  "GE07bhg4c06u:18": "tau cāsya vidyete phala-tyāgāt phala-tṛṣṇā-rūpa-citta-vikṣepābhāvāc ca |",
  "GE07bhg4c06u:19": "karma-phala-tṛṣṇā-tyāga evātra gauṇyā vṛttyā saṃnyāsa-yoga-śabdābhyām abhidhīyate sakāmānapekṣya prāśastya-kathanāya |",
  "GE07bhg4c06u:20": "avaśyambhāvinau hi niṣkāma-karmānuṣṭhātur mukhyau saṃnyāsa-yogau |",
  "GE07bhg4c06u:21": "tasmād ayaṃ yadyapi na niragnir agni-sādhya-śrauta-karma-tyāgī na bhavati,",
  "GE07bhg4c06u:22": "na cākriyo 'gni-nirapekṣa-smārta-kriyā-tyāgī ca na bhavati |",
  "GE07bhg4c06u:23": "tathāpi saṃnyāsī yogī ceti mantavyaḥ |",
  "GE07bhg4c06u:24": "athavā na niragnir na cākriyaḥ saṃnyāsī yogī ceti mantavyaḥ |",
  "GE07bhg4c06u:25": "kintu sāgniḥ sakriyaś ca niṣkāma-karmānuṣṭhāyī saṃnyāsī yogī ceti mantavya iti stūyate |",
  "GE07bhg4c06u:26": "apaśavo vā anye go-aśvebhyaḥ paśavo go-aśvān ity atreva praśaṃsā-lakṣaṇayā nañ-anvayopapattiḥ |",
  "GE07bhg4c06u:27_0": "atra cākriya ity anenaiva sarva-karma-saṃnyāsini labdhe niragnir iti vyarthaṃ syād",
  "GE07bhg4c06u:27_1": "ity agni-śabdena sarvāṇi karmāṇy upalakṣya niragnir iti saṃnyāsī kriyā-śabdena citta-vṛttīr",
  "GE07bhg4c06u:27_2": "upalakṣyākriya iti niruddha-citta-vṛttir yogī ca kathyate |",
  "GE07bhg4c06u:28": "tena na niragniḥ saṃnyāsī mantavyo na cākriyo yogī mantavya iti yathā-saṅkhyam ubhaya-vyatireko darśanīyaḥ |",
  "GE07bhg4c06u:29": "evaṃ sati nañ-dvayam apy upapannam iti draṣṭavyam ||1||",
  "GE07bhg4c06u:30": "viśvanāthaḥ :",
  "GE07bhg4c06u:31": "ṣaṣṭheṣu yogino yoga-prakāra-vijitātmanaḥ |",
  "GE07bhg4c06u:32": "manasaś cañcalasyāpi naiścalyopāya ucyate ||",
  "GE07bhg4c06u:33": "aṣṭāṅga-yogābhyāse pravṛttenāpi citta-śodhakaṃ niṣkāma-karma na tyājyam ity āha karma-phalam āśrito 'napekṣamāṇaḥ kāryam avaśya-kartavyatvena śāstra-vihitaṃ karma yaḥ karoti,",
  "GE07bhg4c06u:34": "sa eva karma-phala-saṃnyāsāt saṃnyāsī,",
  "GE07bhg4c06u:35": "sa eva viṣaya-bhogeṣu cittābhāvād yogī cocyate |",
  "GE07bhg4c06u:36": "na ca niragnir agnihotrādi-karma-mātra-tyāgavān eva sannyāsy ucyate |",
  "GE07bhg4c06u:37": "na cākriyo na daihika-ceṣṭā-śūnyo 'rdha-nimīlita-netra eva yogī cocyate ||1||",
  "GE07bhg4c06u:38": "baladevaḥ :",
  "GE07bhg4c06u:39": "ṣaṣṭhe yoga-vidhiḥ karma-śuddhasya vijitātmanaḥ |",
  "GE07bhg4c06u:40": "sthairyopāyaś ca manaso 'sthirasyāpīti kīrtyate ||",
  "GE07bhg4c06u:41": "proktaṃ karma-yogam aṣṭāṅga-yoga-śiraskam upadekṣyann ādau tau tad-upāyatvāt taṃ karma-yogam stauti bhagavān anāśrita iti dvābhyām |",
  "GE07bhg4c06u:42": "karma-phalam paśv-anna-putra-svargādi-kāmanāśrito 'nicchan kāryam avaśya-kartavyatayā vihitaṃ karma yaḥ karoti,",
  "GE07bhg4c06u:43": "sa saṃnyāsī jñāna-yoga-niṣṭhaḥ,",
  "GE07bhg4c06u:44": "yogī cāṣṭāṅga-yoga-niṣṭhaḥ sa eva |",
  "GE07bhg4c06u:45": "karma-yogenaiva tayoḥ siddhir iti bhāvaḥ |",
  "GE07bhg4c06u:46": "na niragnir agnihotrādi-karma-tyāgī yati-veśaḥ sannyāsī na cākriyaḥ śarīra-karma-tyāgī ardha-mudrita-netro yogī |",
  "GE07bhg4c06u:47": "atra yogam aṣṭāṅgaṃ cikīrṣūṇāṃ sahasā karma na tyājyam iti matam ||1||",
  "GE07bhg4c06u:48": "__________________________________________________________",
  "GE07bhg4c06u:49": "BhG 6.2",
  "GE07bhg4c06u:50": "yaṃ saṃnyāsam iti prāhur yogaṃ taṃ viddhi pāṇḍava |",
  "GE07bhg4c06u:51": "na hy asaṃnyasta-saṃkalpo yogī bhavati kaścana ||2||",
  "GE07bhg4c06u:52": "śrīdharaḥ : kuta ity apekṣāyāṃ karma-yogasyaiva saṃnyāsatvaṃ pratipādayann āha yam iti |",
  "GE07bhg4c06u:53": "saṃnyāsam iti prāhuḥ prakarṣeṇa śreṣṭhatvenāhuḥ |",
  "GE07bhg4c06u:54": "nyāsa evāty arecayat ity ādi śruteḥ |",
  "GE07bhg4c06u:55": "kevalāt phala-saṃnyasanād dhetor yogam eva taṃ jānīhi |",
  "GE07bhg4c06u:56": "kuta ity apekṣāyām iti śabdokto hetur yoge 'py astīty āha na hīti |",
  "GE07bhg4c06u:57": "na saṃnyastaḥ phala-saṃkalpo yena sa karma-niṣṭho jñāna-niṣṭho vā kaścid api na hi yogī bhavati |",
  "GE07bhg4c06u:58": "ataḥ phala-saṅkalpa-tyāga-sāmyāt saṃnyāsī ca phala-saṅkalpa-tyāgād eva citta-vikṣepābhāvād yogī ca bhavaty eva sa ity arthaḥ ||2||",
  "GE07bhg4c06u:59": "madhusūdanaḥ :",
  "GE07bhg4c06u:60": "asaṃnyāse 'pi saṃnyāsa-śabda-prayoge nimitta-bhūtaṃ guṇa-yogaṃ darśayitum āha yaṃ saṃnyāsam iti |",
  "GE07bhg4c06u:61": "yaṃ sarva-karma-tat-phala-parityāgaṃ saṃnyāsam iti prāhuḥ śrutayaḥ nyāsa evāty arecayat,",
  "GE07bhg4c06u:62": "brāhmaṇāḥ puatraiṣaṇāyāś ca vittaiṣaṇāyāś ca lokaiṣaṇāyāś ca vyutthāyātha bhikṣā-caryaṃ caranti ity ādyāḥ |",
  "GE07bhg4c06u:63": "yogaṃ phala-tṛṣṇā-kartṛtvābhimānayoḥ parityāgena vihita-karmānuṣṭhānaṃ taṃ saṃnyāsaṃ viddhi he pāṇḍava |",
  "GE07bhg4c06u:64": "abrahma-dattaṃ brahma-dattam ity āha taṃ vayaṃ manyāmahe brahma-datta-sadṛśo 'yam iti nyāyāt para-śabdaḥ paratra prayujyamānaḥ sādṛśyaṃ bodhayati gauṇyā vṛttyā tad-bhāvāropeṇa vā |",
  "GE07bhg4c06u:65": "prakṛte tu kiṃ sādṛśyam ? iti tad āha nahīti |",
  "GE07bhg4c06u:66": "hi yasmād asaṃnyasta-saṃkalpo 'tyakta-phala-saṅkalpaḥ kaścana kaścid api",
  "GE07bhg4c06u:67": "yogī na bhavati |",
  "GE07bhg4c06u:68": "api tu sarvo yogī tyakta-phala-saṅkalpa eva bhavatīti phala-tyāga-sāmyāt tṛṣṇā-rūpa-vitta-vṛtti-nirodha-sāmyāc ca gauṇyā vṛttyā karmy eva saṃnyāsī ca yogī ca bhavatīty arthaḥ |",
  "GE07bhg4c06u:69": "tathā hi - yogaś citta-vṛtti-nirodhaḥ [YogaS 1.2] pramāṇa-viparyaya-vikalpa-nidrā-smṛtaya [YogaS 1.6] iti vṛttayaḥ pañca-vidhāḥ |",
  "GE07bhg4c06u:70": "tatra pratyakṣānumāna-śāstropamānārthāpatty-abhāvākhyāni pramāṇāni ṣaḍ iti vaidikāḥ |",
  "GE07bhg4c06u:71": "pratyakṣānumānāgamāḥ pramāṇāni [YogaS 1.7] trīṇīti yogāḥ |",
  "GE07bhg4c06u:72": "antarbhāva-bahir-bhāvābhyāṃ saṅkoca-vikāsau draṣṭavyau |",
  "GE07bhg4c06u:73": "ataeva tārkikādīnāṃ mata-bhedāḥ |",
  "GE07bhg4c06u:74": "viparyayo mithyā-jñānam tasya pañca bhedā avidyāsmitā-rāga-dveṣābhiniveśaḥ [YogaS 2.3] ta eva ca kleśāḥ |",
  "GE07bhg4c06u:75": "śabda-jñānānupātī vastu-śūnyo vikalpaḥ [YogaS 1.9] pramā-bhrama-vilakṣaṇo",
  "GE07bhg4c06u:76": "'sad-artha-vyavahāraḥ śaśa-viṣāṇam asat-puruṣasya catanyam ity ādiḥ |",
  "GE07bhg4c06u:77": "abhāva-pratyayālambanā vṛttir nidrā [YogaS 1.10] na tu jñānādy-abhāva-mātram ity arthaḥ |",
  "GE07bhg4c06u:78": "anubhūta-viṣayāsaṃpramoṣaḥ smṛtiḥ [YogaS 1.11] pūrvānubhava-saṃskārajaṃ jñānam ity arthaḥ |",
  "GE07bhg4c06u:79": "sarva-vṛtti-janyatvād ante kathanam |",
  "GE07bhg4c06u:80": "lajjādi-vṛttīnām api āñcasv evāntarbhāvo draṣṭavyaḥ |",
  "GE07bhg4c06u:81": "etādṛśāṃ sarvāsāṃ citta-vṛttīnāṃ norodho yoga iti ca samādhir iti ca kathyate |",
  "GE07bhg4c06u:82": "phala-saṅkalpas tu rāgākhyas tṛtīyo viparyaya-bhedas tan-nirodha-mātram api gauṇyā vṛttyā yoga iti saṃnyāsa iti cocyata iti na virodhaḥ ||2||",
  "GE07bhg4c06u:83": "viśvanāthaḥ : karma-phala-tyāga eva saṃnyāsa-śabdārthaḥ |",
  "GE07bhg4c06u:84": "vastutas tathā viṣayebhyaś citta-naiścalyam eva yoga-śabdārthaḥ |",
  "GE07bhg4c06u:85": "tasmāt saṃnyāsa-yoga-śabdayor aikyārtham evāgatam ity āha yam iti |",
  "GE07bhg4c06u:86": "asaṃnyasto na saṃnyastas tyaktaḥ saṅkalpaḥ phalākāṅkṣā viṣaya-bhoga-spṛhā yena saḥ ||2||",
  "GE07bhg4c06u:87": "baladevaḥ :",
  "GE07bhg4c06u:88": "nanu sarvendriya-vṛtti-virati-rūpāyāṃ jñāna-niṣṭhāyāṃ saṃnyāsa-śabdaś citta-vṛtti-nirodhe yoga-śabdaś ca paṭhyate |",
  "GE07bhg4c06u:89": "sa ca sarvendriya-vyāpārātmake karma-yoge sa saṃnyāsī ca yogī ceti bruvatā bhavatā kayā vṛttyā nīyata iti cet tatrāha yam iti |",
  "GE07bhg4c06u:90": "yaṃ karma-yogam artha-tātparya-jñāḥ saṃnyāsṃ prāhus tam eva taṃ yogam aṣṭāṅgaṃ viddhi | he pāṇḍava !",
  "GE07bhg4c06u:91": "nanu siṃho mānavakaḥ ity ādau śauryādi-guṇa-sādṛśyena tathā prayogaḥ |",
  "GE07bhg4c06u:92": "prakṛteḥ kiṃ sādṛśyam iti cet tatrāha na hīti |",
  "GE07bhg4c06u:93": "asaṃnyasta-saṃkalpaḥ kaścana kaścid jñāna-yogy aṣṭāṅga-yogī ca na bhavaty api tu saṃnyasta-saṃkalpa eva bhavatīty arthaḥ |",
  "GE07bhg4c06u:94": "saṃnyastaḥ parityaktaḥ saṅkalpaḥ phalecchā ca yena saḥ |",
  "GE07bhg4c06u:95": "tathā phala-tyāga-sādṛśyāt tṛṣṇā-rūpa-citta-vṛtti-nirodha-sādṛśyāc ca karma-yoginas tad-ubhayatvena prayogo gauṇa-vṛttyeti ||2||",
  "GE07bhg4c06u:96": "__________________________________________________________",
  "GE07bhg4c06u:97": "BhG 6.3",
  "GE07bhg4c06u:98": "ārurukṣor muner yogaṃ karma kāraṇam ucyate |",
  "GE07bhg4c06u:99": "yogārūḍhasya tasyaiva śamaḥ kāraṇam ucyate ||3||",
  "GE07bhg4c06u:100": "śrīdharaḥ : tarhi yāvaj-jīvaṃ karma-yoga eva prāpta ity āśaṅkya tasyāvadhim āha ārurukṣor iti |",
  "GE07bhg4c06u:101": "jñāna-yogam āroḍhuṃ prātum icchoḥ puṃsas tad-ārohe kāraṇaṃ karmocyate |",
  "GE07bhg4c06u:102": "citta-śuddhi-karatvāt |",
  "GE07bhg4c06u:103": "jñāna-yogam ārūḍhasya tu tasyaiva dhyāna-niṣṭhasya śamaḥ samādhiś citta-vikṣepaka-karmoparamo jñāna-paripāke kāraṇam ucyate ||3||",
  "GE07bhg4c06u:104": "madhusūdanaḥ :",
  "GE07bhg4c06u:105": "tat kiṃ praśastatvāt karma-yoga eva yāvaj-jīvam anuṣṭheya iti nety āha ārurukṣor iti |",
  "GE07bhg4c06u:106_0": "yogam antaḥ-karaṇa-śuddhi-rūpaṃ vairāgyam ārurukṣor āroḍhum icchor na tvārūḍhasya",
  "GE07bhg4c06u:106_1": "muner bhaviṣyataḥ karma-phala-tṛṣṇā-tyāginaḥ karma śāstra-vihitam agnihotrādi nityaṃ",
  "GE07bhg4c06u:106_2": "bhagavad-arpaṇa-buddhyā kṛtaṃ kāraṇaṃ yogārohaṇe sādhanam anuṣṭheyam ucyate veda-mukhena mayā |",
  "GE07bhg4c06u:107_0": "yogārūḍhasya yogam antaḥ-karaṇa-śuddhi-rūpaṃ vairāgyaṃ prāptavatas tu tasyaiva pūrvaṃ",
  "GE07bhg4c06u:107_1": "karmiṇo 'pi sataḥ śamaḥ sarva-karma-saṃnyāsa eva kāraṇam anuṣṭheyatayā jñāna-paripāka-sādhanam ucyate ||3 ||",
  "GE07bhg4c06u:108": "viśvanāthaḥ :",
  "GE07bhg4c06u:109": "nanu tarhy aṣṭāṅga-yogino yāvaj-jīvam eva niṣkāma-karma-yogaḥ prāpta ity āśaṅkya tasyāvadhim āha ārurukṣor iti |",
  "GE07bhg4c06u:110": "muner yogābhyāsino yogaṃ niścala-dhyāna-yogam āroḍhuṃ icchos tad-ārohe kāraṇaṃ karma cocyate citta-śuddhi-karatvāt |",
  "GE07bhg4c06u:111": "tatas tasya yogaṃ dhyāna-yogam ārūḍhasya dhyāna-niṣṭhā-prāptaḥ śamaḥ vikṣepaka-sarva-karmoparamaḥ kāraṇam |",
  "GE07bhg4c06u:112": "tad evaṃ samyak-citta-śuddhi-rahito yogārurukṣuḥ ||3||",
  "GE07bhg4c06u:113": "baladevaḥ :",
  "GE07bhg4c06u:114": "nanv evam aṣṭāṅga-yogino yāvaj jīvaṃ karmānuṣṭhānaṃ prāptam iti cet tatrāha ārurukṣor iti |",
  "GE07bhg4c06u:115": "muner yogābhyāsino yogaṃ dhyāna-niṣṭhām ārurukṣos tad-ārohe karma kāraṇaṃ hṛd-viśuddhi-kṛttvāt |",
  "GE07bhg4c06u:116": "tasyaiva yogārūḍhasya dhyāna-niṣṭhasya tad-dāḍhye śamo vikṣepaka-karmoparatiḥ kāraṇam ||3||",
  "GE07bhg4c06u:117": "__________________________________________________________",
  "GE07bhg4c06u:118": "BhG 6.4",
  "GE07bhg4c06u:119": "yadā hi nendriyārtheṣu na karmasv anuṣajjate |",
  "GE07bhg4c06u:120": "sarva-saṃkalpa-saṃnyāsī yogārūḍhas tadocyate ||4||",
  "GE07bhg4c06u:121": "śrīdharaḥ : kīdṛśo 'yaṃ yogārūḍho yasya śamaḥ kāraṇam ucyata iti ? atrāha yadeti |",
  "GE07bhg4c06u:122": "indriyārtheṣv indriya-bhogyeṣu śabdādiśu tat-sādhaneṣu ca karmasu yadā nānuṣajjate āsaktiṃ na karoti |",
  "GE07bhg4c06u:123": "tatra hetuḥ āsakti-mūla-bhūtān sarvā bhoga-viṣayān karma-viṣayāṃś ca saṅkalpān saṃnyasituṃ tyaktuṃ śīlaṃ yasya saḥ |",
  "GE07bhg4c06u:124": "tadā yogārūḍha ucyate ||4||",
  "GE07bhg4c06u:125": "madhusūdanaḥ : kadā yogārūḍho bhavatīty ucyate yadeti |",
  "GE07bhg4c06u:126_0": "yadā yasmiṃś citta-samādhāna-kāla indriyārtheṣu śabdādiśu karmasu ca nitya-naimittika-kāmya-laukika-pratiṣiddheṣu",
  "GE07bhg4c06u:126_1": "nānuṣajjate teṣāṃ mithyātva-darśanenātmano 'kartr-abhoktṛ-paramānanadādvaya-svarūpa-darśanena",
  "GE07bhg4c06u:126_2": "ca prayojanābhāva-buddhyāham eteṣāṃ kartā mamaite bhogyā ity abhiniveśa-rūpam anuṣaṅgaṃ na karoti |",
  "GE07bhg4c06u:127_0": "hi yasmāt tasmāt sarva-saṅkalpa-saṃnyāsī sarveṣāṃ saṅkalpānām idaṃ mayā kartavyam",
  "GE07bhg4c06u:127_1": "etat phalaṃ bhoktavyam ity evaṃ rūpāṇāṃ mano-vṛtti-viśeṣāṇāṃ tad-viṣayāṇāṃ ca kāmānāṃ",
  "GE07bhg4c06u:127_2": "tat-sādhanānāṃ ca karmaṇāṃ tyāga-śīlaḥ |",
  "GE07bhg4c06u:128": "tadā śabdādiṣu karmasu cānuṣaṅgasya tad-dhetoś ca saṅkalpasya yogārohaṇa-pratibandhakasyābhāvād yogaṃ samādhim ārūḍho yogārūḍha ity ucyate",
  "GE07bhg4c06u:129": "||4||",
  "GE07bhg4c06u:130": "viśvanāthaḥ : samyak-śuddha-cittas tu yogārūḍhas taj-jñāpakaṃ lakṣaṇam āha yadeti |",
  "GE07bhg4c06u:131": "indriyārtheṣu śabdādiṣu karmasu tat-sādhaneṣu ||4||",
  "GE07bhg4c06u:132": "baladevaḥ : yogārūḍhatva-jñāpakaṃ cihnam āha yadeti |",
  "GE07bhg4c06u:133": "indriyārtheṣu śabdādiṣu tat-sādhaneṣu karmasu ca yadātmānanda-rasikaḥ san na sajjate |",
  "GE07bhg4c06u:134": "tatra hetuḥ sarveti |",
  "GE07bhg4c06u:135": "sarvān bhoga-viṣayān karma-viṣayāś ca saṅkalpānāsattimūla-bhūtān saṃnyasituṃ parityaktuṃ śīlaṃ yasya saḥ ||4||",
  "GE07bhg4c06u:136": "__________________________________________________________",
  "GE07bhg4c06u:137": "BhG 6.5",
  "GE07bhg4c06u:138": "uddhared ātmanātmānaṃ nātmānam avasādayet |",
  "GE07bhg4c06u:139": "ātmaiva hy ātmano bandhur ātmaiva ripur ātmanaḥ ||5||",
  "GE07bhg4c06u:140": "śrīdharaḥ :",
  "GE07bhg4c06u:141": "ato viṣayāsakti-tyāge mokṣaṃ tad-āsaktau ca bandhaṃ paryālocya rāgādi-svabhāvaṃ tyajed ity āha uddhared iti |",
  "GE07bhg4c06u:142": "ātmanā viveka-yuktenātmānaṃ saṃsārād uddharet |",
  "GE07bhg4c06u:143": "na tv avasādayed adho na nayet |",
  "GE07bhg4c06u:144": "hi yata ātmaiva manaḥ-saṅgādy-uparata ātmanaḥ svasya bandhur upakārakaḥ |",
  "GE07bhg4c06u:145": "ripur apakārakaś ca ||5||",
  "GE07bhg4c06u:146": "madhusūdanaḥ :",
  "GE07bhg4c06u:147": "yo yadaivaṃ yogārūḍho bhavati tadā tenātmanaivātmoddhṛto bhavati saṃsārānartha-vrātāt |",
  "GE07bhg4c06u:148": "ata uddhared iti |",
  "GE07bhg4c06u:149": "ātmanā viveka-yuktena manasātmānaṃ svaṃ jīvaṃ saṃsāra-samudre nimagnaṃ tata uddharet |",
  "GE07bhg4c06u:150": "ut ūrdhvaṃ haret |",
  "GE07bhg4c06u:151": "viṣayāsaṅga-parityāgena yogārūḍhatām āpādayed ity arthaḥ |",
  "GE07bhg4c06u:152": "na tu viṣayāsaṅgenātmānam avasādayet saṃsāra-samudre majjayet |",
  "GE07bhg4c06u:153": "hi yasmād ātmaivātmano bandhur hitakārī saṃsāra-bandhanān mocana-hetur nānyaḥ kaścil laukikasya bandhor api snehānubandhena bandha-hetutvāt |",
  "GE07bhg4c06u:154": "ātmaiva nānyaḥ |",
  "GE07bhg4c06u:155": "kaścit ripuḥ śatru-rahita-kāri-viṣaya-bandhanāgāra-praveśāt kośakāra ivātmanaḥ svasya |",
  "GE07bhg4c06u:156": "bāhyasyāpi ripor ātma-prayuktatvād yuktam avadhāraṇam ātmaivaa ripur ātmana iti ||5||",
  "GE07bhg4c06u:157": "viśvanāthaḥ : yasmād indriyārthāsaktyaivātmā saṃsāra-kūpe patitas taṃ yatnenoddhared iti |",
  "GE07bhg4c06u:158": "ātmanā viṣayāsakti-rahitena manasātmānaṃ jīvam uddharet |",
  "GE07bhg4c06u:159": "viṣayāsakti-sahitena manasā tv ātmānaṃ nāvasādayet na saṃsāra-kūpe pātayet |",
  "GE07bhg4c06u:160": "tasmād ātmā mana eva bandhur mana eva ripuḥ ||5||",
  "GE07bhg4c06u:161": "baladevaḥ : indriyārthādy-anāsaktau hetu-bhāvenāha uddhared iti |",
  "GE07bhg4c06u:162": "viṣayādy-āsakta-manaskatayā saṃsāra-kūpe nimagnam ātmānaṃ jīvam ātmanā viṣayāsakti-rahitena manasā tasmād uddhared ūrdhvaṃ haret |",
  "GE07bhg4c06u:163": "viṣayāsaktena manasātmānaṃ nāvasādayet tatra na nimajjayet |",
  "GE07bhg4c06u:164": "hi niścaye naivam ātmaiva mana evātmanaḥ svasya bandhus tad eva ripuḥ | smṛtiś ca -",
  "GE07bhg4c06u:165": "mana eva manuṣyāṇāṃ kāraṇaṃ bandha-mokṣayoḥ |",
  "GE07bhg4c06u:166": "bandhāya viṣayāsaṅgo muktyai nirviṣayaṃ manaḥ || iti ||5||",
  "GE07bhg4c06u:167": "__________________________________________________________",
  "GE07bhg4c06u:168": "BhG 6.6",
  "GE07bhg4c06u:169": "bandhur ātmātmanas tasya yenātmaivātmanā jitaḥ |",
  "GE07bhg4c06u:170": "anātmanas tu śatrutve vartetātmaiva śatruvat ||6||",
  "GE07bhg4c06u:171": "śrīdharaḥ : katham-bhūtasyātmaiva bandhuḥ ?",
  "GE07bhg4c06u:172": "katham-bhūtasya cātmaiva ripur ity apekṣāyām āha bandhur iti |",
  "GE07bhg4c06u:173": "yenātmanaivātmā kārya-kāraṇa-saṅghāta-rūpo jito vaśīkṛtasya tathābhūtasyātmana ātmaiva bandhuḥ |",
  "GE07bhg4c06u:174": "anātmano 'jitātmanas tv ātmaivātmanaḥ śatrutve śatruvad apakāra-kāritve varteta ||6||",
  "GE07bhg4c06u:175": "madhusūdanaḥ :",
  "GE07bhg4c06u:176": "idānīṃ kiṃ-lakṣaṇa ātmātmano bandhuḥ kiṃ-lakṣaṇo vātmano ripur ity ucyate bandhur iti |",
  "GE07bhg4c06u:177": "ātmā kārya-karaṇa-saṃghāto yena jitaḥ sva-vaśīkṛta ātmanaiva viveka-yuktena manasaiva na tu śastrādinā |",
  "GE07bhg4c06u:178": "tasyātmā svarūpam ātmano bandhur ucchṛṅkhala-sva-pravṛtty-abhāvena sva-hita-karaṇāt |",
  "GE07bhg4c06u:179": "anātmanas tv ajitātmana ity etat |",
  "GE07bhg4c06u:180": "śatrutve śatru-bhāve vartetātmaiva śatruvat |",
  "GE07bhg4c06u:181": "bāhya-śatrur ivocchṛṅkhala-pravṛttyā svasya svenāniṣṭācaraṇāt ||6||",
  "GE07bhg4c06u:182": "viśvanāthaḥ : kasya sa bandhuḥ ? kasya sa ripur ity apekṣāyām āha bandhur iti |",
  "GE07bhg4c06u:183": "yenātmanā jīvenātmā mano jitas tasya jīvasya sa ātmā mano bandhuḥ |",
  "GE07bhg4c06u:184": "anātmano 'jita-manasas tv ātmaiva mana eva śatruvat śatrutve 'pakārakatve varteta ||6||",
  "GE07bhg4c06u:185": "baladevaḥ : kīdṛśasya sa bandhuḥ ? kīdṛśasya sa ripur ity apekṣāyām āha bandhur iti |",
  "GE07bhg4c06u:186": "yenātmanā jīvenātmā mana eva jitas tasya jīvasya sa ātmā mano bandhus tad-upakārī |",
  "GE07bhg4c06u:187": "anātmano 'jita-manasas tu jīvasyātmaiva mana eva śatruvat śatrutve 'pakārakatve varteta ||6||",
  "GE07bhg4c06u:188": "__________________________________________________________",
  "GE07bhg4c06u:189": "BhG 6.7",
  "GE07bhg4c06u:190": "jitātmanaḥ praśāntasya paramātmā samāhitaḥ |",
  "GE07bhg4c06u:191": "śītoṣṇa-sukha-duḥkheṣu tathā mānāpamānayoḥ ||7||",
  "GE07bhg4c06u:192": "śrīdharaḥ : jitātmanaḥ svasmin bandhutvaṃ sphuṭayati jitātmana iti |",
  "GE07bhg4c06u:193": "jita ātmā yena tasya praśāntasya rāgādi-rahitasyaiva |",
  "GE07bhg4c06u:194": "paraṃ kevalam ātmā śītoṣṇādiṣu satsv api samāhitaḥ svātma-niṣṭho bhavati nānyasya |",
  "GE07bhg4c06u:195": "yad vā tasya hṛdi paramātmā samāhitaḥ sthito bhavati ||7||",
  "GE07bhg4c06u:196": "madhusūdanaḥ : jitātmanaḥ sva-bandhutvaṃ vivṛṇoti jitātmana iti |",
  "GE07bhg4c06u:197": "śītoṣṇa-sukha-duḥkheṣu citta-vikṣepa-kareṣu satsv api tathā mānāpamānayoḥ pūjā-paribhavayoś citta-vikṣepa-hetvoḥ sator iti teṣu samatveneti vā |",
  "GE07bhg4c06u:198": "jitātmanaḥ prāg-uktasya jitendriyasya praśāntasya sarvatra sama-buddhayā rāga-dveṣa-śūnyasya paramātmā sva-prakāśa-jñāna-svabhāva ātmā samāhitaḥ samādhi-viṣayo yogārūḍho bhavati |",
  "GE07bhg4c06u:199": "param iti vā cchedaḥ |",
  "GE07bhg4c06u:200": "jitātmanaḥ praśāntasyaiva paraṃ kevalam ātmā samāhito bhavati nānyasya |",
  "GE07bhg4c06u:201": "tasmāj jitātmā praśāntaś ca bhaved ity arthaḥ ||7||",
  "GE07bhg4c06u:202": "viśvanāthaḥ : atha yogārūḍhasya cihnāni darśayati tribhiḥ |",
  "GE07bhg4c06u:203": "jitātmano jita-manasaḥ praśāntasya rāgādi-rahitasya yoginaḥ param atiśayena samāhitaḥ samādhi-stha ātmā bhavet |",
  "GE07bhg4c06u:204": "śītādiṣu satsv api mānāpamānayoḥ prāptayor api ||7||",
  "GE07bhg4c06u:205": "baladevaḥ : yogārambha-yogyām avasthām āha jiteti tribhiḥ |",
  "GE07bhg4c06u:206": "śītoṣṇādiṣu mānāpamānayoś ca jitātmano 'vikṛta-manasaḥ praśāntasya rāgādi-śūnyasyātmā param atyarthaṃ samāhitaḥ samādhistho bhavati ||7||",
  "GE07bhg4c06u:207": "__________________________________________________________",
  "GE07bhg4c06u:208": "BhG 6.8",
  "GE07bhg4c06u:209": "jñāna-vijñāna-tṛptātmā kūṭastho vijitendriyaḥ |",
  "GE07bhg4c06u:210": "yukta ity ucyate yogī sama-loṣṭāśma-kāñcanaḥ ||8||",
  "GE07bhg4c06u:211": "śrīdharaḥ : yogārūḍhasya lakṣaṇaṃ śraiṣṭhyaṃ coktam upapādya upasaṃharati jñāneti |",
  "GE07bhg4c06u:212": "jñānam aupadeśikaṃ vijñānam aparokṣānubhavaḥ tābhyāṃ tṛpto nirākāṅkṣa ātmā cittaṃ yasya |",
  "GE07bhg4c06u:213": "ataḥ kūṭastho nirvikāraḥ |",
  "GE07bhg4c06u:214": "ataeva vijitānīndriyāṇi yena |",
  "GE07bhg4c06u:215": "ataeva samāni loṣṭādīni yasya |",
  "GE07bhg4c06u:216": "mṛt-piṇḍa-pāṣāṇa-suvarṇeṣu heyopādeya-buddhi-śūnyaḥ |",
  "GE07bhg4c06u:217": "sa yukto yogārūḍha ity ucyate ||8||",
  "GE07bhg4c06u:218": "madhusūdanaḥ : kiṃ ca jñāneti |",
  "GE07bhg4c06u:219_0": "jñānaṃ śāstroktānāṃ padārthānām aupadeśikaṃ jñānaṃ vijñānaṃ tad-aprāmāṇya-śaṅkā-nirākaraṇa-phalena",
  "GE07bhg4c06u:219_1": "vicāreṇa tathaiva teṣāṃ svānubhavenāparokṣīkaraṇaṃ tābhyāḥ tṛptaḥ saṃjātālaṃ-pratyaya",
  "GE07bhg4c06u:219_2": "ātmā cittaṃ yasya sa tathā |",
  "GE07bhg4c06u:220": "kūṭāstho viṣaya-saṃnidhāv api vikāra-śūnyaḥ |",
  "GE07bhg4c06u:221": "ataeva vijitāni rāga-dveṣa-pūrvakād viṣaya-grahaṇādvayāvartitānīndriyāṇi yena saḥ |",
  "GE07bhg4c06u:222": "ataeva heyopādeya-buddhi-śūnyatvena samāni mṛt-piṇḍa-pāṣāṇa-kāñcanāni yasya saḥ |",
  "GE07bhg4c06u:223": "yogī paramahaṃsa-parivrājakaḥ para-vairāgya-yukto yogārūḍha ity ucyate ||8||",
  "GE07bhg4c06u:224": "viśvanāthaḥ :",
  "GE07bhg4c06u:225": "jñānam aupadeśikaṃ vijñānam aparokṣānubhavas tābhyāṃ tṛpto nirākāṅkṣa ātmā cittaṃ yasya saḥ |",
  "GE07bhg4c06u:226": "kūṭastha ekenaiva svabhāvena sarva-kālaṃ vyāpya sthitaḥ sarva-vastuṣv anāsaktatvāt |",
  "GE07bhg4c06u:227": "samāni loṣṭādīni yasya saḥ |",
  "GE07bhg4c06u:228": "loṣṭaṃ mṛt-piṇḍaḥ ||8||",
  "GE07bhg4c06u:229": "baladevaḥ : jñāneti |",
  "GE07bhg4c06u:230": "jñānam śāstrajaṃ vijñānam viviktātmānubhavas tābhyāṃ tṛptātmā pūrṇa-manāḥ |",
  "GE07bhg4c06u:231": "kūṭastha eka-svabhāvatayā sarva-kālaṃ sthitaḥ |",
  "GE07bhg4c06u:232": "ato vijitendriyaḥ prakṛti-viviktātma-mātra-niṣṭhatvāt |",
  "GE07bhg4c06u:233": "prākṛteṣu loṣṭrādiṣu |",
  "GE07bhg4c06u:234": "loṣṭaṃ mṛt-piṇḍaḥ |",
  "GE07bhg4c06u:235": "īdṛśo yogī niṣkāma-karmī yukta ātma-darśana-rūpa-yogābhyāsa-yogya ucyate ||8||",
  "GE07bhg4c06u:236": "__________________________________________________________",
  "GE07bhg4c06u:237": "BhG 6.9",
  "GE07bhg4c06u:238": "suhṛn-mitrāry-udāsīna-madhyastha-dveṣya-bandhuṣu |",
  "GE07bhg4c06u:239": "sādhuṣv api ca pāpeṣu sama-buddhir viśiṣyate ||9||",
  "GE07bhg4c06u:240": "śrīdharaḥ : suhṛn-mitrādiṣu sama-buddhi-yuktas tu tato 'pi śreṣṭha ity āha suhṛd iti |",
  "GE07bhg4c06u:241": "suhṛt svabhāvenaiva hitāśaṃsī |",
  "GE07bhg4c06u:242": "mitraṃ sneha-vaśenopakārakaḥ |",
  "GE07bhg4c06u:243": "arir ghātakaḥ |",
  "GE07bhg4c06u:244": "udāsīno vivadamānayor apy upekṣakaḥ |",
  "GE07bhg4c06u:245": "madhya-stho vivadamānayor ubhayor api hitāśaṃsī |",
  "GE07bhg4c06u:246": "dveṣyo dveṣa-viṣayaḥ |",
  "GE07bhg4c06u:247": "bandhuḥ saṃbandhī |",
  "GE07bhg4c06u:248": "sādhavaḥ sad-ācārāḥ |",
  "GE07bhg4c06u:249": "pāpā durācārāḥ |",
  "GE07bhg4c06u:250": "eteṣu samā rāga-dveṣādi-śūnyā buddhir yasya sa tu viśiṣṭaḥ ||9||",
  "GE07bhg4c06u:251": "madhusūdanaḥ : suhṛn-mitrādiṣu sama-buddhis tu sarva-yogi-śreṣṭha ity āha suhṛd iti |",
  "GE07bhg4c06u:252": "suhṛt pratyupakāram anapekṣya pūrva-snehaṃ sambandhaṃ ca vinaivopakartā |",
  "GE07bhg4c06u:253": "mitraṃ snehenopakārakaḥ |",
  "GE07bhg4c06u:254": "ariḥ svakṛtāpakāram anapekṣya svabhāva-krauryeṇāpakartā |",
  "GE07bhg4c06u:255": "udāsīno vivadamānayor ubhayor apy upekṣakaḥ |",
  "GE07bhg4c06u:256": "madhya-stho vivadamānayor ubhayor api hitaiṣī |",
  "GE07bhg4c06u:257": "dveṣyaḥ sva-kṛtāpakāram apekṣyāpakartā |",
  "GE07bhg4c06u:258": "bandhuḥ saṃbandhenopakartā |",
  "GE07bhg4c06u:259": "eteṣu sādhuṣu śāstra-vihita-kāriṣu pāpeṣu śāstra-pratiṣiddha-kāriṣv api |",
  "GE07bhg4c06u:260": "ca-kārād anyeṣu ca sarveṣu sama-buddhiḥ kaḥ kīdṛk-karmety avyāpṛta-buddhiḥ sarvatra rāga-dveṣa-śūnyao viśiṣyate sarvatra utkṛṣṭo bhavati |",
  "GE07bhg4c06u:261": "vimucyate iti vā pāṭhaḥ ||9||",
  "GE07bhg4c06u:262": "viśvanāthaḥ : suhṛt svabhāvenaiva hitāśaṃsī |",
  "GE07bhg4c06u:263": "mitraṃ kenāpi snehena hita-kārī |",
  "GE07bhg4c06u:264": "arir ghātakaḥ |",
  "GE07bhg4c06u:265": "udāsīno vivadamānayor upekṣakaḥ |",
  "GE07bhg4c06u:266": "madhya-stho vivadamānayor vivādāpahārārthī |",
  "GE07bhg4c06u:267": "dveṣyo 'pakārakatvāt dveṣārhaḥ |",
  "GE07bhg4c06u:268": "bandhuḥ saṃbandhī |",
  "GE07bhg4c06u:269": "sādhavo dhārmikāḥ |",
  "GE07bhg4c06u:270": "pāpā adhārmikāḥ |",
  "GE07bhg4c06u:271": "eteṣu sama-buddhis tu viśiṣyate |",
  "GE07bhg4c06u:272": "sama-loṣṭāśma-kāñcanāt sakāśād api śreṣṭhaḥ ||9||",
  "GE07bhg4c06u:273": "baladevaḥ : suhṛd iti |",
  "GE07bhg4c06u:274": "yaḥ suhṛd-ādiṣu sama-buddhiḥ,",
  "GE07bhg4c06u:275": "sa sama-loṣṭāśma-kāñcanād api yoginaḥ sakāśād viśiṣyate śreṣṭho bhavati |",
  "GE07bhg4c06u:276": "tatra suhṛt svabhāvena hitecchuḥ |",
  "GE07bhg4c06u:277": "mitraṃ kenāpi snehena hita-kṛt |",
  "GE07bhg4c06u:278": "arir nirmitrato 'narthecchuḥ |",
  "GE07bhg4c06u:279": "udāsīno vivadamānayor anapekṣakaḥ |",
  "GE07bhg4c06u:280": "madhya-sthas tayor vivādāpahārārthī |",
  "GE07bhg4c06u:281": "dveṣo 'pakārikatvāt dveṣārhaḥ |",
  "GE07bhg4c06u:282": "bandhuḥ saṃbandhena hitecchuḥ |",
  "GE07bhg4c06u:283": "sādhavo dhārmikāḥ |",
  "GE07bhg4c06u:284": "pāpā adhārmikāḥ ||9||",
  "GE07bhg4c06u:285": "__________________________________________________________",
  "GE07bhg4c06u:286": "BhG 6.10",
  "GE07bhg4c06u:287": "yogī yuñjīta satatam ātmānaṃ rahasi sthitaḥ |",
  "GE07bhg4c06u:288": "ekākī yata-cittātmā nirāśīr aparigrahaḥ ||10||",
  "GE07bhg4c06u:289": "śrīdharaḥ :",
  "GE07bhg4c06u:290": "evaṃ yogārūḍhasya lakṣaṇam uktvedānīṃ tasya sāṅgaṃ yogaṃ vidhatte yogīty ādinā sa yogī paramo mata ity antena granthena yogīti |",
  "GE07bhg4c06u:291": "yogī yogārūḍhaḥ |",
  "GE07bhg4c06u:292": "ātmānaṃ manaḥ |",
  "GE07bhg4c06u:293": "yuñjīta samāhitaṃ kuryāt |",
  "GE07bhg4c06u:294": "satataṃ nirantaram |",
  "GE07bhg4c06u:295": "rahasy ekānte sthitaḥ san |",
  "GE07bhg4c06u:296": "ekākī saṅga-śūnyaḥ |",
  "GE07bhg4c06u:297": "yataṃ saṃyataṃ cittam ātmā dehaś ca yasya |",
  "GE07bhg4c06u:298": "nirāśīr nirākāṅkṣaḥ |",
  "GE07bhg4c06u:299": "aparigrahaḥ parigraha-śūnyaś ca ||10||",
  "GE07bhg4c06u:300": "madhusūdanaḥ :",
  "GE07bhg4c06u:301": "evaṃ yogārūḍhasya lakṣaṇaṃ phalaṃ coktvā tasya sāṅgaṃ yogaṃ vidhatte yogīty ādibhiḥ sa yogī paramo mata ity antais trayoviṃśatyā ślokaiḥ |",
  "GE07bhg4c06u:302": "tatraivam uttama-phala-prāptaye yogīti |",
  "GE07bhg4c06u:303": "yogī yogārūḍha ātmānaṃ cittaṃ satataṃ nirantaraṃ yuñjīta kṣiptam ūḍha-vikṣipta-bhūmi-parityāgenaikāgra-nirodha-bhūmibhyāṃ samāhitaṃ kuryāt |",
  "GE07bhg4c06u:304": "rahasi giri-guhādau yoga-pratibandhaka-durjanādi-varjite deśe sthita ekākī tyakta-sarva-gṛha-parijanaḥ saṃnyāsī |",
  "GE07bhg4c06u:305": "cittam antaḥ-karaṇam ātmā dehaś ca saṃyatau yoga-pratibandhaka-vyāpāra-śūnyau yasya sa yata-cittātmā |",
  "GE07bhg4c06u:306": "yato nirāśīr vairāgya-dārḍhyena vigata-tṛṣṇaḥ |",
  "GE07bhg4c06u:307": "ataeva cāparigrahaḥ śāstrābhyanujñātenāpi yoga-pratibandhakena parigraheṇa śūnyaḥ ||10||",
  "GE07bhg4c06u:308": "viśvanāthaḥ : atha sāṅgaṃ yogaṃ vidhatte yogīty ādinā sa yogī paramo mata ity atas tena |",
  "GE07bhg4c06u:309": "yogī yogārūḍha ātmānaṃ mano yuñjīta samādhi-yuktaṃ kuryāt ||10||",
  "GE07bhg4c06u:310": "baladevaḥ : atha tasya sāṅgaṃ yogam upadiśati yogīty ādi trayoviṃśatyā |",
  "GE07bhg4c06u:311": "yogī niṣkāma-karmī |",
  "GE07bhg4c06u:312": "ātmānaṃ manaḥ satatam aharahar yuñjīta samādhi-yuktaṃ kuryāt |",
  "GE07bhg4c06u:313": "rahasi nirjane niḥśabde deśe sthitaḥ |",
  "GE07bhg4c06u:314": "tatrāpy ekākī dvitīya-śūnyas tatrāpi yata-cittātmā yatau yoga-pratikūla-vyāpāra-varjitau citta-dehau yasya saḥ |",
  "GE07bhg4c06u:315": "yato nirāśīr dṛḍha-vairāgyatayetaratra nispṛhaḥ |",
  "GE07bhg4c06u:316": "aparigraho nirāhāraḥ ||10||",
  "GE07bhg4c06u:317": "__________________________________________________________",
  "GE07bhg4c06u:318": "BhG 6.11-12",
  "GE07bhg4c06u:319": "śucau deśe pratiṣṭhāpya sthiram āsanam ātmanaḥ |",
  "GE07bhg4c06u:320": "nātyucchritaṃ nātinīcaṃ cailājinakuśottaram ||11||",
  "GE07bhg4c06u:321": "tatraikāgraṃ manaḥ kṛtvā yata-cittendriya-kriyaḥ |",
  "GE07bhg4c06u:322": "upaviśyāsane yuñjyād yogam ātma-viśuddhaye ||12||",
  "GE07bhg4c06u:323": "śrīdharaḥ : āsana-niyamaṃ darśayann āha śucāv iti dvābhyām |",
  "GE07bhg4c06u:324": "śuddhe sthāne ātmanaḥ svasya āsanaṃ sthāpayitvā |",
  "GE07bhg4c06u:325": "kīdṛśam ? sthiram acalam |",
  "GE07bhg4c06u:326": "nātyucchritaṃ nātīvonnatam |",
  "GE07bhg4c06u:327": "na cātinīcam |",
  "GE07bhg4c06u:328": "celaṃ vastram |",
  "GE07bhg4c06u:329": "ajinaṃ vyāghrādi-carma |",
  "GE07bhg4c06u:330": "celājine kuśebhya uttare yasya |",
  "GE07bhg4c06u:331": "kuśānām upari carma tad upari vastram āstīryetety arthaḥ ||11||",
  "GE07bhg4c06u:332": "tatreti |",
  "GE07bhg4c06u:333": "tatra tasminn āsana upaviśyaikāgraṃ vikṣepa-rahitaṃ manaḥ kṛtvā yogaṃ yuñjyād abhyaset |",
  "GE07bhg4c06u:334": "yatāḥ saṃyatāś cittasyendriyāṇāṃ ca kriyā yasya saḥ |",
  "GE07bhg4c06u:335": "ātmano manaso viśuddhaya upaśāntaye ||12||",
  "GE07bhg4c06u:336": "madhusūdanaḥ : tatrāsana-niyamaṃ darśayann āha śucau deśa iti dvābhyām |",
  "GE07bhg4c06u:337_0": "śucau svabhāvataḥ saṃskārato vā śuddhe jana-samudāya-rahite nirbhaye gaṅgā-taṭa-guhādau",
  "GE07bhg4c06u:337_1": "deśe sthāne pratiṣṭhāpya sthiram niścalam nātyucchritaṃ nātyuccaṃ nāpy atinīcam cailājina-kuśottaraṃ",
  "GE07bhg4c06u:337_2": "cailaṃ mṛdu-vastram ajinaṃ mṛdu-vyāghrādi-carma te kuśebhya uttare uparitane yasmiṃs tat |",
  "GE07bhg4c06u:338": "āsyate 'sminn ity āsanaṃ kuśamaya-vṛṣy-upari mṛdu-carma tad-upari mṛdu-vastra-rūpam ity arthaḥ |",
  "GE07bhg4c06u:339": "tathā cāha bhagavān patañjaliḥ sthira-sukham āsanam iti |",
  "GE07bhg4c06u:340": "ātmana iti parāsana-vyāvṛtty-arthaṃ tasyāpi parecchā-niyamābhāvena yoga-vikṣepa-paratvāt ||11||",
  "GE07bhg4c06u:341": "evam āsanaṃ pratiṣṭhāpya kim kuryād iti tatrāha tatraikāgram iti |",
  "GE07bhg4c06u:342": "tatra tasminn āsana upaviśyaiva na tu śayānas tiṣṭhan vā |",
  "GE07bhg4c06u:343": "āsīnaḥ sambhavāt iti nyāyena |",
  "GE07bhg4c06u:344": "yatāḥ saṃyatā uparatāś cittasyendriyāṇāṃ ca kriyā vṛttayo yena sa yata-cittendriya-kriyaḥ san yogaṃ samādhiṃ yuñjītābhyaset |",
  "GE07bhg4c06u:345": "kim-artham ?",
  "GE07bhg4c06u:346": "ātma-viśuddhaya ātmano 'ntaḥ-karaṇasya sarva-vikṣepa-śūnyatvenātisūkṣmatayā brahma-sākṣātkāra-yogyatāyai |",
  "GE07bhg4c06u:347": "dṛśyate tv agryayā buddhyā sūkṣmayā sūkṣma-darśibhiḥ [KaṭhU 1.3.12] iti śruteḥ |",
  "GE07bhg4c06u:348_0": "kiṃ kṛtvā yogam abhyased iti tatrāha ekāgraṃ rājasatāmasa-vyutthānākhya-prāg-ukta-bhūmi-traya-parityāgenaika-viṣayaka-dhārāvāhikāneka-vṛtti-yuktam",
  "GE07bhg4c06u:348_1": "udrikta-sattvaṃ manaḥ kṛtvā dṛḍha-bhūmikena prayatnena sampādyaikāgratā-vivṛddhy-arthaṃ",
  "GE07bhg4c06u:348_2": "yogaṃ samprajñāta-samādhim abhyaset |",
  "GE07bhg4c06u:349": "sa ca brahmākāra-mano-vṛtti-pravāha eva nididhyāsanākhyaḥ | tad uktam -",
  "GE07bhg4c06u:350": "brahmākāra-mano-vṛtti-pravāho 'haṅkṛtiṃ vinā |",
  "GE07bhg4c06u:351": "saṃprajñāta-samādhiḥ syād dhyānābhyāsa-prakarṣataḥ || iti |",
  "GE07bhg4c06u:352": "etad evābhipretya dhyānābhyāsa-prakarṣaṃ vidadhe bhagavān - yogī yuñjīta satataṃ [Gītā 6.10] yuñjyād yogam ātma-viśuddhaye [Gītā 6.12] |",
  "GE07bhg4c06u:353": "yukta āsīta mat-para [Gītā 6.14]ity ādi bahu-kṛtvaḥ ||12||",
  "GE07bhg4c06u:354": "viśvanāthaḥ : pratiṣṭhāpya stthāpayitvā |",
  "GE07bhg4c06u:355": "celājina-kuśottaram iti kuśāsanopari mṛga-carmāsanam |",
  "GE07bhg4c06u:356": "tad upari vastrāsanaṃ nidhāyety arthaḥ |",
  "GE07bhg4c06u:357": "ātmano 'ntaḥ-karaṇasya viśuddhatve vikṣepa-śūnyatvenātisūkṣmatayā brahma-sākṣātkāra-yogyatāyai dṛśyate tv agryayā buddhyā [KaṭhU 1.3.12] iti śruteḥ ||11-12||",
  "GE07bhg4c06u:358": "baladevaḥ : āsanam āha śucāv iti dvābhyām |",
  "GE07bhg4c06u:359": "śucau svataḥ saṃskārataś ca śuddhe gaṅgā-taṭa-giri-guhādau deśe sthiraṃ niścalam |",
  "GE07bhg4c06u:360": "nātyucchritaṃ nātyuccam |",
  "GE07bhg4c06u:361": "nātinīcam dārvādi-nirmitam āsanaṃ pratiṣṭhāpya saṃsthāpya |",
  "GE07bhg4c06u:362": "cailājine kuśebhya uttare yatra tat |",
  "GE07bhg4c06u:363": "cailaṃ mṛdu-vastram |",
  "GE07bhg4c06u:364": "ajinaṃ mṛdu-mṛgādi-carma |",
  "GE07bhg4c06u:365": "kuśopari vastram āstīryetety arthaḥ |",
  "GE07bhg4c06u:366": "ātmana iti parāsanasya vyāvṛttaye parecchāyau aniyatatvena tasya yoga-pratikūlatvāt |",
  "GE07bhg4c06u:367": "tatreti tasmin pratiṣṭhāpite āsane upaviśya, na tu tiṣṭhan śayāno vety arthaḥ |",
  "GE07bhg4c06u:368": "evam āha sūtrakāraḥ -- āsīnaḥ sambhavāt [Vs 4.1.7] iti |",
  "GE07bhg4c06u:369": "yatā niruddhāś cittādi-kriyā yasya saḥ mana ekāgram avyākulaṃ kṛtvā yogaṃ yuñjīta samādhim abhyaset |",
  "GE07bhg4c06u:370": "ātmano 'ntaḥkaraṇasya viśuddhaye atinairmalyena saukṣmyeṇātma-darśana-yogyatāyai dṛśyate tv agryayā buddhyā",
  "GE07bhg4c06u:371": "sūkṣmayā sūkṣma-darśibhiḥ [KaṭhU 1.3.12] iti śravaṇāt ||11-12||",
  "GE07bhg4c06u:372": "__________________________________________________________",
  "GE07bhg4c06u:373": "BhG 6.13-14",
  "GE07bhg4c06u:374": "samaṃ kāya-śiro-grīvaṃ dhārayann acalaṃ sthiraḥ |",
  "GE07bhg4c06u:375": "saṃprekṣya nāsikāgraṃ svaṃ diśaś cānavalokayan ||13||",
  "GE07bhg4c06u:376": "praśāntātmā vigata-bhīr brahmacāri-vrate sthitaḥ |",
  "GE07bhg4c06u:377": "manaḥ saṃyamya mac-citto yukta āsīta mat-paraḥ ||14||",
  "GE07bhg4c06u:378": "śrīdharaḥ : cittaikāgryāpayoginīṃ dehādhikāriṇāṃ darśayann āha samam iti dvābhyām |",
  "GE07bhg4c06u:379": "kāya iti dehasya madhya-bhāgo vivakṣitaḥ |",
  "GE07bhg4c06u:380": "kāyaś ca śiraś ca grīvā ca kāya-śiro-grīvam |",
  "GE07bhg4c06u:381": "mūlādhārād ārabhya mūrdhāgra-paryantaṃ samam avakram |",
  "GE07bhg4c06u:382": "acalaṃ niścalam |",
  "GE07bhg4c06u:383": "dhārayan |",
  "GE07bhg4c06u:384": "sthiro dṛḍha-prayatno bhūtvety arthaḥ |",
  "GE07bhg4c06u:385": "svīyaṃ nāsikāgraṃ samprekṣya ity ardha-nimīlita-netra ity arthaḥ |",
  "GE07bhg4c06u:386": "itas tato diśaś cānavalokayan āsīta ity uttareṇānvayaḥ ||13||",
  "GE07bhg4c06u:387": "praśānteti |",
  "GE07bhg4c06u:388": "praśānta ātmā cittaṃ yasya |",
  "GE07bhg4c06u:389": "vigatā bhīr bhayaṃ yasya |",
  "GE07bhg4c06u:390": "brahmacāri-vrate brahmacarye sthitaḥ san |",
  "GE07bhg4c06u:391": "manaḥ saṃyamya pratyāhṛtya |",
  "GE07bhg4c06u:392": "mayy eva cittaṃ yasya |",
  "GE07bhg4c06u:393": "aham eva paraṃ puruṣārtho yasya sa mat-paraḥ |",
  "GE07bhg4c06u:394": "evaṃ yukto bhūtvāsīta tiṣṭhet ||14||",
  "GE07bhg4c06u:395": "madhusūdanaḥ :",
  "GE07bhg4c06u:396": "tad-arthaṃ bāhyam āsanam uktvādhunā tatra kathaṃ śarīra-dhāraṇam ity ucyate samam iti |",
  "GE07bhg4c06u:397_0": "kāyaḥ śarīra-madhyaṃ sa ca śiraś ca grīvā ca kāya-śiro-grīvaṃ mūlādhārād ārabhya",
  "GE07bhg4c06u:397_1": "mūrdhānta-paryantaṃ samam avakram acalam akampaṃ dhārayann eka-tattvābhyāsena vikṣepa-saha-bhāvya-aṅgam",
  "GE07bhg4c06u:397_2": "ekayattvābhāvaṃ sampādayan sthiro dṛḍha-prayatno bhūtvā |",
  "GE07bhg4c06u:398": "kiṃ ca svaṃ svīyaṃ nāsikāgraṃ saṃprekṣyaiva laya-vikṣepa-rāhityāya viṣaya-pravṛtti-rahito 'nimīlita-netra ity arthaḥ |",
  "GE07bhg4c06u:399": "diśaś cānavalokayann antarāntarā diśāṃ cāvalokanam akurvan yoga-pratibandhakatvāt tasya |",
  "GE07bhg4c06u:400": "evambhūtaḥ sann āsīnety uttareṇa sambandhaḥ ||13||",
  "GE07bhg4c06u:401": "kiṃ ca praśāntātmeti |",
  "GE07bhg4c06u:402": "nidāna-nivṛtti-rūpeṇa prakarṣeṇa śānto rāgādi-doṣa-rahita ātmāntaḥkaraṇaṃ yasya sa praśāntātmā śāstrīya-niścaya-dārḍhyād vigatā bhīḥ |",
  "GE07bhg4c06u:403": "sarva-karma-parityāgena yuktavāyuktatva-śaṅkā yasya sa vigata-bhīḥ |",
  "GE07bhg4c06u:404": "brahmacāri-vrate brahmacarya-guru-śuśrūṣā-bhikṣānna-bhojanādau sthitaḥ san |",
  "GE07bhg4c06u:405": "manaḥ saṃyamya viṣayākāra-vṛtti-śūnyaṃ kṛtvā |",
  "GE07bhg4c06u:406": "mayi parameśvare pratyak-citi sa-guṇe nirguṇe vā cittaṃ yasya sa mac-citto mad-viṣayaka-dhārāvāhika-citta-vṛttimān |",
  "GE07bhg4c06u:407": "putrādau priye cintanīye sati katham evaṃ syād ata āha mat-paraḥ |",
  "GE07bhg4c06u:408": "aham eva paramānanda-rūpatvāt paraḥ puruṣārthaḥ priyo yasya sa tathā |",
  "GE07bhg4c06u:409": "tad etat preyaḥ putrāt preyo vittāt preyo 'nyasmāt sarvasmād antarataraṃ yad ayam ātmā [BAU 1.4.8] iti śruteḥ |",
  "GE07bhg4c06u:410": "evaṃ viṣayākāra-sarva-vṛtti-nirodhena",
  "GE07bhg4c06u:411": "bhagavad-ekākāra-citta-vṛtti-yuktaḥ samprajñāta-samādhimān āsītopaviśed yathā-śakti,",
  "GE07bhg4c06u:412": "na tu svecchayā vyuttiṣṭhed ity arthaḥ |",
  "GE07bhg4c06u:413": "bhavati kaścid rāgī strī-citto na tu striyam eva paratvenārādhyatvena gṛhṇāti |",
  "GE07bhg4c06u:414": "kiṃ tarhi ? rājānaṃ vā devaṃ vā |",
  "GE07bhg4c06u:415": "ayaṃ tu mac-citto mat-paraś ca sarvārādhyatvena mām eva manyata iti bhāṣya-kṛtāṃ vyākhyā |",
  "GE07bhg4c06u:416": "vyākhyātṛtve 'pi me nātra bhāṣya-kāreṇa tulyatā |",
  "GE07bhg4c06u:417": "guñjāyāḥ kiṃ nu hemnaika-tulārohe 'pi tulyatā ||14||",
  "GE07bhg4c06u:418": "viśvanāthaḥ :",
  "GE07bhg4c06u:419": "kāyo deha-madhya-bhāgaḥ samam avakram acalaṃ niścalaṃ dhārayan kurvan manaḥ saṃyamya pratyāhṛtya mac-citto māṃ caturbhujaṃ sundarākāraṃ cintayan |",
  "GE07bhg4c06u:420": "mat-paro mad-bhakti-parāyaṇaḥ ||13-14||",
  "GE07bhg4c06u:421": "baladevaḥ : āsane tasminn upaviṣṭasya śarīra-dhāraṇa-vidhim āha samam iti |",
  "GE07bhg4c06u:422": "kāyo deha-madhya-bhāgaḥ |",
  "GE07bhg4c06u:423": "kāyaś ca śiraś ca grīvā ca teṣāṃ samāhāraḥ prāṇy-aṅgatvāt |",
  "GE07bhg4c06u:424": "samam avakram |",
  "GE07bhg4c06u:425": "acalam akampam dhārayan kurvan |",
  "GE07bhg4c06u:426": "sthiro dṛḍha-prayatno bhūtvā sva-nāsikāgraṃ samprekṣya sampaśyan mano-laya-vikṣepa-nivṛttaye bhrū-madhya-dṛṣṭiḥ sann ity arthaḥ |",
  "GE07bhg4c06u:427": "antarāntarā diśaś cānavalokayan |",
  "GE07bhg4c06u:428": "evambhūtaḥ sann āsītety uttareṇa sambandhaḥ |",
  "GE07bhg4c06u:429": "praśāntātmā akṣubdha-manāḥ |",
  "GE07bhg4c06u:430": "vigatā bhīr nirbhayaḥ |",
  "GE07bhg4c06u:431": "brahmacāri-vrate brahmacarye sthitaḥ |",
  "GE07bhg4c06u:432": "manaḥ saṃyamya viṣayebhyaḥ pratyāhṛtya |",
  "GE07bhg4c06u:433": "mac-cittaś caturbhujaṃ sundarāṅgaṃ māṃ cintayan |",
  "GE07bhg4c06u:434": "mat-paro mad-eka-puruṣārthaḥ |",
  "GE07bhg4c06u:435": "yukto yogī ||13-14||",
  "GE07bhg4c06u:436": "__________________________________________________________",
  "GE07bhg4c06u:437": "BhG 6.15",
  "GE07bhg4c06u:438": "yuñjann evaṃ sadātmānaṃ yogī niyata-mānasaḥ |",
  "GE07bhg4c06u:439": "śāntiṃ nirvāṇa-paramāṃ mat-saṃsthām adhigacchati ||15||",
  "GE07bhg4c06u:440": "śrīdharaḥ : yogābhyāsa-phalam āha yuñjann evam iti |",
  "GE07bhg4c06u:441": "evam ukta-prakāreṇa sadātmānaṃ mano yuñjan samāhitaṃ kurvan |",
  "GE07bhg4c06u:442": "niyataṃ niruddhaṃ mānasaṃ cittaṃ yasya saḥ |",
  "GE07bhg4c06u:443": "śāntiṃ saṃsāroparamaṃ prāpnoti |",
  "GE07bhg4c06u:444": "kathambhūtam ? nirvāṇaṃ paramaṃ prāpyaṃ yasyāṃ tām |",
  "GE07bhg4c06u:445": "mat-saṃsthāṃ mad-rūpeṇāvasthitām ||15||",
  "GE07bhg4c06u:446": "madhusūdanaḥ : evaṃ saṃprajñāta-samādhināsīnasya kiṃ syād ity ucyate yuñjann iti |",
  "GE07bhg4c06u:447_0": "evaṃ raho 'vasthānādi-pūrvokta-niyamenātmānaṃ mano yuñjann abhyāsa-vairāgyābhyāṃ",
  "GE07bhg4c06u:447_1": "samāhitaṃ kurvan yogī sadā yogābhyāsa-paro 'bhāysātiśayena niyataṃ niruddhaṃ mānasaṃ",
  "GE07bhg4c06u:447_2": "mano yena niyatā niruddhā mānasā mano-vṛtti-rūpā vikārā yeneti vā niyata-mānasaḥ san,",
  "GE07bhg4c06u:448_0": "śāntiṃ sarva-vṛtty-uparati-rūpāṃ praśāntavāhitāṃ nirvāṇa-paramāṃ tattva-sākṣātkārotpatti-dvāreṇa",
  "GE07bhg4c06u:448_1": "sakāryāvidyān-nivṛtti-rūpa-mukti-paryavasāyinīṃ mat-saṃsthāṃ mat-svarūpa-paramānanda-rūpāṃ",
  "GE07bhg4c06u:448_2": "niṣṭhām adhigacchati,",
  "GE07bhg4c06u:449": "na tu sāṃsārikāṇy aiśvaryāṇi anātma-viṣaya-samādhi-phalāny adhigacchati,",
  "GE07bhg4c06u:450": "teṣām apavargopayogi-samādhy-upasargatvāt |",
  "GE07bhg4c06u:451": "tathā ca tat-tat-samādhi-phalāny uktvāha bhagavān patañjaliḥ -- te samādhāv upasargā vyutthāne siddhayaḥ [YogaS 3.37] iti,",
  "GE07bhg4c06u:452": "sthāny-upanimantraṇe saṅga-smayākaraṇaṃ punaḥ aniṣṭa-prasaṅgāt [YogaS 3.51] iti ca |",
  "GE07bhg4c06u:453": "sthānino devāḥ |",
  "GE07bhg4c06u:454_0": "tathā coddālako devair āmantrito 'pi tatra saṅgam ādaraṃ smayaṃ garvaṃ cākṛtvā devān",
  "GE07bhg4c06u:454_1": "avajñāya punar aniṣṭa-prasaṅga-nivāraṇāya nirvikalpakam eva samādhim akarod iti vasiṣṭhenopākhyāyate |",
  "GE07bhg4c06u:455": "mumukṣubhir heyaś ca samādhiḥ sūtritaḥ patañjalinā -- vitarka-vicārānandāsmitā-rūpānugamāt saṃprajñātaḥ [YogaS 1.17] |",
  "GE07bhg4c06u:456": "samyak saṃśaya-viparyayānadhyavasāya-rahitatvena prajñāyate prakarṣeṇa viśeṣa-rūpeṇa jñāyate bhāvyasya rūpaṃ yena sa samprajñātaḥ samādhir bhāvanā-viśeṣaḥ |",
  "GE07bhg4c06u:457": "bhāvanā hi bhāvyasya viṣayāntara-parihāreṇa cetasi punaḥ punar niveśanam |",
  "GE07bhg4c06u:458": "bhāvyaṃ ca trividhaṃ grāhya-grahaṇa-grahītṛ-bhedāt |",
  "GE07bhg4c06u:459": "grāhyam api dvividhaṃ sthūla-sūkṣma-bhedāt |",
  "GE07bhg4c06u:460": "tad uktaṃ -- kṣīṇa-vṛtter abhijātasyeva maṇer grahītṛ-grahaṇa-grāhyeṣu tat-stha-tad-añjanatā-samāpattiḥ [YogaS 1.41] |",
  "GE07bhg4c06u:461": "kṣīṇā rājasa-tāmasa-vṛttayo yasya tasya cittasya grahītṛ-grahaṇa-grāhyeṣv ātmendriya-viṣayeṣu tat-sthatā tatraivaikāgratā |",
  "GE07bhg4c06u:462": "tad-añjanatā tan-mayatā nyag-bhūte citte bhāvyamānasya",
  "GE07bhg4c06u:463": "evotkarṣaṃ iti yāvat |",
  "GE07bhg4c06u:464": "tathā-vidhā-samāpattis tad-rūpaḥ pariṇāmo bhavati |",
  "GE07bhg4c06u:465_0": "yathābhijātasya nirmalasya sphaṭika-maṇes tat-tad-upāśraya-vaśāt tat-tad-rūpāpattir",
  "GE07bhg4c06u:465_1": "evaṃ nirmalasya cittasya tat-tad-bhāvanīya-vastūparāgāt tat-tad-rūpāpattiḥ samāpattiḥ",
  "GE07bhg4c06u:465_2": "samādhir iti ca paryāyaḥ |",
  "GE07bhg4c06u:466": "yadyapi garhītṛ-grahaṇa-grāhyeṣv ity uktaṃ tathāpi bhūmikā-krama-vaśād grāhya-grahaṇa-grahītṛṣv iti boddhavyam |",
  "GE07bhg4c06u:467": "yataḥ prathamaṃ grāhya-niṣṭha eva samādhir bhavati tato grahaṇa-niṣṭhas tato grahītṛ-niṣṭha iti |",
  "GE07bhg4c06u:468": "grahītrādi-kramo 'py agre vyākhyāsyate |",
  "GE07bhg4c06u:469": "tatra yadā sthūlaṃ mahā-bhūtendriyātmaka-ṣoḍaśa-vikāra-rūpaṃ viṣayam ādāya pūrvāparānusandhānena śabdārthollekhena ca bhāvanā kriyate tadā sa-vitarkaḥ samādhiḥ |",
  "GE07bhg4c06u:470": "asminn evālambate pūrvāparānusandhāna-śabdārthollekha-śūnyatvena yadā bhāvanā pravartate tadā nirvitarkaḥ |",
  "GE07bhg4c06u:471": "etāv ubhāv apy atra vitarka-śabdenoktau |",
  "GE07bhg4c06u:472": "tan-mātrāntaḥ-karaṇa-lakṣaṇaṃ sūkṣmaṃ viṣayam ālambya tasya |",
  "GE07bhg4c06u:473": "deśa-kāla-dharmāvacchedena yadā bhāvanā pravartate tadā sa-vicāraḥ |",
  "GE07bhg4c06u:474": "asminn evālambane deśa-kāla-dharmāvacchedaṃ vinā dharmi-mātrāvabhāsitvena yadā bhāvanā pravartate tadā nirvicāraḥ |",
  "GE07bhg4c06u:475": "etāv uabhāv apy atra vicāra-śabdenoktau |",
  "GE07bhg4c06u:476": "tathā ca bhāṣyaṃ vitarkaś cittasya sthūla ālambana ābhogaḥ sūkṣme vicāra iti |",
  "GE07bhg4c06u:477": "iyaṃ grāhya-samāpattir iti vyapadiśyate |",
  "GE07bhg4c06u:478": "yadā rajas-tamo-leśānubiddham antaḥ-karaṇa-sattvaṃ",
  "GE07bhg4c06u:479": "bhāvyate tadā guṇa-bhāvāc cic-chakteḥ sukha-prakāśamayasya sattvasya bhāvayamānasyodrekātmānanadaḥ samādhir bhavati |",
  "GE07bhg4c06u:480": "asminn eva samādhau ye baddha-dhṛtayas tattvāntaraṃ pradhāna-puruṣa-rūpaṃ na paśyanti te vigata-dehāhaṅkāratvād videha-śabdenocyate |",
  "GE07bhg4c06u:481": "iyaṃ grahaṇa-sampattiḥ |",
  "GE07bhg4c06u:482_0": "tataḥ paraṃ rajas-tamo-leśānabhibhūtaṃ śuddhaṃ sattvam ālambanīkṛtya yā bhāvanā pravartate",
  "GE07bhg4c06u:482_1": "tasyāṃ grāhyasya sattvasya nyag-bhāvāc citi-śakter udrekāt sattā-mātrāvaśeṣatvena",
  "GE07bhg4c06u:482_2": "samādhiḥ sāsmita ity ucyate |",
  "GE07bhg4c06u:483": "na cāhaṅkārāsmitayor abhedaḥ śaṅkanīyaḥ |",
  "GE07bhg4c06u:484": "yato yatrāntaḥkaraṇam ahim ity ullekhena viṣayān vedayate so 'haṅkāraḥ |",
  "GE07bhg4c06u:485": "yatra tv antarmukhatayā pratiloma-pariṇāmena prakṛti-līne cetasi sattā-mātram avabhāti so 'smitā |",
  "GE07bhg4c06u:486": "asminn eva samādhau ye kṛta-paritoṣās te paraṃ puruṣam apaśyantaś",
  "GE07bhg4c06u:487": "cetasaḥ prakṛtau līnatvāt prakṛti-layā ity ucyante |",
  "GE07bhg4c06u:488": "seyaṃ grahītṛ-samāpattir asmitā-mātra-rūpa-grahītṛ-niṣṭhatvāt |",
  "GE07bhg4c06u:489": "ye tu paraṃ puruṣaṃ vivicya bhāvanāyāṃ pravartante teṣām api kevala-puruṣa-viṣayā viveka-khyātir grahītṛ-samāpattir api na sāsmitaḥ samādhir vivekenāsmitāyās tyāgāt |",
  "GE07bhg4c06u:490_0": "tatra grahītṛ-bhāna-pūrvakam eva grahaṇa-bhānaṃ tat-pūrvakaṃ ca sūkṣma-grāhya-bhānaṃ",
  "GE07bhg4c06u:490_1": "tat-pūrvakaṃ ca sthūla-grāhya-bhānam iti sthūla-viṣayo dvi-vidho 'pi vitarkaś catuṣṭayānugataḥ |",
  "GE07bhg4c06u:491": "dvitīyo vitarka-vikalas tritayānugataḥ |",
  "GE07bhg4c06u:492": "tṛtīyo vitarka-vicārābhyāṃ vikalo dvitayānugataḥ |",
  "GE07bhg4c06u:493": "caturtho vitarka-vicārānandair vikalo 'smitā-mātra iti caturavastho 'yaṃ samprajñāta iti |",
  "GE07bhg4c06u:494": "evaṃ sa-vitarkaḥ sa-vicāraḥ sānandaḥ sāsmitaś ca samādhir antardhānādi-siddhi-hetutayā mukti-hetu-samādhi-virodhitvād dheya eva mumukṣubhiḥ |",
  "GE07bhg4c06u:495": "grahītṛ-grahaṇayor api citta-vṛtti-viṣayatā-daśāyāṃ grāhya-koṭau nikṣepād dheyopādeya-vibhāga-kathanāya grāhya-samāpattir eva vivṛtā sūtra-kāreṇa |",
  "GE07bhg4c06u:496": "catur-vidhā hi grāhya-samāpattiḥ sthūla-grāhya-gocarā dvividhā sa-vitarkā nirvitarkā ca |",
  "GE07bhg4c06u:497": "sūkṣma-grāhya-gocarāpi dvivdihā",
  "GE07bhg4c06u:498": "sa-vicārā nirvikārā ca |",
  "GE07bhg4c06u:499_0": "tatra śabdārtha-jñāna-vikalpaiḥ saṃkīrṇā savitarkā samāpattiḥ [YogaS 1.42] śabdārtha-jñāna-vikalpa-sambhinnā",
  "GE07bhg4c06u:499_1": "sthūlārthāvabhāsa-rūpā savitarkā samāpattiḥ sthūla-gocarā savikalpaka-vṛttir ity arthaḥ |",
  "GE07bhg4c06u:500_0": "smṛti-pariśuddhau svarūpa-śūnyevārtha-mātra-nirbhāsā nirvitarkā [YogaS 1.43] tasminn",
  "GE07bhg4c06u:500_1": "eva sthūla ālambane śabdārtha-smṛti-pravilaye pratyudita-spaṣṭa-grāhyākāra-pratibhāsitayā",
  "GE07bhg4c06u:500_2": "nyag-bhūta-jñānāṃśatvena svarūpa-śūnyeva nirvitarkā samāpattiḥ sthūla-gocarā nirvikalpaka-vṛttir ity arthaḥ |",
  "GE07bhg4c06u:501_0": "etayaiva savicārā nirvicārā ca sūkṣma-viṣayā vyākhyātā [YogaS 1.44] sūkṣmas tan-mātrādir",
  "GE07bhg4c06u:501_1": "viṣayo yasyāḥ sā sūkṣma-viṣayā samāpattir dvividhā sa-vicārā nirvicārā ca savikalpaka-nirvikalpaka-bhedena |",
  "GE07bhg4c06u:502": "etayaiva savitarkayā nirvitarkayā ca sthūla-viṣayayā samāpattyā vyākhyātā |",
  "GE07bhg4c06u:503": "śabdārtha-jñāna-vikalpa-sahitatvena deśa-kāla-dharmādy-avacchinnaḥ sūkṣmo 'rthaḥ pratibhāti yasyāṃ sā sa-vicārā |",
  "GE07bhg4c06u:504": "sa-vicāra-nirvicārayoḥ sūkṣma-viṣayatva-viśeṣaṇāt savitarka-nirvitarkayoḥ sthūla-viṣayatvam",
  "GE07bhg4c06u:505": "arthād vyākhyātam |",
  "GE07bhg4c06u:506": "sūkṣma-viṣayatvaṃ cāliṅga-paryavasānam [YogaS 1.45] sa-vicārāyā nirvicārāyāś ca samāpatter yat sūkṣma-viṣayatvam uktaṃ tad-aliṅga-paryantaṃ draṣṭavyam |",
  "GE07bhg4c06u:507": "tena sānanda-sāsmitayor grahitṛ-grahaṇa-samāpattyor api grāhya-samāpattāv evāntar-bhāva ity arthaḥ |",
  "GE07bhg4c06u:508": "tathā hi - pārthivasyāṇor gandha-tanmātraṃ sūkṣmo viṣayaḥ |",
  "GE07bhg4c06u:509": "āpasyāpi rasa-tanmātraṃ,",
  "GE07bhg4c06u:510": "taijasasya rūpa-tanmātram,",
  "GE07bhg4c06u:511": "vāyavīyasya sparśa-tanmātraṃ,",
  "GE07bhg4c06u:512": "nabhasaḥ śabda-tanmātraṃ,",
  "GE07bhg4c06u:513": "teṣām ahaṅkāras tasya liṅga-mātraṃ mahat-tattvaṃ tasyāpy aliṅgaṃ pradhānaṃ sūkṣmo viṣayaḥ |",
  "GE07bhg4c06u:514": "saptānām api prakṛtīnāṃ pradhāna eva sūkṣmatā-viśrāntes tat-paryantam eva sūkṣma-viṣayatvam uktam |",
  "GE07bhg4c06u:515": "yadyapi pradhānād api puruṣaḥ sūkṣmo 'sti tathāpy anvayi-kāraṇatvābhāvāt tasya sarvānvayi-kāraṇe pradhāna",
  "GE07bhg4c06u:516": "eva niratiśayaṃ saukṣmyaṃ vyākhyātam |",
  "GE07bhg4c06u:517": "puruṣas tu nimitta-kāraṇaṃ sad api nānanvayi-kāraṇatvena sūkṣmatām arhati |",
  "GE07bhg4c06u:518": "anvayi-kāraṇatva-vivakṣāyāṃ tu puruṣo 'pi sūkṣmo bhavaty eveti draṣṭavyam |",
  "GE07bhg4c06u:519": "tā eva sa-bījaḥ samādhiḥ [YogaS 1.46] tāś catasraḥ samāpattayo grāhyeṇa bījena saha vartanta iti sa-bījaḥ samādhir vitarka-vicārānandāsmitānugamāt samprajñāta iti prāg uktaḥ |",
  "GE07bhg4c06u:520": "sthūle 'rthe sa-vitarko nirvitarkaḥ |",
  "GE07bhg4c06u:521": "sūkṣme 'rthe sa-vicāro nirvicāra iti |",
  "GE07bhg4c06u:522_0": "tatrāntimasya phalam ucyate -- nirvicāra-vaiśāradye 'dhyātma-prasādaḥ [YogaS 1.47]",
  "GE07bhg4c06u:522_1": "sthūla-viṣayatve tulye 'pi sa-vitarkaṃ śabdārtha-jñāna-vikalpa-saṅkīrṇam apekṣya",
  "GE07bhg4c06u:522_2": "tad-rahitasya nirvikalpaka-rūpasya nirvitarkasya prādhānyam |",
  "GE07bhg4c06u:523": "tataḥ sūkṣma-viṣayasya sa-vikalpaka-pratibhāsa-rūpasya sa-vicārasya |",
  "GE07bhg4c06u:524": "tato 'pi sūkṣma-viṣayasya nirvikalpaka-pratibhāsa-rūpasya nirvicārasya prādhānyam |",
  "GE07bhg4c06u:525": "tatra pūrveṣāṃ trayāṇāṃ nirvicārārthatvān nirvicāra-phalenaiva phalavattvam |",
  "GE07bhg4c06u:526_0": "nirvicārasya tu prakṛṣṭābhyāsa-balād vaiśāradye rajas-tamo-nabhibhūta-sattvodreke",
  "GE07bhg4c06u:526_1": "saty adhyātma-prasādaḥ kleśa-vāsanā-rahitasya cittasya bhūtārtha-viṣayaḥ kramānanurodhī",
  "GE07bhg4c06u:526_2": "sphuṭaḥ prajñālokaḥ prādurbhavati | tathā ca bhāṣyam -",
  "GE07bhg4c06u:527": "prajñā-prasādam āruhya aśocyaḥ śocato janān |",
  "GE07bhg4c06u:528": "bhūmiṣṭhān iva śailasthaḥ sarvān prājño 'nupaśyati || iti |",
  "GE07bhg4c06u:529": "ṛtaṃbharā tatra prajñā [YogaS 1.48] tatra tasmin prajñā-prasāde sati samāhita-cittasya yogino yā prajñā jāyate sā ṛtam-bharā |",
  "GE07bhg4c06u:530": "ṛtaṃ satyam eva bibharti na tatra viparyāsa-gandho 'py astīti yogikyeveyaṃ samākhyā |",
  "GE07bhg4c06u:531": "sā cottamo yogaḥ | tathā ca bhāṣyam -",
  "GE07bhg4c06u:532": "āgamenānumānena dhyānābhyāsa-rasena ca |",
  "GE07bhg4c06u:533": "tridhā prakalpayan prajñāṃ labhate yogam uttamam || iti |",
  "GE07bhg4c06u:534": "sā tu śrutānumāna-prajñābhyām anya-viṣayā viśeṣārthatvāt [YogaS 1.49] |",
  "GE07bhg4c06u:535": "śrutam āgama-vijñānānaṃ tat-sāmānya-viṣayam eva |",
  "GE07bhg4c06u:536": "na hi viśeṣeṇa saha kasyacic chabdasya saṅgatir grahītuṃ śakyate |",
  "GE07bhg4c06u:537": "tathānumānaṃ sāmānya-viṣayam eva |",
  "GE07bhg4c06u:538": "na hi viśeṣeṇa saha kasyacid vyāptir grahītuṃ śakyate |",
  "GE07bhg4c06u:539": "tasmāc chrutānumāna-viṣayo na viśeṣaḥ kaścid asti |",
  "GE07bhg4c06u:540": "na cāsya sūkṣma-vyavahita-viprakṛṣṭasya vastuno loka-pratyakṣeṇa grahaṇam asti |",
  "GE07bhg4c06u:541": "kiṃ tu samādhi-prajñā-nirgrāhya eva sa viśeṣo bhavati bhūta-sūkṣma-gato vā puruṣa-gato vā |",
  "GE07bhg4c06u:542_0": "tasmān nirvicāra-vaiśāradya-samudbhavāyāṃ śrutānumāna-vilakṣaṇāyāṃ sūkṣma-vyavahita-prakṛṣṭa-sarva-viśeṣa-viṣayāyāmṛtaṃbharāyām",
  "GE07bhg4c06u:542_1": "eva prajñāyāṃ yoginā mahān prayatna āstheya ity arthaḥ |",
  "GE07bhg4c06u:543_0": "nanu kṣipta-mūḍha-vikṣiptākhya-vyutthāna-saṃskārāṇām ekāgratāyām api sa-vitarka-nirvitarka-sa-vicāra-janānāṃ",
  "GE07bhg4c06u:543_1": "saṃskārāṇāṃ sad-bhāvāt taiś cālyamānasya cittasya kathaṃ nirvicāra-vaiśāradya-pūrvakādhyātma-prasāda-labhya-rtambharā",
  "GE07bhg4c06u:543_2": "prajñā pratiṣṭhitā syād ata āha -- taj-jaḥ saṃskāro 'nya-saṃskāra-pratibandhī [YogaS",
  "GE07bhg4c06u:543_3": "1.50] tayā ṛtambharayā prajñayā janito yaḥ saṃskāraḥ sa tattva-viṣayayā prajñayā",
  "GE07bhg4c06u:543_4": "janitatvena balavattvād anyān vyutthānajān samādhijāṃś ca saṃskārān atattva-viṣaya-prajñā-janitatvena",
  "GE07bhg4c06u:543_5": "durbalān pratibadhnāti sva-kāryākṣamān karoti nāśyatīti vā |",
  "GE07bhg4c06u:544": "teṣāṃ saṃskārāṇām abhibhavāt tat-prabhavāḥ pratyayā na bhavanti |",
  "GE07bhg4c06u:545": "tataḥ samādhir upatiṣṭhate |",
  "GE07bhg4c06u:546": "tataḥ samādhijā prajñā |",
  "GE07bhg4c06u:547": "tataḥ prajñā-kṛtāḥ saṃskārā iti navo navaḥ saṃskārāśayo vardhate",
  "GE07bhg4c06u:548": "| tataś ca prajñā | taataś ca saṃskārā iti |",
  "GE07bhg4c06u:549_0": "nanu bhavatu vyutthāna-saṃskārāṇām atattva-viṣaya-prajñā-janitānāṃ tattva-mātra-viṣaya-samprajñāta-samādhi-prajñā-prabhavaiḥ",
  "GE07bhg4c06u:549_1": "saṃskāraiḥ pratibandhas teṣāṃ tu saṃskārāṇāṃ pratibandhakābhāvād ekāgra-bhūmāv eva",
  "GE07bhg4c06u:549_2": "sa-bījaḥ samādhiḥ syān na tu nirbījo nirodha-bhūmāv iti tatrāha -- tasyāpi nirodhe",
  "GE07bhg4c06u:549_3": "sarva-nirodhān nirbījaḥ samādhiḥ [YogaS 1.51] tasya samprajñātasya samādher ekāgra-bhūmijasya |",
  "GE07bhg4c06u:550_0": "api-śabdāt kṣipta-mūḍha-vikṣiptānām api nirodhe yogi-prayatna-viśeṣeṇa vilaye sati",
  "GE07bhg4c06u:550_1": "sarva-nirodhāt samādheḥ samādhijasya saṃskārasyāpi nirodhān nirbījo nirālambano 'saṃprajñāta-samādhir bhavati |",
  "GE07bhg4c06u:551": "sa ca sopāyaḥ prāk sūtritaḥ -- virāma-pratyayābhyāsa-pūrvaḥ saṃskāra-śeṣo 'nyaḥ [YogaS 1.18] iti |",
  "GE07bhg4c06u:552": "viramyate 'neneti virāmo vitarka-vicārānandāsmitādi-rūpa-cintā-tyāgaḥ",
  "GE07bhg4c06u:553": "| tasya pratyayaḥ kāraṇaṃ paraṃ vairāgyam iti yāvat |",
  "GE07bhg4c06u:554": "virāmaś cāsau pratyayaś citta-vṛtti-viśeṣa iti vā |",
  "GE07bhg4c06u:555_0": "tasyābhyāsaḥ paunaḥpunyena cetasi niveśanaṃ tad eva pūrvaṃ kāraṇaṃ yasya sa tathā",
  "GE07bhg4c06u:555_1": "saṃskāra-mātra-śeṣaḥ sarvathā nivṛttiko 'nyaḥ pūrvoktāt sa-bījād vilakṣaṇo nirbījo",
  "GE07bhg4c06u:555_2": "'saṃprajñāta-samādhir ity arthaḥ |",
  "GE07bhg4c06u:556": "asamprajñātasya hi samādher dvāv upāyāv uktāv abhyāso vairāgyaṃ ca |",
  "GE07bhg4c06u:557": "tatra sālambanatvād abhyāsasya na nirālambana-samādhi-hetutvaṃ ghaṭata iti nirālambanaṃ paraṃ vairāgyam eva hetutvenocyate |",
  "GE07bhg4c06u:558": "abhyāsas tu samprajñāta-samādhi-dvārā praṇāḍyopayujyate |",
  "GE07bhg4c06u:559": "tad uktaṃ -- trayam antaraṅgaṃ pūrvebhyaḥ [YogaS 3.7] |",
  "GE07bhg4c06u:560": "dhāraṇā-dhyāna-samādhi-rūpaṃ sādhana-trayaṃ yama-niyamāsana-prāṇāyāma-pratyāhāra-rūpa-sādhana-pañcakāpekṣayā sa-bījasya samādher antaraṅgaṃ sādhanam |",
  "GE07bhg4c06u:561": "sādhana-koṭau ca samādhi-śabdenābhyāsa evocyate |",
  "GE07bhg4c06u:562": "mukhyasya samādheḥ sādhyatvāt |",
  "GE07bhg4c06u:563": "tad api bahiraṅgaṃ nirbījasya [YogaS 3.8] |",
  "GE07bhg4c06u:564": "nirbījasya tu samādhes tad api trayaṃ bahiraṅgaṃ paramparayopakāri tasya tu paraṃ vairāgyam evāntaraṅgam ity arthaḥ |",
  "GE07bhg4c06u:565": "ayam api dvividho bhava-pratyaya upāya-pratyayaś ca |",
  "GE07bhg4c06u:566": "bhava-pratyayo videha-prakṛti-layānām [YogaS 1.19] |",
  "GE07bhg4c06u:567": "videhānāṃ sānandānāṃ prakṛti-layānāṃ ca sāsmitānāṃ daivānāṃ prāg-vyākhyātānāṃ janma-viśeṣād auṣadhi-viśeṣān mantra-viśeṣāt tapo-viśeṣād vā yaḥ samādhiḥ sa bhava-pratyayaḥ |",
  "GE07bhg4c06u:568": "bhavaḥ saṃsāra ātmānātma-vivekābhāva-rūpaḥ pratyayaḥ kāraṇaṃ yasya sa tathā |",
  "GE07bhg4c06u:569": "janma-mātra-hetuko vā pakṣiṇām ākāśa-gamanavat |",
  "GE07bhg4c06u:570": "punaḥ saṃsāra-hetutvān mumukṣubhir heya ity arthaḥ |",
  "GE07bhg4c06u:571": "śraddhā-vīrya-smṛti-samādhi-prajñā-pūrvaka itareṣām [YogaS 1.20] |",
  "GE07bhg4c06u:572": "janmauṣadhi-mantra-tapaḥ-siddha-vyatiriktānām ātmānātma-viveka-darśināṃ tu yaḥ samādhiḥ sa śraddhā-pūrvakaḥ |",
  "GE07bhg4c06u:573": "śraddhādayaḥ pūrva upāyā yasya sa tathā |",
  "GE07bhg4c06u:574": "upāya-pratyaya ity arthaḥ |",
  "GE07bhg4c06u:575": "teṣu śraddhā yoga-viṣaye cetasaḥ prasādaḥ |",
  "GE07bhg4c06u:576": "sā hi jananīva yoginaṃ pāti |",
  "GE07bhg4c06u:577": "tataḥ śraddadhānasya vivekārthino vīryam utsāha upajāyate |",
  "GE07bhg4c06u:578": "samupajāta-vīryasya pāścātyāsu bhūmiṣu smṛtir utpadyate |",
  "GE07bhg4c06u:579": "tat-smaraṇāc ca cittam anākulaṃ sat samādhīyate |",
  "GE07bhg4c06u:580": "samādhir atraikāgratā |",
  "GE07bhg4c06u:581": "samāhita-cittasya prajñā bhāvya-gocarā vivekena jāyate |",
  "GE07bhg4c06u:582": "tad-abhyāsāt parāc ca vairāgyād bhavaty asamprajñātaḥ samādhir mumukṣūṇām ity arthaḥ |",
  "GE07bhg4c06u:583_0": "pratikṣaṇa-pariṇāmino hi bhāvā ṛte citi-śakteḥ iti nyāyena tasyām api sarva-vṛtti-nirodhāvasthāyāṃ",
  "GE07bhg4c06u:583_1": "citta-pariṇāma-pravāhas taj-janya-saṃskāra-pravāhaś ca bhavaty evety abhipretya saṃskāra-viśeṣa ity uktam |",
  "GE07bhg4c06u:584": "tasya ca saṃskārasya prayojanam uktam -- tataḥ praśānta-vāhitā saṃskārāt [YogaS 3.10] iti |",
  "GE07bhg4c06u:585": "praśānta-vāhitā nāmāvṛttikasya cittasya nirindhanāgnivat pratiloma-pariṇāmenopaśamaḥ |",
  "GE07bhg4c06u:586": "yathā samid-ājyādy-āhuti-prakṣepe vahnir uttarottara-vṛddhyā prajvalati,",
  "GE07bhg4c06u:587": "samid-ādi-kṣaye tu prathama-kṣaṇe kiṃcic chāmyati |",
  "GE07bhg4c06u:588": "uttarottara-kṣaṇeṣu tv adhikam adhikaṃ śāmyatīti krameṇa śāntir vardhate |",
  "GE07bhg4c06u:589": "tathā niruddha-cittasyottarottarādhikaḥ praśamaḥ pravahati |",
  "GE07bhg4c06u:590": "tatra pūrva-praśama-janitaḥ saṃskāra evottarottara-praśamasya kāraṇam |",
  "GE07bhg4c06u:591": "tadā ca nirindhanāgnivac cittaṃ krameṇopaśāmyad-vyutthāna-samādhi-nirodha-saṃskāraiḥ saha svasyāṃ prakṛtau līyate |",
  "GE07bhg4c06u:592": "tadā ca samādhi-paripāka-prabhavena vedānta-vākyajena samyag-darśanenāvidyāyāṃ nivṛttāyāṃ tad-dhetuka-dṛg-dṛśya-saṃyogābhāvād vṛttau pañca-vidhāyām",
  "GE07bhg4c06u:593": "api nivṛttāyāṃ svarūpa-pratiṣṭhaḥ puruṣaḥ śuddhaḥ kevalo mukta ity ucyate |",
  "GE07bhg4c06u:594": "tad uktaṃ -- tadā draṣṭuḥ svarūpe 'vasthānam [YogaS 1.3] iti |",
  "GE07bhg4c06u:595": "tadā sarva-vṛtti-nirodhe |",
  "GE07bhg4c06u:596_0": "vṛtti-daśāyāṃ tu nityāpariṇāmi-caitanya-rūpatvena tasya sarvadām śuddhatve 'py anādinā",
  "GE07bhg4c06u:596_1": "dṛśya-saṃyogenāvidyakenāntaḥkaraṇa-tādātmyādhyāsād antaḥkaraṇa-vṛtti-sārūpyaṃ prāpnuvan",
  "GE07bhg4c06u:596_2": "nabhoktāpi bhokteva duḥkhānāṃ bhavati |",
  "GE07bhg4c06u:597": "tad uktaṃ -- vṛtti-sārūpyam itaratra [YogaS 4] |",
  "GE07bhg4c06u:598": "itaratra vṛtti-prādurbhāve |",
  "GE07bhg4c06u:599_0": "etad eva vivṛttaṃ draṣṭṛ-dṛśyoparaktaṃ cittaṃ sarvārtham [YogaS 4.23] cittam eva",
  "GE07bhg4c06u:599_1": "draṣṭṛ-dṛśyoparaktaṃ viṣayi-viṣaya-nirbhāsaṃ cetanācetana-svarūpāpannaṃ viṣayātmakam",
  "GE07bhg4c06u:599_2": "apy aviṣayātmakam ivācetanam api cetanam iva sphaṭika-maṇi-kalpaṃ sarvārtham ity ucyate |",
  "GE07bhg4c06u:600": "tad anena citta-sārūpyeṇa bhrāntāḥ kecit tad eva cetanam ity āhuḥ |",
  "GE07bhg4c06u:601": "tad asaṃkhyeya-vāsanā-citram api parārthaṃ saṃhatya-kāritvāt [YogaS 4.24] |",
  "GE07bhg4c06u:602": "yasya bhogāpavargārthaṃ tat sa eva paraś cetano 'saṃhataḥ puruṣo na tu ghaṭādivat saṃhatya-kāri cittaṃ cetanam ity arthaḥ |",
  "GE07bhg4c06u:603": "evaṃ ca viśeṣa-darśina ātma-bhāva-bhāvanā-vinivṛttiḥ [YogaS 4.25] |",
  "GE07bhg4c06u:604": "evaṃ yo 'ntaḥ-karaṇa-puruṣayor viśeṣa-darśī tasya yāntaḥ-karaṇe prāg-aviveka-vaśād ātma-bhāva-bhāvanāsīt",
  "GE07bhg4c06u:605": "sā nivartate | bheda-darśane saty abheda-bhramānupapatteḥ |",
  "GE07bhg4c06u:606": "sattva-puruṣayor viśeṣa-darśanaṃ ca bhagavad-arpita-niṣkāma-karma-sādhyam |",
  "GE07bhg4c06u:607": "tal-liṅgaṃ ca yoga-bhāṣye darśitam |",
  "GE07bhg4c06u:608_0": "yathā prāvṛṣi tṛṇāṅkurasyodbhedena tad-bīja-sattānumīyate thatā mokṣa-mārga-śravaṇena",
  "GE07bhg4c06u:608_1": "siddhānta-ruci-vaśād yasya lomaharṣāśru-pātau dṛśyete tatrāpy asti viśeṣa-darśana-bījam",
  "GE07bhg4c06u:608_2": "apavarga-mārgīyaṃ karmābhinirvartitam ity anumīyate |",
  "GE07bhg4c06u:609": "yasya tu tādṛśaṃ karma-bījaṃ nāsti tasya mokṣa-mārga-śravaṇe pūrva-pakṣa-yuktiṣu rucir bhavaty aruciś ca siddhānta-yuktiṣu |",
  "GE07bhg4c06u:610": "tasya ko 'ham āsaṃ katham aham āsam ity ādir ātma-bhāva-bhāvanā svābhāvikī pravartate |",
  "GE07bhg4c06u:611": "sā tu viśeṣa-darśino nivartata iti |",
  "GE07bhg4c06u:612": "evaṃ sati kiṃ syād iti tad āha -- tadā viveka-nimnaṃ kaivalya-prāg-bhāraṃ cittam [YogaS 4.26] |",
  "GE07bhg4c06u:613": "nimnaṃ jala-pravahaṇa-yogyo nīca-deśaḥ |",
  "GE07bhg4c06u:614": "prāg-bhāras tad-ayogya ucca-pradeśaḥ |",
  "GE07bhg4c06u:615": "cittaṃ ca sarvadā pravartamāna-vṛtti-pravāheṇa pravahaj-jala-tulyaṃ tat prāg-ātmānātmāviveka-rūpa-vimārga-vāhi-viṣaya-bhoga-paryantam asyāsīt |",
  "GE07bhg4c06u:616": "adhunā tv ātmānātma-viveka-mārga-vāhi-kaivalya-paryantaṃ sampadyata iti |",
  "GE07bhg4c06u:617": "asmiṃś ca viveka-vāhini citte ye 'ntarāyās te sa-hetukā nivartanīyā ity āha sūtrābhyām -- tac-chidreṣu pratyayāntarāṇi saṃskārebhyaḥ |",
  "GE07bhg4c06u:618": "hānam eṣāṃ kleśavad uktam [YogaS 4.27-8] |",
  "GE07bhg4c06u:619": "tasmin viveka-vāhini citte chidreṣv antarāleṣu pratyayāntarāṇi vyutthāna-rūpāṇy ahaṃ mamety evaṃrūpāṇi vyutthānānubhavajebhyaḥ saṃskārebhyaḥ kṣīyamāṇbhyo 'pi prādurbhavanti |",
  "GE07bhg4c06u:620": "eṣāṃ ca saṃskārāṇāṃ",
  "GE07bhg4c06u:621": "kleśānām iva hānam uktam |",
  "GE07bhg4c06u:622": "yathā kleśā avidyādayo jñānāgninā dagdha-bīja-bhāvā ca punaś citta-bhūmau prarohaṃ prāpnuvanti tathā jñānāgninā dagdha-bīja-bhāvāḥ saṃskārāḥ pratyayāntarāṇi na praroḍhum arhanti |",
  "GE07bhg4c06u:623": "jñānāgni-saṃskārās tu yāvac cittam anuśerata iti |",
  "GE07bhg4c06u:624_0": "evaṃ ca pratyayāntarānudayena viveka-vāhini citte sthirībhūte sati prasaṃkhyāne 'py",
  "GE07bhg4c06u:624_1": "akusīdasya sarvathāviveka-khyāter dharma-meghaḥ samādhiḥ [YogaS 4.29] prasaṅkhyānaṃ",
  "GE07bhg4c06u:624_2": "sattva-puruṣānyatā-khyātiḥ śuddhātma-jñānam iti yāvat |",
  "GE07bhg4c06u:625_0": "tatra buddheḥ sāttvike pariṇāme kṛta-saṃyamasya sarveṣāṃ guṇa-pariṇāmānāṃ svāmivad",
  "GE07bhg4c06u:625_1": "ākramaṇaṃ sarvādhiṣṭhātṛtvaṃ teṣām eva ca śāntoditāvyapadeśya-dharmitvena sthitānāṃ",
  "GE07bhg4c06u:625_2": "yathāvad viveka-jñānaṃ sarva-jñātṛtvaṃ ca viśokā nāma siddhiḥ phalaṃ tad-vairāgyāc",
  "GE07bhg4c06u:625_3": "ca kaivalyam uktaṃ -- sattva-puruṣānyatā-khyāti-mātrasya sarva-bhāvādhiṣṭhātṛtvaṃ",
  "GE07bhg4c06u:625_4": "sarva-jñātṛtvaṃ ca [YogaS 3.49] sattva-puruṣayoḥ śuddhi-sāmye kaivalyam [YogaS 3.55] iti sūtrābhyām |",
  "GE07bhg4c06u:626": "tad etad ucyate tasmin prasaṅkhyāne saty apy akusīdasya phalam alipsoḥ pratyayāntarāṇām",
  "GE07bhg4c06u:627": "anudaye sarva-prakārair viveka-khyāteḥ paripoṣād dharma-meghaḥ samādhir bhavati |",
  "GE07bhg4c06u:628": "ijyācāra-damāhiṃsā-dāna-svādhyāya-karmaṇām |",
  "GE07bhg4c06u:629": "ayaṃ tu paramo dharmo yad yogenātma-darśanam || iti smṛteḥ ||",
  "GE07bhg4c06u:630": "dharmaṃ pratyag-brahmaikya-sākṣātkāraṃ mehati siñcatīti dharma-meghas tattva-sākṣātkāra-hetur ity arthaḥ |",
  "GE07bhg4c06u:631": "tataḥ kleśa-karma-nivṛttiḥ |",
  "GE07bhg4c06u:632_0": "tato dharma-meghāt samādher dharmād vā kleśānāṃ pañca-vidhānām avidyāsmitā-rāga-dveṣābhiniveśānāṃ",
  "GE07bhg4c06u:632_1": "karmaṇāṃ ca kṛṣṇa-śuklakṛṣṇa-śukla-bhedena trividhānām avidyā-mūlānām avidyā-kṣaye",
  "GE07bhg4c06u:632_2": "bīja-kṣayād ātyantikī nivṛttiḥ kaivalyaṃ bhavati |",
  "GE07bhg4c06u:633": "kāraṇa-nivṛttyā kārya-nivṛtter ātyantikyā ucitatvād ity arthaḥ |",
  "GE07bhg4c06u:634": "evaṃ sthite yuñjann eva sadātmānam ity anena samprajñātaḥ samādhir ekāgra-bhūmāv uktaḥ |",
  "GE07bhg4c06u:635": "niyata-mānasa ity anena tat-phala-bhūto 'samprajñāta-samādhir nirodha-bhūmāv uktaḥ |",
  "GE07bhg4c06u:636": "śāntim iti nirodha-samādhija-saṃskāra-phala-bhūtā praśānta-vāhitā |",
  "GE07bhg4c06u:637": "nirvāṇa-paramam iti dharma-meghasya samādhes tattva-jñāna-dvārā kaivalya-hetutvaṃ,",
  "GE07bhg4c06u:638": "mat-saṃsthām ity anenaupaniṣadābhimataṃ kaivalyaṃ darśitam |",
  "GE07bhg4c06u:639": "yasmād evaṃ mahā-phalo yogas tasmāt taṃ mahatā prayatnena sampādayed ity abhiprāyaḥ ||15||",
  "GE07bhg4c06u:640": "viśvanāthaḥ : ātmānaṃ mano yuñjan dhyāna-yoga-yuktaṃ kurvan |",
  "GE07bhg4c06u:641": "yato niyata-mānaso viṣayoparata-cittaḥ |",
  "GE07bhg4c06u:642": "nirvāṇo mokṣa eva paramaḥ prāpyo yasyāṃ mayy eva nirviśeṣa-brahmaṇi samyak sthā sthitir yasyāṃ tāṃ śāntiṃ saṃsāroparatiṃ prāpnoti ||15||",
  "GE07bhg4c06u:643": "baladevaḥ : evam āsīnasya kiṃ syāt tad āha yuñjann iti |",
  "GE07bhg4c06u:644": "yogī sadā pratidinam ātmānaṃ yuñjann arpayan |",
  "GE07bhg4c06u:645": "niyata-mānasaḥ mat-sparśa-pariśuddhatayā niyataṃ niścalaṃ mānasaṃ cittaṃ yasya sa,",
  "GE07bhg4c06u:646": "mat-saṃsthāṃ mad-adhīnāṃ nirvāṇa-paramāṃ śāntim adhigacchati labhate |",
  "GE07bhg4c06u:647": "tam eva viditvātimṛtyum eti [ŚvetU 3.8] ity ādi śravaṇāt |",
  "GE07bhg4c06u:648": "nirvāṇa-paramāṃ mokṣāvadhikām iti siddhayo 'pi yoga-phalānīty uktam ||15||",
  "GE07bhg4c06u:649": "__________________________________________________________",
  "GE07bhg4c06u:650": "BhG 6.16",
  "GE07bhg4c06u:651": "nātyaśnatas tu yogo 'sti na caikāntam anaśnataḥ |",
  "GE07bhg4c06u:652": "na cātisvapna-śīlasya jāgrato naiva cārjuna ||16||",
  "GE07bhg4c06u:653": "śrīdharaḥ : yogābhyāsa-niṣṭhasyāhārādi-niyamam āha nātyaśanata iti dvyābhyām |",
  "GE07bhg4c06u:654": "atyantam adhikaṃ bhuñjānasya ekāntam atyantam abhuñjānasyāpi yogaḥ samādhir na bhavati |",
  "GE07bhg4c06u:655": "tathātinidrā-śīlasyātijāgrataś ca yogo naivāsti ||16||",
  "GE07bhg4c06u:656": "madhusūdanaḥ : evaṃ yogābhyāsa-niṣṭhasyāhārādi-niyamam āha nātyaśanata iti dvyābhyām |",
  "GE07bhg4c06u:657": "yad bhuktaṃ sajjīryati śarīrasya ca kārya-kṣamatāṃ sampādayati tad-ātma-saṃmitam annaṃ tad atikramya lobhenādhikam aśnato na yogo 'sti ajīrṇa-doṣeṇa vyādhi-pīḍitatvāt |",
  "GE07bhg4c06u:658": "na caikāntam anaśnato yogo 'sti |",
  "GE07bhg4c06u:659": "anāhārād atyalpāhārād vā rasa-poṣaṇābhāvena śarīrasya kāryākṣamatvāt |",
  "GE07bhg4c06u:660": "yad u ha vā ātma-saṃmitam annaṃ tad avati tan na hinasti yad bhūyo hinasti tad yat kanīyo 'nnaṃ na tad avati [ŚatapathaB 9.2.1.2] iti śatapatha-śruteḥ |",
  "GE07bhg4c06u:661": "tasmād yogī nātma-saṃmitād annād adhikaṃ nyūnaṃ vāśnīyād ity arthaḥ |",
  "GE07bhg4c06u:662": "athavā -",
  "GE07bhg4c06u:663": "pūrayed aśanenārdhaṃ tṛtīyam udakena tu |",
  "GE07bhg4c06u:664": "vāyoḥ saṅcaraṇārthaṃ tu caturtham avaśeṣayet ||",
  "GE07bhg4c06u:665": "ity ādi yoga-śāstrokta-parimāṇād adhikaṃ nyūnaṃ vāśnato yogo na sampadyata ity arthaḥ |",
  "GE07bhg4c06u:666": "tathātinidrā-śīlasyātijāgrataś ca yogo naivāsti he 'rjuna sāvadhāo bhavety abhiprāyaḥ |",
  "GE07bhg4c06u:667": "yathā mārkaṇḍeya-purāṇe -",
  "GE07bhg4c06u:668": "nādhmātaḥ kṣudhitaḥ śrānto na ca vyākula-cetanaḥ |",
  "GE07bhg4c06u:669": "yuñjīta yogaṃ rājendra yogī siddhy-artham ātmanaḥ ||",
  "GE07bhg4c06u:670": "nātīśīte na caivoṣṇe na dvandve nānilānvite |",
  "GE07bhg4c06u:671": "kāleṣv eteṣu yuñjīta na yogaṃ dhyāna-tat-paraḥ || ity ādi ||16||",
  "GE07bhg4c06u:672": "viśvanāthaḥ : yogābhyāsa-niṣṭhasya niyamam āha nātyaśanata iti dvyābhyām |",
  "GE07bhg4c06u:673": "atyaśnato 'dhikaṃ bhuñjānasya | yad uktaṃ -",
  "GE07bhg4c06u:674": "pūrayed aśanenārdhaṃ tṛtīyam udakena tu |",
  "GE07bhg4c06u:675": "vāyoḥ saṅcaraṇārthaṃ tu caturtham avaśeṣayet || iti ||16||",
  "GE07bhg4c06u:676": "baladevaḥ : yogam abhyasyato bhojanādi-niyamam āha nātīti dvyābhyām |",
  "GE07bhg4c06u:677": "atyaśanam anatyaśanaṃ ca, atisvāpo 'tijāgaraś ca, yoga-virodhy-ativihārādi cottarāt ||16||",
  "GE07bhg4c06u:678": "__________________________________________________________",
  "GE07bhg4c06u:679": "BhG 6.17",
  "GE07bhg4c06u:680": "yuktāhāra-vihārasya yukta-ceṣṭasya karmasu |",
  "GE07bhg4c06u:681": "yukta-svapnāvabodhasya yogo bhavati duḥkha-hā ||17||",
  "GE07bhg4c06u:682": "śrīdharaḥ : tarhi kathambhūtasya yogo bhavatīti ? ata āha - yuktāhāreti |",
  "GE07bhg4c06u:683": "yukto niyata āhāro vihāraś ca gatir yasya |",
  "GE07bhg4c06u:684": "karmasu kāryeṣu yuktā niyatā ceṣṭā yasya |",
  "GE07bhg4c06u:685": "yuktau niyatau svapnāvabodhau nidrā-jāgarau yasya |",
  "GE07bhg4c06u:686": "tasya duḥkha-nivartako yogo bhavati sidhyati ||17||",
  "GE07bhg4c06u:687": "madhusūdanaḥ :",
  "GE07bhg4c06u:688": "evam āhārādi-niyama-virahiṇo yoga-vyatirekam uktvā tan-niyamavato yogānvayam āha yuktāhāra iti |",
  "GE07bhg4c06u:689": "āhriyata ity āhāro 'nnam |",
  "GE07bhg4c06u:690": "viharaṇaṃ vihāraḥ pāda-kramaḥ |",
  "GE07bhg4c06u:691": "tau yuktau niyata-parimāṇau yasya |",
  "GE07bhg4c06u:692": "tathānyeṣv api praṇava-japopaniṣad-āvartanādiṣu karmasu yuktā niyata-kālā ceṣṭā yasya |",
  "GE07bhg4c06u:693": "tathā svapno nidrā avabodho jāgaraṇaṃ tau yuktau niyata-kālau yasya tasya yogo bhavati |",
  "GE07bhg4c06u:694": "sādhana-pāṭavād ātma-samādhiḥ sidhyati nānyasya |",
  "GE07bhg4c06u:695": "evaṃ prayanta-viśeṣeṇa sampādito yogaḥ kiṃ-phala iti tatrāha duḥkhaheti |",
  "GE07bhg4c06u:696": "sarva-saṃsāra-duḥkha-kāraṇāvidyonmūlana-hetu-brahma-vidyotpādakatvāt sa-mūla-sarva-duḥkha-nivṛtti-hetur ity arthaḥ |",
  "GE07bhg4c06u:697": "atrāhārasya niyatatvam |",
  "GE07bhg4c06u:698": "ardham aśanasya sa-vyañjanasya tṛtīyam udakasya tu |",
  "GE07bhg4c06u:699": "vāyoḥ saṃcāraṇārthaṃ tu caturtham avaśeṣayet ||",
  "GE07bhg4c06u:700": "ity ādi prāg uktam |",
  "GE07bhg4c06u:701": "vihārasya niyatatvaṃ yoganān na paraṃ gacched ity ādi |",
  "GE07bhg4c06u:702": "karmasu ceṣṭāyā niyatatvaṃ vāg-ādi-cāpala-parityāgaḥ |",
  "GE07bhg4c06u:703": "rātrer vibhāga-trayaṃ kṛtvā prathamānyayor jāgaraṇaṃ madhye svapanam iti svapnāvabodhayor niyata-kālatvam |",
  "GE07bhg4c06u:704": "evam anye 'pi yoga-śāstroktā niyamā draṣṭavyāḥ ||17||",
  "GE07bhg4c06u:705": "viśvanāthaḥ :",
  "GE07bhg4c06u:706": "yukto niyata evāhāro bhojanaṃ vihāro gamanaṃ ca yasya tasya karmasu vyavahārika-pāramārthika-kṛtyeṣu yuktā niyatā eva ceṣṭā vāg-vyāpārādyā yasya tasya ||17||",
  "GE07bhg4c06u:707": "baladevaḥ : yukteti |",
  "GE07bhg4c06u:708": "mitāhāra-vihārasya karmasu laukika-pāramārthika-kṛtyeṣu mita-vāgādi-vyāpārasya mita-svāpa-jāgarasya ca sarva-duḥkha-nāśako yogo bhavati tasmād yogī tathā tathā vartate ||17||",
  "GE07bhg4c06u:709": "__________________________________________________________",
  "GE07bhg4c06u:710": "BhG 6.18",
  "GE07bhg4c06u:711": "yadā viniyataṃ cittam ātmany evāvatiṣṭhate |",
  "GE07bhg4c06u:712": "niḥspṛhaḥ sarva-kāmebhyo yukta ity ucyate tadā ||18||",
  "GE07bhg4c06u:713": "śrīdharaḥ : kadā niṣpanna-yogaḥ puruṣo bhavatīty apekṣāyām āha yadeti |",
  "GE07bhg4c06u:714": "viniyataṃ viśeṣeṇa niruddhaṃ sac-cittam ātmany eva yadā niścalaṃ tiṣṭhati |",
  "GE07bhg4c06u:715": "kiṃ ca sarva-kāmebhya aihikāmuṣmika-bhogebhyo niḥspṛho vigata-tṛṣṇo bhavati |",
  "GE07bhg4c06u:716": "tadā muktaḥ prāpta-yoga ity ucyate ||18||",
  "GE07bhg4c06u:717": "madhusūdanaḥ :",
  "GE07bhg4c06u:718": "evam ekāgra-bhūmau samprajñātaṃ samādhim abhidhāya nirodha-bhūmāv asamprajñātaṃ samādhiṃ vaktum upakramate yadeti |",
  "GE07bhg4c06u:719_0": "yadā yasmin kāle para-vairāgya-vaśād viniyataṃ viśeṣeṇa niyataṃ sarva-vṛtti-śūnyatām",
  "GE07bhg4c06u:719_1": "āpāditaṃ cittaṃ vigata-rajas-tamaskam antaḥkaraṇa-sattvaṃ svacchatvāt sarva-viṣayākāra-grahaṇa-samartham",
  "GE07bhg4c06u:719_2": "api sarvato-niruddha-vṛttikatvād ātmany eva pratyak citi anātmānuparakte vṛtti-rāhitye",
  "GE07bhg4c06u:719_3": "'pi svataḥ-siddhasyātmākārasya vārayitum aśakyatvāc citer eva prādhānyān nyag-bhūtaṃ",
  "GE07bhg4c06u:719_4": "sad avatiṣṭhate niścalaṃ bhavati |",
  "GE07bhg4c06u:720": "tadā tasmin sarva-vṛtti-nirodha-kāle yuktaḥ samāhita ity ucyate |",
  "GE07bhg4c06u:721": "kaḥ ? yaḥ sarva-kāmebhyo niḥspṛhaḥ |",
  "GE07bhg4c06u:722": "nirgatā doṣa-darśanena sarvebhyo dṛṣṭādṛṣṭa-viṣayebhyaḥ kāmebhyaḥ spṛhā tṛṣṇā yasyeti paraṃ vairāgyam asamprajñāta-samādher",
  "GE07bhg4c06u:723": "antaraṅgaṃ sādhanam uktam | tathā ca vyākhyātaṃ prāk ||18||",
  "GE07bhg4c06u:724": "viśvanāthaḥ :yogī niṣpanna-yogaḥ kadā bhaved ity ākāṅkṣāyām āha yadeti |",
  "GE07bhg4c06u:725": "viniyataṃ niruddhaṃ cittam ātmani svasminn evāvatiṣṭhate niścalī-bhavatīty arthaḥ ||18||",
  "GE07bhg4c06u:726": "baladevaḥ : yogī niṣpanna-yogaḥ kadā syād ity apekṣāyām āha yadeti |",
  "GE07bhg4c06u:727": "yogam abhyasyato yoginaś cittam yadā viniyataṃ niruddhaṃ sadātmany eva svasminn evāvasthitaṃ sthiraṃ bhavati,",
  "GE07bhg4c06u:728": "tad-ātmetara-sarva-spṛhā-śūnyo yukto niṣpanna-yogaḥ kathyate ||18||",
  "GE07bhg4c06u:729": "__________________________________________________________",
  "GE07bhg4c06u:730": "BhG 6.19",
  "GE07bhg4c06u:731": "yathā dīpo nivāta-stho neṅgate sopamā smṛtā |",
  "GE07bhg4c06u:732": "yogino yata- cittasya yuñjato yogam ātmanaḥ ||19||",
  "GE07bhg4c06u:733": "śrīdharaḥ : ātmaikyākāratayāvasthitasya cittasyopamānam āha yatheti |",
  "GE07bhg4c06u:734": "vāta-śūnye deśe sthito dīpo yathā neṅgate na vicalati |",
  "GE07bhg4c06u:735": "sopamā dṛṣṭāntaḥ |",
  "GE07bhg4c06u:736": "kasya ? ātma-viṣayaṃ yogaṃ yuñjato 'bhyasyato yoginaḥ |",
  "GE07bhg4c06u:737": "yataṃ niyataṃ cittaṃ yasya tasya niṣkampatayā prakāśakatayā cācañcalaṃ tac cittaṃ tadvat tiṣṭhatīty arthaḥ ||19||",
  "GE07bhg4c06u:738": "madhusūdanaḥ : samādhau nivṛttikasya cittasyopamānam āha yatheti |",
  "GE07bhg4c06u:739": "dīpa-calana-hetunā vātena rahite deśe sthito dīpo yathā calana-hetv-abhāvān neṅgate na calati,",
  "GE07bhg4c06u:740": "sopamā smṛtā sa dṛṣṭāntaś cintito yogajñaiḥ |",
  "GE07bhg4c06u:741": "kasya ?",
  "GE07bhg4c06u:742_0": "yogina ekāgra-bhūmau samprajñāta-samādhi-mato 'bhyāsa-pāṭavād yata-cittasya niruddha-sarva-citta-vṛtter",
  "GE07bhg4c06u:742_1": "asamprajñāta-samādhi-rūpaṃ yogaṃ nirodha-bhūmau yuñjato 'nutiṣṭhato ya ātmāntaḥkaraṇaṃ",
  "GE07bhg4c06u:742_2": "tasya niścalatayā sattvodrekeṇa prakāśakatayā ca niścalo dīpo dṛṣṭānta ity arthaḥ |",
  "GE07bhg4c06u:743": "ātmano yogaṃ yuñjata iti vyākhyāne dārṣṭāntikālābhaḥ sarvāvasthasyāpi cittasya sarvadātmākāratayātma-pada-vaiyarthyaṃ ca |",
  "GE07bhg4c06u:744": "na hi yogenātmākāratā cittasya sampādyate,",
  "GE07bhg4c06u:745": "kintu svata evātmākārasya sato 'nātmākāratā nivartyata iti |",
  "GE07bhg4c06u:746": "tasmād dārṣṭāntika-pratipādanārtham evātma-padam |",
  "GE07bhg4c06u:747": "yata-cittasyeti bhāva-paro nirdeśaḥ karma-dhārayo vā yatasya cittasyety arthaḥ ||19||",
  "GE07bhg4c06u:748": "viśvanāthaḥ :",
  "GE07bhg4c06u:749": "nivāta-stho nirvāta-deśa-sthito dīpo neṅgate na calati yaḥ sa eva dīpa upamā yathā yathāvad ity arthaḥ |",
  "GE07bhg4c06u:750": "so 'ci lope cet pāda-pūraṇam [Pāṇ 6.1.134] iti sandhiḥ |",
  "GE07bhg4c06u:751": "kasyopamā ity ata āha yogina iti |",
  "GE07bhg4c06u:752": "baladevaḥ : tadā yogī kīdṛśo bhavatīty apekṣāyām āha yatheti |",
  "GE07bhg4c06u:753": "nirvāta-deśa-stho dīpo neṅgate na calati niścalaḥ sa-prabhas tiṣṭhati sa dīpo yathā yathāvad upamā yogajñaiḥ smṛtā cintitā |",
  "GE07bhg4c06u:754": "sopamety atra so 'ci lope cet pāda-pūraṇam [Pāṇ 6.1.134] iti sūtrāt sandhiḥ |",
  "GE07bhg4c06u:755": "upamā-śabdenopamānaṃ bodhyam |",
  "GE07bhg4c06u:756": "kasyety āha yogina iti |",
  "GE07bhg4c06u:757": "yata-cittasya niruddha-sarva-citta-vṛtter ātmano yogaṃ dhyānaṃ yuñjato 'nutiṣṭhataḥ |",
  "GE07bhg4c06u:758": "nivṛtta-sakaletara-citta-vṛttir abhyudita-jñāna-yogī niścala-sa-pradīpa-sadṛśo bhavatīti ||19||",
  "GE07bhg4c06u:759": "__________________________________________________________",
  "GE07bhg4c06u:760": "BhG 6.20-23",
  "GE07bhg4c06u:761": "yatroparamate cittaṃ niruddhaṃ yoga-sevayā |",
  "GE07bhg4c06u:762": "yatra caivātmanātmānaṃ paśyann ātmani tuṣyati ||20|",
  "GE07bhg4c06u:763": "sukham ātyantikaṃ yat tad buddhi-grāhyam atīndriyam |",
  "GE07bhg4c06u:764": "vetti yatra na caivāyaṃ sthitaś calati tattvataḥ ||21||",
  "GE07bhg4c06u:765": "yaṃ labdhvā cāparaṃ lābhaṃ manyate nādhikaṃ tataḥ |",
  "GE07bhg4c06u:766": "yasmin sthito na duḥkhena guruṇāpi vicālyate ||22||",
  "GE07bhg4c06u:767": "taṃ vidyād duḥkha-saṃyoga-viyogaṃ yoga-saṃjñitam |",
  "GE07bhg4c06u:768": "sa niścayena yoktavyo yogo 'nirviṇṇa-cetasā ||23||",
  "GE07bhg4c06u:769": "śrīdharaḥ :",
  "GE07bhg4c06u:770": "yaṃ saṃnyāsam iti prāhur yogaṃ taṃ viddhi pāṇḍava [Gītā 6.2] ity ādau karmaiva yoga-śabdenoktam |",
  "GE07bhg4c06u:771": "nātyaśnatas tu yogo 'sti [Gītā 6.16] ity ādau tu samādhir yoga-śabdenoktaḥ |",
  "GE07bhg4c06u:772": "tatra mukhyo yogaḥ ka ity apekṣāyāṃ samādhim eva svarūpataḥ phalataś ca lakṣayan sa eva mukhyo yoga ity āha yatreti sārdhais tribhiḥ |",
  "GE07bhg4c06u:773": "yatra yasmin avasthā-viśeṣe yogābhyāsena niruddhaṃ cittam uparataṃ bhavatīti yogasya svarūpa-lakṣaṇam uktam |",
  "GE07bhg4c06u:774": "tathā ca pātañjalaṃ sūtram yogaś citta-vṛtti-nirodhaḥ [YogaS 1.2] iti |",
  "GE07bhg4c06u:775": "iṣṭa-prāpti-lakṣaṇena phalena tam eva lakṣayati |",
  "GE07bhg4c06u:776": "yatra ca yasminn avasthā-viśeṣe |",
  "GE07bhg4c06u:777": "ātmanā śuddhena manasā ātmānam eva paśyati na tu dehādi |",
  "GE07bhg4c06u:778": "paśyaṃś cātmany eva tuṣyati |",
  "GE07bhg4c06u:779": "na tu viṣayeṣu |",
  "GE07bhg4c06u:780": "yatrety ādīnāṃ yac-chandānāṃ taṃ yoga-saṃjñitaṃ vidyād iti caturthena ślokenānvayaḥ",
  "GE07bhg4c06u:781": "||20|",
  "GE07bhg4c06u:782": "ātmany eva toṣe hetum āha sukham iti |",
  "GE07bhg4c06u:783": "yatra yasminn avasthā-viśeṣe yat tat kim api niratiśayam ātyantikaṃ nityaṃ sukhaṃ vetti |",
  "GE07bhg4c06u:784": "nanu tadā viṣayendriya-sambandhābhāvāt kutaḥ sukhaṃ syāt ?",
  "GE07bhg4c06u:785": "tatrāha atīndriyaṃ viṣayendriya-sambandhātītam |",
  "GE07bhg4c06u:786": "kevalaṃ buddhyaivātmākāratayā grāhyam |",
  "GE07bhg4c06u:787": "ataeva ca yatra sthitaḥ saṃs tattvata ātma-svarūpān naiva calati ||21||",
  "GE07bhg4c06u:788": "acalatvam evopapādayati yam iti |",
  "GE07bhg4c06u:789": "yam ātma-sukha-rūpaṃ lābhaṃ labdhvā tato 'dhikam aparaṃ lābhaṃ na manyate |",
  "GE07bhg4c06u:790": "tasyaiva niratiśaya-sukhatvāt |",
  "GE07bhg4c06u:791": "yasmiṃś ca sthito mahatāpi śītoṣṇādi-duḥkhena na vicālyate nābhibhūyate |",
  "GE07bhg4c06u:792": "etenāniṣṭa-nivṛtti-phalenāpi yogasya lakṣaṇam uktaṃ draṣṭavyam ||22||",
  "GE07bhg4c06u:793": "tam iti |",
  "GE07bhg4c06u:794": "ya evaṃ-bhūto 'vasthā-viśeṣas taṃ duḥkha-saṃyoga-viyogaṃ yoga-saṃjñitaṃ vidyāt |",
  "GE07bhg4c06u:795": "duḥkha-śabdena duḥkha-miśritaṃ vaiṣayikaṃ sukham api gṛhyate |",
  "GE07bhg4c06u:796": "duḥkhasya saṃyogena saṃsparśa-mātreṇāpi viyogo yasmin tam avasthā-viśeṣaṃ yoga-saṃjñitaṃ yoga-śabda-vācyaṃ jānīyāt |",
  "GE07bhg4c06u:797": "paramātmānā kṣetrajñasya yojanaṃ yogaḥ |",
  "GE07bhg4c06u:798": "yad vā duḥkha-saṃyogena viyoga eva śūre kātara-śabda-vad viruddha-lakṣaṇayā yoga ucyate |",
  "GE07bhg4c06u:799": "karmaṇi tu yoga-śabdas tad-upāyatvād aupacārika eveti bhāvaḥ |",
  "GE07bhg4c06u:800": "yasmād evaṃ mahā-phalo yogas tasmāt sa eva yatnato 'bhyasanīya ity āha tam iti sārdhena |",
  "GE07bhg4c06u:801": "sa yogo niścayena śāstrācāryopadeśa-janitena nirveda-rahitena cetasā yoktavyaḥ |",
  "GE07bhg4c06u:802": "duḥkha-buddhyā prayatna-śaithilyaṃ nirvedaḥ ||23||",
  "GE07bhg4c06u:803": "madhusūdanaḥ :",
  "GE07bhg4c06u:804": "evaṃ sāmānyena samādhim uktvā nirodha-samādhiṃ vistareṇa vivarītum ārambhate yatreti |",
  "GE07bhg4c06u:805_0": "yatra yasmin pariṇāma-viśeṣe yoga-sevayā yogābhyāsa-pāṭavena jāte sati niruddham",
  "GE07bhg4c06u:805_1": "eka-viṣayaka-vṛtti-pravāha-rūpām ekāgratāṃ tyaktvā nirindhanāgnivad upaśāmyan nirvṛttikatayā",
  "GE07bhg4c06u:805_2": "sarva-vṛtti-nirodha-rūpeṇa pariṇataṃ bhavati |",
  "GE07bhg4c06u:806_0": "yatra ca yasmiṃś ca pariṇāme sati ātmanā rajas-tamo 'nabhibhūta-śuddha-sattva-mātreṇāntaḥ-karaṇenātmānaṃ",
  "GE07bhg4c06u:806_1": "pratyak-caitanyaṃ paramātmābhinnaṃ sac-cid-ānanda-ghanam anantam advitīyaṃ paśyan",
  "GE07bhg4c06u:806_2": "vedānta-pramāṇajayā vṛttyā sākṣātkurvann ātmany eva paramānanda-ghane tuṣyati,",
  "GE07bhg4c06u:807": "na dehendriya-saṃghāte,",
  "GE07bhg4c06u:808": "na vā tad-bhogye 'nyatra |",
  "GE07bhg4c06u:809": "paramātma-darśane saty atuṣṭi-hetv-abhāvāt tuṣyaty eveti vā |",
  "GE07bhg4c06u:810": "tam antaḥ-karaṇa-pariṇāmaṃ sarva-citta-vṛtti-nirodha-rūpaṃ",
  "GE07bhg4c06u:811": "yogaṃ vidyād iti pareṇānvayaḥ | yatra kāla iti tu vyākhyānam asādhu tac-chabdānanvayāt ||20||",
  "GE07bhg4c06u:812": "ātmany eva toṣe hetum āha sukham iti |",
  "GE07bhg4c06u:813_0": "yatra yasminn avasthā-viśeṣa ātyantikam anantaṃ niratiśayaṃ brahma-svarūpam atīndriyaṃ",
  "GE07bhg4c06u:813_1": "viṣayendriya-saṃyogānabhivyaṅgyaṃ buddhi-grāhyaṃ buddhyaiva rajas-tamo-mala-rahitayā",
  "GE07bhg4c06u:813_2": "sattva-mātra-vāhinyā grāhyaṃ sukhaṃ yogī vetti anubhavati |",
  "GE07bhg4c06u:814": "yatra ca sthito 'yaṃ vidvāṃs tattvata ātma-svarūpān naiva calati |",
  "GE07bhg4c06u:815": "taṃ yoga-saṃjñitaṃ vidyād iti pareṇānvayaḥ samānaḥ |",
  "GE07bhg4c06u:816": "atrātyantikam iti brahma-sukha-svarūpa-kathanam |",
  "GE07bhg4c06u:817": "atīndriyam iti viṣaya-sukha-vyāvṛttiḥ |",
  "GE07bhg4c06u:818": "tasya viṣayendriya-saṃyoga-sāpekṣatvāt |",
  "GE07bhg4c06u:819": "buddhi-grāhyam iti sauṣupta-sukha-vyāvṛttiḥ suṣuptau buddher līnatvāt |",
  "GE07bhg4c06u:820": "samādhau nirvṛttikāyās tasyāḥ sattvāt |",
  "GE07bhg4c06u:821": "tad uktaṃ gauḍa-pādaiḥ - līyate tu suṣuptau tan nigṛhītaṃ na līyate iti | tathā ca śrūyate -",
  "GE07bhg4c06u:822": "samādhi-nirdhūta-malasya cetaso",
  "GE07bhg4c06u:823": "niveśitasyātmani yat sukhaṃ bhavet |",
  "GE07bhg4c06u:824": "na śakyate varṇayituṃ girā tadā",
  "GE07bhg4c06u:825": "yad etad antaḥ-karaṇena gṛhyate || iti |",
  "GE07bhg4c06u:826": "antaḥkaraṇena niruddha-sarva-vṛttikenety arthaḥ |",
  "GE07bhg4c06u:827": "vṛttyā tu sukhāsvādanaṃ gauḍācāryais tatra pratiṣiddham - nāsvādayet sukhaṃ tatra niḥsaṅgaṃ prajñayā bhavet iti |",
  "GE07bhg4c06u:828": "mahad idaṃ samādhau sukham anubhavāmīti sa-vikalpa-vṛtti-rūpā prajñā sukhāsvādaḥ |",
  "GE07bhg4c06u:829": "taṃ vyutthāna-rūpatvena samādhi-virodhitvād yogī na kuryāt |",
  "GE07bhg4c06u:830": "ataevaitādṛśyā prajñayā saha saṅgaṃ parityajet tāṃ nirundhyād ity arthaḥ |",
  "GE07bhg4c06u:831": "nirvṛttikena tu cittena svarūpa-sukhānubhavas taiḥ pratipāditaḥ |",
  "GE07bhg4c06u:832": "svasthaṃ śāntaṃ sa-nirvāṇa-kathyaṃ sukham uttamam iti spaṣṭaṃ caitad upariṣṭhāt kariṣyate ||21||",
  "GE07bhg4c06u:833": "yatra na caivāyaṃ sthitaś calati tattvata ity uktam upapādayati yaṃ labdhveti |",
  "GE07bhg4c06u:834": "yaṃ ca niratiśayātmaka-sukha-vyañjakaṃ nirvṛttika-cittāvasthā-viśeṣaṃ labdhvā santatābhyāsa-paripākena sampādyāparaṃ lābhaṃ tato 'dhikaṃ na manyate |",
  "GE07bhg4c06u:835": "kṛtaṃ kṛtyaṃ prāptaṃ prāpaṇīyam ity ātma-lābhāc ca paraṃ vidyate iti smṛteḥ |",
  "GE07bhg4c06u:836_0": "evaṃ viṣaya-bhoga-vāsanayā samādher vicalanaṃ nāstīty uktvā śīta-vāta-maśakādy-upadrava-nivāraṇārtham",
  "GE07bhg4c06u:836_1": "api tan nāstīty āha yasmin paramātma-sukha-maye nirvṛttika-cittāvasthā-viśeṣe sthito",
  "GE07bhg4c06u:836_2": "yogī guruṇā mahatā śastra-nipātādi-nimittena mahatāpi duḥkhena na vicālyate kim uta",
  "GE07bhg4c06u:836_3": "kṣudreṇety arthaḥ ||22 ||",
  "GE07bhg4c06u:837_0": "yatroparamata ity ārabhya bahubhir viśeṣaṇair yo nivṛttikaḥ paramānandābhivyañjakaś",
  "GE07bhg4c06u:837_1": "cittāvasthā-viśeṣa uktas taṃ citta-vṛtti-nirodhaṃ citta-vṛtti-maya-sarva-duḥkha-virodhitvena",
  "GE07bhg4c06u:837_2": "duḥkha-viyogam eva santaṃ yoga-saṃjñitaṃ viyoga-śabdārtham api virodhi-lakṣaṇayā",
  "GE07bhg4c06u:837_3": "yoga-śabda-vācyaṃ vidyāj jānīyāc ca tu yoga-śabdānurodhāt kaṃcit sambandhaṃ pratipadyetety arthaḥ |",
  "GE07bhg4c06u:838": "tathā ca bhagavān patañjalir asūtrayat yogaś citta-vṛtti-nirodhaḥ [YogaS 1.2] iti |",
  "GE07bhg4c06u:839": "yogo bhavati duḥkhahā [6.17] iti yat prāg uktaṃ tad etad upasaṃhṛtam |",
  "GE07bhg4c06u:840": "evaṃ-bhūte yoge niścayānirvedayoḥ sādhanatva-vidhānāyāha sa niścayeneti | sa",
  "GE07bhg4c06u:841": "yathokta-phalo yogo niścayena śāstrācārya-vacana-tātparya-viṣayo 'rthaḥ satya evety adhvayasāyena yoktavyo 'bhyasanīyaḥ |",
  "GE07bhg4c06u:842": "anirviṇṇa-cetasā etāvatāpi kālena yogo na siddhaḥ kim ataḥ paraṃ kaṣṭam ity anutāpo nirvedas tad-rahitena cetasā |",
  "GE07bhg4c06u:843": "iha janmani janmāntare vā setsyati kiṃ tvarayety evaṃ dhairyam uktena manasety arthaḥ |",
  "GE07bhg4c06u:844": "tad etad gauḍa-pādā udājahruḥ -",
  "GE07bhg4c06u:845": "utseka udadher yadvat kuśāgreāika-bindunā |",
  "GE07bhg4c06u:846": "manaso nigrahas tadvad bhaved aparikhedataḥ || iti |",
  "GE07bhg4c06u:847": "utseka utsecanaṃ śoṣaṇādhvasyāyena jaloddharaṇam iti yāvat |",
  "GE07bhg4c06u:848": "atra sampradāya-vida ākhyāyikām ācakṣate |",
  "GE07bhg4c06u:849": "kasyacit kila pakṣiṇo 'ṇḍāni tīra-sthāni taraṅga-vegena sumudro 'pajahāra |",
  "GE07bhg4c06u:850": "sa ca samudraṃ śoṣayiṣāmy eveti pravṛttaḥ sva-mukhāgreṇaikaikaṃ jala-bindum upari pracikṣepa |",
  "GE07bhg4c06u:851": "tadā ca bahubhiḥ pakṣibhir bandhu-vargair vāryamāṇo 'pi naivopararāma |",
  "GE07bhg4c06u:852": "yadṛcchayā ca tatrāgatena nāradena nivārito 'py asmin janmani janmāntare vā yena kenāpy upāyena samudraṃ śoṣayiṣyāmy eveti pratijajñe |",
  "GE07bhg4c06u:853": "tataś ca daivānukūlyāt kṛpālur nārado garuḍaṃ tat-sāhāyyāya preṣayāmāsa |",
  "GE07bhg4c06u:854": "samudras tvaj-jñāti-droheṇa tvām avamanyata iti vacanena |",
  "GE07bhg4c06u:855": "tato garuḍa-pakṣa-vātena śuṣyan samudro bhītas tāny aṇḍāni tasmai pakṣiṇe pradadāv iti |",
  "GE07bhg4c06u:856": "evam akhedena mano-nirodhe parama-dharme pravartamānaṃ yoginam",
  "GE07bhg4c06u:857": "īśvaro 'nugṛhṇāti | tataś ca pakṣiṇa iva tasyābhimataṃ sidhyatīti bhāvaḥ ||23||",
  "GE07bhg4c06u:858": "viśvanāthaḥ : nātyaśnatas tu yogo 'stīty ādau yoga-śabdena samādhir uktaḥ |",
  "GE07bhg4c06u:859": "sa ca saṃprajñāto 'saṃprajñātaś ca |",
  "GE07bhg4c06u:860": "sa-vitarka-sa-vicāra-bhedāt saṃprajñāto bahu-vidhaḥ |",
  "GE07bhg4c06u:861": "asaṃprajñāta-samādhi-rūpo yogaḥ kīdṛśa ity apekṣāyām āha yatrety-ādi-sārdhais tribhiḥ |",
  "GE07bhg4c06u:862": "yatra samādhau sati cittam uparamate vastu-mātram eva na spṛśatīty arthaḥ |",
  "GE07bhg4c06u:863": "tatra hetuḥ niruddham iti |",
  "GE07bhg4c06u:864": "tathā ca pātañjala-sūtram - yogaś citta-vṛtti-nirodhaḥ [YogaS 1.2] iti |",
  "GE07bhg4c06u:865": "yatrety-ādi-padānāṃ yoga-saṃjñitaṃ vidyād iti caturthenānvayaḥ |",
  "GE07bhg4c06u:866": "ātmanā paramātmākārāntaḥkaraṇenātmānaṃ paśyan tasmin tuṣyati |",
  "GE07bhg4c06u:867": "tatratyaṃ sukhaṃ prāpnoti |",
  "GE07bhg4c06u:868": "yad ātyantikaṃ sukhaṃ prasiddham |",
  "GE07bhg4c06u:869": "atīndriyaṃ viṣayendriya-samparka-rahitam |",
  "GE07bhg4c06u:870": "ataeva yatra sthitaḥ san tattvata ātma-svarūpān naiva calati,",
  "GE07bhg4c06u:871": "ataeva yaṃ lābhaṃ labdhvā tataḥ sakāśād aparaṃ lābham",
  "GE07bhg4c06u:872": "adhikaṃ na manyate |",
  "GE07bhg4c06u:873": "duḥkhasya saṃyogena sparśa-mātreṇāpi viyogo yasmin taṃ yoga-saṃjñtaṃ yoga-saṃjñāṃ prāptaṃ samādhiṃ vidyāt |",
  "GE07bhg4c06u:874": "yadyapi śīghraṃ na sidhyati tad apy ayaṃ me yogaḥ saṃsetsyaty eveti yo niścayas tena |",
  "GE07bhg4c06u:875": "anirviṇṇa-cetasaitāvatāpi kālena yogo na siddhaḥ |",
  "GE07bhg4c06u:876": "kim ataḥ paraṃ kaṣṭenety anutāpo nirvedas tad-rahitena cetasā |",
  "GE07bhg4c06u:877": "iha janmani janmāntare vā sidhyatu, kiṃ me tvarayeti dhairya-yuktena manasety arthaḥ |",
  "GE07bhg4c06u:878": "tad etad gauḍa-pādā udājahruḥ -",
  "GE07bhg4c06u:879": "utseka udadher yadvat kuśāgreāika-bindunā |",
  "GE07bhg4c06u:880": "manaso nigrahas tadvad bhaved aparikhedataḥ || iti |",
  "GE07bhg4c06u:881": "utseka utsecanam |",
  "GE07bhg4c06u:882": "śoṣaṇādhyavasāyena jaloddharaṇam iti yāvat |",
  "GE07bhg4c06u:883": "atra kācid ākhyāyikāsti |",
  "GE07bhg4c06u:884": "kasyacit kila pakṣiṇo 'ṇḍāni tīra-sthitāni taraṅga-vegena sumudro jahāra |",
  "GE07bhg4c06u:885": "sa ca samudraṃ śoṣayiṣāmīty eveti pratijñāya sva-mukhāgreṇaikaikaṃ jala-bindum upari pracikṣepa |",
  "GE07bhg4c06u:886": "taṃ ca bahubhiḥ pakṣibhir bandhubhir yuktyā vāryamāṇo 'pi naivopararāma |",
  "GE07bhg4c06u:887": "yadṛcchayā ca tatrāgatena nāradena nivārito 'py asmin janmani janmāntare vā samudraṃ śoṣayiṣyāmy eveti tad-agre 'pi punaḥ pratijajñe |",
  "GE07bhg4c06u:888": "tataś ca daivānukūlyāt kṛpālur nārado garuḍaṃ tat-sāhāyyāya preṣayāmāsa |",
  "GE07bhg4c06u:889": "samudras tvadīya-jñāti-droheṇa tvām avamanyata iti vākyena |",
  "GE07bhg4c06u:890": "tato garuḍa-pakṣa-vātena śuṣyan samudro 'tibhītas tāny aṇḍāni tasmai pakṣiṇe dadāv iti |",
  "GE07bhg4c06u:891": "evam eva śāstra-vacanāstikyena yoge jñāne bhaktau vā pravartamānam utsāhavantam adhyavasāyinaṃ janaṃ bhagavān evānugṛhṇātīti niścetavyam ||20-23||",
  "GE07bhg4c06u:892": "baladevaḥ :",
  "GE07bhg4c06u:893": "nātyaśnata ity ādau yoga-śabdenoktaṃ samādhiṃ svarūpataḥ phalataś ca lakṣayati yatrety-ādi-sārdha-trayeṇa |",
  "GE07bhg4c06u:894": "yac-chabdānāṃ taṃ vidyād yoga-saṃjñitam ity uttareṇānvayaḥ |",
  "GE07bhg4c06u:895": "yogaysa sevayābhyāsena niruddhaṃ nivṛttetara-vṛttikaṃ cittaṃ yatroparamate mahat sukham etad iti sajjati |",
  "GE07bhg4c06u:896": "na tu dehādi paśyan viṣayeṣv iti citta-vṛtti-nirodhena svarūpeṇeṣṭa-prāpti-lakṣaṇena phalena ca yogo darśitaḥ |",
  "GE07bhg4c06u:897": "sukham iti |",
  "GE07bhg4c06u:898": "yatra samādhau yat tat prasiddham ātyantikaṃ nityaṃ sukhaṃ vetty anubhavati |",
  "GE07bhg4c06u:899": "atīndriyaṃ viṣayendriya-sambandha-rahitaṃ, buddhyātmākārayā grāhyam |",
  "GE07bhg4c06u:900": "ataeva yatra sthitas tattvata ātma-svarūpān naiva calati,",
  "GE07bhg4c06u:901": "yaṃ yogaṃ labdhvaiva tato 'paraṃ lābham adhikaṃ na manyate |",
  "GE07bhg4c06u:902": "guruṇā guṇavat putra-vicchedādinā na vicāyate tam iti |",
  "GE07bhg4c06u:903": "duḥkha-saṃyogasya viyogaḥ pradhvaṃso yatra taṃ yoga-saṃjñtaṃ",
  "GE07bhg4c06u:904": "samādhim ||20-23||",
  "GE07bhg4c06u:905": "__________________________________________________________",
  "GE07bhg4c06u:906": "BhG 6.24",
  "GE07bhg4c06u:907": "saṃkalpa-prabhavān kāmāṃs tyaktvā sarvān aśeṣataḥ |",
  "GE07bhg4c06u:908": "manasaivendriya-grāmaṃ viniyamya samantataḥ ||24||",
  "GE07bhg4c06u:909": "śrīdharaḥ : kiṃ ca saṅkalpeti |",
  "GE07bhg4c06u:910": "saṃkalpāt prabhavo yeṣāṃ tān yoga-pratikūlān sarvān kāmān aśeṣataḥ sa-vāsanāṃs tyaktvā manasaiva viṣaya-doṣa-darśinā sarvataḥ prasarantam indriya-samūhaṃ viśeṣeṇa niyamya |",
  "GE07bhg4c06u:911": "yogo yoktavya iti pūrveṇānvayaḥ ||24||",
  "GE07bhg4c06u:912": "madhusūdanaḥ : kiṃ ca kṛtvā yogo 'bhyasnīyaḥ ?",
  "GE07bhg4c06u:913": "saṅkalpo duṣṭeṣv api viṣayeṣv aśobhanatvādarśanena śobhanādhyāsaḥ |",
  "GE07bhg4c06u:914": "tasmāc ca saṅkalpād idaṃ me syād idaṃ me syād ity evaṃ-rūpāḥ kāmāḥ prabhavanti |",
  "GE07bhg4c06u:915_0": "tān śobhanādhyāsa-prabhavān viṣayābhilāṣān vicāra-janyāśobhanatva-niścayena śobhanādhyāsa-bādhād",
  "GE07bhg4c06u:915_1": "dṛṣṭeṣu srak-candana-vanitādiṣv adṛṣṭeṣu cendra-loka-pārijātāpsaraḥ-prabhṛtiṣu śva-vānta-pāyasavat",
  "GE07bhg4c06u:915_2": "svata eva sarvān brahma-loka-paryantān aśeṣato niravaśeṣān savāsanāṃs tyaktvā,",
  "GE07bhg4c06u:916_0": "ataeva kāma-pūrvakatvād indirya-pravṛttes tad-apāye sati viveka-yuktena manasaivendriya-prāptaṃ",
  "GE07bhg4c06u:916_1": "cakṣur-ādi-karaṇa-samūhaṃ viniyamya samantataḥ sarvebhyo viṣayebhyaḥ pratyāhṛtya",
  "GE07bhg4c06u:916_2": "śanaiḥ śanair uparamed ity anvayaḥ ||24 ||",
  "GE07bhg4c06u:917": "viśvanāthaḥ :",
  "GE07bhg4c06u:918": "etādṛśa-yogābhyāse pravṛttasya prāthamikaṃ kṛtyam antyaṃ ca kṛtyam āha saṅkalpeti dvābhyām |",
  "GE07bhg4c06u:919": "kāmāṃs tyaktveti prāthamikaṃ kṛtyam |",
  "GE07bhg4c06u:920": "na kiṃcid api cintayed ity antyaṃ kṛtyam ||24-25||",
  "GE07bhg4c06u:921": "baladevaḥ :",
  "GE07bhg4c06u:922": "sa yogaḥ prārambha-daśāyāṃ niścayena prayatne kṛte saṃsetsyaty evety adhyavasāyena yoktavyo 'nuṣṭheyaḥ |",
  "GE07bhg4c06u:923": "ātmany ayogatva-mananaṃ nirvedas tad-rahitena cetasā hṛtāṇḍārṇava-śoṣakat-pakṣivat sotsāhenety arthaḥ |",
  "GE07bhg4c06u:924": "etādṛśaṃ yogam ārabhamāṇasya prāthamikaṃ kṛtyam āha saṅkalpeti |",
  "GE07bhg4c06u:925": "saṅkalpāt prabhavo yeṣāṃ tān yoga-virodhinaḥ kāmān viṣayān aśeṣataḥ sa-vāsanāṃs tyaktvā |",
  "GE07bhg4c06u:926": "sphuṭam anyat |",
  "GE07bhg4c06u:927": "manasā viṣaya-doṣa-darśinā ||24||",
  "GE07bhg4c06u:928": "__________________________________________________________",
  "GE07bhg4c06u:929": "BhG 6.25",
  "GE07bhg4c06u:930": "śanaiḥ śanair uparamed buddhyā dhṛti-gṛhītayā |",
  "GE07bhg4c06u:931": "ātma-saṃsthaṃ manaḥ kṛtvā na kiṃcid api cintayet ||25||",
  "GE07bhg4c06u:932": "śrīdharaḥ :",
  "GE07bhg4c06u:933": "yadi tu prāktana-karma-saṃskāreṇa mano vicalet tarhi dhāraṇayā sthirīkuryād ity āha śanair iti |",
  "GE07bhg4c06u:934": "dhṛtir dhāraṇā |",
  "GE07bhg4c06u:935": "tayā gṛhītayā vaśīkṛtayā buddhyā |",
  "GE07bhg4c06u:936": "ātma-saṃstham ātmany eva samyak sthitaṃ niścalaṃ manaḥ kṛtvoparamet |",
  "GE07bhg4c06u:937": "tac ca śanaiḥ śanair abhyāsa-krameṇa |",
  "GE07bhg4c06u:938": "na tu sahasā |",
  "GE07bhg4c06u:939": "uparama-svarūpam āha na kiṃcid api cintayet |",
  "GE07bhg4c06u:940": "niścale manasi svayam eva prakāśamāna-paramānanda-svarūpo bhūtvātma-dhyānād api nivartetety arthaḥ ||25||",
  "GE07bhg4c06u:941": "madhusūdanaḥ : bhūmikā-jaya-krameṇa śanaiḥ śanair uparamet |",
  "GE07bhg4c06u:942_0": "dhṛti-dhairyam akhinnatā tayā gṛhītā yā buddhir avaśya-kartavyatā-niścaya-rūpā tayā",
  "GE07bhg4c06u:942_1": "yadā kadācid avaśyaṃ bhaviṣyaty eva yogaḥ kiṃ tvarayety evaṃ-rūpayā śanaiḥ śanair",
  "GE07bhg4c06u:942_2": "gurūpadiṣṭa-mārgeṇa mano nirundhyāt |",
  "GE07bhg4c06u:943": "etenānirveda-niścayau prāg uktau darśitau | tathā ca śrutiḥ -",
  "GE07bhg4c06u:944": "yacched vāṅ-manasī prājñas",
  "GE07bhg4c06u:945": "tad yacchej jñāna ātmani |",
  "GE07bhg4c06u:946": "jñānam ātmani mahati niyacchet",
  "GE07bhg4c06u:947": "tad yacchec chānta ātmani || [KaṭhU 1.3.13] iti |",
  "GE07bhg4c06u:948": "vāg iti vācaṃ laukikīṃ vaidikīṃ ca manasi vyāpāravati niyacchet |",
  "GE07bhg4c06u:949": "nānudhyāyād bahūn śabdān vāco viglāpanaṃ hi tat [BAU 4.4.21] iti śruteḥ |",
  "GE07bhg4c06u:950": "vāg-vṛtti-nirodhena mano-vṛtti-mātra-śeṣo bhaved ity arthaḥ |",
  "GE07bhg4c06u:951": "cakṣur-ādi-nirodho 'py etasyāṃ bhūmau draṣṭavyaḥ |",
  "GE07bhg4c06u:952": "manasīti cchāndasaṃ dairghyam |",
  "GE07bhg4c06u:953": "tan manaḥ karmedriya-jñānendriya-sahakāri nana-vidha-vikalpa-sādhanaṃ karaṇaṃ jñāne jānātīti jñānam iti vyutpattyā jñātary ātmani jñātṛtvopādhāv ahaṅkāre niyacchet |",
  "GE07bhg4c06u:954": "mano-vyāpārān parityajyāhaṅkāra-mātraṃ pariśeṣayet |",
  "GE07bhg4c06u:955": "tac ca jñānaṃ jñātṛtvopādhim ahaṅkāram ātmani mahati mahat-tattve sarva-vyāpake niyacchet |",
  "GE07bhg4c06u:956": "dvividho hy ahaṅkāro viśeṣa-rūpaḥ sāmānya-rūpaś ceti |",
  "GE07bhg4c06u:957": "ayam aham etasya putra ity evaṃ vyaktam abhimanyamāno viśeṣa-rūpo vyaṣṭy-ahaṅkāraḥ |",
  "GE07bhg4c06u:958": "asmīty etāvan-mātram",
  "GE07bhg4c06u:959": "abhimanyamānaḥ sāmānya-rūpaḥ samaṣṭy-ahaṅkāraḥ |",
  "GE07bhg4c06u:960": "sa ca hiraṇyagarbho mahān ātmeti ca sarvānusyūtatvād ucyate |",
  "GE07bhg4c06u:961": "tābhyām ahaṅkārābhyāṃ vivikto nirupādhikaḥ śāntātmā sarvāntaś cid-eka-rasas tasmin mahāntam ātmānaṃ samaṣṭi-buddhiṃ niyacchet |",
  "GE07bhg4c06u:962": "evaṃ tat-kāraṇam avyaktam api niyacchet |",
  "GE07bhg4c06u:963": "tato nirupādhikas tvaṃ-pada-lakṣyaḥ śuddha ātmā sākṣātkṛtau bhavati |",
  "GE07bhg4c06u:964": "śuddhe hi cid-eka-rase pratyag-ātmani jaḍa-śakti-rūpam anirvācyam avyaktaṃ prakṛtir upādhiḥ |",
  "GE07bhg4c06u:965": "sā ca prathamaṃ sāmānyāhaṅkāra-rūpaṃ mahat tattvaṃ nāma dhṛtvā vyaktībhavati |",
  "GE07bhg4c06u:966": "tato bahir viśeṣāhaṅkāra-rūpeṇa |",
  "GE07bhg4c06u:967": "tato bahir mano-rūpeṇa |",
  "GE07bhg4c06u:968": "tato bahir vāg-ādīn indriya-rūpeṇa |",
  "GE07bhg4c06u:969": "tad etac chrutyābhihitam -",
  "GE07bhg4c06u:970": "indriyebhyaḥ parā hy arthā arthebhyaś ca paraṃ manaḥ |",
  "GE07bhg4c06u:971": "manasas tu parā buddhir buddher ātmā mahān paraḥ ||",
  "GE07bhg4c06u:972": "mahataḥ parama-vyaktam avyaktāt puruṣaḥ paraḥ |",
  "GE07bhg4c06u:973": "puruṣān na paraṃ kiṃcit sā kāṣṭhā sā parā gatiḥ || [KaṭhU 1.3.10-1] iti |",
  "GE07bhg4c06u:974": "tatra gavādiṣv iva vāṅ-nirodhaḥ prathamā bhūmiḥ |",
  "GE07bhg4c06u:975": "bāla-mugdhādiṣv iva nirmanastvaṃ dvitīyā |",
  "GE07bhg4c06u:976": "tandryām ivāhaṅkāra-rāhityaṃ tṛtīyā |",
  "GE07bhg4c06u:977": "suṣuptāv iva mahat-tattva-śāntātmanor madhye mahat-tattvopādānam avyākṛtākhyaṃ tattvaṃ śrutyodāhāri,",
  "GE07bhg4c06u:978": "tathāpi tatra mahat-tattvasya niyamanaṃ nābhyadhāyi |",
  "GE07bhg4c06u:979": "suṣuptāv iva svarūpa-laya-prasaṅgāt |",
  "GE07bhg4c06u:980": "tasya ca karma-kṣaye sati puruṣa-prayatnam antareṇa svata eva siddhatvāt tattva-darśanānupayogitvāc ca |",
  "GE07bhg4c06u:981": "dṛśyate tvam agrayā buddhyā sūkṣmayā sūkṣma-darśibhiḥ iti pūrvam abhidhāya sūkṣmatva-siddhaye nirodha-samādher abhidhānāt |",
  "GE07bhg4c06u:982": "sa ca tattva-didṛkṣor darśana-sādhanatvena dṛṣṭa-tattvasya ca jīvan-mukti-rūpa-kleśa-kṣayāyāpekṣitaḥ |",
  "GE07bhg4c06u:983": "nanu śāntātmany avaruddhasya cittasya vṛtti-rahitatvena suṣuptivan na darśana-hetutvam iti cet, na |",
  "GE07bhg4c06u:984": "svataḥ-siddhasya darśanasya nivārayitum aśakyatvāt | tad uktaṃ -",
  "GE07bhg4c06u:985": "ātmānātmākāraṃ svabhāvato 'sthitaṃ sadā cittam |",
  "GE07bhg4c06u:986": "ātmaikākāratayā tiraskṛtānātma-dṛṣṭiṃ vidadhīta ||",
  "GE07bhg4c06u:987": "yathā ghaṭa utpadyamānaḥ svato viyat-pūrṇaṃ evotpadyate |",
  "GE07bhg4c06u:988": "jala-taṇḍulādi-pūraṇaṃ tūtpanne ghaṭe paścāt puruṣa-prayatnena bhavati |",
  "GE07bhg4c06u:989": "tatra jalādau niḥsārite 'pi viyan-niḥsārayituṃ na śakyate |",
  "GE07bhg4c06u:990": "mukha-pidhāne 'py antarviyad avatiṣṭhata eva tathā cittam utpadyamānaṃ caitanya-pūrṇam evotpadyate |",
  "GE07bhg4c06u:991": "utpanne tu tasmin mūṣāniṣikta-druta-tāmravad ghaṭa-duḥkhādi-rūpatvaṃ bhoga-hetu-dharmādharma-sahakṛta-sāmagrī-vaśād bhavati |",
  "GE07bhg4c06u:992": "tatra ghaṭa-duḥkhādy-anātmākāre virāma-pratyayābhyāsena nivārite 'pi nirnimittaś cid-ākāro vārayituṃ na śakyate |",
  "GE07bhg4c06u:993": "tato nirodha-samādhinā nirvṛttikena cittena saṃskāra-mātra-śeṣatayātisūkṣmatvena nirupādhika-cid-ātma-mātrābhimukhatvād vṛttiṃ vinaiva nirvighnam ātmānubhūyate |",
  "GE07bhg4c06u:994": "tad etad āha ātma-saṃsthaṃ manaḥ kṛtvā na kiṃcid api cintayed iti | ātmani",
  "GE07bhg4c06u:995_0": "nirupādhike pratīci saṃsthā samāptir yasya tad-ātma-saṃsthaṃ sarva-prakāra-vṛtti-śūnyaṃ",
  "GE07bhg4c06u:995_1": "svabhāva-siddhātmākāra-mātra-viśiṣṭaṃ manaḥ kṛtvā dhṛti-gṛhītayā viveka-buddhyā sampādyāsaṃprajñāta-samādhi-sthaḥ",
  "GE07bhg4c06u:995_2": "san kiṃcid api anātmānam ātmānaṃ vā na cintayet,",
  "GE07bhg4c06u:996": "na vṛttyā viṣayīkuryāt |",
  "GE07bhg4c06u:997": "anātmākāra-vṛttau hi vyutthānam eva syāt |",
  "GE07bhg4c06u:998": "ātmākāra-vṛttau ca samprajñātaḥ samādhir ity asamprajñāta-samādhi-sthairyāya kām api citta-vṛttiṃ notpādayed ity arthaḥ ||25||",
  "GE07bhg4c06u:999": "viśvanāthaḥ : See BhG 6.24.",
  "GE07bhg4c06u:1000": "baladevaḥ :",
  "GE07bhg4c06u:1001": "antimaṃ kṛtyam āha dhṛti-gṛhītayā dhāraṇāvaśīkṛtyā buddhyā mana ātma-saṃsthaṃ kṛtvātmānaṃ dhyātvā samādhāv uparameta tiṣṭhet |",
  "GE07bhg4c06u:1002": "ātmano 'nyat kiṃcid api na cintayet |",
  "GE07bhg4c06u:1003": "etac ca śanaiḥ śanair abhyāsa-krameṇa, na tu haṭhena ||25||",
  "GE07bhg4c06u:1004": "__________________________________________________________",
  "GE07bhg4c06u:1005": "BhG 6.26",
  "GE07bhg4c06u:1006": "yato yato niścarati manaś cañcalam asthiram |",
  "GE07bhg4c06u:1007": "tatas tato niyamyaitad ātmany eva vaśaṃ nayet ||26||",
  "GE07bhg4c06u:1008": "śrīdharaḥ :",
  "GE07bhg4c06u:1009": "evam api rajo-guṇa-vaśād yadi manaḥ pracalet tarhi punaḥ pratyāhāreṇa vaśīkuryād ity āha yato yata iti |",
  "GE07bhg4c06u:1010": "svabhāvataś cañcalaṃ dhāryamāṇam apy asthiraṃ mano yaṃ yaṃ viṣayaṃ prati nirgacchati,",
  "GE07bhg4c06u:1011": "tatas tataḥ pratyāhṛtyātmany eva sthiraṃ kuryāt ||26||",
  "GE07bhg4c06u:1012": "madhusūdanaḥ :",
  "GE07bhg4c06u:1013_0": "evaṃ nirodha-samādhiṃ kurvan yogī śabdādīnāṃ citta-vikṣepa-hetūnāṃ madhye yato yato",
  "GE07bhg4c06u:1013_1": "yasmād yasmān nimittāc chabdāder viṣayād rāga-dveṣādeś ca cañcalaṃ vikṣepābhimukhaṃ",
  "GE07bhg4c06u:1013_2": "san mano niścarati vikṣiptaṃ sad viṣayābhimukhīṃ pramāṇa-viparyaya-vikalpa-smṛtīnām",
  "GE07bhg4c06u:1013_3": "anyatamām api samādhi-virodhinīṃ vṛttim utpādayati,",
  "GE07bhg4c06u:1014": "tathā laya-hetūnāṃ nidrāśeṣa-bahv-aśana-śramādīnāṃ madhye yato yato nimittād asthiraṃ layābhimukhaṃ san mano niścarati līnaṃ sat samādhi-virodhinīṃ nidrākhyāṃ vṛttim utpādayati,",
  "GE07bhg4c06u:1015": "tatas tato vikṣepa-nimittāl laya-nimittāc ca niyamyaitan mano nirvṛttikaṃ kṛtvātmany eva sva-prakāśa-paramānanda-ghane vaśaṃ nayen nirundhyāt |",
  "GE07bhg4c06u:1016": "yathā na vikṣipyeta na vā līyeteti |",
  "GE07bhg4c06u:1017": "eva-kāro 'nātma-gocaratvaṃ samādher vārayati |",
  "GE07bhg4c06u:1018": "etac ca vivṛtaṃ gauḍācārya-pādaiḥ-",
  "GE07bhg4c06u:1019": "upāyena nigṛhṇīyād vikṣiptaṃ kāma-bhogayoḥ |",
  "GE07bhg4c06u:1020": "suprasannaṃ laye caiva yathā kāmo layas tathā ||",
  "GE07bhg4c06u:1021": "duḥkhaṃ sarvam anusmṛtya kāma-bhogān nivartayet |",
  "GE07bhg4c06u:1022": "ajaṃ sarvam anusmṛtya jātaṃ naiva tu paśyati ||",
  "GE07bhg4c06u:1023": "laye sambodhayec cittaṃ vikṣiptaṃ śamayet punaḥ |",
  "GE07bhg4c06u:1024": "sakaṣāyaṃ vijānīyāt sama-prāptaṃ na cālayet ||",
  "GE07bhg4c06u:1025": "nāsvādayet sukhaṃ tatra niḥsaṅgaḥ prajñayā bhavet |",
  "GE07bhg4c06u:1026": "niścalaṃ nicśarac cittam ekīkuryāt prayatnataḥ ||",
  "GE07bhg4c06u:1027": "yadā na līyate cittaṃ na ca vikṣipyate punaḥ |",
  "GE07bhg4c06u:1028": "aniṅganam anābhāsaṃ niṣpannaṃ brahma tat tadā || iti pañcabhiḥ ślokaiḥ |",
  "GE07bhg4c06u:1029": "upāyena vakṣyamāṇena vairāgyābhyāsena kāma-bhogayor vikṣiptaṃ pramāṇa-viparyaya-vikalpa-smṛtīnām anyatamayāpi vṛttyā pariṇataṃ mano nigṛhṇīyān nirundhyād ātmany evety arthaḥ |",
  "GE07bhg4c06u:1030": "kāma-bhogayor iti cintyamānāvasthā-bhujyamānāvasthā-bhedena dvi-vacanam |",
  "GE07bhg4c06u:1031": "tathā līyate 'sminn iti layaḥ suṣuptaṃ tasmin suprasannam āyāsa-varjitam api mano nigṛhṇīyād eva |",
  "GE07bhg4c06u:1032": "suprasannaṃ cet kuto nigṛhyate ?",
  "GE07bhg4c06u:1033": "tatrāha - yathā kāmo viṣaya-gocara-pramāṇādi-vṛtty-utpādanena samādhi-virodhī tathā layo 'pi nidrākhya-vṛtty-utpādanena samādhi-virodhī |",
  "GE07bhg4c06u:1034": "sarva-vṛtti-nirodho hi samādhiḥ |",
  "GE07bhg4c06u:1035": "ataḥ kāmādi-kṛta-vikṣepād iva śramādi-kṛta-layād api mano niroddhavyam ity arthaḥ |",
  "GE07bhg4c06u:1036": "upāyena nigṛhṇīyāt kena ?",
  "GE07bhg4c06u:1037": "ity ucyate sarvaṃ dvaitam avidyā-vijṛmbhitam alpaṃ duḥkham evety anusmṛtya -- yo vai bhūmā tat sukhaṃ,",
  "GE07bhg4c06u:1038": "nālpe sukham asti |",
  "GE07bhg4c06u:1039_0": "[ChāU 7.23.1] atha yad alpaṃ tan martyaṃ [ChāU 7.23.1] tad duḥkham iti śruty-arthaṃ",
  "GE07bhg4c06u:1039_1": "gurūpadeśād anu paścāt paryālocya kāmāṃś cintyamānāvasthān viṣayān bhogān bhujyamānāvasthāṃś",
  "GE07bhg4c06u:1039_2": "ca viṣayān nivartayet |",
  "GE07bhg4c06u:1040": "manasaḥ sakāśād iti śeṣaḥ |",
  "GE07bhg4c06u:1041": "kāmaś ca bhogaś ca kāma-bhogaṃ tasmān mano nivartayed iti vā |",
  "GE07bhg4c06u:1042": "evaṃ dvaita-smaraṇa-kāle vairāgya-bhāvanopāya ity arthaḥ |",
  "GE07bhg4c06u:1043": "dvaita-vismaraṇaṃ tu paramopāya ity āha ajaṃ brahma sarvaṃ na tato 'tiriktaṃ kiṃcid astīti śāstrācāryopadeśād anantaram anusmṛtya tad-viparītaṃ dvaita-jātaṃ na paśyaty eva |",
  "GE07bhg4c06u:1044": "adhiṣṭhāne jñāne kalpitasyābhāvāt |",
  "GE07bhg4c06u:1045": "pūrvopāyāpekṣayā vailakṣaṇya-sūcanārthas",
  "GE07bhg4c06u:1046": "tu-śabdaḥ |",
  "GE07bhg4c06u:1047_0": "evaṃ vairāgya-bhāvanā-tattva-darśanābhyāṃ viṣayebhyo nivartyamānaṃ cittaṃ yadi dainandina-layābhyāsa-vaśāl",
  "GE07bhg4c06u:1047_1": "layābhimukhaṃ bhavet tadā nidrā-śeṣājīrṇa-bahv-aśana-śramāṇāṃ laya-kāraṇānāṃ nirodhena",
  "GE07bhg4c06u:1047_2": "cittaṃ samyak prabodhayed utthāna-prayatnena |",
  "GE07bhg4c06u:1048": "yadi punar evaṃ prabodhyamānaṃ dainandina-prabodhābhyāsa-vaśāt kāma-bhogayor vikṣiptaṃ syāt tadā vairāgya-bhāvanayā tattva-sākṣātkāreṇa ca punaḥ śamayet |",
  "GE07bhg4c06u:1049": "evaṃ punaḥ punar abhyasyato layāt sambodhitaṃ viṣayebhyaś ca vyāvartitam |",
  "GE07bhg4c06u:1050": "nāpi samaprāptam antarālāvasthaṃ cittaṃ stabdhībhūtaṃ,",
  "GE07bhg4c06u:1051": "sa-kaṣāyaṃ rāga-dveṣādi-prabala-vāsanā-vaśena stabdhībhāvākhyena kaṣāyeṇa doṣeṇa yuktaṃ vijānīyāt samāhitāc cittād vivekena jānīyāt |",
  "GE07bhg4c06u:1052": "tataś ca nedaṃ samāhitam ity avagamya laya-vikṣepābhyām iva kaṣāyād api cittaṃ nirundhyāt |",
  "GE07bhg4c06u:1053": "tataś ca laya-vikṣepa-kaṣāyeṣu parihṛteṣu pariśeṣāc cittena samaṃ brahma prāpyate |",
  "GE07bhg4c06u:1054": "tac ca samaprāptaṃ cittaṃ kaṣāya-laya-bhrāntyā na cālayet, viṣayābhimukhaṃ na kuryāt |",
  "GE07bhg4c06u:1055": "kintu dhṛti-gṛhītayā buddhyā laya-kaṣāya-prāpter vivicya tasyām eva sama-prāptāv atiyatnena sthāpayet |",
  "GE07bhg4c06u:1056": "tatra samādhau parama-sukha-vyañjake 'pi sukhaṃ nāsvādayet |",
  "GE07bhg4c06u:1057": "etāvantaṃ kālam ahaṃ sukhīti sukhāsvāda-rūpāṃ vṛttiṃ na kuryāt samādhi-bhaṅga-prasaṅgāt iti prāg eva kṛta-vyākhyānam |",
  "GE07bhg4c06u:1058": "prajñayā yad upalabhyate sukhaṃ tad apy avidyā-parikalpitaṃ mṛṣaivety evaṃ-bhāvanayā niḥsaṅgo nispṛhaḥ sarva-sukheṣu bhavet |",
  "GE07bhg4c06u:1059": "athavā prajñayā sa-vikalpa-sukhākāra-vṛtti-rūpayā saha saṅgaṃ parityajet |",
  "GE07bhg4c06u:1060": "na tu svarūpa-sukham api nirvṛttikena cittena nānubhavet svabhāva-prāptasya tasya vārayitum aśakyatvāt |",
  "GE07bhg4c06u:1061": "evaṃ sarvato nivartya niścalaṃ prayatna-vaśena kṛtaṃ cittaṃ svabhāva-cāñcalyād viṣayābhimukhatayā niścarad bahir nirgacchad ekīkuryāt prayatnataḥ,",
  "GE07bhg4c06u:1062": "nirodha-prayatnena same brahmaṇy ekatāṃ nayet |",
  "GE07bhg4c06u:1063": "sama-prāptaṃ cittaṃ kīdṛśam ?",
  "GE07bhg4c06u:1064": "ity ucyate yadā na līyate nāpi stabdhībhavati tāmasatva-sāmyena laya-śabdenaiva stabdhībhāvasyopalakṣaṇāt |",
  "GE07bhg4c06u:1065": "na ca vikṣipyate punaḥ, na śabdādy-ākāra-vṛttim anubhavati |",
  "GE07bhg4c06u:1066": "nāpi sukham āsvādayati, rājasatva-sāmyena sukhāsvādasyāpi vikṣepa-śabdenopalakṣaṇāt |",
  "GE07bhg4c06u:1067": "pūrvaṃ bheda-nirdeśas tu pṛthak-prayatna-karaṇāya |",
  "GE07bhg4c06u:1068": "evaṃ laya-kaṣāyābhyāṃ vikṣepa-sukhāsvādābhyāṃ ca rahitam aniṅganam iṅganaṃ calanaṃ sa-vāta-pradīpaval layābhimukhya-rūpaṃ tad-rahitaṃ nivāta-pradīpa-kalpam |",
  "GE07bhg4c06u:1069": "anābhāsaṃ na kenacid viṣayākāreṇābhāsata ity etat |",
  "GE07bhg4c06u:1070": "kaṣāya-sukhāsvādayor ubhayāntarbhāva ukta eva |",
  "GE07bhg4c06u:1071": "yadaivaṃ doṣa-catuṣṭaya-rahitaṃ cittaṃ bhavati tadā tac cittaṃ brahma niṣpannaṃ samaṃ brahma prāptaṃ bhavatīty arthaḥ |",
  "GE07bhg4c06u:1072": "etādṛśaś ca yogaḥ śrutyā pratipāditaḥ -",
  "GE07bhg4c06u:1073": "yadā pañcāvatiṣṭhante jñānāni manasā saha |",
  "GE07bhg4c06u:1074": "buddhiś ca na viceṣṭeta tām āhuḥ paramāṃ gatim ||",
  "GE07bhg4c06u:1075": "tāṃ yogam iti manyante sthirām indriya-dhāraṇām |",
  "GE07bhg4c06u:1076": "apramattas tadā bhavati yogo hi prabhavāpyayau || [KaṭhU 2.3.11-2] iti |",
  "GE07bhg4c06u:1077": "etan-mūlakam eva ca yogaś citta-vṛtti-nirodhaḥ [YogaS 1.2] iti sūtram |",
  "GE07bhg4c06u:1078": "tasmād yuktaṃ tatas tato niyamyaitad ātmany evaṃ vaśaṃ nayed iti ||27||",
  "GE07bhg4c06u:1079": "viśvanāthaḥ : yadi ca prāktana-doṣodgama-vaśād rajo-guṇa-spṛṣṭaṃ manaś cañcalaṃ syāt,",
  "GE07bhg4c06u:1080": "tadā punar yogam abhyased ity āha yato yata iti ||26||",
  "GE07bhg4c06u:1081": "baladevaḥ :",
  "GE07bhg4c06u:1082": "yadi kadācit prāktana-sūkṣma-doṣān manaḥ pracalet tadā tat pratyāhared ity āha yata iti |",
  "GE07bhg4c06u:1083": "yaṃ yaṃ viṣayaṃ prati mano nirgacchati,",
  "GE07bhg4c06u:1084": "tatas tata etan mano niyamya pratyāhṛtyātmany eva niratiśaya-sukhatva-bhāvanayā vaśaṃ kuryāt ||26||",
  "GE07bhg4c06u:1085": "__________________________________________________________",
  "GE07bhg4c06u:1086": "BhG 6.27",
  "GE07bhg4c06u:1087": "praśānta-manasaṃ hy enaṃ yoginaṃ sukham uttamam |",
  "GE07bhg4c06u:1088": "upaiti śānta-rajasaṃ brahma-bhūtam akalmaṣam ||27||",
  "GE07bhg4c06u:1089": "śrīdharaḥ :",
  "GE07bhg4c06u:1090": "evaṃ pratyāhārādibhiḥ punaḥ punar mano vaśīkurvan rajo-guṇa-kṣaye sati yoga-sukhaṃ prāpnotīty āha praśānteti |",
  "GE07bhg4c06u:1091": "evam ukta-prakāreṇa śāntaṃ rajo yasya tam |",
  "GE07bhg4c06u:1092": "ataeva praśāntaṃ mano yasya tam enaṃ niṣkalmaṣam brahmatvaṃ prāptaṃ yoginaṃ uttamam sukhaṃ samādhi-sukhaṃ svayam evopaiti prāpnoti ||27||",
  "GE07bhg4c06u:1093": "madhusūdanaḥ : evaṃ yogābhyāsa-balād ātmany eva yoginaḥ praśāmyati manaḥ |",
  "GE07bhg4c06u:1094": "tataś ca praśānteti |",
  "GE07bhg4c06u:1095": "prakarṣeṇa śāntaṃ nirvṛttikatayā niruddhaṃ saṃskāra-mātra-śeṣaṃ mano yasya taṃ praśānta-manasaṃ vṛtti-śūnyatayā nirmanaskam |",
  "GE07bhg4c06u:1096": "nirmanaskatve hetu-garbhaṃ viśeṣaṇa-dvayaṃ śānta-rajasaṃ akalmaṣam iti |",
  "GE07bhg4c06u:1097": "śāntaṃ vikṣepakaṃ rajo yasya taṃ vikṣepa-śūnyam |",
  "GE07bhg4c06u:1098": "tathā na vidyate kalmaṣam laya-hetus tamo yasya tam akalmaṣam laya-śūnyam |",
  "GE07bhg4c06u:1099": "śānta-rajasam ity anenaiva tamo-guṇopalakṣaṇe ' kalmaṣam saṃsāra-hetu-dharmādharmādi-varjitam iti vā |",
  "GE07bhg4c06u:1100": "brahma-bhūtaṃ brahmaiva sarvam iti niścayena samaṃ brahma prāptaṃ jīvan-muktam enaṃ yoginam |",
  "GE07bhg4c06u:1101": "evam uktena prakāreṇeti śrīdharaḥ |",
  "GE07bhg4c06u:1102": "uttamaṃ niratiśayaṃ sukham upaity upagacchati |",
  "GE07bhg4c06u:1103": "manas tad-vṛttyor abhāve suṣuptau svarūpa-sukhāvirbhāva-prasiddhiṃ",
  "GE07bhg4c06u:1104": "dyotayati hi-śabdaḥ | tathā ca prāg-vyākhyātaṃ sukham ātyantikaṃ yat tad ity atra ||27||",
  "GE07bhg4c06u:1105": "viśvanāthaḥ : tataś ca pūrvavad eva tasya samādhisukhaṃ syād ity āha praśānteti |",
  "GE07bhg4c06u:1106": "sukhaṃ kartṛ yoginam upaiti prāpnoti |",
  "GE07bhg4c06u:1107": "baladevaḥ : evaṃ prayatamānasya pūrvavad eva samādhi-sukhaṃ syād ity āha praśānteti |",
  "GE07bhg4c06u:1108": "praśāntam ātmany acalaṃ mano yasya tam |",
  "GE07bhg4c06u:1109": "ataevākalmaṣaṃ dagdha-prāktana-sūkṣma-doṣam |",
  "GE07bhg4c06u:1110": "ataeva śānta-rajasam |",
  "GE07bhg4c06u:1111": "brahma-bhūtaṃ sākṣāt-kṛta-viviktāvirbhāvitāṣṭa-guṇakātma-svarūpaṃ yoginaṃ praty uttamam ātmānubhava-rūpaṃ mahat sukhaṃ kartā svayam evopaiti ||27||",
  "GE07bhg4c06u:1112": "__________________________________________________________",
  "GE07bhg4c06u:1113": "BhG 6.28",
  "GE07bhg4c06u:1114": "yuñjann evaṃ sadātmānaṃ yogī vigata-kalmaṣaḥ |",
  "GE07bhg4c06u:1115": "sukhena brahma-saṃsparśam atyantaṃ sukham aśnute ||28||",
  "GE07bhg4c06u:1116": "śrīdharaḥ : tataś ca kṛtārtho bhavatīty āha yuñjann iti |",
  "GE07bhg4c06u:1117": "evam anena prakāreṇa sarvadātmānaṃ mano yuñjan vaśīkurvan |",
  "GE07bhg4c06u:1118": "viśeṣeṇa sarvātmanā |",
  "GE07bhg4c06u:1119": "vigataṃ kalmaṣaṃ yasya saḥ |",
  "GE07bhg4c06u:1120": "yogī sukhenānāyāsena brahmaṇaḥ saṃsparśo 'vidyā-nivartakaḥ sākṣātkāras tad evātyantaṃ sukham aśnute |",
  "GE07bhg4c06u:1121": "jīvanmukto bhavatīty arthaḥ ||28||",
  "GE07bhg4c06u:1122": "madhusūdanaḥ : uktaṃ sukhaṃ yoginaḥ sphuṭīkaroti yuñjann iti |",
  "GE07bhg4c06u:1123_0": "evam manasaivendriya-grāmam ity ādy-ukta-krameṇātmānaṃ manaḥ sadā yuñjan samādadhad",
  "GE07bhg4c06u:1123_1": "yogī yogena nitya-sambandhī vigata-kalmaṣo vigata-malaḥ saṃsāra-hetu-dharmādharma-rahitaḥ",
  "GE07bhg4c06u:1123_2": "sukhenānāyāseneśvara-praṇidhānāt sarvāntarāya-nivṛttyā brahma-saṃsparśaṃ samyaktvena",
  "GE07bhg4c06u:1123_3": "viṣayāsparśena saha brahmaṇaḥ sparśas tādātmyaṃ yasmiṃs tad-viṣayāsaṃsparśi brahma-svarūpam ity etat |",
  "GE07bhg4c06u:1124": "atyantaṃ sarvānantān paricchedān atikrāntaṃ niratiśayaṃ sukham ānandam aśnute vyāpnoti,",
  "GE07bhg4c06u:1125": "sarvato-nirvṛttikena cittena laya-vikṣepa-vilakṣaṇam anubhavati,",
  "GE07bhg4c06u:1126": "vikṣepe vṛtti-sattvāt,",
  "GE07bhg4c06u:1127": "laye ca manaso 'pi svarūpeṇāsattvāt |",
  "GE07bhg4c06u:1128": "sarva-vṛtti-śūnyena sūkṣmeṇa manasā sukhānubhavaḥ samādhāv evety arthaḥ |",
  "GE07bhg4c06u:1129": "atra cānāyāsenety antarāya-nivṛttir uktā |",
  "GE07bhg4c06u:1130": "te cāntarāyā darśitā yoga-sūtreṇa - vyādhi-styāna-saṃśaya-pramādālasyāvirati-bhrānti-darśanālabdha-bhūmikatvānavasthitatvāni citta-vikṣepās te 'ntarāyāḥ [YogaS 1.30] |",
  "GE07bhg4c06u:1131": "cittaṃ vikṣipanti yogād apanayantīti citta-vikṣepā yoga-pratipakṣāḥ |",
  "GE07bhg4c06u:1132": "saṃśaya-bhrānti-darśane tāvad vṛtti-rūpatayā vṛtti-nirodhasya sākṣāt-pratipakṣau |",
  "GE07bhg4c06u:1133": "vyādhy-ādayas tu sapta vṛtti-sahacaritatayā tat-pratipakṣā ity arthaḥ |",
  "GE07bhg4c06u:1134": "vyādhir dhātu-vaiṣamya-nimitto vikāro jvarādiḥ |",
  "GE07bhg4c06u:1135": "styānam akarmaṇyatā guruṇā śikṣyamāṇasyāpy āsanādi-karmānarhateti yāvat |",
  "GE07bhg4c06u:1136": "yogaḥ sādhanīyo na vety ubhaya-koṭi-spṛg-vijñānaṃ saṃśayaḥ |",
  "GE07bhg4c06u:1137": "sa cātad-rūpa-pratiṣṭhatvena viparyayāntargato 'pi sann ubhaya-koṭi-sparśitvaika-koṭi-sparśitva-rūpāvāntara-viśeṣa-vivakṣayātra viparyayād bhedenoktaḥ",
  "GE07bhg4c06u:1138": "| pramādaḥ samādhi-sādhanānām anuṣṭhāna-sāmarthye 'py ananuṣṭhāna-śīlatā viṣayāntara vyāpratatayā yoga-sādhaneṣv audāsīnyam iti yāvat |",
  "GE07bhg4c06u:1139": "ālasyaṃ satyām apy audāsīnya-pracyutau kaphādinā tamasā ca kāya-cittayor gurutvam |",
  "GE07bhg4c06u:1140": "tac ca vyādhitvenāprasiddham api yoga-viṣaye pravṛtti-virodhi |",
  "GE07bhg4c06u:1141": "aviratiś cittasya viṣaya-viśeṣa aikāntiko 'bhilāṣaḥ |",
  "GE07bhg4c06u:1142": "bhrānti-darśanaṃ yogāsādhane 'pi tat-sādhanatva-buddhis tathā tat-sādhane 'piy asādhanatva-buddhiḥ |",
  "GE07bhg4c06u:1143": "alabdha-bhūmikatvaṃ samādhi-bhūmer ekāgratāyā alābhaḥ |",
  "GE07bhg4c06u:1144": "kṣipta-mūḍha-vikṣipta-rūpatvam iti yāvat |",
  "GE07bhg4c06u:1145": "anavasthitatvaṃ labdhāyām api samādhi-bhūmau prayatna-śaithilyāc cittasya tatrāpratiṣṭhitatvam |",
  "GE07bhg4c06u:1146": "ta ete citta-vikṣepā nava yogamalā yoga-pratipakṣā yogāntarāyā iti cābhidhīyante |",
  "GE07bhg4c06u:1147": "duḥkha-daurmanasyāṅgam ejayatva-śvāsa-praśvāsā vikṣepa-saha-bhuvaḥ [YogaS 1.31] duḥkhaṃ cittasya rājasaḥ pariṇāmo bādhanālakṣaṇaḥ |",
  "GE07bhg4c06u:1148": "tac cādhyātmikaṃ śārīraṃ mānasaṃ ca vyādhi-vaśāt kāmādi-vaśāc ca bhavati |",
  "GE07bhg4c06u:1149": "ādhibhautikaṃ graha-pīḍādi-janitaṃ dveṣākhya-viparyaya-hetutvāt samādhi-virodhi |",
  "GE07bhg4c06u:1150": "daurmanasyam icchā-vighātādi-balavad duḥkhānubhava-janitaś cittasya tāmasaḥ pariṇāma-viśeṣaḥ kṣobhā-para-paryāyaḥ stabdhībhāvaḥ |",
  "GE07bhg4c06u:1151": "sa tu kaṣāyatvāl laya-vat samādhi-virodhī |",
  "GE07bhg4c06u:1152": "aṅgam ejayatvam aṅga-kampanam āsana-sthairya-virodhi |",
  "GE07bhg4c06u:1153": "prāṇena bāhyasya vāyor antaḥ-praveśanaṃ śvāsaḥ samādhy-aṅga-recaka-virodhī |",
  "GE07bhg4c06u:1154": "prāṇana koṣṭhyasya vāyor bahir niḥsaraṇaṃ praśvāsaḥ samādhy-aṅga-pūraka-virodhī |",
  "GE07bhg4c06u:1155": "samāhita-cittasyaite na bhavanti vikṣipta-cittasyaiva",
  "GE07bhg4c06u:1156": "bhavantīti vikṣepa-sahabhuvo 'ntarāyā eva |",
  "GE07bhg4c06u:1157": "ete 'bhyāsa-vairāgyābhyāṃ niroddhavyāḥ |",
  "GE07bhg4c06u:1158": "īśvara-praṇidhānena vā |",
  "GE07bhg4c06u:1159_0": "tīvra-saṃvegānām āsanne [YogaS 1.21] samādhi-lābhe prastuta īśvara-praṇidhānād vā",
  "GE07bhg4c06u:1159_1": "[YogaS 1.23] iti pakṣāntaram uktvā praṇidheyam īśvaraṃ kleśa-karma-vipākāśayair aparāmṛṣṭaḥ",
  "GE07bhg4c06u:1159_2": "puruṣa-viśeṣa īśvaraḥ |",
  "GE07bhg4c06u:1160": "tatra niratiśayaṃ sarvajñatva-bījam |",
  "GE07bhg4c06u:1161": "sa pūrveṣām api guruḥ kālenānavacchedāt [YogaS 1.24-6] iti tribhiḥ sūtraiḥ pratipādya tat-praṇidhānaṃ dvābhyām asūtrayat -- tasya vācakaḥ praṇavaḥ |",
  "GE07bhg4c06u:1162": "taj-japas tad-artha-bhāvanam [YogaS 1.27-8] iti |",
  "GE07bhg4c06u:1163_0": "tataḥ pratyak-cetanādhigamo 'py antarāyābhāvaś ca [YogaS 1.29] tataḥ praṇava-japa-rūpāt",
  "GE07bhg4c06u:1163_1": "tad-artha-dhyāna-rūpāc ceśvara-praṇidhānāt pratyak-cetanasya puruṣasya prakṛti-vivekenādhigamaḥ",
  "GE07bhg4c06u:1163_2": "sākṣātkāro bhavati | uktānām",
  "GE07bhg4c06u:1164": "antarāyāṇām abhāvo 'pi bhavatīty arthaḥ |",
  "GE07bhg4c06u:1165": "abhyāsa-vairāgyābhyām antarāya-nivṛttau kartavyāyām abhyāsa-dārḍhyārtham āha -- tat-pratiṣedhārtham eka-tattvābhyāsaḥ [YogaS 1.32] |",
  "GE07bhg4c06u:1166": "teṣām antarāyāṇāṃ pratiṣedhārtahm ekasmin kasmiṃścid abhimate tattve 'bhyāsaś cetasaḥ punaḥ punar niveśanaṃ kāryam |",
  "GE07bhg4c06u:1167": "tathā -- maitrī-karuṇā-muditopekṣaṇāṃ sukha-duḥkha-puṇyāpuṇya-viṣayāṇāṃ bhāvanātaś citta-prasādanam [YogaS 1.33] |",
  "GE07bhg4c06u:1168": "maitrī sauhārdaṃ,",
  "GE07bhg4c06u:1169": "karuṇā kṛpā,",
  "GE07bhg4c06u:1170": "muditā harṣaḥ,",
  "GE07bhg4c06u:1171": "upekṣaudāsīnyam,",
  "GE07bhg4c06u:1172": "sukhādi-śabdais tadvantaḥ pratipādyante |",
  "GE07bhg4c06u:1173": "sarva-prāṇiṣu sukha-sambhogāpanneṣu sādhv etan mama mitrāṇāṃ sukhitvam iti maitrīṃ bhāvayet |",
  "GE07bhg4c06u:1174": "na tv īrṣyām |",
  "GE07bhg4c06u:1175": "duḥkhiteṣu kathaṃ nu nāmaiṣā duḥkha-nivṛttiḥ syād iti kṛpām eva bhāvayet |",
  "GE07bhg4c06u:1176": "nopekṣāṃ na vā harṣam |",
  "GE07bhg4c06u:1177": "puṇyavatsu puṇyānumodanena harṣaṃ",
  "GE07bhg4c06u:1178": "kuryān na tu vidveṣaṃ na copekṣām |",
  "GE07bhg4c06u:1179": "apuṇyavatsu caudāsīnyam eva bhāvayen nānumodanaṃ na vā dveṣam |",
  "GE07bhg4c06u:1180": "evam asya bhāvayataḥ śuklo dharma upajāyate |",
  "GE07bhg4c06u:1181": "tataś ca vigata-rāga-dveṣādi-malaṃ cittaṃ prasannaṃ sad ekāgratā-yogyaṃ bhavati |",
  "GE07bhg4c06u:1182": "maitry-ādi-catuṣṭayaṃ copalakṣaṇam abhayaṃ sattva-saṃśuddhir ity ādīnām amānitvam adambhitvam ity ādīnāṃ ca dharmāṇām,",
  "GE07bhg4c06u:1183": "sarveṣām eteṣāṃ śubha-vāsanā-rūpatvena malina-vāsanā-nivartakatvāt |",
  "GE07bhg4c06u:1184": "rāga-dveṣau mahā-śatrū sarva-puruṣārtha-pratibandhakau mahatā prayatnena parihartavyāv ity etat-sūtrārthaḥ |",
  "GE07bhg4c06u:1185": "evam anye 'pi prāṇāyāmādaya upāyāś citta-prasādanāya darśitāḥ |",
  "GE07bhg4c06u:1186": "tad etac citta-prasādanaṃ bhagavad-anugraheṇa yasya jātaṃ taṃ praty evaitad vacanam - sukheneti |",
  "GE07bhg4c06u:1187": "anyathā manaḥ-praśamānupapatteḥ ||28||",
  "GE07bhg4c06u:1188": "viśvanāthaḥ : tataś ca kṛtārtha eva bhavatīty āha yuñjann iti |",
  "GE07bhg4c06u:1189": "sukham aśnute jīvan-mukta eva bhavatīty arthaḥ ||28||",
  "GE07bhg4c06u:1190": "baladevaḥ : evaṃ svātma-sākṣātkārānantaraṃ paramātma-sākṣātkāraś ca labhata ity āha yuñjann iti |",
  "GE07bhg4c06u:1191_0": "evam ukta-prakāreṇa ātmānaṃ svaṃ yuñjan yogenānubhavata tenaiva vigata-kalmaṣo dagdha-sarva-doṣo",
  "GE07bhg4c06u:1191_1": "yogī sukhenānāyāsena brahma-saṃsparśaṃ paramātmānubhavam atyantam aparimitaṃ sukham",
  "GE07bhg4c06u:1191_2": "aśnute prāpnoti ||28 ||",
  "GE07bhg4c06u:1192": "__________________________________________________________",
  "GE07bhg4c06u:1193": "BhG 6.29",
  "GE07bhg4c06u:1194": "sarva-bhūta-stham ātmānaṃ sarva-bhūtāni cātmani |",
  "GE07bhg4c06u:1195": "īkṣate yoga-yuktātmā sarvatra sama-darśanaḥ ||29||",
  "GE07bhg4c06u:1196": "śrīdharaḥ : brahma-sākṣātkāram eva darśayati sarva-bhūta-stham iti |",
  "GE07bhg4c06u:1197": "yogenābhyasyamānena yuktātmā samāhita-cittaḥ |",
  "GE07bhg4c06u:1198": "sarvatra samaṃ brahmaiva paśyatīti sama-darśanaḥ |",
  "GE07bhg4c06u:1199": "tathā sa svam ātmānam avidyākṛta-dehādi-pariccheda-śūnyaṃ sarva-bhūteṣu brahmādi-sthāvarānteṣv avasthitaṃ paśyati |",
  "GE07bhg4c06u:1200": "tāni cātmany abhedena paśyati ||29||",
  "GE07bhg4c06u:1201": "madhusūdanaḥ :",
  "GE07bhg4c06u:1202_0": "tad evaṃ nirodha-samādhinā tvaṃ-pada-lakṣye tat-pada-lakṣye ca śuddhe sākṣātkṛte",
  "GE07bhg4c06u:1202_1": "tadaikya-gocarā tattvam asīti vedānta-vākya-janyā nirvikalpaka-sākṣātkāra-rūpā vṛttir",
  "GE07bhg4c06u:1202_2": "brahma-vidyābhidhānā jāyate |",
  "GE07bhg4c06u:1203": "tataś ca kṛtsnāvidyā-tat-kārya-nivṛttyā brahma-sukham atyantam aśnuta ity upapādayati tribhiḥ ślokaiḥ |",
  "GE07bhg4c06u:1204": "tatra prathamaṃ tva-pada-lakṣyopasthitim āha sarveti |",
  "GE07bhg4c06u:1205_0": "sarveṣu bhūteṣu sthāvara-jaṅgameṣu śarīreṣu bhoktṛtayā sthitam ekam eva vibhum ātmānaṃ",
  "GE07bhg4c06u:1205_1": "pratyak-cetanaṃ sākṣiṇaṃ paramārtha-satyam ānanda-ghanaṃ sākṣyebhyo 'nṛta-jaḍa-paricchinna-duḥkha-rūpebhyo",
  "GE07bhg4c06u:1205_2": "vivekenekṣate sākṣātkaroti |",
  "GE07bhg4c06u:1206_0": "tasmiṃś cātmani sākṣiṇi sarvāṇi bhūtāni sākṣyāṇy ādhyāsikena sambandhena bhogyatayā",
  "GE07bhg4c06u:1206_1": "kalpitāni sākṣi-sākṣyayoḥ sambandhāntarānupapatter mithyā-bhūtāni paricchinnāni jaḍāni",
  "GE07bhg4c06u:1206_2": "duḥkhātmakāni sākṣiṇo vivekenekṣate |",
  "GE07bhg4c06u:1207": "kaḥ ?",
  "GE07bhg4c06u:1208": "yoga-yuktātmā yogena nirvikcāra-vaiśāradya-rūpeṇa yuktaṃ prasādaṃ prāpta ātmāntaḥkaraṇaṃ yasya sa tathā |",
  "GE07bhg4c06u:1209_0": "tathā ca prāg evoktaṃ - nirvicāra-vaiśāradye 'dhyātma-prasādaḥ [YogaS 1.47] ṛtaṃbharā",
  "GE07bhg4c06u:1209_1": "tatra prajñā [YogaS 1.48] śrutānumāna-prajñābhyām anya-viṣayā viśeṣārthatvāt [YogaS 1.49] iti |",
  "GE07bhg4c06u:1210_0": "tathā ca śabdānumānāgocara-yathārtha-viśeṣa-vastu-gocara-yoga-pratyakṣeṇa ṛtaṃbhara-saṃjñena",
  "GE07bhg4c06u:1210_1": "yugapat sūkṣmaṃ vyavahitaṃ viprakṛṣṭaṃ ca sarvaṃ tulyam eva paśyatīti sarvatra samaṃ",
  "GE07bhg4c06u:1210_2": "darśanaṃ yasyeti sarvatra sama-darśanaḥ sann ātmānam anātmānaṃ ca yoga-yuktātmā yathā-sthitam īkṣata iti yuktam |",
  "GE07bhg4c06u:1211": "athavā yo yoga-yuktātmā yo vā sarvatra-sama-darśanaḥ sa ātmānam īkṣata iti yogi-sama-darśināv ātmekṣaṇādhikāriṇāv uktau |",
  "GE07bhg4c06u:1212": "yathā hi citta-vṛtti-nirodhaḥ sākṣi-sākṣātkāra-hetus tathā jaḍa-vivekena sarvānusyūta-caitanya-pṛthak-karaṇam api |",
  "GE07bhg4c06u:1213": "nāvaśyaṃ yoga evāpekṣitaḥ |",
  "GE07bhg4c06u:1214": "ata evāha vasiṣṭhaḥ -",
  "GE07bhg4c06u:1215": "dvau kramau citta-nāśasya yogo jñānaṃ ca rāghava |",
  "GE07bhg4c06u:1216": "yogo vṛtti-nirodho hi jñānaṃ samyag-avekṣaṇam ||",
  "GE07bhg4c06u:1217": "asādhyaḥ kasyacid yogaḥ kasyacit tattva-niścayaḥ |",
  "GE07bhg4c06u:1218": "prakārau dvau tato devo jagāda paramaḥ śivaḥ || iti |",
  "GE07bhg4c06u:1219": "citta-nāśasya sākṣiṇaḥ sakāśāt tad-upādhi-bhūta-cittasya pṛthak-karaṇāt tad-adarśanasya |",
  "GE07bhg4c06u:1220": "tasyopāya-dvayam - eko 'samprajñāta-samādhiḥ |",
  "GE07bhg4c06u:1221": "samprajñāta-samādhau hi ātmaikākāra-vṛtti-pravāha-yuktam antaḥ-karaṇa-sattvaṃ sākṣiṇānubhūyate niruddha-sarva-vṛttikaṃ tūpaśāntatvān nānubhūyata iti viśeṣaḥ |",
  "GE07bhg4c06u:1222": "dvitīyas tu sākṣiṇi kalpitaṃ sākṣyam anṛtatvān nāsty eva sākṣy eva tu paramārtha-satyaḥ kevalo vidyata iti vicāraḥ |",
  "GE07bhg4c06u:1223": "tatra pratamam upāyaṃ prapañca-paramārthatā-vādino hairaṇyagarbhādayaḥ prapedire |",
  "GE07bhg4c06u:1224": "teṣāṃ paramārthasya cittasyādarśanena sākṣi-darśane nirodhātiriktopāya-sambhavāt |",
  "GE07bhg4c06u:1225": "śrīmac-chaṅkara-bhagavat-pūjya-pāda-matopajīvinas tv aupaniṣadāḥ prapañcānṛtatva-vādino dvitīyam evopāyam upeyuḥ |",
  "GE07bhg4c06u:1226": "teṣāṃ hy adhiṣṭhāna-jñāna-dārḍhye sati tatra",
  "GE07bhg4c06u:1227": "kalpitasya bādhitasya cittasya tad-dṛśyasya cādarśanam anāyāsenaivopapadyate |",
  "GE07bhg4c06u:1228": "ataeva bhagavat-pūjya-pādāḥ kutrāpi brahma-vidāṃ yogāpekṣāṃ na vyutpādayāṃ babhūva |",
  "GE07bhg4c06u:1229": "ataeva caupaniṣadāḥ paramahaṃsāḥ śraute vedānta-vākya-vicāra eva gurum upasṛtya pravartante brahma-sākṣātkārāya na tu yoge |",
  "GE07bhg4c06u:1230": "vicāreṇaiva citta-doṣa-nirākaraṇena tasyānyathā-siddhatvād iti kṛtam adhikena ||29||",
  "GE07bhg4c06u:1231": "viśvanāthaḥ : jīvan-muktasya tasya brahma-sākṣātkāraṃ darśayati sarva-bhūta-stham ātmānam iti |",
  "GE07bhg4c06u:1232": "paramātmanaḥ sarva-bhūtādhiṣṭhātṛtvam ātmanīti paramātmanaḥ sarva-bhūtādhiṣṭhānaṃ ca |",
  "GE07bhg4c06u:1233": "īkṣate aparokṣatayānubhavati |",
  "GE07bhg4c06u:1234": "yoga-yuktātmā brahmākārāntaḥkaraṇaḥ |",
  "GE07bhg4c06u:1235": "samaṃ brahmaiva paśyatīti sama-darśanaḥ ||29||",
  "GE07bhg4c06u:1236": "baladevaḥ :",
  "GE07bhg4c06u:1237": "evaṃ niṣpaṇṇa-samādhiḥ pratyakṣita-sva-parātma-yogī parātmanaḥ sarvagatatvaṃ tad anyātmanāṃ druhiṇādīnāṃ sarveṣāṃ tad-āśrayatvaṃ tasyāviṣayamatvaṃ cānubhavatīty āha sarveti |",
  "GE07bhg4c06u:1238": "yoga-yuktātmā siddha-samādhis tad ātmānaṃ ātatatvāc ca mātṛtvād ātmā hi paramo hariḥ iti smṛteḥ |",
  "GE07bhg4c06u:1239": "yo mām iti vivaraṇāc ca paramātmānaṃ sarva-bhūta-stham nikhilaṃ jīvāntaryāmiṇam īkṣate |",
  "GE07bhg4c06u:1240": "ātmani tasminn āśraya-bhūte sarva-bhūtāni ca tam eva sarva-jīvāśrayaṃ cekṣate |",
  "GE07bhg4c06u:1241": "sa ity āha sarvatreti |",
  "GE07bhg4c06u:1242": "tat tat-karmānuguṇyenoccāvacatayā sṛṣṭeṣu sarveṣu jīveṣu samam vaiṣamya-śūnyaṃ parātmānaṃ paśyatīti tathā ||29||",
  "GE07bhg4c06u:1243": "__________________________________________________________",
  "GE07bhg4c06u:1244": "BhG 6.30",
  "GE07bhg4c06u:1245": "yo māṃ paśyati sarvatra sarvaṃ ca mayi paśyati |",
  "GE07bhg4c06u:1246": "tasyāhaṃ na praṇaśyāmi sa ca me na praṇaśyati ||30||",
  "GE07bhg4c06u:1247": "śrīdharaḥ : evambhūtātma-jñāne ca sarva-bhūtātmayā mad-upāsanaṃ mukhyaṃ kāraṇam ity āha yo mām iti |",
  "GE07bhg4c06u:1248": "māṃ parameśvaraṃ sarvatra bhūta-mātre yaḥ paśyati |",
  "GE07bhg4c06u:1249": "sarvaṃ ca prāṇi-mātraṃ mayi yaḥ paśyati |",
  "GE07bhg4c06u:1250": "tasyāhaṃ na praṇaśyāmy adṛśyo na bhavāmi |",
  "GE07bhg4c06u:1251": "sa ca mamādṛśyo na bhavati |",
  "GE07bhg4c06u:1252": "pratyakṣo bhūtvā kṛpā-dṛṣṭyā taṃ vilokyānugṛhṇāmīty arthaḥ ||30||",
  "GE07bhg4c06u:1253": "madhusūdanaḥ : evaṃ śuddhaṃ tva-padārthaṃ nirūpya śuddhaṃ tat-padārthaṃ nirūpayati yo mām iti |",
  "GE07bhg4c06u:1254_0": "yo yogī mām īśvaraṃ tat-padārtham aśeṣa-prapañca-kāraṇa-māyopādhikam upādhi-vivekena",
  "GE07bhg4c06u:1254_1": "sarvatra prapañce sad-rūpeṇa sphuraṇa-rūpeṇa cānusyūtaṃ sarvopādhi-vinirmuktaṃ paramārtha-satyaam",
  "GE07bhg4c06u:1254_2": "ānanda-ghanam anantaṃ paśyati yoga-jena pratyakṣeṇāparokṣīkaroti |",
  "GE07bhg4c06u:1255": "tathā sarvaṃ ca prapañca-jātaṃ māyayā mayy āropitaṃ mad-bhinnatayā mṛṣātvenaiva paśyati |",
  "GE07bhg4c06u:1256": "tasyaivaṃ-viveka-darśino 'haṃ tat-padārtho bhagavān na praṇaśyāmi |",
  "GE07bhg4c06u:1257": "īśvaraḥ kaścin mad-bhinno 'stīti parokṣa-jñāna-viṣayo na bhavāmi,",
  "GE07bhg4c06u:1258": "kintu yogajāparokṣa-jñāna-viṣayo bhavāmi |",
  "GE07bhg4c06u:1259": "yadyappi vākyajāparokṣa-jñāna-viṣayatvaṃ tvaṃ-padārthābhedenaiva tathāpi kevalasyāpi tat-padārthasya yogajāparokṣa-jñāna-viṣayatvam",
  "GE07bhg4c06u:1260": "upapadyata eva |",
  "GE07bhg4c06u:1261": "evaṃ yogajena pratyakṣeṇa mām aparokṣīkurvan sa ca me na praṇaśyati parokṣo na bhavati |",
  "GE07bhg4c06u:1262": "svātmā hi mama sa vidvān atipriyatvāt sarvadā mad-aparokṣa-jñāna-gocaro bhavati |",
  "GE07bhg4c06u:1263": "ye yathā māṃ prapadyante tāṃs tathaiva bhajāmy aham [Gītā 4.11] ity ukteḥ |",
  "GE07bhg4c06u:1264": "tathiava śara-śayyā-stha-bhīṣma-dhyānasya yudhiṣṭhiraṃ prati bhagavatokteḥ |",
  "GE07bhg4c06u:1265": "avidvāṃs tu svātmānam api santaṃ bhagavantaṃ na parśyati |",
  "GE07bhg4c06u:1266": "ato bhagavān paśyann api taṃ na paśyati |",
  "GE07bhg4c06u:1267": "sa enam avidito na bhunakti [BAU 1.4.15] iti śruteḥ |",
  "GE07bhg4c06u:1268": "vidvāṃs tu sadaiva saṃnihito bhagavato 'nugraha-bhājanam ity arthaḥ ||30||",
  "GE07bhg4c06u:1269": "viśvanāthaḥ : evam aparokṣānubhavinaḥ phalam āha yo mām iti |",
  "GE07bhg4c06u:1270": "tasyāhaṃ brahma na praṇaśyāmi nāpratyakṣībhavāmi |",
  "GE07bhg4c06u:1271": "tathā mat-pratyakṣatāyāṃ śāśvatikyāṃ satyāṃ sa yogī me mad-upāsako na praṇaśyati na kadācid api bhraśyati ||30||",
  "GE07bhg4c06u:1272": "baladevaḥ : etad vivṛṇvan tathātva-darśinaḥ phalam āha yo mām iti |",
  "GE07bhg4c06u:1273": "tasya tādṛśasya yogino 'haṃ paramātmā na praṇaśyāmi nādṛśyo bhavāmi |",
  "GE07bhg4c06u:1274": "sa ca yogī me na praṇaśyati nādṛśyo bhavati |",
  "GE07bhg4c06u:1275": "āvayor mithaḥ-sākṣātkṛtiḥ sarvadā bhavatīty arthaḥ ||30||",
  "GE07bhg4c06u:1276": "__________________________________________________________",
  "GE07bhg4c06u:1277": "BhG 6.31",
  "GE07bhg4c06u:1278": "sarva-bhūta-sthitaṃ yo māṃ bhajaty ekatvam āsthitaḥ |",
  "GE07bhg4c06u:1279": "sarvathā vartamāno 'pi sa yogī mayi vartate ||31||",
  "GE07bhg4c06u:1280": "śrīdharaḥ : na caivaṃ-bhūto vidhi-kiṅkaraḥ syād ity āha sarva-bhūta-sthitam iti |",
  "GE07bhg4c06u:1281": "sarva-bhūteṣu sthitaṃ mām abhedam āsthita āśrito yo bhajati sa yogī jñānī sarvathā karma-parityāgenāpi vartamāno mayy eva vartate mucyate |",
  "GE07bhg4c06u:1282": "na tu bhraśyatīty arthaḥ ||31||",
  "GE07bhg4c06u:1283": "madhusūdanaḥ :",
  "GE07bhg4c06u:1284": "evaṃ tvaṃ-padārthaṃ tat-padārthaṃ ca śuddhaṃ nirūpya tattvam asīti vākyārthaṃ nirūpayati sarva-bhūtam iti |",
  "GE07bhg4c06u:1285_0": "sarveṣu bhūteṣv adhiṣṭhānatayā sthitaṃ sarvānusyūta-san-mātraṃ mām īśvaraṃ tat-pada-lakṣyaṃ",
  "GE07bhg4c06u:1285_1": "svena tvaṃ-pada-lakṣyeṇa sahaikatvam atyantābhedam āsthito ghaṭākāśo mahākāśa ity",
  "GE07bhg4c06u:1285_2": "atrevopādhi-bheda-nirākaraṇena niścinvan yo bhajati ahaṃ brahmāsmīti vedānta-vākyajena",
  "GE07bhg4c06u:1285_3": "sākṣātkāreṇāparokṣīkaroti so 'vidyā-tat-kārya-nivṛttyā jīvanmuktaḥ kṛta-kṛtya eva bhavati |",
  "GE07bhg4c06u:1286": "yāvat tu tasya bādhitānuvṛttyā śarīrādi-darśanam anuvartate tāvat prārabhda-karma-prābalyāt sarva-karma-tyāgena vā yājñavalkyādivat |",
  "GE07bhg4c06u:1287": "vihitena karmaṇā vā janakādivat, pratiṣiddhena karmaṇā vā dattātreyādivat |",
  "GE07bhg4c06u:1288": "sarvathā yena kenāpi rūpeṇa vartamāno 'pi vyavaharann aḸ sa yogī",
  "GE07bhg4c06u:1289": "brahmāham asamīti vidvān mayi paramātmany evābhedena vartate |",
  "GE07bhg4c06u:1290": "sarvathā tasya mokṣaṃ prati nāsti pratibandha-śaṅkā tasya ha na devāś canābhūtyā īśata ātmā hy eṣāṃ sa bhavati [BAU 1.4.10] iti śruteḥ |",
  "GE07bhg4c06u:1291": "devā mahā-prabhāvā api tasya mokṣābhavanāya neśate kim utānye kṣudrā ity arthaḥ |",
  "GE07bhg4c06u:1292_0": "brahma-vido niṣiddha-karmaṇi pravartakayo rāga-dveṣayor asambhavena niṣiddha-karmāsambhave",
  "GE07bhg4c06u:1292_1": "'pi tad aṅgīkṛtya jñāna-stuty-artham idam uktaṃ sarvathā vartamāno 'pīti hatvāpi",
  "GE07bhg4c06u:1292_2": "sa imān lokān na hanti na nibadhyate [Gītā 18.17] itivat ||31 ||",
  "GE07bhg4c06u:1293": "viśvanāthaḥ :",
  "GE07bhg4c06u:1294": "evaṃ mad-aparokṣānubhavāt pūrva-daśāyām api sarvatra parātma-bhāvanayā bhajato yogino na vidhi-kaiṅkaryam ity āha sarveti |",
  "GE07bhg4c06u:1295": "paramātmaiva sarva-karaṇatvād eko 'stīty ekatvam āsthitaḥ san yo bhajati,",
  "GE07bhg4c06u:1296": "śravaṇa-smaraṇādi-bhajana-yukto bhavati,",
  "GE07bhg4c06u:1297": "sa sarvathā śāstroktaṃ karma kurvann akurvan vā vartamāno mayi vartate,",
  "GE07bhg4c06u:1298": "na tu saṃsāre ||31||",
  "GE07bhg4c06u:1299": "baladevaḥ : sa yogī mamācintya-svarūpa-śaktim anubhavann atipriyo bhavatīty āśayavān āha sarveti |",
  "GE07bhg4c06u:1300": "sarveṣāṃ jīvānāṃ hṛdayeṣu prādeśa-mātraś caturbāhur atasī-puṣpa-prabhaś cakrādidharo 'haṃ pṛthak pṛthaṅ nivasāmi |",
  "GE07bhg4c06u:1301": "teṣu bahūnāṃ mad-vigrahāṇām ekatvam abhedam āśrito yo māṃ bhajati dhyāyati,",
  "GE07bhg4c06u:1302_0": "so yogī sarvathā vartamāno vyutthāna-kāle sva-vihitaṃ karma kurvann akurvan vā mayi",
  "GE07bhg4c06u:1302_1": "vartate mamācintya-śaktikatva-dharmānubhava-mahimnā nirdagdha-kāma-cāra-doṣo mat-sāmīpya-lakṣaṇaṃ mokṣaṃ vindati,",
  "GE07bhg4c06u:1303": "na tu saṃsāram ity arthaḥ |",
  "GE07bhg4c06u:1304": "śrutiś ca harer acintya-śatkikatām āha eko 'pi san bahudhā yo 'vabhāti iti | smṛtiś ca -",
  "GE07bhg4c06u:1305": "eka eva paro viṣṇuḥ sarva-vyāpī na saṃśayaḥ |",
  "GE07bhg4c06u:1306": "aiśvaryād rūpam ekaṃ ca sūryavad bahudheyate || iti ||31||",
  "GE07bhg4c06u:1307": "__________________________________________________________",
  "GE07bhg4c06u:1308": "BhG 6.32",
  "GE07bhg4c06u:1309": "ātmaupamyena sarvatra samaṃ paśyati yo 'rjuna |",
  "GE07bhg4c06u:1310": "sukhaṃ vā yadi vā duḥkhaṃ sa yogī paramo mataḥ ||32||",
  "GE07bhg4c06u:1311": "śrīdharaḥ : evaṃ ca māṃ bhajatāṃ yogināṃ madhye sarva-bhūtānukampī śreṣṭha ity āha ātmaupamyeneti |",
  "GE07bhg4c06u:1312": "ātmaupamyena sva-sādṛśyena |",
  "GE07bhg4c06u:1313": "yathā mama sukhaṃ priyaṃ duḥkhaṃ cāpriyaṃ tathānyeṣāṃ apīti sarvatra samaṃ paśyan sukham eva sarveṣāṃ yo vāñchati |",
  "GE07bhg4c06u:1314": "na tu kasyāpi duḥkham |",
  "GE07bhg4c06u:1315": "sa yogī śreṣṭho mamābhimata ity arthaḥ ||32||",
  "GE07bhg4c06u:1316": "madhusūdanaḥ :",
  "GE07bhg4c06u:1317_0": "evam utpanne 'pi tatva-bodhe kaścin mano-nāśa-vāsanā-kṣayayor abhāvāj jīvanmukti-sukhaṃ",
  "GE07bhg4c06u:1317_1": "nānubhavati citta-vikṣepeṇa ca dṛṣṭa-duḥkham anubhavati so 'paramo yogī deha-pāte",
  "GE07bhg4c06u:1317_2": "kaivalya-bhāgitvāt |",
  "GE07bhg4c06u:1318": "deha-sad-bhāva-paryantaṃ ca dṛṣṭa-duḥkhānubhavāt |",
  "GE07bhg4c06u:1319": "tattva-jñāna-mano-nāśa-vāsanā-kṣayāṇāṃ tu yugapad abhyāsād dṛṣṭa-duḥkha-nivṛtti-pūrvakaṃ jīvanmukti-sukham anubhavan prārabdha-karma-vaśāt samādher vyutthāna-kāle kiṃ syāt ?",
  "GE07bhg4c06u:1320": "ity ucyata ātmaupamyeneti |",
  "GE07bhg4c06u:1321_0": "ātmaivaupamyam upamā tenātma-dṛṣṭāntena sarvatra prāṇi-jāte sukhaṃ vā yadi vā duḥkhaṃ",
  "GE07bhg4c06u:1321_1": "samaṃ tulyaṃ yaḥ paśyati svasyāniṣṭaṃ yathā na sampādayati evaṃ parasyāpy aniṣṭaṃ",
  "GE07bhg4c06u:1321_2": "yo na sampādayati pradveṣa-śūnyatvāt,",
  "GE07bhg4c06u:1322": "sa nirvāsanatayopaśānta-manā yogī brahmavit paramaḥ śreṣṭho mataḥ pūrvasmāt, he arjuna |",
  "GE07bhg4c06u:1323": "atas tattva-jñāna-mano-nāśa-vāsanā-kṣayāṇām akramam abhyāsāya mahān prayatna āstheya ity arthaḥ |",
  "GE07bhg4c06u:1324_0": "tatredaṃ sarvaṃ dvaita-jātam advitīye cid-ānandātmani māyayā kalpitatvān mṛṣaivātmaivaikaḥ",
  "GE07bhg4c06u:1324_1": "paramārtha-satyaḥ sac-cid-ānandādvayo 'ham asmīti jñānaṃ tattva-jñānaṃ pradīpa-jvālā-santānavad",
  "GE07bhg4c06u:1324_2": "vṛtti-santāna-rūpeṇa pariṇamamānam antaḥ-karaṇa-dravyaṃ mananātmakatvān mana ity ucyate |",
  "GE07bhg4c06u:1325": "tasya nāśe nāma vṛtti-rūpa-pariṇāmaṃ parityajya sarva-vṛtti-nirodhinā nirodhākāreṇa pariṇāmaḥ |",
  "GE07bhg4c06u:1326": "pūrvāpara-parāmarśam antareṇa sahasotpadyamānasya krodhādi-vṛtti-viśeṣasya hetuś citta-gataḥ saṃskāra-viśeṣo vāsanā pūrva-pūrvābhyāsena citte vāsyamānatvāt |",
  "GE07bhg4c06u:1327": "tasyāḥ kṣayo nāma viveka-janyāyāṃ citta-praśama-vāsanāyāṃ dṛḍhāyāṃ saty api bāhye nimitte krodhādy-anutpattiḥ |",
  "GE07bhg4c06u:1328": "tatra tattva-jñāne sati mithyā-bhūte jagati nara-viṣāṇādāv iva dhī-vṛtty-anudayād ātmanaś",
  "GE07bhg4c06u:1329": "ca dṛṣṭatvena punar-vṛtty-anupayogān nirandhanāgnivan mano naśyati |",
  "GE07bhg4c06u:1330": "naṣṭe ca manasi saṃskārodbodhakasya bāhyasya nimittasyāpratītau vāsanā kṣīyate |",
  "GE07bhg4c06u:1331": "kṣīṇāyāṃ vāsanāyāṃ hetv-abhāvena krodhādi-vṛtty-anudayān mano naśyati |",
  "GE07bhg4c06u:1332": "naṣṭe ca manasi śama-damādi-sampattyā tattva-jñānam udeti |",
  "GE07bhg4c06u:1333": "evam utpanne tattva-jñāne rāga-dveṣādi-rūpā vāsanā kṣīyate |",
  "GE07bhg4c06u:1334": "kṣīṇāyāṃ ca vāsanāyāṃ pratibandhābhāvāt tattva-jñānodaya iti paraspara-kāraṇatvaṃ darśanīyam |",
  "GE07bhg4c06u:1335": "ataeva bhagavān vasiṣṭha āha -",
  "GE07bhg4c06u:1336": "tattva-jñānaṃ mano-nāśo vāsanā-kṣaya eva ca |",
  "GE07bhg4c06u:1337": "mithaḥ kāraṇatāṃ gatvā duḥsādhyāni sthitāni hi ||",
  "GE07bhg4c06u:1338": "tasmād rāghava yatnena pauruṣeṇa vivekinā |",
  "GE07bhg4c06u:1339": "bhogecchāṃ dūratas tyaktvā trayam etat samāśraya || iti |",
  "GE07bhg4c06u:1340": "pauruṣo yatnaḥ kenāpy upāyenāvaśyaṃ sampādayiṣyāmīty evaṃ-vidhotsāha-rūpo nirbandhaḥ |",
  "GE07bhg4c06u:1341": "viveko nāma vivicya niścayaḥ |",
  "GE07bhg4c06u:1342": "tattva-jñānasya śravaṇādikaṃ sādhanaṃ mano-nāśasya yogaḥ vāsanā-kṣayasya pratikūla-vāsanotpādanam iti |",
  "GE07bhg4c06u:1343": "etādṛśa-viveka-yuktena pauruṣeṇa prayatnena bhogecchāyāḥ svalpāyā api haviṣā kṛṣṇa-vartmeveti nyāyena vāsanā-vṛddhi-hetutvād dūrata ity uktam |",
  "GE07bhg4c06u:1344": "dvividho hi vidyādhikārī kṛtopāstir akṛtopāstiś ca |",
  "GE07bhg4c06u:1345": "tatra ya upāsya-sākṣātkāra-paryantām upāstiṃ kṛtvā tattva-jñānāya pravṛttas tasya vāsanā-kṣaya-mano-nāśaayor dṛḍhataratvena jñānād ūrdhvaṃ jīvan-muktiḥ svata eva sidhyati |",
  "GE07bhg4c06u:1346": "idānīṃtanas tu prāyeṇākṛtopāstir eva mumukṣur autsukya-mātrāt sahasā vidyāyāṃ pravartate |",
  "GE07bhg4c06u:1347": "yogaṃ vinā cij-jaḍa-viveka-mātreṇaiva ca mano-nāśa-vāsanā-kṣayau tātkālikau sampādya śama-damādi-sampattyā śravana-manana-nididhyāsanāni sampādayati |",
  "GE07bhg4c06u:1348": "taiś ca dṛḍhābhyastaiḥ sarva-bandha-vicchedi tattva-jñānam udeti |",
  "GE07bhg4c06u:1349": "avidyā-granthi-brahmatvaṃ hṛdaya-granthiḥ saṃśayāḥ karmāṇy asarva-kāmatvaṃ mṛtyuḥ punar janma cety aneka-vidho bandho jñānān nivartate |",
  "GE07bhg4c06u:1350": "tathā ca śrūyate - yo veda nihitaṃ guhāyāṃ so 'vidyā-granthiṃ vikiratīha somya",
  "GE07bhg4c06u:1351": "[] brahma veda brahmaiva bhavati []",
  "GE07bhg4c06u:1352": "bhidyate hṛdaya-granthiś chidyante sarva-saṃśayāḥ |",
  "GE07bhg4c06u:1353": "kṣīyante cāsya karmāṇi tasmin dṛṣṭe parāvare || [MuṇḍU 2.2.8]",
  "GE07bhg4c06u:1354": "satyaṃ jñānam anantaṃ brahma |",
  "GE07bhg4c06u:1355": "yo veda nihitaṃ guhāyāṃ parame vyoman |",
  "GE07bhg4c06u:1356": "so 'śnute sarvān kāmān saha [TaittU 1.1] tam eva viditvātimṛtyum eti [ŚvetU 3.8]",
  "GE07bhg4c06u:1357": "yas tu vijñānavān bhavati sa-manaskaḥ sadā śuciḥ |",
  "GE07bhg4c06u:1358": "sa tu tat-padam āpnoti yasmād bhūyo na jāyate || [KaṭhU 1.3.8]",
  "GE07bhg4c06u:1359": "ya evaṃ vedāhaṃ brahmāsmīti sa idaṃ sarvaṃ bhavati [BAU 1.4.10] ity asarvatva-nivṛtti-phalam udāhāryam |",
  "GE07bhg4c06u:1360": "seyaṃ videha-muktiḥ saty api dehe jñānotpatti-sama-kālīnā jñeyā |",
  "GE07bhg4c06u:1361": "brahmaṇy avidyādhyāropitānām eteṣāṃ bandhānām avidyā-nāśe sati nivṛttau punar utpatty-asambhavāt |",
  "GE07bhg4c06u:1362": "ataḥ śaithilya-hetv-abhāvāt tattva-jñānaṃ tasyānuvartate |",
  "GE07bhg4c06u:1363": "mano-nāśa-vāsanā-kṣayautu dṛḍhābhyāsābhāvād bhoga-pradena prārabdhena karmaṇā bādhyamānatvāc ca savāta-pradeśa-pradīpavat sahasā nivartete |",
  "GE07bhg4c06u:1364": "ata idānīṃtanasya tattva-jñāninaḥ prāk-siddhe tattva-jñāne na prayatnāpekṣā |",
  "GE07bhg4c06u:1365": "kiṃ tu mano-nāśa-vāsanā-kṣayau prayatna-sādhyāv iti |",
  "GE07bhg4c06u:1366": "tatra mano-nāśao 'samprajñāta-samādhi-nirūpaṇena nirūpitaḥ prāk |",
  "GE07bhg4c06u:1367": "vāsanā-kṣayas tv idānīṃ nirūpyate |",
  "GE07bhg4c06u:1368": "tatra vāsanā-svarūpaṃ vasiṣṭha āha -",
  "GE07bhg4c06u:1369": "dṛḍha-bhāvanayā tyakta-pūrvāpara-vicāraṇam |",
  "GE07bhg4c06u:1370": "yad ādānaṃ padārthasya vāsanā sā prakīrtitā ||",
  "GE07bhg4c06u:1371": "atra ca sva-sva-deśācāra-kula-dharma-svabhāva-bheda-tad-gatāpaśabda-su-śabdādiṣu prāṇinām abhiniveśaḥ sāmānyenodāharaṇam |",
  "GE07bhg4c06u:1372": "sā ca vāsanā dvividhā malinā śuddhā ca |",
  "GE07bhg4c06u:1373": "śuddhā daivī sampat |",
  "GE07bhg4c06u:1374": "śāstra-saṃskāra-prābalyāt tattva-jñāna-sādhanatvenaika-rūpaiva |",
  "GE07bhg4c06u:1375": "malinā tu trividhā loka-vāsanā śāstra-vāsanā deha-vāsanā ceti |",
  "GE07bhg4c06u:1376": "sarve janā yathā na nindanti tathaivācariṣyāmīty aśakyārthābhiniveśo loka-vāsanā |",
  "GE07bhg4c06u:1377": "tasyāś ca ko lokam ārādhayituṃ samartha iti nyāyena sampādayitum aśakyatvāt puruṣārthānupayogitvāc ca malinatvam |",
  "GE07bhg4c06u:1378": "śāstra-vāsanā tu trividhā pāṭha-vyasanaṃ bahu-śāstra-vyasanam anuṣṭhāna-vyasanaṃ ceti krameṇa bharadvājasya durvāsaso nidāghasya ca prasiddhā |",
  "GE07bhg4c06u:1379": "malinatvaṃ cāsyāḥ kleśāvahatvāt puruṣārthānupayogitvād darpa-hetutvāj janma-hetutvāc ca |",
  "GE07bhg4c06u:1380": "deha-vāsanāpi trividhā",
  "GE07bhg4c06u:1381": "ātmatva-bhrāntir guṇādhāna-bhrāntir guṇādhāna-bhrāntir doṣāpanayana-bhrāntiś ceti |",
  "GE07bhg4c06u:1382": "tatrātmatva-bhrāntir virocanādiṣu prasiddhā sārvalaukikī |",
  "GE07bhg4c06u:1383": "guṇādhānaṃ dvividhaṃ laukikaṃ śāstrīyaṃ ca |",
  "GE07bhg4c06u:1384": "samīcīna-śabdādi-viṣaya-sampādanaṃ laukikaṃ, gaṅgā-snāna-śālagrāma-tīrthādi-sampādanaṃ śāstrīyam |",
  "GE07bhg4c06u:1385": "doṣāpanayanam api dvividhaṃ laukikaṃ śāstrīyaṃ ca |",
  "GE07bhg4c06u:1386": "cikitsakoktair auṣadhair vyādhy-ādy-apanayanaṃ laukikaṃ,",
  "GE07bhg4c06u:1387": "vaidika-snānācamanādibhir aśaucādy-apanayanaṃ vaidikam |",
  "GE07bhg4c06u:1388": "etasyāś ca sarva-prakārāyā malinatvam aprāmāṇikatvād aśakyatvāt puruṣārthānupayogitvāt punar-janma-hetutvāc ca |",
  "GE07bhg4c06u:1389": "tad etal-loka-śāstra-deha-vāsanā-trayam avivekanām upādeyatvena pratibhāsamānam api vividiṣor vedanotpatti-virodhitvād viduṣo jñāna-niṣṭhā-virodhitvāc ca vivekibhir heyam |",
  "GE07bhg4c06u:1390": "tad evaṃ bāhya-viṣaya-vāsanā trividhā nirūpitā |",
  "GE07bhg4c06u:1391": "ābhyantara-vāsanā tu kāma-krodha-dambha-darpādy-āsura-sampad-rūpā sarvānartha-mūlaṃ mānasī vāsanety ucyate |",
  "GE07bhg4c06u:1392": "tad evaṃ bāhyābhyantara-vāsanā-catuṣṭayasya śuddha-vāsanayā kṣayaḥ sampādanīyaḥ |",
  "GE07bhg4c06u:1393": "tad uktaṃ vasiṣṭhena -",
  "GE07bhg4c06u:1394": "mānasīr vāsanāḥ pūrvaṃ tyaktvā viṣaya-vāsanāḥ |",
  "GE07bhg4c06u:1395": "maitryādi-vāsanā rāma gṛhāṇāmala-vāsanāḥ || iti |",
  "GE07bhg4c06u:1396": "tatra viṣaya-vāsanā-śabdena pūrvoktās tisro loka-śāstra-veda-vāsanā vivakṣitāḥ |",
  "GE07bhg4c06u:1397": "mānasa-vāsanā-śabdena kāma-krodha-dambha-darpādy-āsura-sampad-vivakṣitā |",
  "GE07bhg4c06u:1398": "yad vā śabda-sparśa-rūpa-rasa-gandhā viṣayāḥ |",
  "GE07bhg4c06u:1399": "teṣāṃ bhujyamānatva-daśā-janyaḥ saṃskāro viṣaya-vāsanā |",
  "GE07bhg4c06u:1400": "kāmyamānatva-daśā-janyaḥ saṃskāro mānasa-vāsanā |",
  "GE07bhg4c06u:1401": "asmin pakṣe pūrvoktānāṃ catasṛṇām anayor evāntarbhāvaḥ |",
  "GE07bhg4c06u:1402": "bāhyābhyanara-vyatirekeṇa vāsanāntarāsambhavāt |",
  "GE07bhg4c06u:1403": "tāsāṃ vāsanānāṃ parityāgo nāma tad-viruddha-maitry-ādi-vāsanotpādanam |",
  "GE07bhg4c06u:1404": "tāś ca maitry-ādi-vāsanā bhagavatā patañjalinā sūtritāḥ prāk saṃkṣepeṇa vyākhyātā api punar vyākhyāyante |",
  "GE07bhg4c06u:1405": "cittaṃ hi rāga-dveṣa-puṇya-pāpaiḥ kaluṣīkriyate |",
  "GE07bhg4c06u:1406": "tatra sukhānuśayī rāgaḥ [YogaS 2.7] |",
  "GE07bhg4c06u:1407": "mohād anubhūyamānaṃ sukham anuśete kaścid dhī-vṛtti-viśeṣo rājasaḥ sarvaṃ sukha-jātīyaṃ me bhūyād iti |",
  "GE07bhg4c06u:1408": "tac ca dṛṣṭādṛṣṭa-sāmagry-abhāvāt sampādayitum aśakyam |",
  "GE07bhg4c06u:1409": "ataḥ sa rāgaś cittaṃ kaluṣīkaroti |",
  "GE07bhg4c06u:1410": "yadā tu sukhiu prāṇiṣv ayaṃ maitrīṃ bhāvayet sarve 'py ete sukhino madīyā iti tadā tat sukhaṃ svakīyam eva sampannam iti bhāvayatas tatra rāgo nivartate |",
  "GE07bhg4c06u:1411": "yathā svasya rājya-nivṛttāv api putrādi-rājyam eva svakīyaṃ rājyaṃ tadvat |",
  "GE07bhg4c06u:1412": "nivṛtte ca rāge varṣāvyapāye jalam iva cittaṃ prasīdati |",
  "GE07bhg4c06u:1413": "tathā duḥkhānuśayī dveṣaḥ [YogaS 2.8] duḥkham anuśete kaścd dhī-vṛtti-viśeṣas tamo 'nugata-rajaḥ-pariṇāma īdṛśaṃ sarvaṃ duḥkhaṃ sarvadā me mā bhūd iti | tac ca",
  "GE07bhg4c06u:1414": "śatru-vyāghrādiṣu satsya na nivārayituṃ śakyam |",
  "GE07bhg4c06u:1415": "na ca sarve te duḥkha-hetavo hantuṃ śakyante |",
  "GE07bhg4c06u:1416": "ataḥ sa dveṣaḥ sadā hṛdayaṃ dahati |",
  "GE07bhg4c06u:1417": "yadā tu svasyeva pareṣāṃ sarveṣām api duḥkham mā bhūd iti karuṇāṃ duḥkhiṣu bhāvayet tadā vairyādi-dveṣa-nivṛttau cittaṃ prasīdati |",
  "GE07bhg4c06u:1418": "tathā ca smaryate -",
  "GE07bhg4c06u:1419": "prāṇā yathātmano 'bhīṣṭā bhūtānām api te tathā |",
  "GE07bhg4c06u:1420": "ātmaupamyena bhūteṣu dayāṃ kurvanti sādhavaḥ || iti |",
  "GE07bhg4c06u:1421": "etad evehāpy uktam - ātmaupamyena sarvatrety ādi |",
  "GE07bhg4c06u:1422": "tathā prāṇinaḥ svabhāvata eva puṇyaṃ nānutiṣṭhanti pāpaṃ tv anutiṣṭhanti | tad āhuḥ -",
  "GE07bhg4c06u:1423": "puṇyasya phalam icchanti puṇyaṃ necchanti mānavāḥ |",
  "GE07bhg4c06u:1424": "na pāpa-phalam icchanti pāpaṃ kurvanti yatnataḥ || iti |",
  "GE07bhg4c06u:1425": "te ca puṇya-pāpe akriyamāṇa-kriyamāṇe paścāt-tāpaṃ janayataḥ |",
  "GE07bhg4c06u:1426": "sa ca śrutyānūditaḥ - kim ahaṃ sādhu nākaravaṃ kim ahaṃ pāpam akaravam iti |",
  "GE07bhg4c06u:1427": "yady asau puṇya-puruṣeṣu muditāṃ bhāvayet tadā tad-vāsanāvān svayam evāpramatto 'śukla-kṛṣṇe puṇye pravartate |",
  "GE07bhg4c06u:1428": "tad uktaṃ karmāśukla-kṛṣṇaṃ yoginas trividham itareṣām ayogināṃ trividhaṃ śuklaṃ śubhaṃ kṛṣṇam aśubhaṃ śukla-kṛṣṇaṃ śubhāśubham iti |",
  "GE07bhg4c06u:1429": "tathā pāpa-puruṣeṣūpekṣāṃ bhāvayan svayam api tad-vāsanāvān pāpān nivartate |",
  "GE07bhg4c06u:1430": "tataś ca puṇyākaraṇa-pāpa-karaṇa-nimittasya paścāt-tāpasyābhāve cittaṃ prasīdati |",
  "GE07bhg4c06u:1431": "evaṃ sukhiṣu maitrīṃ bhāvayato na kevalaṃ rāgo nivartate kiṃtv asūyerṣyādayo 'pi nivartante |",
  "GE07bhg4c06u:1432": "para-guṇeṣu doṣāviṣkaraṇam asūyā |",
  "GE07bhg4c06u:1433": "para-guṇānām asahanam īrṣyā |",
  "GE07bhg4c06u:1434": "yadā maitrī-vaśāt para-sukhaṃ svīyam eva sampannaṃ tadā para-guṇeṣu katham asūyādikaṃ sambhavet |",
  "GE07bhg4c06u:1435": "tathā duḥkhiṣu karuṇāṃ bhāvayataḥ śatru-vadhādikaro dveṣo yadā nivartate tadā duḥkhitva-pratiyogika-svasukhitva-prayukta-darpo 'pi nivartate |",
  "GE07bhg4c06u:1436": "evaṃ doṣāntara-nivṛttir apy ūhanīyā vāsiṣṭha-rāmāyaṇādiṣu |",
  "GE07bhg4c06u:1437": "tad evaṃ tattva-jñānaṃ mano-nāśo vāsanā-kṣayaś ceti trayam abhyasanīyam |",
  "GE07bhg4c06u:1438": "tatra kenāpi dvāreṇa punaḥ punas tattvānusmaraṇaṃ tattva-jñānābhyāsaḥ | tad uktam -",
  "GE07bhg4c06u:1439": "tac-cintanaṃ tat-kathanam anyonyaṃ tat-prabodhanam |",
  "GE07bhg4c06u:1440": "etad eka-paratvaṃ ca brahmābhyāsaṃ vidur budhāḥ ||",
  "GE07bhg4c06u:1441": "sargādāv eva notpannaṃ dṛśyaṃ nāsty eva tat sadā |",
  "GE07bhg4c06u:1442": "idaṃ jagad ahaṃ ceti bodhābhyāsaṃ viduḥ param || iti |",
  "GE07bhg4c06u:1443": "dṛśyāvabhāsa-virodhi-yogābhyāso mano-nirodhābhyāsaḥ | tad uktam -",
  "GE07bhg4c06u:1444": "atyantābhāva-sampattau jñātur jñeyasya vastunaḥ |",
  "GE07bhg4c06u:1445": "yuktyā śāstrair yatante ye te 'py atrābhyāsinaḥ sthitāḥ || iti |",
  "GE07bhg4c06u:1446": "jñātṛ-jñeyor mithyātva-dhīra-bhāva-sampattiḥ |",
  "GE07bhg4c06u:1447": "svarūpeṇāpy apratītir atyantābhāva-sampattis tad-artham | yuktyā yogena |",
  "GE07bhg4c06u:1448": "dṛśyāsambhava-bodhena rāga-dveṣādi-tānave |",
  "GE07bhg4c06u:1449": "ratir ghanoditā yāsau brahmābhyāsaḥ sa ucyate ||",
  "GE07bhg4c06u:1450": "iti rāga-dveṣādi-kṣīṇatā-rūpa-vāsanā-kṣayābhyāsa uktaḥ |",
  "GE07bhg4c06u:1451_0": "tasmād upapannam etat tattva-jñānābhyāsena mano-nāśābhyāsena vāsanā-kṣayābhyāsena",
  "GE07bhg4c06u:1451_1": "ca rāga-dveṣa-śūnyatayā yaḥ sva-para-sukha-duḥkhādiṣu sama-dṛṣṭiḥ sa paramo yogī",
  "GE07bhg4c06u:1451_2": "mato yas tu viṣama-dṛṣṭiḥ sa tattva-jñānavān apy aparamo yogīti ||32 ||",
  "GE07bhg4c06u:1452": "viśvanāthaḥ : kiṃ ca, sādhana-daśāyāṃ yogī sarvatra samaḥ syād ity uktam |",
  "GE07bhg4c06u:1453": "tatra mukhyaṃ sāmyaṃ vyacaṣṭe ātmaupamyeneti |",
  "GE07bhg4c06u:1454": "sukhaṃ vā duḥkhaṃ veti yathā mama sukhaṃ priyaṃ duḥkham apriyaṃ,",
  "GE07bhg4c06u:1455": "tathaivānyeṣām apīti sarvatra samaṃ paśyan sukham eva sarveṣāṃ yo vāñchati,",
  "GE07bhg4c06u:1456": "na tu kasyāpi duḥkham,",
  "GE07bhg4c06u:1457": "sa yogī śreṣṭho mamābhimataḥ ||32||",
  "GE07bhg4c06u:1458": "baladevaḥ : sarva-bhūta-hite rataḥ iti yat prāg uktaṃ, tad viśadayati ātmaupamyeneti |",
  "GE07bhg4c06u:1459": "vyutthāna-daśāyām ātmaupamyena sva-sādṛśyena sukhaṃ duḥkhaṃ ca yaḥ sarvatra samaṃ paśyati |",
  "GE07bhg4c06u:1460": "svasyeva parasya sukham evecchati,",
  "GE07bhg4c06u:1461": "na tu duḥkham,",
  "GE07bhg4c06u:1462": "sa sva-para-sukha-duḥkha-sama-dṛṣṭiḥ sarvānukampī yogī mama paramaḥ śreṣṭho 'bhimataḥ |",
  "GE07bhg4c06u:1463": "tad-viṣama-dṛṣṭis tu tattva-jño 'py aparama-yogīti bhāvaḥ ||32||",
  "GE07bhg4c06u:1464": "__________________________________________________________",
  "GE07bhg4c06u:1465": "BhG 6.33",
  "GE07bhg4c06u:1466": "arjuna uvāca",
  "GE07bhg4c06u:1467": "yo 'yaṃ yogas tvayā proktaḥ sāmyena madhusūdana |",
  "GE07bhg4c06u:1468": "etasyāhaṃ na paśyāmi cañcalatvāt sthitiṃ sthirām ||33||",
  "GE07bhg4c06u:1469": "śrīdharaḥ : ukta-lakṣaṇasya yogasyāsambhavaṃ manvāno 'rjuna uvāca yo 'yam iti |",
  "GE07bhg4c06u:1470": "sāmyena manaso laya-vikṣepa-śūnyatayā kevalātmākārāvasthānena |",
  "GE07bhg4c06u:1471": "yo 'yaṃ yogas tvayā proktaḥ |",
  "GE07bhg4c06u:1472": "etasya sthirāṃ dīrgha-kālāṃ sthitiṃ na paśyāmi |",
  "GE07bhg4c06u:1473": "manasaś cañcalatvāt ||33||",
  "GE07bhg4c06u:1474": "madhusūdanaḥ : uktam artham ākṣipan arjuna uvāca yo 'yam iti |",
  "GE07bhg4c06u:1475": "yo 'yaṃ sarvatra samaṣṭi-lakṣaṇaḥ paramo yogaḥ sāmyena samatvena citta-gatānāṃ rāga-dveṣādīnāṃ viṣama-dṛṣṭi-hetūnāṃ nirākaraṇena tvayā sarvajñeneśvareṇoktaḥ |",
  "GE07bhg4c06u:1476_0": "he madhusūdana ! sarva-vaidika-sampradāya-pravartaka ! etasya tvad-uktasya sarva-mano-vṛtti-nirodha-lakṣaṇasya",
  "GE07bhg4c06u:1476_1": "yogasya sthitiṃ vidyamānatāṃ sthirāṃ dīrgha-kālānuvartinīṃ na paśyāmi na sambhāvayāmi",
  "GE07bhg4c06u:1476_2": "aham asmad-vidho 'nyo vā yogābhyāsa-nipuṇaḥ |",
  "GE07bhg4c06u:1477": "kasmān na sambhāvayasi tatrāha cañcalatvāt, manasa iti śeṣaḥ ||33||",
  "GE07bhg4c06u:1478": "viśvanāthaḥ : bhagavad-ukta-lakṣaṇasya sāmyasya duṣkaratvam ālakṣyovāca yo 'yam iti |",
  "GE07bhg4c06u:1479": "etasya sāmyena prāptasya yogasya sthirāṃ sārvadikīṃ sthitiṃ na paśyāmi |",
  "GE07bhg4c06u:1480": "eṣa yogaḥ sarvadā na tiṣṭhati kintu tri-catura-dināny evety arthaḥ |",
  "GE07bhg4c06u:1481": "kutaḥ ? cañcalatvāt |",
  "GE07bhg4c06u:1482": "tathā hy ātma-duḥkha-sukha-samam eva sarva-jagad-varti-janānāṃ sukha-duḥkhaṃ paśyed iti sāmyam uktam |",
  "GE07bhg4c06u:1483": "tatra ye bandhavas taṭasthāś ca teṣu sāmyaṃ bhaved api,",
  "GE07bhg4c06u:1484": "ye ripavo ghātakā dveṣṭāro nindakāś ca teṣu na sambhaved eva |",
  "GE07bhg4c06u:1485": "na hi mayā svasya yudhiṣṭhirasya duryodhanasya ca sukha-duḥkhe sarvathā tulye draṣṭuṃ śakyete |",
  "GE07bhg4c06u:1486": "yadi ca svasya sva-ripūṇāṃ ca jīvātma-paramātma-prāṇendriya-daihika-bhūtāni samāny eveti vivekena prabalasyāticañcalasya manaso nigrahaṇāśakyatvāt |",
  "GE07bhg4c06u:1487": "pratyuta viṣayāsaktena tena manasaiva vivekasya grasyamānatva-darśanād",
  "GE07bhg4c06u:1488": "iti ||33||",
  "GE07bhg4c06u:1489": "baladevaḥ : uktam ākṣipann arjuna uvāca yo 'yam iti |",
  "GE07bhg4c06u:1490": "sāmyena sva-para-sukha-duḥkha-taulyena yo 'yaṃ yogas tvayā sarvajñena proktas tasya sthirāṃ sārvadikīṃ sthitiṃ niṣṭhām apy ahaṃ na paśyāmi,",
  "GE07bhg4c06u:1491": "kintu dvi-trāṇy eva dinānīty arthaḥ |",
  "GE07bhg4c06u:1492": "kutaḥ ? cañcalatvāt |",
  "GE07bhg4c06u:1493": "ayam arthaḥ - bandhuṣu udāsīneṣu ca tat sāmyaṃ kadācit syāt |",
  "GE07bhg4c06u:1494": "na ca śatruṣu nindakeṣu ca kadācid api |",
  "GE07bhg4c06u:1495": "yadi paramātmādhiṣṭhānatvaṃ sarvatrāviśeṣam iti vivekena tad grāhyaṃ,",
  "GE07bhg4c06u:1496": "tarhi na tat sārvadikaṃ aticapalasya baliṣṭhasya ca manasas tena vivekena nigrahītum aśakyatvād iti ||33||",
  "GE07bhg4c06u:1497": "__________________________________________________________",
  "GE07bhg4c06u:1498": "BhG 6.34",
  "GE07bhg4c06u:1499": "cañcalaṃ hi manaḥ kṛṣṇa pramāthi balavad dṛḍham |",
  "GE07bhg4c06u:1500": "tasyāhaṃ nigrahaṃ manye vāyor iva suduṣkaram ||34||",
  "GE07bhg4c06u:1501": "śrīdharaḥ : etaṃ sphuṭayati cañcalam iti |",
  "GE07bhg4c06u:1502": "cañcalaṃ svabhāvenaiva capalam |",
  "GE07bhg4c06u:1503": "kiṃ ca pramāthi pramathana-śīlam |",
  "GE07bhg4c06u:1504": "dehendriya-kṣobha-karam ity arthaḥ |",
  "GE07bhg4c06u:1505": "kiṃ ca balavad vicāreṇāpi jetum aśakyam |",
  "GE07bhg4c06u:1506": "kiṃ ca dṛḍhaṃ viṣaya-vāsanānubaddhatayā durbhedam |",
  "GE07bhg4c06u:1507": "ato yathākāśe dodhūyamānasya vāyoḥ kumbhādiṣu nirodhanam aśakyaṃ tathāhaṃ tasya manaso nigrahaṃ nirodhaṃ suduṣkaraṃ sarvathā kartum aśakyaṃ manye ||34||",
  "GE07bhg4c06u:1508": "madhusūdanaḥ : sarva-loka-prasiddhatvena tad eva cañcalatvam upapādayati cañcalaṃ hīti |",
  "GE07bhg4c06u:1509": "cañcalam atyarthaṃ calaṃ sadā calana-svabhāvaṃ manaḥ |",
  "GE07bhg4c06u:1510": "hi prasiddham evaitat |",
  "GE07bhg4c06u:1511": "bhaktānāṃ pāpādi-doṣān sarvathā nivārayitum aśakyān api kṛṣati nivārayati teṣām eva sarvathā prāptum aśayān api puruṣārthān ākarṣati prāpayatīti vā kṛṣṇaḥ |",
  "GE07bhg4c06u:1512": "tena rūpeṇa sambodhayan durnivāram api citta-cāñcalyaṃ nivārya duṣprāpam api samādhi-sukhaṃ tvam eva prāpayituṃ śaknoṣīti sūcayati |",
  "GE07bhg4c06u:1513": "na kevalam atyarthaṃ cañcalaṃ kintu pramāthi śarīram indriyāṇi ca pramathituṃ kṣobhayituṃ śīlaṃ yasya tat |",
  "GE07bhg4c06u:1514": "kṣobhakatayā śarīrendriya-saṃghātasya vivaśatā-hetur ity arthaḥ |",
  "GE07bhg4c06u:1515": "kiṃ ca balavat, abhipretād viṣayāt kenāpy upāyena nivārayitum aśakyam |",
  "GE07bhg4c06u:1516": "kiṃ ca, dṛḍhaṃ viṣaya-vāsanā-sahasrānusyūtatayā",
  "GE07bhg4c06u:1517": "bhettum aśakyam, tantu-nāga-vad acchedyam iti bhāṣye |",
  "GE07bhg4c06u:1518": "tantu-nāgo nāga-pāśaḥ |",
  "GE07bhg4c06u:1519": "tāntanīti gurjarādau prasiddho mahā-hrada-nivāsī jantu-viśeṣo vā |",
  "GE07bhg4c06u:1520_0": "tasyātidṛḍhatayā balavato balavattayā pramāthinaḥ pramāthitayāticañcalasya mahā-matta-vana-gajasya",
  "GE07bhg4c06u:1520_1": "nigrahaṃ nirodhaṃ nirvṛttikatayāvasthānaṃ suduṣkaraṃ sarvathā kartum aśakyam ahaṃ manye |",
  "GE07bhg4c06u:1521": "vāyor iva |",
  "GE07bhg4c06u:1522": "yathākāśe dodhūyamānasya vāyor niścalatvaṃ sampādya nirodhanam aśakyaṃ tadvad ity arthaḥ |",
  "GE07bhg4c06u:1523": "ayaṃ bhāvaḥ |",
  "GE07bhg4c06u:1524_0": "jāte 'pi tattva-jñāne prārabdha-karma-bhogāya jīvataḥ puruṣasya kartṛtva-bhoktṛtva-sukha-duḥkha-rāga-dveṣādi-lakṣaṇaś",
  "GE07bhg4c06u:1524_1": "citta-dharmaḥ kleśa-hetutvād bādhitānuvṛttyāpi bandho bhavati |",
  "GE07bhg4c06u:1525": "citta-vṛtti-nirodha-rūpeṇa tu yogena tasya nivāraṇaṃ jīvanmuktir ity ucyate |",
  "GE07bhg4c06u:1526": "yasyāḥ sampādanena sa yogī paramo mata ity uktam |",
  "GE07bhg4c06u:1527": "tatredam ucyate |",
  "GE07bhg4c06u:1528": "bandhaḥ kiṃ sākṣiṇo nivāryate kiṃ vā cittāt |",
  "GE07bhg4c06u:1529": "nādyas tattva-jñānenaiva sākṣiṇo bandhasya nivāritatvāt |",
  "GE07bhg4c06u:1530": "na dvitīyaḥ svabhāva-viparyayāyogāt |",
  "GE07bhg4c06u:1531": "virodhi-sad-bhāvāc ca |",
  "GE07bhg4c06u:1532_0": "na hi jalād ārdratvam agner voṣṇatvaṃ nivārayituṃ śakyate pratikṣaṇa-pariṇamino hi",
  "GE07bhg4c06u:1532_1": "bhāvā ṛte citi-śakteḥ iti nyāyena pratikṣaṇa-pariṇama-svabhāvatvāc cittasya prārabdha-bhogena",
  "GE07bhg4c06u:1532_2": "ca karmaṇā kṛtsnāvidyā-tat-kārya-nāśane pravṛttasya tattva-jñānasyāpi pratibandhaṃ",
  "GE07bhg4c06u:1533": "kṛtvā sva-phala-dānāya dehendriyādikam avasthāpitam |",
  "GE07bhg4c06u:1534": "na ca karmaṇā sva-phala-sukha-duḥkhādi-bhogaś citta-vṛttibhir vinā sampādayituṃ śakyate |",
  "GE07bhg4c06u:1535_0": "tasmād yadyapi svābhāvikānām api citta-pariṇāmānāṃ kathaṃcid yogenābhibhavaḥ śakyeta",
  "GE07bhg4c06u:1535_1": "kartuṃ tathāpi tattva-jñānād iva yogād api prārabdha-phalasya karmaṇaḥ prābalyād",
  "GE07bhg4c06u:1535_2": "avaśyambhāvini cittasya cāñcalye yogena tan-nivāraṇam aśakyam ahaṃ sva-bodhād eva manye |",
  "GE07bhg4c06u:1536": "tasmād anupapannam etad ātmaupamyena sarvatra sama-darśī paramo yogī mata ity arjunasyākṣepaḥ |34||",
  "GE07bhg4c06u:1537": "viśvanāthaḥ : etad evāha cañcalam iti |",
  "GE07bhg4c06u:1538": "nanu ātmānaṃ rathinaṃ viddhi śarīraṃ ratham eva ca [KaṭhU 1.3.3] ity ādi śruteḥ,",
  "GE07bhg4c06u:1539": "āhuḥ śarīraṃ ratham indriyāṇi",
  "GE07bhg4c06u:1540": "hayān abhīṣūn mana indriyeśam |",
  "GE07bhg4c06u:1541": "vartmāni mātrā dhiṣaṇaṃ ca sūtam [BhP 7.15.41] iti smṛteś ca",
  "GE07bhg4c06u:1542": "buddher mano niyantṛtva-darśanād vivekavatyā buddhyā mano vaśīkartuṃ śaktyam eveti ced ata āha balavat |",
  "GE07bhg4c06u:1543": "sva-praśamakam auṣudham api balavān rogo yathā na gaṇayati,",
  "GE07bhg4c06u:1544": "tathaiva svabhāvād eva baliṣṭhaṃ mano vivekavatīm api buddhim |",
  "GE07bhg4c06u:1545": "kiṃ ca dṛḍham atisūkṣma-buddhi-sūcyāpi loham iva sahasā bhettum aśakyam |",
  "GE07bhg4c06u:1546": "vāyor ity ākāśe dodhūyamānasya vāyor nigrahaṃ kumbhakādinā nirodham iva yogenāṣṭāṅgena manaso 'pi nirodhaṃ duṣkaraṃ manye ||34||",
  "GE07bhg4c06u:1547": "baladevaḥ : tad evāha cañcalaṃ hīti | manaḥ svabhāvena cañcalam | nanu",
  "GE07bhg4c06u:1548": "ātmānaṃ rathinaṃ viddhi śarīraṃ ratham eva ca |",
  "GE07bhg4c06u:1549": "buddhiṃ tu sārathiṃ viddhi manaḥ pragraham eva ca ||",
  "GE07bhg4c06u:1550": "indriyāṇi hayān āhur viṣayāṃs teṣu gocarān |",
  "GE07bhg4c06u:1551": "ātmendriya-mano-yukto bhoktety āhur manīṣiṇaḥ || [KaṭhU 1.3.3]",
  "GE07bhg4c06u:1552": "iti śruter buddhi-niyamyaṃ manaḥ śrūyate tato vivekinyāṃ buddhyāṃ śakyaṃ tad vaśīkartum iti cet tatrāha pramāthīti |",
  "GE07bhg4c06u:1553": "tādṛśīm api buddhiṃ pramathati |",
  "GE07bhg4c06u:1554": "kutaḥ ? balavat sva-praśamakam apy auṣadhaṃ yathā balavān rogo na gaṇayati, tadvat |",
  "GE07bhg4c06u:1555": "kiṃ ca dṛḍham sūcyā lauham iva tādṛśyāpi buddhyā bhettum aśakyam ato yogenāpi tasya nigraham ahaṃ vāyor iva suduṣkaraṃ manye |",
  "GE07bhg4c06u:1556": "na hi vāyor muṣṭinā dhartuṃ śakyate atas tatropāyaṃ brūhīti ||34||",
  "GE07bhg4c06u:1557": "__________________________________________________________",
  "GE07bhg4c06u:1558": "BhG 6.35",
  "GE07bhg4c06u:1559": "śrī-bhagavān uvāca",
  "GE07bhg4c06u:1560": "asaṃśayaṃ mahābāho mano durṇigrahaṃ calam |",
  "GE07bhg4c06u:1561": "abhyāsena tu kaunteya vairāgyeṇa ca gṛhyate ||35||",
  "GE07bhg4c06u:1562": "śrīdharaḥ :",
  "GE07bhg4c06u:1563": "tad uktaṃ cañcalatvādikam aṅgīkṛtyaiva mano-nigrahopāyaṃ śrī-bhagavān uvāca asaṃśayam iti |",
  "GE07bhg4c06u:1564": "cañcalatvādinā mano niroddhum aśakyam iti yad vadasi etan niḥsaṃśayam eva |",
  "GE07bhg4c06u:1565": "tathāpi tv abhyāsena paramātmākāra-pratyayā vṛttyā viṣaya-vaitṛṣṇyena ca gṛhyate |",
  "GE07bhg4c06u:1566": "abhyāsena laya-pratibandhād vairāgyeṇa ca vikṣepa-pratibandhād uparata-vṛttikaṃ sat paramātmākāreṇa tiṣṭhatīty arthaḥ |",
  "GE07bhg4c06u:1567": "tad uktaṃ yoga-śāstre -",
  "GE07bhg4c06u:1568": "manaso vṛtti-śūnyasya brahmākāratayā sthitiḥ |",
  "GE07bhg4c06u:1569": "yāsamprajñāta-nāmāsau samādhir abhidhīyate || iti ||35||",
  "GE07bhg4c06u:1570": "madhusūdanaḥ : tam imam ākṣepaṃ pariharan śrī-bhagavān uvāca asaṃśayam iti |",
  "GE07bhg4c06u:1571_0": "samyag viditaṃ te citta-ceṣṭitaṃ mano nigrahītuṃ śakṣyasīti santoṣeṇa sambodhayati",
  "GE07bhg4c06u:1571_1": "he mahābāho mahāntau sākṣān mahādevenāpi saha kṛta-praharaṇau bāhū yasyeti niratiśayam utkarṣaṃ sūcayati |",
  "GE07bhg4c06u:1572": "prārabdha-karma-prābalyād asaṃyatātmanā durnigrahaṃ duḥkhenāpi nigrahītum aśakyam |",
  "GE07bhg4c06u:1573": "pramāthi balavad dṛḍham iti viśeṣaṇa-trayaṃ piṇḍīkṛtyaitad uktam |",
  "GE07bhg4c06u:1574": "calaṃ svabhāva-cañcalaṃ mana ity asaṃśayaṃ nāsty eva saṃśayo 'tra satyam evaitad bravīṣīty arthaḥ |",
  "GE07bhg4c06u:1575": "evaṃ saty api saṃyatātmanā samādhi-mātropāyena yoginābhyāsena vairāgyeṇa ca gṛhyate nigṛhyate sarva-vṛtti-śūnyaṃ kriyate tan mana ity arthaḥ |",
  "GE07bhg4c06u:1576": "anigrahītur asaṃyatātmanaḥ sakāśāt saṃyatātmano nigrahītur viśeṣa-dyotanāya",
  "GE07bhg4c06u:1577": "tu-śabdaḥ |",
  "GE07bhg4c06u:1578": "mano-nigrahe 'bhyāsa-vairāgyayoḥ samuccaya-bodhanāya ca-śabdaḥ |",
  "GE07bhg4c06u:1579": "he kaunteyeti pitṛ-ṣvasṛ-putras tvam avaśyaṃ mayā sukhī kartavya iti sneha-sambandha-sūcanenāśvāsayati |",
  "GE07bhg4c06u:1580": "atra prathamārdhena cittasya haṭha-nigraho na sambhavatīti dvitīyārdhena tu krama-nigrahaḥ sambhavatīty uktam |",
  "GE07bhg4c06u:1581": "dvividho hi manaso nigrahaḥ |",
  "GE07bhg4c06u:1582": "haṭhena krameṇa ca |",
  "GE07bhg4c06u:1583": "tatra cakṣuḥ-śrotrādīni jñānendriyāṇi vāk-pāṇy-ādīni karmendriyāṇi ca tad-golaka-mātroparodhena haṭhān nigṛhyante |",
  "GE07bhg4c06u:1584": "tad-dṛṣṭāntena mano 'pi haṭhena nigrahīṣyāmīti mūḍhasya bhrāntir bhavati |",
  "GE07bhg4c06u:1585": "na ca tathā nigrahītuṃ śakyate tad-golakasya hṛdaya-kamalasya niroddhum aśakyatvāt |",
  "GE07bhg4c06u:1586": "ataeva ca krama-nigraha eva yuktas tad etad bhagavān vasiṣṭha āha -",
  "GE07bhg4c06u:1587": "upaviśyopaviśyaiva cittajñena muhur muhuḥ |",
  "GE07bhg4c06u:1588": "na śakyate mano jetuṃ vinā yuktim aninditām ||",
  "GE07bhg4c06u:1589": "aṅkuśena vinā matto yathā duṣṭa-mataṅgajaḥ |",
  "GE07bhg4c06u:1590": "adhyātma-vidyādhigamaḥ sādhu-saṅgama eva ca ||",
  "GE07bhg4c06u:1591": "vāsanā-samparityāgaḥ prāṇa-spanda-nirodhanam |",
  "GE07bhg4c06u:1592": "etās tā yuktayaḥ puṣṭāḥ santi citta-jaye kila ||",
  "GE07bhg4c06u:1593": "satīṣu yuktiṣv etāsu haṭhān niyamayanti ye |",
  "GE07bhg4c06u:1594": "cetas te dīpam utsṛjya vinighnanti tamo 'ñjanaiḥ || iti |",
  "GE07bhg4c06u:1595": "krama-nigrahe cādhyātma-vidyādhigama eka upāyaḥ |",
  "GE07bhg4c06u:1596": "sā hi dṛśyasya mithyātvaṃ dṛg-vastunaś ca paramārtha-satya-paramānanda-svaprakāśatavaṃ bodhayati |",
  "GE07bhg4c06u:1597": "tathā ca saty etan manaḥ sva-gocareṣu buddhvā nirindhanāgnivat svayam evopaśāmyati |",
  "GE07bhg4c06u:1598": "yas tu bodhitam api tattvaṃ na samyag budhyate yo vā vismarati tayoḥ sādhu-saṅgama evopāyaḥ |",
  "GE07bhg4c06u:1599": "sādhavo hi punaḥ punar bodhayanti smārayanti ca |",
  "GE07bhg4c06u:1600": "yas tu vidyā-madādi-durvāsanayā pīḍyamāno na sādhūn anuvartitum utsahate tasya pūrvokta-vivekena vāsanā-parityāga evopāyaḥ |",
  "GE07bhg4c06u:1601": "yas tu vāsanānām atiprābalyāt tās tyaktuṃ na śaknoti tasya prāṇa-spanda-nirodha eva upāyaḥ |",
  "GE07bhg4c06u:1602": "prāṇa-spanda-vāsanayoś citta-prerakatvāt tayor nirodhe citta-śāntir upapadyate |",
  "GE07bhg4c06u:1603": "tad etad āha sa eva -",
  "GE07bhg4c06u:1604": "dve bīje citta-vṛkṣasya prāṇa-spandana-vāsane |",
  "GE07bhg4c06u:1605": "ekasmiṃś ca tayoḥ kṣīṇe kṣipraṃ dve api naśyataḥ ||",
  "GE07bhg4c06u:1606": "prāṇāyāma-dṛḍhābhyāsair yuktyā ca guru-dattayā |",
  "GE07bhg4c06u:1607": "āsanāśana-yogena prāṇa-spando nirudhyate ||",
  "GE07bhg4c06u:1608": "asaṅga-vyavahāritvād bhava-bhāvana-varjanāt |",
  "GE07bhg4c06u:1609": "śarīra-nāśa-darśitvād vāsanā na pravartate ||",
  "GE07bhg4c06u:1610": "vāsanā-samparityāgāc cittaṃ gacchaty acittatām |",
  "GE07bhg4c06u:1611": "prāṇa-spanda-nirodhāc ca yathecchasi tathā kuru ||",
  "GE07bhg4c06u:1612": "etāvan mātrakaṃ manye rūpaṃ cittasya rāghava |",
  "GE07bhg4c06u:1613": "yad bhāvanaṃ vastuno 'ntarvastutvena rasena ca ||",
  "GE07bhg4c06u:1614": "yadā na bhāvyate kiṃcid dheyopādeya-rūpi yat |",
  "GE07bhg4c06u:1615": "sthīyate sakalaṃ tyaktvā tadā cittaṃ na jāyate ||",
  "GE07bhg4c06u:1616": "avāsanatvāt satataṃ yadā na manute manaḥ |",
  "GE07bhg4c06u:1617": "amanastā tadodeti paramātma-pada-pradā || iti |",
  "GE07bhg4c06u:1618": "atra dvāv evopāyau paryavasitau prāṇa-spanda-nirodhārtham abhyāsaḥ |",
  "GE07bhg4c06u:1619": "vāsanā-parityāgārthaṃ ca vairāgyam iti |",
  "GE07bhg4c06u:1620": "sādhu-saṅgamādhyātma-vidyādhigamau tv abhyāsa-vairāgyopapādakatayānyathā-siddhau tayor evāntarbhavataḥ |",
  "GE07bhg4c06u:1621": "ata eva bhagavatābhyāsena vairāgyeṇa ceti dvayam evoktam |",
  "GE07bhg4c06u:1622": "ataeva bhagavān patañjalir asūtrayat abhyāsa-vairāgyābhyāṃ tan-nirodhaḥ [YogaS 1.12] iti |",
  "GE07bhg4c06u:1623_0": "tāsāṃ prāg-uktānāṃ pramāṇa-viparyaya-vikalpa-nidrā-smṛti-rūpeṇa pañca-vidhānām anantānām",
  "GE07bhg4c06u:1623_1": "āsuratvena kliṣṭānāṃ daivatvenākliṣṭānām api vṛttīnāṃ sarvāssām api nirodho nirindhanāgnivad",
  "GE07bhg4c06u:1623_2": "upaśamākhyaḥ pariṇāmo 'bhyāsena vairāgyeṇa ca samuccitena bhavati |",
  "GE07bhg4c06u:1624": "tad uktaṃ yoga-bhāṣye - citta-nadī nāmobhayato-vāhinī vahati kalyāṇāya vahati pāpāya ca |",
  "GE07bhg4c06u:1625": "tatra yā kaivalya-prāg-bhārā viveka-nimnā sā kalyāṇa-vahā",
  "GE07bhg4c06u:1626": "| yā tv aviveka-nimnā saṃsāra-prāg-bhārā sā pāpa-vahā |",
  "GE07bhg4c06u:1627": "tatra vairāgyeṇa viṣaya-srotaḥ khilīkriyate |",
  "GE07bhg4c06u:1628": "viveka-darśanābhyāsena ca kalyāṇa-srota udghāṭyate ity ubhayādhīnaś citta-vṛtti-nirodha iti |",
  "GE07bhg4c06u:1629": "prāg-bhāra-nimna-pade tadā viveka-nimnaṃ kaivalya-prāg-bhāraṃ cittam ity atra vyākhyāyate |",
  "GE07bhg4c06u:1630_0": "yathā tīvra-vegopetaṃ nadī-pravāhaṃ setu-bandhanena nivārya kulyā-praṇayena kṣetrābhimukhaṃ",
  "GE07bhg4c06u:1630_1": "tiryak-pravāhāntaram utpādyate tathā vairāgyeṇa citta-nadyā viṣaya-pravāhaṃ nivārya",
  "GE07bhg4c06u:1630_2": "samādhy-abhyāsena praśānta-vāhitā sampādyata iti dvāra-bhedāt samuccaya eva |",
  "GE07bhg4c06u:1631": "eka-dvāratve hi brīhi-yava-dvi-kalpaḥ syād iti |",
  "GE07bhg4c06u:1632": "mantra-japa-devatā-dhyānādīnāṃ kriyā-rūpāṇām āvṛtti-lakṣaṇo 'bhyāsaḥ sambhavāt |",
  "GE07bhg4c06u:1633": "sarva-vyāpāroparamasya tu samādheḥ ko nāmābhyāsa iti śaṅkāṃ nivārayitum abhyāsaṃ sūtrayati sma tatra sthitau yatno 'bhyāsaḥ [YogaS 1.13] iti |",
  "GE07bhg4c06u:1634_0": "tatra svarūpāvasthite draṣṭari śuddhe cid-ātmani cittasyāvṛttikasya praśānta-vāhitā-rūpā",
  "GE07bhg4c06u:1634_1": "niścalatāsthitis tad-arthaṃ yatno mānasa utsāhaḥ svabhāva-cāñcalyād bahiṣpravāha-śīlaṃ",
  "GE07bhg4c06u:1634_2": "cittaṃ sarvathā nirotsyāmīty evaṃ vidhaḥ |",
  "GE07bhg4c06u:1635": "sa āvartyamāno 'bhyāsa ucyate |",
  "GE07bhg4c06u:1636": "sa tu dīrgha-kāla-nairantarya-satkārāsevito dṛḍha-bhūmiḥ [YogaS 1.14] anirvedena dīrgha-kāla-sevito vicchedābhāvena nirantarāsevitaḥ sat-kāreṇa śraddhātiśayena cāsevitaḥ |",
  "GE07bhg4c06u:1637": "so 'bhyāso dṛḍha-bhūmir viṣaya-sukha-vāsanayā cālayitum aśakyo bhavati |",
  "GE07bhg4c06u:1638": "adīrgha-kālatve dīrghakālatve 'pi vicchidya",
  "GE07bhg4c06u:1639": "vicchidya sevane śraddhātiśayābhāve ca laya-vikṣepa-kaṣāya-sukhāsvādānām aparihāre vyutthāna-saṃskāra-prābalyād adṛḍha-bhūmir abhyāsaḥ phalāya na syād iti trayam upāttam |",
  "GE07bhg4c06u:1640": "vairāgyaṃ tu dvividham aparaṃ paraṃ ca |",
  "GE07bhg4c06u:1641": "yatmāna-saṃjñā-vyatireka-saṃjñaikendriya-saṃjñā-vaśīkāra-saṃjñā-bhedair aparaṃ caturdhā |",
  "GE07bhg4c06u:1642": "tatra pūrva-bhūmi-jayenottara-bhūmi-sampādana-vivakṣayā caturtham evāsūtrayat -- dṛṣṭānuśravika-viṣaya-vitṛṣṇasya vaśīkāra-saṃjñā vairāgyam [YogaS 1.15] iti |",
  "GE07bhg4c06u:1643": "striyo 'nnaṃ pānam aiśvaryam ity ādayo dṛṣṭā viṣayāḥ |",
  "GE07bhg4c06u:1644": "svargo videhatā prakṛti-laya ity ādayo vaidikatvenānuśravikā viṣayās teṣūbhaya-vidheṣv api satyām eva tṛṣṇāyāṃ viveka-tāratamyena yatamānādi-trayaṃ bhavati |",
  "GE07bhg4c06u:1645": "atra jagati kiṃ sāraṃ kim asāram iti guru-śāstrābhyāṃ jñāsāmīty udyogo yatamānam |",
  "GE07bhg4c06u:1646": "sva-citte pūrva-vidyamāna-doṣāṇāṃ madhye 'bhyasyamāna-vivekenaite pakvā ete 'vaśiṣṭā iti cikitsakavad vivecanaṃ vyatirekaḥ |",
  "GE07bhg4c06u:1647": "dṛṣṭānuśravika-viṣaya-pravṛtter",
  "GE07bhg4c06u:1648": "duḥkhātmatva-bodhena bhair indriya-pravṛttim ajanayantyā api tṛṣṇāyā autsukya-mātreṇa manasy avasthānam ekendriyam |",
  "GE07bhg4c06u:1649_0": "manasy api tṛṣṇā-śūnyatvena sarvathā vaitṛṣṇyaṃ tṛṣṇā-virodhinī citta-vṛttir jñāna-prasāda-rūpā",
  "GE07bhg4c06u:1649_1": "vaśīkāra-saṃjñā vairāgyaṃ samprajñātasya samādher antaraṅgaṃ sādhanam asaṃprajñātasya tu bahiraṅgam |",
  "GE07bhg4c06u:1650": "tasya tv antaraṅga-sādhanaṃ param evaṃ vairāgyam |",
  "GE07bhg4c06u:1651": "tac cāsūtrayat -- tat-paraṃ puruṣa-khyāter guṇa-vaitṛṣṇyam [YogaS 1.16] iti |",
  "GE07bhg4c06u:1652": "samprajñāta-samādhi-pāṭavena guṇa-trayātmakāt pradhānād viviktasya puruṣasya khyātiḥ sākṣātkāra utpadyate |",
  "GE07bhg4c06u:1653": "tataś cāśeṣa-guṇa-traya-vyavahāreṣu vaitṛṣṇyaṃ yad bhavati tat-paraṃ śreṣṭhaṃ phala-bhūtaṃ vairāgyam |",
  "GE07bhg4c06u:1654": "tat-paripāka-nimittāc ca cittopaśama-paripākād avilambena kaivalyam iti ||35||",
  "GE07bhg4c06u:1655": "viśvanāthaḥ : uktam artham aṅgīkṛtya samadadhāti aśaṃśayam iti |",
  "GE07bhg4c06u:1656": "tvayoktaṃ satyam eva,",
  "GE07bhg4c06u:1657": "kintu balavān api rogas tat-praśamakauṣadha-sevayā sad-vaidya-prayukta-prakārayā muhur abhyastayā yathā cira-kālena śāmyaty eva,",
  "GE07bhg4c06u:1658_0": "tathā durnigraham api mano 'bhyāsena sad-gurūpadiṣṭa-prakāreṇa parameśvara-dhyāna-yogasya",
  "GE07bhg4c06u:1658_1": "muhur anuśīlanena vairāgyeṇa viṣayeṣv anāsaṅgena ca gṛhyate sva-hasta-vaśīkartuṃ",
  "GE07bhg4c06u:1658_2": "śakyata ity arthaḥ |",
  "GE07bhg4c06u:1659": "tathā ca pātañjala-sūtram - abhyāsa-vairāgyābhyāṃ tan-nirodhaḥ [YogaS 1.12] iti |",
  "GE07bhg4c06u:1660": "mahābāho iti saṅgrāme tvayā yan mahāvīrā api vijīyante,",
  "GE07bhg4c06u:1661": "sa ca pināka-pāṇir api vaśīkṛtas tenāpi kim ?",
  "GE07bhg4c06u:1662": "yadi mahā-vīra-śiro-maṇir mano nāmā prādhāniko bhaṭo mahā-yogāstra-prayogeṇa jetuṃ śakyate,",
  "GE07bhg4c06u:1663": "tadaiva mahā-bāhuteti bhāvaḥ |",
  "GE07bhg4c06u:1664": "he kaunteyeti tatra tvaṃ mā bhaiṣīḥ | mat-pituḥ svasuḥ",
  "GE07bhg4c06u:1665": "kuntyāḥ putre tvayi mayā sāhāyyaṃ vidheyam iti bhāvaḥ ||35||",
  "GE07bhg4c06u:1666": "baladevaḥ : uktam artham svīkṛtya bhagavān uvāca aśaṃśayam iti |",
  "GE07bhg4c06u:1667": "tathāpi sva-prakāśa-sukhaikatānatvātma-guṇābhimukhyābhyāsenātma-vyatirikteṣu viṣayeṣu doṣa-dṛṣṭi-janitena vairāgyeṇa ca mano nigrahītuṃ śakyate |",
  "GE07bhg4c06u:1668_0": "tathā cātmānandāsvādhābhyāsena laya-pratibandhād viṣaya-vaitṛṣṇyena ca vikṣepa-pratibandhān",
  "GE07bhg4c06u:1668_1": "nivṛtta-cāpalyaṃ manaḥ sugrahaṃ yathā sad-auṣadha-sevayā sad-vaidya-prayukta-prakārayā",
  "GE07bhg4c06u:1668_2": "muhur abhyastayā yathā cira-kālena śāmyaty eva,",
  "GE07bhg4c06u:1669_0": "tathā durnigraham api mano 'bhyāsena sad-gurūpadiṣṭa-prakāreṇa parameśvara-dhyāna-yogasya",
  "GE07bhg4c06u:1669_1": "muhur anuśīlanena vairāgyeṇa viṣayeṣv anāsaṅgena ca gṛhyate sva-hasta-vaśīkartuṃ",
  "GE07bhg4c06u:1669_2": "śakyata ity arthaḥ |",
  "GE07bhg4c06u:1670": "tathā ca pātañjala-sūtram - abhyāsa-vairāgyābhyāṃ tan-nirodhaḥ [YogaS 1.12] iti |",
  "GE07bhg4c06u:1671": "mahābāho iti saṅgrāme tvayā yan mahāvīrā",
  "GE07bhg4c06u:1672": "api vijīyante, sa ca pināka-pāṇir api vaśīkṛtas tenāpi kim ?",
  "GE07bhg4c06u:1673": "yadi mahā-vīra-śiro-maṇir mano nāmā prādhāniko bhaṭo mahā-yogāstra-prayogeṇa jetuṃ śakyate,",
  "GE07bhg4c06u:1674": "tadaiva mahā-bāhuteti bhāvaḥ |",
  "GE07bhg4c06u:1675": "he kaunteyeti tatra tvaṃ mā bhaiṣīḥ |",
  "GE07bhg4c06u:1676": "mat-pituḥ svasuḥ kuntyāḥ putre tvayi mayā sāhāyyaṃ vidheyam iti bhāvaḥ ||35||",
  "GE07bhg4c06u:1677": "__________________________________________________________",
  "GE07bhg4c06u:1678": "BhG 6.36",
  "GE07bhg4c06u:1679": "asaṃyatātmanā yogo duṣprāpa iti me matiḥ |",
  "GE07bhg4c06u:1680": "vaśyātmanā tu yatatā śakyo 'vāptum upāyataḥ ||36||",
  "GE07bhg4c06u:1681": "śrīdharaḥ : etāvāṃs tv iha niścaya ity āha asaṃyateti |",
  "GE07bhg4c06u:1682": "ukta-prakāreṇābhyāsa-vairāgyābhyām asaṃyata ātmā cittaṃ yasya tena yogo duṣprāpa prāptum aśakyaḥ |",
  "GE07bhg4c06u:1683": "abhyāsa-vairāgyābhyāṃ vaśyo vaśavartī ātmā cittaṃ yasya tena puruṣeṇa punaś cānenaivopāyena prayatnaṃ kurvatā yogaḥ prāptuṃ śakyaḥ ||36||",
  "GE07bhg4c06u:1684": "madhusūdanaḥ :",
  "GE07bhg4c06u:1685_0": "yat tu tvam avocaḥ prārabdha-bhogena karmaṇā tattva-jñānād api prabalena sva-phala-dānāya",
  "GE07bhg4c06u:1685_1": "manaso vṛttiṣūtpādyamānāsu kathaṃ tāsāṃ nirodhaḥ kartuṃ śakyaṃ iti tatrocyate asaṃśayātmaneti | HERE",
  "GE07bhg4c06u:1686": "tathā cāha bhagavān vasiṣṭhaḥ -",
  "GE07bhg4c06u:1687": "sarvam eveha hi sadā saṃsāre raghunandana |",
  "GE07bhg4c06u:1688": "samyak prayuktāt sarveṇa pauruṣāt samavāpyate ||",
  "GE07bhg4c06u:1689": "ucchāstraṃ śāstritaṃ ceti pauruṣaṃ dvividhaṃ smṛtam |",
  "GE07bhg4c06u:1690": "tatrocchāstram anarthāya paramārthāya śāstritam ||",
  "GE07bhg4c06u:1691": "ucchāstraṃ śāstra-pratiṣiddham anarthāya narakāya |",
  "GE07bhg4c06u:1692": "śāstritaṃ śāstra-vihitam antaḥ-karaṇa-śuddhi-dvārā paramārthāya caturṣv artheṣu paramāya mokṣāya |",
  "GE07bhg4c06u:1693": "śubhāśubhābhyāṃ mārgābhyāṃ vahantī vāsanā sarit |",
  "GE07bhg4c06u:1694": "pauruṣeṇa prayatnena yojanīyā śubhe pathi ||",
  "GE07bhg4c06u:1695": "aśubheṣu samāviṣṭaṃ śubheṣv evāvatāraya |",
  "GE07bhg4c06u:1696": "sva-manaḥ puruṣārthena balena balināṃ vara ||",
  "GE07bhg4c06u:1697": "drāg-abhyāsa-vaśād yāti yadā te vāsanodayam |",
  "GE07bhg4c06u:1698": "tadābhyāsasya sāphalyaṃ viddhi tvam ari-mardana ||",
  "GE07bhg4c06u:1699": "vāsanā śubhedti śeṣaḥ |",
  "GE07bhg4c06u:1700": "sandigdhāyām api bhṛśaṃ śubhām eva samāhara |",
  "GE07bhg4c06u:1701": "śubhāyāṃ vāsanā-vṛddhau tāta doṣo na kaścana ||",
  "GE07bhg4c06u:1702": "avyutpanna-manā yāvad bhavān ajñāta-tatpadaḥ |",
  "GE07bhg4c06u:1703": "guru-śāstra-pramāṇais tvaṃ nirṇītaṃ tāvad ācara ||",
  "GE07bhg4c06u:1704": "tataḥ pakva-kaṣāyeṇa nūnaṃ vijñāta-vastunā |",
  "GE07bhg4c06u:1705": "śubho 'py asau tvayā tyājyo vāsanaugho nirodhinā || iti |",
  "GE07bhg4c06u:1706_0": "tasmāt sākṣi-gatasya saṃsārasyāviveka-nibandhanasya viveka-sākṣātkārād apanaye 'pi",
  "GE07bhg4c06u:1706_1": "prārabdha-karma-paryavasthāpitasya cittasya svābhāvikīnām api vṛttīnāṃ yogābhyāsa-prayatnenāpanaye",
  "GE07bhg4c06u:1706_2": "sati jīvanmuktaḥ paramo yogī |",
  "GE07bhg4c06u:1707": "citta-vṛtti-nirodhābhāve tu tattva-jñānavān apy aparamo yogīti siddham |",
  "GE07bhg4c06u:1708": "avaśiṣṭaṃ jīvanmukti-viveke sa-vistaram anusandheyam ||36||",
  "GE07bhg4c06u:1709": "viśvanāthaḥ :",
  "GE07bhg4c06u:1710": "atrāyaṃ parāmarśa ity ata āha saṃyatātmanābhyāsa-vairāgyābhyāṃ na saṃyataṃ mano yasya tena |",
  "GE07bhg4c06u:1711": "tābhyāṃ tu vaśyātmanā vaśībhūta-manasāpi puṃsā yatatā ciraṃ yatnavataiva yogo mano-nirodha-lakṣaṇaḥ samādhir upāyataḥ sādhana-bhūyastvāt prāptuṃ śakyaḥ ||36||",
  "GE07bhg4c06u:1712": "baladevaḥ : asaṃyateti |",
  "GE07bhg4c06u:1713": "uktābhyām abhyāsa-vairāgyābhyāṃ na saṃyata ātmā mano yasya tena vijñenāpi puṃsā citta-vṛtti-nirodha-lakṣaṇo yogo duṣprāpaḥ prāptum aśakyaḥ |",
  "GE07bhg4c06u:1714": "tābhyāṃ vaśyo 'dhīna ātmā mano yasya tena puṃsā,",
  "GE07bhg4c06u:1715": "tathāpi yatatā tādṛśa-prayatnavatā sa yogaḥ prāptuṃ śakyaḥ |",
  "GE07bhg4c06u:1716": "upāyato mad-ārādhana-lakṣaṇāj jñānākārān niṣkāma-karma-yogāc ceti me matiḥ ||36||",
  "GE07bhg4c06u:1717": "__________________________________________________________",
  "GE07bhg4c06u:1718": "BhG 6.37",
  "GE07bhg4c06u:1719": "arjuna uvāca",
  "GE07bhg4c06u:1720": "ayatiḥ śraddhayopeto yogāc calita-mānasaḥ |",
  "GE07bhg4c06u:1721": "aprāpya yoga-saṃsiddhiṃ kāṃ gatiṃ kṛṣṇa gacchati ||37||",
  "GE07bhg4c06u:1722": "śrīdharaḥ :",
  "GE07bhg4c06u:1723": "abhyāsa-vairāgyābhāvena kathañcid aprāpta-samyag-jñānaḥ kiṃ phalaṃ prāpnotīty arjuna uvāca ayatir it |",
  "GE07bhg4c06u:1724": "prathamaṃ śraddhayopeta eva yoge pravṛttaḥ, na tu mithyācāratayā |",
  "GE07bhg4c06u:1725": "tataḥ paraṃ tv ayatiḥ samyaṅ na yatate |",
  "GE07bhg4c06u:1726": "śithilābhyāsa ity arthaḥ |",
  "GE07bhg4c06u:1727": "evam abhyāsa-vairāgya-śaithilyād yogasya saṃsiddhiṃ phalaṃ jñānam aprāpya kāṃ gatiṃ prāpnoti ? ||37||",
  "GE07bhg4c06u:1728": "madhusūdanaḥ :",
  "GE07bhg4c06u:1729": "evaṃ prāktanena granthenotpanna-tattva-jñāno 'nutpanna-jīvan-mukti-paramo yogī mataḥ |",
  "GE07bhg4c06u:1730": "utpanna-tattva-jñāna utpanna-jīvan-muktis tu paramo yogī mata ity uktam |",
  "GE07bhg4c06u:1731_0": "tayor ubhayor api jñānād jñāna-nāśe 'pi yāvat prārabdha-bhogaṃ karma dehendriya-saṅghātāvasthānāt",
  "GE07bhg4c06u:1731_1": "prārabdha-bhoga-karmāpāye ca vartamāna-dehendriya-saṅghātāpāyāt punar-utpādakābhāvād",
  "GE07bhg4c06u:1731_2": "videha-kaivalyaṃ prati kāpi nāsty āśaṅkā |",
  "GE07bhg4c06u:1732_0": "yas tu prāk-kṛta-karmabhir labdha-vividiṣā-paryanta-citta-śuddhiḥ kṛta-kāryatvāt",
  "GE07bhg4c06u:1732_1": "sarvāṇi karmāṇi parityajya prāpta-paramahaṃsa-parivrājaka-bhāvaḥ paramahaṃsa-parivrājakam",
  "GE07bhg4c06u:1732_2": "ātma-sākṣātkāreṇa jīvan-muktaṃ para-prabodhana-dakṣaṃ gurum upasṛtya tato vedānta-mahā-vākyopadeśaṃ",
  "GE07bhg4c06u:1732_3": "prāpya tatrāsambhāvanā-viparīta-bhāvanākhya-pratibandha-nirāsāya athāto brahma-jijñāsā",
  "GE07bhg4c06u:1733_0": "[Vs 1.1.1] ity ādy anāvṛttiḥ śabdāt [Vs 4.4.23] ity antayā catur-lakṣaṇa-mīmāṃsayā",
  "GE07bhg4c06u:1733_1": "śravaṇa-manana-nididhyāsanāni guru-prasādāt kartum ārabhate sa śraddadhāno 'pi sann",
  "GE07bhg4c06u:1733_2": "āyuṣo 'lpatvenālpa-prayatnatvād alabdha-jñāna-paripākaḥ śravaṇa-manana-nididhyāsaneṣu",
  "GE07bhg4c06u:1733_3": "kriyamāṇeṣv eva madhye vyāpadyate |",
  "GE07bhg4c06u:1734": "sa jñāna-paripāka-śūnyatvenānaṣṭājñāno na mucyate |",
  "GE07bhg4c06u:1735": "nāpy upāsanā-sahita-karma-phalaṃ devalokam anubhavaty arcir-ādi-mārgeṇa |",
  "GE07bhg4c06u:1736": "nāpi kevala-karma-phalaṃ pitṛ-lokam anubhavati dhūmādi-mārgeṇa |",
  "GE07bhg4c06u:1737": "karmaṇām upāsanānāṃ ca tyaktatvāt |",
  "GE07bhg4c06u:1738": "ata etādṛśo yoga-bhraṣṭaḥ kīṭādi-bhāvena kaṣṭāṃ gatim iyād ajñatve sati deva-yāna-pitṛ-yāna-mārgāsambandhitvād varṇāśramācāra-bhraṣṭavad athavā kaṣṭāṃ gatiṃ neyāt |",
  "GE07bhg4c06u:1739": "śāstra-ninidta-karma-śūnyatvād vāmadevavad iti saṃśaya-paryākula-manā",
  "GE07bhg4c06u:1740": "arjuna uvāca ayatir iti |",
  "GE07bhg4c06u:1741": "yatir yatna-śīlaḥ alpārthe nañ alavaṇā yavāgūr ity-ādivat |",
  "GE07bhg4c06u:1742": "ayatir alpa-yatnaḥ |",
  "GE07bhg4c06u:1743": "śraddhayā guru-vedānta-vākyeṣu viśvāsa-buddhi-rūpayopeto yuktaḥ |",
  "GE07bhg4c06u:1744": "śraddhā ca sva-sahacaritānāṃ śamādīnām upalakṣaṇaṃ śānto dānta uparatas titikṣuḥ śraddhānvito bhūtvātmany evātmānaṃ paśyati iti śruteḥ |",
  "GE07bhg4c06u:1745_0": "tena nityānitya-vastu-viveka ihāmutra-bhoga-virāgaḥ śama-damoparati-titikṣā-śraddhādi-sampan-mumukṣutā",
  "GE07bhg4c06u:1745_1": "ceti sādhana-catuṣṭaya-sampanno gurum upasṛtya vedānta-vākya-śravaṇādi kurvann api",
  "GE07bhg4c06u:1745_2": "paramāyuṣo 'lpatvena maraṇa-kāle cendriyāṇāṃ vyākulatvena sādhanānuṣṭhānāsambhavād",
  "GE07bhg4c06u:1745_3": "yogāc calita-mānaso yogāc chravaṇādi-paripāka-labdha-janmanas tattva-sākṣātkārāc",
  "GE07bhg4c06u:1745_4": "calitaṃ tat-phalam aprāptaṃ mānasaṃ yasya sa yogāniṣpattyaivāprāpya yoga-saṃsiddhiṃ",
  "GE07bhg4c06u:1745_5": "tattva-jñāna-nimittām",
  "GE07bhg4c06u:1746": "ajñāna-tat-kārya-nivṛttim apunar-āvṛtti-sahitām aprāpyātattva-jña eva mṛtaḥ san kāṃ gatiṃ he kṛṣṇa gacchati sugatiṃ durgatiṃ vā ?",
  "GE07bhg4c06u:1747": "karmaṇāṃ parityāgāj jñānasya cānutpatteḥ śāstrokta-mokṣa-sādhanānuṣṭhāyitvāc chāstra-garhita-karma-śūnyatvāc ca ||37||",
  "GE07bhg4c06u:1748": "viśvanāthaḥ : nanv abhyāsa-vairāgyābhyāṃ prayatnavataiva puṃsā yogo labhyata iti tvayocyate |",
  "GE07bhg4c06u:1749": "yasyaitat tritayam api na dṛśyate, tasya kā gatir iti pṛcchati |",
  "GE07bhg4c06u:1750": "ayatir alpa-yatnaḥ anavarṇāya vāgur itivad alpārthe nañ |",
  "GE07bhg4c06u:1751": "atha ca śraddhayopeto yoga-śāstrāstikyena tatra śraddhayopeto yogābhyāsa pravṛtta eva,",
  "GE07bhg4c06u:1752": "na tu loka-vañcakatvena mithyācāraḥ |",
  "GE07bhg4c06u:1753": "kintv abhyāsa-vairāgyayor abhāvena yogāc calitaṃ viṣaya-pravaṇī-bhūtaṃ mānasaṃ yasya saḥ |",
  "GE07bhg4c06u:1754": "ataeva yogasya saṃsiddhiṃ samyak siddhim aprāpyeti yat kiñcit siddhiṃ tu prāpta eveti yogārurukṣā-bhūmikāto 'grimāṃ yogāroha-bhūmikāyāḥ prathamāṃ kakṣāṃ gata iti bhāvaḥ ||37||",
  "GE07bhg4c06u:1755": "baladevaḥ :",
  "GE07bhg4c06u:1756": "jñāna-garbho niṣkāma-karma-yogo 'ṣṭāṅga-yoga-śirasko nikhilopasarga-vimardanaḥ sva-paramātmāvalokanopāyo bhavatīty asakṛd uktam |",
  "GE07bhg4c06u:1757": "tasya ca tādṛśasya nehābhikrama-nāśo 'stīti pūrvokta-mahimnas tan-mahimānaṃ śrotum arjunaḥ pṛcchati ayatir iti |",
  "GE07bhg4c06u:1758": "abhyāsa-vairāgyābhyāṃ prayatnena ca yogaṃ pumān labhetaiva |",
  "GE07bhg4c06u:1759": "yas tu prathamaṃ śraddhayā tādṛśa-yoga-nirūpaka-śruti-viśvāsenopetaḥ |",
  "GE07bhg4c06u:1760": "kintv ayatir alpa-svadharmānuṣṭhāna-yatnavān anudārā yuvatiḥ itivad alpārthe 'tra nañ |",
  "GE07bhg4c06u:1761": "śithila-prayatnatvād eva yogād aṣṭāṅgāc calitaṃ viṣaya-pravaṇaṃ mānasaṃ yasya saḥ |",
  "GE07bhg4c06u:1762": "evaṃ ca svadharmānuṣṭhānābhyāsa-vairāgya-śaithilyād vividhasya yogasya samyak siddhiṃ hṛd-viśuddh-lakṣaṇām ātmāvalokana-lakṣaṇāṃ cāprāptaḥ kiṃcit siddhiṃ tu prāpta eva | śraddhāluḥ",
  "GE07bhg4c06u:1763": "kiṃcid anuṣṭhita-svadharmaḥ prārabdha-yogo 'prāpta-yoga-phalo dehānte kāṃ gatiṃ gacchati ? he kṛṣṇa ||37||",
  "GE07bhg4c06u:1764": "__________________________________________________________",
  "GE07bhg4c06u:1765": "BhG 6.38",
  "GE07bhg4c06u:1766": "kaccin nobhaya-vibhraṣṭaś chinnābhram iva naśyati |",
  "GE07bhg4c06u:1767": "apratiṣṭho mahābāho vimūḍho brahmaṇaḥ pathi ||38||",
  "GE07bhg4c06u:1768": "śrīdharaḥ : praśnābhiprāyaṃ vivṛṇoti kaccid iti |",
  "GE07bhg4c06u:1769": "karmaṇām īśvare 'rpitatvād ananuṣṭhānāc ca tāvat karma-phalaṃ svargādikaṃ na prāpnoti |",
  "GE07bhg4c06u:1770": "yogāniṣpatteś ca mokṣaṃ na prāpnoti |",
  "GE07bhg4c06u:1771": "evam ubhayasmād bhraṣṭo 'pratiṣṭho nirāśrayaḥ |",
  "GE07bhg4c06u:1772": "ataeva brahmaṇaḥ prāpty-upāye pathi mārge vimūḍhaḥ san kaccit kiṃ naśyati ?",
  "GE07bhg4c06u:1773": "kiṃ vā na naśyatīty arthaḥ |",
  "GE07bhg4c06u:1774": "nāśe dṛṣṭāntaḥ - yathā cchinnam abhraṃ pūrvasmād abhrād viśliṣṭam abhrāntaraṃ cāprāptaṃ san madhya eva vilīyate tadvad ity arthaḥ ||38||",
  "GE07bhg4c06u:1775": "madhusūdanaḥ : etad eva saṃśaya-bījaṃ vivṛṇoti kaccid iti |",
  "GE07bhg4c06u:1776": "kaccid iti sābhilāṣa-praśne |",
  "GE07bhg4c06u:1777_0": "he mahābāho mahāntaḥ sarveṣāṃ bhaktānāṃ sarvopadrava-nivāraṇa-samarthāḥ puruṣārtah-catuṣṭaya-dāna-samarthā",
  "GE07bhg4c06u:1777_1": "vā catvāro bāhavo yasyeti praśna-nimitta-krodhābhāvas tad-uttara-dāna-sahiṣṇutvaṃ ca sūcitam |",
  "GE07bhg4c06u:1778": "brahmaṇaḥ pathi brahma-prāpti-mārge jñāne vimūḍho vicittaḥ,",
  "GE07bhg4c06u:1779": "anutpanna-brahmātmaikya-sākṣātkāra iti yāvat |",
  "GE07bhg4c06u:1780": "apratiṣṭho deva-yāna-pitṛ-yāna-mārga-gamana-hetubhyām upāsanā-karmabhyāṃ pratiṣṭhābhyāṃ sādhanābhyāṃ rahitaḥ sopāsanānāṃ sarveṣāṃ karmaṇāṃ parityāgāt |",
  "GE07bhg4c06u:1781": "etādṛśa ubhaya-vibhraṣṭaḥ karma-mārgāj jñāna-mārgāc ca vibhraṣṭaś chinnābhram iva vāyunā chinnaṃ viśakalitaṃ pūrvasmān meghād bhraṣṭam uttaraṃ megham aprāptam",
  "GE07bhg4c06u:1782_0": "abhraṃ yathā vṛṣṭy-ayogyaṃ sad-antarāla eva naśyati tathā yoga-bhraṣṭo 'pi pūrvasmāt",
  "GE07bhg4c06u:1782_1": "karma-mārgād vicchinna uttaraṃ ca jñāna-mārgam aprāpto 'ntarāla eva naśyati karma-phalaṃ",
  "GE07bhg4c06u:1782_2": "jñāna-phalaṃ ca labdhum ayogyo na kim iti praśnārthaḥ |",
  "GE07bhg4c06u:1783": "etena jñāna-karma-samuccayo nirākṛtaḥ |",
  "GE07bhg4c06u:1784": "etasmin hi pakṣe jñāna-phala-lābhe 'pi karma-phala-lābha-sambhavenobhaya-vibhraṣṭatvāsambhavāt |",
  "GE07bhg4c06u:1785_0": "na ca tasya karma-sambhave 'pi phala-kāmanā-tyāgāt phala-bhraṃśa-vacanam avakalpata",
  "GE07bhg4c06u:1785_1": "iti vācyaṃ niṣkāmānām api karmaṇāṃ phala-sad-bhāvasyāpastamba-vacanāndy-udāharaṇena",
  "GE07bhg4c06u:1785_2": "bahuśaḥ pratipāditatvāt |",
  "GE07bhg4c06u:1786": "tasmāt sarva-karma-tyāginaṃ praty evāyaṃ praśnaḥ |",
  "GE07bhg4c06u:1787": "anartha-prāpti-śaṅkāyās tatraiva sambhavāt ||38||",
  "GE07bhg4c06u:1788": "viśvanāthaḥ : kaccid iti praśne |",
  "GE07bhg4c06u:1789": "ubhaya-vibhraṣṭaḥ karma-mārgāc cyuto yoga-mārgaṃ ca samyag aprāpta ity arthaḥ |",
  "GE07bhg4c06u:1790_0": "chinnābhram iveti yathā chinnam abhraṃ meghaḥ pūrvasmād abhrād viśliṣṭam abhrāntaraṃ",
  "GE07bhg4c06u:1790_1": "cāprāptaṃ sat madhye vilīyate tenāsya iha loke yoga-mārge praveśād viṣaya-bhoga-tyāgecchā",
  "GE07bhg4c06u:1790_2": "samyag-vairāgyābhāvād viṣaya-bhogecchā ceti kaṣṭam |",
  "GE07bhg4c06u:1791": "para-loke ca svarga-sādhanasya karmaṇo 'bhāvāt |",
  "GE07bhg4c06u:1792": "mokṣa-sādhanasya yogasyāpy aparipākān na svarga-mokṣāv ity ubhaya-loka evāsya vināśa iti dyotitam |",
  "GE07bhg4c06u:1793": "ato brahma-prāpty-upāye pathi mārge vimūḍho 'yam apratiṣṭhaḥ pratiṣṭhām āspadam aprāptaḥ san kaccit kiṃ naśyati na naśyati tvaṃ pṛcchyase ||38||",
  "GE07bhg4c06u:1794": "baladevaḥ : praśnāśayaṃ viśadayati kaccid iti praśne |",
  "GE07bhg4c06u:1795": "niṣkāmatayā karmaṇo 'nuṣṭhānān na svargādi-phalaṃ yogāsiddher nātmāvalokanaṃ ca tasyābhūt |",
  "GE07bhg4c06u:1796": "evam ubhayasmād vibhraṣṭo 'pratiṣṭho nirālambaḥ san kiṃ naśyati kiṃ vā na naśyati ? ity arthaḥ |",
  "GE07bhg4c06u:1797": "chinnābhram iveti abhraṃ megho yathā pūrvasmād abhrād vicchinnaṃ param abhraṃ cāprāptam antarāle vilīyate,",
  "GE07bhg4c06u:1798": "tadvad eveti nāśe dṛṣṭāntaḥ |",
  "GE07bhg4c06u:1799": "katham evaṃ śaṅkā ? tatrāha - brahmaṇaḥ pathi prāpty-upāye yad asau vimūḍhaḥ ||38||",
  "GE07bhg4c06u:1800": "__________________________________________________________",
  "GE07bhg4c06u:1801": "BhG 6.39",
  "GE07bhg4c06u:1802": "etan me saṃśayaṃ kṛṣṇa chettum arhasy aśeṣataḥ |",
  "GE07bhg4c06u:1803": "tvad-anyaḥ saṃśayasyāsya chettā na hy upapadyate ||39||",
  "GE07bhg4c06u:1804": "śrīdharaḥ : tvayaiva sarvajñenāyaṃ mama sandeho nirasanīyaḥ |",
  "GE07bhg4c06u:1805": "tvatto 'nyas tv etat sandeha-nivartako nāsti ity āha etad iti etad enam |",
  "GE07bhg4c06u:1806": "chettvā nivartakaḥ spaṣṭam anyat ||39||",
  "GE07bhg4c06u:1807": "madhusūdanaḥ :",
  "GE07bhg4c06u:1808": "yathopadarśita-saṃśayāpākaraṇāya bhagavantam antaryāmiṇam arthayate pārthaḥ etan ma iti |",
  "GE07bhg4c06u:1809": "etad evaṃ pūrvopadarśitaṃ me mama saṃśayaṃ he kṛṣṇa cchettum apanetum arhasy aśeṣataḥ saṃśaya-mūlādharmādy-ucchedena |",
  "GE07bhg4c06u:1810": "mad-anyaḥ kaścid ṛṣir vā devo vā tvadīyam imaṃ saṃśayam ucchetsyatīty āśaṅkyāha tvad-anya iti |",
  "GE07bhg4c06u:1811_0": "tvat parameśvarāt sarvajñāc chāstra-kṛtaḥ parama-guroḥ kāruṇikād anyo 'nīśvaratvena",
  "GE07bhg4c06u:1811_1": "asarvajñaḥ kaścid ṛṣir vā devo vāsya yoga-bhraṣṭa-para-loka-gati-viṣayasya saṃśayasya",
  "GE07bhg4c06u:1811_2": "cchettā samyag-uttara-dānena nāśayitā hi yasmā̆n nopapadyate na sambhavati tasmāt",
  "GE07bhg4c06u:1811_3": "tvam eva pratyakṣa-darśī sarvasya parama-guruḥ saṃśayam etaṃ mama cchettum arhasīty arthaḥ ||39 ||",
  "GE07bhg4c06u:1812": "viśvanāthaḥ : etad etam ||39||",
  "GE07bhg4c06u:1813": "baladevaḥ : etad iti klībtvam ārṣam |",
  "GE07bhg4c06u:1814": "tvad iti sarveśvarāt sarvajñatvatto 'nyo 'nīśvaro 'lpajñaḥ kaścid ṛṣiḥ ||39||",
  "GE07bhg4c06u:1815": "__________________________________________________________",
  "GE07bhg4c06u:1816": "BhG 6.40",
  "GE07bhg4c06u:1817": "śrī-bhagavān uvāca",
  "GE07bhg4c06u:1818": "pārtha naiveha nāmutra vināśas tasya vidyate |",
  "GE07bhg4c06u:1819": "na hi kalyāṇa-kṛt kaścid durgatiṃ tāta gacchati ||40||",
  "GE07bhg4c06u:1820": "śrīdharaḥ : tatrottaraṃ śrī-bhagavān uvāca pārtheti sārdhaiś caturbhiḥ |",
  "GE07bhg4c06u:1821": "iha-loke nāśa ubhaya-bhraṣṭāt pātityam |",
  "GE07bhg4c06u:1822": "amutra para-loke nāśo naraka-prāptiḥ |",
  "GE07bhg4c06u:1823": "tad ubhayaṃ tasya nāsty eva |",
  "GE07bhg4c06u:1824": "yataḥ kalyāṇa-kṛc cubha-kārī kaścid api durgatiṃ na gacchati |",
  "GE07bhg4c06u:1825": "ayaṃ ca śubhakārī śraddayā yoge pravṛttatvāt |",
  "GE07bhg4c06u:1826": "tāteti loka-rītyopalālayan sambodhayati ||40||",
  "GE07bhg4c06u:1827": "madhusūdanaḥ :",
  "GE07bhg4c06u:1828": "evam arjunasya yoginaṃ prati nāśāśaṅkāṃ pariharann uttaraṃ śrī-bhagavān uvāca pārtheti |",
  "GE07bhg4c06u:1829": "ubhaya-vibhraṣṭo yogī naśyatīti ko 'rthaḥ |",
  "GE07bhg4c06u:1830": "kim iha loke śiṣṭa-garhaṇīyo bhavati veda-vihita-karma-tyāgāt |",
  "GE07bhg4c06u:1831": "yathā kaścid ucchṛṅkhalaḥ |",
  "GE07bhg4c06u:1832": "kiṃ vā paratra nikṛṣṭāṃ gatiṃ prāpnoti |",
  "GE07bhg4c06u:1833": "yathoktaṃ śrutyā - athaitayoḥ pathor na katareṇacana te kīṭāḥ pataṅgā yadi dandaśūkam iti |",
  "GE07bhg4c06u:1834": "tathā coktaṃ manunā -- vāntāśy ulkā-mukhaḥ preto vipro dharmāt svakāc cyutaḥ [Manu 12.71] ity ādi |",
  "GE07bhg4c06u:1835_0": "tad ubhayam api nety āha he pārtha pārtha naiveha nāmutra vināśas tasya yathā-śāstraṃ",
  "GE07bhg4c06u:1835_1": "kṛta-sarva-karma-saṃnyāsasya sarvato viraktasya gurum upasṛtya vedānta-śravaṇādi",
  "GE07bhg4c06u:1835_2": "kurvato 'ntarāle mṛtasya yoga-bhraṣṭasya vidyate |",
  "GE07bhg4c06u:1836": "ubhayatrāpi tasya vināśo nāstīty atra hetum āha hi yasmāt kalyāṇa-kṛc chāstra-vihita-kārī kaścid api durgatim ihākīrtiṃ paratra ca kīṭādi-rūpatāṃ na gacchati |",
  "GE07bhg4c06u:1837": "ayaṃ tu sarvotkṛṣṭa eva san durgatiṃ na gacchatīti kim u vaktavyam ity arthaḥ |",
  "GE07bhg4c06u:1838": "tanoty ātmānaṃ putra-rūpeṇeti pitā tata ucyate |",
  "GE07bhg4c06u:1839": "svārthike 'ṇi tata eva tāto rākṣasa-vāyasādivat |",
  "GE07bhg4c06u:1840": "pitaiva ca putra-rūpeṇa bhajatīti putra-sthānīyasya śiṣyasya tāteti sambodhanaṃ kṛpātiśaya-sūcanārtham |",
  "GE07bhg4c06u:1841": "yad uktaṃ yoga-bhraṣṭaḥ kaṣṭāṃ gatiṃ gacchati ajñatve sati deva-yāna-pitṛ-yāna-mārgānyatarāsambandhitvāt svadharma-bhraṣṭavad iti |",
  "GE07bhg4c06u:1842": "tad ayuktam |",
  "GE07bhg4c06u:1843": "etasya devayāna-mārga-sambandhitvena hetor asiddhatvāt |",
  "GE07bhg4c06u:1844": "pañcāgni-vidyāyāṃ ya itthaṃ vidur ye cāmī araṇye śraddhāṃ satyam upāsate te 'rcir abhisambhavantīty aviśeṣeṇa pañcāgni-vidām ivātaskratūnāṃ",
  "GE07bhg4c06u:1845": "śraddhā-satyavatāṃ mumukṣūṇām api deva-yāna-mārgeṇa brahma-loka-prāpti-kathanāt |",
  "GE07bhg4c06u:1846": "śravaṇādi-parāyaṇasya ca yoga-bhraṣṭasya śraddhānvito bhūtvety anena śraddhāyāḥ prāptatvāt |",
  "GE07bhg4c06u:1847": "śānto dānta ity anena cānṛta-bhāṣaṇa-rūpa-vāg-vyāpāra-nirodha-rūpasya satyasya labdhatvāt |",
  "GE07bhg4c06u:1848": "bahir indiryāṇām ucchṛṅkhala-vyāpāra-nirodho hi damaḥ |",
  "GE07bhg4c06u:1849": "yoga-śāstre ca ahiṃsā-satyāsteya-brahmacaryāparigrahā yamāḥ [YogaS 2.30] iti yogāṅga-svenoktatvāt |",
  "GE07bhg4c06u:1850": "yadi tu satya-śabdena brahmaivocyate tadāpi na kṣatiḥ |",
  "GE07bhg4c06u:1851": "vedānta-śravaṇāder api satya-brahma-cintana-rūpatvāt |",
  "GE07bhg4c06u:1852": "atat-kratutve 'pi ca pañcāgni-vidām iva brahma-loka-prāpti-sambhavāt |",
  "GE07bhg4c06u:1853": "tathā ca smṛtiḥ saṃnyāsād brahmaṇaḥ sthānam iti |",
  "GE07bhg4c06u:1854": "tathā prātyahika-vedānta-vākya-vicārasyāpi brahma-loka-prāpti-sādhanatvāt samuditānāṃ teṣāṃ tat-sādhanatvaṃ",
  "GE07bhg4c06u:1855": "kiṃ citram |",
  "GE07bhg4c06u:1856": "ataeva sarva-sukṛta-rūpatvaṃ yogi-caritasya taittirīyā āmananti tasyaivaṃ viduṣo yajñasya ity ādinā | smaryate ca -",
  "GE07bhg4c06u:1857": "snātaṃ tena samasta-tīrtha-salile sarvā 'pi dattāvanir",
  "GE07bhg4c06u:1858": "yajñānāṃ ca kṛtaṃ sahasram akhilā devāś ca sampūjitāḥ |",
  "GE07bhg4c06u:1859": "saṃsārāc ca samuddhṛtāḥ sva-pitaras trailokya-pūjyo 'py asau",
  "GE07bhg4c06u:1860": "yasya brahma-vicāraṇe kṣaṇam api sthairyaṃ manaḥ prāpnuyāt || iti ||40||",
  "GE07bhg4c06u:1861": "viśvanāthaḥ : iha loke amutra para-loke 'pi kalyāṇaṃ kalyāṇa-prāpakaṃ yogaṃ karotīti saḥ ||40||",
  "GE07bhg4c06u:1862": "baladevaḥ : evaṃ pṛṣṭo bhagavān uvāca pārtheti |",
  "GE07bhg4c06u:1863": "tasyokta-lakṣaṇasya yogina iha prākṛtike loke 'mutrāprākṛtike ca loke vināśaḥ svargādi-sukha-vibhraṃśa-lakṣaṇaḥ paramātmāvalokana-vibhraṃśa-lakṣaṇaś ca na vidyate na bhavati |",
  "GE07bhg4c06u:1864": "kiṃ cottaratra tat-prāptir bhaved eve |",
  "GE07bhg4c06u:1865": "hi yataḥ |",
  "GE07bhg4c06u:1866": "kalyāṇa-kṛt niḥśreyasopāya-bhūta-sad-dharma-yogārambhī durgatiṃ tad-ubhayābhāva-rūpāṃ daridratāṃ na gacchati |",
  "GE07bhg4c06u:1867": "he tātety ativātsalyāt saṃbodhanam |",
  "GE07bhg4c06u:1868": "tenātyātmānaṃ putra-rūpeṇa iti vyutpattes |",
  "GE07bhg4c06u:1869": "tataḥ pitā svārthike 'ṇi |",
  "GE07bhg4c06u:1870": "tata eva tātaḥ putraṃ śiṣyaṃ cātikṛpayā jyeṣṭas tathā sambodhayati ||40||",
  "GE07bhg4c06u:1871": "__________________________________________________________",
  "GE07bhg4c06u:1872": "BhG 6.41",
  "GE07bhg4c06u:1873": "prāpya puṇya-kṛtāṃ lokān uṣitvā śāśvatīḥ samāḥ |",
  "GE07bhg4c06u:1874": "śucīnāṃ śrīmatāṃ gehe yoga-bhraṣṭo 'bhijāyate ||41||",
  "GE07bhg4c06u:1875": "śrīdharaḥ : tarhi kim asau prāpnotīty apekṣāyām āha prāpyeti |",
  "GE07bhg4c06u:1876": "puṇya-kṛtāṃ puṇya-kāriṇām aśvamedhādi-yājināṃ lokān prāpya tatra śāśvatīḥ samāḥ bahūn saṃvatsarān uṣitvā vāsa-sukham anubhūya śucīnāṃ sad-ācārāṇāṃ śrīmatāṃ dhaninām |",
  "GE07bhg4c06u:1877": "gehe sa yoga-bhraṣṭo 'bhijāyate janma prāpnoti ||41||",
  "GE07bhg4c06u:1878": "madhusūdanaḥ :",
  "GE07bhg4c06u:1879": "tad evaṃ yoga-bhraṣṭasya śubha-kṛttvena loka-dvaye 'pi nāśābhāve kiṃ bhavatīty ucyate prāpyeti |",
  "GE07bhg4c06u:1880": "yoga-mārga-pravṛttaḥ sarva-karma-saṃnyāsī vedānta-śravaṇādi kurvann antarāle mriyamāṇaḥ kaścit pūrvopacita-bhoga-vāsanā-prādurbhāvād viṣayebhyaḥ spṛhayati |",
  "GE07bhg4c06u:1881": "kaścit tu vairāgya-bhāvanā-dāḍhyān na spṛhayati |",
  "GE07bhg4c06u:1882": "tayoḥ prathamaḥ prāpya puṇya-kṛtām aśvamedha-yājināṃ lokān arcir-ādi-mārgeṇa brahma-lokān |",
  "GE07bhg4c06u:1883": "ekasminn api bhoga-bhūmi-bhedāpekṣayā bahu-vacanam |",
  "GE07bhg4c06u:1884": "tatra coṣitvā vāsam anubhūya śāśvatīr brahma-parimāṇenākṣāyāḥ samāḥ saṃvatsarān,",
  "GE07bhg4c06u:1885": "tad-ante śucīnāṃ śuddhānāṃ śrīmatāṃ vibhūtimatāṃ mahārāja-cakravartināṃ gehe kule bhoga-vāsanāśoṣa-sad-bhāvād ajātaśatru-janakādivad yoga-bhraṣṭo 'bhijāyate |",
  "GE07bhg4c06u:1886": "bhoga-vāsanā-prābalyād",
  "GE07bhg4c06u:1887": "brahma-lokānte sarva-karma-saṃnyāsāyogyo mahārājo bhavatīty arthaḥ ||41||",
  "GE07bhg4c06u:1888": "viśvanāthaḥ : tarhi kāṃ gatim asau prāpnotīty ata āha prāpyeti |",
  "GE07bhg4c06u:1889": "puṇya-kṛtām aśvamedhādi-yājināṃ lokān iti yogasya phalaṃ mokṣo bhogaś ca bhavati |",
  "GE07bhg4c06u:1890": "tatrāpakva-yogino bhogecchāyāṃ satyāṃ yoga-bhraṃśe sati bhoga eva |",
  "GE07bhg4c06u:1891": "paripakva-yoginas tu bhogecchāyā asambhavān mokṣa eva |",
  "GE07bhg4c06u:1892": "kecit tu paripakva-yogino 'pi daivād bhogecchāyāṃ satyāṃ kardama-saubharyādi-dṛṣṭyā bhoagam apy āhur iti |",
  "GE07bhg4c06u:1893": "śucīnāṃ sad-ācārāṇāṃ śrīmatāṃ dhanika-vaṇig-ādīnāṃ rājñāṃ vā ||41||",
  "GE07bhg4c06u:1894": "baladevaḥ : aihikīṃ sukha-sampattiṃ tāvad āha prāpyeti |",
  "GE07bhg4c06u:1895_0": "yādṛśa-viṣaya-spṛhayā sva-dharme śithilo yogāc ca vicyuto 'yaṃ tādṛśān viṣayān ātmoddeśyaka-niṣkāma-svadharma-yogārambha-māhātmyena",
  "GE07bhg4c06u:1895_1": "puṇya-kṛtām aśvamedhādi-yājināṃ lokān pāpya bhuṅkte tān bhuñjāno yāvatībhis tad-bhoga-tṛṣṇā-vinivṛttis",
  "GE07bhg4c06u:1895_2": "tāvatīḥ śāśvatīḥ bahvīḥ samāḥ saṃvatsarāṃs teṣu lokeṣūṣitvā sthitvā tad-bhoga-vitṛṣṇas",
  "GE07bhg4c06u:1895_3": "tebhyo lokebhyaḥ śucīnāṃ sad-dharma-niratānāṃ yogārhāṇāṃ śrīmatāṃ dhanināṃ gehe pūrvārabdha-yoga-māhātmyāt",
  "GE07bhg4c06u:1895_4": "sa yoga-śreṣṭho 'bhijāyata ity alpa-kālārabdha-yogād bhraṣṭasya gatir iyaṃ darśitā ||41 ||",
  "GE07bhg4c06u:1896": "__________________________________________________________",
  "GE07bhg4c06u:1897": "BhG 6.42",
  "GE07bhg4c06u:1898": "atha vā yoginām eva kule bhavati dhīmatām |",
  "GE07bhg4c06u:1899": "etad dhi durlabhataraṃ loke janma yad īdṛśam ||42||",
  "GE07bhg4c06u:1900": "śrīdharaḥ : alpa-kālābhyasta-yoga-bhraṃśe gatir iyam uktā |",
  "GE07bhg4c06u:1901": "cirābhyasta-yoga-bhraṃśe tu pakṣāntaram āha athaveti |",
  "GE07bhg4c06u:1902": "yoga-niṣṭhānāṃ dhīmatāṃ jñāninām eva kule jāyate |",
  "GE07bhg4c06u:1903": "na tu pūrvoktānām ārūḍha-yogānāṃ kule |",
  "GE07bhg4c06u:1904": "etaj janma stauti īdṛśaṃ yaj janma etad dhi loke durlabhataraṃ mokṣa-hetutvāt ||42||",
  "GE07bhg4c06u:1905": "madhusūdanaḥ : dvitīyaṃ prati pakṣāntaram āha athaveti |",
  "GE07bhg4c06u:1906_0": "śraddhā-vairāgyādi-kalyāṇa-guṇādhikye tu bhoga-vāsanā-virahāt puṇya-kṛtāṃ lokān aprāpyaiva",
  "GE07bhg4c06u:1906_1": "yoginām eva daridrāṇāṃ brāhmaṇānāṃ na tu śrīmatāṃ rājñāṃ gṛhe yoga-bhraṣṭa-janma",
  "GE07bhg4c06u:1906_2": "tad api durlabham aneka-sukṛta-sādhyatvān mokṣa-paryavasāyitvāc ca |",
  "GE07bhg4c06u:1907": "yat tu śucīnāṃ daridrāṇāṃ brāhmaṇānāṃ brahma-vidyāvatāṃ kule janma |",
  "GE07bhg4c06u:1908": "etad dhi prasiddhaṃ śukādivat |",
  "GE07bhg4c06u:1909": "durlabhataraṃ durlabhād api durlabhaṃ loke yad īdṛśaṃ sarva-pramāda-kāraṇa-śūnyaṃ janmeti dvitīyaḥ stūyate bhoga-vāsanā-śūnyatvena sarva-karma-saṃnyāsārhatvāt ||42||",
  "GE07bhg4c06u:1910": "viśvanāthaḥ : alpa-kālābhyasta-yoga-bhraṃśe gatir iyam uktā |",
  "GE07bhg4c06u:1911": "cira-kālābhyasta-yoga-bhraṃśe tu pakṣāntaram āha athaveti |",
  "GE07bhg4c06u:1912": "yogināṃ nimi-prabhṛtīnām ity arthaḥ ||42||",
  "GE07bhg4c06u:1913": "baladevaḥ : cirārābdhād yogād bhraṣṭasya gatim āha athaveti |",
  "GE07bhg4c06u:1914": "yogināṃ yogam abhyasatāṃ dhīmatāṃ yoga-deśikānāṃ kule bhavaty utpadyate |",
  "GE07bhg4c06u:1915": "dvividhaṃ janma stauti etad iti |",
  "GE07bhg4c06u:1916": "yogārhāṇāṃ yogam abhyasatāṃ ca kule pūrva-yoga-saṃskāra-bala-kṛtam etaj janma prākṛtānām atidurlabham ||42||",
  "GE07bhg4c06u:1917": "__________________________________________________________",
  "GE07bhg4c06u:1918": "BhG 6.43",
  "GE07bhg4c06u:1919": "tatra taṃ buddhi-saṃyogaṃ labhate paurvadehikam",
  "GE07bhg4c06u:1920": "yatate ca tato bhūyaḥ saṃsiddhau kurunandana ||43||",
  "GE07bhg4c06u:1921": "śrīdharaḥ : tataḥ kiṃ ? ata āha tatreti sārdhena |",
  "GE07bhg4c06u:1922": "sa tatra dvi-prakāre 'pi janmani pūrva-dehe bhavaṃ paurvadehikam |",
  "GE07bhg4c06u:1923": "tam eva brahma-viṣayayā buddhyā saṃyogaṃ labhate |",
  "GE07bhg4c06u:1924": "tataś ca bhūyo 'dhikaṃ saṃsiddhau mokṣe prayatnaṃ karoti ||43||",
  "GE07bhg4c06u:1925": "madhusūdanaḥ : etādṛśa-janma-dvayasya durlabhatvaṃ kasmāt ? yasmāt tatra tam iti |",
  "GE07bhg4c06u:1926_0": "tatra dvi-prakāre 'pi janmani pūrva-dehe bhavaṃ paurvadehikam sarva-karma-saṃnyāsa-gurūpasadana-śravaṇa-manana-nididhyāsanānāṃ",
  "GE07bhg4c06u:1926_1": "madhye yāvat-paryantam anuṣṭhitaṃ tāvat paryantam eva taṃ brahmātmaikya-viṣayayā",
  "GE07bhg4c06u:1926_2": "buddhyā saṃyogaṃ tat-sādhana-kalāpam iti yāvat |",
  "GE07bhg4c06u:1927": "labhate prāpnoti |",
  "GE07bhg4c06u:1928_0": "na kevalaṃ labhata eva kintu tatas tal-lābhānantaraṃ bhūyo 'dhikaṃ labdhāyā bhūmer",
  "GE07bhg4c06u:1928_1": "agrimāṃ bhūmiṃ sampādayituṃ saṃsiddhau saṃsiddhir mokṣas tan-nimittaṃ yatate ca prayatnaṃ karoti ca |",
  "GE07bhg4c06u:1929": "yāvan mokṣaṃ bhūmikāḥ sampādayatīty arthaḥ |",
  "GE07bhg4c06u:1930": "he kuru-nandana tavāpi śucīnāṃ śrīmatāṃ kule yoga-bhraṣṭa-janama jātam iti pūrva-vāsanā-vaśād anāyāsenaiva jñāna-lābho bhaviṣyatīti sūcayituṃ mahā-prabhāvasya kuroḥ",
  "GE07bhg4c06u:1931": "kīrtanam |",
  "GE07bhg4c06u:1932": "ayam artho bhagavad-vaśiṣṭha-vacane vyaktaḥ | yathā śrī-rāmaḥ -",
  "GE07bhg4c06u:1933": "ekām atha dvitīyāṃ vā tṛtīyāṃ bhūmikām uta |",
  "GE07bhg4c06u:1934": "ārūḍhasya mṛtakasyātha kīdṛśī bhagavan gatiḥ ||",
  "GE07bhg4c06u:1935": "pūrvaṃ hi sapta bhūmayo vyākhyātāḥ |",
  "GE07bhg4c06u:1936": "tatra nityānitya-vastu-viveka-pūrvakād ihāmutrārtha-bhoga-vairāgyāc chama-dama-śraddhā-titikṣā-sarva-karma-saṃnyāsādi-puraḥsarā mumukṣā śubhecchākhyā prathamā bhūmikā |",
  "GE07bhg4c06u:1937": "sādhana-catuṣṭaya-sampad iti tāvat |",
  "GE07bhg4c06u:1938": "tataḥ śravaṇa-manana-pariniṣpannasya tattva-jñānasya nirvicikitsanā-rūpā tanu-mānasā nāma tṛtīyā bhūmikā |",
  "GE07bhg4c06u:1939": "nididhyāsana-sampad iti yāvat |",
  "GE07bhg4c06u:1940": "caturthī bhūmikā tu tattva-sākṣātkāra eva |",
  "GE07bhg4c06u:1941": "pañcama-ṣaṣṭha-saptama-bhūmayas tu jīvanmukter avāntara-bhedā iti tṛtīye prāg-vyākhyātam |",
  "GE07bhg4c06u:1942": "tatra caturthīṃ bhūmiṃ prāptasya mṛtasya jīvan-mukty-abhāve 'pi videha-kaivalyaṃ prati nāsty eva saṃśayaḥ |",
  "GE07bhg4c06u:1943": "tad-uttara-bhūmi-trayaṃ prāptas tu jīvann api muktaḥ kim u videha iti nāsty eva bhūmikā-catuṣṭaye śaṅkā |",
  "GE07bhg4c06u:1944": "sādhana-bhūta-bhūmikā-traye",
  "GE07bhg4c06u:1945": "tu karma-tyāgāj jñānālābhāc ca bhavati śaṅketi tatraiva praśnaḥ |",
  "GE07bhg4c06u:1946": "śrī-vaśiṣṭhaḥ -",
  "GE07bhg4c06u:1947": "yoga-bhūmikayotkrānta-jīvitasya śarīriṇaḥ |",
  "GE07bhg4c06u:1948": "bhūmikāṃśānusāreṇa kṣīyate pūrva-duṣkṛtam ||",
  "GE07bhg4c06u:1949": "tataḥ sura-vimāneṣu loka-pāla-pureṣu ca |",
  "GE07bhg4c06u:1950": "merūpavana-kuñjeṣu ramate ramaṇī-sakhaḥ ||",
  "GE07bhg4c06u:1951": "tataḥ sukṛta-saṃbhāre duṣkṛte ca purākṛte |",
  "GE07bhg4c06u:1952": "bhoga-kṣayāt parikṣīṇe jāyante yogino bhuvi ||",
  "GE07bhg4c06u:1953": "śucīnāṃ śrīmatāṃ gehe gupte guṇavatāṃ satām |",
  "GE07bhg4c06u:1954": "janitvā yogam evaite sevante yoga-vāsitāḥ ||",
  "GE07bhg4c06u:1955": "tatra pāg-bhavanābhyastaṃ yoga-bhūmi-kramaṃ budhāḥ |",
  "GE07bhg4c06u:1956": "dṛṣṭvā paripatanty uccair uttaraṃ bhūmikā-kramam || iti |",
  "GE07bhg4c06u:1957": "atra prāg-upacita-bhoga-vāsanā-prābalyād alpa-kālābhyasta-vairāgya-vāsanā-daurbalyena prāṇotkrānti-samaye prādurbhūta-bhoga-spṛhaḥ sarva-karma-saṃnyāsī yaḥ sa evoktaḥ |",
  "GE07bhg4c06u:1958_0": "yas tu vairāgya-vāsanā-prābalyāt prakṛṣṭa-puṇya-prakaṭita-parameśvara-prasāda-vaśena",
  "GE07bhg4c06u:1958_1": "prāṇotkrānti-samaye 'nudbhūta-bhoga-spṛhaḥ saṃnyāsī bhoga-vyavadhānaṃ vinaiva brāhmaṇānām",
  "GE07bhg4c06u:1958_2": "eva brahma-vidāṃ sarva-pramāda-kāraṇa-śūnye kule samutpannas tasya prāktana-saṃskārābhivyaktenāyāsenaiva",
  "GE07bhg4c06u:1958_3": "sambhavān nāsti pūrvasyaiva mokṣaṃ praty āśaṅketi sa vasiṣṭhena nokto bhagavatā tu",
  "GE07bhg4c06u:1958_4": "parama-kāruṇikenāthaveti pakṣāntaraṃ kṛtvokta eva |",
  "GE07bhg4c06u:1959": "spaṣṭam anyat ||43||",
  "GE07bhg4c06u:1960": "viśvanāthaḥ :",
  "GE07bhg4c06u:1961": "tatra dvividhe 'pi janmani buddhyā paramātma-niṣṭhayā saha saṃyogaṃ paurvadaihikaṃ pūrva-janma-bhavam ||43||",
  "GE07bhg4c06u:1962": "baladevaḥ : āmutrikīṃ sukha-sampattiṃ vaktuṃ pūrva-saṃskāra-hetukaṃ sādhanam āha tatreti |",
  "GE07bhg4c06u:1963": "tatra dvividhe janmani paurvadaihikaṃ pūrva-dehe bhavam |",
  "GE07bhg4c06u:1964": "buddhyā svadharma-svātma-paramātma-viṣayā saṃyogaṃ sambandhaṃ labhate |",
  "GE07bhg4c06u:1965": "tataś ca hṛd-viśuddhi-sva-paramātmāvaloka-rūpāyāṃ saṃsiddhau nimitte svāpotthitavad bhūyo bahutaraṃ yatate |",
  "GE07bhg4c06u:1966": "yathā punar vighna-hato na syāt ||43||",
  "GE07bhg4c06u:1967": "__________________________________________________________",
  "GE07bhg4c06u:1968": "BhG 6.44",
  "GE07bhg4c06u:1969": "pūrvābhyāsena tenaiva hriyate hy avaśo 'pi saḥ |",
  "GE07bhg4c06u:1970": "jijñāsur api yogasya śabda-brahmātivartate ||44||",
  "GE07bhg4c06u:1971": "śrīdharaḥ : tatra hetuḥ pūrveti |",
  "GE07bhg4c06u:1972": "tenaiva pūrva-deha-kṛtābhyāsenāvaśo 'pi kutaścid ambharāyād anicchann api saṃhriyate viṣayebhyaḥ purāvṛtya brahma-niṣṭhaḥ kriyate |",
  "GE07bhg4c06u:1973": "tad evaṃ pūrvābhyāsa-balena prayatnaṃ kurvan śanair mucyata itīmam arthaṃ kaimutya-nyāyena sphuṭayati jijñāsur iti sārdhena |",
  "GE07bhg4c06u:1974": "yogasya svarūpaṃ jijñāsur eva kevalaṃ na tu prāpta-yogaḥ |",
  "GE07bhg4c06u:1975": "evambhūto yoge praviṣṭa-mātro 'pi pāpa-vaśād yoga-bhraṣṭo 'pi śabda-brahma vedam ativartate |",
  "GE07bhg4c06u:1976": "vedokta-karma-phalāny atikrāmati |",
  "GE07bhg4c06u:1977": "tebhyo 'dhikaṃ phalaṃ prāpya mucyata ity arthaḥ ||44||",
  "GE07bhg4c06u:1978": "madhusūdanaḥ :",
  "GE07bhg4c06u:1979_0": "nanu yo brahma-vidāṃ brāhmaṇānāṃ sarva-pramāda-kāraṇa-śūnye kule samutpannas tasya",
  "GE07bhg4c06u:1979_1": "madhye viṣaya-bhoga-vyavadhānābhāvād avyavahita-prāg-bhavīya-saṃskārodbodhāt punar",
  "GE07bhg4c06u:1979_2": "api sarva-karma-saṃnyāsa-pūrvako jñāna-sādhana-lābho bhavatu nāma |",
  "GE07bhg4c06u:1980_0": "yas tu śrīmatāṃ mahārāja-cakravartināṃ kule bahuvidha-viṣaya-bhoga-vyavadhānenotpannas",
  "GE07bhg4c06u:1980_1": "tasya viṣaya-bhoga-vāsanā-prābalyāt pramāda-kāraṇa-sambhavāc ca katham ativyavahita-jñāna-saṃskārodbodhaḥ",
  "GE07bhg4c06u:1980_2": "kṣatriyatvena sarva-karma-saṃnyāsānarhasya kathaṃ vā jñāna-sādhana-lābha iti |",
  "GE07bhg4c06u:1981": "tathocyate pūrvābhyāseneti |",
  "GE07bhg4c06u:1982": "aticira-vyavahita-janmopacitenāpi tenaiva pūrvābhyāsena prāg-arjita-jñāna-saṃskāreṇāvaśo 'pi mokṣa-sādhanāyāprayatamāno 'pi hriyate svavaśīkriyate |",
  "GE07bhg4c06u:1983": "akasmād eva bhoga-vāsanābhyo vyutthāpya mokṣa-sādhanonmukhaḥ",
  "GE07bhg4c06u:1984": "kriyate,",
  "GE07bhg4c06u:1985": "jñāna-vāsanāyā evālpa-kālābhyastāyā api vastu-viṣayatvenāvastu-viṣayābhyo bhoga-vāsanābhyaḥ prābalyāt |",
  "GE07bhg4c06u:1986": "paśya yathā tvam eva yuddhe pravṛtto jñānāyāpratayamāno 'pi pūrva-saṃskāra-prābalyād akasmād eva raṇa-bhūmau jñānonmukho 'bhūr iti |",
  "GE07bhg4c06u:1987": "ataeva prāg uktaṃ nehābhikrama-nāśo 'sti [Gītā 2.40] iti |",
  "GE07bhg4c06u:1988": "aneka-janma-sahasra-vyavahito 'pi jñāna-saṃskāraḥ sva-kāryaṃ karoty eva sarva-virodhy-upamardenety abhiprāyaḥ |",
  "GE07bhg4c06u:1989": "sarva-karma-saṃnyāsābhāve 'pi hi kṣatriyasya jñānādhikāraḥ sthita eva |",
  "GE07bhg4c06u:1990": "yathā pāṭac-careṇa bahūnāṃ rakṣiṇāṃ madhye vidyamānam api aśvādi-dravyaṃ svayam anicchad api tān sarvān abhibhūya sva-sāmarthya-viśeṣād evāpahriyate |",
  "GE07bhg4c06u:1991": "paścāt tu kadāpahṛtam iti vimarśo bhavati |",
  "GE07bhg4c06u:1992_0": "evaṃ bahūnāṃ jñāna-pratibandhakānāṃ madhye vidyamāno 'pi yoga-bhraṣṭaḥ svayam anicchann",
  "GE07bhg4c06u:1992_1": "api jñāna-saṃskāreṇa balavatā svasāmarthaya-viśeṣād eva sarvān pratibandhakān abhibhūyātma-vaśī",
  "GE07bhg4c06u:1992_2": "kriyata iti hṛñaḥ prayogena sūcitam |",
  "GE07bhg4c06u:1993": "ataeva saṃskāra-prābalyāj jijñāsur jñātum icchur api yogasya mokṣa-sādhana-jñānasya viṣayaṃ brahma,",
  "GE07bhg4c06u:1994": "prathama-bhūmikāyāṃ sthitaḥ saṃnyāsīti yāvat |",
  "GE07bhg4c06u:1995": "so 'pi tasyām eva bhūmikāyāṃ mṛto 'ntarāle bahūn viṣayān bhuktvā mahārāja-cakravartināṃ kule samutpanno",
  "GE07bhg4c06u:1996_0": "'pi yoga-bhraṣṭaḥ prāg-upacita-jñāna-saṃskāra-prābalyāt tasmin janmani śabda-brahma",
  "GE07bhg4c06u:1996_1": "vedaṃ karma-pratipādakam ativartate 'tikramya tiṣṭhati karmādhikārātikrameṇa jñānādhikārī bhavatīty arthaḥ |",
  "GE07bhg4c06u:1997": "etenāpi jñāna-karma-samuccayo nirākṛta iti draṣṭavyam |",
  "GE07bhg4c06u:1998": "samuccaye hi jñānino 'pi karma-kāṇḍātikramābhāvāt ||44||",
  "GE07bhg4c06u:1999": "viśvanāthaḥ : hriyata ākṛṣyate |",
  "GE07bhg4c06u:2000": "yogasya yogaṃ jijñāsur api bhavati |",
  "GE07bhg4c06u:2001": "ataḥ śabda-brahma veda-śāstram ativartate vedokta-karma-mārgam atikramya vartate |",
  "GE07bhg4c06u:2002": "kintu yoga-mārga eva tiṣṭhatīty arthaḥ ||44||",
  "GE07bhg4c06u:2003": "baladevaḥ : tatra hetuḥ |",
  "GE07bhg4c06u:2004": "tenaiva yoga-viṣayakeṇa pūrvābhyāsena sa yogī hriyate ākṛṣyate avaśo 'pi kenacid vighnenānicchann apīty arthaḥ |",
  "GE07bhg4c06u:2005": "hīti prasiddho 'yaṃ yoga-mahimā |",
  "GE07bhg4c06u:2006": "yogasya jijñāsur api tu yogam abhyasituṃ pravṛttaḥ śabda-brahma sa-kāma-karma-nirūpakaṃ vedam ativartate |",
  "GE07bhg4c06u:2007": "taṃ na śabda-ghātīty arthaḥ ||44||",
  "GE07bhg4c06u:2008": "__________________________________________________________",
  "GE07bhg4c06u:2009": "BhG 6.45",
  "GE07bhg4c06u:2010": "prayatnād yat tu yogī saṃśuddha-kilbiṣaḥ |",
  "GE07bhg4c06u:2011": "aneka-janma-saṃsiddhas tato yāti parāṃ gatim ||45||",
  "GE07bhg4c06u:2012": "śrīdharaḥ : prayatnād iti |",
  "GE07bhg4c06u:2013_0": "yadaivaṃ manda-prayatno 'pi yogī parāṃ gaitṃ yāti tadā yas tu yogī prayatnād uttarottaram",
  "GE07bhg4c06u:2013_1": "adhikaṃ yoge yatamāno yatnaṃ kurvan yogenaiva saṃśuddha-kilbiṣo vidhūta-pāpaḥ so",
  "GE07bhg4c06u:2013_2": "'nekeṣu janmasūcitena yogena saṃsiddhaḥ samyag jñānī bhūtvā tataḥ śreṣṭhāṃ gatiṃ",
  "GE07bhg4c06u:2013_3": "yātīti kiṃ vaktavyam ity arthaḥ ||45 ||",
  "GE07bhg4c06u:2014": "madhusūdanaḥ :",
  "GE07bhg4c06u:2015_0": "yadā caivaṃ prathama-bhūmikāyāṃ mṛto 'pi aneka-bhoga-vāsanā-vyavahitam api vividha-pramāda-kāraṇavati",
  "GE07bhg4c06u:2015_1": "mahārāja-kule 'pi janma labdhvāpi yoga-bhraṣṭaḥ pūrvopacita-jñāna-saṃskāra-prābalyena",
  "GE07bhg4c06u:2015_2": "karmādhikāram atikramya jñānādhikārī bhavati tadā kim u vaktavyaṃ dvitīyāyāṃ tṛtīyāyāṃ",
  "GE07bhg4c06u:2015_3": "vā bhūmikāyāṃ mṛto viṣaya-bhogānte labdha-mahārāja-kula-janmā yadi vā bhogam akṛtvaiva",
  "GE07bhg4c06u:2015_4": "labdha-brahma-vid brāhmaṇa-kula-janmā yoga-bhraṣṭaḥ karmādhikārātikrameṇa jñānādhikārī",
  "GE07bhg4c06u:2015_5": "bhūtvā tat-sādhanāni sampādya tat-phala-lābhena saṃsāra-bandhanān mucyata iti |",
  "GE07bhg4c06u:2016": "tad etad āh prayatnād iti |",
  "GE07bhg4c06u:2017_0": "prayatnāt pūrva-kṛtād apy adhikam adhikaṃ yatamānaḥ prayatnātirekaṃ kurvan yogī pūrvopacita-saṃskāravāṃs",
  "GE07bhg4c06u:2017_1": "tenaiva yoga-prayatna-puṇyena saṃśuddha-kilbiṣo dhauta-jñāna-pratibandhaka-pāpa-malaḥ",
  "GE07bhg4c06u:2018_0": "| ataeva saṃskāropacayāt puṇyopacayāc cānekair janmabhiḥ saṃsiddhaḥ saṃskārātirekeṇa",
  "GE07bhg4c06u:2018_1": "puṇyātirekeṇa ca prāpta-carama-janmā tataḥ sādhana-paripākād yāti parāṃ prakṛṣṭāṃ gatiṃ muktim |",
  "GE07bhg4c06u:2019": "nāsty evātra kaścit saṃśaya ity arthaḥ ||45||",
  "GE07bhg4c06u:2020": "viśvanāthaḥ : evaṃ yoga-bhraṃśe kāraṇaṃ yatna-śaithilyam eva ayatiḥ śraddhayopetaḥ ity uktaḥ |",
  "GE07bhg4c06u:2021": "tasya ca yatna-śaithilyavato yoga-bhraṣṭasya janmāntare punar yoga-prāptir evoktā, na tu saṃsiddhiḥ |",
  "GE07bhg4c06u:2022": "saṃsiddhis tu yāvadbhir janmabhis tasya yogasya paripākaḥ syāt |",
  "GE07bhg4c06u:2023": "tāvadbhir evety avasīyate |",
  "GE07bhg4c06u:2024": "yas tu na kadācid api yoge śaithilya-prayatnaḥ |",
  "GE07bhg4c06u:2025": "sa na yoga-bhraṣṭa-śabda-vācyaḥ | kintu -",
  "GE07bhg4c06u:2026": "bahu-janma-vipakvena samyag-yoga-samādhinā |",
  "GE07bhg4c06u:2027": "draṣṭuṃ yatante yatayaḥ śūnyāgāreṣu yat-padam || [BhP 3.24.28]",
  "GE07bhg4c06u:2028": "iti kardamokteḥ so 'pi naikena janmanā sidhyatīty āha prayatnād yatamānaḥ prakṛṣṭa-yatnād api yatnavān ity arthaḥ |",
  "GE07bhg4c06u:2029": "tu-kāraḥ pūrvoktād yoga-bhraṣṭād asya bhedaṃ bodhayati |",
  "GE07bhg4c06u:2030": "saṃśuddha-kilbiṣaḥ samyag-paripakva-kaṣāyaḥ |",
  "GE07bhg4c06u:2031": "so 'pi naikena janmanā sidhyatīti saḥ |",
  "GE07bhg4c06u:2032": "parāṃ gatiṃ mokṣam ||45||",
  "GE07bhg4c06u:2033": "baladevaḥ : athāmutrikīṃ sukha-sampattim āha prayatnād iti |",
  "GE07bhg4c06u:2034": "pūrva-kṛtād api prayatnād adhikam adhikaṃ yatamānaḥ pūrva-vighna-bhayāt prayatnādhikyaṃ kurvan yogī tenopacitena prayatnena saṃśuddha-kilbiṣo nidhauta-nikhilānya-vāsanaḥ |",
  "GE07bhg4c06u:2035": "evam anekair janmabhiḥ saṃsiddhaḥ paripakva-yogo yoga-paripākād eva hetoḥ parāṃ sva-parātmāvaloka-lakṣaṇāṃ gatiṃ muktiṃ yāti ||45||",
  "GE07bhg4c06u:2036": "__________________________________________________________",
  "GE07bhg4c06u:2037": "BhG 6.46",
  "GE07bhg4c06u:2038": "tapasvibhyo 'dhiko yogī jñānibhyo 'pi mato 'dhikaḥ |",
  "GE07bhg4c06u:2039": "karmibhyaś cādhiko yogī tasmād yogī bhavārjuna ||46||",
  "GE07bhg4c06u:2040": "śrīdharaḥ : yasmād evaṃ tasmāt tapasvibhya iti |",
  "GE07bhg4c06u:2041": "tapasvibhyaḥ kṛcchra-cāndrāyaṇādi-tapo-niṣṭhebhyaḥ |",
  "GE07bhg4c06u:2042": "jñānibhyaḥ śāstra-jñāna-vidbhyo 'pi |",
  "GE07bhg4c06u:2043": "karmibhya iṣṭa-pūrtādi-karma-kāribhyo 'pi |",
  "GE07bhg4c06u:2044": "yogī śreṣṭho mamābhimataḥ |",
  "GE07bhg4c06u:2045": "tasmāt tvaṃ yogī bhava ||46||",
  "GE07bhg4c06u:2046": "madhusūdanaḥ :",
  "GE07bhg4c06u:2047": "idānīṃ yogī stūyate 'rjunaṃ prati śraddhātiśayotpādana-pūrvakaṃ yogaṃ vidhātuṃ tapasvibhya iti |",
  "GE07bhg4c06u:2048": "tapasvibhyaḥ kṛcchra-cāndrāyaṇādi-tapaḥ-parāyaṇebhyo 'pi adhika utkṛṣṭo yogī tattva-jñānotpatty-anantaraṃ mano-nāśa-vāsanākṣaya-kārī |",
  "GE07bhg4c06u:2049": "vidyayā ta ārohanti yatra kāmāḥ parāgatāḥ |",
  "GE07bhg4c06u:2050": "na tatra dakṣiṇā yānti nāvadvāṃsas tapasvinaḥ || iti śruteḥ |",
  "GE07bhg4c06u:2051": "ataeva karmibhyo dakṣiṇā-sahita-jyotiṣṭomādi-karmānuṣṭhānebhyaś cādhiko yogī |",
  "GE07bhg4c06u:2052": "karmiṇāṃ tapasvināṃ cājñatvena mokṣānarhatvāt |",
  "GE07bhg4c06u:2053": "jñānibhyo 'pi parokṣa-jñānavadbhyo 'pi aparokṣa-jñānavān adhiko mato yogī |",
  "GE07bhg4c06u:2054": "evam aparokṣa-jñānavadbhyo 'pi mano-nāśa-vāsanākṣayābhāvād ajīvan-muktebhyo mano-nāśa-vāsanākṣaya-vattvena jīvan-mukto yogy adhiko mato mama saṃyataḥ |",
  "GE07bhg4c06u:2055_0": "yasmād evaṃ tasmād adhikādhika-prayatna-balāttvaṃ yoga-bhraṣṭa idānīṃ tattva-jñāna-mano-nāśa-vāsanākṣayair",
  "GE07bhg4c06u:2055_1": "yugapat-saṃpāditair yogī jīva-mukto yaḥ sa yogī paramo mata iti prāg-uktaḥ sa tādṛśo",
  "GE07bhg4c06u:2055_2": "bhava sādhana-paripākāt |",
  "GE07bhg4c06u:2056": "he 'rjuneti śuddheti sabodhanārthaḥ ||46||",
  "GE07bhg4c06u:2057": "viśvanāthaḥ :",
  "GE07bhg4c06u:2058": "karma-jñāna-taop-yogavatāṃ madhye kaḥ śreṣṭha ity apekṣāyām āha tapasvibhyaḥ kṛcchra-cāndrāyaṇādi-tapo-niṣṭhebhyaḥ |",
  "GE07bhg4c06u:2059": "jñānibhyaḥ brahmopāsakebhyo 'pi yogī paramātmopāsako 'dhiko mata iti mamedam eva matam iti bhāvaḥ |",
  "GE07bhg4c06u:2060": "yadi jñānibhyo 'py adhikas tadā kim uta karmibhya ity āha karmibhyaś ceti ||46||",
  "GE07bhg4c06u:2061": "baladevaḥ :",
  "GE07bhg4c06u:2062": "evaṃ jñāna-garbho niṣkāma-karma-yogo 'ṣṭāṅga-yoga-śirasko mokṣa-hetus tādṛśād yogād vibhraṣṭsyāntatas tat-phalaṃ bhaved ity abhidhāya yoginaṃ stauti tapasvibhya iti |",
  "GE07bhg4c06u:2063": "tapasvibhyaḥ kṛcchrādi-tapaḥ-parebhyaḥ jñānibhyo 'rtha-śāstra-vidbhyaḥ karmibhyaḥ sakāmeṣṭā-pūrty-ādikṛdbhyaś ca yogī mad-ukta-yogānuṣṭhātādhikaḥ śreṣṭho mataḥ |",
  "GE07bhg4c06u:2064": "ātma-jñāna-vaidhuryeṇa mokṣānarhebhyas tapasvy-ādibhyo mad-ukto yogī samuditātma-jñānatvena mokṣārhatvāt śreṣṭhaḥ ||46||",
  "GE07bhg4c06u:2065": "__________________________________________________________",
  "GE07bhg4c06u:2066": "BhG 6.47",
  "GE07bhg4c06u:2067": "yoginām api sarveṣāṃ mad-gatenāntarātmanā |",
  "GE07bhg4c06u:2068": "śraddhāvān bhajate yo māṃ sa me yuktatamo mataḥ ||47||",
  "GE07bhg4c06u:2069": "śrīdharaḥ : yoginām api yama-niyamādi-parāṇāṃ madhye mad-bhaktaḥ śreṣṭha ity āha yoginām apīti |",
  "GE07bhg4c06u:2070": "mad-gatena mayy āsaktena |",
  "GE07bhg4c06u:2071": "antarātmanā manasā |",
  "GE07bhg4c06u:2072": "yo māṃ parameśvaraṃ vāsudevam |",
  "GE07bhg4c06u:2073": "śraddā-yuktaḥ san bhajate |",
  "GE07bhg4c06u:2074": "sa yoga-yukteṣu śreṣṭho mama saṃmataḥ |",
  "GE07bhg4c06u:2075": "ato mad-bhakto bhava iti bhāvaḥ ||47||",
  "GE07bhg4c06u:2076": "ātma-yogam avocad yo bhakti-yoga-śiromaṇim |",
  "GE07bhg4c06u:2077": "taṃ vande paramānandaṃ mādhavaṃ bhakta-sevadhim ||",
  "GE07bhg4c06u:2078": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
  "GE07bhg4c06u:2079": "dhyāna-yogo nāma ṣaṣṭho 'dhyāyaḥ",
  "GE07bhg4c06u:2080": "||6||",
  "GE07bhg4c06u:2081": "madhusūdanaḥ : idānīṃ sarva-yogi-śreṣṭhaṃ yoginaṃ vadann adhyāyam upasaṃharati yoginām iti |",
  "GE07bhg4c06u:2082_0": "yogināṃ vasu-rudrādityādi-kṣudra-devatā-bhaktānāṃ sarveṣām api madhye mayi bhagavati",
  "GE07bhg4c06u:2082_1": "vāsudeve puṇya-paripāka-viśeṣād gatena prīti-vaśān niviṣṭena mad-gatenāntarātmanāntaḥ-karaṇena",
  "GE07bhg4c06u:2082_2": "prāg-bhavīya-saṃskāra-pāṭavāt sādhu-saṅgāc ca mad-bhajana evaṃ śraddhāvān atiśayena",
  "GE07bhg4c06u:2082_3": "śraddadhānaḥ sambhajante sevata satataṃ cintayati yo māṃ nārāyaṇam īśvareśvaraṃ sa-guṇaṃ",
  "GE07bhg4c06u:2082_4": "nirguṇaṃ vā manuṣyo 'yam īśvarāntara-sādhāraṇo 'yam ity ādi-bhramaṃ hitvā sa eva",
  "GE07bhg4c06u:2082_5": "mad-bhakto yogī yuktatamaḥ sarvebhyaḥ samāhita-cittebhyo yuktebhyaḥ śreṣṭho me mama",
  "GE07bhg4c06u:2082_6": "parameśvarasya sarvajñasya mato niścitaḥ |",
  "GE07bhg4c06u:2083": "samāne 'pi yogābhyāsa-kleśe samāne 'pi bhajanāyāse mad-bhakti-śūnyebhyo",
  "GE07bhg4c06u:2084": "mad-bhaktasyaiva śreṣṭhatvāt tvaṃ mad-bhaktaḥ paramo yuktatamo 'nāyāsena bhavituṃ śakṣyasīti bhāvaḥ |",
  "GE07bhg4c06u:2085_0": "tad anenādhyāyena karma-yogasya buddhi-śuddhi-hetor maryādāṃ darśayatā tataś ca kṛta-sarva-karma-saṃnyāsasya",
  "GE07bhg4c06u:2085_1": "sāṅgaṃ yogaṃ vivṛṇvatā mano-nigrahopāyaṃ cākṣepa-nirāsa-pūrvakam upadiśatā yoga-bhraṣṭasya",
  "GE07bhg4c06u:2085_2": "puruṣārtha-śūnyatāśaṅkāṃ ca śithilatayā karma-kāṇḍaṃ bhajanīyaṃ ca bhagavantaṃ vāsudevaṃ",
  "GE07bhg4c06u:2085_3": "tat-padārthaṃ nirūpayitum agrima-madhyāya-ṣaṭkam ārabhyata iti śivam ||47 ||",
  "GE07bhg4c06u:2086_0": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
  "GE07bhg4c06u:2086_1": "śrīmad-bhagavad-gītā-gūḍhārtha-dīpikāyām adhyātma-yogo nāma ṣaṣṭho 'dhyāyaḥ",
  "GE07bhg4c06u:2087": "||6||",
  "GE07bhg4c06u:2088": "viśvanāthaḥ : tarhi yoginaḥ sakāśān nāsty adhikaḥ ko 'pīty avasīyate |",
  "GE07bhg4c06u:2089": "tatra maivaṃ vācyam ity āha yoginām api |",
  "GE07bhg4c06u:2090": "pañcamy-arthe ṣaṣṭhī nirdhāraṇa-yogāt |",
  "GE07bhg4c06u:2091": "tapasvibhyo jñānibhyo 'py adhika iti pañcamy-artha-kramāc ca yogibhyaḥ sakāśād apīty arthaḥ |",
  "GE07bhg4c06u:2092": "na kevalaṃ yogibhya eka-vidhebhyaḥ sakāśāt |",
  "GE07bhg4c06u:2093": "api tu yogibhyaḥ sarvebhyo nānā-vidhebhyo yogārūḍhebhyaḥ samprajñāta-samādhy-asamprajñāta-samādhimadbhyo 'pīti |",
  "GE07bhg4c06u:2094": "yad vā yogā upāyāḥ karma-jñāna-tapo-yoga-bhakty-ādayas tadvatāṃ madhye yo māṃ bhajeta |",
  "GE07bhg4c06u:2095": "mad-bhakto bhavati sa yuktatama upāyavattamaḥ |",
  "GE07bhg4c06u:2096": "karmī tapasvī jñānī ca yogī mataḥ |",
  "GE07bhg4c06u:2097": "aṣṭāṅga-yogī yogitaraḥ |",
  "GE07bhg4c06u:2098": "śravaṇa-kīrtanādi-bhaktimāṃs tu yogitama ity arthaḥ |",
  "GE07bhg4c06u:2099": "yad uktaṃ śrī-bhāgavate-",
  "GE07bhg4c06u:2100": "muktānām api siddhānāṃ nārāyaṇa-parāyaṇaḥ |",
  "GE07bhg4c06u:2101": "sudurlabhaḥ praśāntātmā koṭiṣv api mahāmune || iti |",
  "GE07bhg4c06u:2102": "agrimādhyāya-ṣaṭkaṃ yad bhakti-yoga-nirūpakam |",
  "GE07bhg4c06u:2103": "tasya sūtramayaṃ ślokā bhakta-kaṇṭha-vibhūṣaṇam ||",
  "GE07bhg4c06u:2104": "prathamena kathā-sūtraṃ gītā-śāstra-śiromaṇiḥ |",
  "GE07bhg4c06u:2105": "dvitīyena tṛtīyena tūryeṇākāma-karma ca ||",
  "GE07bhg4c06u:2106": "jñānaṃ ca pañcamenoktaṃ yogaḥ ṣaṣṭhena kīrtitaḥ |",
  "GE07bhg4c06u:2107": "prādhānyena tad apy etaṃ ṣaṭkaṃ karma-nirūpakam ||",
  "GE07bhg4c06u:2108": "iti sārārtha-darśinyāṃ harṣiṇyāṃ bhakta-cetasām |",
  "GE07bhg4c06u:2109": "gītāsu ṣaṣṭho 'dhyāyo 'yaṃ saṅgataḥ saṅgataḥ satām ||",
  "GE07bhg4c06u:2110": "||6||",
  "GE07bhg4c06u:2111": "baladevaḥ :",
  "GE07bhg4c06u:2112_0": "tad ittham ādyena ṣaṭkena saniṣṭhasya sādhanāni jñāna-garbhāni niṣkāma-karmāṇi yoga-śiraskāny",
  "GE07bhg4c06u:2112_1": "abhidhāya madhyena pariniṣṭhitāder bhagavac-charaṇādīni sādhanāny abhidhāsyan tasmāt",
  "GE07bhg4c06u:2112_2": "tasya śraiṣṭhyāvedakaṃ tat-sūtram abhidhatte yoginām iti |",
  "GE07bhg4c06u:2113": "pañcamy-arthe ṣaṣṭhīyaṃ tapasvibhya iti pūrvopakramāt |",
  "GE07bhg4c06u:2114": "na ca nirdhāraṇe ṣaṣṭhīyam astu vakṣyamāṇasya yoginas tapasvy-ādi-vilakṣaṇa-kriyatvena teṣv anantar-bhāvāt |",
  "GE07bhg4c06u:2115": "yadyapi tapasvy-ādīnāṃ mitho nyūnādhikatābhāvo 'sti |",
  "GE07bhg4c06u:2116": "tathāpy avaratvaṃ tasmāt samānam |",
  "GE07bhg4c06u:2117": "svarṇa-girer iva tad anyeṣām uccāvacānāṃ girīṇām iti |",
  "GE07bhg4c06u:2118": "yaḥ śraddhāvān mad-bhakti-nirūpakeṣu śruty-ādi-vākyeṣu dṛḍha-viśvāsaḥ san māṃ nīlotpala-śyāmalam ājānu-pīvara-bāhuṃ savitṛ-kara-vikasitāravindekṣaṇaṃ vidyud-ujjvala-vāsasaṃ",
  "GE07bhg4c06u:2119_0": "kirīṭa-kuṇḍala-kaṭaka-keyūra-hāra-kaustubha-nūpuraiḥ vanamālayā ca vibhrājamānaṃ",
  "GE07bhg4c06u:2119_1": "sva-prabhayā diśo vitamisrāḥ kurvāṇaṃ nitya-siddha-nṛsiṃha-raghu-varyādi-rūpaṃ sarveśvaraṃ",
  "GE07bhg4c06u:2119_2": "svayaṃ bhagavantaṃ manuṣya-saṃniveśi-vibhu-vijñānanda-mayaṃ yaśodā-stanandhayaṃ kṛṣṇādi-śabdair",
  "GE07bhg4c06u:2119_3": "abhidhīyamānaṃ sārvajña-sarvaiśvarya-satya-saṅkalpāśrita-vātsalyādibhiḥ saundarya-mādhurya-lāvaṇyādibhiś",
  "GE07bhg4c06u:2119_4": "ca guṇa-ratnaiḥ pūrṇaṃ bhajate śravaṇādibhiḥ sevate |",
  "GE07bhg4c06u:2120": "mad-gatena mad-ekāsaktenāntarātmanā manasā viśiṣṭas tila-mātram api mad-viyogāsahaḥ sann ity arthaḥ |",
  "GE07bhg4c06u:2121": "mad-bhaktaḥ sarvebhyas tapasvy-ādibhyo yogibhyo mad-eka-bhakto yuktatama ity arthaḥ |",
  "GE07bhg4c06u:2122": "atra vyācaṣṭe - nanu yoginaḥ sakāśān na ko 'py adhiko 'stīti cet tatrāha yoginām iti |",
  "GE07bhg4c06u:2123": "yogāroha-tāratamyāt karma-yogino bahavas tebhyaḥ sarvebhyo 'pīti dhyānārūḍho yuktaḥ samādhy-ārūḍho yuktataraḥ śravaṇādi-bhaktimāṃs tu yuktatama iti |",
  "GE07bhg4c06u:2124": "bhakti-śabdaḥ sevābhidhāyī |",
  "GE07bhg4c06u:2125": "bhaja ity eṣa vai dhātuḥ sevāyāṃ parikīrtitaḥ |",
  "GE07bhg4c06u:2126": "tasmāt sevā budhaiḥ proktā bhakti-śabdena bhūyasī || iti smṛteḥ |",
  "GE07bhg4c06u:2127": "etāṃ bhaktiṃ śrutir āha śraddhā-bhakti-dhyāna-yogād avehi iti |",
  "GE07bhg4c06u:2128": "yasya deve parā bhaktir yathā deve tathā gurau |",
  "GE07bhg4c06u:2129": "tasyaite kathitā hy arthāḥ prakāśante mahātmanaḥ || [ŚvetU 6.23] iti |",
  "GE07bhg4c06u:2130": "bhaktir asya bhajanaṃ tad-ihāmutropādhi-nairāsyenāmuṣmin manaḥ-kalpanam etad eva naiṣkarmyam [GTU 1.14] iti |",
  "GE07bhg4c06u:2131": "ātmānam eva lokam upāsīta [BAU 1.4.8] iti |",
  "GE07bhg4c06u:2132": "ātmā vā are draṣṭavyaḥ śrotavyo mantavyo nididhyāsitavyo maitreyi [BAU 2.4.5,",
  "GE07bhg4c06u:2133": "4.5.6] iti caivam ādyāḥ |",
  "GE07bhg4c06u:2134": "sā ca bhaktir bhagavat-svarūpa-śakti-vṛtti-bhūtā bodhyā-",
  "GE07bhg4c06u:2135": "vijñāna-ghanānanda-ghanā sac-cid-ānandaika-rase bhakti-yoge tiṣṭhati [GTU 2.79] iti śruteḥ |",
  "GE07bhg4c06u:2136": "tasyāḥ śravaṇādi-kriyā-rūpatvaṃ tu cit-sukha-mūrteḥ sarveśvarasya kuntalādi-pratīkatvavat pratyetavyam |",
  "GE07bhg4c06u:2137": "śravaṇādi-rūpāyā bhakteś cid-ānandatvaṃ tv anuvṛttyānubhāvyaṃ sitānusevayā pitta-vināśe tan-mādhuryam iveti ||47||",
  "GE07bhg4c06u:2138": "gītā-kathā-sūtram avocad ādye",
  "GE07bhg4c06u:2139": "karma dvitīyādiṣu kāma-śūnyam |",
  "GE07bhg4c06u:2140": "tat pañcame vedana-garbham ākhyan",
  "GE07bhg4c06u:2141": "ṣaṣṭhe tu yogojjvalitaṃ mukundaḥ ||",
  "GE07bhg4c06u:2142": "iti śrīmad-bhagavad-gītopaniṣad-bhāṣye ṣaṣṭho 'dhyāyaḥ",
  "GE07bhg4c06u:2143": "||6||",
  "GE07bhg4c06u:2144": "ṣaṣṭho 'dhyāyaḥ - dhyāna-yogaḥ"
}