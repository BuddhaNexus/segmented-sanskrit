{
    "S06pplg1__u:0_0": "Larger Prajñāpāramitā",
    "S06pplg1__u:1_0_0": "[LPG_1r] siddhaṃ namaḥ sarvajñāya evaṃ mayā śrutam ekasamaye bhagavān rājagṛhe viharati",
    "S06pplg1__u:1_0_1": "sma gṛdhrākūṭaparvate mahatā bhikṣusaṃghena sārdhaṃ paṃcamātrair bhikṣusahasraiḥ",
    "S06pplg1__u:1_0_2": "sarvair arhadbhiḥ kṣīṇāsravair niṣkleśair vaśībhūtaiḥ suvimuktacittaiḥ suvimuktaprajñair",
    "S06pplg1__u:1_0_3": "ājāneyair mahānāgaiḥ kṛtakṛtyaiḥ kṛtakaraṇīyair apahṛtabhārair anuprāptasvakārthaiḥ",
    "S06pplg1__u:1_0_4": "parikṣīṇabhavasaṃyojanaiḥ samyagājñāsuvimuktacittaiḥ sarvacetovaśitāparamapāramiprāptair",
    "S06pplg1__u:1_0_5": "ekapudgalaṃ sthāpayitvā yad utāyuṣmantam ānandam* śaikṣaṃ srotāpannaṃ paṃcamātraiś",
    "S06pplg1__u:1_0_6": "ca bhikṣuṇīśatair yaśodharāmahāprajāpatīpramukhaiḥ saṃbahulaiś copāsakair upāsikābhiś",
    "S06pplg1__u:1_0_7": "ca sarvair dṛṣṭadharmabhiḥ mahatā ca bodhisatvasaṃghena sārdham aprameyāsaṃkhyeyair",
    "S06pplg1__u:1_0_8": "bodhisatvair mahāsatvaiḥ sarvair dhāraṇīpratilabdhaiḥ samādhipratilabdhaiḥ śunyatāvihāribhir",
    "S06pplg1__u:1_0_9": "ānimittagocarair akalpitapraṇidhānaiḥ sarvadharmasamatākṣāntipratilabdhaiḥ asaṃgapraṇidhānasamanvāgataiḥ",
    "S06pplg1__u:1_0_10": "akṣayanirdeśapratisaṃvinnayapratividdhaiḥ mahābhijñāvikrīḍitair atyantācyutābhijñair",
    "S06pplg1__u:1_0_11": "ādeyavacanair akusīdair ārabdhavīryaiḥ kāyajīvitanirapekṣair akuhakair alapakair",
    "S06pplg1__u:1_0_12": "apagatajñātilābhacittair nirāmiṣadharmadeśakaiḥ gaṃbhīradharmakṣāntiparamagatiṃgataiḥ",
    "S06pplg1__u:1_0_13": "mahāvaiśāradyaprāptaiḥ asaṃkucitamānasaiḥ sarvamārakarmasamatikrāntaiḥ karmāvaraṇapratiprasrabdhaiḥ",
    "S06pplg1__u:1_0_14": "nihatakarmakleśapratyarthikaiḥ sarvaparapravādyanabhibhūtaiḥ [LPG_1v] sarvaśrāvakapratyekabuddhaduravagāhair",
    "S06pplg1__u:1_0_15": "dharmapravicayavibhaktinirdeśakuśalaiḥ asaṃkhyeyakalpasusamārabdhapraṇidhānaiḥ smitamukhaiḥ",
    "S06pplg1__u:1_0_16": "pūrvālāpibhiḥ vyapagatabhrukuṭikaiḥ ślakṣṇamadhuvacanaiḥ gāthābhigītaparālapanakuśalaiḥ",
    "S06pplg1__u:1_0_17": "anācchedyapratibhānair anantaparṣadabhibhavanair vaiśāradyasamanvāgatair anantakalpakoṭīnirdeśajñānaniḥsaraṇakuśalaiḥ",
    "S06pplg1__u:1_0_18": "māyāmarīcidagacandrasvapnapratiśrutkapratibhāsagaganagandharvanagarapratibiṃbanirmāṇopamadharmādhimuktair",
    "S06pplg1__u:1_0_19": "apagatasaṃlīnacittaiḥ sarvasatvacittagatisūkṣmajñānacaryādhimuktyavatārakuśalaiḥ",
    "S06pplg1__u:1_0_20": "sarvasatvāpratihatacittair adhimātrakṣāntisamanvāgataiḥ sarvadharmatāprativedhajñānakuśalair",
    "S06pplg1__u:1_0_21": "gaṃbhīradharmatāduravagāhaiḥ svacittavaśitāpratilabdhaiḥ sarvavaśitāprāptaiḥ sarvakarmakleśadṛṣṭyāvaraṇavimuktaiḥ",
    "S06pplg1__u:1_0_22": "pratītyanirdeśakuśalair gaṃbhīrapratītyasamutpādākṣayanayāvatīrṇaiḥ sarvadṛṣṭyanuśayaparyutthānavigataiḥ",
    "S06pplg1__u:1_0_23": "sarvasaṃyojanaprahīṇaiḥ satyaprativedhajñānakuśalaiḥ satatasamitapratiśrutkāsamasarvadharmādhimuktaiḥ",
    "S06pplg1__u:1_0_24": "apramāṇadharmanayanirdeśaviśāradair yathātmyāvatāraṇakuśalair anantabuddhakṣetravyūhapraṇidhānaprasthānaparigṛhītair",
    "S06pplg1__u:1_0_25": "asaṃkhyeyalokadhātugatabuddhānusmṛtisamādhisatatasamitam abhimukhībhūtaiḥ sarvabuddhotpādopasaṃkramaṇakuśalair",
    "S06pplg1__u:1_0_26": "aparimitabuddhādhyeṣaṇakuśalair nānādṛṣṭiparyutthānasatvakleśapraśamanakuśalaiḥ samādhiśatasahasrābhinirhāraniṣkrīḍanajñānapraveśakuśalair",
    "S06pplg1__u:1_0_27": "aparyantakalpakṣīṇaguṇavarṇasamanvāgataiḥ /",
    "S06pplg1__u:1_1": "tadyathā bhadrapālena ca bodhisatvena mahāsatvena /",
    "S06pplg1__u:1_2": "ratnākareṇa ca / ratnagarbheṇa ca / ratnadattena ca / susārthavāhena ca / naladattena ca / guhapuptena ca / varuṇadevena cendradevena ca /",
    "S06pplg1__u:1_3": "mahāsthāmaprāptena ca / maṃjuśriyā ca kumārabhūtena /",
    "S06pplg1__u:1_4_0": "mārabalapramardinā ca / vajramatinā ca / ratnamudrāhastena ca / nityotkṣiptahastena",
    "S06pplg1__u:1_4_1": "ca / mahākaruṇācintinā ca / mahāvyūhena ca / vyūharājena ca / merukūṭena ca / maitreyeṇa",
    "S06pplg1__u:1_4_2": "ca bodhisatvena mahāsatvena etaiś cānyaiś cānekair bodhisatvakoṭīniyutaśatasahasraiḥ",
    "S06pplg1__u:1_4_3": "atha khalu bhagavāṃs tasyāṃ velāyāṃ svayam eva siṃhāsanaṃ prajñapya nyaṣīdat paryaṃkam",
    "S06pplg1__u:1_4_4": "ābhujya ṛjuṃ kāyaṃ praṇidhāya pratimukhaṃ smṛtim upasthāpya tatra niṣadya samādhirājo",
    "S06pplg1__u:1_4_5": "nāma samādhiṃ samāpanno 'bhūt* yatra samādhau sarvasamādhayo 'ntargatā anupraviṣṭāḥ",
    "S06pplg1__u:1_4_6": "saṃgrahaṃ samavasaraṇaṃ gacchanti /",
    "S06pplg1__u:1_5": "atha bhagavāṃ smṛtaḥ saṃprajānaṃs tataḥ samādher vyutthāya divyena cakṣuṣedaṃ buddhakṣetraṃ vyavalokayati sma /",
    "S06pplg1__u:1_6": "vyavalokya sarvakāyāt prabhāṃ prāmuñcat* tasyādhastāt padatalayoḥ sahasrārābhyāṃ cakrābhyāṃ ṣaṣṭiṣaṣṭiraśmikoṭīniyutaśatasahasrāṇi niścaranti sma :",
    "S06pplg1__u:1_7": "daśabhyaś ca pādāṃgulibhyaḥ ṣaṣṭiṣaṣṭī raśmikoṭīniyutaśatasahasrāṇi niścaranti sma /",
    "S06pplg1__u:1_8_0": "evaṃ dvābhyāṃ gulphābhyāṃ dvābhyāṃ jaṃghābhyāṃ dvābhyāṃ jānubhyāṃ dvābhyām ūrubhyām*",
    "S06pplg1__u:1_8_1": "kaṭer nābhimaṇḍalāt* dvābhyāṃ pārśvābhyām* hṛdaye śrīvatsāt mahāpuruṣalakṣaṇāt* saṣṭiṣaṣṭī",
    "S06pplg1__u:1_8_2": "raśmikoṭīniyutaśatasahasrāṇi niścaranti sma /",
    "S06pplg1__u:1_9": "daśabhyo hastāṅgulibhyaḥ ṣaṣṭiṣaṣṭī raśmikoṭīniyutaśatasahasrāṇi niścaraṃti sma /",
    "S06pplg1__u:1_10_0": "evan dvābhyāṃ bāhubhyām* dvābhyām āṃsābhyām* grīvāyāś catasṛbhyo [LPG_2v] daṃṣṭrābhyaś",
    "S06pplg1__u:1_10_1": "catvāriṃśato dantebhyaḥ dvābhyāṃ cakṣubhyāṃ dvābhyāṃ śrotrābhyām* dvābhyāṃ ghrāṇapuṭebhyām*",
    "S06pplg1__u:1_10_2": "madhye bhruvorṇāyā upariṣṭād uṣṇīṣāt* mukhadvārāc ca ṣaṣṭiṣaṣṭī raśmikoṭīniyutaśatasahasrāṇi",
    "S06pplg1__u:1_10_3": "niścaraṃti sma /",
    "S06pplg1__u:1_11_0": "sarvāṇi ca tāni raśmikoṭīniyutaśatasahasrāṇi sarvāvantam imaṃ trisāhasramahāsāhasraṃ",
    "S06pplg1__u:1_11_1": "lokadhātuṃ mahatāvabhāsena spharitvā pūrvasyāṃ diśi gaṃgānadīvālukopamān lokadhātūn",
    "S06pplg1__u:1_11_2": "mahatāvabhāsena spharanti sma /",
    "S06pplg1__u:1_12": "evan dakṣiṇasyān diśi paścimāyām uttarasyām adhastād upariṣṭād yāvat samaṃtād daśasu dikṣv ekaikasyān diśi gaṃgānadīvālukopamān lokadhātūn mahatāvabhāsena spharanti sma /",
    "S06pplg1__u:1_13": "yaiś ca satvaiḥ so 'vabhāso dṛṣṭo ye ca tena raśmyavabhāsena spṛṣṭās te sarve niyatā abhavann anuttarasyāṃ samyaksaṃbodhau /",
    "S06pplg1__u:1_14_0": "atha bhagavān punar eva sarvaromakūpebhyaḥ prabhāṃ prāmuṃcat* yayā prabhayāyaṃ trisāhasramahāsāhasro",
    "S06pplg1__u:1_14_1": "lokadhātur mahatāvabhāsena sphuṭo 'bhūt* pūrvasyāṃ ca diśi gaṃgānadīvālukopamāl lokadhātavo",
    "S06pplg1__u:1_14_2": "mahatāvabhāsena sphuṭā abhūvan* evaṃ dakṣiṇasyān diśi paścimāyām uttarasyām adhastād",
    "S06pplg1__u:1_14_3": "upariṣṭāt* yāvat samantād daśasu dikṣv ekaikasyān diśi gaṃgānadīvālukopamāl lokadhātavo",
    "S06pplg1__u:1_14_4": "mahatāvabhāsena sphuṭā abhūvan* yaiś ca satvaiḥ so 'vabhāso dṛṣṭo ye ca tenāvabhāsena",
    "S06pplg1__u:1_14_5": "spṛṣṭās te sarve niyatā abhavann anuttarasyāṃ samyaksaṃbodhau /",
    "S06pplg1__u:1_15": "atha bhagavān punar api yā sā tathāgatasya prakṛtiprabhā tayā prabhayemaṃ [LPG_3r] trisāhasramahāsāhasraṃ lokadhātuṃ mahatāvabhāsena spharati sma /",
    "S06pplg1__u:1_16": "pūrvasyān diśi gaṃgānadīvālukopamāl lokadhātūn mahatāvabhāsena spharati sma /",
    "S06pplg1__u:1_17": "evaṃ dakṣiṇasyān diśi paścimāyām uttarasyām adhastād upariṣṭāt* yāvat samantād daśasu dikṣv ekaikasyān diśi gaṃgānadīvālukopamāl lokadhātuṃs tena mahatāvabhāsena spharati sma /",
    "S06pplg1__u:1_18": "yaiś ca satvaiḥ so 'vabhāso dṛṣṭo ye ca tenāvabhāsena spṛṣṭās te sarve niyatā abhavann anuttarasyāṃ samyaksaṃbodhau /",
    "S06pplg1__u:1_19_0": "atha bhagavān mukhadvārāj jihvendriyaṃ nirṇamayya sarvāvantam imaṃ tṛsāhasramahāsāhasraṃ",
    "S06pplg1__u:1_19_1": "lokadhātuṃ jihvendriyeṇa spharitvā smitaṃ prādurakārṣīt* tataś ca jihvendriyād anekāni",
    "S06pplg1__u:1_19_2": "nānāvarṇāni raśmikoṭīnayutaśatasahasrāṇi niścaranti sma /",
    "S06pplg1__u:1_20": "sarvatra ca raśmyāṃ nānāratnamayāni suvarṇanirbhāsāni sahasrapatrāṇi padmāni santiṣṭhante sma /",
    "S06pplg1__u:1_21": "citrāṇi darśanīyāni manoramāṇi /",
    "S06pplg1__u:1_22": "suvarṇāni sugandhīni / mṛdūni kācalindikasukhasaṃsparśāni /",
    "S06pplg1__u:1_23": "tatra ca padmeṣu tathāgatavigrahā niṣaṇṇā dharman deśayaṃti sma /",
    "S06pplg1__u:1_24": "yad utemām eva ṣaṭpāramitāpratisaṃyuktān dharmadeśanāṃ te pūrvasyān diśi gaṃgānadīvālukopamāl lokadhātūn gacchanti sma /",
    "S06pplg1__u:1_25": "tatra gatvā dharman deśayaṃti sma /",
    "S06pplg1__u:1_26_0": "yad utemām eva ṣaṭpāramitāpratisaṃyuktān dharmadeśanām* evaṃ dakṣiṇasyān diśi paścimāyām",
    "S06pplg1__u:1_26_1": "uttarasyām adhastād upariṣṭād yāvat samantād daśasu dikṣv ekaikasyān diśi gaṃgānadīvālukopamāl",
    "S06pplg1__u:1_26_2": "lokadhātūn gacchanti sma /",
    "S06pplg1__u:1_27": "tatra gatvā dharman deśayanti sma /",
    "S06pplg1__u:1_28": "yad utemām eva ṣaṭpāramitāpratisaṃyuktān dharmadeśanām* yaiś ca satvaiḥ sa dharmaḥ śrutas te sarve niyatā abhavann anuttarasyāṃ samyaksaṃbodhau /",
    "S06pplg1__u:1_29": "atha bhagavāṃs tasminn eva siṃhāsane niṣaṇṇaḥ siṃhavikrīḍitaṃ nāma buddhasamādhiṃ samāpadya tathārūpam ṛddhyabhisaṃskāram abhisaṃskaroti sma /",
    "S06pplg1__u:1_30": "yathārūpeṇardhyabhisaṃskāreṇābhisaṃskṛtenāyaṃ trisāhasramahāsāhasro lokadhātuḥ [LPG_3v] ṣaḍvikāram akaṃpata prākaṃpata saṃprākaṃpata /",
    "S06pplg1__u:1_31_0": "avedhat* prāvedhat* saṃprāvedhat* acalat prācalat saṃprācalat* akṣubhyat prākṣubhyat",
    "S06pplg1__u:1_31_1": "saṃprākṣubhyat* agarjat prāgarjat saṃprāgarjat* araṇat prāraṇat saṃprāraṇat* anteṣūnnamati",
    "S06pplg1__u:1_31_2": "sma /",
    "S06pplg1__u:1_32": "madhye 'vanamati sma / madhya aunnamati smānteṣv avanamati sma /",
    "S06pplg1__u:1_33_0": "snigdhaḥ sūkṣmaḥ sarvasukhasaṃjanano 'bhūt* atha tena kṣaṇalavamuhūrtena yāvanto",
    "S06pplg1__u:1_33_1": "'smiṃs trisāhasramahāsāhasre lokadhātau narakatiryagyoniyamalokākṣaṇāpāyadurgativinipātās",
    "S06pplg1__u:1_33_2": "te sarve samucchinnā abhūvan* sarve ca te satvā manuṣyāṇāṃ sabhāgatāyai upapannā",
    "S06pplg1__u:1_33_3": "abhūvan* cāturmahārājakāyikānāṃ ca devānāṃ trāyastriṃśānāṃ yāmānāṃ tuṣitānāṃ nirmāṇaratīnāṃ",
    "S06pplg1__u:1_33_4": "paranirmitavaśavartināṃ devānāṃ sahabhāgatāyai upapannā abhūvan* atha te manuṣyās",
    "S06pplg1__u:1_33_5": "te ca devās tenaiva prītiprasādaprāmodyena paurvikīṃ jātiṃ samanusmaraṃti sma /",
    "S06pplg1__u:1_34": "samanusmṛtya prītiprasādaprāmodyapratilabdhā yena bhagavāṃs tenopasaṃkrāntā upasaṃkramya prāṃjalībhūtā bhagavantaṃ namasyanti sma /",
    "S06pplg1__u:1_35_0": "evaṃ pūrvasyān diśi gaṃgānadīvālukopameṣu lokadhātuṣu dakṣiṇasyāṃ paścimāyām uttarasyām",
    "S06pplg1__u:1_35_1": "adhastād upariṣṭād yāvat samantād daśasu dikṣv ekaikasyān diśi gaṃgānadīvālukāsameṣu",
    "S06pplg1__u:1_35_2": "lokadhātuṣu sarvanarakāḥ sarvatiryagyonayaḥ sarvayamalokā samucchinnāḥ sarvākṣaṇāś",
    "S06pplg1__u:1_35_3": "cāstamitā abhūvan* sarve ca te satvā manuṣyāṇāṃ sahabhāgatāyai upapadyante sma /",
    "S06pplg1__u:1_36": "atha te manuṣyās te ca devās tenaiva prītiprasādaprāmodyena paurvikīṃ jātiṃ samanusmaraṃti sma /",
    "S06pplg1__u:1_37_0": "samanusmṛtya prītiprasādaprāmodyapratilabdhāḥ svakasvakeṣu buddhakṣetreṣu ye tatra",
    "S06pplg1__u:1_37_1": "tathāgatā arhantaḥ samyaksaṃbuddhās tiṣṭhanti tān upasaṃkramanti smopasaṃkramya prāṃjalībhūtās",
    "S06pplg1__u:1_37_2": "tāṃs tathāgatān arhataḥ samyaksaṃbuddhān namasyanti sma /",
    "S06pplg1__u:1_38": "atha tena kṣaṇena ye 'smiṃs [LPG_4r] trisāhasramahāsāhasre lokadhātau jātyandhāḥ satvās te 'pi sarve cakṣuṣā rūpāṇi paśyanti sma /",
    "S06pplg1__u:1_39": "vadhirā śrotreṇa śabdāṃc chṛṇvanti sma /",
    "S06pplg1__u:1_40": "unmattā smṛtiṃ pratilabhaṃti sma /",
    "S06pplg1__u:1_41": "vikṣiptacittā avikṣiptacittatāṃ pratilabhante sma /",
    "S06pplg1__u:1_42": "nagnāś cīvarāṇi pratilabhante sma /",
    "S06pplg1__u:1_43": "daridrā dhanāni pratilabhante sma /",
    "S06pplg1__u:1_44": "jighatsitā bhojanāni pratilabhante sma /",
    "S06pplg1__u:1_45": "pipāsitāḥ pānīyaṃ pratilabhante sma /",
    "S06pplg1__u:1_46_0": "rogaspṛṣṭā vigatarogā abhūvan* vikalendriyāḥ paripūrṇendriyā abhūvan* klāntakāyā",
    "S06pplg1__u:1_46_1": "aklāntakāyā abhūvan* avirahitākuśalakāyavāṅmanaskarmantājīvā vigatākuśalakāyavāṅmanaskarmantājīvā",
    "S06pplg1__u:1_46_2": "bhavanti sma /",
    "S06pplg1__u:1_47_0": "sarvasatvāś ca sarvasatveṣu samacittā abhūvan* yad uta mātāpitṛbhrātṛbhaginīsamacittāḥ",
    "S06pplg1__u:1_47_1": "mitrajñātisahāyasamacittāḥ sarvasatvā daśakuśalakarmapathasamanvāgatā abhūvan* brahmacāriṇaḥ",
    "S06pplg1__u:1_47_2": "śucayo nirāmagandhāḥ sarvākuśalavitarkavigatāḥ sarvasatvās tasmin samaye sarvasukhasamarpitā",
    "S06pplg1__u:1_47_3": "abhūvan* evaṃrūpeṇa sukhena samanvāgatās tadyathā tṛtīyadhyānasamāpannasya bhikṣoḥ",
    "S06pplg1__u:1_47_4": "sukhaṃ sarvasatvāś ca tasmin samaye evaṃrūpayā prajñayā samanvāgatā abhūvan* yad",
    "S06pplg1__u:1_47_5": "evaṃ jānaṃti sma /",
    "S06pplg1__u:1_48": "sādhu dānaṃ sādhu damaḥ sādhu saṃyamaḥ sādhu satyam /",
    "S06pplg1__u:1_49": "sādhv apramādaḥ sādhu maitrī sādhu karuṇā sādhv avihiṃsā prāṇibhūteṣu /",
    "S06pplg1__u:1_50_0": "atha bhagavāṃs tasminn eva siṃhāsane niṣaṇṇa imaṃ trisāhasramahāsāhasraṃ lokadhātuṃ",
    "S06pplg1__u:1_50_1": "sasumeruṃ sacakravāḍaṃ sadevabhavanaṃ sendrakaṃ sabrahmakaṃ savaśavartinaṃ saśuddhāvāsaṃ",
    "S06pplg1__u:1_50_2": "sadevadānavakāyam abhibhūya sthitaḥ śobhate bhāsate tapati virājate ābhayā varṇena",
    "S06pplg1__u:1_50_3": "tejasā śṛyā :",
    "S06pplg1__u:1_51_0": "tadyathāpi nāma balavān divākaraḥ pariśuddhe gaganatale paurṇamāsyāṃ vā candramaṇḍalam*",
    "S06pplg1__u:1_51_1": "evam eva bhagavān pūrvasyān diśi gaṃgānadīvālukopamāl lokadhātūn abhibhūya dakṣiṇasyāṃ",
    "S06pplg1__u:1_51_2": "paścimāyām uttarasyām [LPG_4v] adhastād upariṣṭād yāvat samantād daśasu dikṣu gaṃgānadīvālukopamāl",
    "S06pplg1__u:1_51_3": "lokadhātūn abhibhūya sthitaḥ śobhate bhāsate tapati virocate ābhayā varṇena tejasā",
    "S06pplg1__u:1_51_4": "śriyā tadyathāpi nāma sumeruḥ parvatarājaḥ sarvāṃs tadanyān parvatān abhibhūya sthitaḥ",
    "S06pplg1__u:1_51_5": "śobhate bhāsate tapati virājate /",
    "S06pplg1__u:1_52": "tadyathāpi nāma candramaṇḍalam* sarvāṇi tārārūpāṇy abhibhūya sthitaṃ śobhate bhāsati tapati virocate /",
    "S06pplg1__u:1_53": "tadyathāpi nāma sūryamaṇḍalaṃ sarvāṃs tadanyān avabhāsān abhibhūya sthitaṃ śobhate bhāsate tapati virocate /",
    "S06pplg1__u:1_54": "evam eva bhagavān daśasu dikṣu sadevakaṃ sendrakaṃ samārakaṃ sabrahmakaṃ saśuddhāvāsam abhibhūya sthitaḥ śobhate bhāsate tapati virocate ābhayā varṇena tejasā śṛyā :",
    "S06pplg1__u:1_55": "punar yādṛśaṃ bhagavataḥ prakṛtyātmabhāvopadarśanaṃ tādṛśam iha trisāhasramahāsāhasre lokadhātāv upadarśayati sma /",
    "S06pplg1__u:1_56_0": "atha yāvanto 'smiṃ trisāhasramahāsāhasre lokadhātau śuddhāvāsakāyikā devanikāyāḥ",
    "S06pplg1__u:1_56_1": "yāvad brahmakāyikā paranirmitavaśavartinaḥ nirmāṇaratayaḥ tuṣitā yāmās trāyastriṃśāś",
    "S06pplg1__u:1_56_2": "cāturmahārājakāyikā devanikāyās te sarve siṃhāsananiṣaṇṇaṃ tathāgataṃ paśyanti sma /",
    "S06pplg1__u:1_57_0": "te tuṣṭā udagrā āttamanasaḥ pramuditāḥ prītisaumanasyajātā divyāni puṣpāṇy ādāya",
    "S06pplg1__u:1_57_1": "divyāni mālyāni divyān gandhān divyāni vilepanāni divyāni cūrṇāni divyān vāsān divyāny",
    "S06pplg1__u:1_57_2": "utpalapadmakumudapuṇḍarīkanaḍinasaugandhikāni /",
    "S06pplg1__u:1_58": "divyāni kesaratamālapatrāṇi divyāni cīvarāṇi /",
    "S06pplg1__u:1_59": "divyāny ābharaṇāni / divyāni cchatrāṇi divyāṃ dhvajān* divyāḥ patākā gṛhītvā yena bhagavāṃs tenopasaṃkrāmanti sma /",
    "S06pplg1__u:1_60": "upasaṃkramya taiḥ puṣpādibhir yāvac chatradhvajapatākābhir bhagavantam avakiranti smābhyavakiranti",
    "S06pplg1__u:1_61_0": "smābhiprakiranti sma / ye ceha trisāhasramahāsāhasre lokadhātau manuṣyā vineyā bhājanībhūtās",
    "S06pplg1__u:1_61_1": "te jalajasthalajāni puṣpāṇi gṛhītvā yena bhagavāṃs tenopasaṃkramya tathāgatam abhipūjayaṃti",
    "S06pplg1__u:1_61_2": "sma /",
    "S06pplg1__u:1_62": "[LPG_5r] sarvāṇi ca tāni puṣpādīni yāvac chatradhvajapatākā bhagavaty avakīrṇāni /",
    "S06pplg1__u:1_63_0": "samanantaram eva bhagavato 'dhiṣṭhānena trisāhasramahāsāhasralokadhātupramāṇo bhagavata",
    "S06pplg1__u:1_63_1": "upari vaihāyase mūrdhasandhau mahāpuṣpādikūṭāgāraḥ saṃsthito 'bhūt* tataś ca kūṭāgārād",
    "S06pplg1__u:1_63_2": "divyāni puṣpapaṭṭadāmāni pralaṃbante sma pralaṃbante smābhipralaṃbante sma /",
    "S06pplg1__u:1_64": "taiś ca puṣpapaṭṭadāmābhir ayaṃ trisāhasramahāsāhasro lokadhātus tena ca suvarṇavarṇena bhagavataḥ prabhāvabhāsenātyarthaṃ śobhate bhāsate tapati virocate /",
    "S06pplg1__u:1_65_0": "yathā cāyaṃ trisāhasramahāsāhasro lokadhātur evaṃ pūrvasyān diśi gaṃgānadīvālukopamāl",
    "S06pplg1__u:1_65_1": "lokadhātavo 'vabhāsitāḥ sphuṭāś cābhūvan* evaṃ dakṣiṇasyāṃ paścimāyām uttarasyām",
    "S06pplg1__u:1_65_2": "adhastād upariṣṭād yāvat samantād daśasu dikṣu lokadhātavo 'vabhāsitāḥ spuṭāś cābhūvan*",
    "S06pplg1__u:1_65_3": "tatra jāṃbūdvīpakānāṃ manuṣyāṇāṃ tathāgatasyāsecanakadarśanam atmabhāvan dṛṣṭvaivam",
    "S06pplg1__u:1_65_4": "abhavat* asmākaṃ purataḥ tathāgato niṣaṇṇo dharman deśayatīti /",
    "S06pplg1__u:1_66_0": "yathā jāṃbūdvīpakānāṃ manuṣyāṇām evaṃ godānīyānāṃ pūrvavidehakānām uttarakauravāṇāṃ",
    "S06pplg1__u:1_66_1": "cāturmahārajakāyikānāṃ devānāṃ yāvad aghaniṣṭhānān devānāṃ evaṃ sāhasre lokadhātau",
    "S06pplg1__u:1_66_2": "dvisāhasre trisāhasramahāsāhasre lokadhātau sarvasatvānām etad abhūt* asmākaṃ puratas",
    "S06pplg1__u:1_66_3": "tathāgato niṣaṇṇo dharman deśayatīti /",
    "S06pplg1__u:1_67_0": "atha bhagavāṃs tasminn eva siṃhāsane niṣaṇṇaḥ punar eva prabhāṃ prāmuṃcat* yayā prabhayā",
    "S06pplg1__u:1_67_1": "punar evāyaṃ trisāhasramahāsāhasro lokadhātur avabhāsito 'bhūt* yenāvabhāsena ya",
    "S06pplg1__u:1_67_2": "iha trisāhasramahāsāhasre lokadhātau satvās te sarve pūrvasyān diśi gaṃgānadīvālukopameṣu",
    "S06pplg1__u:1_67_3": "lokadhātuṣu tathāgatān arhataḥ samyaksaṃbuddhān saśrāvakasaṃghān paśyanti sma /",
    "S06pplg1__u:1_68_0": "tatra ca pūrvasyān diśi ye gaṃgānadīvālukopameṣu lokadhātuṣu satvās te 'pīmaṃ trisāhasramahāsāhasraṃ",
    "S06pplg1__u:1_68_1": "lokadhātuṃ bhagavantaṃ ca śākyamuniṃ tathāgataṃ sabhikṣusaṃghaparivāram adrākṣur",
    "S06pplg1__u:1_68_2": "yathā ca pūrvasyān diśy evaṃ dakṣiṇasyāṃ [LPG_5v] paścimāyām uttarasyām adhastād",
    "S06pplg1__u:1_68_3": "upariṣṭād yāvat samantād daśasu dikṣu ye gaṃgānadīvālukopameṣu lokadhātuṣu satvās",
    "S06pplg1__u:1_68_4": "te 'pīmaṃ trisāhasramahāsāhasraṃ lokadhātuṃ bhagavantaṃ ca śākyamuniṃ tathāgataṃ",
    "S06pplg1__u:1_68_5": "sabhikṣusaṃghaparivāram adrākṣuḥ /",
    "S06pplg1__u:1_69_0": "/ atha pūrvasyān diśi gaṃgānadīvālukopamāl lokadhātūn atikramya yā sarvapaścimā",
    "S06pplg1__u:1_69_1": "lokadhātū ratnāvatī nāma tatra ratnākaro nāma tathāgato 'rhan samyaksaṃbuddhas tiṣṭhati",
    "S06pplg1__u:1_69_2": "dhṛyate yāpayati sa imām eva prajñāpāramitāṃ bodhisatvānāṃ mahāsatvānāṃ saṃprakāśayati /",
    "S06pplg1__u:1_70_0": "atha tatra lokadhātau samantaraśmir nāma bodhisatvo mahāsatvas taṃ mahāntam avabhāsaṃ",
    "S06pplg1__u:1_70_1": "taṃ ca mahāntaṃ pṛthivīcālaṃ taṃ ca tathāgatātmabhāvan dṛṣṭvā yena sa bhagavān ratnākaras",
    "S06pplg1__u:1_70_2": "tathāgatas tenopasaṃkrānta-r-upasaṃkramya taṃ bhagavantaṃ ratnākaraṃ tathāgatam etad",
    "S06pplg1__u:1_70_3": "avocat* ko bhagavan hetuḥ kaḥ pratyayo 'sya mahato 'vabhāsasya loke prādurbhāvāyāsya",
    "S06pplg1__u:1_70_4": "ca mahataḥ pṛthivīcālasya ayaṃ cedṛśas tathāgatakāyaḥ sandṛśyate /",
    "S06pplg1__u:1_71_0": "evam ukte bhagavān ratnākaras tathāgatas taṃ samantaraśmiṃ bodhisatvaṃ mahāsatvam",
    "S06pplg1__u:1_71_1": "etad avocat* eṣa kulaputra paścimāyān diśi sahā nāma lokadhātus tatra śākyamunir",
    "S06pplg1__u:1_71_2": "nāma tathāgato 'rhan samyaksaṃbuddhas tiṣṭhati dhṛyate yāpayati /",
    "S06pplg1__u:1_72": "sa bodhisatvānāṃ mahāsatvānāṃ prajñāpāramitāṃ saṃprakāśayati /",
    "S06pplg1__u:1_73_0": "tasyaiṣa īdṛśo 'nubhāva atha samantaraśmir bodhisatvo mahāsatvas taṃ bhagavantaṃ",
    "S06pplg1__u:1_73_1": "ratnākaraṃ tathāgatam etad avocat* gaccheyam ahaṃ bhagavaṃs tāṃ sahāl lokadhātum",
    "S06pplg1__u:1_73_2": "tasya bhagavataḥ śākyamunes tathāgatasyārhataḥ samyaksaṃbuddhasya darśanāya vandanāya",
    "S06pplg1__u:1_73_3": "paryupāsanāya /",
    "S06pplg1__u:1_74": "teṣāṃ ca bodhisatvānāṃ mahāsatvānāṃ teṣāṃ ca sarveṣāṃ kumārabhūtānāṃ dhāraṇīpratisaṃvitpratilabdhānāṃ samādhisamāpattivaśitāpratilabdhānāṃ sa bhagavān ratnākaras tathāgata /",
    "S06pplg1__u:1_75": "āha / gaccha tvaṃ [LPG_6r] kulaputra 'sya śākyamunes tathāgatasyārhataḥ samyaksaṃbuddhasya darśanāya yasyedānīṃ kālaṃ manyase /",
    "S06pplg1__u:1_76_0": "atha ratnākaras tathāgataḥ suvarṇanirbhāsānāṃ sahasrapatrāṇāṃ padmānāṃ sahasraṃ samantaraśmaye",
    "S06pplg1__u:1_76_1": "bodhisatvāya mahasatvāya prādāt* imaiḥ kulaputra padmais taṃ bhagavantaṃ śākyamuniṃ",
    "S06pplg1__u:1_76_2": "tathāgatam arhantaṃ samyaksaṃbuddham abhyavakira saṃprajānaccārī ca kulaputra tatra",
    "S06pplg1__u:1_76_3": "buddhakṣetre bhaves tat kasya hetoḥ durāsadā hi kulaputra te bodhisatvā mahāsatvā",
    "S06pplg1__u:1_76_4": "ye tatra lokadhātāv upapannā mā tatra kṣaṇyethā /",
    "S06pplg1__u:1_77_0": "atha samantaraśmir bodhisatvo mahāsatvas tasya bhagavato ratnākarasya tathāgatasyārhataḥ",
    "S06pplg1__u:1_77_1": "samyaksaṃbuddhasyāntikāt tāni suvarṇanirbhāsāni sahasrapatrāṇi padmāni gṛhītvānekair",
    "S06pplg1__u:1_77_2": "bodhisatvakoṭīniyutaśatasahasraiḥ sārdhaṃ gṛhasthaiḥ pravrajitaiś ca dārakadārikārūpaiś",
    "S06pplg1__u:1_77_3": "ca tato buddhakṣetrād antarhitaḥ yāvantaḥ pūrvasyān diśi buddhā bhagavantas tiṣṭhanti",
    "S06pplg1__u:1_77_4": "dṛyante yāpayaṃti /",
    "S06pplg1__u:1_78_0": "tān sarvān satkurvan gurukurvan mānayan pūjayan* puṣpair mālyair gandhair vilepanair",
    "S06pplg1__u:1_78_1": "yāvac chatradhvajapatākābhir mahatyā bodhisatvardhyā mahatā bodhisatvānubhāvena yena",
    "S06pplg1__u:1_78_2": "sa bhagavāṃc chākyamunis tathāgato 'rhan samyaksaṃbuddhas tenopasaṃkrānta-r-upasaṃkramya",
    "S06pplg1__u:1_78_3": "bhagavataḥ śākyamunes tathāgatasyārhataḥ samyaksaṃbuddhasya pādau śirasā vanditvaikānte",
    "S06pplg1__u:1_78_4": "'sthād ekāntasthitaḥ samantaraśmir bodhisatvo mahāsatvo bhagavantam etad avocat*",
    "S06pplg1__u:1_78_5": "ratnākaro bhagavaṃs tathāgato 'rhan samyaksaṃbuddho bhagavato 'lpāvādhatāṃ paripṛcchaty",
    "S06pplg1__u:1_78_6": "alpātaṅkatāṃ laghūtthānatāṃ balaṃ ca sukhasparśavihāratāṃ ca /",
    "S06pplg1__u:1_79": "imāni ca tena bhagavatā suvarṇanirbhāsāni sahasrapatrāṇi padmāni prahitāni /",
    "S06pplg1__u:1_80_0": "bhagavataḥ pūjākarmaṇe / atha bhagavāṃs tāni padmāni gṛhītvā yena te pūrvasyān diśi",
    "S06pplg1__u:1_80_1": "gaṃgānadīvālukopameṣu lokadhātuṣu tathāgatā arhantaḥ samyaksaṃbuddhās tenākṣaipsīt*",
    "S06pplg1__u:1_80_2": "atha taiḥ padmais te sarve lokadhātavaḥ sphuṭā 'bhūvan* tatra ca padmeṣu tathāgatavigrahā",
    "S06pplg1__u:1_80_3": "niṣaṇṇā dharman deśayanti sma /",
    "S06pplg1__u:1_81": "[LPG_6v] yad utemā eva ṣaṭpāramitā ārabhya :",
    "S06pplg1__u:1_82": "yaiś ca satvaiḥ sā dharmadeśanā śrutā te niyatā abhavann anuttarasyāṃ samyaksaṃbodhau /",
    "S06pplg1__u:1_83": "te 'pi gṛhasthāḥ pravrajitāś ca dārakadārikāś ca svakasvakaiḥ kuśalamūlais tathāgataṃ satkurvanti sma gurukurvanti sma mānayaṃti",
    "S06pplg1__u:1_84_0": "sma pūjayanti sma /// evaṃ dakṣiṇasyān diśi gaṃgānadīvālukopamāl lokadhātūn atikramya",
    "S06pplg1__u:1_84_1": "yā sarvapaścimā lokadhātuḥ sarvaśokāpagatā nāma tatrāśokaśrīr nāma tathāgato 'rhan",
    "S06pplg1__u:1_84_2": "samyaksaṃbuddhas tiṣṭhati dhṛyate yāpayati tatra vigataśoko nāma bodhisatvo mahāsatva",
    "S06pplg1__u:1_84_3": "yāvad vistareṇa kartavyam* /",
    "S06pplg1__u:1_85": "/ evaṃ paścimāyān diśy upaśāntā nāma lokadhātuḥ tatra ratnārcir nāma tathāgato 'rhan samyaksaṃbuddhas tiṣṭhati dhṛyate yāpayati /",
    "S06pplg1__u:1_86": "tatra cāritramatir nāma bodhisatvo mahāsatva yāvad vistareṇa kartavyam* /",
    "S06pplg1__u:1_87_0": "/ uttarasyān diśi jayā nāma lokadhātus tatra jayendro nāma tathāgato 'rhan samyaksaṃbuddhas",
    "S06pplg1__u:1_87_1": "tiṣṭhati dhṛyate yāpayati tatra jayadatto nāma bodhisatvo mahāsatva yāvad vistareṇa",
    "S06pplg1__u:1_87_2": "kartavyam* /",
    "S06pplg1__u:1_88_0": "/ evam uttarapūrvasyān diśi samādhyalaṃkṛtā nāma lokadhātus tatra samādhihastyuttaraśrīr",
    "S06pplg1__u:1_88_1": "nāma tahāgatas tiṣṭhati dhṛyate yāpayati tatra vijayavikrāmī nāma bodhisatvo mahāsatva",
    "S06pplg1__u:1_88_2": "yāvad vistareṇa kartavyam* /",
    "S06pplg1__u:1_89_0": "/ pūrvadakṣiṇasyān diśi bodhimaṇḍālaṃkārasurucirā nāma lokadhātus tatra padmottaraśrīr",
    "S06pplg1__u:1_89_1": "nāma tathāgatas tiṣṭhati dhṛyate yāpayati tatra padmahasto nāma bodhisatvo mahāsatva",
    "S06pplg1__u:1_89_2": "yāvad vistareṇa kartavyam* /",
    "S06pplg1__u:1_90": "/ dakṣiṇapaścimāyān diśi vigatarajaḥsaṃcayā nāma lokadhātus tatra sūryamaṇḍalaprabhāsottamaśrīr nāma tathāgatas tiṣṭhati dhriyate yāpayati /",
    "S06pplg1__u:1_91": "tatra sūryapratibhāso nāma bodhisatvo mahāsatvaḥ yāvad vistareṇa kartavyam* /",
    "S06pplg1__u:1_92": "/ paścimottarasyān diśi vaśībhūtā nāma lokadhātus tatraikacchatro nāma tathāgatas tiṣṭhati dhṛyate yāpayati tatra ratnottamo nāma bodhisatvo mahāsatvo yāvad vistareṇa kartavyam* /",
    "S06pplg1__u:1_93": "/ [LPG_7r] adhastāddiśi padmā nāma lokadhātus tatra padmaśrīr nāma tathāgato 'rhan samyaksaṃbuddhas tiṣṭhati dhriyate yāpayati /",
    "S06pplg1__u:1_94_0": "tatra padmottaro nāma bodhisatvo mahāsatva yāvad vistareṇa kartavyam* upariṣṭāddiśi",
    "S06pplg1__u:1_94_1": "gaṃgānadīvālukopamāl lokadhātūn atikramya yā sarvapaścimā lokadhātur nandā nāma tatra",
    "S06pplg1__u:1_94_2": "nandaśrīr nāma tathāgato 'rhan samyaksaṃbuddhas tiṣṭhati dhṛyate yāpayati /",
    "S06pplg1__u:1_95": "sa imām eva prajñāpāramitāṃ bodhisatvānāṃ mahāsatvānāṃ saṃprakāśayati /",
    "S06pplg1__u:1_96_0": "atha tatra lokadhātau nandadatto nāma bodhisatvo mahāsatvas taṃ mahāntam avabhāsaṃ",
    "S06pplg1__u:1_96_1": "tañ ca mahāntaṃ pṛthivīcālaṃ taṃ ca tathāgatātmabhāvan dṛṣṭvā yena sa bhagavāṃ nandaśrīs",
    "S06pplg1__u:1_96_2": "tathāgatas tenopasaṃkrānta upasaṃkramya taṃ bhagavantaṃ nandaśriyaṃ tathāgatam etad",
    "S06pplg1__u:1_96_3": "avocat* ko bhagavan hetuḥ kaḥ pratyayo 'sya mahato 'vabhāsasya loke prādurbhāvāyāsya",
    "S06pplg1__u:1_96_4": "ca mahataḥ pṛthivīcālasya ayaṃ cedṛśas tathāgatakāyaḥ sandṛśyate /",
    "S06pplg1__u:1_97_0": "evam ukte sa bhagavān nandaśrīs tathāgatas taṃ nandadattaṃ bodhisatvaṃ mahāsatvam",
    "S06pplg1__u:1_97_1": "etad avocat* eṣa kulaputrādhastāddiśi sahā nāma lokadhātus tatra śākyamunir nāma",
    "S06pplg1__u:1_97_2": "tathāgato 'rhan samyaksaṃbuddhas tiṣṭhati dhṛyate yāpayati /",
    "S06pplg1__u:1_98": "sa bodhisatvānāṃ mahāsatvānāṃ prajñāpāramitāṃ saṃprakāśayati /",
    "S06pplg1__u:1_99_0": "tasyaiṣa īdṛśo 'nubhāvaḥ atha nandadatto bodhisatvo mahāsatvas taṃ bhagavantaṃ nandaśriyaṃ",
    "S06pplg1__u:1_99_1": "tathāgatam etad avocat* gaccheyam ahaṃ bhagavaṃs tāṃ sahāṃ lokadhātuṃ tasya bhagavataḥ",
    "S06pplg1__u:1_99_2": "śākyamunes tathāgatasyārhataḥ samyaksaṃbuddhasya darśanāya vandanāya paryupāsanāya /",
    "S06pplg1__u:1_100_0": "teṣāṃ ca bodhisatvānāṃ mahāsatvānāṃ teṣāṃ ca sarveṣāṃ kumārabhūtānāṃ dhāraṇīpratisaṃvitpratilabdhānāṃ",
    "S06pplg1__u:1_100_1": "sarvasamādhisamāpattivaśitāpratilabdhānāṃ sa bhagavān nandaśrīs tathāgata āha /",
    "S06pplg1__u:1_101": "gaccha tvaṃ kulaputra tasya śākyamunes tathāgatasyārhataḥ [LPG_7v] samyaksaṃbuddhasya darśanāya yasyedānīṃ kālaṃ manyase /",
    "S06pplg1__u:1_102_0": "atha nandaśrīs tathāgataḥ suvarṇanirbhāsānāṃ sahasrapatrāṇāṃ padmānāṃ sahasraṃ nandadattāya",
    "S06pplg1__u:1_102_1": "bodhisatvāya mahāsatvāya prādāt* imaiḥ kulaputra padmais taṃ bhagavantaṃ śākyamuniṃ",
    "S06pplg1__u:1_102_2": "tathāgatam arhantaṃ samyaksaṃbuddham abhyavakira saṃprajānacārī ca kulaputra tatra",
    "S06pplg1__u:1_102_3": "buddhakṣetre bhavet tat kasya hetoḥ durāsadā hi kulaputra te bodhisatvā mahāsatvā",
    "S06pplg1__u:1_102_4": "ye tatra lokadhātāv upapannā mā tatra kṣaṇyethā atha nandadatto bodhisatvo mahāsatvas",
    "S06pplg1__u:1_102_5": "tasya bhagavato nandaśriyas tathāgatasyārhataḥ samyaksaṃbuddhasyāntikāt tāni suvarṇanirbhāsāni",
    "S06pplg1__u:1_102_6": "sahasrapatrāṇi padmāni gṛhītvānekair bodhisatvakoṭīniyutaśatasahasraiḥ sārdhaṃ gṛhasthaiḥ",
    "S06pplg1__u:1_102_7": "pravrajitaiś ca dārakadārikarūpaiś ca tato buddhakṣetrād antarhitaḥ yāvanta upariṣṭāddiśi",
    "S06pplg1__u:1_102_8": "buddhā bhagavantas tiṣṭhanti dṛyante yāpayanti tān sarvān satkurvaṃ gurukurvan mānayan",
    "S06pplg1__u:1_102_9": "pūjayan* puṣpair mālyair gandhair vilepanair yāvac chatradhvajapatākābhiḥ mahatyā",
    "S06pplg1__u:1_102_10": "bodhisatvardhyā mahatā bodhisatvānubhāvena /",
    "S06pplg1__u:1_103_0": "yena bhagavāṃc chākyamunis tathāgato 'rhan samyaksaṃbuddhas tenopasaṃkrānta upasaṃkramya",
    "S06pplg1__u:1_103_1": "bhagavataḥ śākyamunes tathāgatasyārhataḥ samyaksaṃbuddhasya pādau śirasā vanditvaikānte",
    "S06pplg1__u:1_103_2": "'sthād ekāntasthitaḥ nandadatto bodhisatvo mahāsatvo bhagavantam etad avocat* nandaśrīr",
    "S06pplg1__u:1_103_3": "bhagavaṃs tathāgato 'rhan samyaksaṃbuddho bhagavato 'lpābādhatāṃ paripṛcchaty alpātaṅkatāṃ",
    "S06pplg1__u:1_103_4": "laghūtthānatāṃ balaṃ ca sukhasparśavihāratāṃ ca imāni ca tena bhagavatā suvarṇanirbhāsāni",
    "S06pplg1__u:1_103_5": "sahasrapatrāṇi padmāni prahitāni bhagavataḥ pūjākarmaṇe /",
    "S06pplg1__u:1_104_0": "atha bhagavāṃs tāni padmāni gṛhītvā yena te upariṣṭāddiśi gaṃgānadīvālukopameṣu [LPG_8r]",
    "S06pplg1__u:1_104_1": "lokadhātuṣu tathāgatā arhantaḥ samyaksaṃbuddhās tenākṣaipsīt* atha taiḥ padmais te",
    "S06pplg1__u:1_104_2": "sarve lokadhātavaḥ sphuṭā abhūvan* tatra ca padmeṣu tathāgatavigrahā niṣaṇṇā dharman",
    "S06pplg1__u:1_104_3": "deśayanti sma /",
    "S06pplg1__u:1_105": "yad utemā eva ṣaṭpāramitā ārabhya :",
    "S06pplg1__u:1_106": "yaiś ca satvaiḥ sā dharmadeśanā śrutā te niyatā abhavann anuttarasyāṃ samyaksaṃbodhau /",
    "S06pplg1__u:1_107": "te 'pi bodhisatvā gṛhasthā pravrajitāś ca dārakadārikāś ca svakasvakaiḥ kuśalamūlais tathāgataṃ satkurvanti sma gurukurvanti sma /",
    "S06pplg1__u:1_108": "mānayaṃti sma pūjayaṃti sma /",
    "S06pplg1__u:1_109_0": "// atha tena kṣaṇalavamuhūrtenāyaṃ trisāhasramahāsāhasro lokadhātū ratnamayaḥ saṃsthito",
    "S06pplg1__u:1_109_1": "'bhūt* vicitrapuṣpābhikīrṇo 'vasaktapaṭṭadāmāgandhaghaṭikānirdhūpitaḥ sarvapuṣpagandhavṛkṣapratimaṇḍitaḥ",
    "S06pplg1__u:1_109_2": "tadyathāpi nāma padmāvatī lokadhātuḥ samantakusumasya tathāgatasyārhataḥ samyaksaṃbuddhasya",
    "S06pplg1__u:1_109_3": "buddhakṣetraṃ yatra maṃjuśrīḥ kumārabhūtaḥ prativasati susthitamatiś ca devaputro",
    "S06pplg1__u:1_109_4": "'nye ca mahaujaskā bodhisatvāḥ mahāsatvā",
    "S06pplg1__u:2_0": "// // prajñāpāramitāyāṃ nidānaparivartaḥ prathamaḥ // //",
    "S06pplg1__u:3_0_0": "yadā ca bhagavān ājñāsīt sadevakaṃ lokaṃ samāgataṃ samārakaṃ sabrahmakaṃ saśramaṇabrāhmaṇīprajāḥ",
    "S06pplg1__u:3_0_1": "sadevamānuṣīs tāṃś ca bodhisatvān mahāsatvān* yadbhūyastvena kumārabhūtān tadā bhagavān",
    "S06pplg1__u:3_0_2": "āyuṣmantaṃ śāradvatīputram āmantrayata :",
    "S06pplg1__u:3_1_0": "iha śāradvatīputra bodhisatvena mahāsatvena sarvākāram sarvadharmān abhisaṃboddhukāmena",
    "S06pplg1__u:3_1_1": "prajñāpāramitāyāṃ yogaḥ karaṇīyaḥ evam ukte ayuṣmāṃc chāriputro bhagavantam etad",
    "S06pplg1__u:3_1_2": "avocat* kathaṃ bhagavaṃ bodhisatvena mahāsatvena sarvākāraṃ sarvadharmān abhisaṃboddhukāmena",
    "S06pplg1__u:3_1_3": "prajñāpāramitāyāṃ yogaḥ karaṇīyaḥ evam ukte bhagavān āyuṣmantaṃ śāradvatīputram etad",
    "S06pplg1__u:3_1_4": "avocat* iha śāradvatīputra bodhisatvena mahāsatvena prajñāpāramitāyāṃ sthitvā asthānayogena",
    "S06pplg1__u:3_1_5": "dānapāramitā paripūrayitavyā aparityāgayogena [LPG_8v] deyadāyaparigrāhakānupalabdhitām",
    "S06pplg1__u:3_1_6": "upādāya /",
    "S06pplg1__u:3_2": "evaṃ śīlapāramitā paripūrayitavyā āpattyanāpattyanadhyāpattitām upādāya /",
    "S06pplg1__u:3_3": "kṣāntipāramitā paripūrayitavyā akṣobhaṇatām upādāya /",
    "S06pplg1__u:3_4": "vīryapāramitā paripūrayitavyā kāyikacaitasikavīryāsraṃsanatām upādāya /",
    "S06pplg1__u:3_5": "dhyānapāramitā paripūrayitavyā dhyānamadānāsvādanatām upādāya /",
    "S06pplg1__u:3_6": "prajñāpāramitā paripūrayitavyā sarvadharmānupalabdhitām upādāya /",
    "S06pplg1__u:3_7": "prajñāpāramitāyāṃ śāradvatīputra sthitvā bodhisatvena mahāsatvena catvāri smṛtyupasthānāni paripūrayitavyāni smṛtyanupalabdhitām upādāya /",
    "S06pplg1__u:3_8": "evaṃ catvāri samyakprahāṇāni /",
    "S06pplg1__u:3_9_0": "catvāra ṛddhipādāḥ paṃcendriyāṇi paṃca balāni sapta bodhyaṅgāny āryāṣṭāṃgo mārgaḥ",
    "S06pplg1__u:3_9_1": "paripūrayitavyaḥ śunyatāsamādhir ānimittaḥ samādhir apraṇihitaḥ samādhiḥ paripūrayitavyaḥ",
    "S06pplg1__u:3_9_2": "catvāri dhyānāni catvāry apramāṇāni /",
    "S06pplg1__u:3_10": "catasraḥ ārūpyasamāpattayaḥ aṣṭau vimokṣā navānupūrvasamāpattayaḥ paṃcābhijñā nava saṃjñāḥ vyādhyātmakasaṃjñā :",
    "S06pplg1__u:3_11_0": "vipaṭumakasaṃjñā / vipūtikasaṃjñā : vilohitakasaṃjñā : vinīlakasaṃjñā : vikhāditakasaṃjñā",
    "S06pplg1__u:3_11_1": ": vikṣiptakasaṃjñā : asthikasaṃjñā : vidagdhakasaṃjñā : buddhānusmṛtir dharmānusmṛtiḥ",
    "S06pplg1__u:3_11_2": "saṃghānusmṛtiḥ śīlānusmṛtis tyāgānusmṛtir devatānusmṛtir ānāpānānusmṛtir udvegānusmṛtir",
    "S06pplg1__u:3_11_3": "maraṇānusmṛtiḥ kāyagatānusmṛtiḥ anityasaṃjñā duḥkhasaṃjñā /",
    "S06pplg1__u:3_12": "anātmasaṃjñā / aśubhasaṃjñā maraṇasaṃjñā sarvatra loke anabhiratisaṃjñā /",
    "S06pplg1__u:3_13": "sarvatra loke aviśvāsasaṃjñā /",
    "S06pplg1__u:3_14_0": "duḥkhajñānaṃ samudayajñānaṃ nirodhajñānaṃ mārgajñānaṃ kṣayajñānam anutpādajñānaṃ",
    "S06pplg1__u:3_14_1": "dharmajñānam anvayajñānaṃ saṃvṛtijñānaṃ paricayajñānaṃ yathāvajjñānam* savitarkaḥ",
    "S06pplg1__u:3_14_2": "savicāraḥ samādhir avitarko vicāramātraḥ samādhiḥ avitarkaḥ [LPG_9r] avicāraḥ samādhir",
    "S06pplg1__u:3_14_3": "anājñātamājñāsyāmītīndriyam ājñendriyam ājñātāvīndriyam abhibhvāyatanaṃ kṛtsnāyatanaṃ",
    "S06pplg1__u:3_14_4": "catvāri saṃgrahavastūni /",
    "S06pplg1__u:3_15": "catvāri vyavasthānāni / daśa bhūmayo daśa caryā daśa kṣāntayo viṃśatir adhyāśayāḥ sarvajñajñānaṃ /",
    "S06pplg1__u:3_16_0": "śamathavipaśyanājñāne / tisro vidyā catasraḥ pratisaṃvidaḥ catvāri vaiśāradyāny acyutāḥ",
    "S06pplg1__u:3_16_1": "paṃcābhijñāḥ ṣaṭ pāramitāḥ sapta dhanāny aṣṭau mahāpuruṣavitarkā nava satvāvāsā daśa",
    "S06pplg1__u:3_16_2": "tathāgatabalāny aṣṭādaśāveṇikā buddhadharmā mahāmaitrī mahākaruṇā sarvākāravaropetaṃ",
    "S06pplg1__u:3_16_3": "sarvajñajñānam abhisaṃboddhukāmena mārgākārajñatāṃ sarvajñatāṃ sarvasatvacittacaritajñānākāratāṃ",
    "S06pplg1__u:3_16_4": "paripūrayitukāmena bodhisatvena mahāsatvena prajñāpāramitāyāṃ yogaḥ karaṇīyaḥ sarvavāsanānusandhikleśān",
    "S06pplg1__u:3_16_5": "prahātukāmena bodhisatvena mahāsatvena prajñāpāramitāyāṃ yogaḥ karaṇīyaḥ evaṃ hi",
    "S06pplg1__u:3_16_6": "śāradvatīputra bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:3_17": "/ bodhisatvanyāmaṃ śāradvatīputrāvakrāntukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:3_18": "/ śrāvakapratyekabuddhabhūmī prajñātukāmena te ca bhūmī atikrāntukāmenāvaivartikabhūmau ca sthātukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:3_19_0": "/ ṣaḍabhijñatāyāṃ sthātukāmena sarvasatvacittacaritavispanditāni jñātukāmena sarvaśrāvakapratyekabuddhānāṃ",
    "S06pplg1__u:3_19_1": "jñānam abhibhavitukāmena tathā dhāraṇīmukhasamādhimukhaṃ pratilabdhukāmena bodhisatvena",
    "S06pplg1__u:3_19_2": "mahāsatvena prajñāpāramitāyāṃ śikṣitavyam* /",
    "S06pplg1__u:3_20_0": "/ sarvaśrāvakapratyekabuddhayānikānāṃ kulaputrāṇāṃ kuladuhitrīṇāṃ ca dānaṃ dadatāṃ",
    "S06pplg1__u:3_20_1": "yāvat prajñāṃ bhāvayatām ekānumodanāsahagatena cittotpādena sarvaṃ tat kuśalamūlam",
    "S06pplg1__u:3_20_2": "abhibhavitukāmena sarvaśrāvakapratyekabuddhānāṃ śīlasamādhiprajñāvimuktivimuktijñānadarśanam",
    "S06pplg1__u:3_20_3": "[LPG_9v] ekānumodanāsahagatena cittotpādenābhibhavitukāmena dhyānavimokṣasamādhisamāpattīr",
    "S06pplg1__u:3_20_4": "ekānumodanāsahagatena cittotpādenābhibhavitukāmena bodhisatvena mahāsatvena prajñāpāramitāyāṃ",
    "S06pplg1__u:3_20_5": "śikṣitavyam* /",
    "S06pplg1__u:3_21": "/ prajñāpāramitāyāṃ yogaḥ karaṇīyaḥ /",
    "S06pplg1__u:3_22": "/ alpaṃ dānaṃ dadataḥ pariṇamanāyogena katham aprameyāsaṃkhyeyāpramāṇāparimāṇaṃ bhaved iti bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:3_23_0": "/ evam alpaṃ śīlaṃ rakṣato kṣāntiṃ bhāvayato 'lpaṃ vīryam ārabhamāṇasyālpaṃ dhyānaṃ",
    "S06pplg1__u:3_23_1": "samāpadyamānasyālpaṃ prajñāṃ bhāvayataḥ pariṇamanāyogena katham aprameyam asaṃkhyeyāpramāṇāparimāṇaṃ",
    "S06pplg1__u:3_23_2": "bhaved iti bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:4_0": "punar aparaṃ śāradvatīputra bodhisatvena mahāsatvena dānapāramitāyāṃ sthātukāmena dānapāramitāṃ paripūrayitukāmena /",
    "S06pplg1__u:4_1": "śīlapāramitāyāṃ caritukāmena /",
    "S06pplg1__u:4_2": "śīlapāramitāṃ paripūrayitukāmena /",
    "S06pplg1__u:4_3": "kṣāntipāramitāyāṃ caritukāmena /",
    "S06pplg1__u:4_4": "kṣāntipāramitāṃ paripūrayitukāmena /",
    "S06pplg1__u:4_5": "vīryapāramitāyāṃ caritukāmena /",
    "S06pplg1__u:4_6": "vīryapāramitāṃ paripūrayitukāmena /",
    "S06pplg1__u:4_7": "dhyānapāramitāyāṃ caritukāmena /",
    "S06pplg1__u:4_8": "dhyānapāramitāṃ paripūrayitukāmena prajñāpāramitāyāṃ caritavyam* prajñāpāramitāyāṃ śikṣitavyam* /",
    "S06pplg1__u:4_9": "/ kathaṃ me sarvatra jātau buddhavigrahadarśanaṃ bhaved buddhacodanā /",
    "S06pplg1__u:4_10": "buddhasamanvāhāro buddhābhirādhanaṃ buddhaparigraho bhaved iti /",
    "S06pplg1__u:4_11": "prajñāpāramitāyāṃ śikṣitavyam* /",
    "S06pplg1__u:5_0_0": "punar aparaṃ śāradvatīputra buddhakāyaṃ pariniṣpādayitukāmena dvātriṃśataṃ mahāpuruṣalakṣaṇāni",
    "S06pplg1__u:5_0_1": "pratilabdhukāmena bodhisatvena mahāsatvena prajñāpāramitāyāṃ śikṣitavyam* aśītim",
    "S06pplg1__u:5_0_2": "anuvyaṃjanāni pratilabdhukāmena sarvatra jātau jātismaratāṃ bodhicittāvipraṇāśatāṃ",
    "S06pplg1__u:5_0_3": "sarvabodhisatvacaryāsaṃpramoṣatāṃ [LPG_10r] pratilabdhukāmena /",
    "S06pplg1__u:5_1": "sarvapāpamitrapāpasahāyān vivarjayitukāmena sarvabuddhabodhisatvakalyāṇamitrāṇy ārāgayitukāmena sarvamāramārakāyikadevatān nirjetukāmena sarvāvaraṇīyāni viśodhayitukāmena /",
    "S06pplg1__u:5_2": "sarvadharmānāvaraṇatāṃ pratilabdhukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:5_3": "/ bodhisatvakulaṃ niṣpādayitukāmena buddhakulam ārāgayitukāmena triratnavaṃśānupacchedāya sthātukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:5_4_0": "/ kumārabhūmim anuprāptukāmena buddhabodhisatvair avirahitena bhavitukāmena bodhisatvabhūmīr",
    "S06pplg1__u:5_4_1": "atikrāntukāmena kṣipraṃ tathāgatabhūmīṃ paripūrayitukāmena bodhisatvena mahāsatvena",
    "S06pplg1__u:5_4_2": "prajñāpāramitāyāṃ śikṣitavyam* /",
    "S06pplg1__u:5_5_0": "/ yaiś ca kuśalamūlair yair ākārair ākāṃkṣed buddhān bhagavataḥ satkartuṃ gurukartuṃ",
    "S06pplg1__u:5_5_1": "mānayituṃ pūjayituṃ tāni me kuśalamūlāni ta ākārāḥ samṛddhyeyur iti bodhisatvena",
    "S06pplg1__u:5_5_2": "mahāsatvena prajñāpāramitāyāṃ śikṣitavyam* /",
    "S06pplg1__u:5_6": "/ sarvasatvān saṃtoṣayitukāmena sarvasatvānāmm āśāḥ paripūrayitukāmena /",
    "S06pplg1__u:5_7_0": "annena pānena yānair vastrair vibhūṣaṇaiḥ puṣpair mālyair gandhair vilepanaiḥ śayanair",
    "S06pplg1__u:5_7_1": "āsanair upāśrayair glānapratyayabhaiṣajyapariṣkāraiḥ sarvopakaraṇaparibhogaiḥ sarvasatvān",
    "S06pplg1__u:5_7_2": "saṃtarpayiṣyāmīti bodhisatvena mahāsatvena prajñāpāramitāyāṃ yogaḥ karaṇīyaḥ /",
    "S06pplg1__u:6_0": "punar aparaṃ śāradvatīputra ye daśasu dikṣu gaṃgānadīvālukopameṣu lokadhātuṣu satvāsatvās tān sarvān daśasu kuśaleṣu karmapatheṣu pratiṣṭhāpayitukāmena /",
    "S06pplg1__u:6_1_0": "caturṣu dhyāneṣu caturṣv apramāṇeṣu paṃcasv abhijñāsu triśaraṇagamane buddhadharmasaṃghaprasādapratilaṃbhe",
    "S06pplg1__u:6_1_1": "pratiṣṭhāpayitukāmena bodhisatvena mahāsatvena prajñāpāramitāyāṃ [LPG_10v] śikṣitavyam* /",
    "S06pplg1__u:6_2": "/ ye vā te gaṃgānadīvālukopameṣu lokadhātuṣu satvās tān sarvān mahāyāne samādāpayitukāmena /",
    "S06pplg1__u:6_3_0": "dānapāramitāyāṃ pratiṣṭhāpayitukāmena śīlapāramitāyāṃ kṣāntipāramitāyāṃ vīryapāramitāyāṃ",
    "S06pplg1__u:6_3_1": "dhyānapāramitāyāṃ prajñāpāramitāyāṃ pratiṣṭhāpayitukāmena bodhisatvena mahāsatvena",
    "S06pplg1__u:6_3_2": "prajñāpāramitāyāṃ śikṣitavyam /",
    "S06pplg1__u:7_0": "punar aparaṃ śāradvatīputra ekam api kuśalacittotpādam akṣayaṃ kartukāmena bodhimaṇḍaniṣadanād bodhisatvena mahāsatvena prajñāpāramitāyāṃ śikṣitavyam*/",
    "S06pplg1__u:8_0_0": "punar aparaṃ śāradvatīputra ye pūrvasyān diśi gaṃgānadīvālukopameṣu lokadhātuṣu buddhā",
    "S06pplg1__u:8_0_1": "bhagavanto dakṣiṇasyāṃ paścimāyām uttarasyām adhastād upariṣṭād yāvat samantād daśasu",
    "S06pplg1__u:8_0_2": "dikṣu gaṃgānadīvālukopameṣu lokadhātuṣu buddhā bhagavantas te me varṇaṃ bhāṣerann",
    "S06pplg1__u:8_0_3": "iti bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:9_0_0": "punar aparaṃ śāradvatīputra yāni pūrvasyān diśi gaṃgānadīvālukopamāni buddhakṣetrāṇi",
    "S06pplg1__u:9_0_1": "tāni sarvāṇy ekacittotpādenopasaṃkrāntukāmena bodhisatvena mahāsatvena prajñāpāramitāyāṃ",
    "S06pplg1__u:9_0_2": "śikṣitavyam* /",
    "S06pplg1__u:9_1_0": "/ evaṃ dakṣiṇasyāṃ paścimāyām uttarasyām adhastād upariṣṭād yāvat samantād daśasu",
    "S06pplg1__u:9_1_1": "dikṣu gaṃgānadīvālukopamāni buddhakṣetrāṇi tāni sarvāṇy ekacittotpādenopasaṃkrāntukāmena",
    "S06pplg1__u:9_1_2": "bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:10_0": "punar aparaṃ śāradvatīputra ekasvaraghoṣeṇa pūrvasyān diśi gaṃgānadīvālukopamāni buddhakṣetrāṇi vijñapayitukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:10_1_0": "/ evan dakṣiṇasyāṃ paścimāyām uttarasyām adhastād upariṣṭād yāvat samantād daśasu",
    "S06pplg1__u:10_1_1": "dikṣu gaṃgānadīvālikopamāni buddhakṣetrāṇi vijñapayitukāmena bodhisatvena mahāsatvena",
    "S06pplg1__u:10_1_2": "prajñāpāramitāyāṃ śikṣitavyam* [LPG_11r]",
    "S06pplg1__u:11_0_0": "punar aparaṃ śāradvatīputra buddhotpādānupacchedāya sthātukāmena bodhisatvakulam",
    "S06pplg1__u:11_0_1": "ārakṣitukāmena buddhavaṃśānucchedāya sthātukāmena bodhisatvena mahāsatvena prajñāpāramitāyāṃ",
    "S06pplg1__u:11_0_2": "śikṣitavyam* /",
    "S06pplg1__u:11_1": "/ adhyātmaśunyatāyāṃ sthātukāmena bahirdhāśunyatāyām adhyātmabahirdhāśunyatāyāṃ /",
    "S06pplg1__u:11_2": "śunyatāśunyatāyāṃ / mahāśunyatāyāṃ / paramārthaśunyatāyāṃ saṃskṛtaśunyatāyāṃ /",
    "S06pplg1__u:11_3_0": "asaṃskṛtaśunyatāyāṃ / atyantaśunyatāyāṃ / anavarāgraśunyatāyāṃ / anavakāraśunyatāyāṃ /",
    "S06pplg1__u:11_3_1": "prakṛtiśunyatāyāṃ / svalakṣaṇaśunyatāyāṃ / sarvadharmaśunyatāyāṃ / anupalaṃbhaśunyatāyāṃ",
    "S06pplg1__u:11_3_2": "* abhāvaśunyatāyāṃ /",
    "S06pplg1__u:11_4": "svabhāvaśunyatāyāṃ / abhāvasvabhāvaśunyatāyāṃ sthātukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:11_5": "/ ālaṃbanādhipateyasamanantarahetupratyayatām anuboddhukāmena /",
    "S06pplg1__u:11_6": "tathākāralakṣaṇāny avaboddhukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:11_7": "/ sarvadharmāṇāṃ tathatām avitathatām ananyatathatām avikāratathatāṃ yathāvattathātam avaboddhukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:11_8": "/ sarvadharmāṇān dharmadhātum avaboddhukāmena sarvadharmāṇāṃ bhūtakoṭim avaboddhukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:12_0": "punar aparaṃ śāradvatīputra yāvantyas tṛsāhasramahāsāhasre lokadhātau gaṃgānadīvālukās tāḥ sarvā jñātukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:12_1_0": "/ yas trisāhasramahāsāhasre lokadhātau mahāsamudreṣv apskandho nadīṣu mahānadīṣu",
    "S06pplg1__u:12_1_1": "kunadīṣūtsasarastaḍākeṣu palvaleṣu tan sarvaṃ śatadhābhinnayā bālāgrakoṭyābhyutkṣeptukāmena",
    "S06pplg1__u:12_1_2": "na ca tanniśṛtān prāṇino viheṭhayitukāmena bodhisatvena mahāsatvena prajñāpāramitāyāṃ",
    "S06pplg1__u:12_1_3": "[LPG_11v] śikṣitavyam* /",
    "S06pplg1__u:13_0_0": "punar aparaṃ śāradvatīputra yāvāṃs trisāhasramahāsāhasre lokadhātāv agniskandhaḥ",
    "S06pplg1__u:13_0_1": "sa sarva ekajvālībhūto bhavet tadyathāpi nāma kalpoddāhe vartamāne tam enam ekena",
    "S06pplg1__u:13_0_2": "mukhavāyunā nirvāpayitukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:14_0_0": "punar aparaṃ śāradvatīputra yās trisāhasramahāsāhasre lokadhātau bātamaṇḍalyo yā",
    "S06pplg1__u:14_0_1": "imaṃ trisāhasramahāsāhasraṃ lokadhātuṃ vidhunuyur vikireyur vidhvaṃseyus tadyathāpi",
    "S06pplg1__u:14_0_2": "nāma busamuṣṭin tāḥ sarvā ekenāṅgulyāḥ prāntakena saṃcchādayitukāmena viṣkaṃbhayitukāmena",
    "S06pplg1__u:14_0_3": "bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:15_0": "punar aparaṃ śāradvatīputra yas trisāhasramahāsāhasre lokadhātāv ākāśadhātus taṃ sarvam ekaparyaṃkena spharitukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:16_0_0": "punar aparaṃ śāradvatīputra yāvantas trisāhasramahāsāhasre lokadhātau sumerucakravāḍamahācakravāḍāḥ",
    "S06pplg1__u:16_0_1": "parvatarājās tān sarvān ekabālena badhvābhyutkṣipyāprameyān asaṃkhyeyāl lokadhātūn",
    "S06pplg1__u:16_0_2": "kṣipeyam iti tena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:17_0_0": "punar aparaṃ śāradvatīputra yāvāṃs trisāhasramahāsāhasre lokadhātau tṛṇavṛkṣagulmauṣadhivanaspatayo",
    "S06pplg1__u:17_0_1": "loṣṭadaṇḍaśarkarāpāṣāṇaparvatāmahāpṛthivīsaṃcayas taṃ sarvaṃ paramāṇurajoyogena jñātukāmena",
    "S06pplg1__u:17_0_2": "bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:18_0_0": "punar aparaṃ śāradvatīputra yāvantaḥ pūrvasyān diśi gaṃgānadīvālukopameṣu lokadhātuṣu",
    "S06pplg1__u:18_0_1": "buddhā bhagavantaḥ sabodhisatvāḥ saśrāvakasaṃghās tān sarvān ekapiṇḍapātena pratipādayitukāmena",
    "S06pplg1__u:18_0_2": "ekapuṣpeṇaikamālyenaikagandhenaikavilepanenaikacūrṇenaikacīvareṇaikacchatreṇaikadhvajenaikapatākayā",
    "S06pplg1__u:18_0_3": "tān sarvān tathāgatān arhataḥ [LPG_12r] samyaksaṃbuddhān sabodhisatvān saśrāvakasaṃghān",
    "S06pplg1__u:18_0_4": "satkartukāmena gurukartukāmena mānayitukāmena pūjayitukāmena bodhisatvena mahāsatvena",
    "S06pplg1__u:18_0_5": "prajñāpāramitāyāṃ śikṣitavyam* /",
    "S06pplg1__u:18_1_0": "/ evaṃ dakṣiṇasyān diśi paścimāyām uttarasyām adhastād upariṣṭād yāvat samantād",
    "S06pplg1__u:18_1_1": "daśasu dikṣv aikaikasyān diśi ye gaṃgānadīvālukopameṣu lokadhātuṣu buddhā bhagavantaḥ",
    "S06pplg1__u:18_1_2": "sabodhisatvāḥ saśrāvakasaṃghās tān sarvān ekapiṇḍapātena pratipādayitukāmenaikapuṣpeṇaikamālyenaikagandhenaikavilepanenaikacūrṇenaikacīvareṇaikacchatreṇaikadhvajenaikapatākayā /",
    "S06pplg1__u:18_2_0": "tan sarvāṃs tathāgatān arhataḥ samyaksaṃbuddhān sabodhisatvān saśrāvakasaṃghān satkartukāmena",
    "S06pplg1__u:18_2_1": "gurukartukāmena mānayitukāmena pūjayitukāmena bodhisatvena mahāsatvena prajñāpāramitāyāṃ",
    "S06pplg1__u:18_2_2": "śikṣitavyam* /",
    "S06pplg1__u:19_0_0": "punar aparaṃ śāradvatīputra ye pūrvasyān diśi gaṃgānadīvālukopameṣu lokadhātuṣu satvās",
    "S06pplg1__u:19_0_1": "tān sarvāṃc chīlaskandhe pratiṣṭhāpayitukāmenaivaṃ samādhiskandhe prajñāskandhe vimuktiskandhe",
    "S06pplg1__u:19_0_2": "vimuktijñānadarśanaskandhe pratiṣṭhāpayitukāmena evaṃ srotaāpattiphale pratiṣṭhāpayitukāmena",
    "S06pplg1__u:19_0_3": "sakṛdāgāmiphale anāgāmiphale arhatve pratyekabodhau yāvad anupadhiśeṣe nirvāṇadhātau",
    "S06pplg1__u:19_0_4": "pratiṣṭhāpayitukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:19_1": "/ evaṃ dakṣiṇasyān diśi paścimāyām uttarasyām adhastād upariṣṭād yāvat samantād daśasu dikṣu ye gaṃgānadīvālukopameṣu lokadhātuṣu satvās tān sarvāṃc chīlaskandhe /",
    "S06pplg1__u:19_2": "pratiṣṭhāpayitukāmenaivaṃ samādhiskandhe prajñāskandhe /",
    "S06pplg1__u:19_3_0": "vimuktiskandhe vimuktijñānadarśanaskandhe pratiṣṭhāpayitukāmena evaṃ srotaāpattiphale",
    "S06pplg1__u:19_3_1": "pratiṣṭhāpayitukāmena sakṛdāgāmiphale arhatve pratyekabodhau yāvad anupadhiśeṣe nirvāṇadhātau",
    "S06pplg1__u:19_3_2": "pratiṣṭhāpayitukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:20_0_0": "[LPG_12v] punar aparaṃ śāradvatīputra yāvanto daśadigloke sarvalokadhātuṣu satvās",
    "S06pplg1__u:20_0_1": "tān sarvāṃ śrāvakapratyekabuddhayānena ca parinirvāpayitukāmena bodhisatvena mahāsatvena",
    "S06pplg1__u:20_0_2": "prajñāpāramitāyāṃ śikṣitavyam* /",
    "S06pplg1__u:21_0_0": "punar aparaṃ śāradvatīputra bodhisatvena mahāsatvena prajñāpāramitāyāṃ caratā dānaṃ",
    "S06pplg1__u:21_0_1": "dadatā evaṃ śikṣitavyam* yad evaṃ dānaṃ datvā mahāphalaṃ bhavaty evaṃ dānaṃ datvā",
    "S06pplg1__u:21_0_2": "kṣatriyamahāsālakuleṣūpapadyat';",
    "S06pplg1__u:21_1": "aivaṃ brāhmaṇamahāsālakuleṣūpapadyate /",
    "S06pplg1__u:21_2": "gṛhapatimahāsālakuleṣūpapadyat';",
    "S06pplg1__u:21_3": "evaṃ dānaṃ datvā tad eva dānaṃ niśrāya cāturmahārājakāyikeṣu deveṣūpapadyate /",
    "S06pplg1__u:21_4": "evaṃ trāyastriṃśeṣu yāmeṣu tuṣiteṣu nirmāṇaratiṣu paranirmitavaśavartiṣu deveṣūpapadyate /",
    "S06pplg1__u:21_5": "evaṃ dānaṃ datvā tad evaṃ dānaṃ niśrāya prathamaṃ dhyānaṃ samāpadyate dvitīyaṃ tritīyaṃ caturthaṃ dhyānam utpādyate ākāśānaṃtyāyatanasamāpattiṃ samāpadyate /",
    "S06pplg1__u:21_6": "vijñānānantyāyatanasamāpattim ākiṃcanyāyatanasamāpattiṃ naivasaṃjñānāsaṃjñāyatanasamāpattiṃ samāpadyate evaṃ dānaṃ datvāryāṣṭāṃgo mārga utpādyate /",
    "S06pplg1__u:21_7": "evaṃ srotaāpattiphalam anuprāpyate /",
    "S06pplg1__u:21_8": "sakṛdāgāmiphalam anuprāpyate /",
    "S06pplg1__u:21_9": "anāgāmiphalam anuprāpyate 'rhatvam anuprāpyate /",
    "S06pplg1__u:21_10": "pratyekabodhir anuprāpyate 'nuttarā samyaksaṃbodhir anuprāpyate /",
    "S06pplg1__u:22_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caraṃ jānāty evam upāyakauśalyena dānaṃ dattaṃ dānapāramitāṃ paripūrayati /",
    "S06pplg1__u:22_1": "evaṃ śīlapāramitāṃ kṣāntipāramitāṃ vīryapāramitāṃ dhyānapāramitāṃ prajñāpāramitāṃ paripūrayati /",
    "S06pplg1__u:22_2": "// athāyuṣmāṃc chāradvatīputro bhagavantam etad avocat* kathaṃ bhagavaṃ bodhisatvena mahāsatvena dānaṃ dadatā dānapāramitā paripūritā bhavati /",
    "S06pplg1__u:22_3": "kathaṃ yāvat prajñāpāramitā paripūritā bhavati /",
    "S06pplg1__u:22_4": "bhagavān āha / anupalaṃbhayogena śāradvatīputra [LPG_13r] dānasya dāyakasya parigrāhakasya trimaṇḍalapariśuddhyā dānapāramitā paripūritā bhavati /",
    "S06pplg1__u:22_5": "evam āpattyanāpattyanadhyāpattitām upādāya śīlapāramitā /",
    "S06pplg1__u:22_6": "akṣobhaṇatām upādāya kṣāntipāramitā /",
    "S06pplg1__u:22_7": "kāyacittavīryāsraṃsanatā vīryapāramitā /",
    "S06pplg1__u:22_8": "avikṣepāsaṃkalpanatām upādāya dhyānapāramitā /",
    "S06pplg1__u:22_9": "sarvadharmaprajānanānupalaṃbhayogena prajñāpāramitā paripūritā bhavati /",
    "S06pplg1__u:23_0": "punar aparaṃ śāradvatīputrātītānāgatapratyutpannānāṃ buddhānāṃ bhagavatām sarvabuddhaguṇān prajñātukāmenānuprāptukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:24_0": "punar aparaṃ śāradvatīputra saṃskṛtāsaṃskṛtānāṃ dharmāṇāṃ pāraṃgaṃtukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:24_1": "/ evaṃ sāsravānāsravāṇāṃ dharmāṇāṃ kuśalākuśalānāṃ laukikalokottarāṇāṃ rūpyarūpiṇāṃ vyākṛtāvyākṛtānāṃ niyatāniyatānāṃ nairyāṇikānairyāṇikānām /",
    "S06pplg1__u:24_2": "hānabhāgīyānāṃ viśeṣabhāgīyānāṃ pṛthagjānadharmāṇāṃ āryadharmāṇāṃ śaikṣāśaikṣadharmāṇāṃ śrāvakapratyekabuddhadharmāṇāṃ bodhisatvadharmāṇāṃ buddhadharmāṇāṃ /",
    "S06pplg1__u:24_3": "sarvadharmāṇāṃ pāraṃgaṃtukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:25_0": "punar aparaṃ śāradvatīputra bodhisatvena mahāsatvenātītānāgatapratyutpannānāṃ sarvadharmāṇāṃ tathatām anuboddhukāmena prajñāpāramitāyāṃ śikṣitavyaṃ /",
    "S06pplg1__u:25_1": "/ sarvadharmāṇām anutpādakoṭim anuprāptukāmena bhūtakoṭiṃ prativeddhukāmena prajñāpāramitāyāṃ śikṣitavyam* /",
    "S06pplg1__u:26_0": "punar aparaṃ śāradvatīputra bodhisatvena mahāsatvena sarvaśrāvakapratyekabuddhānāṃ pūrvaṃgamena bhavitukāmena prajñāpāramitāyāṃ śikṣitavyam* /",
    "S06pplg1__u:27_0": "punar aparaṃ śāradvatīputra bodhisatvena mahāsatvena buddhānāṃ bhagavatām upasthāyakena [LPG_13v] bhavitukāmena prajñāpāramitāyāṃ śikṣitavyam* /",
    "S06pplg1__u:28_0": "punar aparaṃ śāradvatīputra bodhisatvena mahāsatvena buddhānāṃ bhagavatām abhyantaraparivāreṇa bhavitukāmena prajñāpāramitāyāṃ śikṣitavyam* /",
    "S06pplg1__u:29_0": "punar aparaṃ śāradvatīputra bodhisatvena mahāsatvena mahāparivāreṇa bhavatukāmena bodhisatvaparivāraṃ pratilabdhukāmena prajñāpāramitāyāṃ śikṣitavyam* /",
    "S06pplg1__u:30_0": "punar aparaṃ śāradvatīputra bodhisatvena mahāsatvena sarvadātrīṇāṃ dakṣiṇāṃ śodhayitukāmena prajñāpāramitāyāṃ śikṣitavyam* /",
    "S06pplg1__u:31_0_0": "punar aparaṃ śāradvatīputra bodhisatvena mahāsatvena dāne 'navagṛhītacittena bhavitukāmena",
    "S06pplg1__u:31_0_1": "dauḥśīlyacittaṃ pṛthakkartukāmena vyāpādacittam utsraṣṭukāmena kausīdyacittaṃ dauṣprajñacittam",
    "S06pplg1__u:31_0_2": "anutpādayitukāmena prajñāpāramitāyāṃ śikṣitavyam* /",
    "S06pplg1__u:32_0_0": "punar aparaṃ śāradvatīputra bodhisatvena mahāsatvena sarvasattvān dānamaye puṇyakṛyāvastuni",
    "S06pplg1__u:32_0_1": "pratiṣṭhāpayitukāmena śīlamaye bhāvanāmaye vaiyāpṛtyasahagate sarvauṣadhikasahagate",
    "S06pplg1__u:32_0_2": "puṇyakṛyāvastuni pratiṣṭhāpayitukāmena prajñāpāramitāyāṃ śikṣitavyam* /",
    "S06pplg1__u:33_0": "punar aparaṃ śāradvatīputra bodhisatvena mahāsatvena sarvākārāṇi paṃca cakṣuṃṣi niṣpādayitukāmena /",
    "S06pplg1__u:33_1": "māṃsacakṣur divyaṃ cakṣuḥ prajñācakṣur dharmacakṣur buddhacakṣur niṣpādayitukāmena prajñāpāramitāyāṃ śikṣitavyam*",
    "S06pplg1__u:34_0_0": "punar aparaṃ śāradvatīputra ye pūrvasyān diśi gaṃgānadīvālukopameṣu lokadhātuṣu buddhā",
    "S06pplg1__u:34_0_1": "bhagavanto dakṣiṇasyāṃ [LPG_14r] paścimāyām uttarasyām adhastād upariṣṭād yāvat samantād",
    "S06pplg1__u:34_0_2": "daśasu dikṣv ekaikasyān diśi gaṃgānadīvālukopameṣu lokadhātuṣu buddhā bhagavantas",
    "S06pplg1__u:34_0_3": "tān sarvān divyena cakṣuṣā draṣṭukāmena yaṃ ca te buddhā bhagavanto dharmaṃ bhāṣante",
    "S06pplg1__u:34_0_4": "taṃ sarvaṃ divyena śrotreṇa śrotukāmena teṣāṃ ca buddhānāṃ bhagavatāṃ cetasaiva cittaṃ",
    "S06pplg1__u:34_0_5": "prajñātukāmena /",
    "S06pplg1__u:34_1_0": "teṣāṃ ca buddhānāṃ bhagavatāṃ pūrvayogasahagatāṃ bodhisatvacaryām anusmartukāmena",
    "S06pplg1__u:34_1_1": "teṣāṃ ca buddhānāṃ bhagavatām anekavidham ṛddhividhivikurvitaṃ saṃdraṣṭukāmena bodhisatvena",
    "S06pplg1__u:34_1_2": "mahāsatvena prajñāpāramitāyāṃ śikṣitavyam* /",
    "S06pplg1__u:35_0_0": "punar aparaṃ śāradvatīputra bodhisatvena mahāsatvena yan te buddhā bhagavantaḥ samantād",
    "S06pplg1__u:35_0_1": "daśasu dikṣu gaṃgānadīvālukopameṣu lokadhātuṣu dharmaṃ bhāṣante taṃ śrutvānācchedyena",
    "S06pplg1__u:35_0_2": "smṛtibalādhānena sandhārayitukāmena yāvad anuttarāṃ samyaksaṃbodhim abhisaṃbuddha",
    "S06pplg1__u:35_0_3": "etasminn antare sarvam avipraṇāśayitukāmena prajñāpāramitāyāṃ śikṣitavyam* /",
    "S06pplg1__u:36_0_0": "punar aparaṃ śāradvatīputra bodhisatvena mahāsatvenātītānāgatapratyutpannānāṃ buddhānāṃ",
    "S06pplg1__u:36_0_1": "bhagavatāṃ buddhakṣetrāṇi ca buddhakṣetrapariśuddhīś ca pariniṣpādayitukāmena prajñāpāramitāyāṃ",
    "S06pplg1__u:36_0_2": "śikṣitavyam* /",
    "S06pplg1__u:37_0_0": "punar aparaṃ śāradvatīputra yat kiṃcit tathāgatena bhāṣitaṃ sūtraṃ geyaṃ vyākaraṇaṃ",
    "S06pplg1__u:37_0_1": "gāthodānanidānetyuktakajātakavaipulyāvadānopadeśādbhutadharmā yac chrāvakair na śrutaṃ",
    "S06pplg1__u:37_0_2": "tat sarvaṃ paryavāptukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:38_0_0": "punar aparaṃ śāradvatīputra yat kiṃcit pūrvasyān diśi gaṃgānadīvālukopameṣu lokadhātuṣu",
    "S06pplg1__u:38_0_1": "sarvabuddhair bhagavadbhir bhāṣitaṃ bhāṣyate bhāṣiṣyate evan dakṣiṇasyān diśi paścimāyām",
    "S06pplg1__u:38_0_2": "uttarasyām adhastād upariṣṭād yāvat samantād daśasu dikṣu yat kiṃcit sarvabuddhair",
    "S06pplg1__u:38_0_3": "bhagavadbhir bhāṣitaṃ bhāṣyate bhāṣiṣyate tat sarvaṃ śrotukāmenodgrahītukāmena [LPG_14v]",
    "S06pplg1__u:38_0_4": "dhārayitukāmena paryavāptukāmena pareṣāṃ ca vistareṇa saṃprakāśayitukāmena tatra",
    "S06pplg1__u:38_0_5": "ca tathatvāya pratipattukāmena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:39_0_0": "punar aparaṃ śāradvatīputra yāḥ pūrvasyān diśi gaṃgānadīvālukopameṣu lokadhātuṣv",
    "S06pplg1__u:39_0_1": "andhākāratamisrā lokāntarikā aghā aghasphuṭāḥ yatremau sūryācandramasāv evaṃ maharddhikāv",
    "S06pplg1__u:39_0_2": "evaṃ maheśākhyāv evaṃ mahānubhāvau na bhāsete na tapato na virocete tāḥ sarvāḥ avabhāsayitukāmena",
    "S06pplg1__u:39_0_3": "prajñāpāramitāyāṃ śikṣitavyam* /",
    "S06pplg1__u:39_1_0": "/ evan dakṣiṇasyāṃ diśi paścimāyām uttarasyām adhastād upariṣṭād yāvat samantād",
    "S06pplg1__u:39_1_1": "daśasu dikṣu yā andhākāratamisrās tāḥ sarvā avabhāsayitukāmena bodhisatvena mahāsatvena",
    "S06pplg1__u:39_1_2": "prajñāpāramitāyāṃ śikṣitavyam* /",
    "S06pplg1__u:40_0_0": "punar aparaṃ śāradvatīputra yāvantaḥ pūrvasyān diśi gaṃgānadīvālukopamā lokadhātavo",
    "S06pplg1__u:40_0_1": "yatra na buddhaśabdo na dharmaśabdo na saṃghaśabdas tatra lokadhātuṣu tān sarvasatvān",
    "S06pplg1__u:40_0_2": "buddhadharmasaṃghaśabdāṃc chrāvayitukāmena samyagdṛṣṭau pratiṣṭhāpayitukāmena bodhisatvena",
    "S06pplg1__u:40_0_3": "mahāsatvena prajñāpāramitāyāṃ śikṣitavyam* /",
    "S06pplg1__u:40_1": "/ evaṃ dakṣiṇasyān diśi paścimāyām uttarasyām adhastād upariṣṭād yāvat samantād daśasu dikṣu :",
    "S06pplg1__u:41_0_0": "punar aparaṃ śāradvatīputra ye pūrvasyān diśi dakṣiṇasyāṃ paścimāyām uttarasyām adhastād",
    "S06pplg1__u:41_0_1": "upariṣṭād yāvat samantād daśasu dikṣv ekaikasyān diśi gaṅgānadīvālukopameṣu lokadhātuṣv",
    "S06pplg1__u:41_0_2": "andhāḥ satvās te mamānubhāvena cakṣuṣā rūpāṇi drakṣyanti badhirāḥ śrotreṇa śabdāṃ",
    "S06pplg1__u:41_0_3": "śroṣyanti unmattāḥ smṛtiṃ pratilabhante sma /",
    "S06pplg1__u:41_1": "nagnāś cīvarāṇi pratilapsyante /",
    "S06pplg1__u:41_2": "kṣudhitapipāsitā annapānaṃ pratilapsyante /",
    "S06pplg1__u:41_3": "glānā vyādhibhyaḥ parimucyante /",
    "S06pplg1__u:41_4": "bandhanāvarodhagatā yathākāmaṃgatā bhaviṣyanti /",
    "S06pplg1__u:41_5": "mama riddhyā mamānubhāveneti /",
    "S06pplg1__u:41_6": "tena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:41_7_0": "/ kim iti [LPG_15r] ye tatra samantād daśasu dikṣv ekaikasyān diśi gaṃgānadīvālukopameṣu",
    "S06pplg1__u:41_7_1": "lokadhātuṣv akṣaṇāpāyagatāḥ satvā nairayikā vā tairyagyonikā vā yāmalaukikā vā te",
    "S06pplg1__u:41_7_2": "mamānubhāvena tataś cyavitvā mānuṣyakam ātmabhāvaṃ pratilapsyante /",
    "S06pplg1__u:41_8_0": "sarvāṃś ca tān satvāṃc chīle pratiṣṭhāpayitukāmena samādhau prajñāyāṃ vimuktau vimuktijñānadarśane",
    "S06pplg1__u:41_8_1": "pratiṣṭhāpayitukāmena srotaāpattiphale sakṛdāgāmiphale anāgāmiphale arhatve pratyekabodhau",
    "S06pplg1__u:41_8_2": "yāvad anuttarāyāṃ samyaksaṃbodhau pratiṣṭhāpayitukāmena bodhisatvena mahāsatvena",
    "S06pplg1__u:41_8_3": "prajñāpāramitāyāṃ śikṣitavyam* /",
    "S06pplg1__u:42_0": "punar aparaṃ śāradvatīputra bodhisatvena mahāsatvena tathāgateryāpathaṃ śikṣitukāmena tathāgatacaryācāritraviśuddhiṃ tathāgatasya",
    "S06pplg1__u:42_1": "jñānapūrvaṃgamakāyakarmavakkarmamanaskarmapariśuddhiṃ śikṣitukāmena prajñāpāramitāyāṃ śikṣitavyam* /",
    "S06pplg1__u:43_0_0": "punar aparaṃ śāradvatīputra bodhisatvena mahāsatvena prajñāpāramitāyāṃ carataivaṃ",
    "S06pplg1__u:43_0_1": "vyupaparīkṣitavyam* kim ity ahaṃ nāgāvalokitam avalokayeyaṃ kim ity ahaṃ mahāsiṃhavijṛṃbhitena",
    "S06pplg1__u:43_0_2": "vijṛmbheyaṃ kim ity aham amoghavikrāmitayā vikrāmeyaṃ kim ity ahaṃ caturaṃgulamātreṇa",
    "S06pplg1__u:43_0_3": "mahāpṛthivīm aspṛśan gaccheyaṃ /",
    "S06pplg1__u:43_1": "kim ity ahaṃ sahasrapatreṣu pādmeṣu pādatalau nikṣipan gaccheyaṃ pādatalasanniśṛtān prāṇino aviheṭhayan* kim ity ahaṃ sahasrāracakratalābhyāṃ mahāpṛthivīṃ vicitrayan gaccheyam /",
    "S06pplg1__u:43_2": "/ kim ity ahaṃ samantāc cakrapramāṇamātraṃ mahāpṛthivyāḥ parivartayeyaṃ caṃkrame caṃkramyeya kim ity ahaṃ sarvāṃ mahāpṛthivīm anucaṃkramyamāṇaḥ pṛthivīrajasā nānulipyeya /",
    "S06pplg1__u:43_3": "kim iti me ekaṃ vā yojanaṃ dve vā trīṇi vā catvāri vā /",
    "S06pplg1__u:43_4": "paṃca vā daśa vā viṃśatir vā tṛṃśad vā catvāriṃśad vā paṃcāśad vā yojanaśataṃ vā /",
    "S06pplg1__u:43_5": "yāvad yojanasahasraṃ vā / yojanaśatasahasraṃ vā / aprameyāṇi vā asaṃkhyeyāni vā acintyāni vā /",
    "S06pplg1__u:43_6": "atulyāni [LPG_15v] vā / anaṃtāni vā aparyantāni vā / amāpyāni vā buddhakṣetrāṇy anuvicarato 'nucaṃkramyamāṇasya na kāyaklame na cittam iti prajñāpāramitāyāṃ śikṣitavyam* /",
    "S06pplg1__u:43_7_0": "/ kim ity aham adhastāt kramatalayoḥ sahasrārābhyāṃ cakrabhyāṃ raśmikoṭīniyutaśatasahasrāṇi",
    "S06pplg1__u:43_7_1": "pramuṃcan* sarvākṣaṇāpāyaduḥkhāni praśamayya sarvasatvān sukhitān kuryām iti bodhisatvena",
    "S06pplg1__u:43_7_2": "mahāsatvena prajñāpāramitāyāṃ śikṣitavyam* /",
    "S06pplg1__u:44_0_0": "punar aparaṃ śāradvatīputra bodhisatvena mahāsatvena prajñāpāramitāyāṃ carataivaṃ",
    "S06pplg1__u:44_0_1": "vyupaparīkṣitavyam* kim ity ahaṃ caturmahārājakāyikair devair yāvad akaniṣṭhair anekair",
    "S06pplg1__u:44_0_2": "devakoṭīniyutaśatasahasraiḥ parivṛtaḥ puraskṛto bodhimaṇḍam upasaṃkrameyam iti prajñāpāramitāyāṃ",
    "S06pplg1__u:44_0_3": "śikṣitavyam* /",
    "S06pplg1__u:45_0": "punar aparaṃ śāradvatīputra bodhisatvena mahāsatvena prajñāpāramitāyāṃ carataivaṃ vyupaparīkṣitavyam* /",
    "S06pplg1__u:45_1": "kim iti me bodhivṛkṣamūle niṣīdataś cāturmahārājakāyikā devā yāvad aghaniṣṭhā devā duṣyasaṃstaraṃ kuryur iti prajñāpāramitāyāṃ śikṣitavyam* /",
    "S06pplg1__u:46_0_0": "punar aparaṃ śāradvatīputra bodhisatvena mahāsatvena prajñāpāramitāyāṃ carataivaṃ",
    "S06pplg1__u:46_0_1": "vyupaparīkṣitavyam* kim iti me 'nuttarāṃ samyaksaṃbodhim abhisaṃbuddhasya gacchato",
    "S06pplg1__u:46_0_2": "niṣaṇṇasya śayānasya sa pṛthivīpradeśo vajramayaḥ saṃtiṣṭheta /",
    "S06pplg1__u:46_1": "tena prajñāpāramitāyāṃ śikṣitavyam* /",
    "S06pplg1__u:47_0_0": "punar aparaṃ śāradvatīputra bodhisatvena mahāsatvena prajñāpāramitāyāṃ carataivam",
    "S06pplg1__u:47_0_1": "upaparīkṣitavyam* kim ity ahaṃ yatraiva divase 'bhiniṣkrameyaṃ tatraiva divase 'nuttarāṃ",
    "S06pplg1__u:47_0_2": "samyaksaṃbodhim abhisaṃbudhyeyaṃ tatraiva divase dharmacakraṃ pravartayeyaṃ pravartayataś",
    "S06pplg1__u:47_0_3": "cāprameyāsaṃkhyeyānāṃ satvānāṃ virajo vigatamalaṃ dharmeṣu dharmacakṣur viśudhyet*",
    "S06pplg1__u:47_0_4": "aprameyāsaṃkhyeyānāṃm anupādāyāsravebhyaś cittāni vimucyeran* aprameyāsaṃkhyeyāḥ",
    "S06pplg1__u:47_0_5": "satvā 'vaivartikā [LPG_16r] bhaveyur anuttarāyāṃ samyaksaṃbodhau tena prajñāpāramitāyāṃ",
    "S06pplg1__u:47_0_6": "śikṣitavyam* /",
    "S06pplg1__u:48_0_0": "punar aparaṃ śāradvatīputra bodhisatvena mahāsatvena prajñāpāramitāyāṃ carataivaṃ",
    "S06pplg1__u:48_0_1": "cittam utpādayitavyam* kim ity me 'nuttarāṃ samyaksaṃbodhim abhisaṃbuddhasyāprameyāsaṃkhyeyaḥ",
    "S06pplg1__u:48_0_2": "śrāvakasaṃgho bhavet* ekadharmadeśanayāprameyāsaṃkhyeyā ekāsanikā arhanto bhaveyur",
    "S06pplg1__u:48_0_3": "bodhisatvā mahāsatvā sarve avaivartikā bhaveyur anuttarāyāṃ samyaksaṃbodhau /",
    "S06pplg1__u:48_1_0": "aprameyāsaṃkhyeyāparimāṇo bodhisatvasaṃgho bhavet* amitaṃ cāyuṣpramāṇaṃ bhavet* amitā",
    "S06pplg1__u:48_1_1": "prabhāsaṃpad bhaved iti prajñāpāmitāyāṃ śikṣitavyam* kim iti me 'nuttarāṃ samyaksaṃbodhim",
    "S06pplg1__u:48_1_2": "abhisaṃbuddhasya tatra buddhakṣetre rāgadveṣamohaśabdo 'pi na bhaved iti prajñāpāramitāyāṃ",
    "S06pplg1__u:48_1_3": "śikṣitavyam* /",
    "S06pplg1__u:48_2": "/ sarvasatvā evaṃrūpayā prajñayā samanvāgatā bhaveyuḥ sādhu dānaṃ sādhu damaḥ sādhu brahmacaryaṃ sādhv avihiṃsā sarvaprāṇibhūteṣu /",
    "S06pplg1__u:48_3": "kiṃ me parinirvṛtasya saddharmāntardhānaśabdo 'pi na bhavet tena bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:48_4": "/ kim iti me saha śravaṇamātreṇa nāmadheyasya gaṃgānadīvālukopameṣu lokadhātuṣu satvā niyatā bhaveyur anuttarāyāṃ samyaksaṃbodhau /",
    "S06pplg1__u:48_5": "tena śāradvatīputra bodhisatvena mahāsatvena prajñāpāramitāyāṃ śikṣitavyam* /",
    "S06pplg1__u:48_6": "/ yasmiṃc chāradvatīputra samaye bodhisatvo mahāsatvaḥ prajñāpāramitāyāṃ carann imān guṇān utpādayati /",
    "S06pplg1__u:48_7": "tasmin samaye āttamanaskā bhavaṃti catvāro mahārājā vayam atra catvāri pātrāṇi pratiṣṭhāpayiṣyāmo yāni paurvakair mahārājaiḥ paurvakeṣu tathāgateṣu pratiṣṭhāpitāni /",
    "S06pplg1__u:48_8_0": "āttamanaskā bhavanti trāyastriṃśā devā yāmās tuṣitā nirmāṇaratayaḥ āttamanaskā bhavanti",
    "S06pplg1__u:48_8_1": "paranirmitavaśavartino devā vayam asyopasthānaparicaryāṃ [LPG_16v] kariṣyāma evam",
    "S06pplg1__u:48_8_2": "āsurāḥ kāyāḥ parihāsyaṃte divyāḥ kāyā abhivardhiṣyante /",
    "S06pplg1__u:48_9_0": "// āttamanaskā bhavanti brahmakāyikā devā ābhāsvarā śubhakṛtsnā bṛhatphalā avṛhā",
    "S06pplg1__u:48_9_1": "atapāḥ sudṛśāḥ sudarśanā āttamanaskā bhavanti aghaniṣṭhā devā vayam enam adhyeṣiṣyāmahe",
    "S06pplg1__u:48_9_2": "dharmacakrapravartanāya /",
    "S06pplg1__u:48_10_0": "yasmin samaye śāradvatīputra bodhisatvo mahāsatvaḥ prajñāpāramitāyāṃ caran vivardhate",
    "S06pplg1__u:48_10_1": "ṣaḍbhiḥ pāramitābhir āttamanaskās tasmin* samaye bhavanti kulaputrāḥ kuladuhitaraś",
    "S06pplg1__u:48_10_2": "ca vayam asya mahāsatvasya mātāpitarau bhaviṣyāmo /",
    "S06pplg1__u:48_11": "/ bhrātṛbhaginībhāryāputraduhitṛmitrāmātyajñātisahāyasāṃmodā bhaviṣyāma /",
    "S06pplg1__u:48_12_0": "āttamanaskā bhavanti catvāro mahārājā yāvad aghaniṣṭhā devā bodhisatvasyāmaithunasaṃyogaprasthānatāyai",
    "S06pplg1__u:48_12_1": "sa punar brahmacārī bhavati satvānāṃ bodhiniyojanatāyai na saṃyojanīyair dharmaiḥ",
    "S06pplg1__u:48_12_2": "saṃyujyate sa evaṃ praṇidadhāti /",
    "S06pplg1__u:48_13": "prathamacittotpādaṃ mayopādāya brahmacāriṇā bhavitavyaṃ nābrahmacāriṇā /",
    "S06pplg1__u:48_14": "/ tat kasya hetoḥ kāmāṃ khalu punaḥ pratiṣevamāṇasya brahmalokopapattaye-r-antarāyo bhavati /",
    "S06pplg1__u:48_15": "kaḥ punar vādo 'nuttarāyāḥ samyaksaṃbodher iti /",
    "S06pplg1__u:48_16": "// tasmāt tarhi bodhisatvena mahāsatvena brahmacāriṇaivābhiniṣkramyānuttarā samyaksaṃbodhir abhisaṃboddhavyā nābrahmacāriṇā :",
    "S06pplg1__u:48_17": "// evam ukte āyuṣmāṃc chāradvatīputro bhagavantam etad avocat* kiṃ punar bodhisatvasya mahāsatvasyāvaśyaṃ bhāryaputraduhitṛbhir bhavitavyam* bhagavān āha /",
    "S06pplg1__u:48_18_0": "keṣāṃcic chāradvatīputra bodhisatvānāṃ mahāsatvānām avaśyaṃ mātāpitṛbhir bhavitavyam*",
    "S06pplg1__u:48_18_1": "na bhāryāputraduhitṛbhiḥ keṣāṃcid avaśyaṃ mātāpitṛbhāryāputraduhitribhir bhavitavyam*",
    "S06pplg1__u:48_18_2": "keṣāṃcic chāradvatīputra bodhisatvānāṃ mahāsatvānāṃ prathamacittotpādam upādāya brahmacaryaṃsamādānaṃ",
    "S06pplg1__u:48_18_3": "bhavati [LPG_17r] te nityaṃ kumārabhūtā eva yāvad anuttarāṃ samyaksaṃbodhim abhisaṃbudhyante",
    "S06pplg1__u:48_18_4": "kecit punaḥ bodhisatvā mahāsatvā upāyakauśalyena satvaparipākāya paṃca kāmaguṇān",
    "S06pplg1__u:48_18_5": "paribhuṃjyānuttarāṃ samyaksaṃbodhim abhisaṃbudhyante /",
    "S06pplg1__u:48_19": "kecit punaḥ śāradvatīputra bodhisatvā mahāsatvā gambhīrā prajñāpāramitāpratilabdhā apagatakāmakleśās te satvaparipākāya kāmaguṇaparibhogaṃ cotpādayanti na ca paribhuṃjante /",
    "S06pplg1__u:48_20_0": "// tadyathāpi nāma śāradvatīputra dakṣo māyākāro māyākārāntevāsī vā suśikṣito māyāvidyāsamyogajñāne",
    "S06pplg1__u:48_20_1": "sa paṃca kāmaguṇān abhinirmāya taiḥ paṃcabhiḥ kāmaguṇai ramamāṇaṃ krīḍantaṃ paricārayaṃtam",
    "S06pplg1__u:48_20_2": "ātmānam upadarśayet* tat kiṃ manyase śāradvatīputrāpi nu tena māyākāreṇa vā māyākārāntevāsinā",
    "S06pplg1__u:48_20_3": "vā paṃca kāmāmaguṇāḥ paribhuktā bhaveyur āha /",
    "S06pplg1__u:48_21": "no hīdaṃ bhagavan bhagavān āha /",
    "S06pplg1__u:48_22_0": "evam eva śāradvatīputra bodhisatvā mahāsatvā mahāyānamāyāsuśikṣitā māyopamadharmatāvihārapratilabdhāḥ",
    "S06pplg1__u:48_22_1": "sarvakleśavigatā vineyasatvaparipākāya mahākaruṇāvaśena kāmaguṇabhogaṃ copadarśayanti",
    "S06pplg1__u:48_22_2": "na ca kāmaguṇān paribhuṃjyante /",
    "S06pplg1__u:48_23": "na ca taiḥ sārdhaṃ saṃvasanti na lipyaṃte anena paryāyeṇa śāradvatīputra bodhisatvā mahāsatvāḥ kāmānām avarṇaṃ bhāṣante /",
    "S06pplg1__u:48_24_0": "ādīptāḥ kāmā jugupsitāḥ kāmā vadhakāḥ kāmāḥ pratyarthikāḥ kāmāḥ pratyamitrāḥ kāmāḥ",
    "S06pplg1__u:48_24_1": "evaṃ hi śāradvatīputra bodhisatvā mahāsatvāḥ satvānāṃ paṃcabhyaḥ kāmaguṇebhyo vivecanārthaṃ",
    "S06pplg1__u:48_24_2": "vicchandanārthaṃ paṃca kāmaguṇān upadarśayaṃti /",
    "S06pplg1__u:48_25": "na ca tair mādyanti na pramādyanti /",
    "S06pplg1__u:48_26": "na kāmahetor na kāmanidānaṃ [LPG_17v] pāpaṃ karmādhyavasyanti /",
    "S06pplg1__u:48_27": "// evam ukte āyuṣmāṃc chāradvatiputro bhagavantam etad avocat* kathaṃ punar bhagavan bodhisatvena mahāsatvena prajñāpāramitāyāṃ caritavyam* bhagavān āha /",
    "S06pplg1__u:48_28": "iha śāradvatīputra bodhisatvo mahāsatvaḥ prajñāpāramitāyāṃ caran bodhisatva iti na samanupaśyati /",
    "S06pplg1__u:48_29": "bodhisatvanāmāpi na samanupaśyati /",
    "S06pplg1__u:48_30": "bodhisatvacaryām api na samanupaśyati /",
    "S06pplg1__u:48_31": "prajñāpāramiteti na samanupaśyati /",
    "S06pplg1__u:48_32": "prajñāpāramitānāmāpi na samanupaśyati /",
    "S06pplg1__u:48_33": "caratīti na samanupaśyati / na caratīti na samanupaśyati",
    "S06pplg1__u:48_34": "/ rūpam api na samanupaśyati / vedanāṃ saṃjñāṃ saṃskārān vijñānam api na samanupaśyati /",
    "S06pplg1__u:48_35_0": "tat kasya hetoḥ tathā hi sa bodhisatvo nāmasvabhāvena śunyaḥ na śunyatayā rūpaṃ śunyaṃ",
    "S06pplg1__u:48_35_1": "na vedanā saṃjñā saṃskārā na śunyatayā vijñānaṃ śunyam* nānyatra rūpāc chunyatā nānyatra",
    "S06pplg1__u:48_35_2": "vedanāyāḥ saṃjñāyāḥ saṃskārebhyo nānyatra vijñānāc chunyatā /",
    "S06pplg1__u:48_36_0": "śunyataiva rūpaṃ śunyataiva vedanā saṃjñā saṃskārāḥ śunyataiva vijñānaṃ tat kasya",
    "S06pplg1__u:48_36_1": "hetoḥ tathā hi nāmamātram idaṃ yad uta bodhiḥ nāmamātram idaṃ yad uta bodhisatvaḥ",
    "S06pplg1__u:48_36_2": "nāmamātram idaṃ yad uta cchunyatā /",
    "S06pplg1__u:48_37": "nāmamātram idaṃ yad uta rūpaṃ vedanā saṃjñā saṃskārā vijñānaṃ /",
    "S06pplg1__u:48_38": "tathā hi māyopamaṃ rūpam vedanā saṃjñā saṃskārā māyopamaṃ vijñānaṃ māyā ca nāmamātraṃ na deśasthā na pradeśasthā :",
    "S06pplg1__u:48_39_0": "asad abhūtaṃ vitathasamaṃ māyādarśanaṃ svabhāvarahitaṃ asvabhāvaś cānutpādaḥ anirodaḥ",
    "S06pplg1__u:48_39_1": "na hānir na vṛddhiḥ na saṃkleśo na vyavadānam evaṃ caran bodhisatvo mahāsatvaḥ utpādaṃ",
    "S06pplg1__u:48_39_2": "na samanupaśyati /",
    "S06pplg1__u:48_40": "nirodhaṃ na samanupaśyati / sthānaṃ na samanupaśyati / hāniṃ na samanupaśyati / [LPG_18r] vṛddhiṃ na samanupaśyati /",
    "S06pplg1__u:48_41": "saṃkleśan na samanupaśyati / vyavadānan na samanupaśyati /",
    "S06pplg1__u:48_42": "rūpan na samanupaśyati / vedanāṃ saṃjñāṃ saṃskārān vijñānaṃ na samanupaśyati /",
    "S06pplg1__u:48_43": "bodhir iti bodhisatva iti yad ucyate tad api na samanupaśyati /",
    "S06pplg1__u:48_44": "tat kasya hetoḥ kṛtriman nāma pratipratidharman te kalpitā āgantukena nāmadheyenābhūtaparikalpitena vyavahṛyante /",
    "S06pplg1__u:48_45": "/ vyavahārāc cābhiniviśyante / tad bodhisatvo mahāsatvaḥ prajñāpāramitāyāṃ caran sarvadharmān na samanupaśyaty asamanupaśyan na manyate /",
    "S06pplg1__u:49_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ carann evaṃ vyupaparīkṣate /",
    "S06pplg1__u:49_1": "nāmamātram idaṃ yad uta bodhisatva iti nāmamātram idaṃ yad uta bodhir iti /",
    "S06pplg1__u:49_2": "nāmamātram idaṃ yad uta buddha iti /",
    "S06pplg1__u:49_3": "nāmamātram idaṃ yad uta prajñāpāramiteti /",
    "S06pplg1__u:49_4": "nāmamātram idaṃ yad uta prajñāpāramitāyāṃ caratīti /",
    "S06pplg1__u:49_5": "nāmamātram idaṃ yad uta rūpam iti /",
    "S06pplg1__u:49_6": "vedanā saṃjñā saṃskārā vijñānam iti /",
    "S06pplg1__u:49_7": "tadyathāpi nāma śāradvatīputra ātmātmeti vyavahṛyate sa ca parigaveṣyamāṇo nopalabhyate /",
    "S06pplg1__u:49_8_0": "evaṃ satvo jīvaḥ poṣaḥ pudgalo manujo mānavaḥ kārakaḥ kārāpako vedako vedayitṛkaḥ",
    "S06pplg1__u:49_8_1": "utthāpakaḥ samutthāpako jānakaḥ paśyakaḥ sparśako vijānakaḥ sarva ete yathābhūtaṃ",
    "S06pplg1__u:49_8_2": "parigaveṣyamāṇāḥ sarveṇa sarvan nopalabhyante /",
    "S06pplg1__u:49_9": "anupalaṃbhaśunyatām upādāya /",
    "S06pplg1__u:49_10": "yāvad eva nāmasaṃketena vyavahriyante /",
    "S06pplg1__u:49_11": "// evam eva bodhisatvo mahāsatvaḥ prajñāpāramitāyāṃ caran bodhisatvan na samanupaśyati /",
    "S06pplg1__u:49_12": "bodhin na samanupaśyati / buddhan na samanupaśyati / prajñāpāramitāṃ na samanupaśyati /",
    "S06pplg1__u:49_13": "prajñāpāramitāyāṃ caratīti na samanupaśyati /",
    "S06pplg1__u:49_14": "rūpan na samanupaśyati / vedanāṃ saṃjñāṃ saṃskārān vijñānan na samanupaśyati /",
    "S06pplg1__u:49_15_0": "yena nāmnā vyavahṛyeta / tad api nāmaṃ na samanupaśyaty evaṃ caran bodhisatvo mahāsatvaḥ",
    "S06pplg1__u:49_15_1": "prajñāpāramitāyāṃ tathāgataprajñāṃ sthāpayitvā sarvās tadanyāḥ prajñā yāvat sarvaśrāvakapratyekabuddhānāṃ",
    "S06pplg1__u:49_15_2": "prajñā abhibhavaty anupalambhaśunyatām [LPG_18v] upādāya /",
    "S06pplg1__u:49_16": "tat kasya hetoḥ tathā hi sa tad api na samanupaśyati /",
    "S06pplg1__u:49_17_0": "yenābhiniviśeta evaṃ caraṃc chāradvatīputrāyaṃ jaṃbudvīpaḥ paripūrṇo bhavec chāradvatīputramaudgalyāyanasadṛśair",
    "S06pplg1__u:49_17_1": "bhikṣubhiḥ tadyathāpi nāma naḍavanaṃ vā veṇuvanaṃ vā ikṣuvanaṃ vā śaravaṇaṃ vā śālivanaṃ",
    "S06pplg1__u:49_17_2": "vā tilavanaṃ vā teṣāṃ yā prajñā sā bodhisatvasya mahāsatvasya prajñāpāramitāyāṃ carataḥ",
    "S06pplg1__u:49_17_3": "prajñāyāḥ śatatamīm api kalān nopaiti /",
    "S06pplg1__u:49_18": "sahasratamīm api / śatasahasratamīm api / koṭīśatasahasratamīm api / saṃkhyām api kalām api gaṇanām apy upamām apy upaniśām api na kṣamate /",
    "S06pplg1__u:49_19": "tat kasya hetoḥ tathā hi śāradvatīputra bodhisatvasya mahāsatvasya yā prajñā sā sarvasatvānāṃ parinirvāpaṇārthāya pratyupasthitā /",
    "S06pplg1__u:50_0": "punar aparaṃ śāradvatīputra bodhisatvasya mahāsatvasya prajñāpāramitāyāṃ carato yā ekadivasaparibhāvitā prajñā sā sarvaśrāvakapratyekabuddhānāṃ prajñā abhibhūya tiṣṭhati /",
    "S06pplg1__u:50_1_0": "/ tiṣṭhatu śāradvatīputra jambudvīpaḥ paripūrṇaḥ śāradvatīputramaudgalyāyanasadṛśair",
    "S06pplg1__u:50_1_1": "bhikṣubhiḥ sacec chāradvatīputra trisāhasramahāsāhasro lokadhātuḥ paripūrṇo bhaved",
    "S06pplg1__u:50_1_2": "yuṣmādṛśair bhikṣubhiḥ teṣāṃ yā prajñā sā bodhisatvasya mahāsatvasya prajñāpāramitāyāṃ",
    "S06pplg1__u:50_1_3": "carataḥ śatatamīm api kalān nopaiti yāvad upaniśām api na kṣamate /",
    "S06pplg1__u:50_2_0": "/ tiṣṭhatu śāradvatīputra trisāhasramahāsāhasro lokadhātuḥ sacec chāradvatīputra",
    "S06pplg1__u:50_2_1": "pūrvasyān diśi gaṃgānadīvālukopamā lokadhātavaḥ paripūrṇā bhaveyuḥ śāradvatīputramaudgalyāyanasadṛśair",
    "S06pplg1__u:50_2_2": "bhikṣubhiḥ evan dakṣiṇasyāṃ diśi paścimāyām uttarasyām adhastād upariṣṭād yāvat samantād",
    "S06pplg1__u:50_2_3": "daśasu dikṣv ekaikasyān diśi gaṃgānadīvālukopamā lokadhātavaḥ paripūrṇā bhaveyuḥ",
    "S06pplg1__u:50_2_4": "teṣāṃ yā prajñā sā bodhisatvasya mahāsatvasya prajñāpāramitāyāṃ carataḥ ekadivasaparibhāvitāyāḥ",
    "S06pplg1__u:50_2_5": "[LPG_19r] prajñāyāḥ śatatamīm api kalān nopaiti yāvad upaniśām api na kṣamate /",
    "S06pplg1__u:50_3_0": "śāradvatīputra āha / yeyaṃ bhagavaṃc chrāvakāṇāṃ prajñā srotaāpannasya sakṛdāgāminaḥ",
    "S06pplg1__u:50_3_1": "anāgāminaḥ arhataḥ yā ca pratyekabuddhasya bodhisatvasya tathāgatasya cārhataḥ samyaksaṃbuddhasya",
    "S06pplg1__u:50_3_2": "prajñā sarvās tāḥ prajñā abhedaḥ śunyatā viviktāḥ anutpādaprakṛtikāḥ svabhāvaśunyā",
    "S06pplg1__u:50_3_3": "na ca bhagavann abhedasya viviktasyānutpādasya svabhāvaśunyasya viśeṣo vā nānākaraṇaṃ",
    "S06pplg1__u:50_3_4": "vopalabhyate /",
    "S06pplg1__u:50_4": "tat kathaṃ bhagavan yeyaṃ bodhisatvasya mahāsatvasyaikadivasaparibhāvitā prajñā sā sarvaśrāvakapratyekabuddhānāṃ prajñām abhibhavati /",
    "S06pplg1__u:50_5_0": "// bhagavān āha / tat kiṃ manyase śāradvatīputra yena kāryeṇa bodhisatvasya mahāsatvasya",
    "S06pplg1__u:50_5_1": "prajñāpāramitāyāṃ carataḥ ekadivasaparibhāvitā prajñā pratyupasthitā mayā mārgākārajñatāyāṃ",
    "S06pplg1__u:50_5_2": "caratā sarvasatvānām arthaṃ kurvatā sarvākāraiḥ sarvadharmān abhisaṃbudhya sarvasatvāḥ",
    "S06pplg1__u:50_5_3": "parinirvāpayitavyā api nu tena kṛtyena sarvaśrāvakapratyekabuddhānāṃ pratyupasthitā /",
    "S06pplg1__u:50_6": "āha / no hīdaṃ bhagavan* bhagavān āha /",
    "S06pplg1__u:50_7_0": "tat kiṃ manyase śāradvatīputrāpi nu sarvaśrāvakapratyekabuddhānām evaṃ bhavaty asmābhir",
    "S06pplg1__u:50_7_1": "anuttarāṃ samyaksaṃbodhim abhisaṃbudhya sarvasatvā anupadhiśeṣe nirvāṇadhātau parinirvāpayitavyā",
    "S06pplg1__u:50_7_2": "āha /",
    "S06pplg1__u:50_8": "no hīdaṃ bhagavan bhagavān āha /",
    "S06pplg1__u:50_9_0": "tad anenāpi te śāradvatīputra paryāyeṇaivaṃ veditavyam* yeyaṃ sarvaśrāvakapratyekabuddhānāṃ",
    "S06pplg1__u:50_9_1": "prajñā yā ca bodhisatvasya mahāsatvasya prajñā imāṃ prajñām upanidhāyaiṣā sarvaśrāvakapratyekabuddhānāṃ",
    "S06pplg1__u:50_9_2": "prajñā śatatamīm api kalān nopaiti /",
    "S06pplg1__u:50_10": "yāvad upaniśām api na kṣamate /",
    "S06pplg1__u:50_11_0": "tat kiṃ manyase śāradvatīputrāpi nu sarvaśrāvakapratyekabuddhānām evaṃ bhavati vayaṃ",
    "S06pplg1__u:50_11_1": "ṣaṭsu pāramitāsu caritvā satvān paripācya buddhakṣetraṃ pariśodhya daśa tathāgatabalāni",
    "S06pplg1__u:50_11_2": "paripūrya catvāri vaiśāradyāni catasraḥ pratisaṃvido 'ṣṭādaśāveṇikān buddhadharmān",
    "S06pplg1__u:50_11_3": "paripūryānuttarāṃ samyaksaṃbodhim [LPG_19v] abhisaṃbuddhyāparimāṇān aprameyān asaṃkhyeyān",
    "S06pplg1__u:50_11_4": "satvān parinirvāpayiṣyāma iti āha /",
    "S06pplg1__u:50_12": "no hīdaṃ bhagavan* bhagavān āha /",
    "S06pplg1__u:50_13": "bodhisatvasya punaḥ śāradvatīputraivaṃ bhavati /",
    "S06pplg1__u:50_14_0": "mayā ṣaṭsu pāramitāsu caritvā satvān paripācya buddhakṣetraṃ pariśodhya daśa tathāgatabalāni",
    "S06pplg1__u:50_14_1": "paripūrya catvāri vaiśāradyāni catasraḥ pratisaṃvido 'ṣṭādaśāveṇikān buddhadharmān",
    "S06pplg1__u:50_14_2": "paripūryānuttarāṃ samyaksaṃbodhim abhisaṃbudhyāprameyāsaṃkhyeyāparimāṇāḥ satvāḥ parinirvāpayitavyāḥ /",
    "S06pplg1__u:50_15_0": "/ tadyathāpi nāma śāradvatīputra khadyotakasya prāṇikajātasya naivaṃ bhavaty aham",
    "S06pplg1__u:50_15_1": "ābhayā jambudvīpam avabhāsayeyaṃ mamābhayā jambudvīpaḥ sphuṭo bhavet* evam eva śāradvatīputra",
    "S06pplg1__u:50_15_2": "sarvaśrāvakapratyekabuddhānāṃ naivaṃ bhavati vayaṃ ṣaṭsu pāramitāsu caritvā yāvad",
    "S06pplg1__u:50_15_3": "aṣṭādaśāveṇikāṃ buddhadharmān paripūryānuttarāṃ samyaksaṃbodhim abhisaṃbuddhyāprameyāsaṃkhyeyāparimāṇān",
    "S06pplg1__u:50_15_4": "satvān parinirvāpayiṣyāmaḥ /",
    "S06pplg1__u:50_16": "/ tadyathāpi nāma śāradvatīputra sūryamaṇḍalam udāgacchat sarvajaṃbūdvīpam avabhāsena spharati /",
    "S06pplg1__u:50_17_0": "sarvajambudvīpam avabhāsena sphuṭīkaroti evam eva śāradvatīputra bodhisatvo mahāsatvaḥ",
    "S06pplg1__u:50_17_1": "ṣaṭsu pāramitāsu caran satvān paripācya buddhakṣetraṃ pariśodhya daśa tathāgatabalāni",
    "S06pplg1__u:50_17_2": "paripūrya catvāri vaiśāradyāni catasraḥ pratisaṃvido 'ṣṭādaśāveṇikān buddhadharmān",
    "S06pplg1__u:50_17_3": "paripūryānuttarāṃ samyaksaṃbodhim abhisaṃbudhyāprameyāsaṃkhyeyāparimāṇān* satvān",
    "S06pplg1__u:50_17_4": "parinirvāpayati /",
    "S06pplg1__u:50_18": "evam ukte āyuṣmāṃc chāradvatīputro bhagavantam etad avocat* kathaṃ bhagavaṃ bodhisatvo mahāsatvaḥ śrāvakapratyekabuddhabhūmī atikramyāvaivartikabhūmīm anuprāpnoti /",
    "S06pplg1__u:50_19": "bodhisatvamārgaṃ ca pariśodhayati /",
    "S06pplg1__u:50_20_0": "// evam ukte bhagavān āyuṣmantaṃ śāradvatīputram etad avocat* iha śāradvatīputra",
    "S06pplg1__u:50_20_1": "bodhisatvo mahāsatvaḥ prathamacittotpādam upādāya ṣaṭsu pāramitāsu caraṃc chunyatānimittāpraṇihiteṣu",
    "S06pplg1__u:50_20_2": "[LPG_20r] dharmeṣu sthitvā śrāvakapratyekabuddhabhūmī atikramya buddhabhūmim anuprāpnoti /",
    "S06pplg1__u:50_21": "// śāradvatīputra āha / katamasyāṃ bhagavan bhūmau sthitvā bodhisatvo mahāsatvaḥ sarvaśrāvakapratyekabuddhānāṃ dakṣiṇīyo bhavati /",
    "S06pplg1__u:50_22_0": "bhagavān āha / prathamacittotpādaṃ śāradvatīputropādāya bodhisatvo mahāsatvaḥ ṣaṭsu",
    "S06pplg1__u:50_22_1": "pāramitāsu caran yāvad bodhimaṇḍaniṣaṇṇaḥ atrāntarād bodhisatvo mahāsatvaḥ sarvaśrāvakapratyekabuddhānām",
    "S06pplg1__u:50_22_2": "agro vaktavyaḥ tat kasya hetoḥ tathā hi śāradvatīputra bodhisatvaṃ mahāsatvam āgamya",
    "S06pplg1__u:50_22_3": "sarveṣāṃ kuśalānāṃ dharmāṇāṃ loke prādurbhāvo bhavati /",
    "S06pplg1__u:50_23_0": "yad uta daśānāṃ kuśalānāṃ karmapathānāṃ paṃcānāṃ śikṣāpadānām aṣṭāṃgasamanvāgatasya",
    "S06pplg1__u:50_23_1": "poṣadhasya caturṇāṃ dhyānānāṃ caturṇām apramāṇānāṃ catasṛṇām ārūpyasamāpattīnāṃ paṃcānām",
    "S06pplg1__u:50_23_2": "abhijñānāṃ ṣaṇṇām anusmṛtīnāṃ caturṇāṃ smṛtyupasthānānāṃ caturṇāṃ samyakprahāṇānāṃ",
    "S06pplg1__u:50_23_3": "caturṇām ṛddhipādānāṃ paṃcānām indriyāṇāṃ paṃcānāṃ balānāṃ saptānāṃ bodhyaṃgānām",
    "S06pplg1__u:50_23_4": "āryāṣṭāṃgasya mārgasya loke prādurbhāvo bhavati /",
    "S06pplg1__u:50_24": "caturṇāṃ vaiśāradyānāṃ catasṛṇāṃ pratisaṃvidām aṣṭādaśānām āveṇikānāṃ buddhadharmāṇāṃ loke prādurbhāvo bhavati /",
    "S06pplg1__u:50_25": "eṣāṃ kuśalānāṃ dharmāṇāṃ loke prādurbhāvo bhavati /",
    "S06pplg1__u:50_26": "eṣāṃ kuśalānāṃ dharmāṇāṃ loke prādurbhāvāt* kṣatriyamahāsālakulāni prajñāyante /",
    "S06pplg1__u:50_27": "brāhmaṇamahāsālakulāni śreṣṭhigṛhapatimahāsālakulāni prajñāyante /",
    "S06pplg1__u:50_28": "cāturmahārājakāyikā devās trāyastriṃśā yāmās tuṣitā nirmāṇaratayaḥ paranirmitavaśavartinaḥ brahmakāyikā devā yāvad aghaniṣṭhā devāḥ prajñāyante /",
    "S06pplg1__u:50_29": "// yāvan naivasaṃjñānāsaṃjñāyatanā devāḥ prajñāyante /",
    "S06pplg1__u:50_30": "srotaāpannāḥ sakṛdāgāminaḥ anāgāmino 'rhantaḥ pratyekabuddhā bodhisatvās tathāgatā 'rhantaḥ samyaksaṃbuddhā loke prajñāyante /",
    "S06pplg1__u:50_31": "// āha / tat kiṃ punar bhagavan bodhisatvo dakṣiṇāṃ śodhayati bhagavān āha /",
    "S06pplg1__u:50_32": "[LPG_20v] paryāyeṇa śāradvatīputra bodhisatvo mahāsatvo dakṣiṇāṃ śodhayati /",
    "S06pplg1__u:50_33": "tat kasya hetoḥ atyantapariśuddhā śāradvatīputra bodhisatvasya mahāsatvasya dakṣiṇā /",
    "S06pplg1__u:50_34": "tathā hi dāyakaḥ śāradvatīputra bodhisatvo mahāsatvaḥ kasya dāyakaḥ anekeṣāṃ kuśalānāṃ dharmāṇāṃ yad uta daśānāṃ kuśalānāṃ karmapathānāṃ yāvad aṣṭādaśāveṇikānāṃ buddhadharmāṇāṃ /",
    "S06pplg1__u:50_35": "āha / kathaṃ yujyamāno bhagavan bodhisatvo mahāsatvaḥ prajñāpāramitāyāṃ yukta iti veditavyaḥ bhagavān āha /",
    "S06pplg1__u:50_36": "iha śāradvatīputra bodhisatvo mahāsatvo rūpaśunyatāyāṃ yukto yukta iti vaktavyaḥ vedanāśunyatāyāṃ saṃjñāśunyatāyāṃ saṃskāraśunyatāyāṃ vijñānaśunyatāyāṃ yukto yukta iti vaktavyaḥ /",
    "S06pplg1__u:51_0_0": "punar aparaṃ cakṣuḥśunyatāyāṃ yukto yukta iti vaktavyaḥ evaṃ śrotraghrāṇajihvākāyamanaḥśunyatāyāṃ",
    "S06pplg1__u:51_0_1": "yukto yukta iti vaktavyaḥ evaṃ rūpaśabdagandharasasparśadharmaśunyatāyāṃ yukto yukta",
    "S06pplg1__u:51_0_2": "iti vaktavyaḥ cakṣurdhātuśunyatāyāṃ rūpadhātuśunyatāyāṃ cakṣurvijñānadhātuśunyatāyāṃ",
    "S06pplg1__u:51_0_3": "yukto yukta iti vaktavyaḥ evaṃ śrotradhātuśunyatāyāṃ śabdadhātuśunyatāyāṃ śrotravijñānadhātuśunyatāyāṃ",
    "S06pplg1__u:51_0_4": "ghrāṇadhātuśunyatāyāṃ gandhadhātuśunyatāyāṃ ghrāṇavijñānadhātuśunyatāyāṃ jihvādhātuśunyatāyāṃ",
    "S06pplg1__u:51_0_5": "rasadhātuśunyatāyāṃ jihvāvijñānadhātuśunyatāyāṃ kāyadhātuśunyatāyāṃ sparśadhātuśunyatāyāṃ",
    "S06pplg1__u:51_0_6": "kāyavijñānadhātuśunyatāyāṃ manodhātuśunyatāyāṃ dharmadhātuśunyatāyāṃ manovijñānadhātuśunyatāyāṃ",
    "S06pplg1__u:51_0_7": "yukto yukta iti vaktavyaḥ duḥkhaśunyatāyāṃ samudayaśunyatāyāṃ nirodhaśunyatāyāṃ mārgaśunyatāyāṃ",
    "S06pplg1__u:51_0_8": "yukto yukta iti vaktavyaḥ skandhaśunyatāyāṃ dhātuśunyatāyāṃ āyatanaśunyatāyāṃ yukto",
    "S06pplg1__u:51_0_9": "yukta iti vaktavyaḥ avidyāśunyatāyāṃ yukto yukta iti vaktavyaḥ saṃskāraśunyatāyāṃ",
    "S06pplg1__u:51_0_10": "vijñānaśunyatāyāṃ nāmarūpaśunyatāyāṃ [LPG_21r] ṣaḍāyatanaśunyatāyāṃ sparśaśunyatātāyāṃ",
    "S06pplg1__u:51_0_11": "vedanāśunyatāyāṃ tṛṣṇāśunyatāyām upādānaśunyatāyāṃ bhavaśunyatāyāṃ jātiśunyatāyāṃ",
    "S06pplg1__u:51_0_12": "jarāmaraṇaśunyatāyāṃ yukto yukta iti vaktavyaḥ sarvadharmaśunyatāyām yukto yukta",
    "S06pplg1__u:51_0_13": "iti vaktavyaḥ /",
    "S06pplg1__u:51_1": "ye kecit saṃjñāgatāḥ saṃskṛtāsaṃskṛtā dharmāḥ sarveṣāṃ dharmāṇāṃ śunyatāyāṃ yukto yukta iti vaktavyaḥ /",
    "S06pplg1__u:52_0_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran prakṛtiśunyatāyāṃ",
    "S06pplg1__u:52_0_1": "yukto yukta iti vaktavya evaṃ khalu śāradvatīputra bodhisatvo mahāsatvaḥ prajñāpāramitāyāṃ",
    "S06pplg1__u:52_0_2": "caran yukta iti vaktavyaḥ /",
    "S06pplg1__u:52_1_0": "/ sa ābhir daśabhiḥ śunyatābhiḥ prajñāpāramitāyāṃ caran na tāvad yukta iti vā ayukta",
    "S06pplg1__u:52_1_1": "iti vā vaktavyaḥ tat kasya hetoḥ tathā hi sa na rūpaṃ yuktam iti vā ayuktam iti vā",
    "S06pplg1__u:52_1_2": "samanupaśyati /",
    "S06pplg1__u:52_2": "na vedanāṃ na saṃjñān na saṃskārān na vijñānaṃ yuktam iti vā ayuktam iti vā samanupaśyati /",
    "S06pplg1__u:52_3": "na rūpam utpādadharmi vā nirodhadharmi vā samanupaśyati /",
    "S06pplg1__u:52_4": "na vedanāṃ na saṃjñān na saṃskārān na vijñānam utpādadharmi vā nirodhadharmi vā samanupaśyati /",
    "S06pplg1__u:52_5": "na rūpaṃ saṃkleśadharmi vā vyavadānadharmi vā samanupaśyati /",
    "S06pplg1__u:52_6": "na vedanāṃ na saṃjñāṃ na saṃskārān na vijñānaṃ saṃkleśadharmi vā vyavadānadharmi vā samanupaśyati /",
    "S06pplg1__u:52_7": "na rūpaṃ vedanayā sārdhaṃ samavasaratīti samanupaśyati /",
    "S06pplg1__u:52_8": "na vedanā saṃjñayā na saṃjñā saṃskārair na saṃskārā vijñānena sārdhaṃ samavasarantīti samanupaśyati /",
    "S06pplg1__u:52_9": "na vijñānaṃ saṃskāraiḥ sārdhaṃ samavasaratīti samanupaśyati /",
    "S06pplg1__u:52_10": "tat kasya hetoḥ tathā hi na sa kaścid dharmaḥ kenacid dharmeṇa sārdhaṃ samavasarati na visarati /",
    "S06pplg1__u:52_11": "// na yujyate na viyujyate prakṛtiśunyatām upādāya /",
    "S06pplg1__u:52_12": "yā śāradvatīputra rūpaśunyatā na sā rūpaṃ yā vedanāśunyatā na sā vedanā /",
    "S06pplg1__u:52_13": "yā saṃjñāśunyatā na sā saṃjñā /",
    "S06pplg1__u:52_14": "yā saṃskāraśunyatā na te saṃskārā /",
    "S06pplg1__u:52_15": "yā vijñānaśunyatā na sā vijñānaṃ /",
    "S06pplg1__u:52_16": "tathā hi śāradvatīputra yā rūpaśunyatā na sā rūpayati /",
    "S06pplg1__u:52_17": "yā vedanāśunyatā na sā [LPG_21v] vedayati /",
    "S06pplg1__u:52_18": "yā saṃjñāśunyatā na sā saṃjānāti /",
    "S06pplg1__u:52_19": "yā saṃskāraśunyatā na sābhisaṃskaroti /",
    "S06pplg1__u:52_20": "yā vijñānaśunyatā na sā vijānāti /",
    "S06pplg1__u:52_21": "tat kasya hetoḥ na hi śāradvatīputrānyad rūpam anyā śunyatā nānyā śunyatānyad rūpam* rūpam eva śunyatā śunyataiva rūpam* evaṃ nānyā vedanānyā śunyatā /",
    "S06pplg1__u:52_22": "nānyā saṃjñā nānyā śunyatā / nānye saṃskārā anyā śunyatā /",
    "S06pplg1__u:52_23": "nānyad vijñānam anyā śunyatā /",
    "S06pplg1__u:52_24": "nānyā śunyatānyad vijñānaṃ / vijñānam eva śunyatā śunyataiva vijñānaṃ /",
    "S06pplg1__u:52_25": "yā śāradvatīputra śunyatā na sā utpadyate na nirudhyate /",
    "S06pplg1__u:52_26": "na saṃkliśyate na vyavadāyate /",
    "S06pplg1__u:52_27": "na hīyate na vardhate / nātītā nānāgatā na pratyutpannā yā notpadyate na nirudhyate /",
    "S06pplg1__u:52_28": "na saṃkliśyate na vyavadāyate /",
    "S06pplg1__u:52_29": "na hīyate na vardhate / nātītā nānāgatā na pratyutpannā :",
    "S06pplg1__u:52_30_0": "na tatra rūpaṃ na vedanā na saṃjñā na saṃskārā na vijñānaṃ na cakṣur na śrotraṃ na",
    "S06pplg1__u:52_30_1": "ghrāṇaṃ na jihvā kāyo na manaḥ na rūpaṃ na śabdo na gandho na raso na sparśo na dharmāḥ",
    "S06pplg1__u:52_30_2": "na tatra skandhā na dhātavo nāyatanāni na tatra cakṣurdhātur na rūpadhātur na cakṣurvijñānadhātur",
    "S06pplg1__u:52_30_3": "na śrotradhātur na śabdadhātur na śrotravijñānadhātuḥ na ghrāṇadhātur na gandhadhātur",
    "S06pplg1__u:52_30_4": "na ghrāṇavijñānadhātur na jihvādhātur na rasadhātur na jihvāvijñānadhātuḥ na kāyadhātur",
    "S06pplg1__u:52_30_5": "na spraṣṭavyadhātur na kāyavijñānadhātur na manodhātur na dharmadhātur na manovijñānadhātur",
    "S06pplg1__u:52_30_6": "na tatrāvidyā nāvidyānirodhaḥ na saṃskārā nna saṃskāranirodhaḥ na vijñānaṃ na vijñānanirodhaḥ",
    "S06pplg1__u:52_30_7": "na nāmarūpaṃ na nāmarūpanirodhaḥ na ṣaḍāyatanaṃ na ṣaḍāyatananirodhaḥ na sparśo na",
    "S06pplg1__u:52_30_8": "sparśanirodhaḥ na vedanā na vedanānirodhaḥ na tṛṣṇā na tṛṣṇānirodhaḥ nopādānaṃ nopādānanirodhaḥ",
    "S06pplg1__u:52_30_9": "na bhavo na bhavanirodhaḥ na jātir na jātinirodhaḥ na jarāmaraṇaṃ na jarāmaraṇanirodhaḥ",
    "S06pplg1__u:52_30_10": "na duḥkhaṃ na samudayo na nirodho na mārgaḥ na prāptir nābhisamayaḥ na srotaāpanno",
    "S06pplg1__u:52_30_11": "na srotaāpattiphalaṃ na sakṛdāgāmī [LPG_22r] na sakṛdāgāmiphalaṃ nānāgāmī nānāgāmiphalaṃ",
    "S06pplg1__u:52_30_12": "nārhan nārhatvam* na pratyekabodhir na pratyekabuddhaḥ na tatra mārgākārajñatā na",
    "S06pplg1__u:52_30_13": "bodhisatvaḥ na tatra bodhir na buddhaḥ evaṃ khalu śāradvatīputra bodhisatvo mahāsatvaḥ",
    "S06pplg1__u:52_30_14": "prajñāpāramitāyāṃ caran yukta iti vaktavyaḥ sa evaṃ prajñāpāramitāyāṃ caran na dānapāramitāyāṃ",
    "S06pplg1__u:52_30_15": "yukta iti vā ayukta iti vā samanupaśyati /",
    "S06pplg1__u:52_31": "na śīlapāramitāyāṃ na kṣāntipāramitāyāṃ na vīryapāramitāyāṃ na dhyānapāramitāyāṃ na prajñāpāramitāyāṃ yukta iti vā ayukta iti vā samanupaśyati /",
    "S06pplg1__u:52_32": "na rūpaṃ yuktam iti vā ayuktam iti vā samanupaśyati /",
    "S06pplg1__u:52_33": "na vedanāṃ na saṃjñān na saṃskārān na vijñānaṃ yuktam iti vā ayuktam iti vā samanupaśyati /",
    "S06pplg1__u:52_34": "na cakṣur yuktam iti vā ayuktam iti vā samanupaśyati /",
    "S06pplg1__u:52_35": "na śrotraṃ na ghrāṇaṃ na jihvāṃ na kāyaṃ na mano yuktam iti vā ayuktam iti vā samanupaśyati /",
    "S06pplg1__u:52_36": "na rūpaṃ yuktam iti vā ayuktam iti vā samanupaśyati /",
    "S06pplg1__u:52_37": "na śabdaṃ na gandhaṃ na rasaṃ na sparśaṃ na dharmān na cakṣurdhātuṃ yuktam iti vā ayuktam iti vā samanupaśyati /",
    "S06pplg1__u:52_38": "na rūpadhātuṃ na cakṣurvijñānadhātuṃ yāvan na manodhātuṃ na dharmadhātuṃ na manovijñānadhātuṃ yukta iti vā ayukta iti vā samanupaśyati /",
    "S06pplg1__u:52_39": "na smṛtyupasthāneṣu yukta iti vā ayukta iti vā samanupaśyati /",
    "S06pplg1__u:52_40": "na samyakprahāṇeṣu na riddhipādeṣu nendriyeṣu na baleṣu na bodhyaṃgeṣu na mārge yukta iti vā ayukta iti vā samanupaśyati /",
    "S06pplg1__u:52_41": "yāvan na daśasu tathāgatabaleṣu na caturṣu vaiśāradyeṣu na catasṛṣu pratisaṃvitsu nāṣṭādaśasv āveṇikeṣu buddhadharmeṣu yukta iti vā ayukta iti vā samanupaśyati /",
    "S06pplg1__u:52_42": "yāvan na sarvajñatāyāṃ na sarvākārajñatāyāṃ yukta iti vā ayukta iti vā samanupaśyati /",
    "S06pplg1__u:52_43": "anenāpi śāradvatīputra paryāyeṇa bodhisatvo mahāsatvaḥ prajñāpāramitāyāṃ yukto yukta iti vaktavyaḥ sarvadharmāyogāviyogatām [LPG_22v] upādāya /",
    "S06pplg1__u:52_44": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na śunyatāṃ śunyatayā yojayati na viyojayati /",
    "S06pplg1__u:52_45": "na śunyatāyogam* nānimittam ānimittena yojayati na viyojayati /",
    "S06pplg1__u:52_46": "nānimittayogam* nāpraṇihitam apraṇihitena yojayati na viyojayati",
    "S06pplg1__u:52_47_0": "/ nāpraṇihitayogam / tat kasya hetoḥ tathā hi śunyatā na yogo na viyogaḥ evam ānimittam",
    "S06pplg1__u:52_47_1": "apraṇihitaṃ na yogo na viyogaḥ evaṃ yujyamānaḥ śāradvatīputra bodhisatvo mahāsatvaḥ",
    "S06pplg1__u:52_47_2": "prajñāpāramitāyāṃ yukta iti vaktavyaḥ",
    "S06pplg1__u:53_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran dharmāṇāṃ svalakṣaṇaśunyatām avatarati /",
    "S06pplg1__u:53_1": "evam avataran na rūpaṃ yojayati na viyojayati /",
    "S06pplg1__u:53_2": "na vedanāṃ na saṃjñāṃ na saṃskārān na vijñānaṃ yojayati na viyojayati /",
    "S06pplg1__u:53_3": "na rūpaṃ pūrvāntena yojayati na viyojayati /",
    "S06pplg1__u:53_4": "tathā hi pūrvāntam eva na samanupaśyati /",
    "S06pplg1__u:53_5": "na rūpam aparāntena yojayati na viyojayati /",
    "S06pplg1__u:53_6": "tathā hy aparāntam eva na samanupaśyati /",
    "S06pplg1__u:53_7": "na rūpaṃ pratyutpannena yojayati na viyojayati /",
    "S06pplg1__u:53_8": "tathā hi pratyutpannam eva na samanupaśyati /",
    "S06pplg1__u:53_9": "na vedanān na saṃjñān na saṃskārān na vijñānaṃ pūrvāntāparāntapratyutpannair yojayati na viyojayati /",
    "S06pplg1__u:53_10": "tathā hi pūrvāntāparāntapratyutpannāny eva na samanupaśyati /",
    "S06pplg1__u:54_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na pūrvāntam aparāntena yojayati na viyojayati /",
    "S06pplg1__u:54_1": "nāparāntaṃ pūrvāntena yojayati na viyojayati /",
    "S06pplg1__u:54_2": "na pratyutpannaṃ pūrvāntenāparāntena vā yojayati na viyojayati /",
    "S06pplg1__u:54_3": "na pūrvāntam aparāntaṃ vā pratyutpannena yojayati na viyojayati /",
    "S06pplg1__u:54_4": "adhvasamatāśunyatām upādāya /",
    "S06pplg1__u:54_5": "// evaṃ hi yuktaḥ śāradvatīputra bodhisatvo mahāsatvaḥ [LPG_23r] prajñāpāramitāyāṃ yukta iti vaktavyaḥ /",
    "S06pplg1__u:55_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ carann evaṃ yujyate yathā yujyamāno na sarvajñatām atītena yojayati tathā hy atītam eva na samanupaśyati /",
    "S06pplg1__u:55_1": "asamanupaśyan / kathaṃ sarvajñatām atītena yojayiṣyati /",
    "S06pplg1__u:55_2": "na sarvajñatām anāgatena yojayiṣyati /",
    "S06pplg1__u:55_3": "tathā hy anāgatam eva na samanupaśyaty asamanupaśyan kathaṃ sarvajñatām anāgatena yojayiṣyati /",
    "S06pplg1__u:55_4": "na sarvajñatāṃ pratyutpannena yojayati /",
    "S06pplg1__u:55_5": "tathā hi pratyutpannam eva na samanupaśyaty asamanupaśyan kathaṃ sarvajñatāṃ pratyutpannena yojayiṣyati /",
    "S06pplg1__u:55_6": "evaṃ caraṃc chāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:56_0_0": "punar aparaṃc chāradvatīputra bodhisatvo mahāsatvaḥ prajñāpāramitāyāṃ caran na rūpaṃ",
    "S06pplg1__u:56_0_1": "sarvajñatayā yojayati na viyojayati tathā hi rūpam eva na samanupaśyaty asamanupaśyan",
    "S06pplg1__u:56_0_2": "kathaṃ rūpaṃ sarvajñatayā yojayiṣyati /",
    "S06pplg1__u:56_1": "// evaṃ na vedanāṃ na saṃjñān na saṃskārān na vijñānaṃ sarvajñatayā yojayati na viyojayati /",
    "S06pplg1__u:56_2": "tathā hi vijñānam eva na samanupaśyati /",
    "S06pplg1__u:56_3": "yāvan na cakṣuḥ sarvajñatayā yojayati na viyojayati /",
    "S06pplg1__u:56_4": "tathā hi cakṣur eva na samanupaśyati /",
    "S06pplg1__u:56_5": "evan na śrotraṃ na ghrāṇaṃ na jihvāṃ na kāyan na manaḥ sarvajñatayā yojayati na viyojayati /",
    "S06pplg1__u:56_6": "tathā hi mana eva na samanupaśyati /",
    "S06pplg1__u:56_7": "evaṃ na rūpaṃ sarvajñatayā yojayati na viyojayati /",
    "S06pplg1__u:56_8": "tathā hi rūpam eva na samanupaśyati /",
    "S06pplg1__u:56_9": "evaṃ na śabdagandharasasparśadharmān sarvajñatayā yojayati na viyojayati /",
    "S06pplg1__u:56_10": "tathā hi dharmān eva na samanupaśyati /",
    "S06pplg1__u:56_11": "evaṃ na skandhān sarvajñatayā yojayati na viyojayati /",
    "S06pplg1__u:56_12": "[LPG_23v] tathā hi skandhān eva na samanupaśyati /",
    "S06pplg1__u:56_13": "na dhātūn sarvajñatayā yojayati na viyojayati /",
    "S06pplg1__u:56_14": "tathā hi dhātūn eva na samanupaśyati /",
    "S06pplg1__u:56_15": "nāyatanāni sarvajñatayā yojayati na viyojayati /",
    "S06pplg1__u:56_16": "tathā hy āyatanāny eva na samanupaśyati /",
    "S06pplg1__u:56_17": "// na cakṣurdhātuṃ sarvajñatayā yojayati na viyojayati /",
    "S06pplg1__u:56_18": "tathā hi cakṣurdhātum eva na samanupaśyati /",
    "S06pplg1__u:56_19": "// na rūpadhātuṃ sarvajñatayā yojayati na viyojayati /",
    "S06pplg1__u:56_20": "tathā hi rūpadhātum eva na samanupaśyati /",
    "S06pplg1__u:56_21": "na cakṣurvijñānadhātuṃ sarvajñatayā yojayati na viyojayati /",
    "S06pplg1__u:56_22": "tathā hi cakṣurvijñānadhātum eva na samanupaśyati /",
    "S06pplg1__u:56_23": "yāvan na manodhātuṃ sarvajñatayā yojayati na viyojayati /",
    "S06pplg1__u:56_24": "tathā hi manodhātum eva na samanupaśyati /",
    "S06pplg1__u:56_25": "na dharmadhātuṃ sarvajñatayā yojayati na viyojayati /",
    "S06pplg1__u:56_26": "tathā hi dharmadhātum eva na samanupaśyati /",
    "S06pplg1__u:56_27": "na manovijñānadhātuṃ sarvajñatayā yojayati na viyojayati /",
    "S06pplg1__u:56_28": "tathā hi manovijñānadhātum eva na samanupaśyati /",
    "S06pplg1__u:56_29": "asamanupaśyan kathaṃ manovijñānadhātuṃ sarvajñatayā yojayiṣyati /",
    "S06pplg1__u:56_30": "evaṃ caraṃc chāradvatiputra bodhisatvo mahāsatvaḥ prajñāpāramitāyāṃ caran yukta iti vaktavyaḥ /",
    "S06pplg1__u:57_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na dānapāramitāṃ sarvajñatayā yojayati na viyojayati /",
    "S06pplg1__u:57_1": "tathā hi dānapāramitām eva na samanupaśyaty asamanupaśyan na yojayati na viyojayati /",
    "S06pplg1__u:57_2": "evaṃ na śīlapāramitāṃ na kṣāntipāramitāṃ na vīryapāramitāṃ na dhyānapāramitāṃ na prajñāpāramitāṃ sarvajñatayā yojayati na viyojayati /",
    "S06pplg1__u:57_3": "tathā hi prajñāpāramitām eva na samanupaśyaty asamanupaśyan na yojayati na viyojayati /",
    "S06pplg1__u:57_4": "evaṃ na smṛtyupasthānāni na samyakprahāṇardhipādendriyabalabodhyaṃgamārgān sarvajñatayā yojayati na viyojayati /",
    "S06pplg1__u:57_5": "evan na daśa tathāgatabalāni na catvāri vaiśāradyāni na catasraḥ pratisaṃvida [LPG_24r] nāṣṭādaśāveṇikān buddhadharmān sarvajñatayā yojayati na viyojayati /",
    "S06pplg1__u:57_6": "tathā hy āveṇikabuddhadharmān na samanupaśyaty asamanupaśyan na yojayati na viyojayati /",
    "S06pplg1__u:57_7": "evaṃ yujyamānaḥ śāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:58_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na buddhaṃ sarvajñatayā yojayati na viyojayati /",
    "S06pplg1__u:58_1": "na sarvajñatāṃ buddhena yojayati na viyojayati /",
    "S06pplg1__u:58_2": "tathā hi buddham eva na samanupaśyati sarvajñatām eva na samanupaśyaty asamanupaśyan na yojayati na viyojayati /",
    "S06pplg1__u:58_3": "na bodhiṃ sarvajñatayā yojayati na viyojayati /",
    "S06pplg1__u:58_4": "na boddhyā sarvajñatāṃ yojayati na viyojayati /",
    "S06pplg1__u:58_5": "tathā hi bodhim eva na samanupaśyati /",
    "S06pplg1__u:58_6": "sarvajñatām eva na samanupaśyaty asamanupaśyan na yojayati na viyojayati /",
    "S06pplg1__u:58_7": "evaṃ hi śāradvatīputra bodhisatvo mahāsatvaḥ prajñāpāramitāyāṃ caran yukta iti vaktavyaḥ /",
    "S06pplg1__u:59_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na rūpaṃ bhāva iti yojayati na rūpaṃ vibhāva iti yojayati /",
    "S06pplg1__u:59_1": "na vedanān na saṃjñān na saṃskārān na vijñānaṃ bhāva iti na vijñānaṃ vibhāva iti yojayati /",
    "S06pplg1__u:59_2": "// na rūpaṃ nityam iti yojayati /",
    "S06pplg1__u:59_3": "na rūpam anityam iti yojayati evan na vedanāṃ na saṃjñān na saṃskārān na vijñānaṃ nityam iti yojayati /",
    "S06pplg1__u:59_4": "na vijñānam anityam iti yojayati na rūpaṃ sukham iti yojayati na rūpaṃ duḥkham iti yojayati /",
    "S06pplg1__u:59_5": "evan na vedanān na saṃjñān na saṃskārān na vijñānaṃ sukham iti yojayati /",
    "S06pplg1__u:59_6": "na vijñānaṃ duḥkham iti yojayati /",
    "S06pplg1__u:59_7": "na rūpam ātmeti yojayati / na rūpam anātmeti yojayati / evaṃ na vedanān na saṃjñān na saṃskārān na vijñānam ātmeti yojayati /",
    "S06pplg1__u:59_8": "na vijñānam anātmeti yojayati /",
    "S06pplg1__u:59_9": "na rūpaṃ śāntam iti yojayati /",
    "S06pplg1__u:59_10": "na rūpam aśāntam iti yojayati /",
    "S06pplg1__u:59_11": "evan na vedanān na saṃjñān na saṃskārān na vijñānaṃ śāntam iti [LPG_24v] yojayati /",
    "S06pplg1__u:59_12": "na vijñānam aśāntam iti yojayati /",
    "S06pplg1__u:59_13": "na rūpaṃ śunyam iti vā aśunyam iti yujyate /",
    "S06pplg1__u:59_14": "na vedanān na saṃjñān na saṃskārān na vijñānaṃ śunyam iti vā aśunyam iti vā yujyate /",
    "S06pplg1__u:59_15": "na rūpaṃ nimittam iti vā animittam iti vā yujyate /",
    "S06pplg1__u:59_16": "na vedanān na saṃjñān na saṃskārān na vijñānaṃ nimittam iti vā animittam iti vā yujyate /",
    "S06pplg1__u:59_17": "na rūpaṃ praṇihitam iti vā apraṇihitam iti vā yujyate /",
    "S06pplg1__u:59_18": "na vedanān na saṃjñān na saṃskārān na vijñānaṃ praṇihitam iti vā apraṇihitam iti vā yujyate /",
    "S06pplg1__u:59_19": "na rūpam utpadyata iti vā nirudhyata iti vā yujyate /",
    "S06pplg1__u:59_20": "evaṃ na vedanān na saṃjñān na saṃskārān na vijñānam utpadyata iti vā nirudhyaya iti vā yujyate /",
    "S06pplg1__u:59_21": "na rūpam atītam iti yujyate /",
    "S06pplg1__u:59_22": "na rūpam anāgatam iti yujyate /",
    "S06pplg1__u:59_23": "na rūpaṃ pratyutpannam iti yujyate evan na vedanān na saṃjñān na saṃskārān na vijñānam atītam iti yujyate na vijñānam anāgatam iti yujyate /",
    "S06pplg1__u:59_24": "na vijñānaṃ pratyutpannam iti yujyate /",
    "S06pplg1__u:59_25": "na rūpaṃ sāram iti na durbalam iti yujyate /",
    "S06pplg1__u:59_26": "evan na vedanān na saṃjñān na saṃskārān na vijñānam sāram iti na durbalam iti yujyate /",
    "S06pplg1__u:59_27": "na rūpam astīti na nāstīti yujyate na viyujyate /",
    "S06pplg1__u:59_28": "evan na vedanān na saṃjñān na saṃskārān na vijñānam astīti na nāstīti yujyate na viyujyate /",
    "S06pplg1__u:59_29": "sa prajñāpāramitāyāṃ caratīti nopaiti /",
    "S06pplg1__u:59_30": "na caratīti nopaiti / caratīti ca na carati ceti nopaiti /",
    "S06pplg1__u:59_31": "naiva carati ca na caratīti nopaiti /",
    "S06pplg1__u:59_32": "evaṃ caraṃc chāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:60_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na prajñāpāramitāyāḥ kṛte prajñāpāramitāyāṃ carati /",
    "S06pplg1__u:60_1": "na dānapāramitāyā na śīlapāramitāyā na kṣāntipāramitāyā na vīryapāramitāyā na dhyānapāramitāyāḥ kṛte prajñāpāramitāyāṃ carati /",
    "S06pplg1__u:60_2": "nāvaivartyabhūmeḥ kṛte prajñāpāramitāyāṃ carati /",
    "S06pplg1__u:60_3": "na satvaparipākahetoḥ na buddhakṣetrapariśodhanārthaṃ na daśānāṃ [LPG_25r] tathāgatabalānāṃ kṛte /",
    "S06pplg1__u:60_4": "na caturṇāṃ vaiśāradyānāṃ kṛte /",
    "S06pplg1__u:60_5": "na catasrṇāṃ pratisaṃvidānāṃ kṛte /",
    "S06pplg1__u:60_6": "nāṣṭādaśānām āveṇikānāṃ buddhadharmāṇāṃ kṛte prajñāpāramitāyāṃ carati /",
    "S06pplg1__u:60_7": "nādhyātmaśunyatāyāḥ kṛte prajñāpāramitāyāṃ carati /",
    "S06pplg1__u:60_8": "na bahirdhāśunyatāyā nādhyātmabahirdhāśuntatāyā /",
    "S06pplg1__u:60_9": "na śunyatāśunyatāyā na mahāśunyatāyā na paramārthaśunyatāyā na saṃskṛtaśunyatāyā nāsaṃskṛtaśunyatāyā nātyantaśunyatāyā /",
    "S06pplg1__u:60_10": "nāvarāgraśunyatāyā / nāvakāraśunyatāyā / na prakṛtiśunyatāyā / na svalakṣaṇaśunyatāyā / na sarvadharmaśunyatāyā / nānutpādaśunyatāyā / nābhāvasvabhāvaśunyatāyāḥ kṛte /",
    "S06pplg1__u:60_11": "na tathatāyāḥ kṛte / na dharmadhātor na bhūtakoṭeḥ kṛte prajñāpāramitāyāṃ carati /",
    "S06pplg1__u:60_12": "tat kasya hetoḥ na hi bodhisatvo mahāsatvaḥ prajñāpāramitāyāṃ caran kasyacid dharmasya bhedaṃ vā nānākaraṇaṃ vā viśeṣaṃ vā samanupaśyati /",
    "S06pplg1__u:60_13": "evaṃ caraṃc chāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:60_14": "/ sa na divyasya cakṣuṣaḥ kṛte prajñāpāramitāyāṃ carati /",
    "S06pplg1__u:60_15": "na divyasya śrotrasya na paracittajñānasya na pūrvanivāsānusmṛter nardhipādānāṃ kṛte prajñāpāramitāyāṃ carati /",
    "S06pplg1__u:60_16": "evaṃ caraṃc chāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:61_0_0": "punar aparaṃ śāradvatīputra bodhisatvasya mahāsatvasya prajñāpāramitāyāṃ carato naivaṃ",
    "S06pplg1__u:61_0_1": "bhavaty aham ṛddhipādeṣu sthitvā divyena cakṣuṣā pūrvasyān diśi gaṃgānadīvālukopameṣu",
    "S06pplg1__u:61_0_2": "lokadhātuṣu ye buddhā bhagavantas tān satkariṣyāmi gurukariṣyāmi mānayiṣyāmi pūjayiṣyāmi /",
    "S06pplg1__u:61_1_0": "/ evaṃ dakṣiṇasyāṃ paścimāyām uttarasyām adhastād upariṣṭād yāvat samantād daśasu",
    "S06pplg1__u:61_1_1": "dikṣv ekaikasyān diśi gaṃgānadīvālukopameṣu lokadhātuṣu ye buddhā bhagavantas tān",
    "S06pplg1__u:61_1_2": "satkariṣyāmi gurukariṣyāmi mānayiṣyāmi pūjayiṣyāmi na cāsyaivaṃ [LPG_25v] bhavati",
    "S06pplg1__u:61_1_3": "yat te buddhā bhagavanto bhāṣante tat sarvaṃ divyena śrotreṇa śroṣyāmi /",
    "S06pplg1__u:61_2": "ahaṃ tatra lokadhātuṣu satvānāṃ cetasaiva cittaṃ jñāsye /",
    "S06pplg1__u:61_3": "ahaṃ eṣāṃ pūrvenivāsān anusmariṣyāmi /",
    "S06pplg1__u:61_4": "ahaṃ divyena cakṣuṣā tāṃ satvāṃś cyavamānān upapadyamānān upapannāṃś ca drakṣyāmi /",
    "S06pplg1__u:61_5": "aham aprameyāsaṃkhyeyān satvān parinirvāpayiṣyāmi ti /",
    "S06pplg1__u:61_6": "// evaṃ khalu śāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:61_7": "/ evaṃ khalu śāradvatīputra bodhisatvasya mahāsatvasya prajñāpāramitāyāṃ carato māraḥ pāpīyān avatāraṃ na labhate /",
    "S06pplg1__u:61_8": "yāny api kānicil laukikalokottarāṇi karaṇīyāni tāny api sarvāṇi pradakṣiṇībhavanty anābhogenāparikalpitāni /",
    "S06pplg1__u:61_9_0": "/ ye ca te pūrvasyān diśi gaṃgānadīvālukopameṣu lokadhātuṣu buddhā bhagavanto ye",
    "S06pplg1__u:61_9_1": "ca dakṣiṇasyāṃ paścimāyām uttarasyām adhastād upariṣṭād yāvat samantād daśasu dikṣv",
    "S06pplg1__u:61_9_2": "ekaikasyān diśi gaṃgānadīvālukopameṣu lokadhātuṣu buddhā bhagavantas te 'pi buddhā",
    "S06pplg1__u:61_9_3": "bhagavantas taṃ bodhisatvaṃ mahāsatvam ārakṣanti mā śrāvakabhūmiṃ vā pratyekabuddhabhūmiṃ",
    "S06pplg1__u:61_9_4": "vā pated iti /",
    "S06pplg1__u:61_10_0": "ye ca catvāro mahārājā yāvad aghaniṣṭhā devās te 'pi taṃ bodhisatvaṃ mahāsatvamm",
    "S06pplg1__u:61_10_1": "ārakṣanti mā haiva kaścid bodhisatvasya mahāsatvasyāntarāyaṃ kārṣīt* ye ca kecit",
    "S06pplg1__u:61_10_2": "kāyikā rogās te 'pi tasya dṛṣṭe 'pi dharme sarveṇa sarvaṃ na bhavanti /",
    "S06pplg1__u:61_11": "tat kasya hetoḥ tathā hi bodhisatvo mahāsatvaḥ sarvasatvān maitryā spharati /",
    "S06pplg1__u:61_12": "// evaṃ caraṃc chāradvatīputra bodhisatvo mahāsatvaḥ prajñāpāramitāyāṃ yukta iti vaktavyaḥ /",
    "S06pplg1__u:62_0": "punar aparaṃ śāradvatīputra bodhisatvasya mahāsatvasya prajñāpāramitāyāṃ carataḥ alpakṛcchreṇa dhāraṇīmukha samādhimukhāni pratibhānapratisaṃvinmukhāny āmukhībhavanti /",
    "S06pplg1__u:62_1": "// tathāgatāṃś cārhataḥ [LPG_26r] samyaksaṃbuddhān ārāgayati /",
    "S06pplg1__u:62_2": "taiś ca buddhair bhagavadbhir na kadācid virahito bhavati /",
    "S06pplg1__u:62_3": "yāvad anuttarāṃ samyaksaṃbodhim abhisaṃbudhyate /",
    "S06pplg1__u:63_0": "punar aparaṃ śāradvatīputra bodhisatvasya mahāsatvasya prajñāpāramitāyāṃ carato naivaṃ bhavati /",
    "S06pplg1__u:63_1": "asti kaścid dharmo yo dharmaiḥ sārdhaṃ saṃyujyate vā visaṃyujyate vā /",
    "S06pplg1__u:63_2": "sameti vā na sameti vā / tat kasya hetoḥ / tathā hi sa tad dharmaṃ na samanupaśyati /",
    "S06pplg1__u:63_3": "yo yujyeta vā viyujyeta vā / sameyād vā na sameyād vā : evaṃ khalu śāradvatīputra bodhisatvo mahāsatvaḥ prajñāpāramitāyāṃ caran yukta iti vaktavyaḥ /",
    "S06pplg1__u:64_0_0": "punar aparaṃ śāradvatīputra bodhisatvasya mahāsatvasya prajñāpāramitāyāṃ carato naivaṃ",
    "S06pplg1__u:64_0_1": "bhavati * kaccid ahaṃ dharmadhātum abhisaṃbuddhyeya na vābhisaṃbudhyeya tat kasya",
    "S06pplg1__u:64_0_2": "hetor na hi dharmadhātum abhisaṃbuddho nābhisaṃbudhyate /",
    "S06pplg1__u:64_1": "nābhisambhotsyate / evaṃ khalu śāradvatīputra bodhisatvo mahāsatvaḥ prajñāpāramitāyāṃ caran yukta iti vaktavyaḥ /",
    "S06pplg1__u:65_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na kaṃcid dharmaṃ dharmadhātuvyatiriktaṃ samanupaśyati /",
    "S06pplg1__u:65_1": "evaṃ khalu śāradvatīputra bodhisatvo mahāsatvaḥ prajñāpāramitāyāṃ caran yukta iti vaktavyaḥ /",
    "S06pplg1__u:66_0": "punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na dharmadhātor dharmāṇāṃ ca nānākaraṇaṃ karoti /",
    "S06pplg1__u:67_0": "punar aparaṃ śāradvatīputra bodhisatvasya mahāsatvasya prajñāpāramitāyāṃ carato naivaṃ bhavati /",
    "S06pplg1__u:67_1": "/ dharmadhātuṃ pratividhyeya vā na vā pratividhyeya /",
    "S06pplg1__u:67_2": "tathā hi sa na kaṃcid dharmaṃ samanupaśyati /",
    "S06pplg1__u:67_3": "yena dharmeṇa yo dharmaḥ pratividhyeta tathā hi na sa dharmadhātuṃ śunyam iti yojayati /",
    "S06pplg1__u:67_4": "nāśunyam iti yojayati / evaṃ khalu śāradvatīputra bodhisatvo mahāsatvaḥ prajñāpāramitāyāṃ caran yukta iti vaktavyaḥ /",
    "S06pplg1__u:68_0": "[LPG_26v] punar aparaṃ śāradvatīputra bodhisatvo mahāsatvaḥ prajñāpāramitāyāṃ caran na cakṣurdhātuṃ śunyatayā yojayati /",
    "S06pplg1__u:68_1": "na śunyatāṃ cakṣurdhātunā yojayati /",
    "S06pplg1__u:68_2": "na rūpadhātuṃ śunyatayā yojayati /",
    "S06pplg1__u:68_3": "na śunyatāṃ rūpadhātunā yojayati /",
    "S06pplg1__u:68_4": "na cakṣurvijñānadhātuṃ śunyatayā yojayati /",
    "S06pplg1__u:68_5": "na śunyatāṃ cakṣurvijñānadhātunā yojayati /",
    "S06pplg1__u:68_6": "evaṃ na śrotradhātuṃ na śabdadhātuṃ na śrotravijñānadhātuṃ na ghrāṇadhātuṃ na gandhadhātuṃ na ghrāṇavijñānadhātuṃ na jihvādhātuṃ na rasadhātuṃ na jihvāvijñānadhātum /",
    "S06pplg1__u:68_7": "na kāyadhātuṃ na spraṣṭavyadhātuṃ /",
    "S06pplg1__u:68_8": "na kāyavijñānadhātuṃ / yāvan na manodhātuṃ śunyatayā yojayati /",
    "S06pplg1__u:68_9": "na śunyatāṃ manodhātunā yojayati /",
    "S06pplg1__u:68_10": "na dharmadhātuṃ śunyatayā yojayati /",
    "S06pplg1__u:68_11": "na śunyatāṃ dharmadhātunā yojayati /",
    "S06pplg1__u:68_12": "na manovijñānadhātuṃ śunyatayā yojayati /",
    "S06pplg1__u:68_13": "na śunyatāṃ manovijñānadhātunā yojayati /",
    "S06pplg1__u:68_14": "eṣa hi śāradvatīputra paramo yogo yad uta śunyatāyogaḥ śunyatāyāṃ śāradvatīputra caran bodhisatvo mahāsatvo na śrāvakabhūmau vā pratyekabuddhabhūmau vā patati /",
    "S06pplg1__u:68_15": "buddhakṣetraṃ ca pariśodhayati /",
    "S06pplg1__u:68_16": "satvāṃś ca paripācayati / kṣipraṃ cānuttarāṃ samyaksaṃbodhim abhisaṃbudhyate ye kecic chāradvatīputra yogāḥ prajñāpāramitāyogas teṣām agrya-m-ākhyāyate /",
    "S06pplg1__u:68_17": "śreṣṭha varaḥ pravaraḥ praṇīta-m-ākhyāyate tat kasya hetoḥ anuttara eṣa yogo yad uta prajñāpāramitāyogaḥ śunyatānimittāpraṇihitayoga /",
    "S06pplg1__u:68_18_0": "evaṃ yujyamānaḥ śāradvatīputra bodhisatvo mahāsatvo vyākṛto vaktavyaḥ asannibhūtaś",
    "S06pplg1__u:68_18_1": "cānuttarāyāḥ samyaksaṃbodheḥ evaṃ yujyamānaḥ [LPG_27r] śāradvatīputra bodhisatvo",
    "S06pplg1__u:68_18_2": "mahāsatvo 'prameyāṇām asaṃkhyeyānāṃ satvānāmm arthaṃ karoti na cāsyaivaṃ bhavaty",
    "S06pplg1__u:68_18_3": "ahaṃ prajñāpāramitāyāṃ yujye 'ti vā viyujye 'ti vā māṃ buddhā bhagavanto vyākariṣyanty",
    "S06pplg1__u:68_18_4": "aham āsannībhūto vyākaraṇasya /",
    "S06pplg1__u:68_19": "/ ahaṃ buddhakṣetraṃ pariśodhayiṣyāmi /",
    "S06pplg1__u:68_20": "aham anuttarāṃ samyaksaṃbodhim abhisaṃbudhya dharmacakraṃ pravartayiṣye /",
    "S06pplg1__u:68_21": "// tat kasya hetos tathā hi sa dharmadhātuṃ na vyatirekīkaroti /",
    "S06pplg1__u:68_22": "// na ca dharmadhātoḥ kaṃcid anyadharmaṃ samanupaśyati /",
    "S06pplg1__u:68_23": "yaḥ prajñāpāramitāyāṃ cared yo vā buddhair bhagavadbhir vyākṛyeta /",
    "S06pplg1__u:68_24": "yo vānuttarāṃ samyaksaṃbodhim abhisaṃbudhyeta :",
    "S06pplg1__u:68_25": "tat kasya hetoḥ tathā hi tasya bodhisatvasya mahāsatvasya prajñāpāramitāyāṃ carato na satvasaṃjñotpadyate /",
    "S06pplg1__u:68_26": "na jīvasaṃjñā na pudgalasaṃjñā na jānakapaśyakakārakavedakasaṃjñotpadyate /",
    "S06pplg1__u:68_27": "// tat kasya hetoḥ tathā hy atyantaṃ satvo nopalabhyate na nirudhyate /",
    "S06pplg1__u:68_28": "na hi satvasyotpādo na nirodhaḥ yasya ca notpādo na nirodhaḥ kathaṃ sa prajñāpāramitāyāṃ cariṣyati /",
    "S06pplg1__u:68_29": "evaṃ caraṃc chāradvatīputra bodhisatvo mahāsatvaḥ satvānutpādatayā prajñāpāramitāyāṃ carati /",
    "S06pplg1__u:68_30": "satvaśunyatayā prajñāpāramitāyāṃ carati /",
    "S06pplg1__u:68_31": "satvānupalabdhyā satvaviviktatayā satvaprakṛtyā /",
    "S06pplg1__u:68_32": "satvāsvabhāvatayā prajñāpāramitāyāṃ carati /",
    "S06pplg1__u:68_33_0": "eṣa śāradvatīputra bodhisatvānāṃ mahāsatvānāṃ paramo yogo yad uta śunyatāyogaḥ ayaṃ",
    "S06pplg1__u:68_33_1": "śāradvatīputra bodhisatvasya mahāsatvasya prajñāpāramitāyāṃ carataḥ paramo yogaḥ",
    "S06pplg1__u:68_33_2": "yas tadanyān yogān abhibhūya tiṣṭhati /",
    "S06pplg1__u:68_34": "atra ca śāradvatīputra yoge caran bodhisatvo mahāsatvo mahāmaitrīm abhinirharati /",
    "S06pplg1__u:68_35": "mahākaruṇāṃ cābhinirharati / atra śāradvatīputra yoge caran bodhisatvo mahāsatvo na mātsaryacittam utpādayati /",
    "S06pplg1__u:68_36": "na dauḥśīlyacittaṃ na vyāpādacittaṃ na kausīdyacittaṃ [LPG_27v] na vikṣepacittaṃ na dauṣprajñacittam utpādayati /"
}