{
    "GK19asvsaunu:0": " CANTO I oṃ namo buddhāya //",
    "GK19asvsaunu:1": " CANTO I gautamaḥ kapilo nāma muni dharmabhṛtāṃ varaḥ /",
    "GK19asvsaunu:2": " babhūva tapasi śrāntaḥ kākṣīvān iva gautamaḥ // Saund_1.1 //",
    "GK19asvsaunu:3": " aśiśriyad yaḥ satataṃ dīptaṃ kāśyapavat tapaḥ /",
    "GK19asvsaunu:4": " āśiśrāya ca tadvṛddhau siddhim kāśyapavat parām // Saund_1.2 //",
    "GK19asvsaunu:5": " haviḥṣu yaś ca svātmārthaṃ gām adhukṣad vasiṣṭhavat /",
    "GK19asvsaunu:6": " tapaḥśiṣṭeṣu ca śiṣyeṣu gām adhukṣad vasiṣṭhavat /",
    "GK19asvsaunu:7": " māhātmyād dīrghatapaso yo dvitīya ivābhavat // Saund_1.3 //",
    "GK19asvsaunu:8": " tṛtīya iva yaś cābhūt kāyāṅgirasayor dhiyā // Saund_1.4 //",
    "GK19asvsaunu:9": " tasya vistīrṇatapasaḥ pārśve himavataḥ śubhe /",
    "GK19asvsaunu:10": " kṣetraṃ cāyatanaṃ caiva tapasām āśramo 'bhavat // Saund_1.5 //",
    "GK19asvsaunu:11": " cāruvīruttaruvanaḥ prasnigdhamṛduśādvalaḥ /",
    "GK19asvsaunu:12": " havirdhūmavitānena yaḥ sadābhra ivābabhau // Saund_1.6 //",
    "GK19asvsaunu:13": " mṛdubhiḥ saikataiḥ snigdhaiḥ kesarātarapāṇḍubhiḥ /",
    "GK19asvsaunu:14": " bhūmibhāgair asaṃkīrṇaiḥ sāṅgarāga ivābhavat // Saund_1.7 //",
    "GK19asvsaunu:15": " śucibhis tīrthasaṃkhyātaiḥ pāvanair bhāvanair api /",
    "GK19asvsaunu:16": " bandhumān iva yas tasthau sarobhiḥ sasaraoruhaiḥ // Saund_1.8 //",
    "GK19asvsaunu:17": " paryāptaphalapuṣpābhiḥ sarvato vanarājibhiḥ /",
    "GK19asvsaunu:18": " śuśubhe vavṛdhe caiva naraḥ sādhanavān iva // Saund_1.9 //",
    "GK19asvsaunu:19": " nīvāraphalasaṃtuṣṭaiḥ svasthaiḥ śāntair anutsukaiḥ /",
    "GK19asvsaunu:20": " akīrṇo 'pi tapobhṛdhibhiḥ śūnyaśūnya ivābhavat // Saund_1.10 //",
    "GK19asvsaunu:21": " agnīnāṃ hūyamānānāṃ śikhinā kūjatām api /",
    "GK19asvsaunu:22": " tīrthānāṃ cābhiṣekeṣu śuśruve yatra nisvanaḥ // Saund_1.11 //",
    "GK19asvsaunu:23": " virejur hariṇā yatra suptā medhyāsu vediṣu /",
    "GK19asvsaunu:24": " salājair mādhavīpuṣpair upahārāḥ kṛtā iva // Saund_1.12 //",
    "GK19asvsaunu:25": " api kṣudramṛgā yatra sāntāś ceruḥ samaṃ mṛgaiḥ /",
    "GK19asvsaunu:26": " śarañyebhyas tapasvibhyo vinayaṅ śikṣitā iva // Saund_1.13 //",
    "GK19asvsaunu:27": " saṃdigdhe 'py apunarbhāve vidudhheṣv āgameṣv api /",
    "GK19asvsaunu:28": " pratyakṣiṇa ivākurvaṃs tapo yatra tapodhanāḥ // Saund_1.14 //",
    "GK19asvsaunu:29": " yatra sma mīyate brahma kaiś cit kaiś cin na mīyate /",
    "GK19asvsaunu:30": " kāle nimīyate somo na cākāle pramīyate // Saund_1.15 //",
    "GK19asvsaunu:31": " nirapekṣāḥ śarireṣu dharme yatra svabhuddhayaḥ /",
    "GK19asvsaunu:32": " saṃhṛṣṭā iva yatnena tāpasās te pire tapaḥ // Saund_1.16",
    "GK19asvsaunu:33": " śrāmyanto munayo yatra svargāyodyuktacetasaḥ /",
    "GK19asvsaunu:34": " taporāgeṇa dharmasya vilopam iva cakrire // Saund_1.17 //",
    "GK19asvsaunu:35": " atha tejavisadanaṃ tapaḥkṣetraṃ tam āśramam /",
    "GK19asvsaunu:36": " kecid ikṣvākavo jagmū rājaputrā vivatsavaḥ // Saund_1.18 //",
    "GK19asvsaunu:37": " suvarṇastambhavarṣmāṇaḥ siṃhoraskā mahābhujāḥ /",
    "GK19asvsaunu:38": " pātraṃ śabdasya mahataḥ śriyāṃ ca vinayasya ca // Saund_1.19 //",
    "GK19asvsaunu:39": " arharūpā hy anarhasya mahātmānaś calātmanaḥ /",
    "GK19asvsaunu:40": " prājñāḥ prajñāvimuktasya bhrātṛyasya yavīyasaḥ // Saund_1.20 //",
    "GK19asvsaunu:41": " mātṛśulkād upagatāṃ te śriyaṃ na viṣehire /",
    "GK19asvsaunu:42": " rarakṣuś ca pituḥ kautsās te bhavanti sma gautamāḥ // Saund_1.22 //",
    "GK19asvsaunu:43": " ekapitror yathā bhrātroḥ pṛthagguruparigrahāt /",
    "GK19asvsaunu:44": " rāma evābhavad gārgyo vāsubhadro 'pi gautamaḥ // Saund_1.23 //",
    "GK19asvsaunu:45": " śākravṛkṣapraticchannaṃ vāsaṃ yasmāc ca cakrire /",
    "GK19asvsaunu:46": " tasmād ikṣvākuvaṃśyās te bhuvi śākya iti smṛtāḥ // Saund_1.24 //",
    "GK19asvsaunu:47": " sa teṣāṃ gautamaś cakre svavaṃśasadṛśīḥ kriyāḥ /",
    "GK19asvsaunu:48": " munir ūrdhvaṃ kumārasya sagarasyeva bhārgavaḥ // Saund_1.25 //",
    "GK19asvsaunu:49": " kaṇvaḥ śākuntalasyeva bharatasya tarasviaḥ /",
    "GK19asvsaunu:50": " vālmīkir iva dhīmāṃś ca dhīmator maithileyayoḥ // Saund_1.26 //",
    "GK19asvsaunu:51": " tadvanaṃ muninā tena taiś ca kṣatriyapuṅgavaiḥ /",
    "GK19asvsaunu:52": " śāntāṃ guptāṃ ca yugapad brahmakṣatraśriyaṃ dadhe // Saund_1.27 //",
    "GK19asvsaunu:53": " athodakalaśaṃ gṛhya teṣā vṛddhicikīrṣayā /",
    "GK19asvsaunu:54": " muniḥ sa viyad utpatya tān uvāca nṛpātmajān // Saund_1.28 //",
    "GK19asvsaunu:55": " yā patet kalaśād asmād akṣayyasalilān mahīm /",
    "GK19asvsaunu:56": " dhārā tām anatikramya mām anveta yathākramam // Saund_1.29 //",
    "GK19asvsaunu:57": " tataḥ paramam ity uktvā śirobhiḥ praṇipatya ca /",
    "GK19asvsaunu:58": " rathān āruruhuḥ sarve śīghravāhān alaṅkrṛtān // Saund_1.30 //",
    "GK19asvsaunu:59": " tataḥ sa tair anugataḥ syandanasthair nabhogataḥ /",
    "GK19asvsaunu:60": " tadāśramamahīprāntaṃ paricikṣepa vāriṇā // Saund_1.31 //",
    "GK19asvsaunu:61": " aṣṭāpadam ivālikhya nimittaiḥ surbhīkṛtam /",
    "GK19asvsaunu:62": " tān uvāca muniḥ sthitvā bhūmipālasutān idam // Saund_1.32 //",
    "GK19asvsaunu:63": " asmin dhārāparikṣipte nemicihnitalakṣaṇe /",
    "GK19asvsaunu:64": " nirmimīdhvaṃ puraṃ yūyaṃ mayi yāte triviṣṭapam // Saund_1.33 //",
    "GK19asvsaunu:65": " tataḥ kadācit te vīrās tasmin pratigate munau /",
    "GK19asvsaunu:66": " babhramur yauvanoddāmā gajā iva niraṅkuśāḥ // Saund_1.34 //",
    "GK19asvsaunu:67": " baddhagodhāṅgulītrāṇā hastaviṣṭhitakārmukāḥ /",
    "GK19asvsaunu:68": " śarādhmātamahātūṇā vyāyatābaddhavāsasaḥ // Saund_1.35 //",
    "GK19asvsaunu:69": " jijñāsamānā nāgeṣu kauśalaṃ śvāpadeṣu ca /",
    "GK19asvsaunu:70": " anucakrur vanasthasya dauṣmanter devakramaṇaḥ // Saund_1.36 //",
    "GK19asvsaunu:71": " tān dṛṣṭvā prakṛtiṃ yātān vṛddhān vyāghraśiśūn iva /",
    "GK19asvsaunu:72": " tāpasās tadvanarh hitvā himavantarh siṣevire // Saund_1.37 //",
    "GK19asvsaunu:73": " tatas tadāśramasthānaṃ śūnyarh taiḥ śūnyacetasaḥ /",
    "GK19asvsaunu:74": " paśyanto tadāśramasthānarṃ śūnyaṃ taiḥ niśaśvasuḥ // Saund_1.38 //",
    "GK19asvsaunu:75": " atha te puṇyakarmāṇaḥ pratyupasthiravṛddhayaḥ /",
    "GK19asvsaunu:76": " tatra tajjñair upākhyātān avāpur mahato nidhīn // Saund_1.39 //",
    "GK19asvsaunu:77": " alaṃ dharmārthakāmānāṃ nikhilānām svāptaye /",
    "GK19asvsaunu:78": " nidhayo naikavidhayo bhūrayas te gatārayaḥ // Saund_1.40 //",
    "GK19asvsaunu:79": " tatas tatpratilambhāc ca pariṇāmāc ca karmaṇaḥ /",
    "GK19asvsaunu:80": " tasmin vāstuni vāstujñāḥ puraṃ śrīman nyaveśayan // Saund_1.41 //",
    "GK19asvsaunu:81": " saridvistīrṇaparikhaṃ spaṣṭāñcitamahāpatham /",
    "GK19asvsaunu:82": " śailakalpamahāvapraṃ givirajam ivāparam // Saund_1.42 //",
    "GK19asvsaunu:83": " pāṇḍurāṭṭālasumukhaṃ suvibhaktāntarāpaṇam /",
    "GK19asvsaunu:84": " harmyamālāparikṣiptaṃ kukṣiṃ himagirer iva // Saund_1.43 //",
    "GK19asvsaunu:85": " vedavedāṅgaviduṣas tasthuṣaḥ ṣaṭsu karmasu /",
    "GK19asvsaunu:86": " śāntaye vṛddhaye caiva yatra viprān ajītjapan // Saund_1.44 //",
    "GK19asvsaunu:87": " tadbhūmer abhiyoktṝṇāṃ prayuktān vinivṛttaye /",
    "GK19asvsaunu:88": " yatra svena prabhāvena bhṛtyadaṇḍān ajītjapan // Saund_1.45 //",
    "GK19asvsaunu:89": " cāritradhansaṃpannān salajjān dīrghadarśinaḥ /",
    "GK19asvsaunu:90": " arhato 'tiṣṭhipan yatra śūrān dakṣān kuṭumbinaḥ // Saund_1.46 //",
    "GK19asvsaunu:91": " vyastais tais tair guñair yuktān mativāgvikramādibhiḥ /",
    "GK19asvsaunu:92": " karmasu patirūpeṣu saicāṃs tān nyayūyujan // Saund_1.47 //",
    "GK19asvsaunu:93": " vasumadbhir avibhrāntair alaṃvidyair avismitaiḥ /",
    "GK19asvsaunu:94": " yad babhāse naraiḥ kīrṇaṃ mandaraḥ kinnarair iva // Saund_1.48 //",
    "GK19asvsaunu:95": " yatra te hṛṣṭamanasaḥ pauraprītickīrṣayā /",
    "GK19asvsaunu:96": " śrīmanty udyānasaṃjñāni yaśodhāmāny acīkaran // Saund_1.49 //",
    "GK19asvsaunu:97": " śvāḥ puṣkariṇīś caiva paramāgryaguṇāmbhasaḥ /",
    "GK19asvsaunu:98": " nājñāyā cetanotkarṣād dikṣu sarvāsv acīkhanan // Saund_1.50 //",
    "GK19asvsaunu:99": " manojñāḥ śrīmatiḥ praśṭhīḥ pathiṣūpavaneṣu ca /",
    "GK19asvsaunu:100": " sabhāḥ kūpavatīś caiva samantāt pratyatiṣṭhipan // Saund_1.51 //",
    "GK19asvsaunu:101": " hastyaśvarathasakīrṇam asaṃkīrṇam anākulam /",
    "GK19asvsaunu:102": " anigūḍhārthivibhavaṃ nigūḍhajñānapauruṣam // Saund_1.52 //",
    "GK19asvsaunu:103": " saṃnidhānam ivārthānām ādhānam iva tejasām /",
    "GK19asvsaunu:104": " niketam iva vidyānāṃ saṃketam iva saṃpadām // Saund_1.53 //",
    "GK19asvsaunu:105": " vāsavṛkṣaṃ guṇavatām āśrayaṃ śaraṇaiṣiām /",
    "GK19asvsaunu:106": " ānartaṃ kṛtaśāstrāṇām ālānaṃ bābhuśālinām // Saund_1.54 //",
    "GK19asvsaunu:107": " samājair utsavair dāyaiḥ kriyāvidhibhir eva ca /",
    "GK19asvsaunu:108": " alañcakrur alaṃvīryās te jagaddhāma tatpuram // Saund_1.55 //",
    "GK19asvsaunu:109": " yasmād anyāyatas te ca kaṃ cin nācīkaran karam /",
    "GK19asvsaunu:110": " tasmād alpena kālena tat tadāpūpuran puram // Saund_1.56 //",
    "GK19asvsaunu:111": " kapilasya ca tasyarṣes tasminn āśramavāstuni /",
    "GK19asvsaunu:112": " yasmāt te tatpuraṃ cakrus tasmāt kapilavāstu tat // Saund_1.57 //",
    "GK19asvsaunu:113": " kakandasya makandasya kuśāmbasyeva cāśrame /",
    "GK19asvsaunu:114": " puryo yathā hi śrūyante tathaiva kapilasya tat // Saund_1.58 //",
    "GK19asvsaunu:115": " āpuḥ puraṃ tatpuruhūtakalpās te tejasāryeṇa na vismayena /",
    "GK19asvsaunu:116": " āpur yaśogandham ataś ca śaśvat sutā yayāter iva kīrtimantaḥ // Saund_1.59",
    "GK19asvsaunu:117": " tannāthavṛttair api rājaputrair arājakaṃ naiva rarāja rāṣṭram /",
    "GK19asvsaunu:118": " tārāsahasrair api dīpyamānair anutthite candra ivāntarīkṣam // Saund_1.60",
    "GK19asvsaunu:119": " yo jyāyān atha vayasā guṇaiś ca teṣāṃ bhrātṝṇāṃ vṛṣabha ivaujasā vṛṣāṇām /",
    "GK19asvsaunu:120": " te tatra priyaguruvas tam abhyaṣiñcann ādityā daśaśatalocanaṃ divīva //",
    "GK19asvsaunu:121": " ācāravān vinayavān nayavān kriyāvān dharmāya nendriyadukhāya dhṛtātparaḥ /",
    "GK19asvsaunu:122": " tadbhrātṛbhiḥ parivṛtaḥ sa jugopa rāṣṭraṃ saṃkrandano divam ivānuṣrto marudbhiḥ // Saund_1.62",
    "GK19asvsaunu:123": " Saundaranada mahākāvye kapilavāstuvarṇano nāma prathamaḥ sargaḥ /",
    "GK19asvsaunu:124": " CANTO II tataḥ kadā cit kālena tad avāpa kulakramāt /",
    "GK19asvsaunu:125": " rāja śuddhodhano nāma śuddhakarmā jitendriyaḥ // Saund_2.1 //",
    "GK19asvsaunu:126": " yaḥ sasañje na kāmeṣu śrīpāptau na visismiye /",
    "GK19asvsaunu:127": " nāvamene parānṛddhyā parebhyo nāpi vivyathe // Saund_2.2 //",
    "GK19asvsaunu:128": " balīyān sattvasaṃpannaḥ śrutavān buddhimān api /",
    "GK19asvsaunu:129": " vikrānto nayvāṃś caiva dhīraḥ sumukha eva ca // Saund_2.3 //",
    "GK19asvsaunu:130": " vapuṣmāṃś ca na ca stabdho dakṣiṇo na ca nārajavaḥ /",
    "GK19asvsaunu:131": " tejasvī na ca na kṣāntaḥ kartā ca na ca vismitaḥ // Saund_2.4 //",
    "GK19asvsaunu:132": " ākṣiptaḥ śatrubhiḥ saṃkhye suhṛdbhiś ca vyapāśritaḥ /",
    "GK19asvsaunu:133": " abhavad yo na vimukhas tejasā ditsayaiva ca // Saund_2.5 //",
    "GK19asvsaunu:134": " yaḥ pūrvai rājabhir yātāṃ yiyāsur dharmapaddhatim /",
    "GK19asvsaunu:135": " rājyaṃ dīkṣām iva vahan vṛttetānvagamat pitṝn // Saund_2.6 //",
    "GK19asvsaunu:136": " yasya suvyahārāc ca rakṣanāc ca sukhaṃ prajāḥ /",
    "GK19asvsaunu:137": " śiśyire vigatodvegāḥ pitur aṅkagatā iva // Saund_2.7 //",
    "GK19asvsaunu:138": " kṛtaśāstraḥ kṛtāstro vā jāto vā vipule kule /",
    "GK19asvsaunu:139": " akṛtārtho na dadṛśe yasya darśanameyivān // Saund_2.8 //",
    "GK19asvsaunu:140": " hitaṃ vipriyam apy ukto yaḥ śuśrāva na cukṣubhe /",
    "GK19asvsaunu:141": " duṣkṛtaṃ bahv api tyaktvā sasmāra kṛtam aṇv api // Saund_2.9 //",
    "GK19asvsaunu:142": " praṇatān anujagrāha vijagrāha kuladviṣaḥ /",
    "GK19asvsaunu:143": " āpannān parijagrāha nijagrāhāsthitān pathi // Saund_2.10 //",
    "GK19asvsaunu:144": " prāyeṇa viṣaye yasya tacchīlam anuvartinaḥ /",
    "GK19asvsaunu:145": " arjayanto dadṛśire dhanānīva guṇān api // Saund_2.11 //",
    "GK19asvsaunu:146": " adhyaiṣṭa yaḥ paraṃ brahma na vyaiṣṭa satataṃ dhṛteḥ /",
    "GK19asvsaunu:147": " dānān yadita pātrebhyaḥ pāpaṃ nākṛta kiṃ cana // Saund_2.12 //",
    "GK19asvsaunu:148": " dhṛtyāvākṣīt pratijñāṃ sa sadvājivodyatāṃ dhuram /",
    "GK19asvsaunu:149": " na hy avānchīc eyutaḥ satyān muhūrtam api jīvitam // Saund_2.13 //",
    "GK19asvsaunu:150": " viduṣaḥ paryupāsiṣṭa vyakāśiṣṭātmavattayā /",
    "GK19asvsaunu:151": " vyarociṣta ca śiṣṭebhyo māsīṣe candramā iva // Saund_2.14 //",
    "GK19asvsaunu:152": " avedīd buddhiśāstrābhyām iha cāmutra ca kṣamam /",
    "GK19asvsaunu:153": " arakṣīd dhairyavīryābhyām indriyāṇy api ca prajāḥ // Saund_2.15 //",
    "GK19asvsaunu:154": " ahārṣīd duḥkham ārtānāṃ dviṣatāṃ corjitaṃ yaśaḥ /",
    "GK19asvsaunu:155": " acaiṣte ca nayair bhūmiṃ bhūyasā yaśasaiva ca // Saund_2.16 //",
    "GK19asvsaunu:156": " apy āsīd duḥkhitān paśyan prakṛtyā karuṇātmakaḥ /",
    "GK19asvsaunu:157": " nāhauṣte ca yaśo lobhād anyāyādhigatair dhanaiḥ // Saund_2.17 //",
    "GK19asvsaunu:158": " sauhārdaṛḍhabhaktitvān maitreṣu viguṇeṣv api /",
    "GK19asvsaunu:159": " nādidāsīdaditsīt tu saumukhvāt svaṃ svam arthavat // Saund_2.18 //",
    "GK19asvsaunu:160": " anivedyāgram arhadbhyo nālikṣat hiṃ cid aplutaḥ /",
    "GK19asvsaunu:161": " gām adharmeṇa nādhukṣat kṣīratarṣeṇa gām iva // Saund_2.19 //",
    "GK19asvsaunu:162": " nāsṛkṣad balim aprāptaṃ nārukṣan mānam aiśvaram /",
    "GK19asvsaunu:163": " āgamair buddhim āhikṣad dharmāya na tu kīrtaye // Saund_2.20 //",
    "GK19asvsaunu:164": " kleśārhān api kāṃś ci tu nākliṣṭa kliṣṭakarmaṇaḥ /",
    "GK19asvsaunu:165": " āryabhāvāc ca nāghukṣad dviṣato 'pi sato guṇān // Saund_2.21 //",
    "GK19asvsaunu:166": " ākṛṣad vapuṣā dṛṣṭīḥ prajānāṃ candramā iva /",
    "GK19asvsaunu:167": " parasvaṃ bhuvi nāmṛkṣan mahāviṣam ivoragam // Saund_2.22 //",
    "GK19asvsaunu:168": " nākrukṣad viṣaye tasya kaś cit kaiś cit kva cit kṣataḥ /",
    "GK19asvsaunu:169": " adikṣat tasya hastastham ārtebhyo hy abhayaṃ dhanuḥ // Saund_2.23 //",
    "GK19asvsaunu:170": " kṛtāgaso 'pi praṇatān prāg eva priyakāriṇaḥ /",
    "GK19asvsaunu:171": " adarśat snighayā dṛṣṭyā ślakṣṇena vacasāsicat // Saund_2.24 //",
    "GK19asvsaunu:172": " bahvīr adhyagamad vidyā viṣayeṣv akutūhalaḥ /",
    "GK19asvsaunu:173": " adarśat kārtayuge dharme dharmāt kṛcchre 'pi nāsrasat // Saund_2.25 //",
    "GK19asvsaunu:174": " avardhiṣṭa guñaiḥ śaśvad avṛdhan mitrasaṃpadā /",
    "GK19asvsaunu:175": " avartiṣṭa ca vṛddheṣu nāvṛtad garhite pathi // Saund_2.26 //",
    "GK19asvsaunu:176": " śarair aśīśam acchatrūn guṇair bandhūn arīramat /",
    "GK19asvsaunu:177": " randhrair nācūcudad bhṛtyān karair nāpīpiḍat prajāḥ // Saund_2.27 //",
    "GK19asvsaunu:178": " rakṣaṇāc caiva śauryāc ca nikhilāṃ gām avīvapat /",
    "GK19asvsaunu:179": " spaṣṭayā daṇḍanītyā ca rātrisattrān avīvapat // Saund_2.28 //",
    "GK19asvsaunu:180": " kulaṃ rājarṣivṛttena yaśogandham avīvapat /",
    "GK19asvsaunu:181": " dīptyā tama ivādityas tejasārīn avīvapat // Saund_2.29 //",
    "GK19asvsaunu:182": " apaprathat pitṝṃś caiva satputradaṛśair guṇaiḥ /",
    "GK19asvsaunu:183": " salileneva cāmbhodo vṛttenājihṇadat prajāḥ // Saund_2.30 //",
    "GK19asvsaunu:184": " dānair ajasravipulaiḥ somaṃ viprān asūṣavat /",
    "GK19asvsaunu:185": " rājadharmasthiatvāc ca kāle sasyam asūṣavat // Saund_2.31 //",
    "GK19asvsaunu:186": " adharmiṣṭhām acakathan na kathām akathaṅkataḥ /",
    "GK19asvsaunu:187": " cakravartīva ca parān dharmāyābhyudasīṣahat // Saund_2.32 //",
    "GK19asvsaunu:188": " rāṣṭram anyatra ca baler na sa kiṅ cid dadīdapat /",
    "GK19asvsaunu:189": " bhṛtyair eva ca sodyogaṃ dviṣaddarpam adīdapat // Saund_2.33 /",
    "GK19asvsaunu:190": " svair evādīdapac cāpi bhūyo bhūyo guṇaiḥ kulam /",
    "GK19asvsaunu:191": " prajā nādīdapac caiva sarvadharmavyavasthayā // Saund_2.34 //",
    "GK19asvsaunu:192": " aśrāntaḥ samaye yajvā vajñabhūmim amīmapat /",
    "GK19asvsaunu:193": " pālanāc ca cvijān brahma nirduvignān amīmapat // Saund_2.35 //",
    "GK19asvsaunu:194": " gurubhir vidhivatkāle saumyaḥ somam amīmapat /",
    "GK19asvsaunu:195": " tapasā tejasā caiva dviṣatsainyam amīmapat // Saund_2.36 //",
    "GK19asvsaunu:196": " prajāḥ paramadharmjñaḥ sūkṣmaṃ dharmam avīvasat /",
    "GK19asvsaunu:197": " darśanāc caiva dharmasya kāle svargam avīvasat // Saund_2.37 //",
    "GK19asvsaunu:198": " vyaktam apy arthakṛcchreṣu nādharmiṣṭham atiṣṭhipat /",
    "GK19asvsaunu:199": " priya ity eva cāśaktaṃ na saṃrāgād avīvṛdhat // Saund_2.38 //",
    "GK19asvsaunu:200": " tejasā ca tviṣā caiva ripūn dṛptān abhībhasat /",
    "GK19asvsaunu:201": " yaśodīpena dīptena pṛthivīṃ ca vyabhībhasat // Saund_2.39 //",
    "GK19asvsaunu:202": " ānṛśaṃsyān na yaśase tenādāyi sadārthine /",
    "GK19asvsaunu:203": " dravyaṃ mahad api tyaktvā na caivākīrti kiṃ cana // Saund_2.40 //",
    "GK19asvsaunu:204": " tenārir āpi duḥkhārto nātyāji śaraṇāgataḥ /",
    "GK19asvsaunu:205": " jitvā dṛptān api ripūn na tenākāri vismayaḥ // Saund_2.41 //",
    "GK19asvsaunu:206": " na tenābhedi māryādā kāmād dveṣād bhayād api /",
    "GK19asvsaunu:207": " tena satsv api bhogeṣu nāsevīndriyavṛttitā // Saund_2.42 //",
    "GK19asvsaunu:208": " na tenārdarśi viṣamaṃ kāryaṅ kva cana kiṃ cana /",
    "GK19asvsaunu:209": " vipriyapriyayoḥ kṛtye na tenāgāmi nikriyāḥ // Saund_2.43 //",
    "GK19asvsaunu:210": " tenāpāyi yathākalpaṃ somaś ca yaśa eva ca /",
    "GK19asvsaunu:211": " vedaś cāmnāyi satataṃ vedokto dharma eva ca // Saund_2.44 //",
    "GK19asvsaunu:212": " evamādibhir atyakto babhūvāsulabhair guṇaiḥ /",
    "GK19asvsaunu:213": " aśakyaśakyasāmantaḥ śākyarājaḥ sa śakravat // Saund_2.45 //",
    "GK19asvsaunu:214": " atha tasmin tathā kāle dharmakāmā divaukasaḥ /",
    "GK19asvsaunu:215": " vicerur diśi lokasya dharmacaryā didṛkṣavaḥ // Saund_2.46 //",
    "GK19asvsaunu:216": " dharmātmānaś carantas te dharmajijñāsayā jagat /",
    "GK19asvsaunu:217": " dadṛśus taṃ viśeṣeṇa dharmātmānaṃ narādhipam // Saund_2.47 //",
    "GK19asvsaunu:218": " devebhyas tuṣitebhyo 'tha bodhisattvaḥ kṣitiṃ vrajan /",
    "GK19asvsaunu:219": " upapattiṃ praṇidadhe kule tasya mahīpateḥ // Saund_2.48 //",
    "GK19asvsaunu:220": " tasya devī nṛdevasya māyā nāma tadābhavat /",
    "GK19asvsaunu:221": " vītakrodhatamomāyā māyeva divi devatā // Saund_2.49 //",
    "GK19asvsaunu:222": " svapne 'tha samaye garbham āviśantaṃ dadarśa sā /",
    "GK19asvsaunu:223": " ṣaḍdantaṃ vāraṇaṃ śvetam airāvatam ivaujasā // Saund_2.50 //",
    "GK19asvsaunu:224": " taṃ vinirdidiṣuḥ śrutvā svapnaṃ svapnavido dvijāḥ /",
    "GK19asvsaunu:225": " tasya janma kumārasya lakṣmīdharmayaśobhṛtaḥ // Saund_2.51 //",
    "GK19asvsaunu:226": " tasya sattvaviśeṣasya jātau jātikṣayaiṣinaḥ /",
    "GK19asvsaunu:227": " sācalā pracacālorvī taraṅgābhihateva nauḥ // Saund_2.52 //",
    "GK19asvsaunu:228": " sūryaraśmibhir akliṣṭaṃ puṣpavarṣaṃ papāta khāt /",
    "GK19asvsaunu:229": " digvāraṇakarādhūtād vanāc caitrarathād iva // Saund_2.53 //",
    "GK19asvsaunu:230": " divi dundubhayo nedur dīvyatāṃ marutām iva /",
    "GK19asvsaunu:231": " didīpe 'bhyadhiaṃ sūryaḥ śivaś ca pavano vavau // Saund_2.54 //",
    "GK19asvsaunu:232": " tutuṣus tuṣitāś caiva śuddhāvāsāś ca devatāḥ /",
    "GK19asvsaunu:233": " saddharmabahumānena sattvānāṃ cānukampayā // Saund_2.55 //",
    "GK19asvsaunu:234": " samāyayau yaśaḥketuṃ śreyaḥketukaraḥ paraḥ /",
    "GK19asvsaunu:235": " babhrāje śāntayā lakṣmyā dharmo vigrahavān iva // Saund_2.56 //",
    "GK19asvsaunu:236": " devyām api yavīyasyām araṇyām iva pāvakaḥ /",
    "GK19asvsaunu:237": " nando nāma suto jajñe nityānandakaraḥ kule // Saund_2.57 //",
    "GK19asvsaunu:238": " dīrghabāhur mahāvakṣāḥ siṃhāṃso vṛsabhekṣanaḥ /",
    "GK19asvsaunu:239": " vapuṣāgryeṇa yo nāma sundaropapadaṃ dadhe // Saund_2.58 //",
    "GK19asvsaunu:240": " madhumāsa iva prāptaś candro naa ivoditaḥ /",
    "GK19asvsaunu:241": " aṅgavān iva cānaṅgaḥ sa babhau kāntayā śriyā // Saund_2.59 //",
    "GK19asvsaunu:242": " sa tau saṃvardhayāmāsa narendraḥ parayā mudā /",
    "GK19asvsaunu:243": " arthaḥ sajjanahastastho dharmakāmau mahān iva // Saund_2.60 //",
    "GK19asvsaunu:244": " tasya kālena satputrau vavṛdhāte bhavāya tau /",
    "GK19asvsaunu:245": " āryasyārambhamahato darmārthāv iva bhūtaye // Saund_2.61 //",
    "GK19asvsaunu:246": " tayoḥ satputrayor madhye śākyarājo rarāja saḥ /",
    "GK19asvsaunu:247": " madhyadeśa iva vyakto himavatpāripātrayoḥ // Saund_2.62 //",
    "GK19asvsaunu:248": " tatas tayoḥ saṃskṛtayoḥ krameṇa narendrasūnvoḥ kṛtavidyayoś ca /",
    "GK19asvsaunu:249": " kāmeṣv ajasraṅ pramamāda nandaḥ sarvārthasiddhas tu na saṃrarañja //",
    "GK19asvsaunu:250": " sa prekśyaiva hi jīrṇam āturaṅ ca mṛtaṅ ca vimṛśan jagadanbhijñam ārtacittaḥ /",
    "GK19asvsaunu:251": " hṛdayagataparaghṛṇo na viṣayaratim agamaj jananamaraṇabhayam abhito vijighāṃsuḥ // Saund_2.64",
    "GK19asvsaunu:252": " udvegād apunarbhave manaḥ praṇidhāya sa yayau śayitavarāṅganādanāsthaḥ /",
    "GK19asvsaunu:253": " niśi nṛpatinilayanād vanagamankṛtmanāḥ sarasa iva mathitanalināt kalahaṃsaḥ // Saund_2.65",
    "GK19asvsaunu:254": " Saundaranande mahākāvye rājavarṇano nāma dvitīyaḥ sargaḥ /",
    "GK19asvsaunu:255": " CANTO III tapase tataḥ kapilavāstu hayagarathaughasaṃkulam /",
    "GK19asvsaunu:256": " śrīmad abhayam anuraktajanaṃ sa vihāya viścitamanā vanaṃ yayau //",
    "GK19asvsaunu:257": " vividhāgmāṃs tapasi tāṃś ca vividhaniyamāśrayān munīn /",
    "GK19asvsaunu:258": " prekṣya sa viṣayatṛākṛpaṇān anavasthitaṃ tapa iti nyavartata // Saund_3.2",
    "GK19asvsaunu:259": " atha mokṣavādinam arāḍam upaśamamatiṃ tathoḍrakam /",
    "GK19asvsaunu:260": " tattvakṛtamatir upāsya jahāvayam apy amārga iti māgakovidaḥ // Saund_3.3",
    "GK19asvsaunu:261": " sa vicārayan jagati kiṃ nu paramam iti taṃ tam āgamam /",
    "GK19asvsaunu:262": " niścayam anadhigataḥ parataḥ paramaṃ cacāra tapa eva duṣkaram // Saund_3.4",
    "GK19asvsaunu:263": " atha naiṣa mārga iti vikṣya tad api vipulaṃ jahau tapaḥ /",
    "GK19asvsaunu:264": " dhyānaviṣayam avagamya paraṃ bubhuje varānnam amṛtatvabuddhaye //",
    "GK19asvsaunu:265": " sa suvarṇapīnayugabāhur ṛṣabhagatir āyatekṣaṇaḥ /",
    "GK19asvsaunu:266": " plakṣam avaniruham abhyagamat paramasya niścayavidher bubhutsayā //",
    "GK19asvsaunu:267": " upaviśya tatra kṛtabuddhir acaldhṛtir adrirājavat /",
    "GK19asvsaunu:268": " mārabalam ajayad ugram atho bubudhe padaṃ śivam ahāryam avyayam //",
    "GK19asvsaunu:269": " avagamya taṃ ca kṛtakāryam amṛtamanaso divaukasaḥ /",
    "GK19asvsaunu:270": " harṣam atulam agaman muditā vimukhī tu mārapariṣat pracukṣubhe //",
    "GK19asvsaunu:271": " sanagā ca bhūḥ pravicāla hutavahasakaḥ śivo vavau /",
    "GK19asvsaunu:272": " nedur api ca suradundubhayaḥ pravavarṣa cāmbudharavarjitaṃ nabhaḥ //",
    "GK19asvsaunu:273": " avabudhya caiva paramārtham ajaram anukampayā vibhuḥ /",
    "GK19asvsaunu:274": " nityam amṛtam upadarśyituṃ sa varāñasīparikarām ayāt purīm // Saund_3.10",
    "GK19asvsaunu:275": " atha dharmacakram ṛtanābhi dhṛtimatisamādhinemimat /",
    "GK19asvsaunu:276": " tatra vinayanimāram ṛṣir jagato hitāya pariṣady avartayat // Saund_3.11 //",
    "GK19asvsaunu:277": " iti duḥkham etad iyam asya samudayalatā pravartikā /",
    "GK19asvsaunu:278": " śāntir iyam ayam upāya iti pravibhāgaśaḥ param idaṃ catuṣṭayam //",
    "GK19asvsaunu:279": " abhidhāya ca triparivartam atulam anivartyam uttamam /",
    "GK19asvsaunu:280": " dvādaśaniyatavikalpam ṛṣir vinināya kauṇḍinasagotram āditaḥ // Saund_3.13",
    "GK19asvsaunu:281": " sa hi doṣasāgaram agādham upadhijalam ādhijanutkam /",
    "GK19asvsaunu:282": " krodhamadabhayatarṅgacalaṃ pratatāra lokam api vyatārayat // Saund_3.14 //",
    "GK19asvsaunu:283": " sa vinīya kāśiṣu gayeṣu bahujanam atho girivraje /",
    "GK19asvsaunu:284": " pitryam api paramakāruṇiko nagaraṃ yayāv anujighṛkṣayā tadā // Saund_3.15",
    "GK19asvsaunu:285": " viṣayātmakasya hi ianasya bahuvividhamārgasevinaḥ /",
    "GK19asvsaunu:286": " sūryasadṛśavapur abhyudito vijahāra sūrya iva gautamas tamaḥ // Saund_3.16",
    "GK19asvsaunu:287": " abhitas tataḥ kapilavāstu paramaśubhavāstusaṃstutam /",
    "GK19asvsaunu:288": " vastumatiśuci śivopavanaṃ sa dadarśa niḥspṛhatayā yathā vanam //",
    "GK19asvsaunu:289": " aparigrahaḥ sa hi babhūva niyatamatir ātmanīśvaraḥ /",
    "GK19asvsaunu:290": " naikavidhabhayakareṣu kim-u svajanasvadeśajanamitravastuṣu // Saund_3.18",
    "GK19asvsaunu:291": " pratipūjayā na sa jaharṣa na ca śucam avajñayāgamat /",
    "GK19asvsaunu:292": " niścitamatir asicandanayor na jagāma duḥkhasukhayoś ca vikriyām //",
    "GK19asvsaunu:293": " atha pārthivaḥ samupalabhya sutam upagataṃ tathāgatam /",
    "GK19asvsaunu:294": " tūrṇam ababhuturagānugataḥ sutadarśanotsukatayābhiniryayau // Saund_3.20",
    "GK19asvsaunu:295": " sugatas tathāgatam avekṣya narapatim adhīram āśayā /",
    "GK19asvsaunu:296": " śeṣam api ca janam aśrumukhaṃ vinīṣaya gaganam utpapāta ha // Saund_3.21",
    "GK19asvsaunu:297": " sa vicakrame divi bhuvīva punar upaviveśa tasthivān /",
    "GK19asvsaunu:298": " niścalamatir aśayiṣṭa punar bahudhābhavat punar abhūt tathaikadhā //",
    "GK19asvsaunu:299": " salile kṣitāv iva cacāra jalam iva viveṣa medinīm /",
    "GK19asvsaunu:300": " megha iva divi vavarṣa punaḥ punar ajvalan nava ivodito raviḥ //",
    "GK19asvsaunu:301": " yugapaj jvalan jvalanavac ca jalam avasṛhaṃś ca meghavat /",
    "GK19asvsaunu:302": " taptakanakasadṛśaprabhayā sa babhau pradīpta iva sandhyayā ghanaḥ //",
    "GK19asvsaunu:303": " tam udīkṣya hemamaṇijālavalayinam ivotthitaṃ dhvajam /",
    "GK19asvsaunu:304": " prītim agamad atulāṃ nṛpatir janatā natāś ca bahumānam abhyayuḥ //",
    "GK19asvsaunu:305": " atha bhājanīkṛtam avekṣya manujapatim ṛddhisaṃpadā /",
    "GK19asvsaunu:306": " paurajanam api ca tatpravaṇaṃ nijagāda dharmavinayaṃ vināyakaḥ //",
    "GK19asvsaunu:307": " nṛpatis tataḥ prathamam āpa phalam amṛtadharmasiddhayoḥ /",
    "GK19asvsaunu:308": " dharmam atulam adhigamya muner munaye nanāma sa yato gurāv iva //",
    "GK19asvsaunu:309": " bahavaḥ prasannamanaso 'tha jananamaraṇārtibhīravaḥ /",
    "GK19asvsaunu:310": " śākyatanayavṛṣabhāḥ kṛtino vṛṣabhā invānalabhayāt pravavrajuḥ //",
    "GK19asvsaunu:311": " vijahus tu ye 'pi na gṛhāṇi tanayapitṛmātrapekṣayā /",
    "GK19asvsaunu:312": " te 'pi niyamavidhimāmaraṇāj jagṛhuś ca yuktamanasaś ca daghrire //",
    "GK19asvsaunu:313": " na jihiṃsa sūkṣmam api jantum api paravadhopajīvanaḥ /",
    "GK19asvsaunu:314": " kiṃ bata vipulaguñaḥ kulajaḥ sadayaḥ sadā kimu muner upāsayā // Saund_3.30",
    "GK19asvsaunu:315": " akṛśodhyamaḥ kṛśadhano 'pi paraparibhavāsaho 'pi san /",
    "GK19asvsaunu:316": " nānyadhanam apajahāra tathā bhujagād ivānyavibhavād dhi vivyathe //",
    "GK19asvsaunu:317": " vibhavānvito 'pi taruṇo 'pi viṣayacapalendriyo 'pi san /",
    "GK19asvsaunu:318": " naiva ca parayuvatīr agamat paramaṃ hi tā dhanato 'py amanyata //",
    "GK19asvsaunu:319": " anṛtaṃ jagāda na ca kaś cid ṛtam api jajalpa nāpriyam /",
    "GK19asvsaunu:320": " ślakṣṇam api ca na jagāv ahitaṃ hitam apy uvāca na ca paiśunāya yat //",
    "GK19asvsaunu:321": " manasā lulobha na ca jātu paravasuṣu gṛddhamānasaḥ /",
    "GK19asvsaunu:322": " kāmasukham asukhato vimṛśan vijahāra tṛpta iva tatra sajjanaḥ //",
    "GK19asvsaunu:323": " na parasya kaś cid apaghātam api ca sgṛṇo vyacintayat /",
    "GK19asvsaunu:324": " mātṛpiṛsutasuhṛsadṛśaṃ sa dadarśa tatra hi paras paraṃ janaḥ // Saund_3.35",
    "GK19asvsaunu:325": " niyataṃ bhaviṣyati paratra bhavad api ca bhūtam apy atho /",
    "GK19asvsaunu:326": " karmaphalam api ca lokagatir niyateti darśanam avāpa sādhu ca //",
    "GK19asvsaunu:327": " iti karmañā daśavidhena paramakuśalena bhūriṇā /",
    "GK19asvsaunu:328": " bhraṃśini śitahilaguṇo 'pi yuge vijahāra tatra munsaṃśrayaj janaḥ //",
    "GK19asvsaunu:329": " na ca tatra kaś cid upapattisukham abhilalāṣa tair guṇaiḥ /",
    "GK19asvsaunu:330": " sarvam aśivam avagamya bhavaṃ bhavasaṃkṣayāya vavṛte na janmane //",
    "GK19asvsaunu:331": " akathaṅkathā gṛhiṇa eva paramapariśuddhadṛṣtayaḥ /",
    "GK19asvsaunu:332": " srotasi hi vavṛtire bahavo rajasas tanutvam api cakrire pare // Saund_3.39",
    "GK19asvsaunu:333": " vavṛte 'tra yo 'pi viṣameṣu vibhavadṛśeṣu kaś cana /",
    "GK19asvsaunu:334": " tyāgavinayaniyamābhirato vijahāra so 'pi na cacāla satpathāt // Saund_3.40",
    "GK19asvsaunu:335": " api ca svato 'pi parato 'pi na bhayam abhavan na daivataḥ /",
    "GK19asvsaunu:336": " tatra ca susukhasubhikṣaguṇair jahṛṣuḥ prajāḥ kṛtayuge manor iva //",
    "GK19asvsaunu:337": " iti muditam anāmayaṃ nirāpat kururaghupurupuropamaṃ puraṃ tat /",
    "GK19asvsaunu:338": " abhavad abhayadaiśike maharṣau viharati tatra śivāya vītarāge //",
    "GK19asvsaunu:339": " CANTO IV munau bruvāñe 'pi tu tatra dharmaṃ dharmaṃ prati jñātiṣu cādṛteṣu /",
    "GK19asvsaunu:340": " prāsādasaṃstho madanaikakāryaḥ priyāsahāyo vijahāra nandaḥ // Saund_4.1 //",
    "GK19asvsaunu:341": " sa cakravākyeva hi cakravākas tayā sametaḥ priyayā priyārhaḥ /",
    "GK19asvsaunu:342": " nācintayad vaiśrmaṇaṃ na śakraṃ tasthānahetoḥ kuta eva dharmam //",
    "GK19asvsaunu:343": " lakṣmyā ca rūpeṇa ca sundarīti stambhena garveṇa ca māninīti /",
    "GK19asvsaunu:344": " dīptyā ca mānena ca bhāminīti yato babhāṣe trividhena nāmnā // Saund_4.3",
    "GK19asvsaunu:345": " sā hāsahaṃsā nayandvirephā pīnastanātyunnatapadmakośā /",
    "GK19asvsaunu:346": " bhūyo babhāse svakuloditena strīpadminī nandadivākareṇa // Saund_4.4 //",
    "GK19asvsaunu:347": " rūpeṇa cātyantamanohareṇa rūpānurūpeṇa ca ceṣṭitena /",
    "GK19asvsaunu:348": " manuṣyaloke hi tadā babhūva sā sundarī strīṣu nareṣu nandaḥ // Saund_4.5",
    "GK19asvsaunu:349": " sā devatā nandanacāriṇīva kulasya nandījananaś ca nandaḥ /",
    "GK19asvsaunu:350": " atītya martyān anupetya devān sṛṣṭāv abhūtām iva bhūtadhātrā // Saund_4.6",
    "GK19asvsaunu:351": " tāṃ sundarīṃ cen na labheta nandaḥ sā vā niṣeveta na taṃ natabhrūḥ /",
    "GK19asvsaunu:352": " dvandaṃ dhruvaṃ tad vikalaṃ na śobhetānyonyahīnāv iva rātricandrau //",
    "GK19asvsaunu:353": " kandarparatyor iva lakṣyabhūtaṃ pramodanāndyor iva nīḍabhūtam /",
    "GK19asvsaunu:354": " praharṣatuṣṭyor iva pātrabhūtaṃ dvandaṃ sahāraṃsta madāndhabhūtam //",
    "GK19asvsaunu:355": " parasparodvīkṣaṇatatparākṣaṃ parasparavyāhṛtasaktacittam /",
    "GK19asvsaunu:356": " parasparāśleṣahṛtāṇgarāgaṃ parasparaṃ tan mithunaṃ jahāra // Saund_4.9 //",
    "GK19asvsaunu:357": " bhāvānuraktau girinirjharasthau tau kiṃnarīkiṃpuruṣāv ivobhau /",
    "GK19asvsaunu:358": " cikrīḍatuś cābhivirejatuś ca rūpaśriyānyonyam ivākṣipantau // Saund_4.10",
    "GK19asvsaunu:359": " anyonyasaṃrāgavivardhanena tad dvandvam anyonyam arīramac ca /",
    "GK19asvsaunu:360": " klamāntare 'nyonyavinodanena salīlam anyonyam amīmadac ca // Saund_4.11 //",
    "GK19asvsaunu:361": " vibhūṣayām āsa tataḥ priyāṃ sa siṣeviṣus tāṃ na mṛjāvahārtham /",
    "GK19asvsaunu:362": " svenaiva rūpeṇa vibhūṣitā hi vibhūṣaṇānām api bhuṣaṇaṃ sā // Saund_4.12 //",
    "GK19asvsaunu:363": " dattvātha sā darpaṇam asya haste mamāgrato dhāraya tāvad enam /",
    "GK19asvsaunu:364": " viśeṣakaṃ yāvad ahaṃ karomīty uvāca kāntaṃ sa ca taṃ babhāra // Saund_4.13",
    "GK19asvsaunu:365": " bhartus tataḥ śmaśru nirīkṣamāṇā viśeṣakaṅ sāpi cakāra tādṛk /",
    "GK19asvsaunu:366": " niśvāsavātena ca darpañasya cikitsayitvā nijaghāna nandaḥ // Saund_4.14 //",
    "GK19asvsaunu:367": " sā tena ceṣṭālalitena bhartuḥ śāṭhyena cāntarmanasā jahāsa /",
    "GK19asvsaunu:368": " bhavec ca ruṣṭā kila nāma tasmai lalāṭajihmāṃ bhṛkuṭiṃ cakāra //",
    "GK19asvsaunu:369": " cikṣepa karṇotpalam asya cāṃse kareña savyena madālasena /",
    "GK19asvsaunu:370": " pattrāṅguliṃ cārdhanimīlitākṣe vaktre 'sya tām eva vinirdudhāva //",
    "GK19asvsaunu:371": " tataś calannūpurayoktritābhyāṃ nakhaprabhodhāsitarāṅgulibhyām /",
    "GK19asvsaunu:372": " padhyāṃ priyāyā nalinopamābhyāṃ mūrdhnā bhayān nāma nanāma nadaḥ //",
    "GK19asvsaunu:373": " sa muktapuṣponmiṣitena mūrdhnā tataḥ priyāyāḥ priyakṛd babhāse /",
    "GK19asvsaunu:374": " suvarṇavedyām anilāvabhagnaḥ puṣpātibhārād iva nāgavṛkṣaḥ // Saund_4.18 //",
    "GK19asvsaunu:375": " sā taṃ stanodvartitahāraṣṭir utthāpayām āsa nipīḍya dorbhyām /",
    "GK19asvsaunu:376": " kathaṃ kṛto 'sīti jahāsa coccair mukhena sācīkṛtakuṇḍalena // Saund_4.19",
    "GK19asvsaunu:377": " patyus tato darpaṇasaktapāṇer muhurmuhur vaktram avekṣamāṇā /",
    "GK19asvsaunu:378": " tamālapattrārdratale kapole samāpayāmāsa viśeṣakaṃ tat // Saund_4.20 //",
    "GK19asvsaunu:379": " tasyā mukhaṅ tat satamālapattraṅ tāmrādharauṣṭhaṃ cikurāyatākṣam /",
    "GK19asvsaunu:380": " raktādhikāgraṃ patitadvirephaṅ saśaivalaṅ padmam ivābabhāse // Saund_4.21",
    "GK19asvsaunu:381": " nandas tato darpaṇam ādareṇa bibhrat tadāmaṇḍanasākṣibhūtam /",
    "GK19asvsaunu:382": " viśeṣakāvekṣaṇakekarākṣo laḍat priyāyā vadanaṃ dadarśa // Saund_4.22 //",
    "GK19asvsaunu:383": " tat kuṇḍalādaṣṭaviśeṣakāntaṃ kāraṇḍavakliṣṭam ivāravindam /",
    "GK19asvsaunu:384": " nandaḥ priyāyā mukham īkṣamāṇo bhūyaḥ priyānandakaro babhūva // Saund_4.23",
    "GK19asvsaunu:385": " vimānakalpe sa vimānagarbhe tatas tathā caiva nandana nandaḥ /",
    "GK19asvsaunu:386": " tathāgataś cāgatabhaikṣakālo bhaikṣāya tasya praviveṣa veśma // Saund_4.24",
    "GK19asvsaunu:387": " avāṅmukho niṣpraṇayaś ca tasthau bhrātu gṛhe 'nyasya gṛhe yathaiva /",
    "GK19asvsaunu:388": " tasmād atho preṣyajanapramādād bhikṣām alabdhaiva punar jagāma //",
    "GK19asvsaunu:389": " kā cit pipeṣāṅgavilepanaṃ hi vāso 'ṅganā kā cid avāsayac ca /",
    "GK19asvsaunu:390": " ayojayat snānavidhiṃ tathānyā jagranthur anyāḥ surabhīḥ srajaś ca //",
    "GK19asvsaunu:391": " tasmin gṛhe bhartur ataś carantyaḥ krīḍānurūpaṃ lalitaṃ niyogam /",
    "GK19asvsaunu:392": " kāś cin na buddhaṃ dadṛśur yuvatyo buddhasya vaiṣā niyataṅ manīṣā //",
    "GK19asvsaunu:393": " kā cit sthitā tatra tu harmyapṛṣṭhe gavākṣapakṣe praṇidhāya cakṣuḥ /",
    "GK19asvsaunu:394": " viniṣpatantaṃ sugataṃ dadarśa payodagarbhād iva dīptam arkam // Saund_4.28",
    "GK19asvsaunu:395": " sā gauravaṃ tatra vicārya bhartuḥ svayā ca bhaktyārhatayārhataś ca /",
    "GK19asvsaunu:396": " nandasya tasthau purato vivakṣus tadājñayā ceti tadācacakṣe // Saund_4.29",
    "GK19asvsaunu:397": " anugrahāyāsya janasya śaṅke gurur gṛhaṃ no bhagavān praviṣṭaḥ /",
    "GK19asvsaunu:398": " bhikṣām alabdhvā giram āsanaṃ vā sūnyād araṇyād iva yāti bhūyaḥ //",
    "GK19asvsaunu:399": " śrutvā maharṣeḥ sa gṛhapraveśaṃ satkārahīnaṃ ca punaḥprayāṇam /",
    "GK19asvsaunu:400": " cacāla citrābharaṇāmbarasrak kalpadrumo dhūta ivānilena // Saund_4.31 //",
    "GK19asvsaunu:401": " kṛtvāñjaliṃ mūrdhani padmakalpaṃ tataḥ sa kāntāṃ gamanaṃ yayāce /",
    "GK19asvsaunu:402": " kartuṃ gamiṣyāmi gurau praṇāmaṃ mām abhyanujñātum ihārhasīti // Saund_4.32",
    "GK19asvsaunu:403": " sā vepamānā parisasvaje taṃ śālaṃ latā vātasamīriteva /",
    "GK19asvsaunu:404": " dadarśa cāśuplutalolanetrā dīrghaṃ ca niśvasya vaco 'bhyuvāca //",
    "GK19asvsaunu:405": " nāhaṃ yiyāsor gurudarśanārtham arhāmi kartuṃ tava dharmapīḍām /",
    "GK19asvsaunu:406": " gacchāryaputraihi ca śīghram eva viśeṣako yāvad ayaṅ na śuṣkaḥ //",
    "GK19asvsaunu:407": " saced bhaves tvaṃ khalu dīrghasūtro daṇdaṃ mahāntaṃ tvayi pātayeyam /",
    "GK19asvsaunu:408": " muhurmuhus tvāṃ śayitaṃ kucābhyāṃ vibodhayeyaṃ ca na cālapeyam //",
    "GK19asvsaunu:409": " athāpy anāśyānaviśeṣakāyāṃ mayy eṣyasi tvaṃ tvaritaṃ tatas tvām /",
    "GK19asvsaunu:410": " nipīḍayiṣyāmi bhujadvayena nirbhūṣañenārdravilepanena // Saund_4.36 //",
    "GK19asvsaunu:411": " ity evam uktaś ca nipīḍitaś ca tayāsavarṇasvanayā jagāda /",
    "GK19asvsaunu:412": " evaṃ kariṣyāmi vimuñca caṇḍi yāvad gurur dūragato na me saḥ // Saund_4.37",
    "GK19asvsaunu:413": " tataḥ stanodvartitacandanābhyāṃ mukto bhujābhyāṃ na tu mānasena /",
    "GK19asvsaunu:414": " vihāya veṣaṃ madanānurūpaṃ satkārayogyaṃ sa vapur babhāra // Saund_4.38 //",
    "GK19asvsaunu:415": " sā taṃ prayāntaṃ ramaṇaṃ pradadhyau pradhyānaśūnyasthitaniścalākṣī /",
    "GK19asvsaunu:416": " sthitoccakarṇā vyapaviddhaśaṣpā bhrāntasṃ mṛgaṃ bhrāntaṃ mṛgaṅ bhrāntaṃ mukhī mṛgīva // Saund_4.39",
    "GK19asvsaunu:417": " didṛkṣayākṣiptamanā munes tu nandaḥ prayāṇaṃ prati tatvare ca /",
    "GK19asvsaunu:418": " vivṛttadṛṣṭiś ca śanair yayau tāṃ karīva paśyan sa laḍatkareñum //",
    "GK19asvsaunu:419": " chātodariṃ pīnapayodharoruṃ sa sundarīṃ rukmadarīm ivādreḥ /",
    "GK19asvsaunu:420": " kākṣeṇa paśyan na tatarpa nandaḥ pibann ivaikena jalaṃ kareṇa //",
    "GK19asvsaunu:421": " taṅ gauravaṃ buddhagataṃ cakarṣa bhāryānurāgaḥ punar ācakarṣa /",
    "GK19asvsaunu:422": " sa 'niścayān nāpi yayau na tasthau turaṃs taraṅgeṣv iva rājahaṃsaḥ //",
    "GK19asvsaunu:423": " adarśanaṃ tūpagataś ca tasyā harmyāt tataś cāvatatāra tūrṇam /",
    "GK19asvsaunu:424": " śrutvā tato nūpuranisvanaṃ sa punar lalambe hṛdaye gṛhītaḥ // Saund_4.43",
    "GK19asvsaunu:425": " sa kāmarāgeña nigṛhyamāṇo dharmānurāgeña ca kṛṣyamāṇaḥ /",
    "GK19asvsaunu:426": " jagāma duḥkhena vivartyamānaḥ plavaḥ pratisrota ivāpagāyāḥ // Saund_4.44",
    "GK19asvsaunu:427": " tataḥ kramair dīrghatamaiḥ pracakrame kataṃ nu yāto na gurur bhaved iti /",
    "GK19asvsaunu:428": " svajeya tāṃ caiva viśeṣakapriyāṃ kathaṃ priyām ārdraviśeṣakām iti //",
    "GK19asvsaunu:429": " atha sa pathi dadarśa muktamānaṃ pitṛnagare 'pi tathāgatābhimānam /",
    "GK19asvsaunu:430": " daśabalam abhito vilambamānaṃ dhvajam anuyāna ivaindram arcyamānam //",
    "GK19asvsaunu:431": " Saundaranande mahākāvye bhāryāyācitako nāma caturthaḥ sargaḥ /",
    "GK19asvsaunu:432": " CANTO V athāvatīryāśvarathadvipebhyaḥ śākyā yathāsvarddhi gṛhītaveṣāḥ /",
    "GK19asvsaunu:433": " mahāpaṇebhyo vyavahāriṇaś ca mahāmunau bhaktivaśāt praṇemuḥ // Saund_5.1",
    "GK19asvsaunu:434": " ke cit praṇamyānuyayur mhūrtaṅ ke cit praṇamyārthavaśena jagmuḥ /",
    "GK19asvsaunu:435": " ke cit svakeṣv āvastheṣu tastuḥ kṛtvāñjalīn vikṣaṇatatparākṣāḥ //",
    "GK19asvsaunu:436": " buddhas tatas tatra narendramārga sroto mahadbhaktimato janasya /",
    "GK19asvsaunu:437": " jagāma duūkhena vigāhamāno jalāgame srota ivāpagāyāḥ // Saund_5.3 //",
    "GK19asvsaunu:438": " atho mahadbhiḥ pathi saṃpatadbhiḥ saṃpūjyamānāya tathāgatāya /",
    "GK19asvsaunu:439": " kartuṃ prañāmaṃ na śaśāka nandas tenābhireme tu guror mahimnā // Saund_5.4",
    "GK19asvsaunu:440": " svaṃ cāvasaṅgaṃ pathi nirmumukṣur bhaktiṃ janasyānyamateś ca rakṣan /",
    "GK19asvsaunu:441": " nandaṃ ca gehābhimukhaṃ jighṛkṣan mārgaṃ tato 'nyaṃ sugataḥ prapede //",
    "GK19asvsaunu:442": " tato viviktaṃ ca viviktacetāḥ sanmārgavin mārgam abhipratasthe /",
    "GK19asvsaunu:443": " gatvāgrataś cāgryatamāya tasmai nāndīvimuktāya nanāma nadnaḥ // Saund_5.6",
    "GK19asvsaunu:444": " śanair vrjann eva sa gauraveṇa paṭāvṛtāṃso vinatārdhakāyaḥ /",
    "GK19asvsaunu:445": " adhonibaddhāñjalir ūrdhvanetraḥ sagadgadaṃ vākyam idaṃ babhāṣe //",
    "GK19asvsaunu:446": " prāsādasaṃstho bhavantam antaḥpraviṣṭam aśrauṣam anugrahāya /",
    "GK19asvsaunu:447": " atas tvarāvān aham abhyupeto gṛhasya kakṣyāmahato 'bhasūyan // Saund_5.8",
    "GK19asvsaunu:448": " tat sādhu sādhupriya matpriyārthaṃ tatrāstu bikṣūttama bhaikṣakālsaḥ /",
    "GK19asvsaunu:449": " asau hi madhyaṃ nabhaso yiyāsuḥ kālaṃ pratismārayatīva sūryaḥ // Saund_5.9",
    "GK19asvsaunu:450": " ity evam uktaḥ praṇatena tena snehābhimānonmukhalocanena /",
    "GK19asvsaunu:451": " tādṛṅnimittaṃ sugataś cakāra nāhārakṛtyaṃ sa yathā viveda // Saund_5.10 //",
    "GK19asvsaunu:452": " tataḥ sa kṛtvā munaye praṇāmaṃ gṛhaprayāṇāya matiṃ cakāra /",
    "GK19asvsaunu:453": " anugrahārthaṃ sugatas tu tasmai pātraṃ dadau puṣkarapattranetraḥ //",
    "GK19asvsaunu:454": " tataḥ sa loke dadataḥ phalārthaṃ pātrasya tasyāpratimasya pātram /",
    "GK19asvsaunu:455": " jagrāha cāpagrahaṇakṣaṃābhyāṃ padmopamābhyāṃ prayataḥ karābhyām //",
    "GK19asvsaunu:456": " parāṅmukhas tv anyamanaskam ārād vijñāya nandaḥ sugataṃ gatāstham /",
    "GK19asvsaunu:457": " hastasthapātro 'pi gṛha yiyāsuḥ sasāra mārgān munim īkṣamāṇaḥ //",
    "GK19asvsaunu:458": " bhāryānurāgeṇa yadā gṛhaṃ sa pātraṃ gṛhītvāpi yiyāsur eva /",
    "GK19asvsaunu:459": " vimohayām āsa munis tatas taṃ rathyāmukhasyāvaraṇena tasya // Saund_5.14",
    "GK19asvsaunu:460": " nirmokṣabījaṃ hi dadarśa tasya jñanaṃ mṛdu kleśarajaś ca tīvram /",
    "GK19asvsaunu:461": " kleśānukūlaṃ viṣayātmakaṅ ca nandaṃ yatas taṃ munir ācakarṣa // Saund_5.15",
    "GK19asvsaunu:462": " saṃkleśapakṣo dvividhaś ca dṛṣṭas tathā dvikalpo vyavadānapakṣaḥ /",
    "GK19asvsaunu:463": " ātmāśrayo hetubalādhikasya bāhyāśrayaḥ pratyayagauravasya // Saund_5.16 //",
    "GK19asvsaunu:464": " ayatnato hetubalādhikas tu nirmucyate ghaṭṭitamātra eva /",
    "GK19asvsaunu:465": " yatnena tu pratyayaneyabuddhir vimokṣam āpnoti parāśrayeṇa // Saund_5.17",
    "GK19asvsaunu:466": " nandaḥ sa ca pratyayaneyacetā yaṃ śiśriye tanmayatām avāpa /",
    "GK19asvsaunu:467": " yasmād imaṃ tatra cakāra yatnaṃ taṃ snehapaṅkān munir ujjihīrṣam //",
    "GK19asvsaunu:468": " nandas tu duḥkhena viceṣṭamānaḥ śanair agatyā gurum anvagacchat /",
    "GK19asvsaunu:469": " bhāryāmukhaṃ vīkṣaṇalolanetraṃ vicintayann ādraviśeṣakaṃ tat // Saund_5.19",
    "GK19asvsaunu:470": " tato munis taṃ priyamālyahāraṃ vasantamāsena kṛtābhihāram /",
    "GK19asvsaunu:471": " nināya bhagnapramadāvihāraṃ vidyāvihārābhimataṃ vihāram // Saund_5.20 //",
    "GK19asvsaunu:472": " dīnaṃ mahākāruṇikas tatas taṃ dṛṣṭvā muhūrtaṃ karuṇāyamānaḥ /",
    "GK19asvsaunu:473": " kareṇa cakdrāṅkatalena mūrdhni pasparśa caivedam uvāca cainam //",
    "GK19asvsaunu:474": " yāvan na hiṃsraḥ samupaiti kālaḥ śamāya tāvat kuru saumya buddhim /",
    "GK19asvsaunu:475": " sarvāsv avasthāsv iha vartamānaḥ sarvābhisāreṇa nihanti mṛtyuḥ //",
    "GK19asvsaunu:476": " sādhāraṇāt svapnanibhādasārāl lolaṃ manaḥ kāmasukhān niyaccha /",
    "GK19asvsaunu:477": " havyair ivāgneḥ pavaneritasya lokasya kāmair na hi tṛptir asti //",
    "GK19asvsaunu:478": " śraddhādhanaṃ śreṣṭhatamaṃ dhanebhyaḥ prajñārasas tṛptir rasebhyaḥ /",
    "GK19asvsaunu:479": " pradhānamadhyātmasukhaṃ sukhebhyo vidyāratir duḥkhatatmā ratibhyaḥ //",
    "GK19asvsaunu:480": " hitasya vaktā pravaraḥ suṛdbhyo dharmāya khedo guṇavān śramebhyaḥ /",
    "GK19asvsaunu:481": " jñānāya kṛtyaṃ paramaṃ kriyābhyaḥ kim indriyāṇām upagamya dāsyam //",
    "GK19asvsaunu:482": " tan niścitaṃ bhīklamaśugviyuktaṃ pareṣv anāyattam ahāryam anyaiḥ /",
    "GK19asvsaunu:483": " nityaṃ śivaṃ śāntisukhaṃ vṛṇīṣva kim indriyārthārtham anartham ūḍhvā //",
    "GK19asvsaunu:484": " jarāsamā nāsty amṛjā prajānāṃ vyādheḥ samo nāsti jagaty anarthaḥ /",
    "GK19asvsaunu:485": " mṛtyoḥ samaṃ nāsti bhayaṃ pṛthivyām etat trayaṃ khalv avaśena sevyam //",
    "GK19asvsaunu:486": " snehena kaś cin na samo 'sti pāśaḥ sroto na tṛṇāsamam asti hāri /",
    "GK19asvsaunu:487": " rāgāgninā nāsti samas tathāgnis tac cet trayaṃ nāsti sukhaṃ ca te 'sti //",
    "GK19asvsaunu:488": " avaśyabhāvi priyaviprayogas tasmāc ca śoko niyataṃ viṣevyaḥ /",
    "GK19asvsaunu:489": " śokena conmādam upeyivāṃso rājarṣayo 'nye 'py avaśā viceluḥ // Saund_5.29",
    "GK19asvsaunu:490": " prajñāmayaṃ varma badhāna tasmān no kṣāntinighnasya hi śokabāṇāḥ /",
    "GK19asvsaunu:491": " mahac ca dagdhuṃ bhavakakṣajālaṃ saṃdhukṣayālpāgnim ivātmatejaḥ //",
    "GK19asvsaunu:492": " yathauṣadhair hastagataiḥ savidyo na daśyate kaś cana pannagena /",
    "GK19asvsaunu:493": " tathānapekṣo jitalokamoho na daśyate śokabhujaṅgamena // Saund_5.31 //",
    "GK19asvsaunu:494": " āsthāya yogaṃ parigamya tattvaṃ na trāsam āgacchati mṛtyukāle /",
    "GK19asvsaunu:495": " ābaddhavarmā sudhanuḥ kṛtāstro jigīṣayā śūra ivāhavasthaḥ // Saund_5.32 //",
    "GK19asvsaunu:496": " ity evam uktaḥ sa tathāgatena sarveṣu bhūteṣv anukampakena /",
    "GK19asvsaunu:497": " dhṛṣṭaṃ girāntarhṛdayena sīdaṃs tatheti nandaḥ sugataṃ babhāṣe //",
    "GK19asvsaunu:498": " atha pramādāc ca tam ujjihīrṣan matvāgamasyaiva ca pātrabhūtam /",
    "GK19asvsaunu:499": " pravrājayānanda śamāya nandam ity abravīn maitramanā maharṣiḥ //",
    "GK19asvsaunu:500": " nandaṃ tato 'ntarmanasā rudantam ehīti vaidehamunir jagāda /",
    "GK19asvsaunu:501": " śanais tatas taṃ samupetya nando na pravrajiṣyāmy aham ity uvāca //",
    "GK19asvsaunu:502": " śrutvātha nandasya manīṣitaṃ tad buddhāya vaidehamuniḥ śaśaṃsa /",
    "GK19asvsaunu:503": " saṃśrutya tasmād api tasya bhāvaṃ mahāmunir nandam uvāca bhūyaḥ //",
    "GK19asvsaunu:504": " mayy agraje pravrajite 'jitātman bhrātṣṛv anupravrajiteṣu cāsmān /",
    "GK19asvsaunu:505": " jñātīṃś tasmād api tasya bhāvaṃ mahāmunir nandam uvāca bhūyaḥ //",
    "GK19asvsaunu:506": " rājarṣayas te viditā na nūnaṃ vanāni ye śiśriyire hasantaḥ /",
    "GK19asvsaunu:507": " niṣṭhīvya kāmān upaśāntikāmāḥ kāmeṣu naivaṃ kṛpaṇeṣu saktāḥ // Saund_5.38",
    "GK19asvsaunu:508": " bhūyaḥ samālokya gṛheṣu doṣān niśāmya tattyāgakṛtaṃ ca śarma /",
    "GK19asvsaunu:509": " naivāsti moktuṃ maitrālayaṃ te deśaṃ mumūrṣor iva sopasargam // Saund_5.39",
    "GK19asvsaunu:510": " saṃsārakāntāraparāyaṇasya śive kathaṃ te pathi nārurukṣā /",
    "GK19asvsaunu:511": " āropyamāṇasya tam eva mārgaṃ bhraṣṭasya sārthād iva sārthikasya //",
    "GK19asvsaunu:512": " yaḥ sarvato veśmani dahyamāne śayita mohān na tato vyapeyāt /",
    "GK19asvsaunu:513": " kālāgninā vyādhijarāśikhena loke pradīpte sa bhavet pramattaḥ //",
    "GK19asvsaunu:514": " prañīyamānaś ca yathā vadhāya matto hasec ca pralapec ca vadhyaḥ /",
    "GK19asvsaunu:515": " mṛtyau tathā tiṣṭhati pāśahaste śocyaḥ pramādyan viparītacetāḥ //",
    "GK19asvsaunu:516": " yadā narendrāś ca kuṭumbinaś ca vihāya badhūṃś ca parigrahāṃś ca /",
    "GK19asvsaunu:517": " yayuś ca yāsyanti ca yānti caiva priyeṣv anityeṣv kuto 'nurodhaḥ //",
    "GK19asvsaunu:518": " kiṃ cin na paśyāmi ratasya yatra tad anyabhāvena bhaven na duḥkham /",
    "GK19asvsaunu:519": " tasmāt kva cin na kṣamate prasktir yadi kṣamas tadvigamān na śokaḥ //",
    "GK19asvsaunu:520": " tat saumya lolaṃ parigamya lokaṃ māyopamaṃ citram ivendrajālam /",
    "GK19asvsaunu:521": " priyābhidhāntaṃ tayja mohajālaṃ chettuṃ matis te yadi duḥkhajālam //",
    "GK19asvsaunu:522": " varaṃ hitodarkam aniṣṭam annaṃ na svādu yat syād ahitānubaddham /",
    "GK19asvsaunu:523": " yasmād ahaṃ tvā viniyojayāmi śive śucau vartmani vipriye 'pi // Saund_5.46",
    "GK19asvsaunu:524": " bālasya dhārtrī vinigṛhya loṣṭaṃ yathoddharaty āsyapuṭapraviṣṭam /",
    "GK19asvsaunu:525": " tathojjihīrṣuḥ khalu rāgaśalyaṃ tat tvām avocaṃ paruṣaṃ hitāya //",
    "GK19asvsaunu:526": " aniṣṭam apy auṣadham āturāya dadāti vaidyaś ca yathā nigṛhya /",
    "GK19asvsaunu:527": " tadvan mayoktaṃ pratikūlam etat tubhyaṃ hitodarkam anugrahāya //",
    "GK19asvsaunu:528": " tad yāvad eva kṣañasaṃnipāto na mṛtyur āgacchati yāvad eva /",
    "GK19asvsaunu:529": " yāvad vayo yogavidhau samarthaṃ buddhiṃ kuru śreyasi tāvad eva //",
    "GK19asvsaunu:530": " ity evam uktaḥ sa vināyakena hitaiṣinā kāruṇikena nandaḥ /",
    "GK19asvsaunu:531": " kartāsmi sarvaṃ bhagavan vacas te tathā yathājñāpaysīty uvāca //",
    "GK19asvsaunu:532": " ādāya vaidehamunis tatas taṃ nināya saṃśliṣya viceṣṭamānam /",
    "GK19asvsaunu:533": " vyayojayac cāsrupariplutākṣaṃ keśaśriyaṃ chattranibhasya mūrdhnaḥ //",
    "GK19asvsaunu:534": " atho nataṃ tasya mukhaṃ sabāṣpaṃ pravāsyamāneṣu śiroruheṣu /",
    "GK19asvsaunu:535": " vakrāgranālaṃ nalinaṃ taḍāge varṣodakalinnam ivābabhāse // Saund_5.52 //",
    "GK19asvsaunu:536": " nandas tatas tarukaṣāyaviraktavāsāś cintāvaśo navagṛhita iva dvipendraḥ /",
    "GK19asvsaunu:537": " pūrṇaḥ śaśī bahulapakṣagataḥ kṣapānte bālātpena pariṣikta ivābabhāse //",
    "GK19asvsaunu:538": " Saundaranande mahākāvye nandapravrājano nāma pañcamaḥ sargaḥ /",
    "GK19asvsaunu:539": " CANTO VI tato hṛte bhartari gauraveṇa prītau hṛtāyām aratau kṛtāyām /",
    "GK19asvsaunu:540": " tatraiva harmyopari vartamānā na sundarī saiva tadā babhāse // Saund_6.1",
    "GK19asvsaunu:541": " sā bhartur abhyāgamanapratīkṣā gavākṣam ākramya payodharābhyām /",
    "GK19asvsaunu:542": " dvāronmukhī calayoktrakā lalambe mukhena tiryaṅnatakuṇḍalena // Saund_6.2",
    "GK19asvsaunu:543": " vilambhaārā calayoktrakā sā tasmād vimānād vinatā cakāśe /",
    "GK19asvsaunu:544": " tapaḥksayād apsarasāṃ vareva cyutaṃ vimānāt priyam īkṣamāṇā // Saund_6.3",
    "GK19asvsaunu:545": " sā khedasaṃsvinnalalāṭakena niśvāsanīṣpītaviśeṣakeṇa /",
    "GK19asvsaunu:546": " cintācalākṣeṇa mukhena tasthau bartāram anyatra viśaṅkamānā // Saund_6.4",
    "GK19asvsaunu:547": " tataś cirasthānaparśrameña sthitaiva paryaṅkatale papāta /",
    "GK19asvsaunu:548": " tiryak ca śiśye pravikīrṇahārā sapādukaikārthavilambapādā // Saund_6.5 //",
    "GK19asvsaunu:549": " athātra kā cit pramadā sabāṣpāṃ tāṃ duḥkhitāṃ draṣṭum anīpsamānā /",
    "GK19asvsaunu:550": " prāsādasopānatalapraṇādaṃ cakāra padbhyāṃ sahasā rudantī // Saund_6.6 //",
    "GK19asvsaunu:551": " tasyāś ca sopānatalapraṇādaṃ śrutaiva tūrṇaṃ punar utpapāta /",
    "GK19asvsaunu:552": " prītyā prasaktaiva ca saṃjaharṣa priyopayānaṃ pariśaṅkamānā // Saund_6.7",
    "GK19asvsaunu:553": " sā trāsayantī valabhīpuṭasthān pārāvatān nūpuranisvanena /",
    "GK19asvsaunu:554": " sopānakukṣiṅ prasasāra harṣād bhraṣṭaṃ dukūlāntam acintayantī // Saund_6.8",
    "GK19asvsaunu:555": " tām aṅganāṃ prekṣya ca vipralabdhā niśvasya bhūyaḥ śayanaṃ prapede /",
    "GK19asvsaunu:556": " vivarṇavaktrā na rarāja cāśu vivarṇacandreva himāgame dyauḥ // Saund_6.9",
    "GK19asvsaunu:557": " sā duḥkhitā bhartur adarśanena kāmena kopena ca dahyamānā /",
    "GK19asvsaunu:558": " kṛtvā kare vaktram upopaviṣṭā cintānadīṃ śokajalāṃ tatāra // Saund_6.10 //",
    "GK19asvsaunu:559": " tasyā mukhaṃ padmasapatnabhūtaṃ pāṇau sthitaṅ pallavarāgatāmre /",
    "GK19asvsaunu:560": " chāyāmayasyāmbhasi paṅkajasya babhau nataṃ padmam ivopariṣṭāt //",
    "GK19asvsaunu:561": " sā strīsvabhāvena vicintya tat tad dṛṣṭānurāge 'bhimukhe 'pi patyau /",
    "GK19asvsaunu:562": " dharmāśrite tattvam avindamānā saṃkalpya tat tad vilalāpa tat tat //",
    "GK19asvsaunu:563": " eṣyāmy anāśyānaviśeṣakāyāṃ tvayīti kṛtvā mayi tāṃ pratijñām /",
    "GK19asvsaunu:564": " kasmān nu hetor dayitapratijñaḥ so 'dya priya me vitathapratijñaḥ //",
    "GK19asvsaunu:565": " āryasya sādhoḥ karuṇātmakasya mannityabhīror atidakṣiṇasya /",
    "GK19asvsaunu:566": " kuto vikāro 'yam abhūtapūrvaḥ svenāparāgeṇa mamāpacārāt // Saund_6.14 //",
    "GK19asvsaunu:567": " ratipriyasya priyavartino me priyasya nūnaṃ hṛdayaṃ viraktam /",
    "GK19asvsaunu:568": " tathāpi rāgo yadi tasya hi syān maccittarakṣī na sa nāgataḥ syāt //",
    "GK19asvsaunu:569": " rūpeṇa bhāvena ca madviśiṣtā priyeṇa dṛṣṭā niyataṃ tato 'nyā /",
    "GK19asvsaunu:570": " tathā hi kṛtvā mayi moghasāntvaṃ lagnāṃ satīṃ mām agamad vihāya //",
    "GK19asvsaunu:571": " bhaktiṃ sa buddhaṃ prati yām avocat tasya prayātuṃ mayi sopadeśaḥ /",
    "GK19asvsaunu:572": " munau prasādo yadi tasya hi syān mṛtyor ivogrād anṛtād bibhīyāt //",
    "GK19asvsaunu:573": " lekārtham ādarśanam anyacitto vibhūṣayantya mama dhārayitvā /",
    "GK19asvsaunu:574": " bibharti so 'nyasya janasya taṅ cen namo 'stu tasmai calasauhṛdāya //",
    "GK19asvsaunu:575": " necchanti yāḥ śokam avāptum evaṃ śraddhātum arhanti na tā narāṇām /",
    "GK19asvsaunu:576": " kva cānuvṛttir mayi sāsya pūrvaṃ tyāgaḥ kva cāyaṃ janavat kṣaṇena //",
    "GK19asvsaunu:577": " ity evamādi priyaviprakutā priye 'nyad āśaṅkya ca sā jagāda /",
    "GK19asvsaunu:578": " saṃbhrāntam āruhya ca tad vimānaṃ tāṃ strī sabāṣpā giram ity uvāca //",
    "GK19asvsaunu:579": " yuvāpi tāvat priyadarśano 'pi saubhāgyabhāgvyābhijanānvito 'pi /",
    "GK19asvsaunu:580": " yas tvāṃ priyo nābhyacarat kadā cit tam anyathā yāsyatikātarāsi //",
    "GK19asvsaunu:581": " mā svāminaṃ svāmini doṣato gāḥ priyaṃ priyārhaṃ priyakāriṇaṃ tam /",
    "GK19asvsaunu:582": " na sa tvad anyāṃ pramadām avaiti svacakravākyā iva cakravākaḥ //",
    "GK19asvsaunu:583": " sa tu tvadarthaṃ gṛhavāsam īpsan jijīviṣus tvatparitoṣahetoḥ /",
    "GK19asvsaunu:584": " bhrātrā kilāryeṇa tathāgatena pravrājito netrajalārdravaktraḥ //",
    "GK19asvsaunu:585": " śrutvā tato bhartari tāṃ pravṛttiṃ savepathuḥ sā sahasotpapāta /",
    "GK19asvsaunu:586": " pragṛhya bāhū virurāva coccair hṛdīva digdhābhihatā kareṇuḥ // Saund_6.24",
    "GK19asvsaunu:587": " sā rdoanāroṣitaraktadṛṣṭiḥ saṃtāpasaṃkṣobhitagātrayaṣṭiḥ /",
    "GK19asvsaunu:588": " papāta śīrṇākulahārayaṣṭiḥ phalātibhārād iva cūtayaṣṭiḥ // Saund_6.25 //",
    "GK19asvsaunu:589": " sā padmarāgaṃ vasanaṃ vasānā padmānanā padmadalāyatākṣī /",
    "GK19asvsaunu:590": " padmā vipadmā patiteva lakṣmīḥ śuśoṣa padmasrag ivātapena // Saund_6.26 //",
    "GK19asvsaunu:591": " saṃcintya saṃcintya guṇāṃś ca bhartur dīrghaṃ niśaśavāsa tatāma caiva /",
    "GK19asvsaunu:592": " vibhūṣaśrīnihite prakoṣṭhe tāmre karāgre ca vinirdudhāva // Saund_6.27 //",
    "GK19asvsaunu:593": " na bhuṣaṇārtho mama saṃpratīti sā dikṣu cikṣepa vibhūṣaṇāni /",
    "GK19asvsaunu:594": " nirbhuṣaṇā sā patitā cakāśe viśīrṇapuṣpastabakā lateva // Saund_6.28 //",
    "GK19asvsaunu:595": " dhṛtaḥ priyeṇāyam abhūn mameti rukmatsaruṃ darpaṇam āliliṅge /",
    "GK19asvsaunu:596": " yatnāc ca vinyastatamālapattrau ruṣṭeva dhṛṣṭaṃ pramamārja gaṇḍau //",
    "GK19asvsaunu:597": " sā cakravākvīka bhṛśaṃ cukūja śyenāgrapakṣakṣatacakravākā /",
    "GK19asvsaunu:598": " vispardhamāneva vimānasaṃstahiḥ pārāvataiḥ kūjanalokaṇṭhaiḥ // Saund_6.30",
    "GK19asvsaunu:599": " vicitramṛdvāstaraṇe 'pi suptā vaiḍūryavajrapratimaṇḍite 'pi /",
    "GK19asvsaunu:600": " rukmāṅgapāde śayane mahārhe na śarma lebhe pariceṣṭamānā // Saund_6.31 //",
    "GK19asvsaunu:601": " saṃdṛṣya bhartuś ca vibhūṣañāni vāsāṃsi vīṇāprabhṛtiṃś ca līlāḥ /",
    "GK19asvsaunu:602": " tamo viveśābhinanāda coccaiḥ paṅkāvatīrṇeva ca saṃsasāda // Saund_6.32 //",
    "GK19asvsaunu:603": " sā sundarī śvāsacalodarī hi vajrāgnisaṃbhinnadarīguheva /",
    "GK19asvsaunu:604": " śokāgnināntardhṛdi dahyamānā vibhrāntacitteva tadā babhūva // Saund_6.33",
    "GK19asvsaunu:605": " ruroda mamlau virurāva jaglau babhrāma tasthau vilalāpa dadhyau /",
    "GK19asvsaunu:606": " cakāra roṣaṃ vicakāra mālyaṃ cakarta vaktraṃ vicakarṣa vastram //",
    "GK19asvsaunu:607": " tāṃ cārudantīṃ prasabhaṃ rudantīṃ saṃśrutya nāryaḥ paramābhitaptāḥ /",
    "GK19asvsaunu:608": " antargṛhād āruruhur vimānaṃ trāsena kiṃnarya ivādripṛṣṭham // Saund_6.35",
    "GK19asvsaunu:609": " bāṣpeṇa tāḥ klinnaviṣaṇṇavaktrā varṣeṇa padminya ivārdrapadmāḥ /",
    "GK19asvsaunu:610": " sthānānurūpeṇa yathābhimānaṃ nililyire tām anu dahyamānāḥ // Saund_6.36 //",
    "GK19asvsaunu:611": " tābhir vṛtā harmyatale 'ṅganābhiś cintātanuḥ sā sutanur babhāse /",
    "GK19asvsaunu:612": " śatahradābhiḥ pariveṣṭiteva śaśāṅkalekhā śaradbhramadhye // Saund_6.37 //",
    "GK19asvsaunu:613": " yā tatra tāsāṃ vacasopapannā mānyā ca tasyā vayasādhikā ca /",
    "GK19asvsaunu:614": " sā pṛṣṭhatas tāṃ tu samāliliṅge pramṛhya cāśrūṇi vacāṃsy uvāca //",
    "GK19asvsaunu:615": " rājarṣivadhvās tava nānurūpo dharmāśrite bhartari jātu śokaḥ /",
    "GK19asvsaunu:616": " ikṣvākuvaṃśe hy abhikāṅkṣitāni dāyādyabhūtāni tapovanāni // Saund_6.39 //",
    "GK19asvsaunu:617": " prāyeṇa mokṣāya viniḥsṛtānāṃ śākyarṣabhāṇāṃ viditāḥ striyas te /",
    "GK19asvsaunu:618": " tapovanānīva gṛhāṇi yāsāṃ sādhvīvrataṃ kāmavadāsritānām // Saund_6.40 //",
    "GK19asvsaunu:619": " yady anyayā rūpaguṇādhikatvād bhartā hṛtas te kuru bāṣpamokṣam /",
    "GK19asvsaunu:620": " manasvinī rūpavatī guṇādhyā hṛdi kṣate kātra hi nāśru muñcet // Saund_6.41",
    "GK19asvsaunu:621": " athāpi kiṃ cid vyasanaṃ prapanno mā caiva tad bhūt sadṛśo 'tra bāṣpaḥ /",
    "GK19asvsaunu:622": " ato viśiṣṭaṃ na hi duḥkham asti kulodgatāyāḥ patidevatāyāḥ // Saund_6.42",
    "GK19asvsaunu:623": " atha tv idānīṃ laḍitaḥ sukhena svasthaḥ phalastho vyasnāny adṛṣtvā /",
    "GK19asvsaunu:624": " vītaspṛho dharmam anuprapannaḥ kiṃ viklave rodiṣi harṣakāle // Saund_6.43",
    "GK19asvsaunu:625": " ity evam uktāpi bahuprakāraṃ snehāt tayā naiva dhṛtiṃ cakāra /",
    "GK19asvsaunu:626": " athāparā tāṃ manaso 'nukūlaṃ kālopapannaṃ praṇayād uvāca // Saund_6.44 //",
    "GK19asvsaunu:627": " bravīmi satyaṃ suviniścitaṃ me prāptaṃ priyaṃ drakṣyasi śīghram eva /",
    "GK19asvsaunu:628": " tvayā vinā sthāsyati tatra nāsau sattvāṣrayaś cetanayeva hīnaḥ //",
    "GK19asvsaunu:629": " aṅke 'pi lakṣmyā na sa nirvṛtaḥ syāt tvaṃ tasya pārśve yadi tatra na syāḥ",
    "GK19asvsaunu:630": " āpatsu kṛcchrāsv api cāgatāsu tvāṃ paśyatas tasya bhaven na duḥkham //",
    "GK19asvsaunu:631": " tvaṃ nirvṛtiṃ gaccha niyaccha bāṣpaṃ taptāśrumokṣāt parirakṣa cakṣuḥ /",
    "GK19asvsaunu:632": " yas tasya bhāvas tvayi yaś ca rāgo na raṃsyate tvadvirahāt sa dharme //",
    "GK19asvsaunu:633": " syād atra nāsau kulasattvagoyāt kāṣāyam ādāya vihāsyatīti /",
    "GK19asvsaunu:634": " anātmanādāya gṛhonmukhasya punar vimoktuṃ ka ivāsti doṣaḥ // Saund_6.48 //",
    "GK19asvsaunu:635": " ity yuvatijanena sāntvyamānā hṛtahṛdayā ramaṇena sundarī sā /",
    "GK19asvsaunu:636": " dramiḍam abhimukhī pureva rambhā kṣitim agamat parivāritāpsarobhiḥ //",
    "GK19asvsaunu:637": " Saundaranande mahākāvye bhāryāvilāpo nāma ṣaṣṭaḥ sargah //",
    "GK19asvsaunu:638": " CANTO VII liṅgaṃ tataḥ śāstṛvidhipradiṣṭaṃ gātreṇa bibhran na tu cetasā tat /",
    "GK19asvsaunu:639": " bhāryāgatair eva manovitakair jehrīyamāṇo na nananda nandaḥ // Saund_7.1",
    "GK19asvsaunu:640": " sa puṣpamāsasya ca puṣpalakṣmyā sarvābhisāreṇa ca puṣpaketoḥ /",
    "GK19asvsaunu:641": " yānīyabhāvena ca yauvanasya vihārasaṃstho na śamaṃ jagāma // Saund_7.2 //",
    "GK19asvsaunu:642": " sthitaḥ sa dīnaḥ sahakāravīthyām ālīnasaṃmūrchitaṣatpadāyām /",
    "GK19asvsaunu:643": " bhṛśaṃ jajṛmbhe yugadīrghabāhur dhyātvā priyāṃ cāpam ivācakarṣa //",
    "GK19asvsaunu:644": " sa pitakṣodam iva pratīcchan cūtadrumbheyas tanupuṣpavarṣam /",
    "GK19asvsaunu:645": " dīrghaṃ niśaśvāsa vicintya bhāryāṃ navagraho nāga ivāvaruddhaḥ //",
    "GK19asvsaunu:646": " śokasya hartā śaraṇāgatānāṃ śokasya kartā pratigarvitānām /",
    "GK19asvsaunu:647": " aśokam ālambya sa jātaśokaḥ priyāṃ priyāśokavanāṃ śuśoca // Saund_7.5 //",
    "GK19asvsaunu:648": " priyāṃ priyāyāḥ pratanuṃ priyaṇguṃ niśāmya bhītām iva niṣpatantim /",
    "GK19asvsaunu:649": " sasmāra tām aśrumukhīṃ sabāṣpaḥ priyāṃ priyaṅguprasavāvadātām // Saund_7.6",
    "GK19asvsaunu:650": " puṣpāvanaddhe tilakadrumasya dṛṣṭvānyapuṣṭāṃ śikhare niviṣṭām /",
    "GK19asvsaunu:651": " saṃkalpayām āsa śikhāṃ priyāyāḥ śuklāṃśuke 'ṭṭālam apāsritāyāḥ //",
    "GK19asvsaunu:652": " latāṃ praphullām atimuktakasya cūtasya pārśve parirabhya jātām /",
    "GK19asvsaunu:653": " niśāmya cintām agamat tadaivaṃ śliṣṭābhavan mām api sundarīti // Saund_7.8",
    "GK19asvsaunu:654": " puṣpotkarālā api nāgavṛkṣā dāntaiḥ samudgair iva hemagarbhaiḥ /",
    "GK19asvsaunu:655": " kāntāravṛkṣā iva duḥkhitasya na cakṣur ācikṣipur asya tatra // Saund_7.9",
    "GK19asvsaunu:656": " gandhaṃ vasanto 'pi ca gandhaparṇā gandharvaveṣyā iva gandhapūrṇāḥ /",
    "GK19asvsaunu:657": " tasyānyacittasya śugātmakasya ghrāṇaṃ na jahrur hṛdayaṃ pratepuḥ //",
    "GK19asvsaunu:658": " saṃraktakaṇṭhaiś ca vinīlakaṇṭhais tuṣṭaiḥ prahṛṣṭair api cānyapuṣṭaiḥ /",
    "GK19asvsaunu:659": " lelihyamānaiś ca madhu dvirepaiḥ svanadvanaṃ tasya mano nunoda //",
    "GK19asvsaunu:660": " sa tatra bhāryāraṇisaṃbhavena vitarkadhūmena tamaḥśikhena /",
    "GK19asvsaunu:661": " kāmāgnināntarhṛdi dahyamāno vihāya dhairyaṃ vilalāpa tat tat // Saund_7.12",
    "GK19asvsaunu:662": " adyāvagacchāmi suduṣkaraṃ te cakruḥ kariṣyanti ca kurvate ca /",
    "GK19asvsaunu:663": " tyaktvā priyām aśrumukhīṃ tapo ye ceruś cariṣyanti caranti caiva //",
    "GK19asvsaunu:664": " tāvad dṛḍhaṃ bandhanam asti loke na dāravaṃ tāntavam āyasaṃ vā /",
    "GK19asvsaunu:665": " yāvad dṛḍhaṃ bandhanam etad eva mukhaṃ calśkṣaṃ lalitaṃ ca vākyam //",
    "GK19asvsaunu:666": " chittvā ca bhittvā ca hi yānti tāni svapauruṣāc caiva suhṛdbalāc ca /",
    "GK19asvsaunu:667": " jñānāc ca raukṣyāc ca vinā vimoktuṃ na śakyate snehamayas tu pāśaḥ //",
    "GK19asvsaunu:668": " jñānaṃ na me tac ca śamāya yat syān na cāsti raukṣyaṃ karuṇātmako 'smi /",
    "GK19asvsaunu:669": " kāmātmakaś cāsmi guruś ca buddhaḥ sthito 'ntare cakragater ivāsmi //",
    "GK19asvsaunu:670": " ahaṃ gṛhītvāpi hi bhikṣuliṅgaṃ bhrātṝṣiṇā dvirguruṇānuśiṣṭaḥ /",
    "GK19asvsaunu:671": " sarvāsv avasthāsu labhe na śāntiṃ priyāviyogād iva cakravākaḥ //",
    "GK19asvsaunu:672": " adyāpi tan me hṛdi vartate ca yad darpaṇe vyākulite mayā sā /",
    "GK19asvsaunu:673": " kṛtānṛtakrodhakam abravīn māṃ kathaṃ kṛto 'sīti śaṭhaṃ hasantī //",
    "GK19asvsaunu:674": " yathaiṣy anāśyānaviśeṣakāyāṃ mayīti yan mām avadac ca sāśru /",
    "GK19asvsaunu:675": " pāriplavākṣeṇa mukhena bālā tan me vaco 'dyāpi mano ruṇaddhi // Saund_7.19",
    "GK19asvsaunu:676": " baddhvāsanaṃ parvatanirjharasthaḥ svastho yathā dhyāyati bhikṣur eṣaḥ /",
    "GK19asvsaunu:677": " saktaḥ kva cin nāham ivaiṣa nūnaṃ śāntas tathā tṛpta ivopaviṣṭaḥ //",
    "GK19asvsaunu:678": " puṃskokilānām avicintya ghoṣaṃ vasantalakṣmyām avicārya cakṣuḥ /",
    "GK19asvsaunu:679": " śāstraṃ yathābhyasyati caiṣa yuktaḥ śaṅke priyākarṣati nāsya cetaḥ //",
    "GK19asvsaunu:680": " asmai namo 'stu sthiraniścayāya nivṛttakautūhalavismayāya /",
    "GK19asvsaunu:681": " śāntātmane 'ntargatamānasāya caṅkramyamāṇāya nirutsukāya // Saund_7.22 //",
    "GK19asvsaunu:682": " nirīkṣamāṇāya jalaṃ sapadmaṃ vanaṃ ca phullaṃ parapuṣṭajuṣṭam /",
    "GK19asvsaunu:683": " kasyāsti dhairyaṃ navayauvanasya māse madhau dharmasapatnabhūte //",
    "GK19asvsaunu:684": " bhāvena garveṇa gatena lakṣmyā smitena kopena madena vāgbhiḥ /",
    "GK19asvsaunu:685": " jahruḥ striyo devanṛparṣisaṃghān kasmād dhi nāsmadvidham āṣipeyuḥ //",
    "GK19asvsaunu:686": " kāmābhibhūto hi hiraṇyaretāḥ svāhāṃ siṣeve maghavān ahalyām /",
    "GK19asvsaunu:687": " sattvena sargeña ca tena hīnaḥ strīnirjitaḥ kiṃ bata mānuṣo 'ham //",
    "GK19asvsaunu:688": " sūryaḥ saraṇyūṃ prati jātarāgas tatprītaye taṣṭa iti śrutaṃ naḥ /",
    "GK19asvsaunu:689": " yām aśvabhūto 'śvavadhuṃ sametya yato 'śvinau tau janayāṃ babhūva //",
    "GK19asvsaunu:690": " strīkāraṇaṃ vairaviṣaktabuddhyor vaivasvatāgnyoś calitātmadhṛtyoḥ /",
    "GK19asvsaunu:691": " bahūni varṣāṇi babhūva yuddhaṃ kaḥ strīnimittaṃ na caled ihānyaḥ //",
    "GK19asvsaunu:692": " bheje śvapākīṃ munir akṣamālāṃ kāmād vaiṣṭhaś ca sa sadvariṣṭaḥ /",
    "GK19asvsaunu:693": " yasyāṃ vivasvān iva bhūjalādaḥ sutaḥ prasūto 'sya kapiñjalādaḥ //",
    "GK19asvsaunu:694": " parāśaḥ śāpaśaras taharṣiḥ kālīṃ siṣeve jhaṣagarbhayonim /",
    "GK19asvsaunu:695": " suto 'sya yasyāṃ suṣuve mahātmā dvaipāyano vedavibhāgakartā // Saund_7.29",
    "GK19asvsaunu:696": " dvaipāyano dharmaparāyañaś ca reme samaṃ kāśiṣu veśyavadhva /",
    "GK19asvsaunu:697": " yayā hato 'bhūc calanūpureña pādena vidyullatayeva meghaḥ // Saund_7.30 //",
    "GK19asvsaunu:698": " tathāñgirā rāgaparītacetāḥ sarasvatīṃ brahmasutaḥ siṣeve /",
    "GK19asvsaunu:699": " sārasvato yatra suto 'sya jajñe naṣṭasya vedasya punaḥpravaktā //",
    "GK19asvsaunu:700": " tathā nṛparṣer dilipasya yajñe svargastriyāṃ kāśyapa āgatāsthaḥ /",
    "GK19asvsaunu:701": " srucaṃ gṛhītvā sravad ātmatejaś cikṣepa vahnāv asito yato 'bhūt //",
    "GK19asvsaunu:702": " tathāṅgado 'ntaṃ tapaso 'pi gatvā kāmābhibhūto yamunām agacchat /",
    "GK19asvsaunu:703": " dhīmattaraṃ yatra rahītaraṃ sa sāraṅgajuṣṭaṃ janayāṃ babhūva // Saund_7.33",
    "GK19asvsaunu:704": " niśāmya śāntāṃ naradevakanyāṃ vane 'pi śānte 'pi ca vartamānaḥ /",
    "GK19asvsaunu:705": " cacāla dhairyān munir ṛṣyaṣṛṅgaḥ śailo mahīkampa ivoccaśṛṅgaḥ //",
    "GK19asvsaunu:706": " brahmarṣibhāvārtham apāsya rājyaṃ bheje vanaṃ yo viṣayeṣv anāsthaḥ /",
    "GK19asvsaunu:707": " sa gādhijaś cāpahṛto ghṛtācyā samā daśaikaṃ divasaṃ viveda // Saund_7.35",
    "GK19asvsaunu:708": " tathaiva kandarpaśarābhimṛṣṭo rambhāṃ prati stuḥilaśirā mumūrcha /",
    "GK19asvsaunu:709": " yaḥ kāmaroṣātmatayānapekṣaḥ śaśāpa tām apratigṛhyamāṇaḥ // Saund_7.36 //",
    "GK19asvsaunu:710": " pramadvarāyāṃ ca ruruḥ priyāyāṃ bhujaṅgamenāpahṛtendriyāyām /",
    "GK19asvsaunu:711": " saṃdṛśya saṃdṛśya jaghāna sarpān priyaṃ na roṣeṇa tapo rarakṣa //",
    "GK19asvsaunu:712": " naptā śaśāṅkasya yaśoguṇāṅko budhasya sūnur vibhudhaprabhāvaḥ /",
    "GK19asvsaunu:713": " tathorvaśīm apsarasaṃ vicintya rājarṣir unmādam agacchad aiḍaḥ //",
    "GK19asvsaunu:714": " rakto girer mūrdhani menakāyāṃ kāmātmakatvāc ca sa tāljaṅghaḥ /",
    "GK19asvsaunu:715": " pādena viśvāvasunā saroṣaṃ vajreṇa hintāla ivābhijaghne // Saund_7.39 //",
    "GK19asvsaunu:716": " nāśaṃ gatāyāṃ paramāṅganāyāṃ gaṅgājale 'naṅgaparītacetāḥ /",
    "GK19asvsaunu:717": " jahnuś ca gaṅgāṃ nṛpatir bhujābhyāṃ rurodha maināka ivācalendraḥ //",
    "GK19asvsaunu:718": " nṛpaś ca gaṅgāvirahāj jughūrṇa gaṅgāmbhasā sāla ivāttamūlaḥ /",
    "GK19asvsaunu:719": " kulapradīpaḥ pratipasya sūnuḥ śrīmattanuḥ śantanur asvatantraḥ //",
    "GK19asvsaunu:720": " hṛtāṃ ca saunandakinānuśocan prāptām invorvīṃ striyam urvaśīṃ tām /",
    "GK19asvsaunu:721": " sadvṛttavarmā kila somavarmā babhrāma cittodhavabhinnavarmā // Saund_7.42",
    "GK19asvsaunu:722": " bhāryāṃ mṛtāṃ cānumamāra rājā bhīmaprabhāvo bhuvi bhīmakaḥ saḥ /",
    "GK19asvsaunu:723": " balena senāka iti prakāśaḥ senāpatir deva ivāttasenaḥ // Saund_7.43 //",
    "GK19asvsaunu:724": " svargaṃ gate bhartari śantanau ca kālīṃ jihirṣan janamejayaḥ saḥ /",
    "GK19asvsaunu:725": " avāpa bhīṣmāt samavetya mṛtyuṃ na tadgataṃ manmhatham utsasarje //",
    "GK19asvsaunu:726": " śaptaś ca pāṇḍur madanena nūnaṃ strīṇāṃ vaśaṃ kāmavaśena jagmuḥ /",
    "GK19asvsaunu:727": " jagāma mādrīṃ na maharṣiśāpād asevyasevī vimamarśa mṛtyum // Saund_7.45 //",
    "GK19asvsaunu:728": " evaṃvidhā devanṛparṣisaṅghaḥ strīṇāṃ vaśaṃ kāmavaśena jagmuḥ /",
    "GK19asvsaunu:729": " dhiyā ca sāreṇa ca durbalaḥ san priyām apaśyan kimu viklavo 'ham //",
    "GK19asvsaunu:730": " yāsyāmi tasmād gṛham eva bhūyaḥ kāmaṃ kariṣye vidhivat sakāmam /",
    "GK19asvsaunu:731": " na hy anyacittasya calendriyasya liṅgaṃ kṣamaṃ dharmapathāc cyutasya //",
    "GK19asvsaunu:732": " pāṇau kapālam avadhāya vidhāya mauṇḍyaṃ māna nidhāya vikṛtaṃ paridhāya vāsaḥ /",
    "GK19asvsaunu:733": " yasyoyoddhavo na dhṛtir asti na śānti asti citrapradīpa iva so 'sti ca nāsti caiva // Saund_7.48",
    "GK19asvsaunu:734": " yo niḥsṛtaś ca na ca niḥsṛtakāmarāgaḥ kāṣāyam udvahati yo na ca niṣkasāyaḥ",
    "GK19asvsaunu:735": " pātraṃ bibharti ca guṇair na ca pātrabhūto kiṅgaṃ vahann api sa naiva gṛhī na bhikṣuḥ // Saund_7.49",
    "GK19asvsaunu:736": " na nyāyyam anvayavataḥ parigṛhya liṅgaṃ bhūyo vimoktum iti yo 'pi hi me vicāraḥ /",
    "GK19asvsaunu:737": " so 'pi praṇaśyati vicintya nṛpapravīrāṃs tān ye tapovanaṃ apāsya gṛhāṇy atīyuḥ // Saund_7.50",
    "GK19asvsaunu:738": " śālvādhipo hi sasuto 'pi tathāmbarīṣo rāmo 'ndhva eva sa ca sāṃkṛtir antidevaḥ /",
    "GK19asvsaunu:739": " cīrāṇy apāsya dadhire punar aṃśukāni chittvā jaṭāṣ ca kuṭilā mukuṭāni babhruḥ // Saund_7.51",
    "GK19asvsaunu:740": " tasmād bhikṣārthaṃ mama gurur ito yāvad eva prayātas tyaktvā kāṣāyaṃ gṛham aham itas tāvad eva prayāsye /",
    "GK19asvsaunu:741": " pūjyaṃ liṅgaṃ hi skalitamanaso bibhrataḥ kliṣṭabuddher nāmutrārthaḥ syād upahatamater nāpy ayaṃ jīvalokaḥ // Saund_7.52 //",
    "GK19asvsaunu:742": " Saundarananda mahākāvye nandivlāpo nāma saptamaḥ sargaḥ /",
    "GK19asvsaunu:743": " CANTO VIII atha nandam adhīralocanaṃ gṛhayānotsukam utsukotuskam /",
    "GK19asvsaunu:744": " abhigamya śivena cakṣuṣā śramaṇaḥ kaś cid uvāca maitrayā // Saund_8.1 //",
    "GK19asvsaunu:745": " kim idaṃ mukham aśrudurinaṃ hṛdayasthaṃ vivṛṇoti te tamaḥ /",
    "GK19asvsaunu:746": " dhṛtim ehi niyaccha vikriyāṃ na hi bāṣpaś ca śamaś ca śobhate // Saund_8.2",
    "GK19asvsaunu:747": " dvividhā samudeti vedanā niyataṃ cetasi deha eva ca /",
    "GK19asvsaunu:748": " śrutavidhyupacārakovidā dvividhā eva tayoś cikitsakāḥ // Saund_8.3 //",
    "GK19asvsaunu:749": " tad iyaṃ yadi kāyikī rujā bhiṣaje tūrṇam anūnam ucyatām /",
    "GK19asvsaunu:750": " viniguhya hi rogam āturo nacirāt tīvram anartham ṛcchati // Saund_8.4 //",
    "GK19asvsaunu:751": " atha duḥkham idaṃ manomayaṃ vada vakṣyāmi yad atra bheṣajam /",
    "GK19asvsaunu:752": " manaso hi rajastamasvino bhiṣajo 'dhyātmavidaḥ parīkṣakāḥ // Saund_8.5 //",
    "GK19asvsaunu:753": " nikhilena ca satyam ucyatāṃ yadi vācyaṃ mayi saumya manyaste /",
    "GK19asvsaunu:754": " gatayo vividhā hi cetasāṃ bahuguhyāni madākulāni ca // Saund_8.6 //",
    "GK19asvsaunu:755": " iti tena sa coditas tadā vyavasāyaṃ pravivakṣur ātmanaḥ /",
    "GK19asvsaunu:756": " avalambya kare kareṇa taṃ pravivakṣur ātmanaḥ // Saund_8.7 //",
    "GK19asvsaunu:757": " atha tatra śucau latāgṛhe kusumodgāriṇi tau niṣedatuḥ /",
    "GK19asvsaunu:758": " mṛdubhir mṛdumāruteritair upagūdhāv iva bālapallavaiḥ // Saund_8.8 //",
    "GK19asvsaunu:759": " sa jagāda tataś cikīṣitam ghananiśvāsagṛhītam antarā /",
    "GK19asvsaunu:760": " śrutavāgviśadāya bhikṣave viduṣā pravrajitena durvacam // Saund_8.9 //",
    "GK19asvsaunu:761": " sadṛśaṃ yadi dharmacāriṇaḥ satataṃ prāṇiṣu maitracetasaḥ /",
    "GK19asvsaunu:762": " adhṛtau yad iyaṃ hitaiṣitā mayi te syāt karuṇātmanaḥ sataḥ // Saund_8.10",
    "GK19asvsaunu:763": " ata eva ca me viśeṣataḥ pravivakṣā kṣamavādini tvayi /",
    "GK19asvsaunu:764": " na hi bhāvam imaṃ calātmane kathayeyaṃ bruvate 'py asādhave // Saund_8.11",
    "GK19asvsaunu:765": " tad idaṃ śṛṇu me samāsato na rame dharavidhāv ṛte priyām /",
    "GK19asvsaunu:766": " girisānuṣu kāminīm ṛte kṛtaretā iva kiṃnaraś caran // Saund_8.12 //",
    "GK19asvsaunu:767": " vanavāsasukhāt parāṅmukhaḥ prayiyāsā gṛham eva yena me /",
    "GK19asvsaunu:768": " na hi śarma labhe tayā vinā nṛpatir hīna ivottamaśriyā // Saund_8.13 //",
    "GK19asvsaunu:769": " atha tasya niśamya tadvacaḥ priyabhāryābhimukhasya śocataḥ /",
    "GK19asvsaunu:770": " śramaṇaḥ sa śiraḥ prakampayan nijagādātmagataṃ śanair idam // Saund_8.14",
    "GK19asvsaunu:771": " kṛpaṇaṃ bata yūthalālaso mahato vyādhabhayād viniḥsṛtaḥ /",
    "GK19asvsaunu:772": " pravivikṣati vāgurāṃ mṛgaś capalo gītaraveṇa vañcitaḥ // Saund_8.15 //",
    "GK19asvsaunu:773": " vihagaḥ khalu jālasaṃvṛto hitakāmena janena mokṣitaḥ /",
    "GK19asvsaunu:774": " vicaran phalapuṣpavadvanaṃ pravivikṣuḥ svayam eva pañjaram // Saund_8.16",
    "GK19asvsaunu:775": " kalabhaḥ kariṇā khalūddhṛto bahupaṅkād viṣamān nadītalāt /",
    "GK19asvsaunu:776": " jalatarṣavaśena tāṃ punaḥ saritaṃ grāhavatī titīrṣati // Saund_8.17 //",
    "GK19asvsaunu:777": " śaraṇe sabhujaṅgame svapan pratibuddhena pareña bodhitaḥ /",
    "GK19asvsaunu:778": " taruṇaḥ khalu jātavibhramaḥ svayam ugraṃ bhujagaṃ jighṛkṣati // Saund_8.18",
    "GK19asvsaunu:779": " mahatā khalu jātavedasā jvalitād utpatito vanadrumāt /",
    "GK19asvsaunu:780": " punar icchati nīḍatṛṣṇayā patituṃ tatra gatavyatho dvijaḥ // Saund_8.19 //",
    "GK19asvsaunu:781": " avaśaḥ khalu kāmamūrchayā priyayā śyenabhayād vinākṛtaḥ /",
    "GK19asvsaunu:782": " na dhṛtiṃ samupaiti na hriyaṃ karuṇaṃ jīvati jīvajīvakaḥ // Saund_8.20 //",
    "GK19asvsaunu:783": " akṛtātmatayā tṛṣānvito ghṛṇayā caiva dhiyā ca varjitaḥ /",
    "GK19asvsaunu:784": " aśanaṃ khalu vāntam ātmanā kṛpañaḥ śvā punar attum icchati // Saund_8.21",
    "GK19asvsaunu:785": " iti manmathaśokakarṣitaṃ tam anudhyāya muhur nirīkṣya ca /",
    "GK19asvsaunu:786": " śramaṇaḥ sa hitābhikāṅkṣayā guṇavadvākyam uvāca vipriyam // Saund_8.22 //",
    "GK19asvsaunu:787": " avicārayataḥ śubhāśubhaṃ viṣayeṣv eva niviṣṭacetasaḥ /",
    "GK19asvsaunu:788": " upapannam alabdhacakusuṣo na ratiḥ śreyasi ced bhavet tava // Saund_8.23",
    "GK19asvsaunu:789": " śravaṇe grahaṇe 'tha dhāraṇe paramārthāvagame manaḥśame /",
    "GK19asvsaunu:790": " aviṣaktamateś calātmano na hi dharme 'bhiratir vidhīyate // Saund_8.24 //",
    "GK19asvsaunu:791": " viṣayeṣu tu doṣadarśinaḥ parituṣṭasya śucer amāninaḥ /",
    "GK19asvsaunu:792": " śamakarmasu yuktacetasaḥ kṛtabuddher na ratir na vidyate // Saund_8.25 //",
    "GK19asvsaunu:793": " ramate tṛṣito dhanaśriyā ramate kāmasukhen bāliśaḥ /",
    "GK19asvsaunu:794": " ramate praśamena sajjanaḥ paribhogān paribhūya vidyayā // Saund_8.26 //",
    "GK19asvsaunu:795": " api ca prathitasya dhīmataḥ kulajasyārcitaliṅgadhāriṇaḥ /",
    "GK19asvsaunu:796": " sadṛśī na gṛhāya cetanā praṇatir vāyuvaśād girer iva // Saund_8.27 //",
    "GK19asvsaunu:797": " spṛhyet parasaṃśritāya yaḥ paribhūyātmavaśāṃ svatantratām /",
    "GK19asvsaunu:798": " upaśāntipathe śive sthitaḥ spṛhayed doṣavate gṛhāya saḥ // Saund_8.28 //",
    "GK19asvsaunu:799": " vyasanābhihato yathā viśet parmuktaḥ punar eva bandhanam /",
    "GK19asvsaunu:800": " samupetya vanaṃ tathā punar gṛhasaṃjñaṃ mṛgayeta bandhanam // Saund_8.29",
    "GK19asvsaunu:801": " puruṣaś ca vihāya yaḥ kaliṃ punar icchet kalim eva sevitum /",
    "GK19asvsaunu:802": " sa vihāya bhajeta bāliṣaḥ kalibhūtām ajitendriyaḥ priyām // Saund_8.30 //",
    "GK19asvsaunu:803": " saviṣā iva saṃśritā latāḥ parimṛṣṭā iva soragā guhāḥ /",
    "GK19asvsaunu:804": " vivṛtā iva cāsayo dhṛtā vyasanāntā hi bhavanti yoṣitaḥ // Saund_8.31 //",
    "GK19asvsaunu:805": " pramadāḥ samadā madapradāḥ pramadā vītamadā bhayapradāḥ /",
    "GK19asvsaunu:806": " iti doṣabhayāvahāś ca tāḥ katham arhanti niṣevanaṃ nu tāḥ // Saund_8.32 //",
    "GK19asvsaunu:807": " svajanaḥ svajanena bhidyate suhṛdaś cāpi suhṛjjanena yat /",
    "GK19asvsaunu:808": " paradoṣavikṣaṇāḥ śaṭhās tadanāryāḥ pracaranti yoṣitaḥ // Saund_8.33 //",
    "GK19asvsaunu:809": " kulajāḥ kṛpaṇībhavanti yad yad ayuktaṃ pracaranti sāhasam /",
    "GK19asvsaunu:810": " praviśanti ca yac camūmukhaṃ rabhasās tatra nimittam aṅganāḥ // Saund_8.34",
    "GK19asvsaunu:811": " vacanena haranati valgunā niśitena praharanti cetasā /",
    "GK19asvsaunu:812": " madhu tiṣṭhati vāci yoṣitāṃ hṛdaye hālahalaṃ mahadviṣam // Saund_8.35 //",
    "GK19asvsaunu:813": " pradahan dahano 'pi gṛhyate viśarīraḥ pavano 'pi gṛhyate /",
    "GK19asvsaunu:814": " kupito bhujago 'pi gṛhyate pradānāṃ tu mano na gṛhyate // Saund_8.36 //",
    "GK19asvsaunu:815": " na vapur vimṛśanti na śriyaṃ na matiṃ nāpi kulaṃ na vikramam /",
    "GK19asvsaunu:816": " praharanty aviśeṣataḥ striyaḥ sarito grāhakulākulā iva // Saund_8.37 //",
    "GK19asvsaunu:817": " na vaco madhuraṃ na lālanaṃ smarati strī na ca suahṛdaṃ kva cit /",
    "GK19asvsaunu:818": " kalitā vanitaiva cañcalā tad ihāriṣv iva nāvalambyate // Saund_8.38 //",
    "GK19asvsaunu:819": " adadatsu bhavanti narmadāḥ pradadatsu praviśanti vibhramam /",
    "GK19asvsaunu:820": " praṇateṣu bhavanti garvitāḥ pramadās tṛptatarāś ca māniṣu // Saund_8.39 //",
    "GK19asvsaunu:821": " guṇavatsu caranti bhartṛvad guṇahīneṣu caranti putravat /",
    "GK19asvsaunu:822": " dhanavatsu caranti tṛṣṇayā dhanahīneṣu caranty avajñayā // Saund_8.40 //",
    "GK19asvsaunu:823": " viṣayād viṣayāntaraṃ gatā pracaraty eva yathā hṛtāpi gauḥ /",
    "GK19asvsaunu:824": " anavekṣitapūrvasauhṛdā ramate 'nyatra gatā tathāṅganā // Saund_8.41 //",
    "GK19asvsaunu:825": " praviśanty api hi striyaś citām anubhadhnanty api muktajīvtāḥ /",
    "GK19asvsaunu:826": " api bibhrati naiva yantraṇā na tu bhāvena vahanti sāhṛdam // Saund_8.42 //",
    "GK19asvsaunu:827": " ramayanti patīn kathaṃ cana pramadā yāḥ patidevatāḥ kva cit /",
    "GK19asvsaunu:828": " calacittatayā sahasraśo ramayante hṛdayaṃ svan eva tāḥ // Saund_8.43 //",
    "GK19asvsaunu:829": " śvapacaṃ kila senajitsutā cakame mīnaripuṃ kumudvatī /",
    "GK19asvsaunu:830": " mṛgarājam atho bṛhadrathā pramadānām agatir na vidyate // Saund_8.44 //",
    "GK19asvsaunu:831": " kuruhaihayavṛṣṇivaṃśajā bahumāyākavaco 'tha śambaraḥ /",
    "GK19asvsaunu:832": " munir ugratapāś ca gautamaḥ samavāpur vanitoddhataṃ rajaḥ // Saund_8.45 //",
    "GK19asvsaunu:833": " akṛtajñam anāryam asthiraṃ vanitānām ida īdṛśaṃ manaḥ /",
    "GK19asvsaunu:834": " katham arhati tāsu paṇḍito hṛdayaṃ sañjayituṃ calātmasu // Saund_8.46 //",
    "GK19asvsaunu:835": " atha sūkṣmamati dvayāśivaṃ laghu tāsāṃ hṛdayaṃ na paśyasi /",
    "GK19asvsaunu:836": " kimu kāyam asadgṛhaṃ sravad vaintānām aśuciṃ na paśyasi // Saund_8.47 //",
    "GK19asvsaunu:837": " anulepanam añjanaṃ srajo maṇimuktātapanīyam aṃśukam /",
    "GK19asvsaunu:838": " yad ahany ahani pradhāvanair vasanaiś cābharaṇaiś ca saṃskṛtam /",
    "GK19asvsaunu:839": " aśubhaṃ tamasāvṛtekṣaṇaḥ śubhato gacchasi nāvagacchasi // Saund_8.48 //",
    "GK19asvsaunu:840": " atha vā samavaiṣi tattanūm aśubhāṃ tvaṃ na tu saṃvid asti te /",
    "GK19asvsaunu:841": " surabhiṃ vidadhāsi hi kriyām aśuces tatprabhavasya śāntaye // Saund_8.49",
    "GK19asvsaunu:842": " malapañkadharā digambarā prakṛtisthair nakhadantaromabhiḥ /",
    "GK19asvsaunu:843": " yadi sādhu kim atra yoṣitāṃ sahajaṃ tāsu vicīyatāṃ śuci // Saund_8.50 //",
    "GK19asvsaunu:844": " malapaṅkadharā digambarā prakṛtisthair nakhadantaromabhiḥ /",
    "GK19asvsaunu:845": " yadi sā tava sundarī bhaven niyataṃ te 'dya na sundarī bhavet //",
    "GK19asvsaunu:846": " sravatīm aśuciṃ spṛśec ca kaḥ saghuṇo jarjarabhāṇḍavat striyam /",
    "GK19asvsaunu:847": " yadi kevalayā tvacāvṛtā na bhaven makṣikapattramātrayā // Saund_8.52 //",
    "GK19asvsaunu:848": " tvacaveṣṭhitam astipañjaraṃ yadi kāyaṃ samavaiṣi yoṣitām /",
    "GK19asvsaunu:849": " madanena ca kṛṣyase balād aghṛṇaḥ kāyaṃ samvaiṣi yoṣitām // Saund_8.53 //",
    "GK19asvsaunu:850": " śubhatām aśubheṣu kalpayan nakhadantatvacakeśaromasu /",
    "GK19asvsaunu:851": " avicakṣaṇa kiṃ na paśyasi prakṛtiṃ ca prabhavaṃ ca yoṣitām // Saund_8.54",
    "GK19asvsaunu:852": " tad avetya manaḥśarīrayor vanitā doṣavatīr viśeṣataḥ /",
    "GK19asvsaunu:853": " capalaṃ bhavanotsukaṃ manaḥ pratisaṃkhyānabalena vāryatām // Saund_8.55 //",
    "GK19asvsaunu:854": " śrutavān matimān kulodgataḥ paramasya praśamasya bhājanam /",
    "GK19asvsaunu:855": " upagamya yathā tathā punar na hi behttuṃ niyamaṃ tvam arhasi // Saund_8.56",
    "GK19asvsaunu:856": " abhijanamahato manasvinaḥ priyayaśaso bahumānam icchataḥ /",
    "GK19asvsaunu:857": " nidhanam api varaṃ sthirātmanaś cyutavinayasya na caiva jīvitam //",
    "GK19asvsaunu:858": " baddhvā yathā hi kavacaṃ pragṛhītacāpo nindyo bhavaty apasṛtaḥ samarād rathasthaḥ /",
    "GK19asvsaunu:859": " bhaikṣākam abhyupagataḥ parigṛhya liṅgaṃ nindyas tathā bhavati kāmarhṛtendriyāśvaḥ // Saund_8.58",
    "GK19asvsaunu:860": " hāsyo yathā ca paramābharaṇāmbarasrag bhaikṣaṃ caran dhṛtadhanuś calacitramauliḥ /",
    "GK19asvsaunu:861": " vairūpyam abhyupagataḥ paraiṇḍabhojī hāsyas tathā gṛhasukhābhimukhaḥ satṛṣṇaḥ // Saund_8.59",
    "GK19asvsaunu:862": " yathā svannaṃ bhuktvā paramaśyanīye 'pi śayito varāho nirmuktaḥ punar aśuci dhāvet paricitam",
    "GK19asvsaunu:863": " tathā śreyaḥ śṛṇvan praśamasukham āsvādya guṇavad vanaṃ śāntaṃ hitvā gṛham abhilaṣet kāmatṛṣitaḥ yatholkā hastasthā dahati pavanapreritaśikhā yathā pādākrānto daśati bhujagaḥ krodharabhasaḥ",
    "GK19asvsaunu:864": " yathā hanti vyāghraḥ śiśur api gṛhīto gṛhagataḥ tathā strīsaṃsargo bhuvidham anarthāya bhavati tad vijñāya manaḥśarīraniyatān nāriṣu doṣān imān matvā kāmasukhaṃ nadījalacalaṃ kleśāya śokāya ca /",
    "GK19asvsaunu:865": " dṛṣṭvā durbalam āmapatrasadṛśaṃ mṛtyūpasṛṣṭaṃ jagan nirmokṣāya kuruṣva buddhim atulām utkaṇṭhituṃ nārhasi // Saund_8.62 //",
    "GK19asvsaunu:866": " Sundaranande mahākāvye strīvighāto nāmāṣṭamaḥ sargaḥ /",
    "GK19asvsaunu:867": " CANTO IX athaivam ukto 'pi sa tena bhiṣuṇā jagāma naivopaśamaṃ priyāṃ prati /",
    "GK19asvsaunu:868": " tathā hi tām eva tadā sa cintayan na tasya śuśrāva visaṃjñavad vacaḥ //",
    "GK19asvsaunu:869": " yathā hi vaidyasya cikīrṣataḥ śivaṃ vaco na gṛhnāti mumūrṣur āturaḥ /",
    "GK19asvsaunu:870": " tathaiva matto balarūpayauvanair hitaṃ na jagrādha sa tasya tadvacaḥ //",
    "GK19asvsaunu:871": " na cātra citraṃ yadi rāgapāpmanā mano 'bhibhūyeta tamovṛtāmanaḥ /",
    "GK19asvsaunu:872": " narasya pāpmā hi tadā nivartate yadā bhavaty antagataṃ tamas tanu //",
    "GK19asvsaunu:873": " tatas tathākṣiptam avekṣya taṃ tadā balena rūpeṇa ca yauvanena ca /",
    "GK19asvsaunu:874": " gṛhaprayāṇaṃ prati ca vyavasthitaṃ śaśāsa nandaṃ śramaṇaḥ sa śantaye //",
    "GK19asvsaunu:875": " balaṃ ca rūpaṃ ca navaṃ ca yauvanaṃ tathāvagacchāmi yathāvagacchasi /",
    "GK19asvsaunu:876": " ahaṃ iv idaṃ te trayam avyavastitaṃ yathāvabuddho na tathāvabudhyase //",
    "GK19asvsaunu:877": " idaṃ hi rogāyatanaṃ jarāvaśaṃ nadītaṭānokahavac calācalam /",
    "GK19asvsaunu:878": " na vetsi dehaṃ jalaphenadurbalaṃ balasthatām ātmani yena manyase //",
    "GK19asvsaunu:879": " yadānnapānāsanayānakarmaṇām asevanād apy atisevanād api /",
    "GK19asvsaunu:880": " śarīram āsannavipatti dṛśyate bale 'bhimānas tava kena hetunā // Saund_9.7",
    "GK19asvsaunu:881": " himātapavyādhijarākṣudādibhir yadāpy anarthair upamīyate jagat /",
    "GK19asvsaunu:882": " jalaṃ śucau māsa ivārkaraśmibhiḥ kṣayaṃ vrajan kiṃ baladṛpta manyase //",
    "GK19asvsaunu:883": " tvagasthimāṃsakṣatajātmakaṃ yada śarīram āhāravaśena tiṣṭhati /",
    "GK19asvsaunu:884": " ajasram ārtaṃ satatapratikriyaṃ balānvito 'smīti kathaṃ vihanyase //",
    "GK19asvsaunu:885": " yathā ghaṭaṃ mṛnmayam āmam āśrito naras titīrṣet kṣubhitaṃ mahārṇavam /",
    "GK19asvsaunu:886": " samucchrayaṃ tadvad asāram udvahan balaṃ vyavasyed viṣayārtham udyataḥ //",
    "GK19asvsaunu:887": " śariram āmād api mṛnmayam āmam āśrito naras titīrṣet kṣubhitaṃ mahārṇavam",
    "GK19asvsaunu:888": " citraṃ hi tiṣṭhed vidhivaddhṛto ghaṭād idaṃ nu niḥsāratmaṃ mataṃ mama //",
    "GK19asvsaunu:889": " yadāmbubhūvāyvanalāś ca dhātavaḥ sadā viruddhā viṣamā ivoragāḥ /",
    "GK19asvsaunu:890": " bhavanty anarthāya śarīram āśritāḥ kathaṃ balaṃ rogavidho vyavasyasi //",
    "GK19asvsaunu:891": " prāyanti mantraiḥ praśamaṃ bhujaṅgamā na mantrasādhyās tu bhavanti dhātavaḥ /",
    "GK19asvsaunu:892": " kva cic ca kiṃ cic ca daśanti pannagāḥ sadā ca sarvaṃ ca tudanti dhātavaḥ // Saund_9.13",
    "GK19asvsaunu:893": " idaṃ hi śayyāsanapānabhojanair guṇaiḥ śariraṃ ciram apy avekṣitam /",
    "GK19asvsaunu:894": " na marṣayaty ekam api vytikramaṃ yato mahāśiviṣavat prakupyati //",
    "GK19asvsaunu:895": " yadā himārto jvalanaṃ niṣevate himaṃ nidāghābhihato 'bhikāṅkṣati /",
    "GK19asvsaunu:896": " kṣudhānivto 'nnaṃ salilaṃ tṛṣānvito balaṃ kutaḥ kiṃ ca kathaṃ ca kasya ca",
    "GK19asvsaunu:897": " tad evam ajñāya śarīram āturaṃ balānvito 'smīti na mantum arhasi /",
    "GK19asvsaunu:898": " asāram asvantam aniścitaṃ jagaj jagaty anitye balam avyavasthitam //",
    "GK19asvsaunu:899": " kva kārtavīryasya balābhimāninaḥ shasrabāhor balam arjunasya tat /",
    "GK19asvsaunu:900": " cakarta bāhūn yudhi yasya bhārgavo mahānti śṛṅgāṇy aśanir girer iva //",
    "GK19asvsaunu:901": " kva tadbalaṃ kaṃsavikarṣiṇo hares turaṅgarājasya puṭāvabhedinaḥ /",
    "GK19asvsaunu:902": " yam ekabāṇena nijaghinvān jarāḥ kramāgatā rūpam ivottamaṃ jarā //",
    "GK19asvsaunu:903": " diteḥ sutasyāmararoṣakāriṇaś camūrucer vā namuceḥ kva tadbalam /",
    "GK19asvsaunu:904": " yam āhave kruddham ivāntakaṃ sthitaṃ jaghāna phenāvayavena vāsavaḥ //",
    "GK19asvsaunu:905": " balaṃ kurūṇāṃ kva ca tat tadābhavad yudhi jvalitvā tarasaujasā ca ye /",
    "GK19asvsaunu:906": " samitsammidhā jvalanā ivādhvare hatāsavo bhasmani paryavasthitāḥ //",
    "GK19asvsaunu:907": " ato viditvā balvīryamānināṃ balānvitānām avamarditaṃ balam /",
    "GK19asvsaunu:908": " jagaj jarāmṛtyuvaśaṃ vicārayan bale 'bhimānaṃ na vidhātum arhasi //",
    "GK19asvsaunu:909": " balaṃ mahad vā yadi vā na manyase kuruṣva yuddhaṃ saha tāvad indriyaiḥ /",
    "GK19asvsaunu:910": " jayaś ca te 'trāsti mahac ca te balaṃ parājayaś ced vitathaṃ ca te balam",
    "GK19asvsaunu:911": " tathā matā vīratarā manīṣiṇo jayanti lohāni ṣaśindriyāṇi ye // Saund_9.23",
    "GK19asvsaunu:912": " ahaṃ vapuṣmān iti yac ca manyase vicakṣaṇaṃ naitad idaṃ ca gṛhyatām /",
    "GK19asvsaunu:913": " kva tad vapuḥ sā ca vapuṣmatī tanur gadasya sāmyasya ca sāraṇasya ca //",
    "GK19asvsaunu:914": " yathā mayūraś calacitracandrako bibharti rūpaṃ guṇavat svabhāvataḥ /",
    "GK19asvsaunu:915": " śarīrasaṃskāraguṇād ṛte tathā bibharṣi rūpaṃ yadi rūpavān asi //",
    "GK19asvsaunu:916": " yadi pratīpaṃ vṛṇuyān na vāsasā na śaucakāle yadi saṃspṛśed apaḥ /",
    "GK19asvsaunu:917": " mṛjāviśeṣaṃ yadi nādadīta vā vapur vapuṣman vada kīdṛśaṃ bhavet //",
    "GK19asvsaunu:918": " navaṃ vayaś cātmagataṃ niśāmya yad gṛhonmukhaṃ te viṣayāptaye manaḥ /",
    "GK19asvsaunu:919": " niyaccha tac chailanadīrayopamaṃ drutaṃ hi gacchaty anvirati yauvanam //",
    "GK19asvsaunu:920": " ṛtur vyatītaḥ parivartate punaḥ kṣayaṅ prayātaḥ punar eti candramāḥ /",
    "GK19asvsaunu:921": " gataṃ gataṃ naiva tu saṃnivartate jalaṃ nadīnāṃ ca nṛṇāṃ ca yauvanam //",
    "GK19asvsaunu:922": " vivarṇitaśmaśru valīvikuñcitaṃ viśīrṇadantaṃ śithilabhru niṣprabham /",
    "GK19asvsaunu:923": " yadā mukhaṃ drakṣyasi jarjaraṃ tadā jarābhibhūto vimado bhaviṣyasi //",
    "GK19asvsaunu:924": " niṣevya pānaṃ madanīyam uttamaṃ niśāvivāseṣu cirād vimādyati /",
    "GK19asvsaunu:925": " naras tu matto balarūpayauvanair na kaś cid aprāpya jarāṃ vimādyati //",
    "GK19asvsaunu:926": " yathekṣur atyantarasaprapīḍito bhuvi praviddho dahanāya śuṣyate /",
    "GK19asvsaunu:927": " tathā jarāyantraniīḍitā tanur nipītasārā maraṇāya tiṣṭhati // Saund_9.31",
    "GK19asvsaunu:928": " yathā hi nṛbhyāṃ karapattram īritaṃ samucchritaṃ dāru bhinatty anekadhā /",
    "GK19asvsaunu:929": " tathocchritāṃ pātayati prajām imām aharniśābhyām upasaṃhitā jarā //",
    "GK19asvsaunu:930": " smṛteḥ pramoṣo vapuṣaḥ parābhavo rateḥ kṣayo vācchruticakṣuṣāṃ grahaḥ /",
    "GK19asvsaunu:931": " śramasya yonir balvīryayor vadho jarāsamo nāsti śarīriṇāṃ ripuḥ //",
    "GK19asvsaunu:932": " idaṃ viditvā nidhanasya daiśikaṃ jarābhidahānaṃ jagato mahadbhayam /",
    "GK19asvsaunu:933": " ahaṃ vapuṣmān balavān yuveti vā na mānam āroḍhum anāryam arhasi //",
    "GK19asvsaunu:934": " ahaṃ mamety eva ca raktacetasāṃ śarīrasaṃjñā tava yaḥ kalau grahaḥ /",
    "GK19asvsaunu:935": " tam utsṛjaivaṃ yadi śāmyatā bhaved bhayaṃ hy ahaṃ ceti mameti cārchati //",
    "GK19asvsaunu:936": " yadā śarīre na vaśo 'sti kasya cin nirasyamāne vividhair upaplavaiḥ /",
    "GK19asvsaunu:937": " kathaṃ kṣamaṃ vettum ahaṃ mameti vā śarīrasaṃjñaṃ gṛham āpadām idam //",
    "GK19asvsaunu:938": " sapannage yaḥ kugṛhe sadāśucau rameta nityaṃ pratisaṃskṛte 'bale /",
    "GK19asvsaunu:939": " sa duṣṭadhātāv aśucau calācale rameta kāye viparītdarśanaḥ // Saund_9.37",
    "GK19asvsaunu:940": " yathā prarohanti tṛṇāny ayatnataḥ kṣitau prayatnāt tu bhavnti śālayaḥ /",
    "GK19asvsaunu:941": " tathaiva duḥkhāni tṛñāny ayatnataḥ kṣitau pryatnāt tu bhavanti vā na vā //",
    "GK19asvsaunu:942": " śarīram ārtaṃ parikarṣataś calaṃ na cāsti kiṃ cit paramārthataḥ sukham /",
    "GK19asvsaunu:943": " sukhaṃ hi duḥkhapratikārasevayā sthite ca duḥkhe tanuni vyasvasyati //",
    "GK19asvsaunu:944": " yathānapekṣyāgryam apīsitaṃ sukhaṃ prabādhate duḥkham upetam aṇv api /",
    "GK19asvsaunu:945": " tathānapekṣyātmani duḥkham āgataṃ na vidyate kiṃ cana kasya cit sukham //",
    "GK19asvsaunu:946": " śarīram īdṛgbhahuduḥkham adhruvaṃ phalānurodhāh atha nāvagacchasi /",
    "GK19asvsaunu:947": " dravat phalebhyo dhṛtiraśmibhir mano nigṛhyatāṃ gaur iva śasyalālasā //",
    "GK19asvsaunu:948": " na kāmabhogā hi bhavanti tṛptaye havīṃṣi dīptasya vibhāvasor iva /",
    "GK19asvsaunu:949": " yathā yathā kāmasukheṣu vartate tathā tathecchā viṣayeṣu vardhate //",
    "GK19asvsaunu:950": " yathā ca kuṣṭhavyasanena duḥkhitaḥ pratāpanān naiva śamaṃ nigacchati /",
    "GK19asvsaunu:951": " tathendriyārtheṣv ajitendriyaś caran na kāmabhogair upaśāntim ṛcchati //",
    "GK19asvsaunu:952": " yathā hi bhaiṣajyasukhābhikāṅkṣayā bhajeta rogān na bhajeta tatkṣamam /",
    "GK19asvsaunu:953": " tathā śarīre bahuduḥkhabhājane rameta mohād viṣayābhikāṅkṣayā //",
    "GK19asvsaunu:954": " anarthakāmaḥ puruṣasya yo janaḥ sa tasya śatruḥ kila tena karmaṇā /",
    "GK19asvsaunu:955": " anarthamūlā viṣayāś ca kevalā nanu praheyā viṣamā yathārayaḥ // Saund_9.46",
    "GK19asvsaunu:956": " ihaiva bhūtvā ripavo vadhātmakāḥ prayānti kāle puruṣasya mitratām /",
    "GK19asvsaunu:957": " paratra caiveha ca duḥkhahetavo bhavanti kāmā na tu kasya cic chivāḥ //",
    "GK19asvsaunu:958": " yathopayuktaṃ rasavarṇagandhavad vadhāya kiṃpākaphalaṃ na puṣṭaye /",
    "GK19asvsaunu:959": " niṣevyamāṇā viṣayāś calātmano bhavanty anarthāya tathā na bhūtaye //",
    "GK19asvsaunu:960": " tat etad ājñāya vipāpmanātmanā vimokṣadharmādyupasaṃhitaṃ hitam /",
    "GK19asvsaunu:961": " juṣasva me sajjanasaṃmataṃ mataṃ pracakṣva vā niścayam udgiran giram //",
    "GK19asvsaunu:962": " iti hitam api bahv apīdam uktaḥ śrutamahatā śramaṇena tena nandaḥ /",
    "GK19asvsaunu:963": " na dhṛtim upayayau na śarma lebhe dvirada ivātimado madāndhacetāḥ //",
    "GK19asvsaunu:964": " nandasya bhāvam avagamya tataḥ sa bhikṣuḥ pāriplavaṃ gṛhasukhābhimukhaṃ na dharme /",
    "GK19asvsaunu:965": " sattvāśayānuśayabhāvaparkṣakāya buddhāya tattvadiuṣe kathayāṃ cakāra //",
    "GK19asvsaunu:966": " Saundaranande mahākāvye madāpavādo nāma navamaḥ sargaḥ /",
    "GK19asvsaunu:967": " CANTO X śrutvā tataḥ sadvratam utsisṛkṣuṃ bhāryāṃ didṛkṣuṃ bhavanaṃ vivikṣum /",
    "GK19asvsaunu:968": " nandaṃ nirānandam apetadhairyam abhyujjihīrṣur munir ājuhāva // Saund_10.1",
    "GK19asvsaunu:969": " taṃ prāptam aprāptavimokṣamārgaṃ papraccha cittaskhalitaṃ sucittaḥ /",
    "GK19asvsaunu:970": " sa hrīmate hrīvinato jagāda svaṃ niścayaṃ niścayakovidāya // Saund_10.2 //",
    "GK19asvsaunu:971": " nandaṃ viditvā sugatas tatas taṃ bhāryābhidhāne tamasi bhramantam /",
    "GK19asvsaunu:972": " pāṇau gṛhītvā viyad utpapāta maṇiṃ jale sādhur ivojjihīrṣuḥ // Saund_10.3",
    "GK19asvsaunu:973": " kāṣāyavastrau kanakāvadātau virejatus tau nabhasi prasanne /",
    "GK19asvsaunu:974": " anyonyasaṃśliṣṭavikīrṇapakṣau saraḥprakīrṇāv iva cakravākau // Saund_10.4",
    "GK19asvsaunu:975": " tau devadārūttamagandhavantaṃ nadīsaraḥprasravaṇaughavantam /",
    "GK19asvsaunu:976": " ājagmatuḥ kāñcanadhātumantaṃ devarṣimantaṃ himavantam āśu // Saund_10.5 //",
    "GK19asvsaunu:977": " tasmin girau cārañasiddhajuṣṭe śive havir dhūmakṛttottarīye /",
    "GK19asvsaunu:978": " āgamya pārasya nirāśrayasya tau tasthatur dvīpa ivāmbarasya // Saund_10.6",
    "GK19asvsaunu:979": " śāntendriye tatra munau sthite tu savismayaṃ dikṣu dadarśa nandaḥ /",
    "GK19asvsaunu:980": " darīś ca kuñjāṃś ca vanaukasaś ca vibhūṣaṇaṃ rakṣaṇam eva cādreḥ //",
    "GK19asvsaunu:981": " bahvāyate tatra site hi śṛṅge saṃkṣiptabarhaḥ śayito mayūraḥ /",
    "GK19asvsaunu:982": " bhuje balasyāyatapīnabāhor vaiḍūryakeyūra ivābabhāse // Saund_10.8 //",
    "GK19asvsaunu:983": " manaḥśilādhātuśilāśrayeṇa pītākṛtāṃso virarāja siṃhaḥ /",
    "GK19asvsaunu:984": " saṃtaptacāmīkarabhaktcitraṃ rūpyāṅgadaṃ śīrṇam ivāmbikasya // Saund_10.9",
    "GK19asvsaunu:985": " vyāghraḥ klavyāyatakhelagāmī lāṅgūlacakreṇa kṛtāpasvyaḥ /",
    "GK19asvsaunu:986": " babhau gireḥ prasravaṇaṃ pipāsur ditsan pitṛbhyo 'mbha ivāvatirṇaḥ //",
    "GK19asvsaunu:987": " calatkadambe himvannitambe tarau pralambe camaro lalambe /",
    "GK19asvsaunu:988": " chettuṃ vilagnaṃ na śaśāka bālaṃ kulodgatāṃ prītim ivāryavṛttaḥ //",
    "GK19asvsaunu:989": " suvarṇagaurāś ca kirātasaṃghā mayūrapattrojjvalagātralekhāḥ /",
    "GK19asvsaunu:990": " sārdūlapātapratimā guhābhayo niśeptur udgāra ivācalasya // Saund_10.12 //",
    "GK19asvsaunu:991": " darīcarīṇām atisundariṇāṃ manoharaśroṇikucodharīṇām /",
    "GK19asvsaunu:992": " vṛdndāni rejur diśi kiṃnarīṇāṃ puṣpotkacānām iva vallarīṇām // Saund_10.13",
    "GK19asvsaunu:993": " nagān nagasyopari devadārūn āyāsayantaḥ kapayo viceruḥ /",
    "GK19asvsaunu:994": " tebhyaḥ phalaṃ nāpurato 'pajagmur moghaprasādebhya iveśvarebhyaḥ //",
    "GK19asvsaunu:995": " tasmāt tu yūthād apasāryamāṇāṃ niṣpīditālaktakaraktavaktrām /",
    "GK19asvsaunu:996": " śākhāmṛgīm ekavipannadṛṣṭiṃ dṛṣṭvā munir nandam idaṃ babhāṣe //",
    "GK19asvsaunu:997": " kā nanda rūpeṇa ca ceṣṭayā ca saṃpaśyataś cārutarā matā te /",
    "GK19asvsaunu:998": " eṣā mṛgī viakavipanndṛṣṭiḥ sa vā jano yatra gatā taveṣṭiḥ // Saund_10.16",
    "GK19asvsaunu:999": " ity evam uktaḥ sugatena nandaḥ kṛtvā smitaṃ kiṃ cid idaṃ jagāda /",
    "GK19asvsaunu:1000": " kva cottamastrī bhagavan badhūs te mṛgi nagakleśkarī kva caiṣā //",
    "GK19asvsaunu:1001": " tato munis tasya niśamya vākyaṃ hetvantaraṃ kiṃ cid avekṣamāṇaḥ /",
    "GK19asvsaunu:1002": " ālambya nandaṃ prayayau tathaiva krīḍāvanaṃ vajradharasya rājñaḥ //",
    "GK19asvsaunu:1003": " ṛtāv rtāv ākṛtim eka eke kṣaṇe kṣaṇe bibhrati yatra vṛkṣāḥ /",
    "GK19asvsaunu:1004": " citrāṃ samastām api ke cid anye ṣaṇṇām ṛtūnāṃ śriyam udvahanti //",
    "GK19asvsaunu:1005": " puṣyanti ke cit surabhīr udārā mālāḥ srajaś ca grathitā vicitrāḥ /",
    "GK19asvsaunu:1006": " karṇānukūlān avataṃsakāṃṣ ca pratyarthibhūtān iva kuṇḍalānām //",
    "GK19asvsaunu:1007": " raktāni phullāḥ kamalāni yatra pradīpavṛkṣā iva bhānti vṛkṣā /",
    "GK19asvsaunu:1008": " praphullanīlotpalarohiṇo 'nye sonmīlitākṣā iva bhānti vṛkṣā // Saund_10.21",
    "GK19asvsaunu:1009": " nānāvirāgāṇy atha pāṇḍarāṇi suvarṇabhaktivyavabhāsitāni /",
    "GK19asvsaunu:1010": " atāntavāny ekaghanāni yatra sūkṣmāṇi vāsāṃsi phalanti vṛkṣā // Saund_10.22",
    "GK19asvsaunu:1011": " hārān maṇīn uttamakuṇḍalāni keyūravaryāṇy atha nūpurāṇi /",
    "GK19asvsaunu:1012": " evaṃvidhāny ābharaṇāni yatra svargānurūpāṇi phalanti vṛkṣaḥ // Saund_10.23",
    "GK19asvsaunu:1013": " vaiḍūryanālāni ca kāñcanāni padmāni vajrāṅkurakesarāṇi /",
    "GK19asvsaunu:1014": " sparśakṣamāṇy uttamagandhavanti rohanti niṣkampatalā nalinyaḥ //",
    "GK19asvsaunu:1015": " yatrāyatāṃś caiva tatāṃś ca tāṃs tān vādyasya hetūn suṣirān ghanāṃś ca /",
    "GK19asvsaunu:1016": " phalanti vṛkṣā maṇihemacitrāḥ krīḍāsahāyās tridaśālayānām // Saund_10.25",
    "GK19asvsaunu:1017": " mandāravṛkṣāṃś ca kuśeśayāṃś ca puṣpānatān kokanadāṃś ca vṛkṣān /",
    "GK19asvsaunu:1018": " ākramya māhātmyaguṇair virājan rājāyate yatra sa pārijātaḥ // Saund_10.26",
    "GK19asvsaunu:1019": " kṛṣṭe tapaḥṣīlahalair akhinnais tripiṣṭapakṣetratale prasūtāḥ /",
    "GK19asvsaunu:1020": " evaṃvidhā yatra saānuvṛttā divaukasāṃ bhogavidhānavṛkṣāḥ // Saund_10.27 //",
    "GK19asvsaunu:1021": " manaḥśilābhair vadanair vihaṅgā yatrākṣibhiḥ spāṭikasaṃnibhaiś ca /",
    "GK19asvsaunu:1022": " śāvaiś ca pakṣair abhilohitāntair māñjiṣṭhakair ardhasitaiś ca pādaiḥ //",
    "GK19asvsaunu:1023": " citraiḥ suvarṇacchadanais tathānye vaiḍuryavarṇābhir nayanaiḥ prasannaiḥ /",
    "GK19asvsaunu:1024": " vihaṅgamā śiñjirikābhidhānā rutair manaḥśrotaharair bhramanti //",
    "GK19asvsaunu:1025": " raktābhir agreṣu ca vallarībhir madhyeṣu cāmīkarapiñjarābhiḥ /",
    "GK19asvsaunu:1026": " vaiḍūryavarṇābhir upāntamadhyeṣv alaṅkṛtā yatra khagāś caranti //",
    "GK19asvsaunu:1027": " rociṣṇavo nāma patratriṇo 'nye dīptāgnivarṇā jvalitair ivāsyaiḥ /",
    "GK19asvsaunu:1028": " bhramanti dṛṣṭīr vapuṣākṣipantaḥ svanaiḥ śubhair apsaraso harantaḥ //",
    "GK19asvsaunu:1029": " yatreṣṭaceṣṭāḥ satataprahṛṣṭā nirartayo nirjaraso viśokāḥ /",
    "GK19asvsaunu:1030": " svaiḥ karmabhir hīnaviśiṣṭtamadhyāḥ svayaṃprabhāḥ puṇyakṛto ramante //",
    "GK19asvsaunu:1031": " pūrvaṃ tapomūlyaparigraheṇa svargakrayārthaṃ kṛtaniścayānāṃ /",
    "GK19asvsaunu:1032": " manāṃsi khinnāni tapodhanānāṃ haranti yatrāpsaraso laḍantyāḥ //",
    "GK19asvsaunu:1033": " nityotsavaṃ taṃ ca niśāmya lokaṃ nistandrinidrāratiśokarogam /",
    "GK19asvsaunu:1034": " nando jarāmṛtyuvaśaṃ sadārtaṃ mene śmaśānapratimaṃ nṛlokam // Saund_10.34",
    "GK19asvsaunu:1035": " aindraṃ vanaṃ tac ca dadarśa nandaḥ samantato vismayaphulladṛṣṭiḥ /",
    "GK19asvsaunu:1036": " harṣānvitāś cāpsarasaḥ parīyuḥ sagarvam anyonyam avekṣamāṇāḥ //",
    "GK19asvsaunu:1037": " sadā yuvatyo madanaikakāryāḥ sādhāraṇāḥ puṇyakṛtāṃ vihārāḥ /",
    "GK19asvsaunu:1038": " divyāś ca nirdoṣaparigrahāś ca tapaḥphalasyāśrayaṇaṃ surāṇām //",
    "GK19asvsaunu:1039": " tāsāṃ jagur dhīram udāttam anyāḥ padmāni kāś cil lalitaṃ labhañjuḥ /",
    "GK19asvsaunu:1040": " anyonyaharṣān nanṛtus tathānyāś cirāṅgahārāḥ stanabhinnabhārāḥ //",
    "GK19asvsaunu:1041": " kāsāṃ cid āsāṃ vadanāni rejur vanāntarebhyaś calakuṇḍalāni /",
    "GK19asvsaunu:1042": " vyāviddhaparṇebhya ivākarebhyaḥ padmāni kāraṇḍavaghaṭṭitāni // Saund_10.38",
    "GK19asvsaunu:1043": " tāḥ niḥsṛtāḥ prekṣya vanāntarebhyas taḍitpatākā iva toyadebhyaḥ /",
    "GK19asvsaunu:1044": " nandasya rāgeṇa tanur vivepe jale cale candramasaḥ prabheva // Saund_10.39",
    "GK19asvsaunu:1045": " vapuś ca divyaṃ lalitāś ca ceṣṭās tataḥ sa tāsāṃ manasā jahāra /",
    "GK19asvsaunu:1046": " kautūhalāvarjitayā ca dṛṣṭyā saṃśleṣatarṣād iva jātarāgaḥ // Saund_10.40",
    "GK19asvsaunu:1047": " sa jātatarṣo 'psarasaḥ pipāsus tatprāptaye 'dhiṣṭhitaviklavārtaḥ /",
    "GK19asvsaunu:1048": " lolendriyāśvena manorathena jehriyamāṇo na dhṛtiṃ cakāra // Saund_10.41 //",
    "GK19asvsaunu:1049": " yathā manuṣyo malinaṃ hi vāsaḥ kṣāreṇa bhūyo malinīkaroti /",
    "GK19asvsaunu:1050": " malakṣayārthaṃ na malodbhavārtaṃ rajas tathāsmai munir ācakarṣa //",
    "GK19asvsaunu:1051": " doṣāṃś ca kāyād bhiṣaguj jihīrṣur bhūyo yathā kleśayituṃ yateta /",
    "GK19asvsaunu:1052": " rāgaṃ tathā tasya munir jighāṃsur bhūyastaraṃ rāgam upānināya //",
    "GK19asvsaunu:1053": " dīpaprabhāṃ hanti yathāndhakāre sahasraraśmer uditasya dīptiḥ /",
    "GK19asvsaunu:1054": " manuṣyaloke dyutim aṅganānām antardadhāty apsarasāṃ tathā śrīḥ //",
    "GK19asvsaunu:1055": " mahac ca rūpaṃ svaṇu hanti rūpaṃ śabdo mahān hanti ca śabdam alpam /",
    "GK19asvsaunu:1056": " gurvī rujā hanti rujāṃ ca mṛdviṃ sarvo mahān hetur aṇor vadhāya //",
    "GK19asvsaunu:1057": " muneḥ prabhāvāc ca śaśāka nandas taddarśanaṃ soḍhum asahyam anyaiḥ /",
    "GK19asvsaunu:1058": " avitarāgasya hi durbalasya mano dahed apsarasāṃ vapuḥṣrīḥ // Saund_10.46",
    "GK19asvsaunu:1059": " matvā tato nandam udīrṇarāgaṃ bhāryānurodhād apavṛttarāgam /",
    "GK19asvsaunu:1060": " rāgeṇa rāgaṃ pratihantukāmo munir virāgo giram ity uvāca // Saund_10.47 //",
    "GK19asvsaunu:1061": " etāḥ strīyaḥ paśya divaukasas tvaṃ nirīkṣya ca brūhi yathārthattvam /",
    "GK19asvsaunu:1062": " etāḥ kathaṃ rūpaguṇair matās te sa vā jano yatra gataṃ manas te //",
    "GK19asvsaunu:1063": " athāpsaraḥs eva niviṣṭadṛṣtī rāgāgnināntarhṛdaye pradīptaḥ /",
    "GK19asvsaunu:1064": " sagadgagadaṃ kāmaviṣaktacetāḥ kṛtāñjalir vākyam uvāca nandaḥ //",
    "GK19asvsaunu:1065": " haryaṅganāsau muṣitaikadṛṣṭir yadantare syāt tava nātha vadhvāḥ /",
    "GK19asvsaunu:1066": " tadantare 'sau kṛpaṇā vadhūs te vauṣmatīr apsarasaḥ pratītya //",
    "GK19asvsaunu:1067": " āsthā yathā pūrvam abhūn na kā cid anyāsu me striṣu niśāmya bhāryām /",
    "GK19asvsaunu:1068": " tasyāṃ tataḥ samprati kā cid āsthā na me niśāmyaiva hi rūpam āsām //",
    "GK19asvsaunu:1069": " yathā pratapto mṛdunātapena dahyeta kaś cin mahatānalena /",
    "GK19asvsaunu:1070": " rāgeṇa pūrvaṃ mṛdunābhitapto rāgāninānena tathābhidahye // Saund_10.52 //",
    "GK19asvsaunu:1071": " vāgvāriṇā māṃ pariṣiñca tasmād yāvan na dahye sa ivāhjaśatruḥ /",
    "GK19asvsaunu:1072": " rārāgnir adyaiva hi māṃ didhakṣuḥ kakṣaṃ savṛkṣāgram ivotthito 'gniḥ //",
    "GK19asvsaunu:1073": " prasīda sīdāmi vimuñca mā mune vasundharādhairya na dhairyam asti me /",
    "GK19asvsaunu:1074": " asūn vimokṣyāmi vimuktamānasa prayccha vā vāgamṛtaṃ mumūrṣave //",
    "GK19asvsaunu:1075": " anarthabhogena vighātaydṛṣtinā pramādadaṃśṭreṇa tamoviṣāgninā /",
    "GK19asvsaunu:1076": " ahaṃ hi daṣṭo hṛdi manmathāhinā vidhatsya tasmād agadaṃ mahābhiṣak //",
    "GK19asvsaunu:1077": " anena daṣṭo madanāhinā hi nā na kaś cid ātmany anavasthitaḥ sthitaḥ /",
    "GK19asvsaunu:1078": " mumoha vodhyor hy acalātmano mano babhūva dhīmāṃś ca sa śantanus tanuḥ //",
    "GK19asvsaunu:1079": " sthite viśiṣṭe tvayi saṃśraye śraye yathā na yāmīha vasan diśaṃ diśam /",
    "GK19asvsaunu:1080": " yathā ca labdhvā vyasanakṣayaṃ kṣayaṃ vrajāmi tan me kuru śaṃsataḥ sataḥ // Saund_10.57",
    "GK19asvsaunu:1081": " tato jighāṃsur hṛdi tasya tattamas tamonudo naktam ivotthitaṃ tamaḥ /",
    "GK19asvsaunu:1082": " maharṣicandro jagatas tamonudas tamaḥprahīṇo nijagāda gautamaḥ //",
    "GK19asvsaunu:1083": " dhṛtiṃ pariṣvajya vidhūya vikriyāṃ nigṛhya tāvac chrutacetasī śṛṇu /",
    "GK19asvsaunu:1084": " imā yadi prārthayase tvam aṅganā vidhatsva śulkārtham ihottamaṃ tapaḥ //",
    "GK19asvsaunu:1085": " imā hi śakyā na balān na sevayā na saṃpradānena na rūptavattayā /",
    "GK19asvsaunu:1086": " imā hriyante khalu dharmacaryayā sacet praharṣaś cara dharmam ādṛtaḥ //",
    "GK19asvsaunu:1087": " ihādhivāso divi daivataiḥ samaṃ vanāni ramyāṇy ajarāś ca yoṣitaḥ /",
    "GK19asvsaunu:1088": " idaṃ phalaṃ svasya śubhasya karmaṇo na dattam anyena na cāpy ahetutaḥ //",
    "GK19asvsaunu:1089": " kṣitau manuṣyo dhanurādhibhiḥ śramaiḥ striyaḥ kadā cid dhi labheta vā na vā /",
    "GK19asvsaunu:1090": " asaṃśayaṃ yat tv iha dharmacaryayā bhaveyur etā divi puṇakarmaṇaḥ //",
    "GK19asvsaunu:1091": " tad apramatto niyame samudyato ramasva yady apsaraso 'bhilipsase /",
    "GK19asvsaunu:1092": " ahaṃ ca te 'tra pratibhūḥ sthire vrate yathā tvam ābhir niyataṃ sameṣyasi // Saund_10.63",
    "GK19asvsaunu:1093": " ataḥparaṃ paramam iti vyavasthitaḥ parāṃ dhṛtim paramamunau cakāra saḥ /",
    "GK19asvsaunu:1094": " tato muniḥ pavana ivāmbarāt patan pragṛhya taṃ punar agaman mahītalam //",
    "GK19asvsaunu:1095": " Saundaranande mahākāvye svarganidarśano nāma daśamaḥ sargaḥ /",
    "GK19asvsaunu:1096": " CANTO XI tatas tā yoṣito dṛṣṭvā nando nandanacāriṇīḥ /",
    "GK19asvsaunu:1097": " babandha niyamastambhe durdamaṃ capalaṃ manaḥ // Saund_11.1 //",
    "GK19asvsaunu:1098": " so 'niśṭaniaiṣkramyaraso mlānatāmarasopamaḥ /",
    "GK19asvsaunu:1099": " cacāra viraso dharmaṃ niveśyāpsaraso hṛdi // Saund_11.2 //",
    "GK19asvsaunu:1100": " tathā lolendriyo bhūtvā dayitendriyagocaraḥ /",
    "GK19asvsaunu:1101": " indriyārthavaśād eva babhūva niyatendriyaḥ // Saund_11.3 //",
    "GK19asvsaunu:1102": " kāmacaryāsu kuśalo bhikṣucaryāsu viklavaḥ /",
    "GK19asvsaunu:1103": " paramācāryaviṣṭabdho brahmacaryaṃ cacāra saḥ // Saund_11.4 //",
    "GK19asvsaunu:1104": " saṃvṛtena ca śāntena tīvreṇa madanena ca /",
    "GK19asvsaunu:1105": " jalāgner iva saṃsargāc chaśāma ca śuśoṣa ca // Saund_11.5 //",
    "GK19asvsaunu:1106": " svabhāvadarśanīyo 'pi vairūpyam agamat param /",
    "GK19asvsaunu:1107": " cintayāpsarasāṃ caiva niyamenāyatena ca // Saund_11.6 //",
    "GK19asvsaunu:1108": " prastaveṣv api bhāryāyāṃ priyabhāryas tathāpi saḥ /",
    "GK19asvsaunu:1109": " vītarāga ivottasthau na jaharṣa na cukṣubhe // Saund_11.7 //",
    "GK19asvsaunu:1110": " taṃ vyavasthitam ājñāya bhāryārāgāt parāṅmukham /",
    "GK19asvsaunu:1111": " abhigamyābhravīn nandam ānandaḥ praṇayād idam // Saund_11.8 //",
    "GK19asvsaunu:1112": " aho sadṛśam ārabdhaṃ śrutasyābhijanasya ca /",
    "GK19asvsaunu:1113": " nigṛhītendriyaḥ svastho niyame yadi saṃsthitaḥ // Saund_11.9 //",
    "GK19asvsaunu:1114": " abhiṣvaktasya kāmeṣu rāgiṇo viṣayātmanaḥ /",
    "GK19asvsaunu:1115": " yad iyaṃ saṃvid utpannā neyam alpena hetunā // Saund_11.10 //",
    "GK19asvsaunu:1116": " vyādhir alpena yatnena mṛduḥ pratinivāryate /",
    "GK19asvsaunu:1117": " prabalaḥ prabalair eva yatnair naśyatti vā na vā // Saund_11.11 //",
    "GK19asvsaunu:1118": " durharo mānaso vyādhir balavāṃś ca tavābhavat /",
    "GK19asvsaunu:1119": " vinivṛtto yadi sa te sarvathā dhṛtimānasi // Saund_11.12 //",
    "GK19asvsaunu:1120": " duṣkaraṃ sādhv anāryeṇa māninā caiva mārdavam /",
    "GK19asvsaunu:1121": " atisargaś ca lubdhena bramacaryaṃ ca rāgiṇā // Saund_11.13 //",
    "GK19asvsaunu:1122": " ekas tu mama saṃdehas tavāsyāṃ niyame dhṛtau /",
    "GK19asvsaunu:1123": " atrānunayam icchāmi vaktavyaṃ yadi manase // Saund_11.14 //",
    "GK19asvsaunu:1124": " ārjavābhihitaṃ vākyaṃ na ca gantavyam anyathā /",
    "GK19asvsaunu:1125": " rūkṣam apy āśaye śuddhe rūkṣato naiti sajjanaḥ // Saund_11.15 //",
    "GK19asvsaunu:1126": " spriyaṃ hi hitaṃ snigdham asnigdham ahitaṃ priyaṃ /",
    "GK19asvsaunu:1127": " durlabhaṃ tu priyahitaṃ svādu pathyam ivauṣadham // Saund_11.16 //",
    "GK19asvsaunu:1128": " viśvāsaś cārthacaryā ca sāmānyaṃ sukhaduḥkhayoḥ /",
    "GK19asvsaunu:1129": " marṣaṇaṃ praṇayaś caiva mitravṛttir iyaṃ satām // Saund_11.17 //",
    "GK19asvsaunu:1130": " tad idaṃ tvā vivakṣāmi praṇayān na jīghāṃsayā /",
    "GK19asvsaunu:1131": " tvacchreyo hi vivakṣā me yato nārhāmy upekṣitum // Saund_11.18 //",
    "GK19asvsaunu:1132": " apsarobhṛtako dharmaṃ carasīty abhidīyase /",
    "GK19asvsaunu:1133": " kim idaṃ bhūtam āhosvit prarihāso 'yam īdṛśaḥ // Saund_11.19 //",
    "GK19asvsaunu:1134": " yadi tāvad idaṃ satyaṃ vakṣyāmy atra yudaṣadham /",
    "GK19asvsaunu:1135": " auddhatyam atha vaktṝmā, abhidāsyāmi tattvataḥ // Saund_11.20 //",
    "GK19asvsaunu:1136": " ślakṣṇapūrvam atho tena hṛdi so 'bhihatas tadā /",
    "GK19asvsaunu:1137": " dhyātvā dīrghaṃ niśaśvāsa kiṃ cic cāvāñmukho 'bhavat // Saund_11.21 //",
    "GK19asvsaunu:1138": " tatas tasyeṅgitaṃ jñātvā manaḥsaṃkalpasūcakam /",
    "GK19asvsaunu:1139": " babhāṣe vākyam ānando madhurodarkam apriyam // Saund_11.22 //",
    "GK19asvsaunu:1140": " ākāreṇāvagacchāmi tava dharmaprayojanam /",
    "GK19asvsaunu:1141": " yaj jñātvā tvayi jātaṃ me hāsyaṃ kāuṇyam eva ca // Saund_11.23 //",
    "GK19asvsaunu:1142": " yathāsanārthaṃ skandhena kaś cid gurvīṃ śilāṃ vahet /",
    "GK19asvsaunu:1143": " tadvat tvam api kāmārthaṃ niyamaṃ voḍhum udyataḥ // Saund_11.24 //",
    "GK19asvsaunu:1144": " titāḍayiṣayāsṛpto yathā meṣo 'pasarpati /",
    "GK19asvsaunu:1145": " tadvad abrahmacaryāya brahmacaryam idaṃ tava // Saund_11.25 //",
    "GK19asvsaunu:1146": " cikrīṣanti yathā paṇyaṃ vaṇijo lābhalipsayā /",
    "GK19asvsaunu:1147": " dharmacaryā tava tathā paṇyabhūtā na śāntaye // Saund_11.26 //",
    "GK19asvsaunu:1148": " yathā phalaviśeṣārthaṃ bījaṃ vapati kārṣakaḥ /",
    "GK19asvsaunu:1149": " tadvad viṣayakārpaṇyād viṣayāṃs tyaktavān asi // Saund_11.27 //",
    "GK19asvsaunu:1150": " ākāṅkṣec ca yathā rogaṃ pratīkārasukhepsayā /",
    "GK19asvsaunu:1151": " duḥkham anvicchati bhavāṃs tathā viṣayatṛśṇayā // Saund_11.28 //",
    "GK19asvsaunu:1152": " yathā paśyati madhv eva na prapātam avekṣate /",
    "GK19asvsaunu:1153": " paśyasy apsarasas tadvad bhraṃśam ante na paśyasi // Saund_11.29 //",
    "GK19asvsaunu:1154": " hṛdi kāmāgninā dīpte kāyena vahato vratam /",
    "GK19asvsaunu:1155": " kim idaṃ brahmacaryaṃ te manasābrahmacāriṇaḥ // Saund_11.30 //",
    "GK19asvsaunu:1156": " saṃsāre vartamānena yadā cāpsarasas tvayā /",
    "GK19asvsaunu:1157": " prāptās tyaktāś ca śataśas tābhyaḥ kim iti te spṛhā // Saund_11.31 //",
    "GK19asvsaunu:1158": " tṛptir nāstīndhanair agner nāmbhasā lavaṇāmbhasaḥ /",
    "GK19asvsaunu:1159": " nāpi kāmaiḥ satṛṣṇasya tasmāt kāmā na tṛptaye // Saund_11.32 //",
    "GK19asvsaunu:1160": " atṛptau ca kutaḥ śāntir aśāntau ca kutaḥ sukham /",
    "GK19asvsaunu:1161": " asukhe ca kutaḥ pṛtir aprītau ca kuto ratiḥ // Saund_11.33 //",
    "GK19asvsaunu:1162": " riraṃsā yadi te tasmād adhyātme dhīyatāṃ manaḥ /",
    "GK19asvsaunu:1163": " praśānta cānavadyā ca nāsty adhyātmasamā ratiḥ // Saund_11.34 //",
    "GK19asvsaunu:1164": " na tatra kāryaṃ tūryais te na strībhir na vibhūṣanaiḥ /",
    "GK19asvsaunu:1165": " ekas tvaṃ yatratrasthas tayā ratyābhiraṃsyase // Saund_11.35 //",
    "GK19asvsaunu:1166": " mānasaṃ balavad duḥkhaṃ tarṣe tiṣṭhati tiṣṭhati /",
    "GK19asvsaunu:1167": " taṃ tarṣaṃ chindhi duḥkhaṃ hi tṛṣṇā cāsti ca nāsti ca // Saund_11.36 //",
    "GK19asvsaunu:1168": " saṃpattau vā vipattau vā divā vā naktam eva vā /",
    "GK19asvsaunu:1169": " kāmeṣu hi saṭṛṣñasya na śāntir upadadyate // Saund_11.37 //",
    "GK19asvsaunu:1170": " kāmānāṃ prārthanā duḥkhā prāptau tṛptir na vidyate /",
    "GK19asvsaunu:1171": " viyogān niyataḥ śoko viyogaś ca dhruvo divi // Saund_11.38 //",
    "GK19asvsaunu:1172": " kṛtvāpi duṣkaraṃ karma svargaṃ labdhvāpi durlabham /",
    "GK19asvsaunu:1173": " nṛlokaṃ punar evaiti pravāsāt svagṛhaṃ yathā // Saund_11.39 //",
    "GK19asvsaunu:1174": " yadā bhraṣṭasya kuśalaṃ śiṣṭaṃ kiṃ cin na vidyate /",
    "GK19asvsaunu:1175": " triyakṣu pitṛloke vā narake vopapadyate // Saund_11.40 //",
    "GK19asvsaunu:1176": " tasya bhuktavataḥ svarge viṣayān uttamān api /",
    "GK19asvsaunu:1177": " bhraṣṭasyārtasya duḥkhena kim āsvādaḥ karoti saḥ // Saund_11.41 //",
    "GK19asvsaunu:1178": " śyenāya prāṇivātsalyāt svamāṃsāny api dattavān /",
    "GK19asvsaunu:1179": " śibhiḥ svargāt paribhraṣṭas tādṛk kṛtvāpi duṣkaram // Saund_11.42 //",
    "GK19asvsaunu:1180": " śakrasyārdhāsanaṃ gatvā pūrvapārthiva eva yaḥ /",
    "GK19asvsaunu:1181": " sadevataṃ gate kāle māndhātādhaḥ punar yayau // Saund_11.43 //",
    "GK19asvsaunu:1182": " rājyaṃ kṛtvāpi devānāṃ papāta nahuṣo bhuvi /",
    "GK19asvsaunu:1183": " prāptaḥ kila bjuaṅgatvaṃ nādyāpi parimucyate // Saund_11.44 //",
    "GK19asvsaunu:1184": " tathaivelivilo rāja rājavṛttena saṃskṛtaḥ /",
    "GK19asvsaunu:1185": " svargaṃ gatvā punar bhraṣṭaḥ kūrmībhūtaḥ kilārṇave // Saund_11.45 //",
    "GK19asvsaunu:1186": " bhūrdiyumno yayātiś ca te cānye ca nṛparṣabhāḥ /",
    "GK19asvsaunu:1187": " karmabhir dyām abhikrīya tatkṣayāt punar atyajan // Saund_11.46 //",
    "GK19asvsaunu:1188": " asurāḥ pūrvadvās tu surair apahṛtaśriyaḥ /",
    "GK19asvsaunu:1189": " śriyaṃ samanuśocantaḥ pātālaṃ śarañaṃ yayuḥ // Saund_11.47 //",
    "GK19asvsaunu:1190": " kiṃ ca rājarṣibhis tāvad asurair vā surādibhiḥ /",
    "GK19asvsaunu:1191": " mahendrāḥ śataśaḥ petur māhātmyam api na sthiram // Saund_11.48 //",
    "GK19asvsaunu:1192": " saṃsadaṃ śobhayitvaindrīm upendraś ca trivikramaḥ /",
    "GK19asvsaunu:1193": " kṣīṇakarmā papātovriṃ madhyād apsarasāṃ rasan // Saund_11.49 //",
    "GK19asvsaunu:1194": " hā caitraratha hā vāpi hā mandākini hā priye /",
    "GK19asvsaunu:1195": " ity ārtā vilapanto 'pi gāṃ patanti divaukasaḥ // Saund_11.50 //",
    "GK19asvsaunu:1196": " tīvraṃ hy uptadyate duḥkham iha tāvan mumūrṣatām /",
    "GK19asvsaunu:1197": " kiṃ punaḥ patatāṃ svargād evānte sukhasevinām // Saund_11.51 //",
    "GK19asvsaunu:1198": " rajo gṛhṇanti vāsāṃsi mlāyanti paramāḥ srajaḥ /",
    "GK19asvsaunu:1199": " gātrebhyo jāyate svedo ratir bhavati nāsane // Saund_11.52 //",
    "GK19asvsaunu:1200": " etāny ādau nimittāni cyutau svargād divaukasām /",
    "GK19asvsaunu:1201": " aniṣṭāniva martyānām ariṣṭāni mumūrṣatām // Saund_11.53 //",
    "GK19asvsaunu:1202": " sukham utpadyate yac ca divi kāmān upāśnatām /",
    "GK19asvsaunu:1203": " yac ca duḥkhaṃ nipatatāṃ duḥkham eva viṣiṣyate // Saund_11.54 //",
    "GK19asvsaunu:1204": " tasmād asvantam atrāṇam aviśvāsyam atarpakam /",
    "GK19asvsaunu:1205": " vijñāya kṣayiṇaṃ svargam apavarge matiṃ kuru // Saund_11.55 //",
    "GK19asvsaunu:1206": " aśarīraṃ bhavāgraṃ hi gatvāpi munir udrakaḥ /",
    "GK19asvsaunu:1207": " karmaṇo 'nte cyutas tasmāt tiryagyoniṃ prapatsyate // Saund_11.56 //",
    "GK19asvsaunu:1208": " maitrayā sptavārṣikyā brahmalokam ito gataḥ /",
    "GK19asvsaunu:1209": " sunetraḥ punar āvṛtto garbhavāsam upeyivān // Saund_11.57 //",
    "GK19asvsaunu:1210": " yada caiśvcaryavanto 'pi kṣayiñaḥ svargavāsinaḥ /",
    "GK19asvsaunu:1211": " ko nāma svargavāsāya kṣeṣṇave spṛhayed budhaḥ // Saund_11.58 //",
    "GK19asvsaunu:1212": " sūtreṇa baddho hi yathā vihaṅgo vyāvartate dūragato 'pi bhūyaḥ /",
    "GK19asvsaunu:1213": " ajñānasūtreṇa tathāvabaddho gato 'pi dūraṃ punar eti lokaḥ // Saund_11.59",
    "GK19asvsaunu:1214": " kṛtvā kālavilakṣañaṃ pratibhuvā mukto yathā bandhanād bhuktvā veśmasukhāny atītya samayaṃ bhūyo viśed bandhanam /",
    "GK19asvsaunu:1215": " tadvad dyāṃ pratibhūvad ātmaniyamair dhyānādibhiḥ prāptavān kāle karmasu teṣu bhuktaviṣayeṣv ākṛṣyate gāṃ punaḥ // Saund_11.60 //",
    "GK19asvsaunu:1216": " antarjālagatāḥ pramattamanaso minās taḍāge yathā jānantī vyasanaṃ na rodhajanitaṃ svasthāś caranty ambhasi /",
    "GK19asvsaunu:1217": " antarlokagatāḥ kṛtārthamatayas tadvad divi dhyāyino manyante śivam acyutaṃ dhruvam iti svaṃ sthānam āvartakam // Saund_11.61 //",
    "GK19asvsaunu:1218": " tajjanmavyādhimṛtyuvyasanaparigataṃ matvā jagad idaṃ saṃsāre bhrāmyamāṇaṃ divi nṛṣu narake tiryakpitṛṣu ca /",
    "GK19asvsaunu:1219": " yat trāṇaṃ nirbhayaṃ yac chivam amarajaraṃ niḥṣokam amṛtaṃ taddhetor brahmacaryaṃ cara jahihi calaṃ svargaṃ prati rucim // Saund_11.62 //",
    "GK19asvsaunu:1220": " Saundaranande mahākāvye svargāpavādo nāmaikadaśaḥ sargaḥ /",
    "GK19asvsaunu:1221": " CANTO XII apsarobhṛtako dharmaṃ carasīty atha coditaḥ /",
    "GK19asvsaunu:1222": " ānandena tadā nandaḥ paraṃ vrīḍam upāgamat // Saund_12.1 //",
    "GK19asvsaunu:1223": " tasya vriḍena mahatā pramodo hṛdi nābhavat /",
    "GK19asvsaunu:1224": " aprāmodyena vimukhaṃ nāvatasthe vrate manaḥ // Saund_12.2 //",
    "GK19asvsaunu:1225": " kāmarāgapradhāno 'pi parihāsasamo 'pi san /",
    "GK19asvsaunu:1226": " paripākagate hetau na sa tan mamṛṣe vacaḥ // Saund_12.3 //",
    "GK19asvsaunu:1227": " aparīkṣabkabhāvāc ca pūrvaṃ matvā divaṃ dhruvam /",
    "GK19asvsaunu:1228": " tasmāt kṣeṣṇuṃ pariśrutya bhṛśaṃ saṃvegam eyivān // Saund_12.4 //",
    "GK19asvsaunu:1229": " tasya svargān nivavṛte saṃkalpāśvo manorathaḥ /",
    "GK19asvsaunu:1230": " mahāratha ivonmārgād apramattasya sāratheḥ // Saund_12.5 //",
    "GK19asvsaunu:1231": " svargatarṣān nivṛttaś ca sadyaḥ svastha ivābhavat /",
    "GK19asvsaunu:1232": " mṛṣṭād apathyād virato jijīvṣur ivāturaḥ // Saund_12.6 //",
    "GK19asvsaunu:1233": " visasmāra priyāṃ bhāryāṃ aspsarodarśanād yathā /",
    "GK19asvsaunu:1234": " tathānityatayodvignas tatyājāpsaraso 'pi saḥ // Saund_12.7 //",
    "GK19asvsaunu:1235": " mahatām api bhūtānām āvṛtti iti cintayan /",
    "GK19asvsaunu:1236": " saṃvegāc ca sarāgo 'pi vītarāga ivābhavat // Saund_12.8 //",
    "GK19asvsaunu:1237": " babhūva sa hi saṃvegaḥ śreyasas tasya vṛddhaye /",
    "GK19asvsaunu:1238": " dhātur edhir ivākhyāte paṭhito 'kṣaracintakaiḥ // Saund_12.9 //",
    "GK19asvsaunu:1239": " na tu kāmānmanas tasya kena cij jagṛhe dhṛtiḥ /",
    "GK19asvsaunu:1240": " triṣu kāleṣu sarveṣu nipāto 'stir iva smṛtaḥ // Saund_12.10 //",
    "GK19asvsaunu:1241": " khelagāmī mahābāhur gajendra iva nirmadaḥ /",
    "GK19asvsaunu:1242": " so 'bhyagacchad guruṃ kale vivakṣur bhāvam ātmanaḥ // Saund_12.11 //",
    "GK19asvsaunu:1243": " praṇamya ca gurau mūrdhnā bāṣpavyākulalocanaḥ /",
    "GK19asvsaunu:1244": " kṛtvānjalim uvācedaṃ hriyā kiṃ cid avāñmukhaḥ // Saund_12.12 //",
    "GK19asvsaunu:1245": " apsaraḥprāptaye yan me bhagavan pratibhūr asi /",
    "GK19asvsaunu:1246": " nāpsarobhir mamārtho 'sti pratibhūtvaṃ tyajāmy aham // Saund_12.13 //",
    "GK19asvsaunu:1247": " śrutvā hy āvartakaṃ svargaṃ saṃsārasya ca citratām /",
    "GK19asvsaunu:1248": " na martyeṣu na deveṣu pravṛttir mama rocate // Saund_12.14 //",
    "GK19asvsaunu:1249": " yadi prāpya divaṃ yatnān niyamena damena ca /",
    "GK19asvsaunu:1250": " avitṛptāḥ patanaty ante svargāya tyāgine namaḥ // Saund_12.15 //",
    "GK19asvsaunu:1251": " ataś ca nikhilaṃ lokaṃ vidibā sacarācaram /",
    "GK19asvsaunu:1252": " sarvaduḥkhakṣayakare tvaddharme parame rame // Saund_12.16 //",
    "GK19asvsaunu:1253": " tasmād vyāsamāsābhyāṃ tan me vyākhyātum arhasi /",
    "GK19asvsaunu:1254": " yac chrutvā śṛṇvatāṃ śreṣṭha paramaṃ prāpnuyāṃ padam // Saund_12.17 //",
    "GK19asvsaunu:1255": " tatas tasyāśayaṃ jñātvā vipakṣāṇindriyāṇi ca /",
    "GK19asvsaunu:1256": " śreyaś caivāmukhībhūtaṃ nijagāda tathāgataḥ // Saund_12.18 //",
    "GK19asvsaunu:1257": " aho pratyavamarśo 'yaṃ śreyasas te purojavaḥ /",
    "GK19asvsaunu:1258": " araṇyāṃ mathyamānāyām agner dhūma ivotthitaḥ // Saund_12.19 //",
    "GK19asvsaunu:1259": " ciram unmārgavihṛto lolair indiyavājibhiḥ /",
    "GK19asvsaunu:1260": " avatirṇo 'si panthānaṃ diṣṭyā dṛśtyāvimūḍhayā // Saund_12.20 //",
    "GK19asvsaunu:1261": " adya te saphalaṃ janma lābho 'dya sumahāṃs tava /",
    "GK19asvsaunu:1262": " yasya kāmarasjñasya naiṣkramyāyotsukaṃ manaḥ // Saund_12.21 //",
    "GK19asvsaunu:1263": " loke 'sminn ālayārāme nivṛttau durlabhā ratiḥ /",
    "GK19asvsaunu:1264": " vyathante hy apunarbhāvāt prapātād iva bāliśāḥ // Saund_12.22 //",
    "GK19asvsaunu:1265": " duḥkhaṃ na syāt sukhaṃ me syād iti prayatate janaḥ /",
    "GK19asvsaunu:1266": " atyantaduḥkhoparamaṃ sukhaṃ tac ca na budhyate // Saund_12.23 //",
    "GK19asvsaunu:1267": " airbhūteṣv anityeṣu satataṃ duḥkhahetuśu /",
    "GK19asvsaunu:1268": " kāmādiṣu jagat saktaṃ na vetti sukham avyayam // Saund_12.24 //",
    "GK19asvsaunu:1269": " sarvaduḥkhāpahaṃ tat tu hastatham amṛtaṃ tava /",
    "GK19asvsaunu:1270": " viṣaṃ pītvā yad agadaṃ samaye pātum icchasi // Saund_12.25 //",
    "GK19asvsaunu:1271": " anarhasaṃsārabhayaṃ mānārhaṃ te cikīrṣitam /",
    "GK19asvsaunu:1272": " rāgāgnis tādṛṣo yasya dharmonmukha parāṇmukhaḥ // Saund_12.26 //",
    "GK19asvsaunu:1273": " rāgoddāmena manasā sarvathā duṣkarā dhṛtiḥ /",
    "GK19asvsaunu:1274": " sadoṣam salilaṃ dṛṣṭvā pathineva pipāsunā // Saund_12.27 //",
    "GK19asvsaunu:1275": " īdṛśī nāma buddhis te niruddhā rajasābhavat /",
    "GK19asvsaunu:1276": " rajasā caṇḍavātena vivasvata iva prabhā // Saund_12.28 //",
    "GK19asvsaunu:1277": " sā jighāṃsus tamo hārdaṃ yā saṃprati vijṛmbhate /",
    "GK19asvsaunu:1278": " tamo naiśaṃ prabhā saurī vinirgīrṇeva meruṇā // Saund_12.29 //",
    "GK19asvsaunu:1279": " yuktarūpam idaṃ caiva śuddhasattvasya cetasaḥ /",
    "GK19asvsaunu:1280": " yat te syān naiṣṭhike sūkṣme śreyasi śraqddadhānatā // Saund_12.30 //",
    "GK19asvsaunu:1281": " dharmacchandam imaṃ tasmād vivardhayitum arhasi /",
    "GK19asvsaunu:1282": " sarvadharmā hi dharmajña niyamācx chandahetavaḥ // Saund_12.31 //",
    "GK19asvsaunu:1283": " satyāṃ gamanabuddhau hi gamanāya pravartate /",
    "GK19asvsaunu:1284": " śayyābuddhau ca śayanaṃ sthānabuddhau tathā sthitiḥ // Saund_12.32 //",
    "GK19asvsaunu:1285": " antarbhūmigataṃ hy ambhaḥ śraddadhāti naro yadā /",
    "GK19asvsaunu:1286": " arthitve sati yatnena tadā khanati gām imām // Saund_12.33 //",
    "GK19asvsaunu:1287": " nārthi yady agninā vā syāc chraddadhyāt taṃ na vāraṇau /",
    "GK19asvsaunu:1288": " mathnīyān nāraṇiṃ kaś cit tadbhāve sati mathyate // Saund_12.34 //",
    "GK19asvsaunu:1289": " sasyotpattiṃ yadi na vā śraddadhyāt kārṣakaḥ kṣitau /",
    "GK19asvsaunu:1290": " arthī sasyena vā na syād bhījāni na vaped bhuvi // Saund_12.35 //",
    "GK19asvsaunu:1291": " ataś ca hasta ity uktā mayā śraddhā viśeṣataḥ /",
    "GK19asvsaunu:1292": " yasmād gṛhnāti saddharmaṃ dāyaṃ hasta ivākṣataḥ // Saund_12.36 //",
    "GK19asvsaunu:1293": " prādhānyād indriyam iti shtiratvād balam ity ataḥ /",
    "GK19asvsaunu:1294": " guṇadāridryaśamanād dhanam ity abhivarṇitā // Saund_12.37 //",
    "GK19asvsaunu:1295": " rakṣaṇārthena dharmasya tatheṣīkety udāhṛtā /",
    "GK19asvsaunu:1296": " loke 'smin durlabhatvāc ca ratnam ity abhihāṣitā // Saund_12.38 //",
    "GK19asvsaunu:1297": " punaś ca bījam ity uktā nimittaṃ śreyasotpadā /",
    "GK19asvsaunu:1298": " pāvanārthena pāpasya nadīty abhihitā punaḥ // Saund_12.39 //",
    "GK19asvsaunu:1299": " yasmād dharmasya cottpattau śraddhā kāraṇam uttamam /",
    "GK19asvsaunu:1300": " mayoktā kāryatas tasmāt tatra tatra tathā tathā // Saund_12.40 //",
    "GK19asvsaunu:1301": " śraddhāñkuram imaṃ tasmāt saṃvardhayitum arhasi /",
    "GK19asvsaunu:1302": " tad vṛddhau vardhate dharmo mūlavṛddhau yathā drumaḥ // Saund_12.41 //",
    "GK19asvsaunu:1303": " vyākulaṃ darśanaṃ yasya durbalo yasya niścayaḥ /",
    "GK19asvsaunu:1304": " tasya pāriplavā śraddhā na hi kṛtāya vartate // Saund_12.42 //",
    "GK19asvsaunu:1305": " yāvat tattvaṃ na bhavati hi dṛṣṭaṃ śrutaṃ vā tāvac chraddhā na bhavati balasthā sthirā vā",
    "GK19asvsaunu:1306": " dṛṣṭe tattve niyamaparibhūtendriyasya śraddhāvṛkṣo bhavati saphalaś cāśrayās ca // Saund_12.43",
    "GK19asvsaunu:1307": " Saundaranande mahākāvye paryavamarśo nāma dvādaśaḥ sargaḥ /",
    "GK19asvsaunu:1308": " CANTO XIII atha saṃrādhito nandaḥ śraddhāṃ prati maharṣinā /",
    "GK19asvsaunu:1309": " parikṣikto 'mṛteneva yuyuje parayā mudā // Saund_13.1 //",
    "GK19asvsaunu:1310": " kṛtārtham iva taṃ mene saṃbuddhaḥ śraddhayā tayā /",
    "GK19asvsaunu:1311": " mene prāptam iva śreyaḥ sa ca buddhena saṃskṛtaḥ // Saund_13.2 //",
    "GK19asvsaunu:1312": " ślakṣṇena vacasā kāṃś cit kāṃś cit paruṣayā girā /",
    "GK19asvsaunu:1313": " kāṃś cid ābhyām upāyābhyāṃ sa vininye vināyakaḥ // Saund_13.3 //",
    "GK19asvsaunu:1314": " pāṃsubhyaḥ kāñcanaṃ jātaṃ viśuddhaṃ nirmalaṃ śuci /",
    "GK19asvsaunu:1315": " sthitaṃ pāṃsuṣv api yathā pāṃsudoṣair na lipyate // Saund_13.4 //",
    "GK19asvsaunu:1316": " padmaparṇaṃ yathā caiva jale jātaṃ jale sthitham /",
    "GK19asvsaunu:1317": " upariṣṭād adhastād vā na jalendopalipyate // Saund_13.5 //",
    "GK19asvsaunu:1318": " tadval loke munir jāto lokasyānugrahaṃ caran /",
    "GK19asvsaunu:1319": " kṛtitvān nirmalatvāc ca lokadharmair na liyate // Saund_13.6 //",
    "GK19asvsaunu:1320": " śleṣaṃ tyāgaṃ priyaṃ rūkṣaṃ kathāṃ ca dhyānam eva ca /",
    "GK19asvsaunu:1321": " mantukāle cikitsārthaṃ cakre nātmānuvṛttaye // Saund_13.7 //",
    "GK19asvsaunu:1322": " ataś ca saṃdadhe dāyaṃ mahākaruṇayā tayā /",
    "GK19asvsaunu:1323": " mocayeyaṃ kathaṃ duḥkhāt sattvānīty anukampakaḥ // Saund_13.8 //",
    "GK19asvsaunu:1324": " atha saṃharṣaṇān nadaṃ viditvā bhājanīkṛtam /",
    "GK19asvsaunu:1325": " abravīd bruvatāṃ śreṣṭhaḥ kramajñaḥ śreyasāṃ kramam // Saund_13.9 //",
    "GK19asvsaunu:1326": " ataḥ prabhṛti bhūyas tvaṃ śraddhendriyapuraḥsaraḥ /",
    "GK19asvsaunu:1327": " amṛtasyāptaye saumya vṛttaṃ rakṣitum arhasi // Saund_13.10 //",
    "GK19asvsaunu:1328": " prayogaḥ kāyavacasoḥ śuddho bhavati te yathā /",
    "GK19asvsaunu:1329": " uttāno nivṛto gupto 'navacchidras tathā kuru // Saund_13.11 //",
    "GK19asvsaunu:1330": " uttāno bhāvakarañād vivṛtaś cāpy agūhanāt /",
    "GK19asvsaunu:1331": " gupto rakṣaṇatātparyād acchidraś cānavadyataḥ // Saund_13.12 //",
    "GK19asvsaunu:1332": " śarīravacasoḥ śuddhau saptāṅge cāpi karmaṇi /",
    "GK19asvsaunu:1333": " ājīvasamudācāraṃ śaucāt saṃskartum arhasi // Saund_13.13 //",
    "GK19asvsaunu:1334": " doṣānāṃ kuhanādīnāṃ pañcānām aniṣevaṇāt /",
    "GK19asvsaunu:1335": " tyāgāc ca jyotiṣādīnāṃ caturṇāṃ vṛttighātinām // Saund_13.14 //",
    "GK19asvsaunu:1336": " prāṇidhānyadhanādīnāṃ varjyānām apratigrahāt /",
    "GK19asvsaunu:1337": " bhaiṣāṅgānāṃ nisṛṣṭānāṃ niyatānāṃ pratigrahāt // Saund_13.15 //",
    "GK19asvsaunu:1338": " partiuṣṭaḥ śucir mañjuś caukṣayā jīvasaṃpadā /",
    "GK19asvsaunu:1339": " kuryā duḥkhapratīkāraṃ yāvad eva vimuktaye // Saund_13.16 //",
    "GK19asvsaunu:1340": " karmaño hi yathādṛṣtāt kāyavākprabhavād api /",
    "GK19asvsaunu:1341": " ājīvaḥ pṛthag evokto duḥṣodhatvād ayaṃ mayā // Saund_13.17 //",
    "GK19asvsaunu:1342": " gṛhasthena hi duḥśobdhā dṛṣṭir vividhadṛṣṭinā /",
    "GK19asvsaunu:1343": " ājīvo bhikṣuṇā caiva pareṣṭāyattavṛttinā // Saund_13.18 //",
    "GK19asvsaunu:1344": " etāvac chīlam ity uktam ācāaro 'yaṃ samāsataḥ /",
    "GK19asvsaunu:1345": " asya nāśena naiva syāt pravrajyā na gṛhasthatā // Saund_13.19 //",
    "GK19asvsaunu:1346": " tasmāc cāritrasaṃpanno brahmacaryam idaṃ cara /",
    "GK19asvsaunu:1347": " aṇumātreṣv avadyeṣu bhayadarśi dṛḍhavrataḥ // Saund_13.20 //",
    "GK19asvsaunu:1348": " śīlam āsthāya vartante sarvā hi śreyasi kriyāḥ /",
    "GK19asvsaunu:1349": " sthānādyāniva kāryāṇi pratiṣṭhāya vasundharām // Saund_13.21 //",
    "GK19asvsaunu:1350": " mokṣasyopaniṣat saumya vairāgyam iti gṛhyatām /",
    "GK19asvsaunu:1351": " vairāgasyāpi saṃvedaḥ saṃvido jñānardarśanam // Saund_13.22 //",
    "GK19asvsaunu:1352": " jñānasyopaniṣac caiva samādhir upadhāryatām /",
    "GK19asvsaunu:1353": " samādher apy upaniṣat sukhaṃ śarīramānasam // Saund_13.23 //",
    "GK19asvsaunu:1354": " paśrabdhiḥ kāyamanasaḥ sukhasyopaniṣatparā /",
    "GK19asvsaunu:1355": " praśabdher apy upaniṣat prāmodyaṃ paramaṃ mamatam // Saund_13.24 //",
    "GK19asvsaunu:1356": " tathaḥ prīter upaniṣat prāmodyaṃ paramaṃ matam /",
    "GK19asvsaunu:1357": " prāmodyasyāpy ahṛllekhaḥ kukṛteṣv akṛteṣu vā // Saund_13.25 //",
    "GK19asvsaunu:1358": " ahṛllekhasya manasaḥ śīlaṃ tūpaniṣac chuci /",
    "GK19asvsaunu:1359": " ataḥ śīlaṃ nayaty agryam iti śīlaṃ viśodhaya // Saund_13.26 //",
    "GK19asvsaunu:1360": " śīlanāc chīlam ity uktaṃ śīlanaṃ sevanād api /",
    "GK19asvsaunu:1361": " sevanaṃ tannideśāc ca nideśaś ca tadāśrayāt // Saund_13.27 //",
    "GK19asvsaunu:1362": " śīlaṃ hi śaraṇaṃ saumya kāntāra iva daiśikaḥ /",
    "GK19asvsaunu:1363": " mitraṃ bandhuś ca rakṣā ca dhanaṃ ca balam eva ca // Saund_13.28 //",
    "GK19asvsaunu:1364": " yataḥ śīlam ataḥ saumya śīlaṃ saṃskartum arhasi /",
    "GK19asvsaunu:1365": " etat sthānam athānye ca mokṣārambheṣu yogināṃ // Saund_13.29 //",
    "GK19asvsaunu:1366": " tataḥ smṛtim adhiṣṭhāya capalāni svabhāvataḥ /",
    "GK19asvsaunu:1367": " indriyāṇīndriyārthebhyo nivārayitum arhasi // Saund_13.30 //",
    "GK19asvsaunu:1368": " bhetavyaṃ na tathā śatror nāgner nāher na cāśaneḥ /",
    "GK19asvsaunu:1369": " indriyebhyo yathā svebhyas tair ajasraṃ hi hanyate // Saund_13.31 //",
    "GK19asvsaunu:1370": " dviṣabdhiḥ śatrubhiḥ kaś cit kadā cit pīḍyate na vā /",
    "GK19asvsaunu:1371": " indriyair bādhyate sarvaḥ sarvatra ca sadaiva ca // Saund_13.32 //",
    "GK19asvsaunu:1372": " na ca prayāti narakaṃ śatruprabhṛthibhir hataḥ /",
    "GK19asvsaunu:1373": " kṛṣyate tatra nighnas tu capalair indriyair hataḥ // Saund_13.33 //",
    "GK19asvsaunu:1374": " hanyamānasya tair duḥkhaṃ hārdaṃ bhavati vā na vā /",
    "GK19asvsaunu:1375": " indriyair bādhyamānasya hārdaṃ śārīram eva ca // Saund_13.34 //",
    "GK19asvsaunu:1376": " saṃkalpaviṣadigdhā hi pañcendriyamayāḥ śarāḥ /",
    "GK19asvsaunu:1377": " cintāpuṅkhā raiphalā viṣayākāśagocarāḥ // Saund_13.35 //",
    "GK19asvsaunu:1378": " manuṣyahariṇān ghnanti kāmavyādheritā hṛdi /",
    "GK19asvsaunu:1379": " vihanyante yadi na te tataḥ patanti taiḥ kṣatāḥ // Saund_13.36 //",
    "GK19asvsaunu:1380": " niyamājirasaṃsthena dhairyakārmukadhāriṇā /",
    "GK19asvsaunu:1381": " nipatanto nivāryās te mahatā smṛtivarmaṇā // Saund_13.37 //",
    "GK19asvsaunu:1382": " indriyāṇām upaśamād arīṇāṃ nigrahād iva /",
    "GK19asvsaunu:1383": " sukhaṃ svapiti vāste vā yatra tatra gatoddhavaḥ // Saund_13.38 //",
    "GK19asvsaunu:1384": " teṣāṃ hi satataṃ loke viṣayāṇ abhikāṅkṣatām /",
    "GK19asvsaunu:1385": " saṃvin naivāsti kārpaṇyāc chunām āśāvatām iva // Saund_13.39 //",
    "GK19asvsaunu:1386": " viṣayair indriyagrāmo na tṛptim adhigacchati /",
    "GK19asvsaunu:1387": " ajasraṃ pūryamāṇo 'pi samudraḥ salilair iva // Saund_13.40 //",
    "GK19asvsaunu:1388": " avaśyaṃ gocare sve sve vartitavyam ihendriyaiḥ /",
    "GK19asvsaunu:1389": " nimittaṃ tatra na grāhyam anuvyañjanam eva ca // Saund_13.41 //",
    "GK19asvsaunu:1390": " ālokya cakṣuṣā rūpaṃ dhātumātre vyavasthitaḥ /",
    "GK19asvsaunu:1391": " strī veti puruṣo veti na kalpayitum arhasi // Saund_13.42 //",
    "GK19asvsaunu:1392": " sacet strīpuruṣagrāhaḥ kva cid vidyeta kās cana /",
    "GK19asvsaunu:1393": " śubhataḥ keśadantādīn nānuprasthātum arhasi // Saund_13.43 //",
    "GK19asvsaunu:1394": " nāpaneyaṃ bhūtato bhūtaṃ śaśvad indiyagocare /",
    "GK19asvsaunu:1395": " draṣṭavyaṃ bhūtato bhūtaṃ yādṛṣaṃ ca yathā ca yat // Saund_13.44 //",
    "GK19asvsaunu:1396": " evaṃ te paśyatas tattvaṃ śaśvad indriyagocare /",
    "GK19asvsaunu:1397": " bhaviṣyati padasthānaṃ nābhiyādaurmanasyayoḥ // Saund_13.45 //",
    "GK19asvsaunu:1398": " abhidhyā priyarūpeṇa hanti kāmātmakaṃ jagat /",
    "GK19asvsaunu:1399": " arir mitramukheneva priyavākkaluṣāśayaḥ // Saund_13.46 //",
    "GK19asvsaunu:1400": " daurmanasyābhidhānas tu pratigho viṣayāśritaḥ /",
    "GK19asvsaunu:1401": " mohād yenānuvṛttena paratreha ca hanyate // Saund_13.47 //",
    "GK19asvsaunu:1402": " anurodhavirodhābhyāṃ śitoṣṇābhyām ivārditaḥ /",
    "GK19asvsaunu:1403": " śarma nāpnoti na śreyaś calendricam ato jagat // Saund_13.48 //",
    "GK19asvsaunu:1404": " nendriyaṃ viṣaye tāvat pravṛttam api sajjate /",
    "GK19asvsaunu:1405": " yāvan na manasas tatra parikalpaḥ pravartate // Saund_13.49 //",
    "GK19asvsaunu:1406": " indhane sati vāyau ca yathā jvalati pāvakaḥ /",
    "GK19asvsaunu:1407": " viṣayāt parikalpāc ca kleśāgnir jāyate tathā // Saund_13.50 //",
    "GK19asvsaunu:1408": " abhūtaparikalpena viṣayasya hi badhyate /",
    "GK19asvsaunu:1409": " tam eva viṣayaṃ paśyan bhūtataḥ parimucyate // Saund_13.51 //",
    "GK19asvsaunu:1410": " dṛṣṭvaikaṃ rūpam anyo hi rajyate 'nyaḥ praduṣyati /",
    "GK19asvsaunu:1411": " kaś cid bhavati madhyasthas tatraivānyo ghṛṇāyate // Saund_13.52 //",
    "GK19asvsaunu:1412": " ato na viṣayo hetur bandhāya na vimuktaye /",
    "GK19asvsaunu:1413": " parikalpaviṣeṣeṇa saṃgo bhavati vā na vā // Saund_13.53 //",
    "GK19asvsaunu:1414": " kāryaḥ paramayatnena tasmād indiyasaṃvaraḥ /",
    "GK19asvsaunu:1415": " indriyāṇi hy aguptāni duḥkhāya ca bhavāya ca // Saund_13.54 //",
    "GK19asvsaunu:1416": " kāmabhogabhogavadbhir āmadṛṣṭidṛṣṭibhiḥ pramādanaikamūrdhabhiḥ praharṣalolajivaiḥ /",
    "GK19asvsaunu:1417": " indriyoragair manobilaśayaiḥ spṛhāviṣaiḥ śamāgadā ṛte na daṣṭam asti yac cikitset // Saund_13.55",
    "GK19asvsaunu:1418": " tasmād eṣām akuṣalakarāṇām arīṇāṃ cakṣurghrāṇaśravañarasanasparśanānām /",
    "GK19asvsaunu:1419": " sarvāvasthaṃ bhava viniyamād apramatto māsminn arthe kṣaṇam api kṛthāsa tvaṃ pramādaṃ // Saund_13.56",
    "GK19asvsaunu:1420": " Saundaranande mahākāvye śīlendriyajayo nāma trayodaśaḥ sargaḥ /",
    "GK19asvsaunu:1421": " CANTO XIV atha smṛtikavāṭena pidhāyendriyasaṃvaram /",
    "GK19asvsaunu:1422": " bhojane bhava mātrājño dhyānāyānāmayāya ca // Saund_14.1 //",
    "GK19asvsaunu:1423": " prāṇāpānau nigṛhṇāti glāninidre prayacchati /",
    "GK19asvsaunu:1424": " kṛto hy atyartham āhāro vihanti ca parākramam // Saund_14.2 //",
    "GK19asvsaunu:1425": " yathā cātyartham āhāraḥ kṛto 'narthāya kalpate /",
    "GK19asvsaunu:1426": " upayuktas tathātyalpo na sāmarthyāya kalpate // Saund_14.3 //",
    "GK19asvsaunu:1427": " ācayaṃ dyutim utsāhaṃ prayogaṃ balam eva ca /",
    "GK19asvsaunu:1428": " bhojanaṃ kṛtam atyalpaṃ śarīrasyāpakarṣati // Saund_14.4 //",
    "GK19asvsaunu:1429": " yathā bhāreṇa namate laghunonnamate tulā /",
    "GK19asvsaunu:1430": " samā tiṣṭhati yuktena bhojyeneyaṃ tathā tanuḥ // Saund_14.5 //",
    "GK19asvsaunu:1431": " tasmād abhyavahartavyaṃ svaśaktim anupaśyatā /",
    "GK19asvsaunu:1432": " nātimātraṃ na cātyalpaṃ meyaṃ mānavaśād api // Saund_14.6 //",
    "GK19asvsaunu:1433": " atyākrānto hi kāyāgnir guruṇānnena śāmyati /",
    "GK19asvsaunu:1434": " avacchan na ivālpo 'gniḥ sahasā mahatendhasā // Saund_14.7 //",
    "GK19asvsaunu:1435": " atyantam api saṃhāro nāhārasya praśasyate /",
    "GK19asvsaunu:1436": " anāhāro hi nirvāti nirindhana ivānalaḥ // Saund_14.8 //",
    "GK19asvsaunu:1437": " yasmān nāsti vināhārāt sarvaprāṇabhṛtāṃ sthitiḥ /",
    "GK19asvsaunu:1438": " tasmād duṣyati nāhāro vikalpo 'tra tu vāryate // Saund_14.9 //",
    "GK19asvsaunu:1439": " na hy evakviṣaye 'nyatra sajyante prāṇinas tathā /",
    "GK19asvsaunu:1440": " avijñāte yathāhāre boddhavyaṃ tatra kāraṇam // Saund_14.10 //",
    "GK19asvsaunu:1441": " cikitsārthaṃ yathā dhatte vraṇasyālepanaṃ vraṇī /",
    "GK19asvsaunu:1442": " kṣudvighātārtham āhāras tadvat sevyo mumukṣunā // Saund_14.11 //",
    "GK19asvsaunu:1443": " bhārasyodvahanārthaṃ ca rathākṣo 'bhyajyate yathā /",
    "GK19asvsaunu:1444": " bhojanaṃ prāṇayātrārthaṃ tadvad vidvān niṣevate // Saund_14.12 //",
    "GK19asvsaunu:1445": " samatikramaṇārthaṃ ca kāntārasya yathādhvagau /",
    "GK19asvsaunu:1446": " putramāṃsāni khādetāṃ dampatī bhṛṣaduḥkhitau // Saund_14.13 //",
    "GK19asvsaunu:1447": " evam abhyavahartavyaṃ bhojanaṃ pratisaṃkhyayā /",
    "GK19asvsaunu:1448": " na bhūṣārthaṃ na vapuṣe na madāya na dṛptaye // Saund_14.14 //",
    "GK19asvsaunu:1449": " dhāraṇārthaṃ śarīrasya bhojanaṃ hi vidhiyate /",
    "GK19asvsaunu:1450": " upastambhaḥ pipatiṣor durbalasyeva veśmanaḥ // Saund_14.15 //",
    "GK19asvsaunu:1451": " plavaṃ yatnād yathā kaś cid badhnīyād dhārayed api /",
    "GK19asvsaunu:1452": " na tatsnehena yāvat tu mahaughasyottīrṣayā // Saund_14.16 //",
    "GK19asvsaunu:1453": " tathopakaraṇaiḥ kāyaṃ dhārayanti parikṣakāḥ /",
    "GK19asvsaunu:1454": " na tatsnehena yāvat tu duḥkhaughasya titīrṣayā // Saund_14.17 //",
    "GK19asvsaunu:1455": " śocatā pīḍyamānena dīyate śatrave yathā /",
    "GK19asvsaunu:1456": " na bhaktyā nāpi tarṣena kevalaṃ prāṇaguptaye // Saund_14.18 //",
    "GK19asvsaunu:1457": " yogācāras tathāhāraṃ śarirāya payacchati /",
    "GK19asvsaunu:1458": " kevalaṃ kṣudvighātārthaṃ na rāgeṇa na bhaktaye // Saund_14.19 //",
    "GK19asvsaunu:1459": " manodhāraṇayā caiva pariṇāmyātmavān ahaḥ /",
    "GK19asvsaunu:1460": " vidhūya nidrāṃ yogena niśām apy atināmayeḥ // Saund_14.20 //",
    "GK19asvsaunu:1461": " hṛrdi yatsaṃjñinaś caiva nidrā prādurbhavet tava /",
    "GK19asvsaunu:1462": " guṇavatsaṃjñitāṃ saṃjñāṃ tadā manasi mā kṛthāḥ // Saund_14.21 //",
    "GK19asvsaunu:1463": " dhātur ārambhadhṛtyoś ca sthāmavikramayor api /",
    "GK19asvsaunu:1464": " nityaṃ manasi kāryas te bādhyamānena nidrayā // Saund_14.22 //",
    "GK19asvsaunu:1465": " āmnātavyāś ca viśadaṃ te dharmā ye pariśrutāḥ /",
    "GK19asvsaunu:1466": " parebhyaś copadeṣṭavyāḥ saṃcintyāḥ svayam eva ca // Saund_14.23 //",
    "GK19asvsaunu:1467": " prakledyamadbhir vadanṃ vilokyāḥ sarvato diśaḥ /",
    "GK19asvsaunu:1468": " cāryā dṛṣṭiś ca tārāsu jijāgariṣuṇā sadā // Saund_14.24 //",
    "GK19asvsaunu:1469": " antargatair acapalair vaśasthāyibhir indriyaiḥ /",
    "GK19asvsaunu:1470": " avikṣiptena manasā caṅkramyavāsva vā niśi // Saund_14.25 //",
    "GK19asvsaunu:1471": " bhaye prītau ca śoke ca nidrayā nābhibhūyate /",
    "GK19asvsaunu:1472": " tasmān nidrābhiyogeṣu sevitavyam idaṃ trayam // Saund_14.26 //",
    "GK19asvsaunu:1473": " bhayam āgamanān mṛtyoḥ prītiṃ dharmaparigrahāt /",
    "GK19asvsaunu:1474": " janmaduḥkhād aparyantāc chokam āgantum arhasi // Saund_14.27 //",
    "GK19asvsaunu:1475": " evamādi kramaḥ saumya kāryo jāgaraṇaṃ prati /",
    "GK19asvsaunu:1476": " vandhyaṃ hi śayanād āyuḥ kaḥ prājñaḥ kartum arhati // Saund_14.28 //",
    "GK19asvsaunu:1477": " doṣavyālān atikramya vyālān gṛhagatān iva /",
    "GK19asvsaunu:1478": " kṣamaṃ prājñasya na svaptuṃ nistīrṣor mahadbhayam // Saund_14.29 //",
    "GK19asvsaunu:1479": " pradīpte jīvaloke hi mṛtyuvyādhijarāgnibhiḥ /",
    "GK19asvsaunu:1480": " kaḥ śayīta nirudvegaḥ pradīpta iva veśmani // Saund_14.30 //",
    "GK19asvsaunu:1481": " tasmāt tama iti jñātvā nidrāṃ nāveṣṭum arhasi /",
    "GK19asvsaunu:1482": " apraśānteṣu doṣeṣu saśastreṣv iva śatgruṣu // Saund_14.31 //",
    "GK19asvsaunu:1483": " pūrvaṃ yāmaṃ triyāmāyāḥ prayogeṇātināmya tu /",
    "GK19asvsaunu:1484": " sevyā śayyā śarīrasya viśrāmārthaṃ svatantriṇā // Saund_14.32 //",
    "GK19asvsaunu:1485": " dakṣiṇena tu pārśvena sthitayālokasaṃjñayā /",
    "GK19asvsaunu:1486": " prabodhaṃ hṛdaye kṛtvā śayīthāḥ śāntamānasaḥ // Saund_14.33 //",
    "GK19asvsaunu:1487": " yāme tṛtīye cotthāya carann āsīna eva vā /",
    "GK19asvsaunu:1488": " bhūyo yogaṃ mahaḥśuddhau kurvīthā niyatendriyaḥ // Saund_14.34 //",
    "GK19asvsaunu:1489": " athāsanagatasthānaprekṣitavyāhṛtādiṣu /",
    "GK19asvsaunu:1490": " saṃprajānan kriyāḥ sarvāḥ smṛtim ādhātum arhasi // Saund_14.35 //",
    "GK19asvsaunu:1491": " dvārādhyakṣa iva dvāri yasya praṇihitā smṛtiḥ /",
    "GK19asvsaunu:1492": " dharṣayanti na taṃ doṣāḥ puraṃ guptam ivārayaḥ // Saund_14.36 //",
    "GK19asvsaunu:1493": " na tasyotpadyate kleśo yasya kāyagatā smṛtiḥ /",
    "GK19asvsaunu:1494": " cittaṃ sarvāsv avasthāsu bālaṃ dhātrīva rakṣati // Saund_14.37 //",
    "GK19asvsaunu:1495": " śaravyaḥ sa tu doṣāṇāṃ yo hīnaḥ smṛtivarmaṇā /",
    "GK19asvsaunu:1496": " raṇasthaḥ pratiśatrūṇāṃ vihīna iva varmaṇā // Saund_14.38 //",
    "GK19asvsaunu:1497": " anāthaṃ tan mano jñeyaṃ yat smṛtir nābhirakṣati /",
    "GK19asvsaunu:1498": " nirṇetā dṛṣṭirahito viṣameṣu carann iva // Saund_14.39 //",
    "GK19asvsaunu:1499": " anartheṣu prasaktāś ca svārthebhyaś ca parāṅmukhāḥ /",
    "GK19asvsaunu:1500": " yad bhaye sati nodvignāḥ smṛtināśo 'tra kāraṇam // Saund_14.40 //",
    "GK19asvsaunu:1501": " svabhūmiṣu guṇāḥ sarve ye ca śīlādayaḥ sthitāḥ /",
    "GK19asvsaunu:1502": " vikīrṇā iva gā gopaḥ smṛtis tān anugacchati // Saund_14.41 //",
    "GK19asvsaunu:1503": " pranaṣṭam amṛtaṃ tasya yasya kviprasṛtā smṛtiḥ /",
    "GK19asvsaunu:1504": " hastastham amṛtaṃ tasya yasya kāyagatā smṛtiḥ // Saund_14.42 //",
    "GK19asvsaunu:1505": " āryo nyāyaḥ kutas tasya smṛtir yasya na vidyate /",
    "GK19asvsaunu:1506": " yasyāryo nāsti ca nyāyaḥ pranaṣṭas tasya satpathaḥ // Saund_14.43 //",
    "GK19asvsaunu:1507": " pranaṣṭo yasya sanmārgo naṣṭaṃ tasyāmṛtaṃ padam /",
    "GK19asvsaunu:1508": " pranaṣṭam amṛtaṅ yasya sa duḥkhān na vimucyate // Saund_14.44 //",
    "GK19asvsaunu:1509": " tasmāc caran caro 'smīti sthito 'smiti ca dhiṣṭhitaḥ /",
    "GK19asvsaunu:1510": " evamādiṣu kāleṣu smṛtim ādhātum arhasi // Saund_14.45 //",
    "GK19asvsaunu:1511": " yagānulomaṃ vijanaṃ viśabdaṃ śayyāsanaṃ saumya tathā bhajasva /",
    "GK19asvsaunu:1512": " kāyasya kṛtvā hi vivekam ādau sukho 'dhigantuṃ manaso vivekaḥ //",
    "GK19asvsaunu:1513": " alabdhacetaḥpraśamaḥ sarāgo yo na pracāraṃ bhajate viviktam /",
    "GK19asvsaunu:1514": " sa kṣaṇyate hy apartilabdhamārgaś carann ivoryāṃ bahukaṇṭakāyām //",
    "GK19asvsaunu:1515": " adṛṣṭatattvena parīkṣakeṇa sthitena citre viṣayapracāre /",
    "GK19asvsaunu:1516": " cittaṃ niṣeddhuṃ na sukhena śkyaṃ kṛśṭādako gaur iva sasyamadhyāt //",
    "GK19asvsaunu:1517": " anīryamāṇas tu yathānilena praśāntim āgacchati citrabhānuḥ /",
    "GK19asvsaunu:1518": " alpena yatnena tathā vivikteṣv aghaṭṭitaṃ śāntim upaiti cetaḥ //",
    "GK19asvsaunu:1519": " kva cid bhuktvā yat tad vasanam api yat tat parihito vasann ātmārāmaḥ kva cana vijane yo 'bhiramate",
    "GK19asvsaunu:1520": " kṛtārthaḥ saj ñeyaḥ śamasukharasajñaḥ kṛtamatiḥ pareṣāṃ saṃsargaṃ pariharati yaḥ kaṇṭakam iva // Saund_14.50 //",
    "GK19asvsaunu:1521": " yadi dvandvārāme jagati viṣayavyagrahṛdaye vivikte nirdvando viharati kṛtī śāntahṛdayaḥ /",
    "GK19asvsaunu:1522": " tataḥ pītvā prajñārasam amṛtavat tṛptahṛdayo viviktaḥ saṃsaktaṃ viṣayakṛpaṇaṃ śocati jagat vasañ śuṇyāgāre yadi satatam eko 'bhiramate",
    "GK19asvsaunu:1523": " yadi kleśotpādaiḥ saha na ramate śatrubhir iva /",
    "GK19asvsaunu:1524": " carann ātmārāmo yadi ca pibati prītisalilaṃ tato bhuṅkte śreṣṭhaṃ tridaśapatirājyād api sukham Saundaranande mahākāvya ādiprasthāno nāma caturdaśaḥ sargaḥ /",
    "GK19asvsaunu:1525": " CANTO XV yatra tatra vivikte tu baddhvā paryaṅkam uttamam /",
    "GK19asvsaunu:1526": " ṛjuṃ kāyaṃ samādhāya smṛtyābhimukhayānvitaḥ // Saund_15.1 //",
    "GK19asvsaunu:1527": " nāsāgre vā lalāṭe vā bhruvor antara eva vā /",
    "GK19asvsaunu:1528": " kurvīthāś capalaṃ cittam ālambanaparāyaṇam // Saund_15.2 //",
    "GK19asvsaunu:1529": " sacet kāmavitarkas tvāṃ dharṣayen mānaso jvaraḥ /",
    "GK19asvsaunu:1530": " kṣeptavyo nādhivāsyaḥ sa vastre reṇur ivāgataḥ // Saund_15.3 //",
    "GK19asvsaunu:1531": " yady api pratisaṃkhyānāt kāmān utsṛṣṭavān asi /",
    "GK19asvsaunu:1532": " tamāṃsīva prakāśena pratipakṣeṇa tāñ jahi // Saund_15.4 //",
    "GK19asvsaunu:1533": " tiṣṭhaty anuśayas teṣāṃ channo 'gnir iva bhasmanā /",
    "GK19asvsaunu:1534": " sa te bhāvanayā saumya praśāmyo 'gnir ivāmbunā // Saund_15.5 //",
    "GK19asvsaunu:1535": " te hi tasmāt pravartante bhūyo bījād ivāṅkurāḥ /",
    "GK19asvsaunu:1536": " tasya nāśena te na syur bījanāśād ivāṅkurāḥ // Saund_15.6 //",
    "GK19asvsaunu:1537": " arjanādīni kāmebhyo dṛṣṭvā duḥkhāni kāminām /",
    "GK19asvsaunu:1538": " tasmāt tān mūlataś chindhi mitrasaṃjñān arīn iva // Saund_15.7 //",
    "GK19asvsaunu:1539": " anityā moṣadharmāṇo riktā vyasanahetavaḥ /",
    "GK19asvsaunu:1540": " bahusādhāraṇāḥ kāmā barhyā hy āśiviṣā iva // Saund_15.8 //",
    "GK19asvsaunu:1541": " ye mṛgyamāṇā duḥkhāya rakṣyamāṇā na śāntaye /",
    "GK19asvsaunu:1542": " bhraṣṭāḥ śokāya mahate prāptāś ca na vitṛptaye // Saund_15.9 //",
    "GK19asvsaunu:1543": " tṛptiṃ vittaprakarṣeṇa svargāvāptyā kṛtārthatām /",
    "GK19asvsaunu:1544": " kāmebhyaś ca sukhotpattiṃ yaḥ paśyati sa naśyati // Saund_15.10 //",
    "GK19asvsaunu:1545": " calān apariniṣpannān asārān anavasthitān /",
    "GK19asvsaunu:1546": " parikalpasukhān kāmān na tān smartum ihārhasi // Saund_15.11 //",
    "GK19asvsaunu:1547": " vyāpādo vā vihiṃsā vā kṣobhayed yadi te manaḥ /",
    "GK19asvsaunu:1548": " prasādyaṃ tad vipakṣena maṇinevākulaṃ jalam // Saund_15.12 //",
    "GK19asvsaunu:1549": " pratipakṣas tayor jñeyo maitrī kāruṇyam eva ca /",
    "GK19asvsaunu:1550": " virodho hi tayor nityaṃ prakāśatamasor iva // Saund_15.13 //",
    "GK19asvsaunu:1551": " nivṛttaṃ yasya duḥśīlyaṃ vyāpādaś ca pravartate /",
    "GK19asvsaunu:1552": " hanti pāṃsubhir ātmānāṃ sa snāta iva vāraṇaḥ // Saund_15.14 //",
    "GK19asvsaunu:1553": " duḥkhitebhyo hi martyebhyo vyādhimṛtyujarādibhiḥ /",
    "GK19asvsaunu:1554": " āryaḥ ko duḥkham aparaṃ saghṛṇo dhātum arhati // Saund_15.15 //",
    "GK19asvsaunu:1555": " duṣṭena ceha manasā bādhyate vā paro na vā /",
    "GK19asvsaunu:1556": " sadyas tu dahyate tāvat svaṃ mano duṣṭacetasaḥ // Saund_15.16 //",
    "GK19asvsaunu:1557": " tasmāt sarveṣu bhūteṣu maitrīṃ kāruṇyam eva ca /",
    "GK19asvsaunu:1558": " na vyāpādaṃ vihiṃsāṃ vā vikalpayitum arhasi // Saund_15.17 //",
    "GK19asvsaunu:1559": " yad yad eva prasaktaṃ hi vitarkayati mānavaḥ /",
    "GK19asvsaunu:1560": " abhyāsāt tena tenāsya natir bhavati cetasaḥ // Saund_15.18 //",
    "GK19asvsaunu:1561": " tasmād askuśalaṃ tyaktvā kuśalaṃ dhyātum arhasi /",
    "GK19asvsaunu:1562": " yat te syād iha cārthāya paramārthasya cāptaye // Saund_15.19 //",
    "GK19asvsaunu:1563": " saṃvardhante hy akuśalā vitarkāḥ saṃbhṛtā hṛrdi /",
    "GK19asvsaunu:1564": " anarthajanakās tulyam ātmanaś ca parasya ca // Saund_15.20 //",
    "GK19asvsaunu:1565": " śreyaso vighnakaraṇād bhavanty ātmavipattaye /",
    "GK19asvsaunu:1566": " pātrībhāvopaghātāt tu parabhaktivipattaye // Saund_15.21 //",
    "GK19asvsaunu:1567": " manaḥkarmasv avikṣepam api cābhyastum arhasi /",
    "GK19asvsaunu:1568": " na tv evākuśalaṃ saumya vitarkayitum arhasi // Saund_15.22 //",
    "GK19asvsaunu:1569": " yā trikāmopabhogāya cintā manasi vartate /",
    "GK19asvsaunu:1570": " na ca taṃ guṇam āpnoti bandhanāya ca kalpate // Saund_15.23 //",
    "GK19asvsaunu:1571": " sattvānām upaghātāya parikleṣāya cātmanaḥ /",
    "GK19asvsaunu:1572": " mohaṃ vrajati kāluṣyaṃ narakāya ca vartate // Saund_15.24 //",
    "GK19asvsaunu:1573": " tadvitarkair akuśalair nātmānaṃ hantum arhasi /",
    "GK19asvsaunu:1574": " suśastraṃ ratnavikṛtaṃ mṛddhato gāṃ khanann iva // Saund_15.25 //",
    "GK19asvsaunu:1575": " anabhijño yathā jātaṃ dahed aguru kāṣṭhavat /",
    "GK19asvsaunu:1576": " anyāyena manuṣyatvam upahanyād idaṃ tathā // Saund_15.26 //",
    "GK19asvsaunu:1577": " tyaktvā ratnaṃ yathā loṣṭaṃ ratnadvīpāc ca saṃharet /",
    "GK19asvsaunu:1578": " tyaktvā naiḥśreyasaṃ dharmaṃ cintayed aśubhaṃ tathā // Saund_15.27 //",
    "GK19asvsaunu:1579": " himavantaṃ yathā gatvā viṣaṃ bhuñjīta nauṣadham /",
    "GK19asvsaunu:1580": " manuṣyataṃ tathā prāpya pāpaṃ seveta no śubham // Saund_15.28 //",
    "GK19asvsaunu:1581": " tad buddhvā pratikaṣeṇa vitarkaṃ kṣeptum arhasi /",
    "GK19asvsaunu:1582": " sūkṣmeṇa parikīlena kilaṃ dārvantarād iva // Saund_15.29 //",
    "GK19asvsaunu:1583": " vṛdhhyavṛddhyor atha bhavec cintā jñātijanaṃ prati /",
    "GK19asvsaunu:1584": " svabhāvo jīvalokasya parīkṣyas tannivṛttaye // Saund_15.30 //",
    "GK19asvsaunu:1585": " saṃsāre kṛṣyamāṇānāṃ sattvānāṃ svena karmaṇā /",
    "GK19asvsaunu:1586": " ko janaḥ svajanaḥ ko vā mohāt sakto jane janaḥ // Saund_15.31 //",
    "GK19asvsaunu:1587": " atīte 'dhvani saṃvṛttaḥ svajano hi janas tava /",
    "GK19asvsaunu:1588": " aprāpte cādhvani janaḥ svajanas te bhaviṣyti // Saund_15.32 //",
    "GK19asvsaunu:1589": " vihagānā yathā sāyaṃ tatra tatra samāgamaḥ /",
    "GK19asvsaunu:1590": " jātau jātau tathā śleṣo janasya svajanasya ca // Saund_15.33 //",
    "GK19asvsaunu:1591": " pariśrayaṃ abhuvidhaṃ saṃśrayanti yathādhvagāḥ /",
    "GK19asvsaunu:1592": " prātiyānti punas tyaktvā tadvaj jñātisamāgamaḥ // Saund_15.34 //",
    "GK19asvsaunu:1593": " loke prakṛtibhinne 'smin na kaś cit kasya cit priyaḥ /",
    "GK19asvsaunu:1594": " kāryakārañasaṃbaddhaṃ bālukāmuṣṭivaj jagat // Saund_15.35 //",
    "GK19asvsaunu:1595": " bibharti hi sutaṃ mātā dharayiṣyati mām iti /",
    "GK19asvsaunu:1596": " mātaraṃ bhajate putṛo garbheṇādhatta mām iti // Saund_15.36 //",
    "GK19asvsaunu:1597": " anukūlaṃ pravartante jñātiṣu jñātayo yadā /",
    "GK19asvsaunu:1598": " tadā snehaṃ prakurvanti riputvaṃ tu viparyayāt // Saund_15.37 //",
    "GK19asvsaunu:1599": " ahito dṛṣyate jñātir ajñātir hitaḥ /",
    "GK19asvsaunu:1600": " snehaṃ kāryāntarāl lokaś chinatti ca karoti ca // Saund_15.38 //",
    "GK19asvsaunu:1601": " svayam eva yathālikya rajyec citrakaraḥ striyam /",
    "GK19asvsaunu:1602": " tathā kṛtvā svayaṃ snehaṃ saṃgameti jane janaḥ // Saund_15.39 //",
    "GK19asvsaunu:1603": " yo 'bhavad bāndhavajanaḥ paraloke priyas tava /",
    "GK19asvsaunu:1604": " sa te kam arthaṃ kurute tvaṃ vā tasmai karoṣi kam // Saund_15.40 //",
    "GK19asvsaunu:1605": " tasmāj jñātvitarkeṇa mano nāveṣṭum arhasi /",
    "GK19asvsaunu:1606": " vyavasthā nāsti saṃsāre svajanasya janasya ca // Saund_15.41 //",
    "GK19asvsaunu:1607": " asau kṣemo janapadaḥ subhikṣo 'sāv asau śivaḥ /",
    "GK19asvsaunu:1608": " ity evam atha jāyeta vitarkas tava kaś cana // Saund_15.42 //",
    "GK19asvsaunu:1609": " praheyaḥ sa tvayā saumya nādhivāsyaḥ kathaṃ cana /",
    "GK19asvsaunu:1610": " viditvā sarvam ādīptaṃ tais tair doṣāgnibhir jagat // Saund_15.43 //",
    "GK19asvsaunu:1611": " ṛtucakranivartāc ca kṣutpipāsāklamād api /",
    "GK19asvsaunu:1612": " sarvatra niyataṃ duḥkhaṃ na kva cid vidyate śivam // Saund_15.44 //",
    "GK19asvsaunu:1613": " kva cic chitaṃ kva cid dharmaḥ kva cid rogo bhayaṃ kva cit /",
    "GK19asvsaunu:1614": " bādhate 'bhyadhikaṃ loke tasmād aśaraṇaṃ jagat // Saund_15.45 //",
    "GK19asvsaunu:1615": " jarā vyādhiś ca mṛtyuś ca lokasyāsya mahadbhayam /",
    "GK19asvsaunu:1616": " nāsti deśaḥ sa yatrāsya tadbhayaṃ nopapadyate // Saund_15.46 //",
    "GK19asvsaunu:1617": " yatra gacchati kāyo 'yaṃ duḥkhaṃ tatrānugacchati /",
    "GK19asvsaunu:1618": " nāsti kā cid gatir loke gato yatra na bādhayte // Saund_15.47 //",
    "GK19asvsaunu:1619": " ramaṇīyo 'pi deśaḥ san dubhikṣaḥ kṣema eva ca /",
    "GK19asvsaunu:1620": " kudeśa iti vijñeyo yatra kleśair vidhayate // Saund_15.48 //",
    "GK19asvsaunu:1621": " lokasyābhyāhatsyāsya duḥkhaiḥ śarīramānasaiḥ /",
    "GK19asvsaunu:1622": " kṣemaḥ kaś cin na deśo 'sti svastho yatra gato bhavet // Saund_15.49 //",
    "GK19asvsaunu:1623": " duḥkhaṃ sarvatra sarvasya vartate sarvadā yadā /",
    "GK19asvsaunu:1624": " chandarāgam ataḥ saumya likacitreṣu mā kṛthāḥ // Saund_15.50 //",
    "GK19asvsaunu:1625": " yadā tasmān nivṛttas te chandarāgo bhaviṣyati /",
    "GK19asvsaunu:1626": " jīvalokaṃ tadā sarvam ādīptam iva maṃsyase // Saund_15.51 //",
    "GK19asvsaunu:1627": " athas kaś cid vitarkas te bhaved amaraṇāśrayaḥ /",
    "GK19asvsaunu:1628": " yatnena sa vihantavyo vyādhir ātmagato yathā // Saund_15.52 //",
    "GK19asvsaunu:1629": " muhūrtam api viśrambhaḥ kāryo na khalu jīvite /",
    "GK19asvsaunu:1630": " nilīna iva hi vyāghraḥ kālo viśvastaghātakaḥ // Saund_15.53 //",
    "GK19asvsaunu:1631": " balastho 'haṃ yuvā veti na te bhavitum arhati /",
    "GK19asvsaunu:1632": " mṛtyuḥ sarvāsv avasthāsu hanti nāvekṣate vayaḥ // Saund_15.54 //",
    "GK19asvsaunu:1633": " kṣetrabhūtam anarthānāṃ śarīraṃ parikarṣataḥ /",
    "GK19asvsaunu:1634": " svāsthyāśā jivitāśa vā na dṛṣṭārthasya jāyate // Saund_15.55 //",
    "GK19asvsaunu:1635": " nivṛtaḥ ko bhavet kāyaṃ mahābhūtāśrayaṃ vahan /",
    "GK19asvsaunu:1636": " parasparaviruddhānām ahinām iva bhājanam // Saund_15.56 //",
    "GK19asvsaunu:1637": " praśvasity ayam anvakṣa yad ucchvasiti mānavaḥ /",
    "GK19asvsaunu:1638": " avagaccha tad āścaryam aviśvāsyaṃ hi jīvitam // Saund_15.57 //",
    "GK19asvsaunu:1639": " idam āścaryam aparaṃ yat suptaḥ pratibudhyate /",
    "GK19asvsaunu:1640": " svapity utthāya vā bhūyo bahvamitrā hi dehinaḥ // Saund_15.58 //",
    "GK19asvsaunu:1641": " garbhāt prabhṛti yo lokaṃ jighāṃsur anugacchati /",
    "GK19asvsaunu:1642": " kas tasmin viśvasen mṛtyāv udyatāsāv arāv iva // Saund_15.59 //",
    "GK19asvsaunu:1643": " prasūtaḥ puruṣo loke śrutavān balavān api /",
    "GK19asvsaunu:1644": " na jayaty antakaṃ kaś cin nājayan nāpi jeṣyati // Saund_15.60 //",
    "GK19asvsaunu:1645": " sāmnā dānena bhedena daṇḍena niyamena vā /",
    "GK19asvsaunu:1646": " prāpto hi rabhaso mṛtyuḥ pratihantuṃ na śakyate // Saund_15.61 //",
    "GK19asvsaunu:1647": " tasmān nāyuṣi viśvāsaṃ cañcale kartum arhasi /",
    "GK19asvsaunu:1648": " nityaṃ harati kālo hi sthāviryaṃ na pratīkṣate // Saund_15.62 //",
    "GK19asvsaunu:1649": " niḥsāraṃ paśyato lokaṃ toyabudbudadurbalam /",
    "GK19asvsaunu:1650": " kasyāmaravitarko hi syād anunmattacetasaḥ // Saund_15.63 //",
    "GK19asvsaunu:1651": " tasmād eṣāṃ vitarkāṇāṃ prahāṇārthaṃ samāsataḥ /",
    "GK19asvsaunu:1652": " ānāpānasmṛtiṃ saumya viṣayīkartum arhasi // Saund_15.64 //",
    "GK19asvsaunu:1653": " ity anena prayogeṇa kāle sevitum arhasi /",
    "GK19asvsaunu:1654": " pratipakṣān vitarkāṇāṃ gadānām agadān iva // Saund_15.65 //",
    "GK19asvsaunu:1655": " suvarṇahetor api pāṃsudhāvako vihāya pāṃsūn bṛhato yathāditaḥ /",
    "GK19asvsaunu:1656": " jahāti sūkṣmān api tadviśuddhaye viśodhya hemāvayavān niyacchati //",
    "GK19asvsaunu:1657": " vimokṣahetor api yuktamānaso vihāya doṣā bṛhatas tathāditaḥ /",
    "GK19asvsaunu:1658": " jahāti sūkṣmān api tadviśuddhaye viśodhya dharmāvayān niyacchati //",
    "GK19asvsaunu:1659": " kraeṇādbhiḥ śuddhaṃ kanakam iha pāṃsuvyavahitaṃ yathāgnau karmāraḥ pacati bhṛṣam āvartayati ca /",
    "GK19asvsaunu:1660": " tathā yogācāro nipuñam iha doṣavyavahitaṃ viśodhya kleśebhyaḥ śamayati manaḥ saṃkṣipati ca yathā ca svacchandād upanayati karmāśrayasukhaṃ suvarṇaṃ karmāro bahuṃvidham alaṅkāravidhiṣu",
    "GK19asvsaunu:1661": " manaḥśuddho bhikṣur vaśagatam abhijñāsv api tathā yathecchaṃ yatrecchaṃ śamayati manaḥ prerayati ca // Saund_15.69 //",
    "GK19asvsaunu:1662": " Saundaranande mahākāvye vitarkaprahāṇo nāma pañcadaśaḥ sargaḥ /",
    "GK19asvsaunu:1663": " CANTO XVI evaṃ manodhāraṇayā krameṇa vyapohya kiṃ cit samupohya kiṃ cit /",
    "GK19asvsaunu:1664": " dhyānāni catvāry adhigamya yogī prāpnoty abhijñā niyamena pañca //",
    "GK19asvsaunu:1665": " ṛddhipravekaṃ ca bahuprakāraṃ parasya cetaś caritāvabodham /",
    "GK19asvsaunu:1666": " atītajanmasmaraṇaṃ ca dīrghaṃ divye viśuddhe śruticakṣuṣī ca // Saund_16.2",
    "GK19asvsaunu:1667": " ataḥparaṃ tattvaparīkṣaṇena mano dadhāty āsravasaṃkṣayāya /",
    "GK19asvsaunu:1668": " tato hi duḥkhaprabhṛtīni samyak catvāri satyāni padāny avaiti //",
    "GK19asvsaunu:1669": " bādhātmakaṃ duḥkham idaṃ prasaktaṃ duḥkhasya hetuḥ prabhavātmako 'yam /",
    "GK19asvsaunu:1670": " duḥkhakṣayo niḥsaraṇātmako 'yaṃ trāṇātmako 'yaṃ praśamāya mārgaḥ //",
    "GK19asvsaunu:1671": " ity āryasaryāny avabudhya buddhyā catvāri samyak pratividhya caiva /",
    "GK19asvsaunu:1672": " sarvāsravān bhāvanayābhibhūya na jāyate śāntim avāpya bhūyaḥ // Saund_16.5",
    "GK19asvsaunu:1673": " abodhato hy aprativedhataś ca tattvātmakasyāsya catuṣṭayasya /",
    "GK19asvsaunu:1674": " bhāvad bhavaṃ yāti na śāntim eti saṃsāradolām adhiruhya lokaḥ //",
    "GK19asvsaunu:1675": " tasmāj jarāder vyasanasya mūlaṃ samāsato duḥkham avaihi janma /",
    "GK19asvsaunu:1676": " sarvauṣadhīnām iva bhūr bhavāya sarvāpadāṃ kṣetram idaṃ hi janma //",
    "GK19asvsaunu:1677": " yaj janma rūpasya hi sendriyasya duḥkhasya tan naikavidhasya janma /",
    "GK19asvsaunu:1678": " yaḥ saṃbhavaś cāsya samucchrayasya mṛtyoṣ ca rogasya ca saṃbhavaḥ saḥ //",
    "GK19asvsaunu:1679": " sad vāpy asad vā viṣamiṣram annaṃ yathā vināśāya na dhāraṇāya /",
    "GK19asvsaunu:1680": " loke tathā tiryag uparyadho vā duḥkhāya sarvaṃ na sukḥāya janma //",
    "GK19asvsaunu:1681": " jarādayo naikavidhā parajānāṃ satyāṃ pravṛttau prabhavanty anarthāḥ /",
    "GK19asvsaunu:1682": " pravātsu ghoeṣv api māruteṣu na hy aprasūtās taravaś calanti //",
    "GK19asvsaunu:1683": " ākāsayoniḥ pavano yathā hi yathā śamīgarbhaśayo hutāśaḥ /",
    "GK19asvsaunu:1684": " āpo yathāntarvasudhāśayāś ca duḥkhaṃ tathā cittaśarīrayoni // Saund_16.11",
    "GK19asvsaunu:1685": " apāṃ dravatvaṃ kaṭhinatvam urvyā vāyoś calatvaṃ dhruvam auṣṇyam agneḥ /",
    "GK19asvsaunu:1686": " yathā svabhāvo hi tathā svabhāvo duḥkhaṃ śarīrasya ca cetasaś ca //",
    "GK19asvsaunu:1687": " kāye sati vyādhijarādi duḥkhaṃ kṣuttarṣavarṣoṣṇahimādi caiva /",
    "GK19asvsaunu:1688": " rupāśrite cetasi sānubandhe śokāratikrodhabhayādi duḥkham // Saund_16.13",
    "GK19asvsaunu:1689": " pratyakṣam ālokya ca janmaduḥkhaṃ duḥkhaṃ tathātītam apīti viddhi /",
    "GK19asvsaunu:1690": " yathā ca tad duḥkham idaṃ ca duḥkhaṃ duḥkhaṃ tathānāgatam apy avehi //",
    "GK19asvsaunu:1691": " bījasvabhāvo hi yatheha dṛṣṭo bhūto 'pi bhavyo 'pi tathānumeyaḥ /",
    "GK19asvsaunu:1692": " pratyakṣataś ca jvalano yathoṣṇo bhūto 'pi bhavyo 'pi tathoṣṇa eva //",
    "GK19asvsaunu:1693": " tan nāmarūpasya guṇānurūpaṃ yatraiva nirvṛtti udāravṛtta /",
    "GK19asvsaunu:1694": " tatraiva duḥkhaṃ na hi tadvimuktaṃ duḥkhaṃ bhaviṣyaty abhavad bhaved vā //",
    "GK19asvsaunu:1695": " pravṛttiduḥkhasya ca tasya loke tṛṣṇādayo doṣagaṇā nimittam /",
    "GK19asvsaunu:1696": " naiveṣvaro na prakṛtir na kālo nāpi svabhāvo na vidhir yadṛcchā //",
    "GK19asvsaunu:1697": " jñātavyam etena ca kāraṇena lokasya doṣebhya iti pravṛttiḥ /",
    "GK19asvsaunu:1698": " yasmān mriyante sarajastamaskā na jāyate vītarajastmaskaḥ // Saund_16.18",
    "GK19asvsaunu:1699": " icchāviṣeśe sati tatra tatra yānāsanāder bhavati prayogaḥ /",
    "GK19asvsaunu:1700": " yasmād atas tarṣavaśat tathaiva janma prajānām iti veditavyam //",
    "GK19asvsaunu:1701": " sattvāny abhiṣvaṅgavaśāni dṛṣṭvā svajātiṣu prītiparāṇy atīva /",
    "GK19asvsaunu:1702": " abhyāsayogād upapāditāni tair eva doṣair iti tāni viddhi // Saund_16.20 //",
    "GK19asvsaunu:1703": " krodhapraharṣādibhir āśrayāṇām utpadyate ceha yathā viśeṣaḥ /",
    "GK19asvsaunu:1704": " tathaiva janmasv api naikarūpo nirvartate kleśakṛto viśeṣaḥ // Saund_16.21",
    "GK19asvsaunu:1705": " doṣādhike janmani tīvradoṣa utpadyate rāgiṇi tīvrarāgaḥ /",
    "GK19asvsaunu:1706": " mohādhike mohabalādhikaś ca tadalpadoṣe ca tadalpadoṣaḥ // Saund_16.22 //",
    "GK19asvsaunu:1707": " phalaṃ hi yādṛk samavaiti sākṣāt tadāgamād bījam avaity atītam /",
    "GK19asvsaunu:1708": " avetya bījaprakṛtiṃ ca sākṣād anāgataṃ tatphalam abhyupaiti // Saund_16.23",
    "GK19asvsaunu:1709": " doṣakṣayo jātiṣu yāsu yasya vairāgyatas tāsu na jāyate saḥ /",
    "GK19asvsaunu:1710": " doṣāśayas tiṣṭhati yasya yatra tasyopapattir vivaśasya tatra //",
    "GK19asvsaunu:1711": " taj janmano naikavidhasya saumya tṛṣṇādayo hetava ity avetya /",
    "GK19asvsaunu:1712": " tāṃś chindhi duḥkhād yadi nirmumukṣā kāryakṣayaḥ kāraṇasaṃkṣayād dhi //",
    "GK19asvsaunu:1713": " duḥkhakṣayo hetuparikṣayāc ca śāntanaṃ śivaṃ sākṣikuruṣva dharmam /",
    "GK19asvsaunu:1714": " tṛṣṇāvirāgaṃ layanaṃ nirdohaṃ sanātanaṃ trāṇam ahāryam āryam //",
    "GK19asvsaunu:1715": " yasmin na jātir na jarā na mṛtyur na vyādhayo nāpriyasaṃprayogaḥ /",
    "GK19asvsaunu:1716": " necchāvipanna priyaviprayogaḥ kṣemaṃ padaṃ naiṣṭhikam acyutaṃ tat //",
    "GK19asvsaunu:1717": " dīpo yathā nirvṛtim abhyupeto naivāvaniṃ gacchati nānatarikṣam /",
    "GK19asvsaunu:1718": " diśaṃ na kāṃ cid vidiṣaṃ na kāṃ cit snehakṣayāt kevalam eti śāntim //",
    "GK19asvsaunu:1719": " evaṃ kṛtī nirvṛtim abhyupeto naivāvaniṃ gacchati nāntarikṣam /",
    "GK19asvsaunu:1720": " diśaṃ na kāṃ cid vidiśaṃ na kāṃ cit kleśakṣayāt kevalam eti sāntim //",
    "GK19asvsaunu:1721": " asyābhyupāyo 'dhingamāya mārgaḥ prajñātrikalpaḥ praśamadvikalpaḥ /",
    "GK19asvsaunu:1722": " sa bhāvanīyo vidhivad budhena śīle śucau tripamukhe sthitena //",
    "GK19asvsaunu:1723": " vākkarma samyak sahakāyakarma yathāvad ājīvanayaś ca śuddhaḥ /",
    "GK19asvsaunu:1724": " idaṃ trayaṃ vṛttavidhau pravṛttaṃ śīlāśrayaṃ karmaparigrahāya //",
    "GK19asvsaunu:1725": " satyeṣu duḥkhādiṣu dṛṣṭir āryā samyagvitarkaś ca parākramaś ca /",
    "GK19asvsaunu:1726": " idaṃ trayaṃ jñānavidhau pravṛttaṃ prajñāśrayaṃ kleśaparikṣayāya //",
    "GK19asvsaunu:1727": " nyāyena satyādhigamāya yuktā samyak smṛtiḥ samyag atho samādhiḥ /",
    "GK19asvsaunu:1728": " idaṃ dvayaṃ yogavidhau pravṛttaṃ śamāśrayaṃ cittaparigrahāya //",
    "GK19asvsaunu:1729": " kleśāṅkurān na pratanoti śīlaṃ bījāṅkurān kāla ivāvṛttaḥ /",
    "GK19asvsaunu:1730": " śucau hi śīle puruṣasya doṣā manaḥ salajjā iva dharṣayanti // Saund_16.34",
    "GK19asvsaunu:1731": " kleśāṃs tu viṣkambhayate samādhir vegān ivādrir mahaot nadīnām /",
    "GK19asvsaunu:1732": " sthite samādhau hi na dharṣayanti doṣā bhujaṅgā iva mantrabaddhāḥ //",
    "GK19asvsaunu:1733": " prajñā tv aśeṣeṇa nihanti doṣāṃs tīradrumān prāvṛṣi nimnageva /",
    "GK19asvsaunu:1734": " dagdhā yayā na prabhavanti doṣā vajrāgninevānusṛtena vṛkṣāḥ // Saund_16.36",
    "GK19asvsaunu:1735": " triskandham etaṃ pravigāhya mārgaṃ praspaṣṭam aṣṭāṅgam ahāryam āryam /",
    "GK19asvsaunu:1736": " duḥkhasya hetūn prajahāti doṣān prāpnoti cātyantaśivaṃ padaṃ tat //",
    "GK19asvsaunu:1737": " asyopacāre dhṛtir ārjavaṃ ca hrīr apramādaḥ praviviktatā ca /",
    "GK19asvsaunu:1738": " alpecchatā tuṣṭir asaṃgatā ca lokapravṛttāv aratiḥ kṣamā ca // Saund_16.38",
    "GK19asvsaunu:1739": " yāthātmyato vindati yo hi duḥkhaṃ tasyodbhavaṃ tasya ca yo nirdodham /",
    "GK19asvsaunu:1740": " āryeṇa mārgeṇa sa sāntim eti kalyāṇamitraiḥ saha vartamānaḥ // Saund_16.39",
    "GK19asvsaunu:1741": " yo vyādhito vyādhim avaiti samyag vyādher nidānaṃ ca tadauṣadhaṃ ca /",
    "GK19asvsaunu:1742": " ārogyam āpnoti hi so 'cireṇa mitrair abhijñair upacaryamāṇaḥ //",
    "GK19asvsaunu:1743": " tad vyādhisaṃjñāṃ kuru duḥkhasatye doṣeṣv api vyādhinidānasaṃjñām /",
    "GK19asvsaunu:1744": " ārogyasaṃjñāṃ ca nirdohasatye bhaiṣajyasaṃjñām api mārgasatye //",
    "GK19asvsaunu:1745": " tasmāt pravṛttiṃ parigaccha duḥkhaṃ pravartakān apy avagaccha doṣān /",
    "GK19asvsaunu:1746": " nivṛttim āgaccha ca tannirodhaṃ nivartakaṃ cāpy avagaccha mārgam //",
    "GK19asvsaunu:1747": " śirasy atho vāsasi saṃpradīpte satyāvabodhāya matir vicāryā /",
    "GK19asvsaunu:1748": " dagdhaṃ jagat satyanayaṃ hy adṛṣṭvā pradahyate saṃprati dhakṣyate ca //",
    "GK19asvsaunu:1749": " yadaiva yaḥ paśyati nāmarūpaṃ kṣayīti taddarśanam asya samyak /",
    "GK19asvsaunu:1750": " samyak ca nirvedam upaiti paśyān nandīkṣayāc ca kṣayam eti rāgaḥ //",
    "GK19asvsaunu:1751": " tayoś ca nandīrajasoḥ kṣayeṇa samyag vimuktaṃ pravadāmi cetaḥ /",
    "GK19asvsaunu:1752": " samyag vimuktir manasaś ca tābhyāṃ na cāsya bhūyaḥ karaṇīyam asti //",
    "GK19asvsaunu:1753": " yathāsvabhāvena hi nāmarūpaṃ tad dhetum evāstagamaṃ ca tasya /",
    "GK19asvsaunu:1754": " vijānataḥ paśyata eva cāhaṃ bravīmi samyak kṣayam āsravāṇām // Saund_16.46",
    "GK19asvsaunu:1755": " tasmāt paraṃ saumya vidhāya vīryaṃ śīghraṃ ghaṭasv āsravasaṃkṣayāya /",
    "GK19asvsaunu:1756": " duḥkhān anityāṃś ca nirātmakāṃś ca dhātūn viśeṣeṇa parīkṣamāṇāḥ //",
    "GK19asvsaunu:1757": " dhātūn hi ṣaḍ bhūsalilānalādīn sāmānyataḥ svena ca lakṣaṇena /",
    "GK19asvsaunu:1758": " avaiti yo nānyam avaiti tebhyaḥ so 'tyantikaṃ mokṣam avaiti tebhyaḥ //",
    "GK19asvsaunu:1759": " kleśaprahāṇāya ca niścitena kālo 'bhyupāyaś ca parīkṣitavyaḥ /",
    "GK19asvsaunu:1760": " yogo 'py akāle hy anupāyataś ca bhavaty anarthāya na tadguṇāya //",
    "GK19asvsaunu:1761": " ajātavatsāṃ yadi gāṃ duhīta naivāptuyāt kṣīram akāladohī /",
    "GK19asvsaunu:1762": " kāle 'pi vā syān na payo labheta mohena śṛṅgād yadi gāṃ duhīta //",
    "GK19asvsaunu:1763": " ārdrāc ca kāṣṭhā jvalanābhikāmo naiva prayatnād api vahnim ṛcchet /",
    "GK19asvsaunu:1764": " kāṣṭhāc ca śuṣkād api pātganena naivāgnim āpnoty anupāapūrvam //",
    "GK19asvsaunu:1765": " tad deśakālau vidhivat parīkṣya yogasya mātrām api cābhyupāyam /",
    "GK19asvsaunu:1766": " balābale cātmani saṃpradhārya kāryāḥ prayatno na tu tadviruddhaḥ //",
    "GK19asvsaunu:1767": " pragrāhakaṃ yat tu nimittam uktam uddanyamāne hṛdi tan na sevyam /",
    "GK19asvsaunu:1768": " evaṃ hi cittaṃ praśamaṃ na yāti [na vahri] nā vahnir iveryamāṇaḥ //",
    "GK19asvsaunu:1769": " śamāya yat syān niyataṃ nimittaṃ jātoddhave cetasi tasya kālaḥ /",
    "GK19asvsaunu:1770": " evaṃ hi cittaṃ praśamaṃ niyacchet pradīpyamāno 'gnir ivodakena //",
    "GK19asvsaunu:1771": " śamāvahaṃ yan niyataṃ nimittaṃ sevyaṃ na tac cetasi līyamāne /",
    "GK19asvsaunu:1772": " evaṃ hi bhūyo layameti cittam anīryamāṇo 'gnir ivālpasāraḥ // Saund_16.55",
    "GK19asvsaunu:1773": " pragrāhakaṃ yan niyataṃ nimittaṃ layaṃ gate cetasi tasya kālaḥ /",
    "GK19asvsaunu:1774": " kriyāsamarthaṃ hi manas tathā syān mandāyamāno 'gnir ivendhanena //",
    "GK19asvsaunu:1775": " aupekṣikaṃ nāpi nimittam iṣṭaṃ layaṃ gate cetasi soddhave vā /",
    "GK19asvsaunu:1776": " evaṃ hi tīvraṃ janayed anartham upekṣito vyādhir ivāturasya // Saund_16.57",
    "GK19asvsaunu:1777": " yat syād upekṣāniyataṃ nimittaṃ sāmyaṃ gate cetasi tasya kālaḥ /",
    "GK19asvsaunu:1778": " evaṃ hi kṛtyāya bhavet prayogo ratho vidheyāśva iva prayātaḥ //",
    "GK19asvsaunu:1779": " rāgoddhavyākulite 'pi citte maitropasaṃhāravidhir na kāryaḥ /",
    "GK19asvsaunu:1780": " rāgātmako muhyati maitrayā hi senhaṃ kaphakṣobha ivopayujya // Saund_16.59",
    "GK19asvsaunu:1781": " rāgoddhate cetasi dhairyam etya niṣevitavyaṃ tv aśubhaṃ nimittam /",
    "GK19asvsaunu:1782": " rāgātmako hy evam upaiti śarma kaphātmako rūkṣam ivopayujya // Saund_16.60",
    "GK19asvsaunu:1783": " vyāpādadoṣeṇa manasy udīrṇe na sevitavyaṃ tv aśubhaṃ nimittam /",
    "GK19asvsaunu:1784": " dveṣātmakasya hy aśubhā vadhāya pittātmanas śīta ivopacāraḥ // Saund_16.61",
    "GK19asvsaunu:1785": " vyāpādadoṣakṣubhite tu citte sevyā avapakṣopanayena maitrī /",
    "GK19asvsaunu:1786": " dveṣātmano hi praśamāya maitrī pittātmanaḥ śīta ivopacarāḥ // Saund_16.62",
    "GK19asvsaunu:1787": " mohānubaddhe manasaḥ pracāre maitrāśubhā caiva bhavaty ayogaḥ /",
    "GK19asvsaunu:1788": " tābhyāṃ hi saṃmoham upaiti bhūyo vāyvātmako rūkṣam ivopanīya //",
    "GK19asvsaunu:1789": " mohātmaikāyāṃ mansaḥ pravṛttau sevyas tv idaṃ pratyayatāvihāraḥ /",
    "GK19asvsaunu:1790": " mūḍhe manasy eṣa hi śāntimārgo vāyvātmake snigdha ivopacāraḥ //",
    "GK19asvsaunu:1791": " ulkāmukhastaṃ hi yathā suvarṇaṃ suvarṇakāro dhamatīha kāle /",
    "GK19asvsaunu:1792": " kāle pariprokṣayate jalena krameṇa kāle samupekṣate ca // Saund_16.65 //",
    "GK19asvsaunu:1793": " dahet suvarṇaṃ hi dhamann akāle jale kṣipan saṃśamayed akāle /",
    "GK19asvsaunu:1794": " na cāpi samyak paripākam enaṃ nayed akāle samupekṣamāṇaḥ // Saund_16.66 //",
    "GK19asvsaunu:1795": " saṃpragrahasya praśamasya caiva tathaiva kāle samupekṣaṇasya /",
    "GK19asvsaunu:1796": " samyaṅnimittaṃ manasā tv avekṣyaṃ nāśo hi yatno 'py anupāyapūrvaḥ //",
    "GK19asvsaunu:1797": " ity evam anyāyanivartanaṃ ca nyāyaṃ ca tasmai sugato babhāṣe /",
    "GK19asvsaunu:1798": " bhūyaś ca tat tac caritaṃ viditvā vitarkahānāya vidhīn uvāca //",
    "GK19asvsaunu:1799": " yathā bhiṣak pittakaphānilānāṃ ya eva kopaṃ samupaiti doṣaḥ /",
    "GK19asvsaunu:1800": " śamāya tasyaiva vidhatte vyadhatta doṣeṣu tathairva buddhaḥ // Saund_16.69",
    "GK19asvsaunu:1801": " ekena kalpena sacen na hanyāt svabhyastabhāvād aśubhān vitarkān /",
    "GK19asvsaunu:1802": " tato dvitīyaṃ kramam ārabheta na tv eva heyo guṇavān prayogaḥ //",
    "GK19asvsaunu:1803": " anādikālopacitātmakatvād balīyasaḥ kleśagaṇasya caiva /",
    "GK19asvsaunu:1804": " samyakprayogasya ca duṣkaratvāc chettuṃ na śakyāḥ sahasā hi doṣāḥ //",
    "GK19asvsaunu:1805": " añvyā yathāṇyā vipulāṇir anyā nirvāhyate tadviduṣā nareṇa /",
    "GK19asvsaunu:1806": " tadvad tad evākuśalaṃ nimittaṃ kṣipen nimittāntarasevanena // Saund_16.72",
    "GK19asvsaunu:1807": " tathāpy athādhyātmanavagrahatvān naivopaśāmyed aśubho vitarkaḥ /",
    "GK19asvsaunu:1808": " heyaḥ sa taddoṣaparīkṣaṇena saśvāpado mārga ivādhvagena // Saund_16.73 //",
    "GK19asvsaunu:1809": " yathā kṣudhārto 'pi viṣeṇa pṛktaṃ jijīviṣur necchati bhoktum annam /",
    "GK19asvsaunu:1810": " tathaiva doṣāvaham ity avetya jahāti vidvān aśubhaṃ nimittam //",
    "GK19asvsaunu:1811": " na doṣataḥ paśyati yo hi doṣaṃ kas taṃ tato vārayituṃ samarthaḥ /",
    "GK19asvsaunu:1812": " guṇaṃ guṇe paśyati yaś ca yantra sa vāryamāṇo 'pi tataḥ prayāti //",
    "GK19asvsaunu:1813": " vyapatrapante hi kulaprasūtā mahaḥpracārair aśubhaiḥ pravṛttaiḥ /",
    "GK19asvsaunu:1814": " kaṇṭhe manasvīva yuvā vapuṣmān acākṣuṣair aprayatair viṣaktaiḥ //",
    "GK19asvsaunu:1815": " nirdhūyamānās tv atha leśato 'pi tiṣṭheyur evākuśalā vitarkāḥ /",
    "GK19asvsaunu:1816": " kāryāntarair adhyayanakriyād yaiḥ sevyo vidhir vismaraṇāya teṣām //",
    "GK19asvsaunu:1817": " svaptavyam apy eva vicakṣaṇena kāyaklamo vāpi niṣevitavyaḥ /",
    "GK19asvsaunu:1818": " na tv eva saṃcintyam asannimittaṃ yatrāvasaktasya bhaved anarthaḥ //",
    "GK19asvsaunu:1819": " yathā hi bhīto niśi taskarebhyo dvāraṃ priyebhyo 'pi na dātum icchet /",
    "GK19asvsaunu:1820": " prājñas tathā saṃharati prayogaṃ samaṃ śubhasyāpy aśubhasya doṣaiḥ //",
    "GK19asvsaunu:1821": " evaṃprakārair api yady upāyair nivāryamāṇā na parāñmukhāḥ syuḥ /",
    "GK19asvsaunu:1822": " tato yathāsthūlanibarhaṇena suvarṇadoṣā iva te praheyāḥ // Saund_16.80 //",
    "GK19asvsaunu:1823": " drutaprayāṇaprabhṛtīṃś ca tīkṣṇāt kāmaprayogāt parikhidyamānaḥ /",
    "GK19asvsaunu:1824": " yathā naraḥ saṃśrayate tathaiva prājñena doṣeṣv api varitavyam //",
    "GK19asvsaunu:1825": " te ced alabdhapratipakṣabhāvā naivopaāmyeyur asadvitarkāḥ /",
    "GK19asvsaunu:1826": " muhūrtam apy aprativadhyamānā gṛhe bhujaṅgā iva nādhivāsyāḥ // Saund_16.82",
    "GK19asvsaunu:1827": " dante 'pi dantaṃ praṇidhāya kāmaṃ tālvagram utpīḍya ca jihvayāpi /",
    "GK19asvsaunu:1828": " cittena cittaṃ prarigṛhya cāpi kāryaḥ prayatno na tu te 'nuvṛttāḥ //",
    "GK19asvsaunu:1829": " kim atra citram yadi vītamoho vanaṃ gataḥ svasthamanā na muhyet /",
    "GK19asvsaunu:1830": " ākṣipyamāṇo hṛdi tannimittair na kṣobhyate yaḥ sa kṛtī sa dhīraḥ //",
    "GK19asvsaunu:1831": " tad āryasatyādhigamāya pūrvaṃ viśodhayānena nayena mārgam /",
    "GK19asvsaunu:1832": " yātrāgataḥ śatruvinigrahārthaṃ rājevy lakṣmīm ajitāṃ jigīṣan //",
    "GK19asvsaunu:1833": " etāny araṇyāny abhitaḥ śivāni yogānukūlāny ajaneritāni /",
    "GK19asvsaunu:1834": " kāyasya kṛtvā pravivekamātraṃ kleśaprahāṇāya bhajasva mārgam //",
    "GK19asvsaunu:1835": " kauṇḍinyananadakṛmilāniruddhās tipyopasenau vimalo 'tha rādhaḥ /",
    "GK19asvsaunu:1836": " bāṣpottarau dhautakimoharājau kātyāyanadravyapinindavatsāḥ // Saund_16.87",
    "GK19asvsaunu:1837": " bhaddālibhadrāyaṇasarpadāsasubhūtigodattsujātavatsāḥ /",
    "GK19asvsaunu:1838": " saṃgrāmajidbhadrajidaśvajic ca śroṇaś ca śoṇaś ca sa koṭikarṇaḥ //",
    "GK19asvsaunu:1839": " kṣemājito nandakanandamātā vupālivāgīśayaśāoyaśodāḥ /",
    "GK19asvsaunu:1840": " mahāhvayo valkalirāṣṭrapālau sudarśaanasvāgatameghikāś ca // Saund_16.89",
    "GK19asvsaunu:1841": " sa kapphinaḥ kāśyapa auruvilvo mahāmahākāśyapatiṣyanandāḥ /",
    "GK19asvsaunu:1842": " pūrṇaś ca pūrṇaś ca sa pūrṇakaś ca śonāparāntaś ca sa pūrṇa eva //",
    "GK19asvsaunu:1843": " śāradvatīputrasubāhucundāḥ kondeyakāpyabhṛgukuṇṭhadhānāḥ /",
    "GK19asvsaunu:1844": " saśaivalau revatakauṣṭhilau ca maudgalyagotraś ca gavāṃ patiś ca //",
    "GK19asvsaunu:1845": " yaṃ vikramaṃ yogavidhāv akurvaṃs tam eva śīghraṃ vidhivat kuruṣva /",
    "GK19asvsaunu:1846": " tataḥ padaṃ prāpsyasi tair avāptaṃ sukhāvṛtais tvaṃ nivataṃ niyataṃ yaśaś ca // Saund_16.92",
    "GK19asvsaunu:1847": " dravyaṃ yathā syāt kaṭukaṃ rasena tac copayuktaṃ madhuraṃ vipāke /",
    "GK19asvsaunu:1848": " tathaiva vīryaṃ kaṭukaṃ śrameṇa tasyārthasiddhyai madhuro vipākaḥ //",
    "GK19asvsaunu:1849": " vīryaṃ paraṃ kāryakṛtau hi mūlaṃ vīryād ṛte kā cana nāsti siddhiḥ /",
    "GK19asvsaunu:1850": " udeti vīryād iha sarvasaṃpan nirvīryatā cet sakalaś ca pāpmā //",
    "GK19asvsaunu:1851": " alabdhasyālābho niyatam upalabdhasya vigamas tathaivātmāvajñā kṛpañam adhikebhyaḥ paribhavaḥ",
    "GK19asvsaunu:1852": " tamo nistejastvaṃ śrutiniyamatuṣṭivyuparamo nṛṇāṃ nirvīryāṇāṃ bhavati vinipātaś ca bhavati nayaṃ śrutvā śakto yad ayam abhivṛddhiṃ na labhate paraṃ dharmaṃ jñātvā yad upari nivāsaṃ na labhate /",
    "GK19asvsaunu:1853": " gṛhaṃ tyaktvā muktau yad ayam upaśāntiṃ na labhate nimittaṃ kausīdyaṃ bhavati puruṣasyātra na ripuḥ // Saund_16.96 //",
    "GK19asvsaunu:1854": " anikṣiptotsāho yadi khanati gāṃ vāri labhate prasaktaṃ vyāmathnan jvalanam araṇibhyāṃ janayati",
    "GK19asvsaunu:1855": " prayuktā yoge tu dhruvam upalabhante śramaphalaṃ drutaṃ nityaṃ yānto girim api hi bhindanti saritaḥ // Saund_16.97 //",
    "GK19asvsaunu:1856": " kṛṣṭvā gāṃ paripālya ca śramaśatair aśnoti sasyaśāriyaṃ yatnena pravigāhya sāgarajalaṃ ratnaśriyā krīḍati /",
    "GK19asvsaunu:1857": " śatrūṇām avadhūya vīryam iṣubhir bhuṅkte narendraśriyaṃ tad vīryaṃ kuru śāntaye viniyataṃ vīrye hi sarvardddhayaḥ // Saund_16.98",
    "GK19asvsaunu:1858": " Saundarananade mahākāvya āryasatyavyākhyāno nāma ṣoḍaśaḥ sargaḥ /",
    "GK19asvsaunu:1859": " CANTO XVII athaivam ādesitatattvamārgo nandas tadā prāptavimokṣamārgaḥ /",
    "GK19asvsaunu:1860": " sarveṇa bhāvena gurau praṇamya kleśaprahāṇāya vanaṃ jagāma // Saund_17.1",
    "GK19asvsaunu:1861": " tatrāvakāśaṃ mṛdunīlaśaṣpaṃ dadarśa sāntaṃ taruṣaṇḍavantam /",
    "GK19asvsaunu:1862": " niḥśabdayā nimnagayopagūḍhaṃ vaiḍūryanīlodakayā vahantyā // Saund_17.2 //",
    "GK19asvsaunu:1863": " sa pādayos tatra vidhāya śaucaṃ śucau śive śrīmati vṛkṣamūle /",
    "GK19asvsaunu:1864": " mokṣāya baddhvā vyavasāyakaṣāṃ paryaṅkam aṅkāvahitam babandha //",
    "GK19asvsaunu:1865": " ṛjuṃ samagraṃ praṇidhāya kāyaṃ kāve smṛtiṃ cābhimukhīṃ vidhāya /",
    "GK19asvsaunu:1866": " sarvendriyāṇy ātmani saṃnidhāya sa tatra yogaṃ pryataḥ prapede //",
    "GK19asvsaunu:1867": " tataḥ sa tattvaṃ nikhilaṃ cikīṣur mokṣānukūlāṃś ca vidhīṃś cikīrṣan /",
    "GK19asvsaunu:1868": " jñānena lokyena śamena caiva cacāra cetaḥparikarmabhūmau // Saund_17.5 //",
    "GK19asvsaunu:1869": " saṃdhāya dhairyaṃ praṇidhāya vīryaṃ vyapohya saktiṃ parigṛhya śaktim /",
    "GK19asvsaunu:1870": " praśāntacetā niyamasthacetāḥ svasthas tato 'bhūd viṣayeṣv anāsthaḥ //",
    "GK19asvsaunu:1871": " ātaptabuddheḥ prahitātmano 'pi svabhyastabhāvād atha kāmasaṃjñā /",
    "GK19asvsaunu:1872": " paryākulaṃ tasya manaś cakāra prāvṛṭsu vidyuj alam āgateva // Saund_17.7",
    "GK19asvsaunu:1873": " sa paryavasthānam avetya sadyaś cikṣepa tāṃ dharmavighātgakartrīm /",
    "GK19asvsaunu:1874": " priyām api krodhapāritacetā nārīm ivodvṛttaguṇāṃ manasvī // Saund_17.8 //",
    "GK19asvsaunu:1875": " ārabdhavīryasya manaḥśamāya bhūyas tu tasyākuśalo vitarkaḥ /",
    "GK19asvsaunu:1876": " vyādhipraṇāśāya niviṣṭabuddher upadravo ghora ivājagāma // Saund_17.9 //",
    "GK19asvsaunu:1877": " sa tadvighātāya nimittam anyad yogānukūlaṃ kuśalaṃ prapede /",
    "GK19asvsaunu:1878": " ārtāyanaṃ skṣīṇabalo balsthaṃ nirasyamāno balināriṇeva // Saund_17.10 //",
    "GK19asvsaunu:1879": " puraṃ vidhāyānuvidhāya daṇḍaṃ mitrāṇi saṃgṛhya ripūn vighṛhya /",
    "GK19asvsaunu:1880": " rājā yathāpnoti hi gām apūrvāṃ nītir mukukṣor api saiva yoge //",
    "GK19asvsaunu:1881": " vimokṣakāmasya hi yogino 'pi manaḥ puraṃ jṇānavidhiś ca daṇḍaḥ /",
    "GK19asvsaunu:1882": " guṇāś ca mitrāṇy arayaś ca doṣā bhūmir vimuktir yatate yadartham //",
    "GK19asvsaunu:1883": " sa duḥkhajālān mahato mukukṣur vimokṣamārgādhigame vivikṣuḥ /",
    "GK19asvsaunu:1884": " panthānam āryaṃ paramaṃ didṛkṣuḥ śamaṃ yayau kiṃ cid upāttacakṣuḥ //",
    "GK19asvsaunu:1885": " yaḥ syān niketas tamaso 'niketaḥ śrutvāpi tattvaṃ sa bhavet pramattaḥ /",
    "GK19asvsaunu:1886": " yasmāt tu mokṣāya sa pātrabhūtas tasmān manaḥ svātmani saṃjahāra //",
    "GK19asvsaunu:1887": " saṃbhārataḥ pratyayataḥ svabhāvād āsvādato doṣaviśeṣataś ca /",
    "GK19asvsaunu:1888": " athātmavān niḥsaraṇātmataś ca dharmeṣu cakre vidhivat parīkṣām //",
    "GK19asvsaunu:1889": " sa rūpiṇaṃ kṛtsnam arūpiṇaṃ ca sāraṃ didṛkṣur vicikāya kāyam /",
    "GK19asvsaunu:1890": " athāśuciṃ duḥkham anityam asvaṃ nirātmakaṃ caiva cikāya kāyam //",
    "GK19asvsaunu:1891": " anityatas tatra hi śūnyataś ca nirātmato duḥkhata eva cāpi /",
    "GK19asvsaunu:1892": " mārgapravekeṇa sa laukikena kleśadrumaṃ saṃcalayāṃ cakāra // Saund_17.17",
    "GK19asvsaunu:1893": " yasmād abhūtvā bhavatīha sarvaṃ bhūtvā ca bhūyo na bhavaty avaśyam /",
    "GK19asvsaunu:1894": " sahekutaṃ ca kṣayihetumac ca tasmād anityaṃ jagad ity avindat //",
    "GK19asvsaunu:1895": " yataḥ prasūtasya ca karmayogaḥ prasajyate bandhavighātahetuḥ /",
    "GK19asvsaunu:1896": " duḥkhapratīkāravidhau sukhākhye tato bhavaṃ duḥkham iti vyapaśyat //",
    "GK19asvsaunu:1897": " yataś ca saṃskarāgataṃ viviktaṃ na kārakaḥ kaś cana vedako vā /",
    "GK19asvsaunu:1898": " sāmagryathaḥ saṃbhavati pravṛttiḥ śūnyaṃ tato lokam imaṃ dadarśa //",
    "GK19asvsaunu:1899": " yasmān nirīhaṃ jagad asvatantraṃ naiśvaryam ekaḥ kurute kriyāsu /",
    "GK19asvsaunu:1900": " tat tat pratītya prabhavanti bhāvā nirātmakaṃ tena viveda lokam //",
    "GK19asvsaunu:1901": " tataḥ sa vātaṃ vyajanād ivoṣṇe kāṣṭhāśritaṃ nirmathanād ivāgnim /",
    "GK19asvsaunu:1902": " antaḥkṣitisthaṃ khananād ivāmbho lokattaraṃ vartima durāpam āpa //",
    "GK19asvsaunu:1903": " sajjñānacāpaḥ smṛtivarma baddhvā viśuddhaśīlavratavāhanasthaḥ /",
    "GK19asvsaunu:1904": " kleśāribhiś cittaraṇājirasthaiḥ sārdhaṃ yuyustsur vijayāya tasthau //",
    "GK19asvsaunu:1905": " tataḥ sa bodhyaṅgaśitāttaśastraḥ samyakpradhānottamavāhanasthaḥ /",
    "GK19asvsaunu:1906": " mārgāṅgamātaṅgavatā balena śanaiḥ śanaiḥ kleśacumūṃ jagāhe // Saund_17.24",
    "GK19asvsaunu:1907": " sa smṛtyupasthānamayaiḥ pṛṣatkaiḥ śatrūn viparyāsamayān kṣaṇena /",
    "GK19asvsaunu:1908": " duḥkhasya hetūṃś caturaś caturbhiḥ svaiḥ svaiḥ pracārāyatanair dadāra //",
    "GK19asvsaunu:1909": " āryair balaiḥ pañcabhir eva pañca cetaḥkhilāny apratimair babhañja /",
    "GK19asvsaunu:1910": " mithyāñganāgāṃś ca tathāṅganāgair vinirdudhāvāṣṭabhir eva so 'ṣṭau //",
    "GK19asvsaunu:1911": " athātmadṛṣṭiṃ sakalāṃ vidhūya caturṣu satyeṣv akathaṃ kathaḥ san /",
    "GK19asvsaunu:1912": " viśuddhaśīlavratadṛṣṭadharmā dharmasya pūrvāṃ phalabhūmim āpa //",
    "GK19asvsaunu:1913": " sa darśanād āryacatuṣṭayasya kleśaikadeśasya ca viprayogāt /",
    "GK19asvsaunu:1914": " pratyātmikāc cāpi viśeṣalābhāt pratyakṣato jñānisukhasya caiva //",
    "GK19asvsaunu:1915": " dārḍhyāt prasādasya dhṛteḥ sthiratvāt satyeṣv asaṃmūḍhatayā caturṣu /",
    "GK19asvsaunu:1916": " śīlasya cācchidratayottamasya niḥsaṃśayo dharmavidhau babhūva //",
    "GK19asvsaunu:1917": " kudṛṣṭijālena sa viprayukto lokaṃ tathābhūtam avekṣamāṇaḥ /",
    "GK19asvsaunu:1918": " jñānāśrayāṃ prītim upājagāma bhūyaḥ prasādaṃ ca gurāv iyāya // Saund_17.30",
    "GK19asvsaunu:1919": " yo hi pravṛttiṃ niyatām avaiti naivānyahetor iha nāpy ahetoḥ /",
    "GK19asvsaunu:1920": " pratītya tat tat samavaiti tat tat sa naiṣṭhikaṃ paśyati yaś ca dharmam /",
    "GK19asvsaunu:1921": " tasyopadeṣṭāram athāryavaryaṃ sa prekṣate buddham avāptacakṣuṅ //",
    "GK19asvsaunu:1922": " yathopadeśena śivena mukto rogād arogo bhiṣajaṃ kṛtajñaḥ /",
    "GK19asvsaunu:1923": " anusmaran paśyati cittadṛṣṭyā maitryā ca śāstrajñatayā ca tuṣṭaḥ //",
    "GK19asvsaunu:1924": " āryeṇa mārgeṇa tathaiva muktas tathāgataṃ tattvavid āryatattvaḥ /",
    "GK19asvsaunu:1925": " anusmaran paśyati kāyasākṣī maitryā ca sarvajñatayā ca tuṣṭaḥ //",
    "GK19asvsaunu:1926": " sa nāśakair dṛṣṭigatair vimuktaḥ paryantam ālokya punarbhavasya /",
    "GK19asvsaunu:1927": " bhaktvā ghṛṇāṃ kleśavijṛmbhiteṣu mṛtyor na tatrāsa na durgatibhyaḥ //",
    "GK19asvsaunu:1928": " tvaksnāyumedorduhirāsthimāṃsakeśādināmedhyagaṇena pūrṇam /",
    "GK19asvsaunu:1929": " tataḥ sa kāyaṃ samavekṣamāṇaḥ sāraṃ vicintyāṇv api nopalebhe //",
    "GK19asvsaunu:1930": " sa kāmarāgapratighau sthirātmā tenaiva yogena tanū cakāra /",
    "GK19asvsaunu:1931": " kṛtvā mahoraskatanus tanū tau prāpa dvitīyaṃ phalam āryadharme //",
    "GK19asvsaunu:1932": " sa lobhacāpaṃ parikalpabāṇaṃ rāgaṃ mahāvairiṇam alpaśeṣam /",
    "GK19asvsaunu:1933": " kāyasvabhāvādhigatair bibheda yogāyudhāstrair aśubhāpṛṣatkaiḥ //",
    "GK19asvsaunu:1934": " dveṣāyudhaṃ krodhavikīrṇabāṇaṃ vyāpādam antaḥprasavaṃ sapatnam /",
    "GK19asvsaunu:1935": " maitrīpṛṣatkair dhṛtitūṇasaṃsthaiḥ kṣamādhanurjyāvisṛtair jaghāna //",
    "GK19asvsaunu:1936": " mūlāny atha trīṇy āsudhasya vīras tribhir vimokṣāyatanaiś cakarta /",
    "GK19asvsaunu:1937": " camūmukhasthān dhṛtakārmukāṃs trīn arīn ivāris tribhir āyasāgraiḥ //",
    "GK19asvsaunu:1938": " sa kāmadhātoḥ samtikramāya pārṣṇigrahāṃs tān abhibhūya śatrūn /",
    "GK19asvsaunu:1939": " yogād anāgāmiphalaṃ prapadya dvārīva nirvāñapurasya tasthau // Saund_17.41",
    "GK19asvsaunu:1940": " kāmair vikitaṃ malinaiś ca dharmair vitarkavac cāpi vicāravac ca /",
    "GK19asvsaunu:1941": " vivekajaṃ prītisukhopapannaṃ dhyānaṃ tataḥ sa prathamaṃ prapede //",
    "GK19asvsaunu:1942": " kāmāgnidhāhena sa vipramukto hlādaṃ paraṃ dhyānasukhād avāpa /",
    "GK19asvsaunu:1943": " sukhaṃ vigāhyāpsv iva gharmakhinnaḥ prāpyeva cārthaṃ cipulaṃ daridraḥ //",
    "GK19asvsaunu:1944": " tatrāpi taddharmagatān vitarkān guṇāguṇe ca prasṛtān vicārān /",
    "GK19asvsaunu:1945": " buddhvā manaḥkṣobhakarān aśāntāṃs tadviprayogāya matiṃ cakāra //",
    "GK19asvsaunu:1946": " kṣobhaṃ prakurvanti yathormayo hi dhīraprasannāmbuvahasya sindhoḥ /",
    "GK19asvsaunu:1947": " ekāgrabhūtasya tahtormibhūtāś cittāmbhasaḥ kṣobhakarā vitarkāḥ //",
    "GK19asvsaunu:1948": " khinnasya suptasya ca nirvṛtasya bādhaṃ yathā saṃjanayanti śabdāḥ /",
    "GK19asvsaunu:1949": " adhyātmam aikāgryam upāgatasya bhavanti bādhāya tathā vitarkāḥ //",
    "GK19asvsaunu:1950": " athāvitarkaṃ kramaśo 'vicāram ekāgrabhāvān manasaḥ prasannam /",
    "GK19asvsaunu:1951": " samādhijaṃ prītsukhaṃ dvitīyaṃ dhyānaṃ tad ādhyātmaśivaṃ sa dadhyau //",
    "GK19asvsaunu:1952": " tad dhyānam āgamya ca cittamaunaṃ lebhe parāṃ prītim alabdhapūrvām /",
    "GK19asvsaunu:1953": " prītau tu tatrāpi sa doṣadarśī yathā vitarkeṣv abhavat tathaiva //",
    "GK19asvsaunu:1954": " prītiḥ parā vastuni yatra yasya viparyayāt tasya hi tara duḥkham /",
    "GK19asvsaunu:1955": " prītāv ataḥ prekṣya sa tatra doṣān prītikṣaye yogam upāruroha //",
    "GK19asvsaunu:1956": " prītedr virāgāt sukham āryajuṣṭaṃ kāyena vindann atha saṃprajānan /",
    "GK19asvsaunu:1957": " upekṣakaḥ sa smṛtimān vyahārṣīd dhyānaṃ tṛtīyaṃ pratilabhya dhīraḥ //",
    "GK19asvsaunu:1958": " yasmāt paraṃ tatra sukhaṃ sukhebhyas tataḥ paraṃ nāsti sukhapravṛttiḥ /",
    "GK19asvsaunu:1959": " tasmād babhāṣe śubhakṛtsnabhūmiṃ parāparajñaḥ parameti maitryā //",
    "GK19asvsaunu:1960": " dhyāne 'pi tatrātha dadarśa doṣaṃ mene paraṃ śāntam aniñjam eva /",
    "GK19asvsaunu:1961": " ābhogato 'pīñjayati sma tasya cittaṃ pravṛttaṃ sukham ity ajasram //",
    "GK19asvsaunu:1962": " yatreñjitaṃ spanditam asti tatra yatrāsti ca spanditam asti duḥkham /",
    "GK19asvsaunu:1963": " yasmād atas tat sukham iñjakatvāt praśāntikāmā yatayas tyajanti //",
    "GK19asvsaunu:1964": " atha prahāṇāt sukhaduḥkhayoś ca manovikārasya ca pūrvam eva /",
    "GK19asvsaunu:1965": " dadhyāv upekṣāmṛtimad viśuddhaṃ dhyānaṃ tathāduḥkhasukhaṃ caturtham //",
    "GK19asvsaunu:1966": " yasmāt tu tasmin na sukhaṃ na duḥkhaṃ jñānaṃ ca tatrāsti tad arthacāri /",
    "GK19asvsaunu:1967": " tasmād upekṣāsmṛtipāriśuddhir nirucyate dhyānavidhau caturthe //",
    "GK19asvsaunu:1968": " dhyānaṃ sa niśritya tataś caturtham arhattvalābhāya matiṃ cakāra /",
    "GK19asvsaunu:1969": " saṃdhāya maitraṃ balavantam āryaṃ rājeva deśān ajitān jigīṣuḥ //",
    "GK19asvsaunu:1970": " ciccheda kārtsnyena tataḥ sa pañca prajñāsinā bhāvanayeritena /",
    "GK19asvsaunu:1971": " ūrdhvaṅgamāny uttamabandhanāni saṃyojanāny uttamabandhanāni // Saund_17.57",
    "GK19asvsaunu:1972": " bodhyaṅganāgair api saptabhiḥ sa saptaiva cittānuśayān mamarda /",
    "GK19asvsaunu:1973": " dvīpān ivopasthitavipraṇāśān kālo grahaiḥ saptabhir eva sapta //",
    "GK19asvsaunu:1974": " agnidrumājyāmbuṣu yā hi vṛttiḥ kavandhavāvyagnidivākarāṇām /",
    "GK19asvsaunu:1975": " doṣeṣu tāṃ vṛttim iyāya nando nirvāpaṇotpāṭanadāhaśoṣaiḥ // Saund_17.59 //",
    "GK19asvsaunu:1976": " iti trivegaṃ trijhaṣaṃ trivīcam ekāmbhasaṃ pañcarayaṃ dvikūlam /",
    "GK19asvsaunu:1977": " dvigrāham aṣṭāṅgavatā plavena duḥkhārṇavaṃ custaram uttatāra //",
    "GK19asvsaunu:1978": " arhattvam āsādya sa satkriyārho nirutsuko niṣpraṇayo nirāśaḥ /",
    "GK19asvsaunu:1979": " vibhīr viṣug vītamado virāgaḥ sa eva dhṛtyānya ivābabhāse // Saund_17.61",
    "GK19asvsaunu:1980": " bhrātuś ca śāstuś ca tayānuśiṣṭyā nandas tataḥ svena ca vikrameṇa /",
    "GK19asvsaunu:1981": " praśāntacetāḥ paripūrṇakāryo vāṇīm imām ātmagatāṃ jagāda // Saund_17.62 //",
    "GK19asvsaunu:1982": " namo 'stu tasmai sugatāya yena hitaiṣiṇā me karuṇatmakena /",
    "GK19asvsaunu:1983": " bahūni duḥkhāny apavartitāni sukhāni bhūyāṃsy upasaṃhṛtāni // Saund_17.63",
    "GK19asvsaunu:1984": " ahaṃ hy anāryeṇa śarīrajena duḥkhātmake vartmani kṛṣyamāṇaḥ /",
    "GK19asvsaunu:1985": " nivartitas tadvacanāṅkuṣena darpānvito nāga ivāṅkuśena // Saund_17.64 //",
    "GK19asvsaunu:1986": " tasyājñayā kāruṇikasya śāstur hṛdistham utpāṭya hi rāgaśalyam /",
    "GK19asvsaunu:1987": " adyaiva tāvat sumahat sukhaṃ me sarvakṣaye kiṃ bata nirvṛtasya //",
    "GK19asvsaunu:1988": " nirvāpya kāmāgnim ahaṃ hi dīptaṃ dhṛtyambunā pāvakam ambuneva /",
    "GK19asvsaunu:1989": " hlādaṃ paraṃ sāṃpratam āgato 'smi śītaṃ hradaṃ gharma ivāvatīrṇaḥ //",
    "GK19asvsaunu:1990": " na me priyaṃ kiṃ cana nāpriyaṃ me na me 'nurodho 'sti kuto virodhaḥ /",
    "GK19asvsaunu:1991": " tayor abhāvāt sukhito 'smi sadyo himātapābhyām iva vipramuktaḥ //",
    "GK19asvsaunu:1992": " mahābhayāt kṣemam ivopalabhya mahāvarodhād iva vipramokṣam /",
    "GK19asvsaunu:1993": " mahārṇavāt pāram ivāplavaḥ san bhīmāndhakārād iva ca prakāśam //",
    "GK19asvsaunu:1994": " rogād ivārogyam asahyarūpād ṛṇād ivānṛṇyam anantasaṃkhyāt /",
    "GK19asvsaunu:1995": " dviṣatsakāśad iva cāpayānaṃ durchikṣayogāc ca yathā subhikṣam //",
    "GK19asvsaunu:1996": " tadvat parāṃ śāntim upāgato 'haṃ yasyānubhāvena vināyakasya /",
    "GK19asvsaunu:1997": " karomi bḥūyaḥ punar uktam asmai namo namo 'rhāya tathāgatāya //",
    "GK19asvsaunu:1998": " yenāhaṃ girim upanīya rukmaśṛṅgaṃ svargaṃ ca plavagavadhūnidarśanena /",
    "GK19asvsaunu:1999": " kāmātmā tridivacarībhir aṅganābhir niṣkṛṣṭo yuvatimaye kalau nimagnaḥ //",
    "GK19asvsaunu:2000": " tasmāc ca vyasanaparād anarthapaṅkād utkṛṣya kramaśithilaḥ karīva paṅkāt /",
    "GK19asvsaunu:2001": " śānte 'smin virajasi vijvare viśoke saddharme vitamasi naiṣṭhike vimuktaḥ",
    "GK19asvsaunu:2002": " taṃ vande param anukampakaṃ maharṣiṃ mūrdhnāhaṃ prakṛtiguṇajñam āśayajñam /",
    "GK19asvsaunu:2003": " saṃbuddhaṃ daśabalinaṃ bhiṣakpradhānaṃ trātāraṃ punar api cāsmi saṃnatas tam // Saund_17.73",
    "GK19asvsaunu:2004": " mahākāvye Saundaranande 'mṛtādhigamo nāma saptadaśaḥ sargaḥ /",
    "GK19asvsaunu:2005": " CANTO XVIII atha dvijo bāla ivāptavedaḥ kṣipraṃ vaṇik prāpta ivāptalābhaḥ /",
    "GK19asvsaunu:2006": " jitvā ca rājanya ivārsainyaṃ nandaḥ kṛtārtho gurum abhyagacchat //",
    "GK19asvsaunu:2007": " draṣṭuṃ sukhaṃ jñānasamāptikāle gurur hi śiṣyasya guroś ca śiṣyaḥ /",
    "GK19asvsaunu:2008": " pariśramas te saphalo mayīti yato didṛkṣāsya munau babhūva // Saund_18.2",
    "GK19asvsaunu:2009": " yato hi yenādhigato viśeṣas tasyottamāṅge 'rhati kartumiḍyām /",
    "GK19asvsaunu:2010": " āryaḥ sarāgo 'pi kṛtajñabhāvāt prakṣīṇamānaḥ kimu vītarāgaḥ // Saund_18.3",
    "GK19asvsaunu:2011": " yasyārthakāmaprabhavā hi bhaktis tato 'sya sā tiṣṭhati rūḍhamūlā /",
    "GK19asvsaunu:2012": " dharmānvayo yasya tu bhaktirāgas tasya prasādo hṛdayāvagāḍhaḥ //",
    "GK19asvsaunu:2013": " kāṣāyavāsāḥ kanakāvadātas tataḥ sa mūrdhnā gurave praṇeme /",
    "GK19asvsaunu:2014": " vāteritaḥ pallavatāmrarāgaḥ puṣpojjvalaśrīr iva karṇikāraḥ // Saund_18.5",
    "GK19asvsaunu:2015": " athātmanaḥ śiṣyaguṇasya caiva mahāmuneḥ śāstṛguṇasya caiva /",
    "GK19asvsaunu:2016": " saṃdarśanārthaṃ sa na mānahetoḥ svāṃ kāryasiddhiṃ kathayāṃ babhūva //",
    "GK19asvsaunu:2017": " yā dṛṣṭiśalyo hṛdayāvagāḍhaḥ prabho bhṛśaṃ mām atudat sutīkṣṇaḥ /",
    "GK19asvsaunu:2018": " tvadvākyasaṃdaṃśamukhena me sa samuddhṛtaḥ śalyahṛteva śalyaḥ //",
    "GK19asvsaunu:2019": " kathaṅkathābhāvagato 'smi yena chinnaḥ sa niḥsaṃśaya saṃśayo me /",
    "GK19asvsaunu:2020": " tvacchāsanāt satpatham āgato 'smi sudeśikasyeva pathi pranaṣṭaḥ //",
    "GK19asvsaunu:2021": " yat pītam āsvādavaśendriyeṇa darpeṇa kandarpaviṣaṃ mayāsīt /",
    "GK19asvsaunu:2022": " tan me hataṃ tvadvacanāgadena viṣaṃ vināśīva mahāgadena // Saund_18.9 //",
    "GK19asvsaunu:2023": " kṣayaṃ gataṃ janma nirastajanman saddharmacaryām uṣito 'smi samyak /",
    "GK19asvsaunu:2024": " kṛtsnaṃ kṛtaṃ me kṛtakārya kāryaṃ lokeṣu bhūto 'smi na lokadharmā //",
    "GK19asvsaunu:2025": " maitrīstanīṃ vyañjanacārusāsnāṃ saddharmadugdhāṃ pratibhānaśṛṅgām /",
    "GK19asvsaunu:2026": " tavāsmi gāṃ sādhu nipīya tṛptas tṛṣeva gām uttamavatsavarṇaḥ //",
    "GK19asvsaunu:2027": " yat paśyataś cādhigamo mamāyaṃ tan me samāsena mune nibodha /",
    "GK19asvsaunu:2028": " sarvajña kāmaṃ viditam tavaitat svaṃ tūpacarāṃ pravivakṣur asmi //",
    "GK19asvsaunu:2029": " anye 'pi santo vimumukṣavo hi śrutva vimokṣāya nayaṃ parasya /",
    "GK19asvsaunu:2030": " muktasya rogād iva rogavantas tenaiva mārgeṇa sukhaṃ ghaṭānte //",
    "GK19asvsaunu:2031": " urvyādikān janmani vedmi dhātūn nātmānam urvyādiṣu teṣu kiṃ cit /",
    "GK19asvsaunu:2032": " yasmād atas teṣu na me 'sti saktir bahiś ca kāyena samā matir me //",
    "GK19asvsaunu:2033": " skandhāṃś ca rūpaprabhṛtīn daśārdhān paśyāmi yasmāc capalān asārān /",
    "GK19asvsaunu:2034": " anātmakāṃś caiva vadhātmakāṃś ca tasmād vimukto 'smy aśivebhya ebhyaḥ //",
    "GK19asvsaunu:2035": " yasmāc ca paśyāmy udayaṃ vyayaṃ ca sarvāsv avasthāsv aham indriyāṇām /",
    "GK19asvsaunu:2036": " tasmād anityeṣu nirātmakeṣu duḥkheṣu me teṣv api nāsti saṃgaḥ //",
    "GK19asvsaunu:2037": " yataś ca lokaṃ samjanmaniṣṭhaṃ paśyāmi niḥsāram asac ca sarvam /",
    "GK19asvsaunu:2038": " ato dhiyā me manasā vibaddham asmīti me neñjitam asti yena // Saund_18.17",
    "GK19asvsaunu:2039": " caturvidhe naikavidhaprasaṃge yato 'ham āhāravaidhāv asaktaḥ /",
    "GK19asvsaunu:2040": " amūrchitaś cāgrathitaś ca tatra tribhyo vimukto 'smi tato bhavebhyaḥ //",
    "GK19asvsaunu:2041": " aniśritaś cāpratibaddhacitto dṛṣṭaśutādau vyavahāradharme /",
    "GK19asvsaunu:2042": " yasmāt samātmānugataś ca tatra tasmād visaṃyogagato 'smi muktaḥ //",
    "GK19asvsaunu:2043": " ity evam uktvā gurubāhumānyāt sarveṇa kāyena sa gāṃ nipannaḥ /",
    "GK19asvsaunu:2044": " praverito lohitacandanākto haimo mahāstambha ivābhāse // Saund_18.20 //",
    "GK19asvsaunu:2045": " tataḥ pramādāt prasṛtasya pūrvaṃ śrutvā dhṛtiṃ vyākaraṇaṃ ca tasya /",
    "GK19asvsaunu:2046": " dharmānvayaṃ cānugataṃ prasādaṃ meghasvaras taṃ munir ābabhāṣe //",
    "GK19asvsaunu:2047": " uttiṣṭha dharme sthita śiṣyajuṣṭe kiṃ pādayor me patito 'si mūrdhnā /",
    "GK19asvsaunu:2048": " abhyarcanaṃ me na tathā praṇāmo dharme yathaiṣā pratipattir eva //",
    "GK19asvsaunu:2049": " adyāsi supravrajito jitātmann aiśvaryam apy ātmani yena labdham /",
    "GK19asvsaunu:2050": " jitātmanaḥ pravrajanaṃ hi sādhu calātmano na tv ajitendriyasya //",
    "GK19asvsaunu:2051": " adyāsi śaucena pareṇa yukto vākkāyacetāṃsi śucīni yat te /",
    "GK19asvsaunu:2052": " ataḥ punaś cāprayatām asaumyāṃ yat saumya no vekṣyasi garbhaśayyām //",
    "GK19asvsaunu:2053": " adyārthavat te śrutavac chrutaṃ tac chrutānurūpaṃ pratipadya dharmam /",
    "GK19asvsaunu:2054": " kṛtaśruto vipratipadyamāno nindyo hi nirvīrya ivāttaśastraḥ // Saund_18.25",
    "GK19asvsaunu:2055": " aho dhṛtis te 'viṣayātmakasya yat tvaṃ matiṃ mokṣavidhāv akārṣīḥ /",
    "GK19asvsaunu:2056": " yāsyāmi niṣṭhām iti bāliśo hi janmakṣayāt trāsam ihābhyupaiti //",
    "GK19asvsaunu:2057": " diṣṭyā durāpaḥ kṣaṇasaṃnipāto nāyaṃ kṛto mohavaśena moghaḥ /",
    "GK19asvsaunu:2058": " udeti duḥkhena gato hy adhastāt kūrmo yugacchidra ivārñavasthaḥ //",
    "GK19asvsaunu:2059": " nirjitya māraṃ yudhi durnivāram adyāsi loke raṇaśīrṣūraḥ /",
    "GK19asvsaunu:2060": " śūro 'py āsūraḥ sa hi veditavyo doṣair amitrair iva hanyate yaḥ //",
    "GK19asvsaunu:2061": " nirvāpya rāgāgnim udīrṇam adyāsi loke raṇaśīrṣaśūraḥ /",
    "GK19asvsaunu:2062": " duḥkhaṃ hi śete śayane 'py udāre kleśāgninā cetasi dhayamānaḥ //",
    "GK19asvsaunu:2063": " abhyucchrito dravyamadena pūrvam adyāsi tṛṣnoparamāt samṛddhaḥ /",
    "GK19asvsaunu:2064": " yāvat satarṣaḥ puruṣo hi loke tāvat samṛddho 'pi sadā daridraḥ //",
    "GK19asvsaunu:2065": " adyāpadeṣṭuṃ tava yuktarūpaṃ śuddhodhano me nṛpatiḥ piteti /",
    "GK19asvsaunu:2066": " bhraṣṭasya dharmāt pitṛbhir nipātād aślāghaniyo hi kulāpadeśaḥ //",
    "GK19asvsaunu:2067": " diṣṭyāsi śāntiṃ paramām upeto nistīrṇakāntāra ivāptasāraḥ /",
    "GK19asvsaunu:2068": " sarvo hi saṃsāragato bhayārto yathaiva kāntāragatas tathaiva //",
    "GK19asvsaunu:2069": " āraṇyakaṃ kbhaikṣacaraṃ vinītaṃ dkraṣyāmi nandaṃ nibhṛtaṃ kadeti /",
    "GK19asvsaunu:2070": " āsīt purastāt tvayi me didṛkṣā tathāsi diṣṭyā mama darśanīyaḥ //",
    "GK19asvsaunu:2071": " bhavaty arūpo 'pi hi darśanīyaḥ svalaṅkṛtaḥ śreṣṭhatamair guṇaiḥ svaiḥ /",
    "GK19asvsaunu:2072": " doṣaiḥ parīto malinīkarais tu sudarśanīyo 'pi virūpa eva // Saund_18.34 //",
    "GK19asvsaunu:2073": " adya prakṛṣtā tava buddhimattā kṛtsnaṃ yayā te kṛtam ātmakāryam /",
    "GK19asvsaunu:2074": " śrutonnatasyāpi hi nāsti buddhir notpadyate śreyasi yasya buddhiḥ //",
    "GK19asvsaunu:2075": " unmīlitasyāpi janasya madhye nimīlitasyāpi tathaiva cakṣuḥ /",
    "GK19asvsaunu:2076": " prajñāmayaṃ yasya hi nāsti cakṣuś cakṣur na tasyāsti sacakṣuṣo 'pi //",
    "GK19asvsaunu:2077": " duḥkhapratīkāranimittam ārtaḥ kṛṣyādibhiḥ khedam upaiti lokaḥ /",
    "GK19asvsaunu:2078": " ajasram āgacchati tac ca bhūyo jñānena yasyādya kṛtas tvayāntaḥ //",
    "GK19asvsaunu:2079": " duḥkhaṃ na me syāt sukham eva me syād iti pravṛttaḥ stataṃ hi lokaḥ /",
    "GK19asvsaunu:2080": " na vetti tac caiva tathā yathā syāt prāptaṃ tvayādyāsulabhaṃ yatāvat //",
    "GK19asvsaunu:2081": " ity evamādi sthirabuddhicittas tathāgatenābhihito hitāya /",
    "GK19asvsaunu:2082": " staveṣu nindāsu ca nirvyapekṣaḥ kṛtāñjalir vākyam uvāca nandaḥ //",
    "GK19asvsaunu:2083": " aho viśeṣeṇa viṣeṣadarśiṃs tvayānukampā mayi darṣiteyam /",
    "GK19asvsaunu:2084": " yat kāmapaṇke bhagavan nimagnas trāto 'smi saṃsārabhayād akāmaḥ //",
    "GK19asvsaunu:2085": " bhrātrā tvayā śreyasi daiśikena pitrā phalasthena tataiva mātrā /",
    "GK19asvsaunu:2086": " hato 'bhaviṣyaṃ yadi na vyamokṣyaṃ sārthāt paribhraṣṭa ivākṛtārthaḥ //",
    "GK19asvsaunu:2087": " śāntasya tuṣṭasya sukho viveko vijñātattvasya parīkṣakasya /",
    "GK19asvsaunu:2088": " prahīṇamānasya ca nirmadasya sukhaṃ virāgatvam asaktabuddheḥ //",
    "GK19asvsaunu:2089": " ato hi tattvaṃ parigamya samyañ nirdhūya doṣān adhigamya śāntim /",
    "GK19asvsaunu:2090": " svaṃ nāśrayaṃ saṃprati cintayāmi na taṃ janaṃ nāpsaraso na devān //",
    "GK19asvsaunu:2091": " idaṃ hi bhuktvā suci śāmikaṃ sukhaṃ na me manaḥ kāṃṣati kāmjaṃ sukham /",
    "GK19asvsaunu:2092": " mahārham apy annam adaivāhṛtaṃ divaukaso bhuktavataḥ sudhām iva //",
    "GK19asvsaunu:2093": " aho 'ndhavijñānanimīlitaṃ jagat paṭāntare paśyati nottamaṃ sukham /",
    "GK19asvsaunu:2094": " sudhīram adhyātmasukhaṃ vyapāsya hi śramaṃ tathā kāmasukhārtham ṛcchati //",
    "GK19asvsaunu:2095": " yathā hi ratnākaram etya durmatir vihāya ratnāny asato maṇin haret /",
    "GK19asvsaunu:2096": " apāsya saṃbodhisukhaṃ tahottamaṃ śramaṃ vrajet kāmasukhopaabdhaye //",
    "GK19asvsaunu:2097": " aho hi satteṣv atimaitracetasas tathāgatasyānujighṛkṣutā parā /",
    "GK19asvsaunu:2098": " apāsya yad dhyānasukhaṃ mune paraṃ parasya duḥkhoparamāya khidyase //",
    "GK19asvsaunu:2099": " mayā na śakyaṃ pratikartum adya kiṃ gurau hitaiṣiṇy anukampake tvayi /",
    "GK19asvsaunu:2100": " samuddhṛto yena bhavārṇavād ahaṃ mahārṇavāc cūrṇitanaur ivormibhiḥ //",
    "GK19asvsaunu:2101": " tato munis tasya niśamya hetumat prahīṇasarvāsravasūcakaṃ vacaḥ /",
    "GK19asvsaunu:2102": " idaṃ babhāṣe vadatām anuttamo yad arhati śrīghana eva bhāṣitum //",
    "GK19asvsaunu:2103": " idaṃ kṛtārthaḥ paramārthavit kṛtī tvam eva dhīmann abhidhātum arhasi /",
    "GK19asvsaunu:2104": " atītya kāntāram avāptasādhanaḥ sudaiśikasyeva kṛtaṃ mahāvaṇik //",
    "GK19asvsaunu:2105": " avaiti buddhaṃ naradamyasārthiṃ kṛtī yathārhann upśāntamānasaḥ /",
    "GK19asvsaunu:2106": " na dṛṣṭasatyo 'pi tathāvabudhyate pṛthagjanaḥ kiṃ bata buddhimān api //",
    "GK19asvsaunu:2107": " rajastamobhyāṃ parimuktacetasas tavaiva ceyaṃ sadṛsī kṛtajñatā /",
    "GK19asvsaunu:2108": " rajaḥprakarṣeṇa jagaty avasthite kṛtajñabhāvo hi kṛtajña durlabhaḥ //",
    "GK19asvsaunu:2109": " ato 'sti bhūyas tvayi me vivakṣitaṃ nato hi bhaktaś ca niyogam arhasi //",
    "GK19asvsaunu:2110": " avāptakāryo 'si parāṃ gatiṃ gato na te 'sti kiṃ cit karaṇīyam aṇv api /",
    "GK19asvsaunu:2111": " ataḥparaṃ saumya carānukampayā vimokṣayan kṛcchragatān parān api //",
    "GK19asvsaunu:2112": " ihārtham evārabhate naro 'dhamo vimadhyamas tūbhayalaukikīṃ kriyām /",
    "GK19asvsaunu:2113": " kriyām amutraiva phalāya madhyamo viśiṣṭadharmā punar apravṛttaye //",
    "GK19asvsaunu:2114": " ihottamebhyo 'pi mataḥ sa tūttamo ya uttamaṃ dharmam avāpya naiṣṭhikam /",
    "GK19asvsaunu:2115": " acintayitvātmagataṃ pariśramaṃ śamaṃ parebhyo 'py upadeṣṭum icchati //",
    "GK19asvsaunu:2116": " vihāya tasmād iha kāryam ātmanaḥ kuru sthirātman parakāryam apy atho /",
    "GK19asvsaunu:2117": " bhramatsu sattveṣu tamovṛtātmasu śrutapradīpo niśi dhāryatām ayam //",
    "GK19asvsaunu:2118": " bravītu tāvat puri vismito janas tvayi sthite kurvati dharmadeśanāḥ /",
    "GK19asvsaunu:2119": " aho batāścaryam idaṃ vimuktaye karoti rāgī yad ayam kathām iti //",
    "GK19asvsaunu:2120": " dhruvaṃ hi saṃśrutya tava sthiraṃ mano nivṛttanānāviṣayair manorathaiḥ /",
    "GK19asvsaunu:2121": " vadhūr gṛhe sāpi tavānukurvatī kariṣyate strīṣu virāgiṇīḥ kathāḥ //",
    "GK19asvsaunu:2122": " tvayi paramadhṛtau niviṣṭatattve bhavanagatā na hi raṃsyate dhruvaṃ sā /",
    "GK19asvsaunu:2123": " manasi śamadamātmaike vivikte matir iva kāmasukhaiḥ parīkṣakasya //",
    "GK19asvsaunu:2124": " ity arhataḥ paramakāruṇikasya śāstur mūrdhnā vacaś ca caraṇau ca samaṃ gṛhītvā /",
    "GK19asvsaunu:2125": " svasthaḥ praśāntahṛdayo vinivṛttakāryaḥ pārśvān muneḥ pratiyayau vimadaḥ karīva // Saund_18.61",
    "GK19asvsaunu:2126": " bhikṣarthaṃ samaye viveśa sa puraṃ dṛṣṭīr janasyākṣipan lābhālābhasukhāsukhādiṣu samaḥ svasthendriyo niḥspṛhaḥ /",
    "GK19asvsaunu:2127": " nirmokṣāya cakāra tatra ca kathāṃ kāle janāyārthine naivonmārgagatān parān paribhavan nātmānam utkarṣayan // Saund_18.62 //",
    "GK19asvsaunu:2128": " ity eṣā vyupaśāntaye na rataye mokṣārthagarbhā kṛtiḥ śrotṝṇāṃ grahaṇārtham anyamanasāṃ kāvyopacārāt kṛtā /",
    "GK19asvsaunu:2129": " yan mokṣāt kṛtam anyad atra hi mayā tat kāvyadharmāt kṛtaṃ pātuṃ tiktam ivauṣadhaṃ madhuyutaṃ hṛdyaṃ kathaṃ syād iti // Saund_18.63 //",
    "GK19asvsaunu:2130": " prāyeṇālokya lokaṃ viṣayaratiparaṃ mo kṣāt pratihataṃ kāvyavājena tattvaṃ kathitam iha mayā mokṣaḥ param iti /",
    "GK19asvsaunu:2131": " tad buddhvā śāmikaṃ yat tad avahitam ito grāhyaṃ na lalitaṃ pāṃsubhyo dhātujebhyo niyatam upakaraṃ cāmīkaram iti // Saund_18.64 //",
    "GK19asvsaunu:2132": " Saundaranande mahākāvya ājñāvyākaraṇo nāmāṣṭādaśaḥ sargaḥ /",
    "GK19asvsaunu:2133": " āryasuvarṇākṣīputrasya sāketakasya bhikṣor ācāryabhadantāśvaghoṣasya mahākaver mahāvādinaḥ kṛtir iyam //"
}