{
    "GSP33ramgbhpu:0": "******************** ADHYAYA 1 ********************",
    "GSP33ramgbhpu:1": "yatpadāmbhoruhadhyānavidhvastāśeṣakalmaṣaḥ /",
    "GSP33ramgbhpu:2": "vastutām upayāto 'haṃ yāmuneyaṃ namāmi tam //",
    "GSP33ramgbhpu:3": "śriyaḥ patiḥ, nikhilaheyapratyanīkakalyāṇaikatānaḥ,",
    "GSP33ramgbhpu:4": "svetarasamastavastuvilakṣaṇānantajñanānandaikasvarūpaḥ,",
    "GSP33ramgbhpu:5": "svābhāvikānavadhikātiśayajñānabalāiśvaryavīryaśaktitejaḥprabhṛtyasaṃkhyeyakalyāṇaguṇagaṇamahodadhiḥ,",
    "GSP33ramgbhpu:6": "svābhimatānurūpaikarūpācintyadivyādbhutanityaniravadyaniratiśayāujjvalyasaundaryasaugandhyasaukumāryalāvaṇyayauvanādyanantaguṇanidhidivyarūpaḥ,",
    "GSP33ramgbhpu:7": "svocitavividhavicitrānantāścaryanityaniravadyāparimitadivyabhūṣaṇaḥ,",
    "GSP33ramgbhpu:8": "svānurūpāsaṃkhyeyācintyaśaktinityaniravadyaniratiśayakalyāṇadivyāyudhaḥ,",
    "GSP33ramgbhpu:9": "svābhimatānurūpanityaniravadyasvarūparūpaguṇavibhavāiśvaryaśīlādyanavadhikātiśayāsaṃkhyeyakalyāṇaguṇagaṇaśrīvallabhaḥ,",
    "GSP33ramgbhpu:10": "svasaṅkalpānuvidhāyisvarūpasthitipravṛttibhedāśeṣaseṣataikaratirūpanityaniravadyaniratiśayajñānakriyāiśvaryādyanantaguṇagaṇāparimitasūribhir",
    "GSP33ramgbhpu:11": "anavaratābhiṣṭutacaraṇayugalaḥ, vāṅmanasāparicchedyasvarūpasvabhāvaḥ",
    "GSP33ramgbhpu:12": "svocitavividhavicitrānantabhogyabhogopakaraṇabhogasthānasamṛddhānantāścaryānantamahāvibhavānantaparimāṇanityaniravadyākṣaraparamavyomanilayaḥ,",
    "GSP33ramgbhpu:13": "vividhavicitrānantabhogyabhoktṛvargaparipūrṇanikhilajagadudayavibhavalayalīlaḥ,",
    "GSP33ramgbhpu:14": "paraṃ brahma puruṣottamo nārāyaṇaḥ, brahmādisthāvarāntam akhilaṃ jagat",
    "GSP33ramgbhpu:15": "sṛṣṭvā ,svena rūpeṇāvasthito brahmādidevamanuṣyāṇāṃ dhyānārādhanādyagocaraḥ, apārakāruṇyasauśīlyavātsalyāudāryamahodadhiḥ,",
    "GSP33ramgbhpu:16_0": "svam eva rūpaṃ tat tat sajātīyasaṃsthānaṃ svasvabhāvam ajahad eva kurvan teṣu teṣu lokeṣv avatīryāvatīrya tais tair ārādhitas",
    "GSP33ramgbhpu:16_1": "tat tad iṣṭānurūpaṃ dharmārthakāmamokṣākhyaṃ phalaṃ prayacchan,",
    "GSP33ramgbhpu:17": "bhūbhārāvatāraṇāpadeśenāsmadādīnām api samāśrayaṇīyatvāyāvatīryorvyāṃ sakalamanujanayanaviṣayatāṃ",
    "GSP33ramgbhpu:18": "parāvaranikhilajanamanonayanahāridivyaceṣṭitāni kurvan,",
    "GSP33ramgbhpu:19": "pūtanāśakaṭayamalārjunāriṣṭapralambadhenukakāliyakeśikuvalayāpīḍacāṇūramuṣṭikatosalakaṃsādīn nihatya anavadhikadayāsauhārdānurāgagarbhāvalokanālāpāmṛtair viśvam",
    "GSP33ramgbhpu:20_0": "āpyāyayan, niratiśayasaundaryasauśīlyādiguṇagaṇāviṣkāreṇākrūramālākārādīn paramabhāgavatān kṛtvā, pāṇḍutanayayuddhaprotsāhanavyājena",
    "GSP33ramgbhpu:20_1": "paramapuruṣārthalakṣaṇamokṣasādhanatayā vedāntoditaṃ svaviṣayaṃ jñānakarmānugṛhītaṃ bhaktiyogam avatārayām āsa /",
    "GSP33ramgbhpu:21_0": "tatra pāṇḍavānāṃ kurūṇāṃ ca yuddhe prārabdhe sa bhagavān puruṣottamaḥ sarveśvareśvaro jagadupakṛtimartyaḥ āśritavātsalyavivaśaḥ",
    "GSP33ramgbhpu:21_1": "pārthaṃ rathinam ātmānaṃ ca sārathiṃ sarvalokasākṣikaṃ cakāra /",
    "GSP33ramgbhpu:22": "dhṛtarāṣṭra uvāca dharmakṣetre kurukṣetre samavetā yuyutsavaḥ |",
    "GSP33ramgbhpu:23": "māmakāḥ pāṇḍavāś caiva kim akurvata sañjaya || BhG_1.1 ||",
    "GSP33ramgbhpu:24": "evaṃ jñātvāpi sarvātmanāndho dhṛtarāṣṭraḥ suyodhanavijayabubhutsayā sañjayaṃ papraccha /",
    "GSP33ramgbhpu:25": "sañjaya uvāca dṛṣṭvā tu pāṇḍavānīkaṃ vyūḍhaṃ duryodhanas tadā |",
    "GSP33ramgbhpu:26": "ācāryam upasaṃgamya rājā vacanam abravīt || BhG_1.2 ||",
    "GSP33ramgbhpu:27": "paśyaitāṃ pāṇḍuputrāṇām ācārya mahatīṃ camūm |",
    "GSP33ramgbhpu:28": "vyūḍhāṃ drupadaputreṇa tava śiṣyeṇa dhīmatā || BhG_1.3 ||",
    "GSP33ramgbhpu:29": "atra śūrā maheṣvāsā bhīmārjunasamā yudhi |",
    "GSP33ramgbhpu:30": "yuyudhāno virāṭaś ca drupadaś ca mahārathaḥ || BhG_1.4 ||",
    "GSP33ramgbhpu:31": "dhṛṣṭaketuś cekitānaḥ kāśīrājaś ca vīryavān |",
    "GSP33ramgbhpu:32": "purujitkuntibhojaś ca śaibyaś ca narapuṅgavaḥ || BhG_1.5 ||",
    "GSP33ramgbhpu:33": "yudhāmanyuś ca vikrānta uttamaujāś ca vīryavān |",
    "GSP33ramgbhpu:34": "saubhadro draupadeyāś ca sarva eva mahārathāḥ || BhG_1.6 ||",
    "GSP33ramgbhpu:35": "asmākaṃ tu viśiṣṭā ye tān nibodha dvijottama |",
    "GSP33ramgbhpu:36": "nāyakā mama sainyasya saṃjñārthaṃ tān bravīmi te || BhG_1.7 ||",
    "GSP33ramgbhpu:37": "bhavān bhīṣmaś ca karṇaś ca kṛpaś ca samitiñjayaḥ |",
    "GSP33ramgbhpu:38": "aśvatthāmā vikarṇaś ca saumadattis tathaiva ca || BhG_1.8 ||",
    "GSP33ramgbhpu:39": "anye ca bahavaḥ śūrā madarthe tyaktajīvitāḥ |",
    "GSP33ramgbhpu:40": "nānāśastrapraharaṇās sarve yuddhaviśāradāḥ || BhG_1.9 ||",
    "GSP33ramgbhpu:41": "aparyāptaṃ tad asmākaṃ balaṃ bhīṣmābhirakṣitam |",
    "GSP33ramgbhpu:42": "paryāptaṃ tv idam eteṣāṃ balaṃ bhīmābhirakṣitam || BhG_1.10 ||",
    "GSP33ramgbhpu:43": "ayaneṣu ca sarveṣu yathābhāgam avasthitāḥ |",
    "GSP33ramgbhpu:44": "bhīṣmam evābhirakṣantu bhavantaḥ sarva eva hi || BhG_1.11 ||",
    "GSP33ramgbhpu:45_0": "duryodhanaḥ svayam eva bhīmābhirakṣitaṃ pāṇḍavānāṃ balam, ātmīyaṃ ca bhīṣmābhirakṣitaṃ balam avalokya, ātmavijaye tasya balasya",
    "GSP33ramgbhpu:45_1": "paryāptatām ātmīyasya balasya tadvijaye cāparyāptatām ācāryāya nivedya antarviṣaṇṇo 'bhavat // BhGR_1.211 //",
    "GSP33ramgbhpu:46": "tasya saṃjanayan harṣaṃ kuruvṛddhaḥ pitāmahaḥ |",
    "GSP33ramgbhpu:47": "siṃhanādaṃ vinadyoccaiḥ śaṅkhaṃ dadhmau pratāpavān || BhG_1.12 ||",
    "GSP33ramgbhpu:48": "tataḥ śaṅkhāś ca bheryaś ca paṇavānakagomukhāḥ |",
    "GSP33ramgbhpu:49": "sahasaivābhyahanyanta sa śabdas tumulo 'bhavat || BhG_1.13 ||",
    "GSP33ramgbhpu:50": "tataḥ śvetair hayair yukte mahati syandane sthitau |",
    "GSP33ramgbhpu:51": "mādhavaḥ pāṇḍavaś caiva divyau śaṅkhau pradadhmatuḥ || BhG_1.14 ||",
    "GSP33ramgbhpu:52": "pāñcajanyaṃ hṛṣīkeśo devadattaṃ dhanañjayaḥ |",
    "GSP33ramgbhpu:53": "pauṇḍraṃ dadhmau mahāśaṅkhaṃ bhīmakarmā vṛkodaraḥ || BhG_1.15 ||",
    "GSP33ramgbhpu:54": "anantavijayaṃ rājā kuntīputro yudhiṣṭhiraḥ |",
    "GSP33ramgbhpu:55": "nakulaḥ sahadevaś ca sughoṣamaṇipuṣpakau || BhG_1.16 ||",
    "GSP33ramgbhpu:56": "kāśyaś ca parameṣvāsaḥ śikhaṇḍī ca mahārathaḥ |",
    "GSP33ramgbhpu:57": "dhṛṣṭadyumno virāṭaś ca sātyakiś cāparājitaḥ || BhG_1.17 ||",
    "GSP33ramgbhpu:58": "drupado draupadeyāś ca sarvataḥ pṛthivīpate |",
    "GSP33ramgbhpu:59": "saubhadraś ca mahābāhuḥ śaṅkhān dadhmuḥ pṛthak pṛthak || BhG_1.18 ||",
    "GSP33ramgbhpu:60_0": "tasya viṣādam ālakṣya bhīṣmas tasya harṣaṃ janayituṃ siṃhanādaṃ śaṅkhadhmānaṃ ca kṛtvā, śaṅkhabherīninādaiś ca vijayābhiśaṃsinaṃ",
    "GSP33ramgbhpu:60_1": "ghoṣaṃ cākārayat // tataḥ taṃ ghoṣam ākarṇya sarveśvareśvaraḥ pārthasārathī rathī ca pāṇḍutanayas trailokyavijayopakaraṇabhūte",
    "GSP33ramgbhpu:60_2": "mahati syandane sthitau sa ghoṣo dhārtarāṣṭrāṇāṃ hṛdayāni vyadārayat |",
    "GSP33ramgbhpu:61": "nabhaś ca pṛthivīṃ caiva tumulo 'py anunādayan || BhG_1.19 ||",
    "GSP33ramgbhpu:62": "atha vyavasthitān dṛṣṭvā dhārtarāṣṭrān kapidhvajaḥ |",
    "GSP33ramgbhpu:63": "pravṛtte śastrasaṃpāte dhanur udyamya pāṇḍavaḥ || BhG_1.20 ||",
    "GSP33ramgbhpu:64": "hṛṣīkeśaṃ tadā vākyam idam āha mahīpate |",
    "GSP33ramgbhpu:65": "arjuna uvāca senayor ubhayor madhye rathaṃ sthāpaya me 'cyuta || BhG_1.21 ||",
    "GSP33ramgbhpu:66": "trailokyaṃ kampayantau śrīmatpāñcajanyadevadattau divyau śaṅkhau pradadhmatuḥ //",
    "GSP33ramgbhpu:67": "tato yudhiṣṭhiro vṛkodarādayaś ca svakīyān śaṅkhān pṛthak pṛthak pradadhmuḥ /",
    "GSP33ramgbhpu:68": "sa ghoṣo duryodhanapramukhānāṃ sarveṣām eva bhavatputrāṇāṃ hṛdayāni bibheda /",
    "GSP33ramgbhpu:69": "“adyaiva naṣṭaṃ kurūṇāṃ balam” iti dhārtarāṣṭrā menire",
    "GSP33ramgbhpu:70": "/ evaṃ tadvijayābhikāṅkṣiṇe dhṛtarāṣṭrāya sañjayo 'kathayat // BhGR_1.1219",
    "GSP33ramgbhpu:71": "atha yuyutsūn avasthitān dhārtarāṣṭrān dṛṣṭvā laṅkādahanavānaradhvajaḥ pāṇḍutanayo yāvad etān nirīkṣe 'haṃ yoddhukāmān avasthitān |",
    "GSP33ramgbhpu:72": "kair mayā saha yoddhavyam asmin raṇasamudyame || BhG_1.22 ||",
    "GSP33ramgbhpu:73": "yotsyamānān avekṣe 'haṃ ya ete 'tra samāgatāḥ |",
    "GSP33ramgbhpu:74": "dhārtarāṣṭrasya durbuddher yuddhe priyacikīrṣavaḥ || BhG_1.23 ||",
    "GSP33ramgbhpu:75": "sañjaya uvāca evam ukto hṛṣīkeśo guḍākeśena bhārata |",
    "GSP33ramgbhpu:76": "senayor ubhayor madhye sthāpayitvā rathottamam || BhG_1.24 ||",
    "GSP33ramgbhpu:77": "bhīṣmadroṇapramukhataḥ sarveṣāṃ ca mahīkṣitām |",
    "GSP33ramgbhpu:78": "uvāca pārtha paśyaitān samavetān kurūn iti || BhG_1.25 ||",
    "GSP33ramgbhpu:79": "tatrāpaśyat sthitān pārthaḥ pitQn atha pitāmahān |",
    "GSP33ramgbhpu:80": "jñānaśaktibalāiśvaryavīryatejasāṃ nidhiṃ svasaṅkalpakṛtajagadudayavibhavalayalīlaṃ hṛṣīkeśaṃ parāvaranikhilajanāntarabāhyakaraṇānāṃ sarvaprakāraniyamane 'vasthitam",
    "GSP33ramgbhpu:81": "āśritavātsalyavivaśatayā svasārathye 'vasthitam, “yuyutsūn yathāvad avekṣituṃ tad īkṣanakṣame sthāne rathaṃ sthāpaya” ity acodayat //",
    "GSP33ramgbhpu:82": "ācāryān mātulān bhrātQn putrān pautrān sakhīṃs tathā || BhG_1.26 ||",
    "GSP33ramgbhpu:83": "śvaśurān suhṛdaś caiva senayor ubhayor api |",
    "GSP33ramgbhpu:84": "tān samīkṣya sa kaunteyaḥ sarvān bandhūn avasthitān || BhG_1.27 ||",
    "GSP33ramgbhpu:85": "kṛpayā parayāviṣṭo viṣīdann idam abravīt |",
    "GSP33ramgbhpu:86": "arjuna uvāca dṛṣṭvemaṃ svajanaṃ kṛṣṇa yuyutsuṃ samupasthitam || BhG_1.28 ||",
    "GSP33ramgbhpu:87": "sīdanti mama gātrāṇi mukhaṃ ca pariśuṣyati |",
    "GSP33ramgbhpu:88": "vepathuś ca śarīre me romaharṣaś ca jāyate || BhG_1.29 ||",
    "GSP33ramgbhpu:89": "gāṇḍīvaṃ sraṃsate hastāt tvak caiva paridahyate |",
    "GSP33ramgbhpu:90": "na ca śaknomy avasthātuṃ bhramatīva ca me manaḥ || BhG_1.30 ||",
    "GSP33ramgbhpu:91": "nimittāni ca paśyāmi viparītāni keśava |",
    "GSP33ramgbhpu:92": "na ca śreyo 'nupaśyāmi hatvā svajanam āhave || BhG_1.31 ||",
    "GSP33ramgbhpu:93": "na kāṅkṣe vijayaṃ Kṛṣṇa na ca rājyaṃ sukhāni ca |",
    "GSP33ramgbhpu:94": "kiṃ no rājyena govinda kiṃ bhogair jīvitena vā || BhG_1.32 ||",
    "GSP33ramgbhpu:95": "yeṣām arthe kāṅkṣitaṃ no rājyaṃ bhogāḥ sukhāni ca |",
    "GSP33ramgbhpu:96": "ta ime 'vasthitā yuddhe prāṇāṃs tyaktvā dhanāni ca || BhG_1.33 ||",
    "GSP33ramgbhpu:97": "ācāryāḥ pitaraḥ putrās tathaiva ca pitāmahāḥ |",
    "GSP33ramgbhpu:98": "mātulāḥ śvaśurāḥ pautrāḥ syālāḥ saṃbandhinas tathā || BhG_1.34 ||",
    "GSP33ramgbhpu:99": "sa ca tena coditas tatkṣaṇād eva Bhīṣmaḍroṇādīnāṃ sarveṣām eva mahīkṣitāṃ paśyatāṃ yathācoditam akarot /",
    "GSP33ramgbhpu:100": "īdṛśī bhavadīyānāṃ vijayasthitir iti cāvocat // BhGR_1.2025 //",
    "GSP33ramgbhpu:101": "sa tu Pārtho mahāmanāḥ paramakāruṇiko dīrghabandhuḥ paramadhārmikaḥ sabhrātṛko etān na hantum icchāmi ghnato 'pi madhusūdhana |",
    "GSP33ramgbhpu:102": "api trailokyarājyasya hetoḥ kiṃ nu mahīkṛte || BhG_1.35 ||",
    "GSP33ramgbhpu:103": "nihatya dhārtarāṣṭrān naḥ kā prītiḥ syāj janārdana |",
    "GSP33ramgbhpu:104": "pāpam evāśrayed asmān hatvaitān ātatāyinaḥ || BhG_1.36 ||",
    "GSP33ramgbhpu:105": "tasmān nārhā vayaṃ hantuṃ dhārtarāṣṭrān sabāndhavān |",
    "GSP33ramgbhpu:106": "svajanaṃ hi katham hatvā sukhinaḥ syāma mādhava || BhG_1.37 ||",
    "GSP33ramgbhpu:107": "yady apy ete na paśyanti lobhopahatacetasaḥ |",
    "GSP33ramgbhpu:108": "kulakṣayakṛtaṃ doṣaṃ mitradrohe ca pātakam || BhG_1.38 ||",
    "GSP33ramgbhpu:109": "kathaṃ na jñeyam asmābhiḥ pāpād asmān nivartitum |",
    "GSP33ramgbhpu:110": "kulakṣayakṛtaṃ doṣaṃ prapaśyadbhir ñanārdana || BhG_1.39 ||",
    "GSP33ramgbhpu:111": "kulakṣaye praṇaśyanti kuladharmāḥ sanātanāḥ |",
    "GSP33ramgbhpu:112": "dharme naṣṭe kulaṃ kṛtsnam adharmo 'bhibhavaty uta || BhG_1.40 ||",
    "GSP33ramgbhpu:113": "adharmābhibhavāt kṛṣṇa praduṣyanti kulastriyaḥ |",
    "GSP33ramgbhpu:114": "strīṣu duṣṭāsu vārṣṇeya jāyate varṇasaṅkaraḥ || BhG_1.41 ||",
    "GSP33ramgbhpu:115": "saṅkaro narakāyaiva kulaghnānāṃ kulasya ca |",
    "GSP33ramgbhpu:116": "patanti pitaro hy eṣāṃ luptapiṇḍodakakriyāḥ || BhG_1.42 ||",
    "GSP33ramgbhpu:117": "doṣair etaiḥ kulaghnānāṃ varṇasaṅkarakārakaiḥ |",
    "GSP33ramgbhpu:118": "utsādyante jātidharmāḥ kuladharmāś ca śāśvatāḥ || BhG_1.43 ||",
    "GSP33ramgbhpu:119": "utsannakuladharmāṇāṃ manuṣyāṇāṃ ñanārdana |",
    "GSP33ramgbhpu:120": "narake niyataṃ vāso bhavatīty anuśuśruma || BhG_1.44 ||",
    "GSP33ramgbhpu:121": "aho bata mahat pāpaṃ kartuṃ vyavasitā vayam |",
    "GSP33ramgbhpu:122": "yad rājyasukhalābhena hantuṃ svajanam udyatāḥ || BhG_1.45 ||",
    "GSP33ramgbhpu:123": "yadi mām apratīkāram aśastraṃ śastrapāṇayaḥ |",
    "GSP33ramgbhpu:124": "dhārtarāṣṭrā raṇe hanyus tan me kṣemataraṃ bhavet || BhG_1.46 ||",
    "GSP33ramgbhpu:125": "bhavadbhir atighorair māraṇair jatugṛhadāhādibhir asakṛdvañcito 'pi",
    "GSP33ramgbhpu:126": "paramapuruṣasahāyenātmanā haniṣya sañjaya uvāca evam uktvārjunaḥ saṃkhye rathopastha upāviśat",
    "GSP33ramgbhpu:127": "visṛjya saśaraṃ cāpaṃ śokasaṃvignamānasaḥ || BhG_1.47 ||",
    "GSP33ramgbhpu:128_0": "māṇān bhavadīyān vilokya bandhusnehena parayā kṛpayā dharmabhayena cātimātrasannasarvagātraḥ sarvathāhaṃ na yotsyāmīty uktvā",
    "GSP33ramgbhpu:128_1": "bandhuviśleṣajanitaśokasaṃvignamānasaḥ saśaraṃ cāpaṃ visṛjya rathopastha upāviśat //",
    "GSP33ramgbhpu:129": "******************** ADHYAYA 2 ********************",
    "GSP33ramgbhpu:130": "sañjaya uvāca taṃ tathā kṛpayāviṣṭam aśrupūrṇākulekṣaṇam |",
    "GSP33ramgbhpu:131": "viṣīdantam idaṃ vākyam uvāca madhusūdanaḥ || BhG_2.1 ||",
    "GSP33ramgbhpu:132": "śrībhagavān uvāca kutas tvā kaśmalam idaṃ viṣame samupasthitam |",
    "GSP33ramgbhpu:133": "anāryajuṣṭam asvargyam akīrtikaram arjuna || BhG_2.2 ||",
    "GSP33ramgbhpu:134": "mā klaibyaṃ gaccha kaunteya naitat tvayy upapadyate |",
    "GSP33ramgbhpu:135": "kṣudraṃ hṛdayadaurbalyaṃ tyaktvottiṣṭha parantapa || BhG_2.3 ||",
    "GSP33ramgbhpu:136": "evam upaviṣṭe pārthe kuto 'yam asthāne samupasthitaḥ śoka ity ākṣipya tam",
    "GSP33ramgbhpu:137": "imaṃ viṣamasthaṃ śokam avidvatsevitaṃ paralokavirodhinam akīrtikaram atikṣudraṃ hṛdayadaurbalyakṛtaṃ parityajya yuddhāyottiṣṭheti śrībhagavān uvāca //",
    "GSP33ramgbhpu:138": "arjuna uvāca kathaṃ bhīṣmam ahaṃ saṃkhye droṇaṃ ca madhusūdana |",
    "GSP33ramgbhpu:139": "iṣubhiḥ pratiyotsyāmi pūjārhāv arisūdana || BhG_2.4 ||",
    "GSP33ramgbhpu:140": "gurūn ahatvā hi mahānubhāvān śreyaś cartuṃ bhaikṣam apīha loke |",
    "GSP33ramgbhpu:141": "hatvārthakāmāṃs tu gurūn ihaiva bhuñjīya bhogān rudhirapradigdhān ||",
    "GSP33ramgbhpu:142_0": "punar api pārthaḥ snehakāruṇyadharmādharmabhayākulo bhagavaduktaṃ hitatamam ajānann idam uvāca bhīṣmadroṇādikān gurūn bahumantavyān",
    "GSP33ramgbhpu:142_1": "katham ahaṃ haniṣyāmi? kathaṃtarāṃ bhogeṣv atimātrasaktān tān hatvā tair",
    "GSP33ramgbhpu:143": "bhujyamānāṃs tān eva bhogān tadrudhireṇopasicya teṣv āsaneṣūpaviśya",
    "GSP33ramgbhpu:144": "bhuñjīya? // BhGR_2.45 //",
    "GSP33ramgbhpu:145": "na caitad vidmaḥ kataran no garīyo yad vā jayema yadi vā no jayeyuḥ |",
    "GSP33ramgbhpu:146": "yān eva hatvā na jijīviṣāmas te 'vasthitāḥ pramukhe dhārtarāṣṭrāḥ ||",
    "GSP33ramgbhpu:147": "kārpaṇyadoṣopahatasvabhāvaḥ pṛcchāmi tvā dharmasaṃmūḍhacetāḥ |",
    "GSP33ramgbhpu:148": "yac chreyaḥ syān niścitaṃ brūhi tan me śiṣyas te 'haṃ śādhi māṃ tvāṃ",
    "GSP33ramgbhpu:149": "prapannam || BhG_2.7 ||",
    "GSP33ramgbhpu:150": "na hi prapaśyāmi mamāpanudyād yac chokam ucchoṣaṇam indriyāṇām |",
    "GSP33ramgbhpu:151": "avāpya bhūmāv asapatnam ṛddhaṃ rājyaṃ surāṇām api cādhipatyam || BhG_2.8",
    "GSP33ramgbhpu:152": "evaṃ yuddham ārabhya nivṛttavyāpārān bhavato dhārtarāṣṭrāḥ prasahya hanyur iti cet, astu /",
    "GSP33ramgbhpu:153_0": "tadvadhalabdhavijayād adharmyād asmākaṃ dharmādharmāv ajānadbhiḥ tair hananam eva garīya iti me pratibhātīty uktvā, yan mahyaṃ",
    "GSP33ramgbhpu:153_1": "śreya iti niścitam, tac śaraṇāgatāya tava śiṣyāya me brūhīty",
    "GSP33ramgbhpu:154": "atimātrakṛpaṇo bhagavatpādāv upasasāda // BhGR_2.68 //",
    "GSP33ramgbhpu:155": "sañjaya uvāca evam uktvā hṛśīkeśaṃ guḍākeśaḥ parantapaḥ |",
    "GSP33ramgbhpu:156": "na yotsya iti govindam uktvā tūṣṇīṃ babhūva ha || BhG_2.9 ||",
    "GSP33ramgbhpu:157_0": "“evam asthāne samupasthitasnehakāruṇyābhyām aprakṛtiṃ gatam, kṣatriyāṇāṃ yuddhaṃ paramadharmam apy adharmaṃ manvānaṃ dharmabubhutsayā",
    "GSP33ramgbhpu:157_1": "ca śaraṇāgataṃ pārtham uddiśya, ātmayāthātmyajñānena yuddhasya phalābhisandhirahitasyātmaprāptyupāyatājñānena ca vinā asya",
    "GSP33ramgbhpu:157_2": "moho na",
    "GSP33ramgbhpu:158": "śāmyati” iti matvā, bhagavatā paramapuruṣeṇa adhyātmaśāstrāvataraṇaṃ kṛtam",
    "GSP33ramgbhpu:159": "/ taduktam - “asthānasnehakāruṇyadharmādharmadhiyākulam /",
    "GSP33ramgbhpu:160": "pārthaṃ prapannam uddiśya śāstrāvataraṇaṃ kṛtam” // iti // BhGR_2.9 //",
    "GSP33ramgbhpu:161": "tam uvāca hṛśīkeśaḥ prahasann iva bhārata |",
    "GSP33ramgbhpu:162": "senayor ubhayor madhye sīdamānam idaṃ vacaḥ || BhG_2.10 ||",
    "GSP33ramgbhpu:163": "evaṃ dehātmanor yāthātmyājñānanimittaśokāviṣṭam,",
    "GSP33ramgbhpu:164": "dehātiriktātmajñānanimittaṃ ca dharmaṃ bhāṣamāṇam,",
    "GSP33ramgbhpu:165": "parasparaviruddhaguṇānvitam, ubhayos senayor yuddhāyodyuktayor madhye akasmān nirudyogaṃ pārtham ālokya paramapuruṣaḥ prahasann ivedam uvāca",
    "GSP33ramgbhpu:166": "parihāsavākyaṃ vadann iva",
    "GSP33ramgbhpu:167": "ātmaparamātmayāthātmyatatprāptyupāyabhūtakarmayogajñānayogabhaktiyogagocaraṃ",
    "GSP33ramgbhpu:168": "“na tv evāhaṃ jātu nāsam” ityārabhya “ahaṃ tvā sarvapāpebhyo mokṣayiṣyāmi",
    "GSP33ramgbhpu:169": "mā śucaḥ” ityetadantaṃ vacanam uvācetyarthaḥ // BhGR_2.10 //",
    "GSP33ramgbhpu:170": "śrībhagavān uvāca aśocyān anvaśocas tvaṃ prajñāvādāṃś ca bhāṣase |",
    "GSP33ramgbhpu:171": "gatāsūn agatāsūṃś ca nānuśocanti paṇḍitāḥ || BhG_2.11 ||",
    "GSP33ramgbhpu:172": "aśocyān prati anuśocasi /",
    "GSP33ramgbhpu:173": "“patanti pitaro hy eṣāṃ luptapiṇḍodakakriyāḥ”",
    "GSP33ramgbhpu:174": "ityādikān dehātmasvabhāvaprajñānimittavādāṃś ca bhāṣase /",
    "GSP33ramgbhpu:175": "dehātmasvabhāvajñānavatāṃ nātra kiṃcic chokanimittam asti /",
    "GSP33ramgbhpu:176": "gatāsūn dehān agatāsūn; ātmanaś ca prati tatsvabhāvayāthātmyavido na śocanti /",
    "GSP33ramgbhpu:177": "atas tvayi vipratiṣiddham idam upalabhyate, yad etān haniṣyāmīty anuśocanam,",
    "GSP33ramgbhpu:178": "yac ca dehātiriktātmajñānakṛtaṃ dharmādharmabhāṣaṇam /",
    "GSP33ramgbhpu:179": "ato dehasvabhāvaṃ ca na jānāsi, tadatiriktam ātmānaṃ ca nityam, tatprāptyupāyabhūtaṃ yuddhādikaṃ dharmaṃ ca /",
    "GSP33ramgbhpu:180": "idaṃ ca yuddhaṃ phalābhisandhirahitam ātmayāthātmyāvāptyupāyabhūtam /",
    "GSP33ramgbhpu:181": "ātmā hi na janmādhīnasadbhāvaḥ; na maraṇādhīnavināśaś ca, tasya janmamaraṇayor abhāvāt /",
    "GSP33ramgbhpu:182": "ataḥ sa na śokasthānam /",
    "GSP33ramgbhpu:183": "dehas tv acetanaḥ pariṇāmasvabhāvaḥ; tasyotpattivināśayogaḥ svābhāvika iti so 'pi na śokasthānam ityabhiprāyaḥ // BhGR_2.11 //",
    "GSP33ramgbhpu:184": "prathamaṃ tāvad ātmanāṃ svabhāvam śṛṇu na tv evāhaṃ jātu nāsaṃ na tvaṃ neme janādhipāḥ |",
    "GSP33ramgbhpu:185": "na caiva na bhaviṣyāmaḥ sarve vayam ataḥ param || BhG_2.12 ||",
    "GSP33ramgbhpu:186": "ahaṃ sarveśvaras tāvat, ataḥ vartamānāt pūrvasmin anādau kāle, na nāsam api tv āsam /",
    "GSP33ramgbhpu:187": "tvanmukhāś caite īśitavyāḥ kṣetrajñāḥ na nāsam; api tv āsan",
    "GSP33ramgbhpu:188": "/ ahaṃ ca yūyaṃ ca sarve vayam, ataḥ parasmin anante kāle, na caiva na",
    "GSP33ramgbhpu:189": "bhaviṣyāmaḥ; api tu bhaviṣyāma eva /",
    "GSP33ramgbhpu:190": "yathāhaṃ sarveśvaraḥ paramātmā nitya iti nātra saṃśayaḥ, tathaiva bhavantaḥ kṣetrajñā ātmāno 'pi nityā eveti mantavyāḥ // BhGR_2.12 //",
    "GSP33ramgbhpu:191": "evaṃ bhagavataḥ sarveśvarād atmanām, parasparaṃ ca, bhedaḥ pāramārthika iti bhagavataivoktam iti pratīyate; ajñānamohitaṃ prati tannivṛttaye",
    "GSP33ramgbhpu:192": "pārmārthikanityatvopadeśasamaye aham, tvam, ime, sarve, vayam iti vyapadeśāt /",
    "GSP33ramgbhpu:193": "aupacārikātmabhedavāde hi ātmabhedasyātāttvikatvena tattvopadeśasamaye bhedanirdeśo na saṃgacchate",
    "GSP33ramgbhpu:194": "bhagavaduktātmabhedaḥ svābhāvika iti śrutir apy āha, “nityo nityānāṃ cetanaś cetanānām eko bahūnāṃ yo vidadhāti kāmān” iti /",
    "GSP33ramgbhpu:195": "nityānāṃ bahūnāṃ cetanānāṃ ya eko nityaś cetanas san kāmān vidadhātītyarthaḥ /",
    "GSP33ramgbhpu:196_0": "ajñānakṛtabhedadṛṣṭivāde tu paramapuruṣasya paramārthadṛṣter nirviśeṣakūṭasthanityacaitanyātmayāthātmyasākṣātkārān nivṛttājñānatatkāryatayā",
    "GSP33ramgbhpu:196_1": "ajñānakṛtabhedadarśanaṃ tanmūlopadeśādivyavahārāś ca na saṃgacchante atha paramapuruṣasyādhigatādvaitajñānasya bādhitānuvṛttirūpam",
    "GSP33ramgbhpu:196_2": "idaṃ bhedajñānaṃ dagdhapaṭādivan na bandhakam ity ucyate naitad upapadyate;",
    "GSP33ramgbhpu:197": "marīcikājalajñānādikaṃ hi bādhitam anuvartamānaṃ na jalāharaṇādipravṛttihetuḥ /",
    "GSP33ramgbhpu:198": "evam atrāpy advaitajñānena bādhitaṃ bhedajñānam anuvartamānam api mithyārthaviṣayatvaniścayān nopadeśādipravṛttihetur bhavati /",
    "GSP33ramgbhpu:199": "na ceśvarasya pūrvam ajñasya śāstrādhigatatattvajñānatayā bādhitānuvṛttiḥ śakyate vaktum;",
    "GSP33ramgbhpu:200": "sarvajñaḥ sarvavit”, “parāsya śaktir vividhaiva śrūyate svābhāvikī jñānabalakriyā ca”, “vedāhaṃ samatītāni vartamānāni cārjuna /",
    "GSP33ramgbhpu:201": "bhaviṣyāṇi ca bhūtāni māṃ tu veda na kaścana” iti śrutismṛtivirodhāt /",
    "GSP33ramgbhpu:202_0": "kiṃ ca paramapuruṣaś ca idānīṃtanaguruparamparā ca, advitīyātmasvarūpaniścaye sati anuvartamāne 'pi bhedajñāne, svaniścayānurūpam",
    "GSP33ramgbhpu:202_1": "advitīyātmajñānaṃ kasmā upadiśatīti vaktavyam // pratibimbavatpratīyamānebhyo 'rjunādibhya",
    "GSP33ramgbhpu:203": "iti cet naitad upapadyate; na hy anunmattaḥ ko 'pi maṇikṛpāṇadarpaṇādiṣu pratīyamāneṣu svātmapratibimbeṣu, teṣāṃ svātmano 'nanyatvaṃ jānan, tebhyaḥ kim apy upadiśati /",
    "GSP33ramgbhpu:204": "bādhitānuvṛttir api tair na śakyate vaktum;",
    "GSP33ramgbhpu:205": "bādhakenādvitīyātmajñānenātmavyatiriktabhedajñānakāraṇasyānāder vinaṣṭatvāt /",
    "GSP33ramgbhpu:206_0": "dvicandrajñānādau tu candraikatvajñānena pāramārthikatimirādidoṣasya dvicandrajñānahetor avinaṣṭatvād bādhitānuvṛttir yuktā;",
    "GSP33ramgbhpu:206_1": "anuvartamānam api prabalapramāṇabādhitatvenākiṃcitkaram /",
    "GSP33ramgbhpu:207": "iha tu bhedajñānasya saviṣayasya sakāraṇasyāpāramārthikatvena vastuyāthātmyajñānavinaṣṭatvān na kathañcid api bādhitānuvṛttiḥ saṃbhavati /",
    "GSP33ramgbhpu:208": "ataḥ sarveśvarasyedānīṃtanaguruparamparāyāś ca tattvajñānam asti cet,",
    "GSP33ramgbhpu:209": "bhedadarśanatatkāryopadeśādyasaṃbhavaḥ /",
    "GSP33ramgbhpu:210": "nāsti cet, ajñānasya taddhetoḥ sthitatvenājñatvād eva sutarām upadeśo na saṃbhavati //",
    "GSP33ramgbhpu:211": "kiṃ ca guror advitīyātmavijñānād eva brahmājñānasya sakāryasya vinaṣṭatvāc śiṣyaṃ praty upadeśo niṣprayojanaḥ /",
    "GSP33ramgbhpu:212": "gurus tajjñānaṃ ca kalpitam iti cet,",
    "GSP33ramgbhpu:213": "śiṣyatajjñānayor api kalpitatvāt tad apy anivartakam /",
    "GSP33ramgbhpu:214": "kalpitatve 'pi",
    "GSP33ramgbhpu:215": "pūrvavirodhitvena nivartakam iti cet, tad acāryajñāne 'pi samānam iti tad",
    "GSP33ramgbhpu:216": "eva nivartakaṃ bhavatīty upadeśānarthakyam eva iti kṛtam asamīcīnavādaiḥ // BhGR_2.12 //",
    "GSP33ramgbhpu:217": "dehino 'smin yathā dehe kaumāraṃ yauvanaṃ jarā |",
    "GSP33ramgbhpu:218": "tathā dehāntaraprāptir dhīras tatra na muhyati || BhG_2.13 ||",
    "GSP33ramgbhpu:219_0": "ekasmin dehe vartamānasya dehinaḥ kaumārāvasthāṃ vihāya yauvanādyavasthāprāptau ātmanaḥ sthiratvabuddhyā yathā ātmā naṣṭa",
    "GSP33ramgbhpu:219_1": "iti na śocati, dehād dehāntaraprāptāv api tathaiva sthira ātmeti buddhimān na śocati /",
    "GSP33ramgbhpu:220": "ata ātmanāṃ nityatvād ātmano na śokasthānam // BhGR_2.13 //",
    "GSP33ramgbhpu:221_0": "etāvad atra kartavyam ātmanāṃ nityānām evānādikarmavaśyatayā tattatkarmocitadehasaṃsṛṣṭānāṃ tair eva dehair bandhanivṛttaye",
    "GSP33ramgbhpu:221_1": "śāstrīyaṃ svavarṇocitaṃ yuddhādikam anabhisaṃhitaphalaṃ karma kurvatām avarjanīyatayā indriyair indriyārthasparśāḥ śītoṣṇādiprayuktasukhaduḥkhadā",
    "GSP33ramgbhpu:222": "bhavanti, te tu yāvacchāstrīyakarmasamāpti kṣantavyā iti /",
    "GSP33ramgbhpu:223": "imam artham anantaram evāha",
    "GSP33ramgbhpu:224": "mātrāsparśās tu kaunteya śītoṣṇasukhaduḥkhadāḥ |",
    "GSP33ramgbhpu:225": "āgamāpāyino 'nityās tāṃs titikṣasva bhārata || BhG_2.14 ||",
    "GSP33ramgbhpu:226": "śabdasparśarūparasagandhāḥ sāśrayāḥ tanmātrākāryatvān mātrā ity ucyante /",
    "GSP33ramgbhpu:227": "śrotrādibhis teṣāṃ sparśāḥ śītoṣṇamṛduparuṣādirūpasukhaduḥkhadāḥ bhavanti /",
    "GSP33ramgbhpu:228": "śītoṣṇaśabdaḥ pradarśanārthaḥ /",
    "GSP33ramgbhpu:229": "tān dhairyeṇa yāvadyuddhādiśāstrīyakarmasamāpti titikṣasva /",
    "GSP33ramgbhpu:230": "te cāgamāpāyitvād dhairyavatām kṣantuṃ yogyāḥ /",
    "GSP33ramgbhpu:231": "anityāś ca te /",
    "GSP33ramgbhpu:232": "bandhahetubhūtakarmanāśe sati āgamāpāyitvenāpi na vartante ityarthaḥ // BhGR_2.14 //",
    "GSP33ramgbhpu:233": "tatkṣamā kimarthety atrāha yaṃ hi na vyathayanty ete puruṣaṃ puruṣarṣabha |",
    "GSP33ramgbhpu:234": "samaduḥkhasukhaṃ dhīraṃ so 'mṛtatvāya kalpate || BhG_2.15 ||",
    "GSP33ramgbhpu:235": "yaṃ puruṣaṃ dhairyayuktam avarjanīyaduḥkhaṃ sukhavan manyamānam,",
    "GSP33ramgbhpu:236": "amṛtatvasādhanatayā svavarṇocitaṃ yuddhādikarma anabhisaṃhitaphalaṃ kurvāṇaṃ tadantargatāḥ śastrapātādimṛdukrūrasparśāḥ na vyathayanti; sa evāmṛtatvaṃ sādhayati /",
    "GSP33ramgbhpu:237": "na tvādṛśo duḥkhāsahiṣṇur ityarthaḥ /",
    "GSP33ramgbhpu:238": "ātmanāṃ nityatvād etāvad atra kartavyam ityarthaḥ // BhGR_2.15 //",
    "GSP33ramgbhpu:239": "yat tu ātmanāṃ nityatvaṃ dehānāṃ svābhāvikaṃ nāśitvaṃ ca śokānimittam",
    "GSP33ramgbhpu:240": "uktam, “gatāsūn agatāsūṃś ca nānuśocanti paṇḍitāḥ” iti, tad upapādayitum ārabhate nāsato vidyate bhāvo nābhāvo vidyate sataḥ |",
    "GSP33ramgbhpu:241": "ubhayor api dṛṣṭo 'ntas tv anayos tattvadarśibhiḥ || BhG_2.16 ||",
    "GSP33ramgbhpu:242": "asataḥ dehasya sadbhāvo na vidyate /",
    "GSP33ramgbhpu:243": "sataś cātmano nāsadbhāvaḥ /",
    "GSP33ramgbhpu:244": "ubhayoḥ dehātmanor upalabhyamānayor yathopalabdhi tattvadarśibhir anto dṛṣṭaḥ nirṇayāntatvān nirūpaṇasya nirṇaya iha antaśabdenocyate /",
    "GSP33ramgbhpu:245": "dehasyācidvastuno 'sattvam eva svarūpam; ātmanaś cetanasya sattvam eva svarūpam iti nirṇayo dṛṣṭa ityarthaḥ /",
    "GSP33ramgbhpu:246": "vināśasvabhāvo hy asattvam /",
    "GSP33ramgbhpu:247": "avināśasvabhāvaś ca sattvam /",
    "GSP33ramgbhpu:248_0": "yathā uktaṃ bhagavatā parāśareṇa, “tasmān na vijñānam ṛte 'sti kiṃcit kvacit kadācid dvija vastujātam”, “sadbhāva evaṃ bhavato",
    "GSP33ramgbhpu:248_1": "mayokto jñānaṃ yathā satyam asatyam anyat”, “anāśī paramārthaś ca prājñair abhyupagamyate /",
    "GSP33ramgbhpu:249": "tat tu nāśi na saṃdeho nāśidravyopapāditam”,",
    "GSP33ramgbhpu:250": "“yat tu kālāntareṇāpi nānyasaṃjñām upaiti vai /",
    "GSP33ramgbhpu:251": "pariṇāmādisaṃbhūtāṃ tad vastu nṛpa tac ca kim” iti /",
    "GSP33ramgbhpu:252": "atrāpi “antavanta ime dehāḥ”, “avināśi tu tad viddhi” iti hy ucyate /",
    "GSP33ramgbhpu:253": "tad eva sattvāsattvavyapadeśahetur iti gamyate //",
    "GSP33ramgbhpu:254": "atra tu satkāryavādasyāprastutatvān na tatparo 'yaṃ ślokaḥ;",
    "GSP33ramgbhpu:255": "dehātmasvabhāvājñānamohitasya tanmohaśāntaye hy ubhayor nāśitvānāśitvarūpasvabhāvaviveka eva vaktavyaḥ /",
    "GSP33ramgbhpu:256": "sa eva “gatāsūn agatāsūn”",
    "GSP33ramgbhpu:257": "iti ca prastutaḥ /",
    "GSP33ramgbhpu:258": "sa eva ca, “avināśi tu tad viddhi”, “antavanta ime",
    "GSP33ramgbhpu:259": "dehāḥ” iti anantaram upapādyate /",
    "GSP33ramgbhpu:260": "ato yathā ukta evārthaḥ // BhGR_2.16 //",
    "GSP33ramgbhpu:261": "ātmanas tv avināśitvaṃ katham avagamyata ity atrāha",
    "GSP33ramgbhpu:262": "* avināśi tu tad viddhi yena sarvam idaṃ tatam |",
    "GSP33ramgbhpu:263": "* vināśam avyayasyāsya na kaścit kartum arhati || BhG_2.17 ||",
    "GSP33ramgbhpu:264": "tad atmatattvam avināśīti viddhi, yena ātmatattvena cetanena",
    "GSP33ramgbhpu:265": "tadvyatiriktam idam acetanatattvaṃ sarvaṃ tataṃ vyāptam /",
    "GSP33ramgbhpu:266": "vyāpakatvena niratiśayasūkṣmatvād ātmano vināśānarhasya tadvyatirikto na kaścit padārtho vināśam kartum arhati, tadvyāpyatayā tasmāt sthūlatvāt /",
    "GSP33ramgbhpu:267": "nāśakaṃ hi śastrajalāgnivāyvādikaṃ nāśyaṃ vyāpya śithilīkaroti /",
    "GSP33ramgbhpu:268": "mudrādayo 'pi hi vegavat saṃyogena vāyum utpādya taddvāreṇa nāśayanti /",
    "GSP33ramgbhpu:269": "ata ātmatattvam avināśi // BhGR_2.17 //",
    "GSP33ramgbhpu:270": "dehānāṃ tu vināśitvam eva svabhāva ityāha antavanta ime dehā nityasyoktāḥ śarīriṇaḥ |",
    "GSP33ramgbhpu:271": "anāśino 'prameyasya tasmād yudhyasva bhārata || BhG_2.18 ||",
    "GSP33ramgbhpu:272": "“diha upacaye” ityupacayarūpā ime dehā antavantaḥ vināśasvabhāvāḥ /",
    "GSP33ramgbhpu:273": "upacayātmakā hi ghaṭādayo 'ntavanto dṛṣṭāḥ /",
    "GSP33ramgbhpu:274": "nityasya śarīriṇaḥ karmaphalabhogārthatayā bhūtasaṃghātarūpā dehāḥ, “puṇyaḥ puṇyena”",
    "GSP33ramgbhpu:275": "ityādiśāstrair uktāḥ karmāvasānavināśinaḥ /",
    "GSP33ramgbhpu:276": "ātmā tv avināśī; kutaḥ ?",
    "GSP33ramgbhpu:277": "aprameyatvāt /",
    "GSP33ramgbhpu:278": "na hy ātmā prameyatayopalabhyate, api tu pramātṛtayā /",
    "GSP33ramgbhpu:279": "tathā ca vakṣyate, “etad yo vetti taṃ prāhuḥ kṣetrajña iti tadvidaḥ” iti /",
    "GSP33ramgbhpu:280": "na cānekopacayātmaka ātmopalabhayate, sarvatra dehe “aham idaṃ jānāmi” iti dehasya cānyasya ca pramātṛtayaikarūpeṇopalabdheḥ /",
    "GSP33ramgbhpu:281": "na ca dehāder iva pradeśabhede pramātur ākārabheda upalabhyate /",
    "GSP33ramgbhpu:282": "ata ekarūpatvena anupacayātmakatvāt pramātṛtvād vyāpakatvāc ca ātmā nityaḥ /",
    "GSP33ramgbhpu:283": "dehas tu upacayātmakatvāt, śarīriṇaḥ karmaphalabhogārthatvāt, anekarūpatvāt,",
    "GSP33ramgbhpu:284": "vyāpyatvāc ca vināśī /",
    "GSP33ramgbhpu:285": "tasmād dehasya vināśasvabhāvatvād atmano nityatvāc ca ubhayāv api na śokasthānam iti, śastrapātādipuruṣasparśān avarjanīyān svagatān anyagatāṃś ca ghairyeṇa soḍhvā amṛtatvaprāptaye",
    "GSP33ramgbhpu:286": "anabhisaṃhitaphalaṃ yuddhākhyaṃ karmārabhasva // BhGR_2.18 //",
    "GSP33ramgbhpu:287": "ya enaṃ vetti hantāraṃ yaś cainan manyate hatam |",
    "GSP33ramgbhpu:288": "ubhau tau na vijānīto nāyaṃ hanti na hanyate || BhG_2.19 ||",
    "GSP33ramgbhpu:289": "enam uktasvabhāvam ātmānaṃ prati, hantāraṃ hananahetuṃ kam api yo manyate;",
    "GSP33ramgbhpu:290": "yaś cainaṃ kenāpi hetunā hataṃ manyate; tāv ubhau na vijānītaḥ, uktair hetubhir asya nityatvād eva enam ayaṃ na hanti asyāyaṃ hananahetur na",
    "GSP33ramgbhpu:291": "bhavati /",
    "GSP33ramgbhpu:292": "ata eva cāyam ātmā na hanyate /",
    "GSP33ramgbhpu:293": "hantidhātur apy ātmakarmakaḥ śarīraviyogakaraṇavācī /",
    "GSP33ramgbhpu:294": "“na hiṃsyāt sarvā bhūtāni”, “brāhmaṇo na",
    "GSP33ramgbhpu:295": "hantavyaḥ” ityādīny api",
    "GSP33ramgbhpu:296": "śāstrāṇi avihitaśarīraviyogakaraṇaviṣayāṇi // BhGR_2.19 //",
    "GSP33ramgbhpu:297": "na jāyate mriyate vā kadācin nāyaṃ bhūtvā bhavitā vā na bhūyaḥ |",
    "GSP33ramgbhpu:298": "ajo nityaḥ śāśvato 'yaṃ purāṇo na hanyate hanyamāne śarīre || BhG_2.20 ||",
    "GSP33ramgbhpu:299": "uktair eva hetubhir nityatvenāpariṇāmitvād ātmano jananamaraṇādayaḥ sarva evācetanadehadharmā na santīty ucyate /",
    "GSP33ramgbhpu:300": "tatra jāyate, mriyate iti vartamānatayā sarveṣu deheṣu sarvair anubhūyamāne jananamaraṇe kadācid apy ātmānaṃ na spṛśataḥ /",
    "GSP33ramgbhpu:301_0": "nāyaṃ bhūtvā bhavitā vā na bhūyaḥ ayaṃ kalpādau bhūtvā bhūyaḥ kalpānte ca na na bhavitā; keṣucit prajāpatiprabhṛtideheṣv",
    "GSP33ramgbhpu:301_1": "āgamenopalabhyamānaṃ kalpādau jananaṃ kalpānte ca maraṇam ātmānaṃ na spṛśatītyarthaḥ /",
    "GSP33ramgbhpu:302": "ataḥ sarvadehagata ātmā ajaḥ, ata eva nityaḥ /",
    "GSP33ramgbhpu:303": "śāśvataḥ prakṛtivadaviśadasatatapariṇāmair api nānvīyate, purāṇaḥ purāpi navaḥ;",
    "GSP33ramgbhpu:304": "sarvadā apūrvavad anubhāvya ityarthaḥ /",
    "GSP33ramgbhpu:305": "ataḥ śarīre hanyamāne na hanyate 'yam ātmā // BhGR_2.20 //",
    "GSP33ramgbhpu:306": "vedāvināśinaṃ nityaṃ ya enam ajam avyayam |",
    "GSP33ramgbhpu:307": "kathaṃ sa puruṣaḥ pārtha kaṃ ghātayati hanti kam || BhG_2.21 ||",
    "GSP33ramgbhpu:308": "evam avināśitvenājatvena vyayānarhatvena ca nityam enam ātmānaṃ yaḥ puruṣo",
    "GSP33ramgbhpu:309": "veda, sa puruṣo devamanuṣyatiryaksthāvaraśarīrāvasthiteṣv ātmasu kam apy",
    "GSP33ramgbhpu:310": "ātmānaṃ kathaṃ ghātayati ? kaṃ vā kathaṃ hanti /",
    "GSP33ramgbhpu:311": "kathaṃ nāśayati; kathaṃ vā tatprayojako bhavatītyarthaḥ /",
    "GSP33ramgbhpu:312_0": "etān ātmano ghātayāmi hanmīty anuśocanam ātmasvarūpayāthātmyājñānamūlam evetyabhiprāyaḥ // yady api nityānām ātmanāṃ śarīraviśleṣamātraṃ",
    "GSP33ramgbhpu:312_1": "kriyate tathāpi ramaṇīyabhogasādhaneṣu śarīreṣu naśyatsu tadviyogarūpaṃ śokanimittam asty evety atrāha vāsāṃsi jīrṇāni yathā",
    "GSP33ramgbhpu:312_2": "vihāya navāni gṛhṇāti naro 'parāṇi |",
    "GSP33ramgbhpu:313": "tathā śarīrāṇi vihāya jīrṇāny anyāni saṃyāti navāni dehī || BhG_2.22 ||",
    "GSP33ramgbhpu:314_0": "dharmayuddhe śarīraṃ tyajatāṃ tyaktaśarīrād adhikatarakalyāṇaśarīragrahaṇaṃ śāstrād avagamyata iti jīrṇāni vāsāṃsi vihāya",
    "GSP33ramgbhpu:314_1": "navāni kalyāṇāni vāsāṃsi gṛhṇatām iva harṣanimittam evātropalabhyate punar api “avināśi tu tad viddhi yena sarvam idaṃ tatam”",
    "GSP33ramgbhpu:314_2": "iti pūrvoktam avināśitvaṃ sukhagrahaṇāya vyañjayan draḍhayati nainaṃ chindanti śastrāṇi nainaṃ dahati pāvakaḥ |",
    "GSP33ramgbhpu:315": "na cainaṃ kledayanty āpo na śoṣayati mārutaḥ || BhG_2.23 ||",
    "GSP33ramgbhpu:316": "acchedyo 'yam adāhyo 'yam akledyo 'śoṣya eva ca |",
    "GSP33ramgbhpu:317": "nityas sarvagataḥ sthāṇur acalo 'yaṃ sanātanaḥ || BhG_2.24 ||",
    "GSP33ramgbhpu:318": "śastrāgnyambuvāyavaḥ chedanadahanakledanaśoṣaṇāni ātmānaṃ prati kartuṃ na",
    "GSP33ramgbhpu:319": "śaknuvanti, sarvagatatvād ātmanaḥ sarvatattvavyāpanasvabhāvatayā",
    "GSP33ramgbhpu:320": "sarvebhyas tattvebhyas sūkṣmatvād asya tair vyāptyanarhatvāt;",
    "GSP33ramgbhpu:321": "vyāpyakartavyatvāc ca chedanadahanakledanaśoṣaṇānāṃ /",
    "GSP33ramgbhpu:322": "ata ātmā nityaḥ sthāṇur acalo 'yaṃ sanātanaḥ sthirasvabhāvo 'prakampyaḥ purātanaś ca //",
    "GSP33ramgbhpu:323": "avyakto 'yam acintyo 'yam avikāryo 'yam ucyate |",
    "GSP33ramgbhpu:324": "tasmād evaṃ viditvainaṃ nānuśocitum arhasi || BhG_2.25 ||",
    "GSP33ramgbhpu:325": "chedanādiyogyāni vastūni yaiḥ pramāṇair vyajyante; tair ayam ātmā na vyajyata ity avyaktaḥ; ataḥ chedyādivisajātīyaḥ /",
    "GSP33ramgbhpu:326": "acintyaś ca sarvavastuvijātīyatvena tattatsvabhāvayuktatayā cintayitum api nārhaḥ;",
    "GSP33ramgbhpu:327": "ataś cāvikāryaḥ vikārānarhaḥ /",
    "GSP33ramgbhpu:328": "tasmād uktalakṣaṇam enam ātmānaṃ viditvā tatkṛte nānuśocitum arhasi // BhGR_2.25 //",
    "GSP33ramgbhpu:329": "atha cainaṃ nityajātaṃ nityaṃ vā manyase mṛtam |",
    "GSP33ramgbhpu:330": "tathāpi tvaṃ mahābāho! naivaṃ śocitum arhasi || BhG_2.26 ||",
    "GSP33ramgbhpu:331": "atha nityajātaṃ nityamṛtaṃ deham evainam ātmānaṃ manuṣe, na dehātiriktam uktalakṣaṇam; tathāpi evam atimātraṃ na śocitum arhasi;",
    "GSP33ramgbhpu:332": "pariṇāmasvabhāvasya dehasyotpattivināśayor avarjanīyatvāt // BhGR_2.26 //",
    "GSP33ramgbhpu:333": "jātasya hi dhruvo mṛtyur dhruvaṃ janma mṛtasya ca |",
    "GSP33ramgbhpu:334": "tasmād aparihārye 'rthe na tvaṃ śocitum arhasi || BhG_2.27 ||",
    "GSP33ramgbhpu:335": "utpannasya vināśo dhruvaḥ avarjanīya upalabhyate; tathā vinaṣṭasyāpi janma",
    "GSP33ramgbhpu:336": "avarjanīyam /",
    "GSP33ramgbhpu:337": "katham idam upapadyate vinaṣṭasyotpattir iti; sata",
    "GSP33ramgbhpu:338": "evotpattyupalabdheḥ, asataś cānupalabdheḥ /",
    "GSP33ramgbhpu:339": "utpattivināśādayaḥ sato dravyasyāvasthāviśeṣāḥ /",
    "GSP33ramgbhpu:340": "tantuprabhṛtīni hi dravyāṇi santy eva racanāviśeṣayuktāni paṭādīny ucyante /",
    "GSP33ramgbhpu:341": "asatkāryavādināpy etāvad evopalabhyate /",
    "GSP33ramgbhpu:342": "na hi tatra tantusaṃsthānaviśeṣātirekeṇa dravyāntaraṃ pratīyate /",
    "GSP33ramgbhpu:343": "kārakavyāpāranāmāntarabhajanavyavahāraviśeṣāṇām etāvataivopapatteḥ na dravyāntarakalpanā yuktā",
    "GSP33ramgbhpu:344": "ato utpattivināśādayaḥ sato dravyasyāvasthāviśeṣāḥ /",
    "GSP33ramgbhpu:345": "utpattyākhyām avasthām upayātasya dravyasya tadvirodhyavasthāntaraprāptir vināśa ity ucyate",
    "GSP33ramgbhpu:346": "mṛddravyasya piṇḍatvaghaṭatvakapālatvacūrṇatvādivat pariṇāmidravyasya pariṇāmaparamparā avarjanīyā",
    "GSP33ramgbhpu:347": "tatra pūrvāvasthasya dravyasyottarāvasthāprāptir vināśaḥ /",
    "GSP33ramgbhpu:348": "saiva tadavasthasya cotpattiḥ /",
    "GSP33ramgbhpu:349": "evam utpattivināśākhyapariṇāmaparamparā pariṇāmino dravyasyāparihāryeti na tatra śocitum arhasi sato dravyasya pūrvāvasthāvirodhyavasthāntaraprāptidarśanena yo 'lpīyān",
    "GSP33ramgbhpu:350": "śokaḥ, so 'pi manuṣyādibhūteṣu na saṃbhavatīty āha avyaktādīni bhūtāni vyaktamadhyāni bhārata",
    "GSP33ramgbhpu:351": "avyaktanidhanāny eva tatra kā paridevanā || BhG_2.28 ||",
    "GSP33ramgbhpu:352_0": "manuṣyādīni bhūtāni santy eva dravyāṇi anupalabdhapūrvāvasthāni upalabdhamanuṣyatvādimadhyamāvasthāni anupalabdhottarāvasthāni",
    "GSP33ramgbhpu:352_1": "sveṣu svabhāveṣu vartanta iti na tatra paridevanānimittam asti // evaṃ śarīrātmavāde 'pi nāsti śokanimittam ity uktvā śarīrātirikte",
    "GSP33ramgbhpu:352_2": "āścaryasvarūpe ātmani draṣṭā vaktā śravaṇāyattātmaniścayaś ca durlabha ity āha āścaryavat paśyati kaścid enam āścaryavad",
    "GSP33ramgbhpu:352_3": "vadati tathaiva cānyaḥ |",
    "GSP33ramgbhpu:353": "āścaryavac cainam anyaḥ śṛṇoti śrutvāpy enaṃ veda na caiva kaścit ||",
    "GSP33ramgbhpu:354": "evam uktasvabhāvaṃ svetarasamastavastuvisajātīyatayā āścaryavad asthitam ananteṣu jantuṣu mahatā tapasā kṣīṇapāpaḥ upacitapuṇyaḥ kaścit paśyati /",
    "GSP33ramgbhpu:355": "tathāvidhaḥ kaścit parasmai vadati /",
    "GSP33ramgbhpu:356": "evaṃ kaścid eva śṛṇoti /",
    "GSP33ramgbhpu:357": "śrutvāpy enaṃ yathāvad avasthitaṃ tattvato na kaścid veda /",
    "GSP33ramgbhpu:358": "cakārād draṣṭṛvaktṛśrotṛṣv api tattvato darśanaṃ tattvato vacanaṃ tattvataś śravaṇaṃ durlabham ityuktaṃ bhavati // BhGR_2.29 //",
    "GSP33ramgbhpu:359": "dehī nityam avadhyo 'yaṃ dehe sarvasya bhārata |",
    "GSP33ramgbhpu:360": "tasmāt sarvāṇi bhūtāni na tvaṃ śocitum arhasi || BhG_2.30 ||",
    "GSP33ramgbhpu:361": "sarvasya devādidehino dehe vadhyamāne 'py ayaṃ dehī nityam avadhyo mantavyaḥ /",
    "GSP33ramgbhpu:362": "tasmāt sarvāṇi devādisthāvarāntāni bhūtāni viṣamākārāṇy apy uktena svabhāvena svarūpatas samānāni nityāni ca /",
    "GSP33ramgbhpu:363": "dehagataṃ tu vaiṣamyam anityatvaṃ ca /",
    "GSP33ramgbhpu:364": "tato devādīni sarvāṇi bhūtāny uddiśya na śocitum arhasi;",
    "GSP33ramgbhpu:365": "na kevalaṃ bhīṣmādīn prati // BhGR_2.30 //",
    "GSP33ramgbhpu:366": "svadharmam api cāvekṣya na vikampitum arhasi |",
    "GSP33ramgbhpu:367": "dharmyād dhi yuddhāc chreyo 'nyat kṣatriyasya na vidyate || BhG_2.31 ||",
    "GSP33ramgbhpu:368": "api cedaṃ prārabdhaṃ yuddhaṃ prāṇimāraṇam api agnīṣomīyādivat svadharmam avekṣya na vikampitum arhasi /",
    "GSP33ramgbhpu:369": "dharmyān nyāyataḥ pravṛttād yuddhād anyan na hi kṣatriyasya śreyo vidyate /",
    "GSP33ramgbhpu:370": "“śauryaṃ tejo dhṛtir dākṣyaṃ yuddhe cāpy apalāyanam /",
    "GSP33ramgbhpu:371": "dānam īśvarabhāvaś ca kṣātraṃ karma svabhāvajam // “ iti hi vakṣyate /",
    "GSP33ramgbhpu:372": "agnīṣomīyādiṣu ca na hiṃsā paśoḥ,",
    "GSP33ramgbhpu:373": "nihīnataracchāgādidehaparityāgapūrvaka kalyāṇataradehasvargādiprāpakatvaśruteḥ saṃjñapanasya",
    "GSP33ramgbhpu:374": "“na vā u etan",
    "GSP33ramgbhpu:375": "mriyase na riṣyasi devāṃ ideṣi pathibhis surebhiḥ /",
    "GSP33ramgbhpu:376": "yatra yanti sukṛto nāpi duṣkṛtaḥ tatra tvā devas savitā dadhātu” iti hi śrūyate /",
    "GSP33ramgbhpu:377": "iha ca yuddhe mṛtānāṃ kalyāṇataradehaprāptir uktā, “vāsāṃsi jīrṇāni yathā vihāya",
    "GSP33ramgbhpu:378": "navāni gṛhṇāti” ityādinā /",
    "GSP33ramgbhpu:379": "ataḥ, cikitsakaśalyādikarma āturasyeva, asya rakṣaṇam evāgnīṣomīyādiṣu saṃjñapanam // BhGR_2.31",
    "GSP33ramgbhpu:380": "yadṛcchayā copapannaṃ svargadvāram apāvṛtam |",
    "GSP33ramgbhpu:381": "sukhinaḥ kṣatriyāḥ pārtha labhante yuddham īdṛśam || BhG_2.32 ||",
    "GSP33ramgbhpu:382": "ayatnopanatam idaṃ niratiśayasukhopāyabhūtaṃ nirvighnam īdṛśaṃ yuddhaṃ sukhinaḥ puṇyavantaḥ kṣatriyā labhante // BhGR_2.32 //",
    "GSP33ramgbhpu:383": "atha cet tvam imaṃ dharmyaṃ saṃgrāmaṃ na kariṣyasi |",
    "GSP33ramgbhpu:384": "tataḥ svadharmaṃ kīrtiṃ ca hitvā pāpam avāpsyasi || BhG_2.33 ||",
    "GSP33ramgbhpu:385": "atha kṣatriyasya svadharmabhūtam imam ārabdhaṃ saṃgrāmaṃ mohān na kariṣyasi cet tataḥ prārabdhasya dharmasyākaraṇāt svadharmaphalaṃ",
    "GSP33ramgbhpu:386": "niratiśayasukham, vijayena niratiśayāṃ ca kīrtiṃ hitvā pāpaṃ niratiśayam avāpsyasi // BhGR_2.33",
    "GSP33ramgbhpu:387": "akīrtiṃ cāpi bhūtāni kathayiṣyanti te 'vyayām |",
    "GSP33ramgbhpu:388": "saṃbhāvitasya cākīrtiḥ maraṇād atiricyate || BhG_2.34 ||",
    "GSP33ramgbhpu:389": "na te kevalaṃ niratiśayasukhakīrtihānimātram /",
    "GSP33ramgbhpu:390": "“pārtho yuddhe prārabdhe palāyitaḥ” iti avyayāṃ sarvadeśakālavyāpinīm akīrtiṃ ca samarthāni",
    "GSP33ramgbhpu:391": "asamarthāny api sarvāṇi bhūtāni kathayiṣyanti /",
    "GSP33ramgbhpu:392": "tataḥ kim iti cet śairyavīryaparākramādibhis sarvasaṃbhāvitasya tadviparyayajā hy akīrtiḥ maraṇād atiricyate /",
    "GSP33ramgbhpu:393": "evaṃvidhāyā akīrter maraṇam eva tava śreya ityarthaḥ",
    "GSP33ramgbhpu:394": "bandhusnehāt kāruṇyāc ca yuddhān nivṛttasya śūrasya mamākīrtiḥ katham āgamiṣyatīty atrāha",
    "GSP33ramgbhpu:395": "bhayād raṇād uparataṃ maṃsyante tvāṃ mahārathāḥ |",
    "GSP33ramgbhpu:396": "yeṣāṃ ca tvaṃ bahumato bhūtvā yāsyasi laughavam || BhG_2.35 ||",
    "GSP33ramgbhpu:397_0": "yeṣāṃ karṇaduryodhanādīnāṃ mahārathānām itaḥ pūrvaṃ tvaṃ śūro vairīti bahumato bhūtvā, idānīṃ yuddhe samupasthite nivṛttavyāpāratayā",
    "GSP33ramgbhpu:397_1": "lāghavaṃ sugrahatāṃ yāsyasi, te mahārathās tvāṃ bhayād yuddhād uparataṃ maṃsyante /",
    "GSP33ramgbhpu:398": "śūrāṇāṃ hi vairiṇāṃ śatrubhayād rte bandhusnehādinā yuddhād uparatir nopapadyate // BhGR_2.35",
    "GSP33ramgbhpu:399": "kiṃ ca,",
    "GSP33ramgbhpu:400": "avācyavādāṃś ca bahūn vadiṣyanti tavāhitāḥ |",
    "GSP33ramgbhpu:401": "nindantas tava sāmarthyaṃ tato duḥkhataraṃ nu kim || BhG_2.36 ||",
    "GSP33ramgbhpu:402": "śūrāṇāṃ asmākaṃ sannidhau katham ayaṃ pārthaḥ kṣaṇam api sthātuṃ śaknuyāt,",
    "GSP33ramgbhpu:403": "asmatsannidhānād anyatra hy asya sāmarthyam iti tava sāmarthyaṃ nindantaḥ śūrāṇām avācyavādāṃś ca bahūn vadiṣyanti tava śatravo dhārtarāṣṭrāḥ; tato",
    "GSP33ramgbhpu:404": "'dhikataraṃ duḥkhaṃ kiṃ tava ? evaṃvidhāvācyaśravaṇān maraṇam eva śreya iti tvam eva maṃsyase ataḥ śūrasya ātmanā pareṣāṃ hananam, ātmano vā parair hananam ubhayam api",
    "GSP33ramgbhpu:405": "śreyase bhavatīty āha hato vā prāpsyase svargaṃ jitvā vā bhokṣyase mahīm |",
    "GSP33ramgbhpu:406": "tasmād uttiṣṭha kaunteya yuddhāya kṛtaniścayaḥ || BhG_2.37 ||",
    "GSP33ramgbhpu:407_0": "dharmayuddhe parair hataś cet, tata eva paramaniḥśreyasaṃ prāpsyasi; parān vā hatvā akaṇṭakaṃ rājyaṃ bhokṣyase; anabhisaṃhitaphalasya",
    "GSP33ramgbhpu:407_1": "yuddhākhyasya dharmasya paramaniḥśreyasopāyatvāt tac ca paramaniḥśreyasaṃ prāpsyasi;",
    "GSP33ramgbhpu:408": "tasmād yuddhāyodyogaḥ paramapuruṣārthalakṣaṇamokṣasādhanam iti niścitya tadartham uttiṣṭha",
    "GSP33ramgbhpu:409": "kuntīputrasya tavaitad eva yuktam ityabhiprāyaḥ //",
    "GSP33ramgbhpu:410": "mumukṣor yuddhānuṣṭhānaprakāram āha sukhaduḥkhe same kṛtvā lābhālābhau jayājayau |",
    "GSP33ramgbhpu:411": "tato yuddhāya yujyasva naivaṃ pāpam avāpsyasi || BhG_2.38 ||",
    "GSP33ramgbhpu:412_0": "evaṃ dehātiriktam aspṛṣṭasamastadehasvabhāvaṃ nityam ātmānaṃ jñātvā yuddhe cāvarjanīyaśastrapātādinimittasukhaduḥkhārthalābhālābhajayaparājayeṣv",
    "GSP33ramgbhpu:412_1": "avikṛtabuddhiḥ svargādiphalābhisandhirahitaḥ kevalakāryabuddhyā yuddham ārabhasva /",
    "GSP33ramgbhpu:413": "evaṃ kurvāṇo na pāpam avāpsyasi pāpaṃ duḥkharūpaṃ saṃsāraṃ nāvāpsyasi; saṃsārabandhān mokṣyase ityarthaḥ // BhGR_2.38 //",
    "GSP33ramgbhpu:414": "evam ātmayāthātmyajñānam upadiśya tatpūrvakaṃ mokṣasādhanabhūtaṃ karmayogaṃ vaktum ārabhate eṣā te 'bhihitā sāṅkhye buddhir yoge tv imāṃ śṛṇu |",
    "GSP33ramgbhpu:415": "buddhyā yukto yayā pārtha karmabandhaṃ prahāsyasi || BhG_2.39 ||",
    "GSP33ramgbhpu:416": "saṅkhyā buddhiḥ; buddhyāvadhāraṇīyam ātmatattvaṃ sāṅkhyam /",
    "GSP33ramgbhpu:417": "jñātavye ātmatattve tajjñānāya yā buddhir abhidheyā “na tv evāham” ity ārabhya “tasmāt sarvāṇi bhūtāni na tvaṃ śocitum arhasi” ityantena saiṣā te",
    "GSP33ramgbhpu:418": "'bhihitā /",
    "GSP33ramgbhpu:419": "ātmajñānapūrvakamokṣasādhanabhūtakarmānuṣṭhāne yo buddhiyogo",
    "GSP33ramgbhpu:420": "vaktavyaḥ, sa iha yogaśabdenocyate /",
    "GSP33ramgbhpu:421": "“dūreṇa hy avaraṃ karma buddhiyogāt”",
    "GSP33ramgbhpu:422": "iti hi vakṣyate /",
    "GSP33ramgbhpu:423": "tatra yoge yā buddhir vaktavyā, tām imām abhidhīyamānāṃ",
    "GSP33ramgbhpu:424": "śṛṇu, yayā buddhyā yuktaḥ karmabandhaṃ prahāsyasi /",
    "GSP33ramgbhpu:425": "karmaṇā bandhaḥ karmabandhaḥ; saṃsārabandha ityarthaḥ // BhGR_2.39 //",
    "GSP33ramgbhpu:426": "vakṣyamāṇabuddhiyuktasya karmaṇo māhātmyam āha nehābhikramanāśo 'sti pratyavāyo na vidyate",
    "GSP33ramgbhpu:427": "svalpam apy asya dharmasya trāyate mahato bhayāt || BhG_2.40 ||",
    "GSP33ramgbhpu:428": "iha karmayoge nābhikramanāśo 'sti /",
    "GSP33ramgbhpu:429": "abhikramaḥ ārambhaḥ /",
    "GSP33ramgbhpu:430": "nāśaḥ phalasādhanabhāvanāśaḥ /",
    "GSP33ramgbhpu:431": "ārabdhasyāsamāptasya vicchinnasyāpi na niṣphalatvam /ārabdhasya vicchede pratyavāyo 'pi na vidyate /",
    "GSP33ramgbhpu:432": "asya karmayogākhyasya dharmasya svalpāṃśo 'pi mahato bhayāt saṃsārabhayāt",
    "GSP33ramgbhpu:433": "trāyate /",
    "GSP33ramgbhpu:434": "ayam arthaḥ; “pārtha naiveha nāmutra vināśas tasya vidyate” iti uttaratra prapañcayiṣyate",
    "GSP33ramgbhpu:435": "anyāni hi laukikāni vaidikāni ca sādhanāni vicchinnāni na phalāya bhavanti; pratyavāyāya ca bhavanti // BhGR_2.40 //",
    "GSP33ramgbhpu:436": "kāmyakarmaviṣayāyā buddher mokṣasādhanabhūtakarmaviṣayāṃ buddhiṃ viśinaṣṭi vyavasāyātmikā buddhir ekeha kurunandana |",
    "GSP33ramgbhpu:437": "bahuśākhā hy anantāś ca buddhayo 'vyavasāyinām || BhG_2.41 ||",
    "GSP33ramgbhpu:438": "iha śāstrīye sarvasmin karmaṇi vyavasāyātmikā buddhir ekā /",
    "GSP33ramgbhpu:439": "mumukṣuṇānuṣṭheye karmaṇi buddhir vyavasāyātmikā buddhiḥ /",
    "GSP33ramgbhpu:440": "vyavasāyaḥ niścayaḥ /",
    "GSP33ramgbhpu:441": "sā hi buddhir ātmayāthātmyaniścayapūrvikā /",
    "GSP33ramgbhpu:442": "kāmyakarmaviṣayā tu buddhir avyavasāyātmikā /",
    "GSP33ramgbhpu:443": "tatra hi kāmādhikāre dehātiriktātmāstitvajñānamātram apekṣitam, nātmasvarūpayāthātmyaniścayaḥ",
    "GSP33ramgbhpu:444": "svarūpayāthātmyāniścaye 'pi",
    "GSP33ramgbhpu:445": "svargādiphalārthitvatatsādhanānuṣṭhānatatphalānubhavānāṃ saṃbhavāt,",
    "GSP33ramgbhpu:446": "avirodhāc ca /",
    "GSP33ramgbhpu:447": "seyaṃ vyavasāyātmikā buddhiḥ ekaphalasādhanaviṣayatayaikā;",
    "GSP33ramgbhpu:448": "ekasmai mokṣākhyaphalāya hi mumukṣoḥ sarvāṇi karmāṇi vidhīyante /",
    "GSP33ramgbhpu:449": "ataḥ śāstrārthasyaikatvāt sarvakarmaviṣayā buddhir ekaiva;",
    "GSP33ramgbhpu:450": "yathaikaphalasādhanatayā āgneyādīnāṃ ṣaṇṇāṃ setikartavyatākānām ekaśāstrārthatayā tadviṣayā buddhir ekā, tadvad ityarthaḥ /",
    "GSP33ramgbhpu:451": "avyavasāyināṃ tu svargaputrapaśvannādiphalasādhanakarmādhikṛtānāṃ buddhayaḥ phalānantyād anantāḥ",
    "GSP33ramgbhpu:452": "tatrāpi bahuśākhāḥ; ekasmai phalāya codite 'pi darśapūrṇamāsādau",
    "GSP33ramgbhpu:453": "karmaṇi, “āyur āśās te” ityādyavagatāvāntaraphalabhedena bahuśākhatvaṃ ca",
    "GSP33ramgbhpu:454": "vidyate /",
    "GSP33ramgbhpu:455": "ataḥ avyavasāyināṃ buddhayo 'nantā bahuśākhāś ca /",
    "GSP33ramgbhpu:456": "etad uktaṃ bhavati nityeṣu naimittikeṣu karmasu pradhānaphalāni avāntaraphalāni ca yāni śrūyamāṇāni, tāni sarvāṇi parityajya",
    "GSP33ramgbhpu:457": "mokṣaikaphalatayā sarvāṇi karmāṇy ekaśāstrārthatayānuṣṭheyāni; kāmyāni ca svavarṇāśramocitāni, tattatphalāni parityajya mokṣasādhanatayā",
    "GSP33ramgbhpu:458": "nityanaimittikair ekīkṛtya yathābalam anuṣṭheyāni iti // BhGR_2.41 //",
    "GSP33ramgbhpu:459": "atha kāmyakarmādhikṛtān nindati yām imām puṣpitāṃ vācaṃ pravadanty avipaścitaḥ |",
    "GSP33ramgbhpu:460": "vedavādaratāḥ pārtha nānyad astīti vādinaḥ || BhG_2.42 ||",
    "GSP33ramgbhpu:461": "kāmātmānaḥ svargaparāḥ janmakarmaphalapradām |",
    "GSP33ramgbhpu:462": "kriyāviśeṣabahulāṃ bhogāiśvaryagatiṃ prati || BhG_2.43 ||",
    "GSP33ramgbhpu:463": "bhogāiśvaryaprasaktānāṃ tayāpahṛtacetasām |",
    "GSP33ramgbhpu:464": "vyavasāyātmikā buddhiḥ samādhau na vidhīyate || BhG_2.44 ||",
    "GSP33ramgbhpu:465": "yām imāṃ puṣpitāṃ puṣpamātraphalām, āpātaramaṇīyāṃ vācam avipaścitaḥ",
    "GSP33ramgbhpu:466": "alpajñāḥ bhogāiśvaryagatiṃ prati vartamānāṃ pravadanti, vedavādaratāḥ vedeṣu ye svargādiphalavādāḥ teṣu saktāḥ, nānyad astīti vādinaḥ",
    "GSP33ramgbhpu:467": "tatsaṅgātirekeṇa svargāder adhikaṃ phalaṃ nānyad astīti vadantaḥ, kām ātmānaḥ kām apravaṇamanasaḥ, svargaparāḥ svargaparāyaṇāḥ,",
    "GSP33ramgbhpu:468": "svargādiphalāvasāne punarjanmakarmākhyaphalapradāṃ, kriyāviśeṣabahulāṃ tattvajñānarahitatayā kriyāviśeṣapracurām /",
    "GSP33ramgbhpu:469": "bhogāiśvaryagatiṃ prati vartamānāṃ yām imāṃ puṣpitāṃ vācaṃ ye pravadantīti saṃbandhaḥ /",
    "GSP33ramgbhpu:470": "teṣāṃ bhogāiśvaryaprasaktānāṃ tayā vācā bhogāiśvaryaviṣayayā apahṛtajñānānāṃ yathoditavyavasāyātmikā buddhiḥ, samādhau manasi na vidhīyate, notpadyate,",
    "GSP33ramgbhpu:471": "samādhīyate 'sminn ātmajñānam iti samādhir manaḥ /",
    "GSP33ramgbhpu:472": "teṣāṃ manasy ātmayāthātmyaniścayapūrvakamokṣasādhanabhūtakarmaviṣayā buddhiḥ kadācid api notpadyate ityarthaḥ /",
    "GSP33ramgbhpu:473": "ataḥ kāmyeṣu karmasu mumukṣuṇā na saṅgaḥ kartavyaḥ // BhGR_2.42 //43//44//",
    "GSP33ramgbhpu:474": "evam atyalpaphalāni punarjanmaprasavāni karmāṇi mātāpitṛsahasrebhyo 'pi",
    "GSP33ramgbhpu:475": "vatsalataratayā ātmojjīvane pravṛttā vedāḥ kim arthaṃ vadanti, kathaṃ vā vedoditaṃ tyājyatayocyate ity ata āha",
    "GSP33ramgbhpu:476": "traiguṇyaviṣayā vedā nistraiguṇyo bhavārjuna |",
    "GSP33ramgbhpu:477": "nirdvandvo nityasattvastho niryogakṣema ātmavān || BhG_2.45 ||",
    "GSP33ramgbhpu:478": "trayo guṇās traiguṇyaṃ sattvarajastamāṃsi /",
    "GSP33ramgbhpu:479": "sattvarajastamaḥpracurāḥ puruṣās traiguṇyaśabdenocyante; tadviṣayā vedāḥ tamaḥpracurāṇāṃ",
    "GSP33ramgbhpu:480": "rajaḥpracurāṇāṃ sattvapracurāṇāṃ ca vatsalataratayaiva hitam avabodhayanti vedāḥ /",
    "GSP33ramgbhpu:481": "yady eṣāṃ svaguṇānuguṇyena svargādisādhanam eva hitaṃ",
    "GSP33ramgbhpu:482": "nāvabodhayanti, tadaite rajastamaḥpracuratayā sāttvikaphalamokṣavimukhāḥ",
    "GSP33ramgbhpu:483": "svāpekṣitaphalasādhanam ajānantaḥ kāmaprāvaṇyavivaśā anupādeyeṣu upādeyabhrāntyā praviṣṭāḥ pranaṣṭā bhaveyuḥ /",
    "GSP33ramgbhpu:484": "atas traiguṇyaviṣayā vedāḥ,",
    "GSP33ramgbhpu:485": "tvaṃ tu nistraiguṇyo bhava idānīṃ sattvapracuras tvaṃ tad eva vardhaya;",
    "GSP33ramgbhpu:486": "nānyonyasaṅkīrṇaguṇatrayapracuro bhava; na tatprācuryaṃ vardhayetyarthaḥ /",
    "GSP33ramgbhpu:487": "nirdvandvaḥ nirgatasakalasāṃsārikasvabhāvaḥ; nityasattvasthaḥ guṇadvayarahitanityapravṛddhasattvastho bhava /",
    "GSP33ramgbhpu:488": "katham iti cet,",
    "GSP33ramgbhpu:489": "niryogakṣemaḥ ātmasvarūpatatprāptyupāyabahirbhūtānām arthānāṃ yogaṃ prāptānāṃ ca kṣemaṃ parityajya ātmavān bhava ātmasvarūpān veṣaṇaparo bhava",
    "GSP33ramgbhpu:490": "/ aprāptasya prāptir yogaḥ prāptasya parikṣaṇaṃ kṣemaḥ /",
    "GSP33ramgbhpu:491": "evaṃ vartamānasya te rajastamaḥpracuratā naśyati, sattvaṃ ca vardhate // BhGR_2.45 //",
    "GSP33ramgbhpu:492": "yāvān artha udapāne sarvataḥ saṃplutodake |",
    "GSP33ramgbhpu:493": "tāvān sarveṣu vedeṣu brāhmaṇasya vijānataḥ || BhG_2.46 ||",
    "GSP33ramgbhpu:494": "na ca vedoditaṃ sarvaṃ sarvasyopādeyam; yathā sarvārthaparikalpite sarvataḥ saṃplutodake udapāne pipāsor yāvān arthaḥ yāvad eva prayojanam,",
    "GSP33ramgbhpu:495": "tāvad eva tenopādīyate, na sarvam; evaṃ sarveṣu ca vedeṣu brāhmaṇasya vijānataḥ vaidikasya mumukṣoḥ yad eva mokṣasādhanaṃ tad evo=",
    "GSP33ramgbhpu:496": "pādeyam; nānyat // BhGR_2.46 //",
    "GSP33ramgbhpu:497": "ataḥ sattvasthasya mumukṣor etāvad evopādeyam ity āha karmaṇy evādhikāras te mā phaleṣu kadācana",
    "GSP33ramgbhpu:498": "mā karmaphalahetur bhūḥ mā te saṅgo 'stv akarmaṇi || BhG_2.47 ||",
    "GSP33ramgbhpu:499": "nitye naimittike kāmye ca kenacit phalaviśeṣeṇa saṃbandhitayā śrūyamāṇe karmaṇi nityasattvasthasya mumukṣos te karmamātre 'dhikāraḥ /",
    "GSP33ramgbhpu:500": "tatsaṃbandhitayāvagateṣu phaleṣu na kadācid apy adhikāraḥ /",
    "GSP33ramgbhpu:501": "saphalasya bandharūpatvāt phalarahitasya kevalasya madārādhanarūpasya mokṣahetutvāc ca /",
    "GSP33ramgbhpu:502": "mā ca karmaphalayor hetubhūḥ /",
    "GSP33ramgbhpu:503": "tvayānuṣṭhīyamāne 'pi karmaṇi nityasattvasthasya mumukṣos tava akartṛtvam apy anusandheyam",
    "GSP33ramgbhpu:504": "phalasyāpi kṣunnivṛttyāder na tvaṃ hetur ity anusandheyam /",
    "GSP33ramgbhpu:505": "tadubhayaṃ guṇeṣu vā sarveśvare mayi vānusandheyam ity uttaratra vakṣyate /",
    "GSP33ramgbhpu:506": "evam anusandhāya karma kuru /",
    "GSP33ramgbhpu:507": "akarmaṇi ananuṣṭhāne,",
    "GSP33ramgbhpu:508": "na yotsyāmīti yat tvayābhihitam, na tatra te saṅgo 'stu; uktena prakāreṇa yuddhādikarmaṇy eva saṅgo 'stv ityarthaḥ // BhGR_2.47 //",
    "GSP33ramgbhpu:509": "etad eva sphuṭīkaroti yogasthaḥ kuru karmāṇi saṅgaṃ tyaktvā dhanañjaya |",
    "GSP33ramgbhpu:510": "siddhyasiddhyoḥ samo bhūtvā samatvaṃ yoga ucyate || BhG_2.48 ||",
    "GSP33ramgbhpu:511": "rājyabandhuprabhṛtiṣu saṅgaṃ tyaktvā yuddhādīni karmāṇi yogasthaḥ kuru,",
    "GSP33ramgbhpu:512": "tadantarbhūtavijayādisiddhyasiddhyos samo bhūtvā kuru /",
    "GSP33ramgbhpu:513": "tad idaṃ siddhyasiddhyos samatvaṃ yogastha ity atra yogaśabdenocyate /",
    "GSP33ramgbhpu:514": "yogaḥ siddhyasiddhiyos samatvarūpaṃ cittasamādhānam // BhGR_2.48 //",
    "GSP33ramgbhpu:515": "kim artham idam asakṛd ucyata ity ata āha dūreṇa hy avaraṃ karma buddhiyogād dhanañjaya |",
    "GSP33ramgbhpu:516": "buddhau śaraṇam anviccha kṛpaṇāḥ phalahetavaḥ || BhG_2.49 ||",
    "GSP33ramgbhpu:517": "yo 'yaṃ pradhānaphalatyāgaviṣayo 'vāntaraphalasiddhyasiddhyos",
    "GSP33ramgbhpu:518": "samatvaviṣayaś ca buddhiyogaḥ; tadyuktāt karmaṇa itarat karma dūreṇāvaram /",
    "GSP33ramgbhpu:519": "mahad idaṃ dvayor utkarṣāpakarṣarūpaṃ vairūpyam /",
    "GSP33ramgbhpu:520": "uktabuddhiyogayuktaṃ karma nikhilasāṃsārikaduḥkhaṃ vinivartya paramapuruṣārthalakṣaṇaṃ ca mokṣaṃ prāpayati /",
    "GSP33ramgbhpu:521": "itarad aparimitaduḥkharūpaṃ saṃsāram iti /",
    "GSP33ramgbhpu:522": "ataḥ karmaṇi kriyamāṇe uktāyāṃ buddhau śaraṇam anviccha /",
    "GSP33ramgbhpu:523": "śaraṇaṃ vāsasthānam /",
    "GSP33ramgbhpu:524": "tasyām eva buddhau vartasvetyarthaḥ /",
    "GSP33ramgbhpu:525": "kṛpaṇāḥ phalahetavaḥ phalasaṅgādinā karma kurvāṇāḥ kṛpaṇāḥ saṃsāriṇo bhaveyuḥ // BhGR_2.49",
    "GSP33ramgbhpu:526": "buddhiyukto jahātīha ubhe sukṛtaduṣkṛte |",
    "GSP33ramgbhpu:527": "tasmād yogāya yujyasva yogaḥ karmasu kauśalam || BhG_2.50 ||",
    "GSP33ramgbhpu:528": "buddhiyogayuktas tu karma kurvāṇaḥ ubhe sukṛtaduṣkṛte anādikālasañcite anante bandhahetubhūte jahāti /",
    "GSP33ramgbhpu:529": "tasmād uktāya buddhiyogāya yujyasva /",
    "GSP33ramgbhpu:530": "yogaḥ karmasu kauśalam karmasu kriyamāṇeṣv ayaṃ buddhiyogaḥ kauśalam atisāmarthyam /",
    "GSP33ramgbhpu:531": "atisāmarthyasādhya ityarthaḥ // BhGR_2.50 //",
    "GSP33ramgbhpu:532": "karmajaṃ buddhiyuktā hi phalaṃ tyaktvā manīṣiṇaḥ |",
    "GSP33ramgbhpu:533": "janmabandhavinirmuktāḥ padaṃ gacchanty anāmayam || BhG_2.51 ||",
    "GSP33ramgbhpu:534": "buddhiyogayuktāḥ karmajaṃ phalaṃ tyaktvā karma kurvantaḥ, tasmāj janmabandhavinirmuktāḥ anāmayaṃ padaṃ gacchanti hi prasiddhaṃ hy etat",
    "GSP33ramgbhpu:535": "sarvāsūpaniṣatsv ityarthaḥ // BhGR_2.51 //",
    "GSP33ramgbhpu:536": "yadā te mohakalilaṃ buddhir vyatitariṣyati |",
    "GSP33ramgbhpu:537": "tadā gantāsi nirvedaṃ śrotavyasya śrutasya ca || BhG_2.52 ||",
    "GSP33ramgbhpu:538": "uktaprakāreṇa karmaṇi vartamānasya tayā vṛttyā nirdhūtakalmaṣasya te buddhir yadā mohakalilam atyalpaphalasaṅgahetubhūtaṃ moharūpaṃ kaluṣaṃ",
    "GSP33ramgbhpu:539": "vyatitariṣyati, tadā asmattaḥ itaḥ pūrvaṃ tyājyatayā śrutasya phalādeḥ itaḥ paścāc chrotavyasya ca kṛte svayam eva nirvedaṃ gantāsi gamiṣyasi //",
    "GSP33ramgbhpu:540_0": "“yoge tv imāṃ śṛṇu” ityādinoktasyātmayāthātmyajñānapūrvakasya buddhiviśeṣasaṃskṛtasya dharmānuṣṭhānasya lakṣabhūtaṃ yogākhyaṃ",
    "GSP33ramgbhpu:540_1": "phalam āha śrutivipratipannā te yadā sthāsyati niścalā |",
    "GSP33ramgbhpu:541": "samādhāv acalā buddhis tadā yogam avāpsyasi || BhG_2.53 ||",
    "GSP33ramgbhpu:542": "śrutiḥ śravaṇam /",
    "GSP33ramgbhpu:543": "asmattaḥ śravaṇena viśeṣataḥ pratipannā",
    "GSP33ramgbhpu:544": "sakaletaravisajātīyanityaniratiśayasūkṣmatattvātmaviṣayā, svayam acalā ekarūpā buddhiḥ asaṅgakarmānuṣṭhānena nirmalīkṛte manasi yadā niścalā",
    "GSP33ramgbhpu:545": "sthāsyati, tadā yogam ātmāvalokanam avāpsyasi /",
    "GSP33ramgbhpu:546_0": "etad uktaṃ bhavati śāstrajanyātmajñānapūrvakakarmayogaḥ sthitaprajñatākhyajñānaniṣṭhām āpādayati; jñānaniṣṭhārūpā sthitaprajñatā",
    "GSP33ramgbhpu:546_1": "tu yogākhyam ātmāvalokanaṃ sādhayati iti // BhGR_2.53 etad uktaḥ pārtho 'saṅgakarmānuṣṭhānarūpakarmayogasādhyasthitaprajñatāyā",
    "GSP33ramgbhpu:547": "yogasādhanabhūtāyāḥ svarūpam, sthitaprajñasyānuṣṭhānaprakāraṃ ca pṛcchati",
    "GSP33ramgbhpu:548": "arjuna uvāca sthitaprajñasya kā bhāṣā samādhisthasya keśava |",
    "GSP33ramgbhpu:549": "sthitadhīḥ kiṃ prabhāṣate kim āsīta vrajeta kim || BhG_2.54 ||",
    "GSP33ramgbhpu:550": "samādhisthasya sthitaprajñasya kā bhāṣā ko vācakaś śabdaḥ ? tasya svarūpaṃ kīdṛśam ityarthaḥ",
    "GSP33ramgbhpu:551": "sthitaprajñaḥ kiṃ ca bhāṣādikaṃ karoti ? // BhGR_2.54",
    "GSP33ramgbhpu:552": "vṛttiviśeṣakathanena svarūpam apy uktaṃ bhavatīti vṛttiviśeṣa ucyate śrībhagavān uvāca prajahāti yadā kāmān sarvān pārtha manogatān |",
    "GSP33ramgbhpu:553": "ātmany evātmanā tuṣṭaḥ sthitaprajñas tadocyate || BhG_2.55 ||",
    "GSP33ramgbhpu:554": "ātmany evātmanā manasā ātmaikāvalambanena tuṣṭaḥ tena toṣeṇa tadvyatiriktān sarvān manogatān kāmān yadā prakarṣeṇa jahāti, tadāyaṃ sthitaprajña ity ucyate /",
    "GSP33ramgbhpu:555": "jñānaniṣṭhākāṣṭheyam // BhGR_2.55 //",
    "GSP33ramgbhpu:556": "anantaraṃ jñānaniṣṭhasya tato 'rvācīnādūraviprakṛṣṭāvasthocyate",
    "GSP33ramgbhpu:557": "duḥkheṣv anudvignamanāḥ sukheṣu vigataspṛhaḥ |",
    "GSP33ramgbhpu:558": "vītarāgabhayakrodhaḥ sthitadhīr munir ucyate || BhG_2.56 ||",
    "GSP33ramgbhpu:559": "priyaviśleṣādiduḥkhanimitteṣu upasthiteṣu anudvignamanāḥ na duḥkhī bhavati; sukheṣu vigataspṛhaḥ priyeṣu sannihiteṣv api vigataspṛhaḥ,",
    "GSP33ramgbhpu:560": "vītarāgabhayakrodhaḥ anāgateṣu spṛhā rāgaḥ, tadrahitaḥ;",
    "GSP33ramgbhpu:561": "priyaviśleṣāpriyāgamanahetudarśananimittaṃ duḥkhaṃ bhayam, tadrahitaḥ;",
    "GSP33ramgbhpu:562": "priyaviśleṣāpriyāgamanahetubhūtacetanāntaragataduḥkhahetubhūtasvamanovikāraḥ",
    "GSP33ramgbhpu:563": "krodhaḥ, tadrahitaḥ; evaṃbhūtaḥ muniḥ ātmamananaśīlaḥ sthitadhīr ity ucyate // BhGR_2.56",
    "GSP33ramgbhpu:564": "tato 'rvācīnadaśā procyate yaḥ sarvatrānabhisnehas tat tat prāpya śubhāśubham |",
    "GSP33ramgbhpu:565": "nābhinandati na dveṣṭi tasya prajñā pratiṣṭhitā || BhG_2.57 ||",
    "GSP33ramgbhpu:566": "yaḥ sarvatra priyeṣu anabhisnehaḥ udāsīnaḥ; priyasaṃśleṣaviśleṣarūpaṃ śubhāśubhaṃ prāpyābhinandanadveṣarahitaḥ, so 'pi sthitaprajñaḥ //",
    "GSP33ramgbhpu:567": "tato 'rvācīnadaśām āha yadā saṃharate cāyaṃ kūrmo 'ṅgānīva sarvaśaḥ |",
    "GSP33ramgbhpu:568": "indriyāṇīndriyārthebhyas tasya prajñā pratiṣṭhitā || BhG_2.58 ||",
    "GSP33ramgbhpu:569": "yadendriyāṇīndriyārthān spṛṣṭum udyuktāni, tadaiva kūrmo 'ṅgānīva,",
    "GSP33ramgbhpu:570": "indriyārthebhyaḥ sarvaśaḥ pratisaṃhṛtya mana ātmany avasthāpayati, so 'pi",
    "GSP33ramgbhpu:571": "sthitaprajñaḥ /",
    "GSP33ramgbhpu:572": "evaṃ caturvidhā jñānaniṣṭhā /",
    "GSP33ramgbhpu:573": "pūrvapūrvā uttarottraniṣpādyā // BhGR_2.58 //",
    "GSP33ramgbhpu:574": "idānīṃ jñānaniṣṭhāyā duṣprāpatāṃ tatprāptyupāyaṃ cāha viṣayā vinivartante nirāhārasya dehinaḥ",
    "GSP33ramgbhpu:575": "rasavarjaṃ raso 'py asya paraṃ dṛṣṭvā nivartate || BhG_2.59 ||",
    "GSP33ramgbhpu:576": "indriyāṇām āhārā viṣayāḥ; nirāhārasya viṣayebhyaḥ pratyāhṛtendriyasya",
    "GSP33ramgbhpu:577": "dehino viṣayā vinivartamānā rasavarjaṃ vinivartante; rasaḥ rāgaḥ /",
    "GSP33ramgbhpu:578": "viṣayarāgo na nivartata ityarthaḥ /",
    "GSP33ramgbhpu:579": "rāgo 'py ātmasvarūpaṃ viṣayebhyaḥ paraṃ sukhataraṃ dṛṣṭvā nivartate // BhGR_2.59 //",
    "GSP33ramgbhpu:580": "yatato hy api kaunteya puruṣasya vipaścitaḥ |",
    "GSP33ramgbhpu:581": "indriyāṇi pramāthīni haranti prasabhaṃ manaḥ || BhG_2.60 ||",
    "GSP33ramgbhpu:582": "ātmadarśanena vinā viṣayarāgo na nivartate, anivṛtte viṣayarāge vipaścito",
    "GSP33ramgbhpu:583": "yatamānasyāpi puruṣasyendriyāṇi pramāthīni balavanti, manaḥ prasahya haranti /",
    "GSP33ramgbhpu:584": "evam indriyajayaḥ ātmadarśanādhīnaḥ, ātmadarśanam indriyajayādhīnam iti",
    "GSP33ramgbhpu:585": "jñānaniṣṭhā duṣprāpā // BhGR_2.60 //",
    "GSP33ramgbhpu:586": "tāni sarvāṇi saṃyamya yukta āsīta matparaḥ |",
    "GSP33ramgbhpu:587": "vaśe hi yasyendriyāṇi tasya prajñā pratiṣṭhitā || BhG_2.61 ||",
    "GSP33ramgbhpu:588": "asya sarvasya parijihīrṣayā viṣayānurāgayuktatayā durjayānīndriyāṇi saṃyamya, cetasaś śubhāśrayabhūte mayi mano 'vasthāpya samāhita āsīta /",
    "GSP33ramgbhpu:589": "manasi madviṣaye sati nirdagdhāśeṣakalmaṣatayā nirmalīkṛtaṃ viṣayānurāgarahitaṃ mana indriyāṇi svavaśāni karoti /",
    "GSP33ramgbhpu:590": "tato vaśyendriyaṃ mana ātmadarśanāya prabhavati /",
    "GSP33ramgbhpu:591": "yathoktam, “yathāgnir uddhataśikhaḥ kakṣaṃ dahati sānilaḥ /",
    "GSP33ramgbhpu:592": "tathā cittasthito viṣṇur yogināṃ sarvakilbiṣam //",
    "GSP33ramgbhpu:593": "BhGR_2.” iti /",
    "GSP33ramgbhpu:594": "tadāha “vaśe hi yasyendriyāṇi tasya prajñā pratiṣṭhitā”+iti",
    "GSP33ramgbhpu:595": "evaṃ mayy aniveśya manaḥ svayatnagauraveṇendriyajaye pravṛtto vinaṣṭo bhavatīty āha dhyāyato viṣayān puṃsaḥ saṅgas teṣūpajāyate |",
    "GSP33ramgbhpu:596": "saṅgāt saṃjāyate kāmaḥ kāmāt krodho 'bhijāyate || BhG_2.62 ||",
    "GSP33ramgbhpu:597": "krodhād bhavati saṃmohaḥ saṃmohāt smṛtivibhramaḥ |",
    "GSP33ramgbhpu:598": "smṛtibhraṃśād buddhināśo buddhināśāt praṇaśyati || BhG_2.63 ||",
    "GSP33ramgbhpu:599": "anirastaviṣayānurāgasya hi mayy aniveśitamanasa indriyāṇi saṃyamyāvasthitasyāpi anādipāpavāsanayā viṣayadhyānam avarjanīyaṃ syāt /",
    "GSP33ramgbhpu:600": "dhyāyato viṣayān puṃsaḥ punar api saṅgo 'tipravṛddho jāyate /",
    "GSP33ramgbhpu:601": "saṅgāt saṃjāte kāmaḥ /",
    "GSP33ramgbhpu:602": "kāmo nāma saṅgasya vipākadaśā /",
    "GSP33ramgbhpu:603": "puruṣo yāṃ daśām āpanno viṣayān abhuktvā sthātuṃ na śaknoti, sa kāmaḥ // kāmāt krodho 'bhijāyate",
    "GSP33ramgbhpu:604": "kāme vartamāne, viṣaye cāsannihite, sannihitān puruṣān prati, ebhir asmadiṣṭaṃ vihitam iti krodho bhavati /",
    "GSP33ramgbhpu:605": "krodhād bhavati saṃmohaḥ /",
    "GSP33ramgbhpu:606": "saṃmohaḥ kṛtyākṛtyavivekaśūnyatā /",
    "GSP33ramgbhpu:607": "tayā sarvaṃ karoti /",
    "GSP33ramgbhpu:608": "tataś ca prārabdhe indriyajayādike prayatne smṛtibhraṃśo bhavati /",
    "GSP33ramgbhpu:609": "smṛtibhraṃśād buddhināśaḥ ātmajñāne yo vyavasāyaḥ kṛtaḥ, tasya nāśaḥ syāt /",
    "GSP33ramgbhpu:610": "buddhināśāt punar api saṃsāre nimagno vinaṣṭo bhavati // BhGR_2.62 //63//",
    "GSP33ramgbhpu:611": "rāgadveṣaviyuktais tu viṣayān indriyaiś caran |",
    "GSP33ramgbhpu:612": "ātmavaśyair vidheyātmā prasādam adhigacchati || BhG_2.64 ||",
    "GSP33ramgbhpu:613_0": "uktena prakāreṇa mayi sarveśvare cetasaś śubhāśrayabhūte nyastamanāḥ nirdagdhāśeṣakalmaṣatayā rāgadveṣaviyuktair ātmavaśyair",
    "GSP33ramgbhpu:613_1": "indriyaiḥ viṣayāṃś caran viṣayāṃs tiraskṛtya vartamānaḥ vidheyātmā vidheyamanāḥ prasādam adhigacchati nirmalāntaḥkaraṇo bhavatītyarthaḥ //",
    "GSP33ramgbhpu:613_2": "BhGR_2.64 //",
    "GSP33ramgbhpu:614": "prasāde sarvaduḥkhānāṃ hānir asyopajāyate |",
    "GSP33ramgbhpu:615": "prasannacetaso hy āśu buddhiḥ paryavatiṣṭhate || BhG_2.65 ||",
    "GSP33ramgbhpu:616": "asya puruṣasya manaḥprasāde sati prakṛtisaṃsargaprayuktasarvaduḥkhānāṃ hānir upajāyate /",
    "GSP33ramgbhpu:617": "prasannacetasaḥ ātmāvalokanavirodhidoṣarahitamanasaḥ tadānīm eva hi viviktātmaviṣayā buddhiḥ paryavatiṣṭhate /",
    "GSP33ramgbhpu:618": "ato manaḥprasāde sarvaduḥkhānāṃ hānir bhavaty eva /65//",
    "GSP33ramgbhpu:619": "nāsti buddhir ayuktasya na cāyuktasya bhāvanā |",
    "GSP33ramgbhpu:620": "na cābhāvayataḥ śāntir aśāntasya kutaḥ sukham || BhG_2.66 ||",
    "GSP33ramgbhpu:621": "mayi sannyastamanorahitasya svayatnenendriyaniyamane pravṛttasya kadācid api viviktātmaviṣayā buddhir na setsyati/ ata eva tasya tadbhāvanā ca na",
    "GSP33ramgbhpu:622": "saṃbhavati /",
    "GSP33ramgbhpu:623": "viviktātmānam abhāvayato viṣayaspṛhāśāntir na bhavati /",
    "GSP33ramgbhpu:624": "aśāntasya viṣayaspṛhāyuktasya kuto nityaniratiśayasukhaprāptiḥ //",
    "GSP33ramgbhpu:625": "punar apy uktena prakāreṇendriyaniyamanam akurvato 'nartham āha indriyāṇāṃ hi caratāṃ yan mano 'nuvidhīyate |",
    "GSP33ramgbhpu:626": "tad asya harati prajñāṃ vāyur nāvam ivāmbhasi || BhG_2.67 ||",
    "GSP33ramgbhpu:627": "indriyāṇāṃ viṣayeṣu caratāṃ vartamānānāṃ vartanam anu yan mano vidhīyate",
    "GSP33ramgbhpu:628": "puruṣeṇānuvartyate, tan mano 'sya viviktātmapravaṇāṃ prajñāṃ harati",
    "GSP33ramgbhpu:629": "viṣayapravaṇāṃ karotītyarthaḥ; yathāmbhasi nīyamānāṃ nāvaṃ pratikūlo vāyuḥ prasahya harati tasmād yasya mahābāho nigṛhītāni sarvaśaḥ |",
    "GSP33ramgbhpu:630": "indriyāṇīndriyārthebhyas tasya prajñā pratiṣṭhitā || BhG_2.68 ||",
    "GSP33ramgbhpu:631": "tasmād uktena prakāreṇa śubhāśraye mayi niviṣṭamanaso yasyendriyāṇi indriyārthebhyaḥ sarvaśo nigṛhītāni, tasyaivātmani prajñā pratiṣṭhitā",
    "GSP33ramgbhpu:632": "bhavati // BhGR_2.68 //",
    "GSP33ramgbhpu:633": "evaṃ niyatendriyasya prasannamanasaḥ siddhim āha yā niśā sarvabhūtānāṃ tasyāṃ jāgarti saṃyamī",
    "GSP33ramgbhpu:634": "yasyāṃ jāgarti bhūtāni sā niśā paśyato muneḥ || BhG_2.69 ||",
    "GSP33ramgbhpu:635": "yā ātmaviṣayā buddhiḥ sarvabhūtānāṃ niśā niśevāprakāśā, tasyām ātmaviṣayāyāṃ buddhau indriyasaṃyamī prasannamanāḥ jāgarti ātmānam avalokayan āsta ityarthaḥ /",
    "GSP33ramgbhpu:636": "yasyāṃ śabdādiviṣayāyāṃ buddhau sarvāṇi bhūtāni jāgrati prabuddhāni bhavanti,; sā śabdādiviṣayā buddhir ātmānaṃ paśyato muner niśevāprakāśā bhavati // BhGR_2.69 //",
    "GSP33ramgbhpu:637": "āpūryamāṇam acalapratiṣṭhaṃ samudram āpaḥ praviśanti yadvat |",
    "GSP33ramgbhpu:638": "tadvat kāmā yaṃ praviśanti sarve sa śāntim āpnoti na kāmakāmī || BhG_2.70",
    "GSP33ramgbhpu:639_0": "yathā svenaivāpūryamāṇam ekarūpaṃ samudraṃ nādeyya āpaḥ praviśanti, āsām apāṃ praveśe 'py apraveśe ca samudro na kañcana",
    "GSP33ramgbhpu:639_1": "viśeṣam āpadyate evaṃ sarve kāmāḥ śabdādayo viṣayāḥ yaṃ saṃyaminaṃ praviśanti indriyagocaratāṃ yānti, sa śāntim āpnoti /",
    "GSP33ramgbhpu:640": "śabdādiṣv indriyagocaratām āpanneṣv anāpanneṣu ca svātmāvalokanatṛptyaiva yo na vikāram āpnoti, sa eva śāntim",
    "GSP33ramgbhpu:641": "āpnotītyarthaḥ /",
    "GSP33ramgbhpu:642": "na kāmakāmī /",
    "GSP33ramgbhpu:643": "yaḥ śabdādibhir vikriyate, sa kadācid api",
    "GSP33ramgbhpu:644": "na śāntim āpnoti // BhGR_2.70 //",
    "GSP33ramgbhpu:645": "vihāya kāmān yaḥ sarvān pumāṃś carati nisspṛhaḥ |",
    "GSP33ramgbhpu:646": "nirmamo nirahaṅkāraḥ sa śāntim adhigacchati || BhG_2.71 ||",
    "GSP33ramgbhpu:647": "kāmyanta iti kāmāḥ śabdādayaḥ /",
    "GSP33ramgbhpu:648": "yaḥ pumān śabdādīn sarvān viṣayān vihāya tatra nisspṛhaḥ tatra mamatārahitaś ca, anātmani dehe ātmābhimānarahitaś",
    "GSP33ramgbhpu:649": "carati; sa ātmānaṃ dṛṣṭvā śāntim adhigacchati // BhGR_2.71 //",
    "GSP33ramgbhpu:650": "eṣā brāhmī sthitiḥ pārtha naināṃ prāpya vimuhyati |",
    "GSP33ramgbhpu:651": "sthitvāsyām antakāle 'pi brahmanirvāṇam ṛcchati || BhG_2.72 ||",
    "GSP33ramgbhpu:652": "eṣā nityātmajñānapūrvikā asaṅgakarmaṇi sthitiḥ sthitadhīlakṣā brāhmī brahmaprāpikā /",
    "GSP33ramgbhpu:653_0": "īdṛśīṃ karmaṇi sthitiṃ prāpya na vimuhyati punaḥ saṃsāraṃ nāpnoti, asyāḥ sthityām antime 'pi vayasi sthitvā brahmanirvāṇam",
    "GSP33ramgbhpu:653_1": "ṛcchati nirvāṇamayaṃ brahma gacchati; sukhaikatānam ātmānam avāpnotītyarthaḥ //",
    "GSP33ramgbhpu:654": "evam ātmayāthātmyaṃ yuddhākhyasya ca karmaṇas tatprāptisādhanatām ajānataḥ śarīrātmajñānena mohitasya, tena ca mohena yuddhān nivṛttasya mohaśāntaye",
    "GSP33ramgbhpu:655": "nityātmaviṣayā sāṅkhyabuddhiḥ, tatpūrvikā ca asaṅgakarmānuṣṭhānarūpakarmayogaviṣayā buddhiḥ sthitaprajñatāyogasādhanabhūtā dvitīye adhyāye proktā; tad uktam,",
    "GSP33ramgbhpu:656": "“nityātmāsaṅgakarmehāgocarā sāṅkhyayogadhīḥ /",
    "GSP33ramgbhpu:657": "dvitīye sthitadhīlakṣā proktā tanmohaśāntaye” iti // BhGR_2.72 //",
    "GSP33ramgbhpu:658": "******************** ADHYAYA 3 ********************",
    "GSP33ramgbhpu:659_0": "tad evaṃ mumukṣubhiḥ prāpyatayā vedāntoditanirastanikhilāvidyādidoṣagandhānavadhikātiśayāsaṃkhyeyakalyāṇaguṇagaṇaparabrahmapuruṣottamaprāptyupāyabhūtavedanopāsanadhyānādiśabdavācyatadaikāntikātyantikabhaktiṃ",
    "GSP33ramgbhpu:659_1": "vaktuṃ tadaṅgabhūtaṃ “ya ātmāpahatapāpmā” ityādiprajāpativākyoditaṃ prāptur ātmano yāthātmyadarśanaṃ tannityatājñānapūrvakāsaṅgakarmaniṣpādyajñānayogasādhyam",
    "GSP33ramgbhpu:659_2": "uktam /",
    "GSP33ramgbhpu:660_0": "prajāpativākye hi daharavākyoditaparavidyāśeṣatayā prāptur ātmanas svarūpadarśanam, “yas tam ātmānam anuvidya vijānāti” ity",
    "GSP33ramgbhpu:660_1": "uktvā jāgaritasvapnasuṣuptyatītaṃ pratyagātmasvarūpam aśarīraṃ pratipādya, “evam",
    "GSP33ramgbhpu:661": "evaiṣa saṃprasādo 'smāc charīrāt samutthāya paraṃ jyotir upasaṃpadya svena",
    "GSP33ramgbhpu:662": "rūpeṇābhiniṣpadyate” iti daharavidyāphalenopasaṃhṛtam /",
    "GSP33ramgbhpu:663": "anyatrāpi,",
    "GSP33ramgbhpu:664_0": "“adhyātmayogādhigamena devaṃ matvā dhīro harṣaśokau jahāti” ity evam ādiṣu, devaṃ matveti vidhīyamānaparavidyāṅgatayā adhyātmayogādhigameneti",
    "GSP33ramgbhpu:664_1": "pratyagātmajñānam api vidhāya, “na jāyate mriyate vā vipaścit” ityādinā pratyagātmasvarūpaṃ",
    "GSP33ramgbhpu:665": "viśodhya, “aṇor aṇīyān”, ity ārabhya, “mahāntaṃ vibhum ātmānaṃ matvā dhīro na śocati”, “nāyam ātmā pravacanena labhyo na medhayā na bahunā śrutena /",
    "GSP33ramgbhpu:666": "yam evaiṣa vṛṇute tena labhyas tasyaiṣa ātmā vivṛṇute tanūṃ svām //",
    "GSP33ramgbhpu:667": "BhGR_3.” ityādibhiḥ parasvarūpaṃ tadupāsanam upāsanasya ca bhaktirūpatāṃ",
    "GSP33ramgbhpu:668": "pratipādya, “vijñānasārathir yas tu manaḥpragrahavān naraḥ /",
    "GSP33ramgbhpu:669": "so 'dhvanaḥ",
    "GSP33ramgbhpu:670": "pāram āpnoti tadviṣṇoḥ paramaṃ padam // BhGR_3.” iti paravidyāphalenopasaṃhṛtam /",
    "GSP33ramgbhpu:671": "ataḥ param adhyāyacatuṣṭayena idam eva prāptuḥ pratyagātmano darśanaṃ sasādhanaṃ prapañcayati",
    "GSP33ramgbhpu:672": "arjuna uvāca jyāyasī cet karmaṇas te matā buddhir janārdana |",
    "GSP33ramgbhpu:673": "tat kiṃ karmaṇi ghore māṃ niyojayasi keśava || BhG_3.1 ||",
    "GSP33ramgbhpu:674": "vyāmiśreṇaiva vākyena buddhiṃ mohayasīva me |",
    "GSP33ramgbhpu:675": "tad ekaṃ vada, niścitya yena śreyo 'ham āpnuyām || BhG_3.2 ||",
    "GSP33ramgbhpu:676": "yadi karmaṇo buddhir eva jyāyasīti te matā, kim arthaṃ tarhi ghore karmaṇi māṃ niyojayasi",
    "GSP33ramgbhpu:677": "etad uktaṃ bhavati jñānaniṣṭhaivātmāvalokanasādhanam;",
    "GSP33ramgbhpu:678": "karmaniṣṭhā tu tasyāḥ niṣpādikā; ātmāvalokanasādhanabhūtā ca jñānaniṣṭhā",
    "GSP33ramgbhpu:679": "sakalendriyamanasāṃ śabdādiviṣayavyāpāroparatiniṣpādyety abhihitā /",
    "GSP33ramgbhpu:680": "indriyavyāpāroparatiniṣpādyam ātmāvalokanaṃ cet siṣādhayiṣitam,",
    "GSP33ramgbhpu:681": "sakalakarmanivṛttipūrvakajñānaniṣṭhāyām evāhaṃ niyojayitavyaḥ /",
    "GSP33ramgbhpu:682": "kim arthaṃ ghore karmaṇi sarvendriyavyāpārarūpe ātmāvalokanavirodhini karmaṇi māṃ niyojayasīti // ato miśravākyena māṃ mohayasīva pratibhāti /",
    "GSP33ramgbhpu:683": "tathā hy ātmāvalokanasādhanabhūtāyāḥ sarvendriyavyāpāroparatirūpāyāḥ jñānaniṣṭhāyāḥ tadviparyayarūpaṃ karma sādhanam, tad eva kurv iti vākyaṃ viruddhaṃ",
    "GSP33ramgbhpu:684": "vyāmiśram eva /",
    "GSP33ramgbhpu:685": "tasmād ekam amiśrarūpaṃ vākyaṃ vada, yena vākyenāham anuṣṭheyarūpaṃ niścitya śreyaḥ prāpnuyām śrībhagavān uvāca loke 'smin dvividhā niṣṭhā purā proktā mayānagha |",
    "GSP33ramgbhpu:686": "jñānayogena sāṅkhyānāṃ karmayogena yoginām || BhG_3.3 ||",
    "GSP33ramgbhpu:687": "pūrvoktaṃ na samyagavadhṛtaṃ tvayā /",
    "GSP33ramgbhpu:688": "purā hy asmin loke",
    "GSP33ramgbhpu:689": "vicitrādhikāripūrṇe, dvividhā niṣṭhā jñānakarmaviṣayā yathādhikāram asaṅkīrṇaiva mayoktā /",
    "GSP33ramgbhpu:690": "na hi sarvo laukikaḥ puruṣaḥ saṃjātamokṣābhilāṣas tadānīm eva jñānayogādhikāre prabhavati, api tv anabhisaṃhitaphalena",
    "GSP33ramgbhpu:691": "kevalaparamapuruṣārādhanaveṣeṇānuṣṭhitena karmaṇā vidhvastasvāntamalaḥ,",
    "GSP33ramgbhpu:692": "avyākulendriyo jñānaniṣṭhāyām adhikaroti /",
    "GSP33ramgbhpu:693": "“yataḥ pravṛttir bhūtānāṃ yena",
    "GSP33ramgbhpu:694": "sarvam idaṃ tatam /",
    "GSP33ramgbhpu:695": "svakarmaṇā tam abhyarcya siddhiṃ vindati mānavaḥ” iti paramapuruṣārādhanaikaveṣatā karmaṇāṃ vakṣyate /",
    "GSP33ramgbhpu:696": "ihāpi, “karmaṇy",
    "GSP33ramgbhpu:697": "evādhikāras te” ityādinā anabhisaṃhitaphalaṃ karma anuṣṭheyaṃ vidhāya,",
    "GSP33ramgbhpu:698": "tena viṣayavyākulatārūpamohād uttīrṇabuddheḥ “prajahāti yadā kāmān”",
    "GSP33ramgbhpu:699": "ityādinā jñānayoga uditaḥ /",
    "GSP33ramgbhpu:700": "ataḥ sāṅkhyānām eva jñānayogena sthitir uktā /",
    "GSP33ramgbhpu:701": "yogināṃ tu karmayogena /",
    "GSP33ramgbhpu:702": "saṅkhyā buddhiḥ tadyuktāḥ sāṅkhyāḥ ātmaikaviṣayayā buddhyā saṃbandhinaḥ sāṅkhyāḥ; atadarhāḥ karmayogādhikāriṇo yoginaḥ /",
    "GSP33ramgbhpu:703": "viṣayavyākulabuddhiyuktānāṃ karmayoge 'dhikāraḥ; avyākulabuddhīnāṃ tu jñānayoge 'dhikāra ukta iti na kiṃcid iha viruddhaṃ vyāmiśram abhihitam // BhGR_3.3 //",
    "GSP33ramgbhpu:704": "sarvasya laukikasya puruṣasya mokṣecchāyāṃ jātāyāṃ sahasaiva jñānayogo duṣkara ity āha na karmaṇām anārambhān naiṣkarmyaṃ puruṣo 'śnute |",
    "GSP33ramgbhpu:705": "na ca saṃnyasanād eva siddhiṃ samadhigacchati || BhG_3.4 ||",
    "GSP33ramgbhpu:706": "na śāstrīyāṇāṃ karmaṇām anārambhād eva, puruṣo naiṣkarmyaṃ jñānaniṣṭhāṃ",
    "GSP33ramgbhpu:707": "prāpnoti /",
    "GSP33ramgbhpu:708": "na cārabdhasya śāstrīyasya tyāgāt; yato 'nabhisaṃhitaphalasya",
    "GSP33ramgbhpu:709": "paramapuruṣārādhanaveṣasya karmaṇaḥ siddhiḥ sā /",
    "GSP33ramgbhpu:710": "atas tena vinā tāṃ na prāpnoti /",
    "GSP33ramgbhpu:711": "anabhisaṃhitaphalaiḥ karmabhir anārādhitagovindair avinaṣṭānādikālapravṛttānantapāpasañcayair avyākulendriyatāpūrvikā ātmaniṣṭhā dussaṃpādā // BhGR_3.4 //",
    "GSP33ramgbhpu:712": "etad evopapādayati na hi kaścit kṣaṇam api jātu tiṣṭhaty akarmakṛt |",
    "GSP33ramgbhpu:713": "kāryate hy avaśaḥ karma sarvaḥ prakṛtijair guṇaiḥ || BhG_3.5 ||",
    "GSP33ramgbhpu:714": "na hy asmin loke vartamānaḥ puruṣaḥ kaścit kadācid api karmākurvāṇas",
    "GSP33ramgbhpu:715_0": "tiṣṭhati; na kiṃcit karomīti vyavasito 'pi sarvaḥ puruṣaḥ prakṛtisaṃbhavaiḥ sattvarajastamobhiḥ prācīnakarmānuguṇaṃ pravṛddhair",
    "GSP33ramgbhpu:715_1": "guṇaiḥ svocitaṃ karma prati avaśaḥ kāryate pravartyate /",
    "GSP33ramgbhpu:716": "ata uktalakṣaṇena karmayogena prācīnaṃ pāpasaṃcayaṃ nāśayitvā guṇāṃś ca sattvādīn vaśe kṛtvā nirmalāntaḥkaraṇena saṃpādyo jñānayogaḥ // BhGR_3.5 //",
    "GSP33ramgbhpu:717": "anyathā jñānayogāya pravṛtto mithyācāro bhavatīty āha karmendriyāṇi saṃyamya ya āste manasā smaran |",
    "GSP33ramgbhpu:718": "indriyārthān vimūḍhātmā mithyācāraḥ sa ucyate || BhG_3.6 ||",
    "GSP33ramgbhpu:719_0": "avinaṣṭapāpatayā ajitāntaḥkaraṇaḥ ātmajñānāya pravṛtto viṣayapravaṇatayā ātmani vimukhīkṛtamanāḥ viṣayān eva smaran ya āste,",
    "GSP33ramgbhpu:719_1": "anyathā saṃkalpya anyathā caratīti sa mithyācāra ucyate /",
    "GSP33ramgbhpu:720": "ātmajñānāyodyukto viparīto vinaṣṭo bhavatītyarthaḥ // BhGR_3.6 //",
    "GSP33ramgbhpu:721": "yas tv indriyāṇi manasā niyamyārabhate 'rjuna |",
    "GSP33ramgbhpu:722": "karmendriyaiḥ karmayogam asaktaḥ sa viśiṣyate || BhG_3.7 ||",
    "GSP33ramgbhpu:723": "ataḥ pūrvābhyastaviṣayasajātīye śāstrīye karmaṇi indriyāṇy ātmāvalokanapravṛttena manasā niyamya taiḥ svata eva karmapravaṇair indriyair asaṅgapūrvakaṃ yaḥ karmayogam ārabhate, so",
    "GSP33ramgbhpu:724": "'saṃbhāvyamānapramādatvena jñānaniṣṭhād api puruṣād viśiṣyate // BhGR_3.7",
    "GSP33ramgbhpu:725": "niyataṃ kuru karma tvaṃ karmaṃ jyāsayo hy akarmaṇaḥ |",
    "GSP33ramgbhpu:726": "śarīrayātrāpi ca te na prasiddhyed akarmaṇaḥ || BhG_3.8 ||",
    "GSP33ramgbhpu:727": "niyataṃ vyāptam; prakṛtisaṃsṛṣṭena hi vyāptaṃ karma, anādivāsanayā prakṛtisaṃsṛṣṭas tvaṃ niyatatvena suśakatvād asaṃbhāvitapramādatvāc ca",
    "GSP33ramgbhpu:728": "karmaṇaḥ, karmaiva kuru; akarmaṇaḥ jñānaniṣṭhāyā api karmaiva jyāyaḥ /",
    "GSP33ramgbhpu:729": "“naiṣkarmyaṃ puruṣo 'śunute” iti prakramād akarmaśabdena",
    "GSP33ramgbhpu:730": "jñānaniṣṭhaivocyate /",
    "GSP33ramgbhpu:731": "jñānaniṣṭhādhikāriṇo 'py anabhyastapūrvatayā hy aniyatatvena duḥśakatvāt sapramādatvāc ca jñānaniṣṭhāyāḥ, karmaniṣṭhaiva",
    "GSP33ramgbhpu:732": "jyāyasī; karmaṇi kriyamāṇe ca ātmayāthātmyajñānenātmano",
    "GSP33ramgbhpu:733": "'kartṛtvānusandhānam anantaram eva vakṣyate /",
    "GSP33ramgbhpu:734": "ata ātmajñānasyāpi karmayogāntargatatvāt sa eva jyāyān ityarthaḥ /",
    "GSP33ramgbhpu:735": "karmaṇo jñānaniṣṭhāyā jyāyastvavacanaṃ jñānaniṣṭhāyām adhikāre saty evopapadyate /",
    "GSP33ramgbhpu:736": "yadi sarvaṃ karma parityajya kevalaṃ jñānaniṣṭhāyām adhikāro 'pi, tarhi akarmaṇaḥ jñānaniṣṭhasya jñānaniṣṭhopakāriṇī śarīrayātrāpi na setsyati /",
    "GSP33ramgbhpu:737": "yāvat sādhanasamāpti śarīradhāraṇaṃ cāvaśyaṃ kāryam /",
    "GSP33ramgbhpu:738": "nyāyārjitadhanena mahāyajñādikaṃ kṛtvā tacchiṣṭāśanenaiva śarīradhāraṇaṃ kāryam,",
    "GSP33ramgbhpu:739": "“āhāraśuddhau sattvaśuddhiḥ sattvaśuddhau dhrutvā smṛtiḥ” ityādiśruteḥ /",
    "GSP33ramgbhpu:740": "“te tv aghaṃ bhuñjate pāpā ye pacanty ātmakāraṇāt” iti vakṣyate /",
    "GSP33ramgbhpu:741": "ato jñānaniṣṭhasyāpi karmākurvato dehayātrāpi na setsyati /",
    "GSP33ramgbhpu:742": "yato jñānaniṣṭhasyāpi dhriyamāṇaśarīrasya yāvatsādhanasamāpti mahāyajñādi nityanaimittikaṃ karma avaśyaṃ kartavyam, yataś ca karmayoge 'py ātmano",
    "GSP33ramgbhpu:743": "'kartṛtvabhāvanayātmayāthātmyānusandhānam antarbhūtam, yataś ca prakṛtisaṃsṛṣṭasya karmayogaḥ suśako 'pramādaś ca, ato jñānaniṣṭhāyogyasyāpi jñānayogāt karmayogo jyāyān /",
    "GSP33ramgbhpu:744": "tasmāt tvaṃ karmayogam eva kurv ityabhiprāyaḥ // BhGR_3.8 //",
    "GSP33ramgbhpu:745": "evaṃ tarhi dravyārjanādeḥ karmaṇo",
    "GSP33ramgbhpu:746": "'haṅkāramamakārādisarvendriyavyakulatāgarbhatvenāsya puruṣasya karmavāsanayā bandhanaṃ bhaviṣyatīty atrāha",
    "GSP33ramgbhpu:747": "yajñārthāt karmaṇo 'nyatra loko 'yaṃ karmabandhanaḥ |",
    "GSP33ramgbhpu:748": "tadarthaṃ karma kaunteya muktasaṅgas samācara || BhG_3.9 ||",
    "GSP33ramgbhpu:749": "yajñādiśāstrīyakarmaśeṣabhūtād dravyārjanādeḥ karmaṇo 'nyatra",
    "GSP33ramgbhpu:750": "ātmīyaprayojanaśeṣabhūte karmaṇi kriyamāṇe ayaṃ lokaḥ karmabandhano bhavati /",
    "GSP33ramgbhpu:751": "atas tvaṃ yajñārthaṃ dravyārjanādikaṃ karma samācara /",
    "GSP33ramgbhpu:752": "tatrātmaprayojanasādhanatayā yaḥ saṅgaḥ tasmāt saṅgān muktas tam samācara /",
    "GSP33ramgbhpu:753_0": "evaṃ muktasaṅgena yajñādyarthatayā karmaṇi kriyamāṇe yajñādibhiḥ karmabhir ārādhitaḥ paramapuruṣo 'syānādikālapravṛttakarmavāsanām",
    "GSP33ramgbhpu:753_1": "ucchidya avyākulātmāvalokanaṃ dadātītyarthaḥ // BhGR_3.9 yajñaśiṣṭenaiva sarvapuruṣārthasādhananiṣṭhānāṃ śarīradhāraṇakartavyatām,",
    "GSP33ramgbhpu:754": "ayajñaśiṣṭena śarīradhāraṇaṃ kurvatāṃ doṣaṃ cāha saha yajñaiḥ prajāḥ sṛṣṭvā purovāca prajāpatiḥ",
    "GSP33ramgbhpu:755": "anena prasaviṣyadhvam eṣa vo 'stv iṣṭakāmadhuk || BhG_3.10 ||",
    "GSP33ramgbhpu:756": "“patiṃ viśvasya” ityādiśruter nirupādhikaḥ prajāpatiśabdaḥ sarveśvaraṃ viśvasya sraṣṭāraṃ viśvātmānaṃ parāyaṇaṃ nārāyaṇam āha /",
    "GSP33ramgbhpu:757_0": "purā sargakāle sa bhagavān prajāpatir anādikālapravṛttācitsaṃsargavivaśāḥ upasaṃhṛtanāmarūpavibhāgāḥ svasmin pralīnāḥ sakalapuruṣārthānarhāḥ",
    "GSP33ramgbhpu:757_1": "cetanetarakalpāḥ prajāḥ samīkṣya paramakāruṇikas tadujjīvayiṣayā svārādhanabhūtayajñanirvṛttaye yajñaiḥ saha tāḥ sṛṣṭvaivam",
    "GSP33ramgbhpu:757_2": "uvāca anena yajñena prasaviṣyadhvam, ātmano vṛddhiṃ kurudhvam; eṣa vo yajñaḥ",
    "GSP33ramgbhpu:758": "paramapuruṣārthalakṣaṇamokṣākhyasya kāmasya tadanuguṇānāaṃ ca kāmānāṃ prapūrayitā bhavatu katham?",
    "GSP33ramgbhpu:759": "devān bhāvayatānena te devā bhāvayantu vaḥ |",
    "GSP33ramgbhpu:760": "parasparaṃ bhāvayantaḥ śreyaḥ param avāpsyatha || BhG_3.11 ||",
    "GSP33ramgbhpu:761": "anena devatārādhanabhūtena devān maccharīrabhūtān madātmakān ārādhayata /",
    "GSP33ramgbhpu:762": "“ahaṃ hi sarvayajñānāṃ bhoktā ca prabhur eva ca” iti hi vakṣyate /",
    "GSP33ramgbhpu:763": "yajñenārādhitās te devā madātmakāḥ svārādhanāpekṣitānnapānādikair yuṣmān puṣṇantu /",
    "GSP33ramgbhpu:764": "evaṃ parasparaṃ bhāvayantaḥ paraṃ śreyo mokṣākhyam avāpsyatha",
    "GSP33ramgbhpu:765": "iṣṭān bhogān hi vo devā dāsyante yajñabhāvitāḥ |",
    "GSP33ramgbhpu:766": "tair dattān apradāyaibhyo yo bhuṅkte stena eva saḥ || BhG_3.12 ||",
    "GSP33ramgbhpu:767_0": "yajñabhāvitāḥ yajñenārādhitāḥ madātmakā devāḥ iṣṭān vo dāsyante uttamapuruṣārthalakṣaṇaṃ mokṣaṃ sādhayatāṃ ye iṣṭā bhogās",
    "GSP33ramgbhpu:767_1": "tān pūrvapūrvayajñabhāvitā devā dāsyante uttarottarārādhanopekṣitān sarvān bhogān vo dāsyante ityarthaḥ /",
    "GSP33ramgbhpu:768": "svārādhanārthatayā tair dattān bhogān tebhyo 'pradāya yo bhuṅkte cora eva saḥ /",
    "GSP33ramgbhpu:769": "couryaṃ hi nāma anyadīye tatprayojanāyaiva parikḷpte vastuni svakīyatābuddhiṃ kṛtvā tena svātmapoṣaṇam",
    "GSP33ramgbhpu:770": "ato 'sya na paramapuruṣārthānarhatāmātram; api tu nirayagāmitvaṃ ca bhaviṣyatītyabhiprāyaḥ tad eva vivṛṇoti yajñaśiṣṭāśinas santo mucyante sarvakilviṣaiḥ |",
    "GSP33ramgbhpu:771": "te tv aghaṃ bhuñjate pāpā ye pacanty ātmakāraṇāt || BhG_3.13 ||",
    "GSP33ramgbhpu:772_0": "indrādyātmanāvasthitaparamapuruṣārādhanārthatayaiva dravyāṇy upādāya vipacya tair yathāvasthitaṃ paramapuruṣam ārādhya tacchiṣṭāśanena",
    "GSP33ramgbhpu:772_1": "ye śarīrayātrāṃ kurvate, te tv anādikālopārjitaiḥ kilbiṣaiḥ ātmayāthātmyāvalokanavirodhibhiḥ sarvair mucyante /",
    "GSP33ramgbhpu:773": "ye tu paramapuruṣeṇendrādyātmanā svārādhanāya dattāni ātmārthatyopādāya",
    "GSP33ramgbhpu:774": "vipacyāśnanti, te pāpātmano 'gham eva bhuñjate /",
    "GSP33ramgbhpu:775": "aghapariṇāmitvād agham ity ucyate /",
    "GSP33ramgbhpu:776": "ātmāvalokanavimukhāḥ narakāyaiva pacante // BhGR_3.13 //",
    "GSP33ramgbhpu:777": "punar api lokadṛṣṭyā śāstradṛṣṭyā ca sarvasya yajñamūlatvaṃ darśayitvā yajñānuvartanasyāvaśyakāryatām ananuvartane doṣaṃ cāha annād bhavanti bhūtāni parjanyād annasaṃbhavaḥ |",
    "GSP33ramgbhpu:778": "yajñād bhavati parjanyo yajñaḥ karmasamudbhavaḥ || BhG_3.14 ||",
    "GSP33ramgbhpu:779": "karma brahmodbhavaṃ viddhi brahmākṣarasamudbhavam |",
    "GSP33ramgbhpu:780": "tasmāt sarvagataṃ brahma nityaṃ yajñe pratiṣṭhitam || BhG_3.15 ||",
    "GSP33ramgbhpu:781": "evaṃ pravartitaṃ cakraṃ nānuvartayatīha yaḥ |",
    "GSP33ramgbhpu:782": "aghāyur indriyārāmo moghaṃ pārtha sa jīvati || BhG_3.16 ||",
    "GSP33ramgbhpu:783": "“annāt sarvāṇi bhūtāni bhavanti parjanyāc cānnasaṃbhavaḥ” iti sarvalokasākṣikam /",
    "GSP33ramgbhpu:784": "yajñāt parjanyo bhavatīti ca śāstreṇāvagamyate, “agnau",
    "GSP33ramgbhpu:785": "prāstāhutiḥ samyagādityam upatiṣṭhate /",
    "GSP33ramgbhpu:786": "ādityāj jāyate vṛṣṭiḥ” ityādinā /",
    "GSP33ramgbhpu:787": "yajñaś ca dravyārjanādikartṛvyāpārarūpakarmasamudbhavaḥ, karma ca brahmodbhavam /",
    "GSP33ramgbhpu:788": "atra ca brahmaśabdanirdiṣṭaṃ prakṛtipariṇāmarūpaṃ śarīram /",
    "GSP33ramgbhpu:789": "“tasmād etad brahma nāma rūpam annaṃ ca jāyate” iti hi brahmaśabdena",
    "GSP33ramgbhpu:790": "prakṛtinirdiṣṭā /",
    "GSP33ramgbhpu:791": "ihāpi “mama yonir mahad brahma” iti vakṣyate /",
    "GSP33ramgbhpu:792": "ataḥ karma brahmodbhavam iti prakṛtipariṇāmarūpaśarīrodbhavaṃ karmetyuktaṃ bhavati /",
    "GSP33ramgbhpu:793": "brahmākṣarasamudbhavam ity atrākṣaraśabdanirdiṣṭo jīvātmā,",
    "GSP33ramgbhpu:794": "annapānādinā tṛptākṣarādhiṣṭhitaṃ śarīraṃ karmaṇe prabhavatīti karmasādhanabhūtaṃ śarīram akṣarasamudbhavam; tasmāt sarvagataṃ brahma",
    "GSP33ramgbhpu:795": "sarvādhikārigataṃ śarīraṃ nityaṃ yajñe pratiṣṭhitaṃ yajñamūlam ityarthaḥ /",
    "GSP33ramgbhpu:796_0": "evaṃ paramapuruṣeṇa pravartitam idaṃ cakram annād bhūtaśabdanirdiṣṭāni sajīvāni śarīrāṇi, paryjanyād annam, yajñāt parjanyaḥ,",
    "GSP33ramgbhpu:796_1": "yajñaś ca kartṛvyāpārarūpāt karmaṇaḥ, karma ca sajīvāc charīrāt, sajīvaṃ śarīraṃ punar apy annād ity anyonyakāryakāraṇabhāvena",
    "GSP33ramgbhpu:796_2": "cakravat parivartamānam iha sādhane vartamāno yaḥ karmayogādhikārī jñānayogādhikārī vā nānuvartayati na pravartayati, yajñaśiṣṭena",
    "GSP33ramgbhpu:796_3": "dehadhāraṇam akurvan so 'ghāyur bhavati /",
    "GSP33ramgbhpu:797": "aghārambhāyaiva yasyāyuḥ, aghapariṇataṃ vā, ubhayarūpaṃ vā so 'ghāyuḥ /",
    "GSP33ramgbhpu:798": "ata evendriyārāmo bhavati, nātmārāmaḥ; indriyāṇy evāsyodyānāni bhavanti;",
    "GSP33ramgbhpu:799": "ayajñaśiṣṭavardhitadehamanastvenodriktarajastamaskaḥ ātmāvalokanavimukhatayā viṣayabhogaikaratir bhavati /",
    "GSP33ramgbhpu:800": "ato jñānayogādau yatamāno 'pi niṣphalaprayatnatayā moghaṃ pārtha sa jīvati // BhGR_3.14",
    "GSP33ramgbhpu:801": "asādhanāyattātmadarśanasya muktasyeva mahāyajñādivarṇāśramocitakarmānārambha ity āha yas tv ātmaratir eva syād ātmatṛptaś ca mānavaḥ |",
    "GSP33ramgbhpu:802": "ātmany eva ca saṃtuṣṭas tasya kāryaṃ na vidyate || BhG_3.17 ||",
    "GSP33ramgbhpu:803": "naiva tasya kṛtenārtho nākṛteneha kaścana |",
    "GSP33ramgbhpu:804": "na cāsya sarvabhūteṣu kaścid arthavyapāśrayaḥ || BhG_3.18 ||",
    "GSP33ramgbhpu:805_0": "yas tu jñānayogakarmayogasādhananirapekṣaḥ svata evātmaratiḥ ātmābhimukhaḥ, ātmanaiva tṛptaḥ nānnapānādibhir ātmavyatiriktaiḥ,",
    "GSP33ramgbhpu:805_1": "ātmany eva ca santuṣṭaḥ, nodyānasrakcandanagītavāditranṛttādau,",
    "GSP33ramgbhpu:806": "dhāraṇapoṣaṇabhogyādikaṃ sarvam atmaiva yasya, tasyātmadarśanāya kartavyaṃ na vidyate, svata eva sarvadā dṛṣṭātmasvarūpatvāt /",
    "GSP33ramgbhpu:807": "ata eva tasyātmadarśanāya kṛtena tatsādhanena nārthaḥ na kiṃcit prayojanam;",
    "GSP33ramgbhpu:808": "akṛtenātmadarśanasādhanena na kaścid anarthaḥ; asādhanāyattātmadarśanatvāt",
    "GSP33ramgbhpu:809": "/ svata evātmavyatiriktasakalācidvastuvimukhasyāsya sarveṣu",
    "GSP33ramgbhpu:810": "prakṛtipariṇāmaviśeṣeṣv ākāśādiṣu sakāryeṣu na kaścit prayojanatayā sādhanatayā vā vyapāśrayaḥ; yatas tadvimukhīkaraṇāya sādhanārambhaḥ; sa hi mukta eva // BhGR_3.17 //18//",
    "GSP33ramgbhpu:811": "tasmād asaktas satataṃ kāryaṃ karma samācara |",
    "GSP33ramgbhpu:812": "asakto hy ācaran karma param āpnoti puruṣaḥ || BhG_3.19 ||",
    "GSP33ramgbhpu:813": "yasmād asādhanāyattātmadarśanasyaiva sādhanāpravṛttiḥ, yasmāc ca sādhane",
    "GSP33ramgbhpu:814_0": "pravṛttasyāpi suśakatvāc ca apramādatvād antargatātmayāthātmyānusandhānatvāc ca jñānayogino 'pi mātrayā karmānuvṛttyapekṣatvāc",
    "GSP33ramgbhpu:814_1": "ca karmayoga evātmadarśananirvṛttau śreyān, tasmād asaṅgapūrvakaṃ kāryam ity eva satataṃ yāvadātmaprāpti karmaiva samācara /",
    "GSP33ramgbhpu:815": "asaktaḥ, kāryam iti vakṣyamāṇākartṛtvānusandhānapūrvakaṃ ca karmācaran puruṣaḥ karmayogenaiva param āpnoti ātmānaṃ prāpnotītyarthaḥ // BhGR_3.19",
    "GSP33ramgbhpu:816": "karmaṇaiva hi saṃsiddhim āsthitā janakādayaḥ |",
    "GSP33ramgbhpu:817": "yato jñānayogādhikāriṇo 'pi karmayoga evātmadarśane śreyān; ata eva hi",
    "GSP33ramgbhpu:818_0": "janakādayo rājarṣayo jñāninām agresarāḥ karmayogenaiva saṃsiddhim āsthitāḥ ātmānaṃ prāptavantaḥ // evaṃ prathamaṃ mumukṣor",
    "GSP33ramgbhpu:818_1": "jñānayogānarhatayā karmayogādhikāriṇaḥ karmayoga eva kārya ity uktvā jñānayogādhikāriṇo 'pi",
    "GSP33ramgbhpu:819": "jñānayogāt karmayoga eva śreyān iti sahetukam uktam /",
    "GSP33ramgbhpu:820": "idānīṃ śiṣṭatayā vyapadeśyasya sarvathā karmayoga eva kārya ity ucyate lokasaṃgraham evāpi saṃpaśyan kartum arhasi || BhG_3.20 ||",
    "GSP33ramgbhpu:821": "yad yad ācarati śreṣṭhas tat tad evetaro janaḥ |",
    "GSP33ramgbhpu:822": "sa yat pramāṇaṃ kurute lokas tad anuvartate || BhG_3.21 ||",
    "GSP33ramgbhpu:823": "lokasaṃgrahaṃ paśyann api karmaiva kartum arhasi /",
    "GSP33ramgbhpu:824_0": "śreṣṭhaḥ kṛtsnaśāstrajñātayānuṣṭhātṛtayā ca prathito yad yad ācarati, tat tad evākṛtsnavij jano 'py ācarati; anuṣṭhīyamānam",
    "GSP33ramgbhpu:824_1": "api karma śreṣṭho yat pramāṇaṃ yadaṅgayuktam anutiṣṭhati tadaṅgayuktam evākṛtsnavilloko 'py",
    "GSP33ramgbhpu:825": "anutiṣṭhati /",
    "GSP33ramgbhpu:826_0": "ato lokarakṣārthaṃ śiṣṭatayā prathitena śreṣṭhena svavarṇāśramocitaṃ karma sakalaṃ sarvadā anuṣṭheyam; anyathā lokanāśajanitaṃ",
    "GSP33ramgbhpu:826_1": "pāpaṃ jñānayogād apy enaṃ pracyāvayet // BhGR_3.21 na me pārthāsti kartavyaṃ triṣu lokeṣu kiṃcana |",
    "GSP33ramgbhpu:827": "nānavāptam avāptavyaṃ varta eva ca karmaṇi || BhG_3.22 ||",
    "GSP33ramgbhpu:828": "na me sarveśvarasyāptakāmasya sarvajñasya satyasaṅkalpasya triṣu lokeṣu devamanuṣyādirūpeṇa svacchandato vartamānasya kiṃcid api kartavyam asti,",
    "GSP33ramgbhpu:829": "yato 'navāptaṃ karmaṇāvāptavyaṃ na kiṃcid apy asti /",
    "GSP33ramgbhpu:830": "athāpi lokarakṣāyai karmaṇy eva varte // BhGR_3.22 //",
    "GSP33ramgbhpu:831": "yadi hy ahaṃ na varteyaṃ jātu karmaṇy atandritaḥ |",
    "GSP33ramgbhpu:832": "mama vartmānuvartante manuṣyāḥ pārtha sarvaśaḥ || BhG_3.23 ||",
    "GSP33ramgbhpu:833": "utsīdeyur ime lokā na kuryāṃ karma ced aham |",
    "GSP33ramgbhpu:834": "saṃkarasya ca kartā syām upahanyām imāḥ prajāḥ || BhG_3.24 ||",
    "GSP33ramgbhpu:835_0": "ahaṃ sarveśvaraḥ satyasaṅkalpaḥ svasaṅkalpakṛtajagadudayavibhavalayalīlaḥ chandato jagadupakṛtimartyo jāto 'pi manuṣyeṣu",
    "GSP33ramgbhpu:835_1": "śiṣṭajanāgresaravasudevagṛhe 'vatīrṇas tatkulocite karmaṇy atandritas",
    "GSP33ramgbhpu:836": "sarvadā yadi na varteya, mama śiṣṭajanāgresaravasudevasūnor vartma",
    "GSP33ramgbhpu:837": "akṛtsnavidaḥ śiṣṭāḥ sarvaprakāreṇāyam eva dharma ity anuvartante; te ca svakartavyānanuṣṭhānena akaraṇe pratyavāyena ca ātmānam alabdhvā",
    "GSP33ramgbhpu:838": "nirayagāmino bhaveyuḥ /",
    "GSP33ramgbhpu:839": "ahaṃ kulocitaṃ karma na cet kuryām, evam eva sarve",
    "GSP33ramgbhpu:840": "śiṣṭalokā madācarāyattadharmaniścayāḥ akaraṇād evotsīdeyuḥ naṣṭā bhaveyuḥ",
    "GSP33ramgbhpu:841": "/ śāstrīyācārānanupālanāt sarveṣāṃ śiṣṭakulānāṃ saṃkarasya ca kartā syām /",
    "GSP33ramgbhpu:842": "ata evemāḥ prajāḥ upahanyām /",
    "GSP33ramgbhpu:843_0": "evam eva tvam api śiṣṭajanāgresarapāṇḍutanayo yudhiṣṭhirānujo 'rjunas san yadi jñānaniṣṭhāyām adhikaroṣi; tatas tvadācārānuvartino",
    "GSP33ramgbhpu:843_1": "'kṛtsnavidaḥ śiṣṭā mumukṣavaḥ svādhikāram ajānantaḥ karmaniṣṭhāyāṃ nādhikurvanto vinaśyeyuḥ /",
    "GSP33ramgbhpu:844": "ato vyapadeśyena viduṣā karmaiva kartavyam // BhGR_3.23 //24//",
    "GSP33ramgbhpu:845": "saktāḥ karmaṇy avidvāṃso yathā kurvanti bhārata |",
    "GSP33ramgbhpu:846": "kuryād vidvāṃs tathāsaktaś cikīrṣur lokasaṃgraham || BhG_3.25 ||",
    "GSP33ramgbhpu:847": "na buddhibhedaṃ janayed ajñānāṃ karmasaṅginām |",
    "GSP33ramgbhpu:848": "joṣayet sarvakarmāṇi vidvān yuktaḥ samācaran || BhG_3.26 ||",
    "GSP33ramgbhpu:849": "avidvāṃsaḥ ātmany akṛtsnavidaḥ, karmaṇi saktāḥ karmaṇy",
    "GSP33ramgbhpu:850": "avarjanīyasaṃbandhāḥ ātmany akṛtsnavittayā tadabhyāsarūpajñānayoge",
    "GSP33ramgbhpu:851": "'nadhikṛtāḥ karmayogādhikāriṇaḥ karmayogam eva yathā ātmadarśanāya kurvate, tathā ātmani kṛtsnavittayā karmaṇy asaktaḥ jñānayogādhikārayogyo",
    "GSP33ramgbhpu:852": "'pi vyapadeśyaḥ śiṣṭo lokarakṣārthaṃ svācāreṇa śiṣṭalokānāṃ dharmaniścayaṃ",
    "GSP33ramgbhpu:853": "cikīrṣuḥ karmayogam eva kuryāt /",
    "GSP33ramgbhpu:854_0": "ajñānām ātmany akṛtsnavittayā jñānayogopādānāśaktānāṃ mumukṣūṇāṃ karmasaṅginām anādikarmavāsanayā karmaṇy eva niyatatvena",
    "GSP33ramgbhpu:854_1": "karmayogādhikāriṇāṃ karmayogād anyad ātmāvalokanasādhanam astīti na buddhibhedaṃ janayet /",
    "GSP33ramgbhpu:855_0": "kiṃ tarhi? ātmani kṛtsnavittayā jñānayogaśakto 'pi pūrvoktarītyā, “karmayoga eva jñānayoganirapekṣaḥ ātmāvalokanasādhanam”",
    "GSP33ramgbhpu:855_1": "iti buddhyā yuktaḥ karmaivācaran sakalakarmasu akṛtsnavidāṃ prītiṃ janayet karmayogam anutiṣṭhato viduṣo 'viduṣaś ca viśeṣaṃ",
    "GSP33ramgbhpu:855_2": "pradarśayan",
    "GSP33ramgbhpu:856": "karmayogāpekṣitam ātmano 'kartṛtvānusandhānaprakāram upadiśati prakṛteḥ kriyamāṇāṇi guṇaiḥ karmāṇi sarvaśaḥ |",
    "GSP33ramgbhpu:857": "ahaṅkāravimūḍhātmā kartāham iti manyate || BhG_3.27 ||",
    "GSP33ramgbhpu:858": "tattvavit tu mahābāho guṇakarmavibhāgayoḥ |",
    "GSP33ramgbhpu:859": "guṇā guṇeṣu vartanta iti matvā na sajjate || BhG_3.28 ||",
    "GSP33ramgbhpu:860": "prakṛter guṇaiḥ sattvādibhiḥ svānurūpaṃ kriyamāṇāni karmāṇi prati",
    "GSP33ramgbhpu:861": "ahaṅkāravimūḍhātmā, ahaṃ karteti manyate; ahaṅkāreṇa vimūḍha ātmā yasyāsāv",
    "GSP33ramgbhpu:862": "ahaṅkāravimūḍhātmā; ahaṅkāro nāma anahamarthe prakṛtāv ahamabhimānaḥ; tena ajñātasvarūpo guṇakarmasu ahaṃ karteti manyata ityarthaḥ /",
    "GSP33ramgbhpu:863": "guṇakarmavibhāgayoḥ sattvādiguṇavibhāge tattatkarmavibhāge ca tattvavit,",
    "GSP33ramgbhpu:864": "guṇās sattvādayaḥ guṇeṣu sveṣu kāryeṣu vartanta iti matvā guṇakarmasu ahaṃ karteti na sajjate prakṛter guṇasaṃmūḍhāḥ sajjante guṇakarmasu |",
    "GSP33ramgbhpu:865": "tān akṛtsnavido mandān kṛtsnavin na vicālayet || BhG_3.29 ||",
    "GSP33ramgbhpu:866": "akṛtsnavidaḥ svātmadarśanāya pravṛttāḥ prakṛtisaṃsṛṣṭatayā prakṛter guṇair yathāvasthitātmani saṃmūḍhāḥ guṇakarmasu kriyāsv eva sajjante, na tadviviktātmasvarūpe /",
    "GSP33ramgbhpu:867": "atas te jñānayogāya na prabhavantīti karmayoga eva teṣām adhikāraḥ /",
    "GSP33ramgbhpu:868": "evaṃbhūtāṃs tān mandān akṛtsnavidaḥ kṛtsnavit svayaṃ jñānayogāvasthānena na vicālayet /",
    "GSP33ramgbhpu:869": "te kila mandāḥ śreṣṭhajanācārānuvartinaḥ karmayogād utthitam enaṃ dṛṣṭvā karmayogāt pracalitamanaso bhaveyuḥ /",
    "GSP33ramgbhpu:870_0": "ataḥ śreṣṭhaḥ svayam api karmayoge tiṣṭhan ātmayāthātmyajñānenātmano 'kartṛtvam anusandhānaḥ, karmayoga evātmāvalokane nirapekṣasādhanam",
    "GSP33ramgbhpu:870_1": "iti darśayitvā tān akṛtsnavido joṣayed ityarthaḥ jñānayogādhikāriṇo 'pi jñānayogād asyaiva jyāyastvaṃ pūrvam evoktam /",
    "GSP33ramgbhpu:871": "ato vyapadeśyo lokasaṃgrahāyaitam eva kuryāt // BhGR_3.29 //",
    "GSP33ramgbhpu:872_0": "prakṛtiviviktātmasvabhāvanirūpaṇena guṇeṣu kartṛtvam āropya karmānuṣṭhānaprakāra uktaḥ guṇeṣu kartṛtvānusandhānaṃ cedam eva",
    "GSP33ramgbhpu:872_1": "ātmano na svarūpaprayuktam idaṃ kartṛtvam, api tu guṇasamparkakṛtam iti prāptāprāptavivekena guṇakṛtam ity anusandhānam idānīm",
    "GSP33ramgbhpu:872_2": "ātmanāṃ paramapuruṣaśarīratayā tanniyāmyatvasvarūpanirūpaṇena bhagavati puruṣottame sarvātmabhūte guṇakṛtaṃ ca kartṛtvam",
    "GSP33ramgbhpu:872_3": "āropya karmakartavyatocyate",
    "GSP33ramgbhpu:873": "mayi sarvāṇi karmāṇi saṃnyasyādhyātmacetasā |",
    "GSP33ramgbhpu:874": "nirāśīr nirmamo bhūtvā yudhyasva vigatajvaraḥ || BhG_3.30 ||",
    "GSP33ramgbhpu:875": "mayi sarveśvare sarvabhūtāntarātmabhūte sarvāṇi karmāṇy adhyātmacetasā",
    "GSP33ramgbhpu:876": "saṃnyasya, nirāśīr nirmamaś ca vigatajvaro yuddhādikaṃ sarvaṃ coditaṃ karma kuruṣva /",
    "GSP33ramgbhpu:877": "ātmani yac cetaḥ tad adhyātmacetaḥ /",
    "GSP33ramgbhpu:878": "ātmasvarūpaviṣayeṇa śrutiśatasiddhena jñānenetyarthaḥ /",
    "GSP33ramgbhpu:879": "“antaḥ praviṣṭaḥ śāstā janānāṃ",
    "GSP33ramgbhpu:880_0": "sarvātmā ..... antaḥ praviṣṭaṃ kartāram etam” “ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam",
    "GSP33ramgbhpu:880_1": "antaro yamayati, sa ta ātmāntaryāmyamṛtaḥ” ity evam ādyāḥ śrutayaḥ paramapuruṣapravartyaṃ taccharīrabhūtam enam ātmānam,",
    "GSP33ramgbhpu:880_2": "paramapuruṣaṃ ca pravartayitāram ācakṣate /",
    "GSP33ramgbhpu:881": "smṛtayaś ca “praśāsitāraṃ sarveṣām” ityādyāḥ /",
    "GSP33ramgbhpu:882": "“sarvasya cāhaṃ hṛdi sanniviṣṭo mattaḥ smṛtir jñānam apohanaṃ ca”, “īśvaras sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:883": "bhrāmayan sarvabhūtāni yantrārūḍhāni māyayā //",
    "GSP33ramgbhpu:884": "BhGR_3.” iti vakṣyate /",
    "GSP33ramgbhpu:885_0": "ato maccharīratayā matpravartyātmasvarūpānusandhānena sarvāṇi karmāṇi mayaiva kriyamāṇānīti mayi paramapuruṣe saṃnyasya,",
    "GSP33ramgbhpu:885_1": "tāni ca kevalaṃ madārādhanānīti kṛtvā tatphale nirāśīḥ, tata eva tatra karmaṇi mamatārahito bhūtvā vigatajvaro yuddhādikaṃ",
    "GSP33ramgbhpu:885_2": "kuruṣva svakīyenātmanā kartrā svakīyaiś copakaraṇaiḥ svārādhanaikaprayojanāya paramapuruṣaḥ sarvaśeṣī sarveśvaraḥ svayam",
    "GSP33ramgbhpu:885_3": "eva svakarmāṇi kārayatīty anusandhāya, karmas mamatārahitaḥ,",
    "GSP33ramgbhpu:886": "prācīnenānādikālapravṛttānantapāpasañcayena katham ahaṃ bhaviṣyāmīty",
    "GSP33ramgbhpu:887": "evaṃbhūtāntarjvaravinirmuktaḥ, paramapuruṣa eva karmabhir ārādhito bandhān mocayiṣyatīti sukhena karmayogam eva kuruṣv ityarthaḥ /",
    "GSP33ramgbhpu:888": "“tam īśvarāṇāṃ paramaṃ maheśvaraṃ taṃ daivatānāṃ paramaṃ ca daivatam”, “patiṃ viśvasya” ,",
    "GSP33ramgbhpu:889": "“patiṃ patīnām” ityādiśrutisiddhiṃ hi sarveśvaratvaṃ sarvaśeṣitvaṃ ca /",
    "GSP33ramgbhpu:890": "īśvaratvam niyantṛtvam, śeṣitvaṃ patitvam // BhGR_3.30 //",
    "GSP33ramgbhpu:891": "ayam eva sākṣād upaniṣatsārabhūto 'rtha ityāha ye me matam idaṃ nityam anutiṣṭhanti mānavāḥ",
    "GSP33ramgbhpu:892": "śraddhāvanto 'nasūyanto mucyante te 'pi karmabhiḥ || BhG_3.31 ||",
    "GSP33ramgbhpu:893": "ye mānavāḥ śāstrādhikāriṇaḥ ayam eva śāstrārtha iti etan me mataṃ niścitya tathānutiṣṭhanti, ye cānanutiṣṭhanto 'py asmin śāstrārthe śraddadhānā",
    "GSP33ramgbhpu:894_0": "bhavanti, ye cāśraddadhānā api evaṃ śāstrārtho na saṃbhavatīti nābhyasūyanti asmin mahāguṇe śāstrārthe doṣam anāviṣkurvanto",
    "GSP33ramgbhpu:894_1": "bhavantītyarthaḥ te sarve bandhahetubhir anādikālārabdhais sarvaiḥ karmabhir mucyante; te 'pi ity apiśabdād eṣāṃ pṛthakkaraṇam /",
    "GSP33ramgbhpu:895": "idānīm ananutiṣṭhanto 'py asmin śāstrārthe śraddadhānā anabhyasūyavaś ca śraddhayā cānasūyayā ca kṣīṇapāpāḥ acireṇemam eva śāstrārtham anuṣṭhāya mucyanta ityarthaḥ // BhGR_3.31 //",
    "GSP33ramgbhpu:896": "bhagavadabhimatam aupaniṣadam artham ananutiṣṭhatām aśraddadhānānām abhyasūyatāṃ ca doṣam āha ye tv etad abhyasūyanto nānutiṣṭhanti me matam |",
    "GSP33ramgbhpu:897": "sarvajñānavimūḍhāṃs tān viddhi naṣṭān acetasaḥ || BhG_3.32 ||",
    "GSP33ramgbhpu:898_0": "ye tv etat sarvam ātmavastu maccharīratayā madādhāraṃ maccheṣabhūtaṃ madekapravartyam iti me mataṃ nānutiṣṭhanti naivam anusandhāya",
    "GSP33ramgbhpu:898_1": "sarvāṇi karmāṇi kurvate, ye ca na śraddadhate, ye cābhyasūyanto vartante tān sarveṣu jñāneṣu viśeṣeṇa mūḍhān tata eva naṣṭān,",
    "GSP33ramgbhpu:898_2": "acetaso viddhi;",
    "GSP33ramgbhpu:899": "cetaḥkāryaṃ hi vastuyāthātmyaniścayaḥ; tadabhāvād acetasaḥ; viparītajñānāḥ sarvatra vimūḍhāś ca // BhGR_3.32 //",
    "GSP33ramgbhpu:900": "evaṃ prakṛtisaṃsargiṇas tadguṇodrekakṛtaṃ kartṛtvam, tac ca paramapuruṣāyattam ity anusandhāya karmayogayogyena jñānayogayogyena ca",
    "GSP33ramgbhpu:901": "karmayogasya suśakatvād apramādatvād antargatātmajñānatayā nirapekṣatvāt,",
    "GSP33ramgbhpu:902": "itarasya duśśakatvāt sapramādatvāc śarīradhāraṇādyarthatayā karmāpekṣatvāt karmayoga eva kartavyaḥ; vyapadeśyasya tu viśeṣataḥ sa eva kartavyaḥ iti coktam /",
    "GSP33ramgbhpu:903": "ataḥ param adhyāyaśeṣeṇa jñānayogasya duśśakatayā sapramādatocyate sadṛśaṃ ceṣṭate svasyāḥ prakṛter jñānavān api |",
    "GSP33ramgbhpu:904": "prakṛtiṃ yānti bhūtāni nigrahaḥ kiṃ kariṣyati || BhG_3.33 ||",
    "GSP33ramgbhpu:905_0": "prakṛtiviviktam īdṛśam ātmasvarūpam, tad eva sarvadānusandheyam iti ca śāstrāṇi pratipādayantīti jñānavān api svasyāḥ prakṛteḥ",
    "GSP33ramgbhpu:905_1": "prācīnavāsanāyās sadṛśaṃ prākṛtaviṣayeṣv eva ceṣṭate; kutaḥ? prakṛtiṃ yānti bhūtāni",
    "GSP33ramgbhpu:906": "acitsaṃsṛṣṭā jantavo 'nādikālapravṛttavāsanām evānuyānti; tāni vāsanānuyāyīni bhūtāni śāstrakṛto nigrahaḥ kiṃ kariṣyati // BhGR_3.33 //",
    "GSP33ramgbhpu:907": "prakṛtyanuyāyitvaprakāram āha indriyasyendriyasyārthe rāgadveṣau vyavasthitau |",
    "GSP33ramgbhpu:908": "tayor na vaśam āgacchet tau hy asya paripanthinau || BhG_3.34 ||",
    "GSP33ramgbhpu:909": "śrotrādijñānendriyasyārthe śabdādau vāgādikarmendriyasya cārthe vacanādau prācīnavāsanājanitatadanububhūṣārūpo yo rāgo 'varjanīyo vyavasthitaḥ;",
    "GSP33ramgbhpu:910": "tadanubhave pratihate cāvarjanīyo yo dveṣo vyavasthitaḥ, tāv evaṃ jñānayogāya yatamānaṃ niyamitasarvendriyaṃ svavaśe kṛtvā prasahya",
    "GSP33ramgbhpu:911": "svakāryeṣu saṃyojayataḥ /",
    "GSP33ramgbhpu:912": "tataś cāyam ātmasvarūpānubhavavimukho vinaṣṭo bhavati /",
    "GSP33ramgbhpu:913": "jñānayogārambheṇa rāgadveṣavaśam āgamya na vinaśyet /",
    "GSP33ramgbhpu:914": "tau hi rāgadveṣau asya durjayau śatrū jñānābhyāsaṃ vārayataḥ // BhGR_3.34 //",
    "GSP33ramgbhpu:915": "śreyān svadharmo viguṇaḥ paradharmāt svanuṣṭhitāt |",
    "GSP33ramgbhpu:916": "svadharme nidhanaṃ śreyaḥ paradharmo bhayāvahaḥ || BhG_3.35 ||",
    "GSP33ramgbhpu:917_0": "ataḥ suśakatayā svadharmabhūtaḥ karmayogo viguṇo 'py apramādagarbhaḥ prakṛtisaṃsṛṣṭasya duśśakatayā paradharmabhūtāj jñānayogāt",
    "GSP33ramgbhpu:917_1": "saguṇād api kiṃcit kālam anuṣṭhitāt sapramādāc chreyān; svenaivopādātuṃ yogyatayā svadharmabhūte karmayoge vartamānasyaikasmin",
    "GSP33ramgbhpu:917_2": "janmany aprāptaphalatayā nidhanam api śreyaḥ, anantarāyahatatayānantarajanmany api avyākulakarmayogārambhasaṃbhavāt /",
    "GSP33ramgbhpu:918": "prakṛtisaṃsṛṣṭasya svenaivopādātum aśakyatayā paradharmabhūto jñānayogaḥ pramādagarbhatayā bhayāvahaḥ //",
    "GSP33ramgbhpu:919": "arjuna uvāca atha kena prayukto 'yaṃ pāpaṃ carati pūruṣaḥ |",
    "GSP33ramgbhpu:920": "anicchann api vārṣṇeya balād iva niyojitaḥ || BhG_3.36 ||",
    "GSP33ramgbhpu:921": "athāyaṃ jñānayogāya pravṛttaḥ puruṣaḥ svayaṃ viṣayān anubhavitum anicchann api kena prayukto viṣayānubhavarūpaṃ pāpaṃ balān niyojita iva carati //",
    "GSP33ramgbhpu:922": "śrībhagavān uvāca kāma eṣa krodha eṣa rajoguṇasamudbhavaḥ |",
    "GSP33ramgbhpu:923": "mahāśano mahāpāpmā viddhy enam iha vairiṇam || BhG_3.37 ||",
    "GSP33ramgbhpu:924": "asyodbhavābhibhavarūpeṇa vartamānaguṇamayaprakṛtisaṃsṛṣṭasya jñānāyārabdhasya rajoguṇasamudbhavaḥ prācīnavāsanājanitaḥ śabdādiviṣayaḥ kāmo mahāśanaḥ śatruḥ viṣayeṣv enam ākarṣati /",
    "GSP33ramgbhpu:925": "eṣa eva pratihatagatiḥ pratihatihetubhūtacetanān prati krodharūpeṇa pariṇato mahāpāpmā parahiṃsādiṣu pravartayati /",
    "GSP33ramgbhpu:926": "enaṃ rajoguṇasamudbhavaṃ sahajaṃ jñānayogavirodhinaṃ vairiṇaṃ viddhi // BhGR_3.37 //",
    "GSP33ramgbhpu:927": "dhūmenāvriyate vahnir yathādarśo malena ca |",
    "GSP33ramgbhpu:928": "yatholbenāvṛto garbhas tathā tenedam āvṛtam || BhG_3.38 ||",
    "GSP33ramgbhpu:929": "yathā dhūmena vahnir āvriyate, yathā ādarśo malena, yathā ca ulbenāvṛto",
    "GSP33ramgbhpu:930": "garbhaḥ, tathā tena kāmena idaṃ jantujātam āvṛtam // BhGR_3.38 //",
    "GSP33ramgbhpu:931": "āvaraṇaprakāram āha āvṛtaṃ jñānam etena jñānino nityavairiṇā |",
    "GSP33ramgbhpu:932": "kāmarūpeṇa kaunteya duṣpūreṇānalena ca || BhG_3.39 ||",
    "GSP33ramgbhpu:933": "asya jantoḥ jñāninaḥ jñānasvabhāvasyātmaviṣayaṃ jñānam etena kāmakāreṇa viṣayavyāmohajananena nityavairiṇā āvṛtam; duṣpūreṇa prāptyanarhaviṣayeṇa,",
    "GSP33ramgbhpu:934": "analena ca paryāptirahitena // BhGR_3.39 //",
    "GSP33ramgbhpu:935": "kair upakaraṇair ayaṃ kāma ātmānam adhiṣṭhitīty atrāha indriyāṇi mano buddhir asyādhiṣṭhānam ucyate |",
    "GSP33ramgbhpu:936": "etair vimohayaty eṣa jñānam āvṛtya dehinam || BhG_3.40 ||",
    "GSP33ramgbhpu:937": "adhitiṣṭhaty ebhir ayaṃ kāma ātmānam itīndriyāṇi mano buddhir asyādhiṣṭhānam; etair indriyamanobuddhibhiḥ kāmo 'dhiṣṭhānabhūtair",
    "GSP33ramgbhpu:938": "viṣayapravaṇair dehinaṃ prakṛtisaṃsṛṣṭaṃ jñānam āvṛtya vimohayati vividhaṃ",
    "GSP33ramgbhpu:939": "mohayati, ātmajñānavimukhaṃ viṣayānubhavaparaṃ karotītyarthaḥ // BhGR_3.40",
    "GSP33ramgbhpu:940": "tasmāt tvam indriyāṇy ādau niyamya bharatarṣabha |",
    "GSP33ramgbhpu:941": "pāpmānaṃ prajahi hy enaṃ jñānavijñānanāśanam || BhG_3.41 ||",
    "GSP33ramgbhpu:942_0": "yasmāt sarvendriyavyāpāroparatirūpe jñānayoge pravṛttasyāyaṃ kāmarūpaḥ śatruḥ viṣayābhimukhyakaraṇena ātmani vaimukhyaṃ karoti,",
    "GSP33ramgbhpu:942_1": "tasmāt prakṛtisaṃsṛṣṭatayendriyavyāpārapravaṇastvam ādau mokṣopāyārambhasamaya",
    "GSP33ramgbhpu:943": "eva, indriyavyāpārarūpe karmayoge indriyāṇi niyamya, enaṃ jñānavijñānanāśanam ātmasvarūpaviṣayasya jñānasya tadvivekaviṣayasya ca",
    "GSP33ramgbhpu:944": "nāśanaṃ pāpmānaṃ kāmarūpaṃ vairiṇaṃ prajahi nāśaya // BhGR_3.41 //",
    "GSP33ramgbhpu:945": "jñānavirodhiṣu pradhānam āha indriyāṇi parāṇy āhur indriyebhyaḥ paraṃ manaḥ |",
    "GSP33ramgbhpu:946": "manasas tu parā buddhir yo buddheḥ paratas tu saḥ || BhG_3.42 ||",
    "GSP33ramgbhpu:947": "jñānavirodhe pradhānānīndriyāṇy āhuḥ, yata indriyeṣu viṣayavyāpṛteṣu",
    "GSP33ramgbhpu:948": "ātmani jñānaṃ na pravartate /",
    "GSP33ramgbhpu:949": "indriyebhyaḥ paraṃ manaḥ indriyeṣu uparateṣv api manasi viṣayapravaṇe ātmajñānaṃ na saṃbhavati",
    "GSP33ramgbhpu:950": "manasas tu parā buddhiḥ manasi vṛttyantaravimukhe 'pi viparītādhyavasāyapravṛttau satyāṃ jñānaṃ na pravartate /",
    "GSP33ramgbhpu:951": "sarveṣu buddhiparyanteṣu uparateṣv apīcchāparyāyaḥ kāmo rajassamudbhavo vartate cet, sa evaitānīndriyādīny api svaviṣaye vartayitvā ātmajñānaṃ niruṇaddhi /",
    "GSP33ramgbhpu:952": "tad idam ucyate, yo buddheḥ paras tu saḥ iti /",
    "GSP33ramgbhpu:953": "buddher api yaḥ paras sa kāma ityarthaḥ // BhGR_3.42 //",
    "GSP33ramgbhpu:954": "evaṃ buddheḥ paraṃ buddhvā saṃstabhyātmānam ātmanā |",
    "GSP33ramgbhpu:955": "jahi śatruṃ mahābāho kāmarūpaṃ durāsadam || BhG_3.43 ||",
    "GSP33ramgbhpu:956": "evaṃ buddher api paraṃ kāmaṃ jñānayogavirodhinaṃ vairiṇaṃ buddhvā ātmānaṃ manaḥ ātmanā buddhyā karmayoge 'vasthāpya enaṃ kāmarūpaṃ durāsadaṃ śatruṃ jahi nāśayeti // BhGR_3.43 //",
    "GSP33ramgbhpu:957": "******************** ADHYAYA 4 ********************",
    "GSP33ramgbhpu:958": "tṛtīye 'dhyāye prakṛtisaṃsṛṣṭasya mumukṣoḥ sahasā jñānayoge 'nadhikārāt",
    "GSP33ramgbhpu:959": "karmayoga eva kāryaḥ, jñānayogādhikāriṇo 'py",
    "GSP33ramgbhpu:960": "akartṛtvānusandhānapūrvakakarmayoga eva śreyān iti sahetukam uktam;",
    "GSP33ramgbhpu:961": "śiṣṭatayā vyapadeśyasya tu viśeṣataḥ karmayoga eva kārya iti coktam /",
    "GSP33ramgbhpu:962_0": "caturthenedānīm asyaiva karmayogasya nikhilajagaduddharaṇāya manvantarādāv evopadiṣṭatayā kartavyatāṃ draḍhayitvā antargatajñānatayāsyaiva",
    "GSP33ramgbhpu:962_1": "jñānayogākaratāṃ pradarśya, karmayogasvarūpam, tadbhedāḥ, karmayoge jñānāṃśasyaiva prādhānyaṃ cocyate /",
    "GSP33ramgbhpu:963": "prasaṅgāc ca bhagavadavatārayāthātmyam ucyate /",
    "GSP33ramgbhpu:964": "śrībhagavān uvāca imaṃ vivasvate yogaṃ proktavān aham avyayam |",
    "GSP33ramgbhpu:965": "vivasvān manave prāha manur īkṣavākave 'bravīt || BhG_4.1 ||",
    "GSP33ramgbhpu:966": "evaṃ paramparāprāptam imaṃ rājarṣayo 'viduḥ |",
    "GSP33ramgbhpu:967": "sa kāleneha mahatā yogo naṣṭaḥ parantapa || BhG_4.2 ||",
    "GSP33ramgbhpu:968": "sa evāyaṃ mayā te 'dya yogaḥ proktaḥ purātanaḥ |",
    "GSP33ramgbhpu:969": "bhakto 'sti me sakhā ceti rahasyaṃ hy etad uttamam || BhG_4.3 ||",
    "GSP33ramgbhpu:970": "yo 'yaṃ tavodito yogaḥ sa kevalaṃ yuddhaprotsāhanāyedānīm udita iti na mantavyam /",
    "GSP33ramgbhpu:971": "manvantarādāv eva nikhilajagaduddharaṇāya paramapuruṣārthalakṣaṇamokṣasādhanatayā imaṃ yogam aham eva vivasvate",
    "GSP33ramgbhpu:972": "proktavān, vivasvāṃś ca manave, manur ikṣvakave /",
    "GSP33ramgbhpu:973": "ity evaṃ saṃpradāyaparamparayā prāptam imaṃ yogaṃ pūrve rājarṣayo 'viduḥ /",
    "GSP33ramgbhpu:974": "sa mahatā kālena tattacchrotṛbuddhimāndyād vinaṣṭaprāyo 'bhūt /",
    "GSP33ramgbhpu:975": "sa evāyam askhalitasvarūpaḥ purātano yogaḥ sakhyenātimātrabhaktyā ca mām eva prapannāya te mayā proktaḥ saparikaras savistaram ukta ityarthaḥ /",
    "GSP33ramgbhpu:976_0": "madanyena kenāpi jñātuṃ vaktuṃ cāśakyam, yata idaṃ vedāntoditam uttamaṃ rahasyaṃ jñānam // asmin prasaṅge bhagavadavatārayāthātmyaṃ",
    "GSP33ramgbhpu:976_1": "yathāvaj jñātum arjuna uvāca arjuna uvāca avaraṃ bhavato janma paraṃ janma vivasvataḥ |",
    "GSP33ramgbhpu:977": "katham etad vijānīyāṃ tvam ādau proktavān iti || BhG_4.4 ||",
    "GSP33ramgbhpu:978": "kālasaṅkhyayā avaram asmajjanmasamakālaṃ hi bhavato janma /",
    "GSP33ramgbhpu:979": "vivasvataś ca janma kālasaṅkhyayā param aṣṭāviṃśaticaturyugasaṅkhyāsaṅkhyātam /",
    "GSP33ramgbhpu:980": "tvam evādau proktavān iti katham etad asaṃbhāvanīyaṃ yathārthaṃ jānīyām ? nanu janmāntareṇāpi vaktuṃ śakyam, janmāntarakṛtasya mahatāṃ smṛtiś ca yujyata iti nātra kaścid virodhaḥ /",
    "GSP33ramgbhpu:981": "na cāsau vaktāram enaṃ vasudevatanayaṃ sarveśvaraṃ na jānāti, yata evaṃ vakṣyati, “paraṃ brahma paraṃ dhāma",
    "GSP33ramgbhpu:982": "pavitraṃ paramaṃ bhavān /",
    "GSP33ramgbhpu:983": "puruṣaṃ śāśvataṃ divyam ādidevam ajaṃ vibhum //",
    "GSP33ramgbhpu:984": "āhus tvām ṛṣayas sarve devarṣir nāradas tathā /",
    "GSP33ramgbhpu:985": "asito devalo vyāsaḥ svayaṃ caiva bravīṣi me” iti /",
    "GSP33ramgbhpu:986": "yudhiṣṭhirarājasūyādiṣu bhīṣmādibhyaś cāsakṛcchrutam, “kṛṣṇa eva hi lokānām utpattir api cāpyayaḥ /",
    "GSP33ramgbhpu:987": "kṛṣṇasya hi kṛte bhūtam idaṃ viśvaṃ carācaram” ityevamādiṣu /",
    "GSP33ramgbhpu:988": "kṛṣṇasya hi kṛte iti,",
    "GSP33ramgbhpu:989": "kṛṣṇasya śeṣabhūtam idaṃ kṛtsnaṃ jagad ityarthaḥ // atrocyate jānāty evāyaṃ bhagavantaṃ vasudevasūnaṃ pārthaḥ /",
    "GSP33ramgbhpu:990": "jānato 'py ajānata iva pṛcchato",
    "GSP33ramgbhpu:991": "'yam āśayaḥ nikhilaheyapratyanīkakalyāṇaikatānasya sarveśvarasya",
    "GSP33ramgbhpu:992": "sarvajñasya satyasaṅkalpasyāvāptasamastakāmasya karmaparavaśadevamanuṣyādisajātīyaṃ janma kim indrajālādivan mithyā, uta",
    "GSP33ramgbhpu:993": "satyam? satyatve ca kathaṃ janmaprakāraḥ? kim ātmako 'yaṃ dehaḥ? kaś ca janmahetuḥ? kadā ca janma? kim arthaṃ ca janmeti /",
    "GSP33ramgbhpu:994": "parihāraprakāreṇa praśnārtho vijñāyate // BhGR_4.4 //",
    "GSP33ramgbhpu:995": "śrībhagavān uvāca bahūni me vyatītāni janmāni tava cārjuna |",
    "GSP33ramgbhpu:996": "tāny ahaṃ veda sarvāṇi na tvaṃ vettha parantapa || BhG_4.5 ||",
    "GSP33ramgbhpu:997": "anena janmanas satyatvam uktam, bahūni me vyatītāni janmānīti vacanāt,",
    "GSP33ramgbhpu:998": "tava ceti dṛṣṭāntatayopādānāc ca // BhGR_4.5 //",
    "GSP33ramgbhpu:999": "avatāraprakāram, dehayāthātmyam, janmahetuṃ cāha",
    "GSP33ramgbhpu:1000": "ajo 'pi san avyayātmā bhūtānām īśvaro 'pi san |",
    "GSP33ramgbhpu:1001": "prakṛtiṃ svām adhiṣṭhāya saṃbhavāmy ātmamāyayā || BhG_4.6 ||",
    "GSP33ramgbhpu:1002": "ajatvāvyayatvasarveśvaratvādi sarvaṃ pārameśvaraṃ prakāram ajahad eva svāṃ prakṛtim adhiṣṭhāya ātmamāyayā saṃbhavāmi /",
    "GSP33ramgbhpu:1003": "prakṛtiḥ svabhāvaḥ svam eva svabhāvam adhiṣṭhāya svenaiva rūpeṇa svecchayā saṃbhavāmītyarthaḥ",
    "GSP33ramgbhpu:1004_0": "svasvarūpaṃ hi, “ādityavarṇaṃ tamasaḥ parastāt”, “kṣayantam asya rajasaḥ parāke”, “ya eṣo 'ntarāditye hiraṇyamayaḥ puruṣaḥ”,",
    "GSP33ramgbhpu:1004_1": "“tasminn ayaṃ puruṣo manomayaḥ; amṛto hiraṇmayaḥ”, “sarve nimeṣā jajñire vidyutaḥ puruṣād adhi”",
    "GSP33ramgbhpu:1005": ", “bhārūpas satyasaṅkalpa ākāśātmā sarvakāmā sarvakāmas sarvagandhas sarvarasaḥ”, “māhārajanaṃ vāsaḥ” ityādiśrutisiddham /",
    "GSP33ramgbhpu:1006": "ātmamāyayā ātmīyayā māyayā /",
    "GSP33ramgbhpu:1007": "“māyā vayunaṃ jñānam” iti jñānaparyāyo 'tra māyāśabdaḥ /",
    "GSP33ramgbhpu:1008": "tathā",
    "GSP33ramgbhpu:1009": "cābhiyuktaprayogaḥ, “māyayā satataṃ vetti prāṇināṃ ca śubhāśubham” iti /",
    "GSP33ramgbhpu:1010": "ātmīyena jñānena ātmasaṅkalpenetyarthaḥ /",
    "GSP33ramgbhpu:1011": "ato",
    "GSP33ramgbhpu:1012": "'pahatapāpmatvādisamastakalyāṇaguṇātmakatvaṃ sarvam aiśaṃ svabhāvam ajahat svam eva rūpaṃ devamanuṣyādisajātīyasaṃsthānaṃ kurvan ātmasaṅkalpena devādirūpaḥ saṃbhavāmi /",
    "GSP33ramgbhpu:1013": "tad idam āha, “ajāyamāno bahudhā vijāyate” iti śrutiḥ /",
    "GSP33ramgbhpu:1014": "itarapuruṣasādhāraṇaṃ janma akurvan devādirūpeṇa svasaṅkalpenoktaprakriyayā jāyata ityarthaḥ",
    "GSP33ramgbhpu:1015": "“bahūni me vyatītāni janmāni",
    "GSP33ramgbhpu:1016": "tava cārjuna /",
    "GSP33ramgbhpu:1017": "tāny ahaṃ veda sarvāṇi”, “tadātmānaṃ sṛjāmy aham” “janma",
    "GSP33ramgbhpu:1018": "karma ca me divyam evaṃ yo vetti tattvataḥ” iti pūrvāparāvirodhāc ca //",
    "GSP33ramgbhpu:1019": "BhGR_4.6 // janmakālam āha",
    "GSP33ramgbhpu:1020": "yadā yadā hi dharmasya glānir bhavati bhārata |",
    "GSP33ramgbhpu:1021": "abhyutthānam adharmasya tadātmānaṃ sṛjāmy aham || BhG_4.7 ||",
    "GSP33ramgbhpu:1022": "na kālaniyamo 'smatsaṃbhavasya /",
    "GSP33ramgbhpu:1023": "yadā yadā hi dharmasya vedoditasya cāturvarṇyacāturāśramyavyavasthayāvasthitasya kartavyayasya",
    "GSP33ramgbhpu:1024": "bhavati, yadā yadā ca tadviparyayasyādharmasyābhyutthānam tadāham eva",
    "GSP33ramgbhpu:1025": "svasaṅkalpenoktaprakāreṇātmānaṃ sṛjāmi // BhGR_4.7 //",
    "GSP33ramgbhpu:1026": "janmanaḥ prayojanam āha paritrāṇāya sādhūnāṃ vināśāya ca duṣkṛtām |",
    "GSP33ramgbhpu:1027": "dharmasaṃsthāpanārthāya saṃbhavāmi yuge yuge || BhG_4.8 ||",
    "GSP33ramgbhpu:1028_0": "sādhavaḥ uktalakṣaṇadharmaśīlāḥ vaiṣṇavāgresarā matsamāśrayaṇe pravṛttā mannāmakarmasvarūpāṇāṃ vāṅmanasāgocaratayā maddarśanena",
    "GSP33ramgbhpu:1028_1": "vinā svātmadhāraṇapoṣaṇādikm alabhamānāḥ kṣaṇamātrakālaṃ kalpasahasraṃ manvānāḥ pratiśithilasarvagātrā bhaveyur iti matsvarūpaceṣṭitāvalokanālāpādidānena",
    "GSP33ramgbhpu:1028_2": "teṣāṃ paritrāṇāya tadviparītānāṃ vināśāya ca kṣīṇasya vaidikasya dharmasya madārādhanarūpasyārādhyasvarūpapradarśanena sthāpanāya",
    "GSP33ramgbhpu:1028_3": "ca devamanuṣyādirūpeṇa yuge yuge saṃbhavāmi /",
    "GSP33ramgbhpu:1029": "kṛtatretādiyugaviśeṣaniyamo 'pi",
    "GSP33ramgbhpu:1030": "nāstītyarthaḥ // BhGR_4.8 //",
    "GSP33ramgbhpu:1031": "janma karmaṃ ca me divyam evaṃ yo vetti tattvataḥ |",
    "GSP33ramgbhpu:1032": "tyaktvā dehaṃ punarjanma naiti mām eti so 'rjuna || BhG_4.9 ||",
    "GSP33ramgbhpu:1033_0": "evaṃ karmamūlaheyatriguṇaprakṛtisaṃsargarūpajanmarahitasya sarvesvaratvasārvajñyasatyasaṅkalpatvādisamastakalyāṇaguṇopetasya",
    "GSP33ramgbhpu:1033_1": "sādhuparitrāṇamatsamāśrayaṇaikaprayojanaṃ divyam aprākṛtaṃ madasādhāraṇaṃ mama janma ceṣṭitaṃ ca tattvato yo vetti, sa vartamānaṃ",
    "GSP33ramgbhpu:1033_2": "dehaṃ parityajya punarjanma naiti, mām eva prāpnoti /",
    "GSP33ramgbhpu:1034": "madīyadivyajanmaceṣṭitayāthātmyavijñānena vidhvastasamastamatsamāśryaṇavirodhipāpaḥ asminn eva janmani yathoditaprakāreṇa mām āśritya madekapriyo madekacitto mām eva prāpnoti //",
    "GSP33ramgbhpu:1035": "tad āha vītarāgabhayakrodhā manmayā mām upāśritāḥ |",
    "GSP33ramgbhpu:1036": "bahavo jñānatapasā pūtā madbhāvan āgatāḥ || BhG_4.10 ||",
    "GSP33ramgbhpu:1037": "madīyajanmakarmatattvajñānākhyena tapasā pūtā bahava evaṃ saṃvṛttāḥ /",
    "GSP33ramgbhpu:1038": "tathā ca śrutiḥ, “tasya dhīrāḥ parijānanti yonim” iti /",
    "GSP33ramgbhpu:1039": "dhīrāḥ dhīmatām agresarā evaṃ tasya janmaprakāraṃ jānantītyarthaḥ // BhGR_4.10 //",
    "GSP33ramgbhpu:1040": "ye yathā māṃ prapadyante tāṃs tathaiva bhajāmy aham |",
    "GSP33ramgbhpu:1041": "mama vartmānuvartante manuṣyāḥ pārtha sarvaśaḥ || BhG_4.11 ||",
    "GSP33ramgbhpu:1042_0": "na kevalaṃ devamanuṣyādirūpeṇāvatīrya matsamāśrayaṇāpekṣāṇāṃ paritrāṇaṃ karomi, api tu ye matsamāśrayaṇāpekṣā yathā yena",
    "GSP33ramgbhpu:1042_1": "prakāreṇa svāpekṣānurūpaṃ māṃ saṃkalpya prapadyante samāśrayante; tān prati tathaiva",
    "GSP33ramgbhpu:1043": "tanmanīṣitaprakāreṇa bhajāmi māṃ darśayāmi /",
    "GSP33ramgbhpu:1044": "kim atra bahunā, sarve manuṣyāḥ madanuvartanaikamanorathā mama vartma matsvabhāvaṃ sarvaṃ yogināṃ vāṅmanasāgocaram api svakīyāiś cakṣurādikaraṇaiḥ sarvaśaḥ svāpekṣitaiḥ",
    "GSP33ramgbhpu:1045": "sarvaprakārair anubhūyānuvartnte // BhGR_4.11 //",
    "GSP33ramgbhpu:1046": "idānīṃ prāsaṅgikaṃ parisamāpya prakṛtasya karmayogasya jñānākāratāprakāraṃ vaktuṃ tathāvidhakarmayogādhikāriṇo durlabhatvam āha kāṅkṣantaḥ karmaṇāṃ siddhiṃ yajanta iha devatāḥ |",
    "GSP33ramgbhpu:1047": "kṣipraṃ hi mānuṣe loke siddhir bhavati karmajā || BhG_4.12 ||",
    "GSP33ramgbhpu:1048_0": "sarva eva puruṣāḥ karmaṇāṃ phalaṃ kāṅkṣamāṇāḥ indrādidevatāmātraṃ yajante ārādhayanti, na tu kaścid anabhisaṃhitaphalaḥ indrādidevatātmabhūtaṃ",
    "GSP33ramgbhpu:1048_1": "sarvayajñānāṃ bhoktāraṃ māṃ yajate kuta etat? yataḥ kṣiprasminn eva",
    "GSP33ramgbhpu:1049": "mānuṣe loke karmajā putrapaśvannādysiddhir bhavati /",
    "GSP33ramgbhpu:1050": "manuṣyalokaśabdaḥ svargādīnām api pradarśanārthaḥ /",
    "GSP33ramgbhpu:1051_0": "sarvaṃ eva laukikāḥ puruṣā akṣīṇānādikālapravṛttānantapāpasaṃcayatayā avivekinaḥ kṣipraphalākāṅkṣiṇaḥ putrapaśvannādyasvargādyarthatayā",
    "GSP33ramgbhpu:1051_1": "sarvāṇi karmāṇīndrādidevatārādhanamātrāṇi kurvate; na tu kaścit",
    "GSP33ramgbhpu:1052_0": "saṃsārodvignahṛdayo mumukṣuḥ uktalakṣaṇaṃ karmayogaṃ madārādhanabhūtam ārabhata ityarthaḥ yathoktakarmayogārambhavirodhipāpakṣayahetum",
    "GSP33ramgbhpu:1052_1": "āha cāturvarṇyaṃ mayā sṛṣṭaṃ guṇakarmavibhāgaśaḥ",
    "GSP33ramgbhpu:1053": "tasya kartāram api māṃ viddhy akartāram avyayam || BhG_4.13 ||",
    "GSP33ramgbhpu:1054": "cāturvarṇyapramukhaṃ brahmādistambaparyantaṃ kṛtsnaṃ jagat sattvādiguṇavibhāgena tadanuguṇaśamādikarmavibhāgena ca vibhaktaṃ mayā sṛṣṭam /",
    "GSP33ramgbhpu:1055": "sṛṣṭigrahaṇaṃ pradarśanārtham /",
    "GSP33ramgbhpu:1056": "mayaiva rakṣyante, mayaiva copasaṃhriyate /",
    "GSP33ramgbhpu:1057": "tasya vicitrasṛṣtyādeḥ kartāram apy akartāraṃ māṃ viddhi",
    "GSP33ramgbhpu:1058": "// BhGR_4.13 // katham ity atrāha",
    "GSP33ramgbhpu:1059": "na māṃ karmāṇi limpanti na me karmaphale spṛhā |",
    "GSP33ramgbhpu:1060": "iti māṃ yo 'bhijānāti karmabhir na sa badhyate || BhG_4.14 ||",
    "GSP33ramgbhpu:1061": "yata imāni vicitrasṛṣṭyādīni karmāṇi māṃ na limpanti na māṃ saṃbadhnanti /",
    "GSP33ramgbhpu:1062": "na matprayuktāni tāni devamanuṣyādivaicitryāṇi /",
    "GSP33ramgbhpu:1063": "sṛjyānāṃ puṇyapāparūpakarmaviśeṣaprayuktānītyarthaḥ /",
    "GSP33ramgbhpu:1064_0": "ataḥ prāptāprāptavivekena vicitrasṛṣṭyāder nāhaṃ kartā; yataś ca sṛṣṭāḥ kṣetrajñāḥ sṛṣṭilabdhakaraṇakalebarāḥ sṛṣṭilabdhaṃ",
    "GSP33ramgbhpu:1064_1": "bhogyajātaṃ phalasaṅgādihetusvakarmānuguṇaṃ bhuṅjate; sṛṣṭyādkarmaphale ca teṣām eva spṛheti ne me spṛhā /",
    "GSP33ramgbhpu:1065": "tathāha sūtrakāraḥ vaiṣamyanairghṛṇye na sāpekṣatvād iti /",
    "GSP33ramgbhpu:1066": "tathā ca bhagavān parāśaraḥ “nimittamātram evāsau sṛjyānāṃ sargakarmaṇi /",
    "GSP33ramgbhpu:1067": "pradhānakāraṇībhūtā yato vai sṛjyaśaktayaḥ // nimittamātraṃ muktvedaṃ nānyat kiṃcid apekṣate",
    "GSP33ramgbhpu:1068": "nīyate tapatāṃ śreṣṭha svaśaktyā vastu vastutām // BhGR_4.” iti /",
    "GSP33ramgbhpu:1069": "sṛjyānāṃ devādīnāṃ kṣetrajñānāṃ sṛṣṭeḥ kāraṇamātram evāyaṃ paramapuruṣaḥ; devādivaicitrye tu pradhānakāraṇaṃ",
    "GSP33ramgbhpu:1070": "sṛjyabhūtakṣetrajñānāṃ prācīnakarmaśaktaya eva /",
    "GSP33ramgbhpu:1071": "ato nimittamātraṃ muktvā sṛṣṭeḥ kartāraṃ paramapuruṣaṃ muktvā idaṃ kṣetrajñavastu devādivicitrabhāve nānyad apekṣate; svagataprācīnakarmaśaktyā eva hi",
    "GSP33ramgbhpu:1072": "devādivastubhāvaṃ nīyata ityarthaḥ /",
    "GSP33ramgbhpu:1073": "evam uktena prakāreṇa sṛṣtyādeḥ kartāram apy akartāraṃ sṛṣṭyādikarmaphalasaṅgarahitaṃ ca yo mām abhijānāti, sa karmayogārambhavirodhibhiḥ phalasaṅgādihetubhiḥ",
    "GSP33ramgbhpu:1074": "prācīnakarmabhir na saṃbadhyate /",
    "GSP33ramgbhpu:1075": "mucyata ityarthaḥ // BhGR_4.14 //",
    "GSP33ramgbhpu:1076": "evaṃ jñātvā kṛtaṃ karma pūrvair api mumukṣubhiḥ |",
    "GSP33ramgbhpu:1077": "kuru karmaiva tasmāt tvaṃ pūrvaiḥ pūrvataraṃ kṛtam || BhG_4.15 ||",
    "GSP33ramgbhpu:1078": "evaṃ māṃ jñātvā vimuktapāpaiḥ pūrvair api mumukṣubhir uktalakṣaṇaṃ karma kṛtam /",
    "GSP33ramgbhpu:1079": "tasmāt tvam uktaprakāramadviṣayajñānavidhūtapāpaḥ pūrvair vivasvanmanvādibhiḥ kṛtaṃ pūrvataraṃ purātanaṃ tadānīm eva mayoktaṃ vakṣyamāṇākāraṃ karvaiva kuru // BhGR_4.15 //",
    "GSP33ramgbhpu:1080": "vakṣyamāṇasya karmaṇo durjñānatām āha kiṃ karma kim akarmeti kavayo 'py atra mohitāḥ |",
    "GSP33ramgbhpu:1081": "tat te karma pravakṣyāmi yaj jñātvā mokṣyase 'śubhāt || BhG_4.16 ||",
    "GSP33ramgbhpu:1082": "mumukṣuṇānuṣṭheyaṃ karma kiṃrūpam, akarma ca kim /",
    "GSP33ramgbhpu:1083": "akarmeti kartur ātmano yāthātmyajñānam ucyate; anuṣṭheyaṃ karma tadantargataṃ jñānaṃ ca kiṃrūpam",
    "GSP33ramgbhpu:1084": "ity ubhayatra kavayaḥ vidvāṃso 'pi mohitāḥ yathāvan na jānanti /",
    "GSP33ramgbhpu:1085": "evam antargatajñānaṃ yat karma, tat te pravakṣyāmi, yaj jñātvānuṣṭhāya aśubhāt",
    "GSP33ramgbhpu:1086": "saṃsārabandhān mokṣyase /",
    "GSP33ramgbhpu:1087": "kartavyakarmajñānaṃ hy anuṣṭhānaphalam //",
    "GSP33ramgbhpu:1088": "kuto 'sya durjñānatety āha",
    "GSP33ramgbhpu:1089": "karmaṇo hy api boddhavyaṃ boddhavyaṃ ca vikarmaṇaḥ |",
    "GSP33ramgbhpu:1090": "akarmaṇaś ca boddhavyaṃ gahanā karmaṇo gatiḥ || BhG_4.17 ||",
    "GSP33ramgbhpu:1091": "yasmān mokṣasādhanabhūte karmasvarūpe boddhavyam asti; vikarmaṇi ca /",
    "GSP33ramgbhpu:1092": "nityanaimittikakāmyarūpeṇa, tatsādhanadravyārjanādyākāreṇa ca vividhatāpannaṃ karma vikarma",
    "GSP33ramgbhpu:1093": "akarmaṇi jñāne ca boddhavyam asti /",
    "GSP33ramgbhpu:1094": "gahanā durvijñānā mumukṣoḥ karmaṇo gatiḥ // BhGR_4.17 //",
    "GSP33ramgbhpu:1095": "vikarmaṇi boddhavyaṃ nityanaimittikakāmyadravyārjanādau karmaṇi phalabhedakṛtaṃ vaividhyaṃ parityajya mokṣaikaphalatayaikaśāstrārthatvānusandhānam /",
    "GSP33ramgbhpu:1096": "tad etat “vyavasāyātmikā",
    "GSP33ramgbhpu:1097": "buddhir ekā” ity atraivoktam iti neha prapañcyate /",
    "GSP33ramgbhpu:1098": "karmākarmaṇor boddhavyam āha karmaṇy akarma yaḥ paśyed akarmaṇi ca karma yaḥ |",
    "GSP33ramgbhpu:1099": "sa buddhimān manuṣyeṣu sa yuktaḥ kṛtsnakarmakṛt || BhG_4.18 ||",
    "GSP33ramgbhpu:1100": "akarmaśabdenātra karmetarāt prastutam ātmajñānam ucyate /",
    "GSP33ramgbhpu:1101": "karmaṇi kriyamāṇa evātmajñānaṃ yaḥ paśyet, akarmaṇi cātmajñāne vartamāna eva yaḥ karma paśyet /",
    "GSP33ramgbhpu:1102": "kim uktaṃ bhavati? kriyamāṇam eva karma",
    "GSP33ramgbhpu:1103": "ātmayāthātmyānusandhānena jñānākāraṃ yaḥ paśyet, tac ca jñānaṃ",
    "GSP33ramgbhpu:1104": "karmayogāntaragatatayā karmākāraṃ yaḥ paśyed ity uktaṃ bhavati /",
    "GSP33ramgbhpu:1105": "kriyamāṇe hi karmaṇi kartṛbhūtātmayāthātmyānusandhāne sati tadubhayaṃ saṃpannaṃ bhavati /",
    "GSP33ramgbhpu:1106_0": "evam ātmayāthātmyānusandhānāntargarbhaṃ karma yaḥ paśyet, sa buddhimān kṛtsnaśāstrārthavit,manuṣyeṣu sa yuktaḥ mokṣāyārhaḥ,",
    "GSP33ramgbhpu:1106_1": "sa eva kṛtsnakarmakṛt kṛtsnaśāstrārthakṛt // BhGR_4.18 //",
    "GSP33ramgbhpu:1107": "pratyakṣeṇa kriyamāṇasya karmaṇo jñanākāratā katham upapadyata ity atrāha yasya sarve samārambhāḥ kāmasaṃkalpavarjitāḥ |",
    "GSP33ramgbhpu:1108": "jñānāgnidagdhakarmāṇaṃ tam āhuḥ paṇḍitaṃ budhāḥ || BhG_4.19 ||",
    "GSP33ramgbhpu:1109": "yasya mumukṣoḥ sarve dravyārjanādilaukikakarmapūrvakanityanaimittikakāmyarūpakarmasamārambhāḥ kāmārjitāḥ phalasaṅgarahitāḥ /",
    "GSP33ramgbhpu:1110": "saṅkalpavarjitāś ca /",
    "GSP33ramgbhpu:1111": "prakṛtyā tadguṇaiś cātmānam ekīkṛtyānusandhānaṃ saṅkalpaḥ;",
    "GSP33ramgbhpu:1112": "prakṛtiviyuktātmasvarūpānusandhānayuktatayā tadrahitāḥ /",
    "GSP33ramgbhpu:1113": "tam evaṃ karma kurvāṇaṃ paṇḍitaṃ karmāntargatātmayāthātmyajñānāgninā dagdhaprācīnakarmāṇam āhus tattvajñāḥ /",
    "GSP33ramgbhpu:1114": "ataḥ karmaṇo jñānākāratvam upapadyate // BhGR_4.19 //",
    "GSP33ramgbhpu:1115": "etad eva vivṛṇoti tyaktvā karmaphalāsaṅgaṃ nityatṛpto nirāśrayaḥ |",
    "GSP33ramgbhpu:1116": "karmaṇy abhipravṛtto 'pi naiva kiṃcit karoti saḥ || BhG_4.20 ||",
    "GSP33ramgbhpu:1117_0": "karmaphalasaṅgaṃ tyaktvā nityatṛptaḥ nitye svātmny eva tṛptaḥ, nirāśrayaḥ asthiraprakṛtau āśrayabuddhirahito yaḥ karmāṇi",
    "GSP33ramgbhpu:1117_1": "karoti, sa karmaṇy ābhimukhyena pravṛtto 'pi naiva kiṃcit karma karoti karmāpadeśena jñānābhyāsam eva karotītyarthaḥ // BhGR_4.20 //",
    "GSP33ramgbhpu:1118": "punar api karmaṇo jñānākārataiva viśodhyate nirāśīr yatacittātmā tyaktasarvaparigrahaḥ |",
    "GSP33ramgbhpu:1119": "śārīraṃ kevalaṃ karma kurvan nāpnoti kilbiṣam || BhG_4.21 ||",
    "GSP33ramgbhpu:1120": "nirāśīḥ nirgataphalābhisandhiḥ yatacittātmā yatacittamanāḥ tyaktasarvaparigrahaḥ ātmaikaprayojanatayā",
    "GSP33ramgbhpu:1121": "mamatārahitaḥ, yāvajjīvaṃ kevalaṃ śārīram eva karma kurvan kilbiṣaṃ saṃsāraṃ nāpnoti",
    "GSP33ramgbhpu:1122": "jñānaniṣṭhāvyavadhānarahitakevalakarmayogenaivaṃrūpeṇātmānaṃ paśyatītyarthaḥ // BhGR_4.21",
    "GSP33ramgbhpu:1123": "yadṛcchālābhasaṃtuṣṭo dvandvātīto vimatsaraḥ |",
    "GSP33ramgbhpu:1124": "samaḥ siddhāv asiddhau ca kṛtvāpi na nibadhyate || BhG_4.22 ||",
    "GSP33ramgbhpu:1125": "yadṛcchopanataśarīradhāraṇahetuvastusantuṣṭaḥ, dvandvātītaḥ",
    "GSP33ramgbhpu:1126_0": "yāvatsādhanasamāptyavarjanīyaśītoṣṇādisahaḥ, vimatsaraḥ aniṣṭopanipātahetubhūtasvakarmanirūpaṇena pareṣu vigatamatsaraḥ,",
    "GSP33ramgbhpu:1126_1": "samas siddhāv asiddau ca yuddhādikarmasu jayādisiddhyasiddhyoḥ samacittaḥ,",
    "GSP33ramgbhpu:1127": "karmaiva kṛtvāpi jñānaniṣṭhāṃ vināpi na nibadhyate na saṃsāraṃ pratipadyate // BhGR_4.22 //",
    "GSP33ramgbhpu:1128": "gatasaṅgasya muktasya jñānāvasthitacetasaḥ |",
    "GSP33ramgbhpu:1129": "yajñāyācarataḥ karma samagraṃ pravilīyate || BhG_4.23 ||",
    "GSP33ramgbhpu:1130_0": "ātmaviṣayajñānāvasthitamanastvena nirgatataditarasaṅgasya tata eva nikhilaparigrahavinirmuktasya uktalakṣaṇayajñādikarmanirvṛttaye",
    "GSP33ramgbhpu:1130_1": "vartamānasya puruṣasya bandhahetubhūtaṃ prācīnaṃ karma samagraṃ pravilīyate niśśeṣaṃ kṣīyate // BhGR_4.23 //",
    "GSP33ramgbhpu:1131": "prakṛtiviyuktātmasvarūpānusandhānayuktatayā karmaṇo jñānākāratvam uktam;",
    "GSP33ramgbhpu:1132": "idānīṃ sarvasya saparikarasya karmaṇaḥ parabrahmabhūtaparamapuruṣātmakatvānusandhānayuktatayā jñānākāratvam āha brahmārpaṇaṃ brahma havir brahmāgnau brahmaṇā hutam |",
    "GSP33ramgbhpu:1133": "brahmaiva tena gantavyaṃ brahmakarmasamādhinā || BhG_4.24 ||",
    "GSP33ramgbhpu:1134": "brahmārpaṇam iti havir viśeṣyate /",
    "GSP33ramgbhpu:1135": "arpyate 'nenety arpaṇaṃ srugādi /",
    "GSP33ramgbhpu:1136": "tadbrahmakāryatvād brahma /",
    "GSP33ramgbhpu:1137": "brahma yasya haviṣo 'rpaṇaṃ tad brahmārpaṇam,",
    "GSP33ramgbhpu:1138": "brahma haviḥ brahmārpaṇaṃ haviḥ /",
    "GSP33ramgbhpu:1139_0": "svayaṃ ca brahmabhūtam, brahmāgnau brahmabhūte agnau brahmaṇā kartrā hutam iti sarvaṃ karma brahmātmakatayā brahmamayam iti",
    "GSP33ramgbhpu:1139_1": "yaḥ samādhatte, sa brahmakarmasamādhiḥ, tena brahmakarmasamādhinā brahmaiva gantavyam brahmātmakatayā brahmabhūtam",
    "GSP33ramgbhpu:1140": "ātmasvarūpaṃ gantavyam /",
    "GSP33ramgbhpu:1141": "mumukṣuṇā kriyamāṇaṃ karma parabrahmātmakam evety anusandhānayuktatayā jñānākāraṃ sākṣādātmāvalokanasādhanam; na jñānaniṣṭhāvyadhānenetyarthaḥ // BhGR_4.24 //",
    "GSP33ramgbhpu:1142": "evaṃ karmaṇo jñānākāratāṃ pratipādya karmayogabhedān āha daivam evāpare yajñaṃ yoginaḥ paryupāsate",
    "GSP33ramgbhpu:1143": "brahmāgnāv apare yajñaṃ yajñenaivopajuhvati || BhG_4.25 ||",
    "GSP33ramgbhpu:1144": "daivaṃ devārcanarūpaṃ yajñam apare karmayoginaḥ paryupāsate sevante /",
    "GSP33ramgbhpu:1145": "tatraiva niṣṭhāṃ kurvantītyarthaḥ /",
    "GSP33ramgbhpu:1146": "apare brahmāgnau yajñaṃ",
    "GSP33ramgbhpu:1147": "yajñenaivopajuhvati; atra yajñaśabdo havis srugādiyajñasādhane vartate;",
    "GSP33ramgbhpu:1148": "“brahmārpaṇaṃ brahma haviḥ” iti nyāyena yāgahomayor niṣṭhāṃ kurvanti //",
    "GSP33ramgbhpu:1149": "śrotrādīnīndriyāṇy anye saṃyamāgniṣu juhvati |",
    "GSP33ramgbhpu:1150": "śabdādīn viṣayān anye indriyāgniṣu juhvati || BhG_4.26 ||",
    "GSP33ramgbhpu:1151": "anye śrotrādīnām indriyāṇāṃ saṃyamane prayatante /",
    "GSP33ramgbhpu:1152": "anye yoginaḥ indriyāṇāṃ śabdādipravaṇatānivāraṇe prayatante // BhGR_4.26 //",
    "GSP33ramgbhpu:1153": "sarvāṇīndriyakarmāṇi prāṇakarmāṇi cāpare |",
    "GSP33ramgbhpu:1154": "ātmasaṃyamayogāgnau juhvati jñānadīpite || BhG_4.27 ||",
    "GSP33ramgbhpu:1155": "anye jñānadīpite manassaṃyanayogāgnau sarvāṇīndriyakarmāṇi prāṇakarmāṇi ca juhvati /",
    "GSP33ramgbhpu:1156": "manasa indriyaprāṇakarmaprvaṇatānivāraṇe prayatanta ityarthaḥ //",
    "GSP33ramgbhpu:1157": "dravyayajñās tapoyajñā yogayajñās tathāpare |",
    "GSP33ramgbhpu:1158": "svādhyāyajñānayajñāś ca yatayaḥ saṃśitavratāḥ || BhG_4.28 ||",
    "GSP33ramgbhpu:1159": "kecit karmayogino dravyayajñāḥ nyāyato dravyāṇy upādāya devatārcane",
    "GSP33ramgbhpu:1160": "prayatante, kecic ca dāneṣu, kecic ca yāgeṣu, kecic ca homeṣu /",
    "GSP33ramgbhpu:1161": "ete sarve dravyayajñāḥ /",
    "GSP33ramgbhpu:1162": "kecit tapoyajñāḥ kṛcchracāndrāyaṇopavāsādiṣu niṣṭhāṃ kurvanti /",
    "GSP33ramgbhpu:1163": "yogayajñāś cāpare puṇyatīrthapuṇyasthānaprāptiṣu niṣṭhāṃ kurvanti /",
    "GSP33ramgbhpu:1164": "iha yogaśabdaḥ karmaniṣṭhābhedaprakaraṇāt tadviṣayaḥ /",
    "GSP33ramgbhpu:1165": "kecit svādhyāyābhyāsaparāḥ /",
    "GSP33ramgbhpu:1166": "kecit tadarthajñānābhyāsaparāḥ /",
    "GSP33ramgbhpu:1167": "yatayaḥ",
    "GSP33ramgbhpu:1168": "yatanaśīlāḥ, saṃśitavratāḥ dṛḍhasaṅkalpāḥ // BhGR_4.28 //",
    "GSP33ramgbhpu:1169": "apāne juhvati prāṇaṃ prāṇe 'pānaṃ tathāpare |",
    "GSP33ramgbhpu:1170": "prāṇāpānagatī ruddhvā prāṇāyāmaparāyaṇāḥ || BhG_4.29 ||",
    "GSP33ramgbhpu:1171": "apare niyatāhārāḥ prāṇān prāṇeṣu juhvati |",
    "GSP33ramgbhpu:1172": "apare karmayoginaḥ prāṇāyāmeṣu niṣṭhāṃ kurvanti /",
    "GSP33ramgbhpu:1173": "te ca trividhāḥ",
    "GSP33ramgbhpu:1174": "pūrakarecakakumbhakabhedena; apāne juhvati prāṇam iti pūrakaḥ, prāṇe",
    "GSP33ramgbhpu:1175": "'pānam iti recakaḥ, prāṇāpānagatī ruddhvā ..... prāṇān prāṇeṣu juhvati iti kumbhakaḥ /",
    "GSP33ramgbhpu:1176": "prāṇāyāmapareṣu triṣv apy anuṣajyate niyatāhārā iti //",
    "GSP33ramgbhpu:1177": "sarve 'py ete yajñavido yajñakṣapitakalmaṣāḥ || BhG_4.30 ||",
    "GSP33ramgbhpu:1178": "yajñaśiṣṭāmṛtabhujo yānti brahma sanātanam |",
    "GSP33ramgbhpu:1179": "daivayajñaprabhṛtiprāṇāyāmaparyanteṣu karmayogabhedeṣu svasamīhiteṣu pravṛttā ete sarve “saha yajñaiḥ prajāḥ sṛṣṭvā”",
    "GSP33ramgbhpu:1180_0": "ityabhihitamahāyajñapūrvakanityanaimittikakarmarūpayajñavidaḥ tanniṣṭhāḥ tata eva kṣapitakalmaṣāḥ yajñaśiṣṭāmṛtena śarīradhāraṇaṃ",
    "GSP33ramgbhpu:1180_1": "kurvanta eva karmayoga vyāpṛtāḥ sanātanaṃ brahma yānti //",
    "GSP33ramgbhpu:1181": "nāyaṃ loko 'sty ayajñasya kuto 'nyaḥ kurusattama || BhG_4.31 ||",
    "GSP33ramgbhpu:1182": "ayajñasya mahāyajñādipūrvakanityamaimittikakarmarahitasya nāyaṃ lokaḥ na prākṛtalokaḥ, prākṛtalokasaṃbandhidharmārthakāmākhyaḥ puruṣārtho na",
    "GSP33ramgbhpu:1183": "sidhyati /",
    "GSP33ramgbhpu:1184": "kuta ito 'nyo mokṣākhyaḥ puruṣārthaḥ? paramapuruṣārthatayā mokṣasya prastutatvāt taditarapuruṣārthaḥ ayaṃ lokaḥ iti nirdiśyate /",
    "GSP33ramgbhpu:1185": "sa hi prākṛtaḥ // BhGR_4.31 //",
    "GSP33ramgbhpu:1186": "evaṃ bahuvidhā yajñā vitatā brahmaṇo mukhe |",
    "GSP33ramgbhpu:1187": "karmajān viddhi tān sarvān evaṃ jñātvā vimokṣyase || BhG_4.32 ||",
    "GSP33ramgbhpu:1188": "evaṃ hi bahuprakārāḥ karmayogāḥ brahmaṇo mukhe vitatāḥ ātmayāthātmyāvāptisādhanatayā sthitāḥ; tān uktalakṣaṇān uktabhedān",
    "GSP33ramgbhpu:1189": "karmayogān sarvān karmajān viddhi aharaharanuṣṭhīyamānanityanaimittikakarmajān viddhi /",
    "GSP33ramgbhpu:1190": "evaṃ jñātvā yathoktaprakāreṇānuṣṭhāya mokṣyase // BhGR_4.32 //",
    "GSP33ramgbhpu:1191": "antargatajñānatayā karmaṇo jñānākāratvam uktam; tatrāntargatajñāne karmaṇi jñānāṃśasyaiva prādhānyam āha",
    "GSP33ramgbhpu:1192": "śreyān dravyamayād yajñāj jñānayajñaḥ parantapa |",
    "GSP33ramgbhpu:1193": "sarvaṃ karmākhilaṃ pārtha jñāne parisamāpyate || BhG_4.33 ||",
    "GSP33ramgbhpu:1194_0": "ubhayākāre karmaṇi dravyamayād aṃśāj jñānamayāṃśaḥ śreyān; sarvasya karmaṇaḥ taditarasya cākhilasyopādeyasya jñāne parisamāpteḥ",
    "GSP33ramgbhpu:1194_1": "tad eva sarvais sādhanaiḥ prāpyabhūtaṃ jñānaṃ karmāntargatatvenābhyasyate tad eva abhyasyamānaṃ krameṇa prāpyadaśāṃ pratipadyate //",
    "GSP33ramgbhpu:1194_2": "BhGR_4.33 //",
    "GSP33ramgbhpu:1195": "tad viddhi praṇipātena paripraśnena sevayā |",
    "GSP33ramgbhpu:1196": "upadekṣyanti te jñānaṃ jñāninas tattvadarśinaḥ || BhG_4.34 ||",
    "GSP33ramgbhpu:1197": "tad atmaviṣayaṃ jñānaṃ “avināśi tu tad viddhi” ityārabhya “eṣā te",
    "GSP33ramgbhpu:1198": "'bhihitā” ityantena mayopadiṣṭam, “tadyuktakarmaṇi vartamānatvaṃ vipākānuguṇaṃ kāle kāle praṇipātaparipraśnasevādibhir",
    "GSP33ramgbhpu:1199": "jñānibhyo viddhi /",
    "GSP33ramgbhpu:1200": "sākṣātkṛtātmasvarūpās tu jñāninaḥ praṇipātādibhyas sevitāḥ jñānabubhutsayā paritaḥ pṛcchatas tavāśayam ālakṣya jñānam upadekṣyanti // BhGR_4.34 //",
    "GSP33ramgbhpu:1201": "ātmayāthātmyaviṣayasya jñānasya sākṣātkārarūpasya lakṣaṇam āha yaj jñātvā na punar moham evaṃ yāsyasi pāṇḍava |",
    "GSP33ramgbhpu:1202": "yena bhūtāny aśeṣeṇa drakṣyasy ātmany atho mayi || BhG_4.35 ||",
    "GSP33ramgbhpu:1203": "yaj jñānaṃ jñātvā punar evaṃ devādyātmābhimānarūpaṃ tatkṛtaṃ mamatādyāspadaṃ ca mohaṃ na yāsyasi, yena ca devamanuṣyādyākāreṇānusanhitāni sarvāṇi bhūtāni svātmany eva drakṣyasi,",
    "GSP33ramgbhpu:1204": "yatas tavānyeṣāṃ ca bhūtānāṃ prakṛtiviyuktānāṃ jñānaikākāratayā sāmyam /",
    "GSP33ramgbhpu:1205": "prakṛtisaṃsargadoṣavinirmuktam ātmarūpaṃ sarvaṃ samam iti ca vakṣyate,",
    "GSP33ramgbhpu:1206": "“nirdoṣaṃ hi samaṃ brahma tasmād brahmaṇi te sthitāḥ” iti /",
    "GSP33ramgbhpu:1207": "atho mayi sarvabhūtāny aśeṣeṇa drakṣyasi, matsvarūpasāmyāt pariśuddhasya sarvasyātmavastunaḥ",
    "GSP33ramgbhpu:1208": "“idaṃ jñānam upāśritya mama sādharmyam āgatāḥ” iti hi vakṣyate /",
    "GSP33ramgbhpu:1209": "tathā, “tadā vidvān puṇyapāpe vidhūya nirañjanaḥ paramaṃ sāmyam upaiti” ityevamādiṣu nāmarūpavinirmuktasyātmavastunaḥ parasvarūpasāmyam avagamyate /",
    "GSP33ramgbhpu:1210": "ataḥ prakṛtivinirmuktaṃ sarvam ātmavastu parasparaṃ samaṃ sarveśvareṇa ca samam // BhGR_4.35",
    "GSP33ramgbhpu:1211": "api ced asi pāpebhyaḥ sarvebhyaḥ pāpakṛttamaḥ |",
    "GSP33ramgbhpu:1212": "sarvaṃ jñānaplavenaiva vṛjinaṃ saṃtariṣyasi || BhG_4.36 ||",
    "GSP33ramgbhpu:1213": "yady api sarvebhyaḥ pāpebhyaḥ pāpakṛttamo 'si, sarvaṃ pūrvārjitaṃ vṛjinarūpaṃ samudram ātmaviṣayajñānarūpaplavenaiva saṃtariṣyasi //",
    "GSP33ramgbhpu:1214": "yathaidhāṃsi samiddho 'gnir bhasmasāt kurute 'rjuna |",
    "GSP33ramgbhpu:1215": "jñānāgniḥ sarvakarmāṇi bhasmasāt kurute tathā || BhG_4.37 ||",
    "GSP33ramgbhpu:1216": "samyakpravṛddho 'gnir indhanasañcayam iva, ātmayāthātmyajñānarūpo 'gnir",
    "GSP33ramgbhpu:1217": "jīvātmagatam anādikālapravṛttānantakarmasañcayaṃ bhasmīkaroti // BhGR_4.37",
    "GSP33ramgbhpu:1218": "na hi jñānena sadṛśaṃ pavitram iha vidyate |",
    "GSP33ramgbhpu:1219": "tat svayaṃ yogasaṃsiddhaḥ kālenātmani vindati || BhG_4.38 ||",
    "GSP33ramgbhpu:1220": "yasmād ātmajñānena sadṛśaṃ pavitraṃ śuddhikaram iha jagati vastvantaraṃ na",
    "GSP33ramgbhpu:1221": "vidyate, tasmād ātmajñānaṃ sarvapāpaṃ nāśayatītyarthaḥ /",
    "GSP33ramgbhpu:1222": "tat tathāvidhaṃ jñānaṃ yathopadeśam aharaharanuṣṭhīyamānajñānākārakarmayogasaṃsiddhaḥ kālena svātmani svayam eva labhate // BhGR_4.38 //",
    "GSP33ramgbhpu:1223": "tad eva vispaṣṭam āha śraddhāvān labhate jñānaṃ tatparaḥ saṃyatendriyaḥ |",
    "GSP33ramgbhpu:1224": "jñānaṃ labdhvā parām śāntim acireṇādhigacchati || BhG_4.39 ||",
    "GSP33ramgbhpu:1225": "evam upadeśāj jñānaṃ labdhvā copadiṣṭajñānavṛddhau śraddhāvān tatparaḥ tatraiva niyatamanāḥ taditaraviṣayāt saṃyatendriyo 'cireṇa",
    "GSP33ramgbhpu:1226": "kālenoktalakṣaṇavipākadaśāpannaṃ jñānaṃ labhate, tathāvidhaṃ jñānaṃ labdhvā parām śāntim acireṇādhigacchati paraṃ nirvāṇam āpnoti // BhGR_4.39",
    "GSP33ramgbhpu:1227": "ajñaś cāśraddadhānaś ca saṃśayātmā vinaśyati |",
    "GSP33ramgbhpu:1228": "nāyaṃ loko 'sti na paro na sukhaṃ saṃśayātmanaḥ || BhG_4.40 ||",
    "GSP33ramgbhpu:1229": "ajñaḥ evam upadeśalabdhajñānarahitaḥ, upadiṣṭajñānavṛddhyupāye cāśraddhadhānaḥ atvaramāṇaḥ, upadiṣṭe ca jñāne saṃśayātmā saṃśayamanāḥ vinaśyati vinaṣṭo bhavati /",
    "GSP33ramgbhpu:1230": "asminn upadiṣṭe ātmayāthātmyaviṣaye jñāne saṃśayātmano 'yam api prākṛto loko nāsti, na ca paraḥ /",
    "GSP33ramgbhpu:1231": "dharmārthakāmarūpapuruṣārthāś ca na sidhyanti, kuto mokṣa ityarthaḥ;",
    "GSP33ramgbhpu:1232": "śāstrīyakarmasiddhirūpatvāt sarveṣāṃ puruṣārthānām,",
    "GSP33ramgbhpu:1233": "śāstrīyakarmajanyasiddheś ca dehātiriktātmaniścayapūrvakatvāt /",
    "GSP33ramgbhpu:1234": "ataḥ sukhalavabhāgitvam ātmani saṃśayātmano na saṃbhavati // BhGR_4.40 //",
    "GSP33ramgbhpu:1235": "yogasaṃnyastakarmāṇaṃ jñānasaṃcchinnasaṃśayam |",
    "GSP33ramgbhpu:1236": "ātmavantaṃ na karmāṇi nibadhnanti dhanañjaya || BhG_4.41 ||",
    "GSP33ramgbhpu:1237_0": "yathopadiṣṭayogena saṃnyastakarmāṇam jñānākāratāpannakarmāṇaṃ yathopadiṣṭena cātmajñānena ātmani saṃcchinnasaṃśayam, ātmavantaṃ",
    "GSP33ramgbhpu:1237_1": "manasvinam upadiṣṭārthe dṛḍhāvasthitamanasaṃ bandhahetubhūtaprācīnānantakarmāṇi na nibadhnanti // BhGR_4.41 //",
    "GSP33ramgbhpu:1238": "tasmād ajñānasaṃbhūtaṃ hṛtsthaṃ jñānāsinātmanaḥ |",
    "GSP33ramgbhpu:1239": "chittvainaṃ saṃśayaṃ yogam ātiṣṭhottiṣṭha bhārata || BhG_4.42 ||",
    "GSP33ramgbhpu:1240": "tasmād anādyajñānasaṃbhūtaṃ hṛtstham ātmaviṣayaṃ saṃśayaṃ mayopadiṣṭenātmajñānāsinā chittvā mayopadiṣṭaṃ karmayogam ātiṣṭha;",
    "GSP33ramgbhpu:1241": "tadartham uttiṣṭha bhārateti // BhGR_4.42 //",
    "GSP33ramgbhpu:1242": "******************** ADHYAYA 5 ********************",
    "GSP33ramgbhpu:1243": "caturthe 'dhyāye karmayogasya jñānākāratāpūrvakasvarūpabhedo jñānāṃśasya",
    "GSP33ramgbhpu:1244": "ca prādhānyam uktam; jñānayogādhikāriṇo 'pi",
    "GSP33ramgbhpu:1245": "karmayogasyāntargatātmajñānatvād apramādatvāt sukaratvān nirapekṣatvāc ca jyāyastvaṃ tṛtīya evoktam /",
    "GSP33ramgbhpu:1246": "idānīṃ karmayogasyātmaprāptisādhanatve jñānaniṣṭhāyāś śaighryaṃ karmayogāntargatākarṭrtvānusandhānaprakāraṃ ca pratipādya tanmūlaṃ jñānaṃ ca viśodhyate //",
    "GSP33ramgbhpu:1247": "arjuna uvāca saṃnyāsaṃ karmaṇāṃ kṛṣṇa punar yogaṃ ca śaṃsasi |",
    "GSP33ramgbhpu:1248": "yac chreya etayor ekaṃ tan me brūhi suniścitam || BhG_5.1 ||",
    "GSP33ramgbhpu:1249": "karmaṇāṃ saṃnyāsaṃ jñānayogam punaḥ karmayogaṃ ca śaṃsasi /",
    "GSP33ramgbhpu:1250": "etad uktaṃ bhavati dvitīye 'dhyāye mumukṣoḥ prathamaṃ karmayoga eva kāryaḥ,",
    "GSP33ramgbhpu:1251_0": "karmayogena mṛditāntaḥkaraṇakaṣāyasya jñānayogenātmadarśanaṃ kāryam iti pratipādya punas tṛtīyacaturthayoḥ jñānayogādhikāradaśāpannasyāpi",
    "GSP33ramgbhpu:1251_1": "karmaniṣṭhaiva jyāyasī, saiva jñānaniṣṭhānirapekṣā ātmaprāptau sādhanam iti karmaniṣṭhāṃ praśaṃśasi iti /",
    "GSP33ramgbhpu:1252": "tatraitayor jñānayogakarmayogayor ātmaprāptisādhanabhāve yad ekaṃ saukāryac chaighryāc ca śreyaḥ śreṣṭham iti suniścitam, tan me brūhi // BhGR_5.1 //",
    "GSP33ramgbhpu:1253": "śrībhagavān uvāca saṃnyāsaḥ karmayogaś ca niśśreyasakarāv ubhau |",
    "GSP33ramgbhpu:1254": "tayos tu karmasaṃnyāsāt karmayogo viśiṣyate || BhG_5.2 ||",
    "GSP33ramgbhpu:1255": "saṃnyāsaḥ jñānayogaḥ, karmayogaś ca jñānayogaśaktasyāpy ubhau nirapekṣau niśśreyasakarau",
    "GSP33ramgbhpu:1256": "tayos tu karmasaṃnyāsāj jñānayogāt karmayoga eva viśiṣyate // BhGR_5.2 //",
    "GSP33ramgbhpu:1257": "kuta ity atrāha jñeyaḥ sa nityasaṃnyāsī yo na dveṣṭi na kāṅkṣati |",
    "GSP33ramgbhpu:1258": "nirdvandvo hi mahābāho sukhaṃ bandhāt pramucyate || BhG_5.3 ||",
    "GSP33ramgbhpu:1259": "yaḥ karmayogī tadantargatātmānubhavatṛptas tadvyatiriktaṃ kim api na",
    "GSP33ramgbhpu:1260": "kāṅkṣati, tata eva kim api na dveṣṭi, tata eva dvandvasahaś ca; sa nityasaṃnyāsī nityajñānaniṣṭha iti jñeyaḥ /",
    "GSP33ramgbhpu:1261": "sa hi sukarakarmayoganiṣṭhatayā sukhaṃ bandhāt pramucyate // BhGR_5.3 //",
    "GSP33ramgbhpu:1262": "jñānayogakarmayogayor ātmaprāptisādhanabhāve 'nyonyanairapekṣyam āha sāṃkhyayogau pṛthag bālāḥ pravadanti na paṇḍitāḥ |",
    "GSP33ramgbhpu:1263": "ekam apy āsthitas samyag ubhayor vindante phalam || BhG_5.4 ||",
    "GSP33ramgbhpu:1264": "jñānayogakarmayogau phalabhedāt pṛthag bhūtau ye pravadanti, te bālāḥ aniṣpannajñānāḥ na paṇḍitāḥ akṛtsnavidaḥ /",
    "GSP33ramgbhpu:1265": "karmayogo jñānayogam eva",
    "GSP33ramgbhpu:1266": "sādhayati; jñānayogas tv eka ātmāvalokanaṃ sādhayatīti tayoḥ phalabhedena pṛthaktvaṃ vadanto na paṇḍitā ityarthaḥ /",
    "GSP33ramgbhpu:1267": "ubhayor ātmāvalokanaikaphalayor ekaphalatvena ekam apy āsthitas tad eva phalaṃ labhate // etad eva vivṛṇoti yat sāṃkhyaiḥ prāpyate sthānaṃ tad yogair api gamyate |",
    "GSP33ramgbhpu:1268": "ekaṃ sāṃkhyaṃ ca yogaṃ ca yaḥ paśyati sa paśyati || BhG_5.5 ||",
    "GSP33ramgbhpu:1269": "sāṃkhyaiḥ jñānaniṣṭhaiḥ /",
    "GSP33ramgbhpu:1270": "yad atmāvalokanarūpaṃ phalaṃ prāpyate, tad eva karmayoganiṣṭhair api prāpyate /",
    "GSP33ramgbhpu:1271": "evam ekaphalatvena ekaṃ vaikalpikaṃ sāṃkhyaṃ yogaṃ ca yaḥ paśyati, sa paśyati sa eva paṇḍita ityarthaḥ //",
    "GSP33ramgbhpu:1272": "iyān viśeṣa ity āhā saṃnyāsas tu mahābāho duḥkham āptum ayogataḥ |",
    "GSP33ramgbhpu:1273": "yogayukto munir brahma na cireṇādhigacchati || BhG_5.6 ||",
    "GSP33ramgbhpu:1274": "saṃnyāsaḥ jñānayogas tu ayogataḥ karmayogād rte prāptum aśakyaḥ;",
    "GSP33ramgbhpu:1275": "yogayuktaḥ karmayogayuktaḥ svayam eva muniḥ ātmamananaśīlaḥ sukhena karmayogaṃ sādhayitvā na cireṇa alpenaiva kālena brahmādhigacchati ātmānaṃ prāpnoti /",
    "GSP33ramgbhpu:1276": "jñānayogayuktas tu mahatā duḥkhena jñānayogaṃ sādhayati;",
    "GSP33ramgbhpu:1277": "duḥkhasādhyatvād ātmānaṃ cireṇa prāpnotītyarthaḥ // BhGR_5.6 //",
    "GSP33ramgbhpu:1278": "yogayukto viśuddhātmā vijitātmā jitendriyaḥ |",
    "GSP33ramgbhpu:1279": "sarvabhūtātmabhūtātmā kurvann api na lipyate || BhG_5.7 ||",
    "GSP33ramgbhpu:1280_0": "karmayogayuktas tu śāstrīye paramapuruṣārādhanarūpe viśuddhe karmaṇi vartamānaḥ tena viśuddhamanāḥ vijitātmā svābhyaste te",
    "GSP33ramgbhpu:1280_1": "karmaṇi vyāpṛtamanastvena sukhena vijitamanāḥ , tata eva jitendiyaḥ kartur ātmano yāthātmyānusandhānaniṣṭhatayā sarvabhūtātmabhūtātmā",
    "GSP33ramgbhpu:1280_2": "sarveṣāṃ",
    "GSP33ramgbhpu:1281": "devādibhūtānām ātmabhūta ātmā yasyāsau sarvabhūtātmabhūtātmā /",
    "GSP33ramgbhpu:1282": "ātmayāthātmyam anusandhānasya hi devādīnāṃ svasya caikākāra ātmā;",
    "GSP33ramgbhpu:1283": "devādibhedānāṃ prakṛtipariṇāmaviśeṣarūpatayātmākāratvāsaṃbhavāt /",
    "GSP33ramgbhpu:1284": "prakṛtiviyuktaḥ sarvatra devādideheṣu jñānaikākāratayā samānākāra iti",
    "GSP33ramgbhpu:1285": "“nirdoṣaṃ hi samaṃ brahma” iti anantaram eva vakṣyate /",
    "GSP33ramgbhpu:1286": "sa evaṃbhūtaḥ karma kurvann api anātmany ātmābhimānena na lipyate na saṃbadhyate /",
    "GSP33ramgbhpu:1287": "ato",
    "GSP33ramgbhpu:1288": "'cireṇātmānaṃ prāpnotītyarthaḥ // BhGR_5.7 //",
    "GSP33ramgbhpu:1289": "yataḥ saukaryāc chaighryāc ca karmayoga eva śreyān, atas tadapekṣitaṃ śṛṇu",
    "GSP33ramgbhpu:1290": "naiṣa kiñcit karomīti yukto manyeta tattvavit |",
    "GSP33ramgbhpu:1291": "paśyan śṛṇvan spṛśan jighran aśnan gacchan svapan śvasan || BhG_5.8 ||",
    "GSP33ramgbhpu:1292": "pralapan visṛjan gṛhṇan unmiṣan nimiṣann api |",
    "GSP33ramgbhpu:1293": "indriyāṇīndriyārtheṣu vartanta iti dhārayan || BhG_5.9 ||",
    "GSP33ramgbhpu:1294": "evam ātmatattvavic śrotrādīni jñānendriyāṇi, vāgādīni ca karmendriyāṇi,",
    "GSP33ramgbhpu:1295_0": "praṇāś ca svaviṣayeṣu vartanta iti dhārayan anusandhānaḥ nāhaṃ kiṃcit karomīti manyeta jñānaikasvabhāvasya mama karmamūlendriyaprāṇasaṃbandhakṛtam",
    "GSP33ramgbhpu:1295_1": "īdṛśaṃ kartṛtvam; na svarūpaprayuktam iti manyetetyarthaḥ brahmaṇy ādhāya karmāṇi saṅgaṃ tyaktvā karoti yaḥ |",
    "GSP33ramgbhpu:1296": "lipyate na sa pāpena padmapatram ivāmbhasā || BhG_5.10 ||",
    "GSP33ramgbhpu:1297": "brahmaśabdena prakṛtir ihocyate /",
    "GSP33ramgbhpu:1298": "“mama yonir mahad brahma” iti hi vakṣyate /",
    "GSP33ramgbhpu:1299_0": "indriyāṇāṃ prakṛtipariṇāmaviśeṣarūpatvena indriyākāreṇāvasthitāyāṃ prakṛtau “paśyañ chṛṇvan” ityādyuktaprakāreṇa karmāṇy",
    "GSP33ramgbhpu:1299_1": "ādhāya, phalasaṅgaṃ tyaktvā, naiva kiṃcit karomīti yaḥ karmāṇi karoti, sa prakṛtisaṃsṛṣṭatayā vartamāno 'pi prakṛtyātmābhimānarūpeṇa",
    "GSP33ramgbhpu:1299_2": "bandhahetunā pāpena na lipyate /",
    "GSP33ramgbhpu:1300": "padmapatram ivāmbhasā yathā padmapatram ambhasā saṃsṛṣṭam api na lipyate, tathā na lipyata ityarthaḥ // BhGR_5.10",
    "GSP33ramgbhpu:1301": "kāyena manasā buddhyā kevalair indriyair api |",
    "GSP33ramgbhpu:1302": "yoginaḥ karma kurvanti saṅgaṃ tyaktvātmaśuddhaye || BhG_5.11 ||",
    "GSP33ramgbhpu:1303": "kāyamanobuddhīndriyasādhyaṃ karma svargādiphalasaṅgaṃ tyaktvā yogina ātmaviśuddhaye kuranti; ātmagataprācīnakarmabandhavināśāya kurvantītyarthaḥ // BhGR_5.11 //",
    "GSP33ramgbhpu:1304": "yuktaḥ karmaphalaṃ tyaktvā śāntim āpnoti naiṣṭhikīm |",
    "GSP33ramgbhpu:1305": "ayuktaḥ kāmakāreṇa phale sakto nibadhyate || BhG_5.12 ||",
    "GSP33ramgbhpu:1306": "yuktaḥ ātmavyatiriktaphaleṣv acapalaḥ ātmaikapravaṇaḥ, karmaphalaṃ tyaktvā kevalam ātmaśuddhaye karmānuṣṭhāya naiṣṭhikīṃ śāntim āpnoti sthirām ātmānubhavarūpāṃ nirvṛtim āpnoti /",
    "GSP33ramgbhpu:1307": "ayuktaḥ ātmavyatiriktaphaleṣu capalaḥ ātmāvalokanavimukhaḥ kāmakāreṇa phale saktaḥ karmāṇi kurvan nityaṃ karmabhir badhyate nityasaṃsārī bhavati /",
    "GSP33ramgbhpu:1308": "ataḥ phalasaṅgarahitaḥ indriyākāreṇa pariṇatāyāṃ prakṛtau karmāṇi saṃnyasya ātmano bandhamocanāyaiva karmāṇi kurvītetyuktaṃ bhavati // BhGR_5.12 //",
    "GSP33ramgbhpu:1309": "atha dehākāreṇa pariṇatāyāṃ prakṛtau kartṛtvasaṃnyāsa ucyate sarvakarmāṇi manasā saṃnyasyāste sukhaṃ vaśī /",
    "GSP33ramgbhpu:1310": "navadvāre pure dehī naiva kurvan na kārayan // BhGR_5.13 //",
    "GSP33ramgbhpu:1311": "ātmanaḥ prācīnakarmamūladehasaṃbandhaprayuktam idaṃ karmaṇāṃ kartṛtvam; na svarūpaprayuktam iti vivekaviṣayeṇa manasā sarvāṇi karmāṇi navadvāre pure",
    "GSP33ramgbhpu:1312": "saṃnyasya dehī svayaṃ vaśī dehādhiṣṭhānaprayatnam akurvan dehaṃ ca naiva kārayan sukham āste sākṣād ātmanaḥ svābhāvikaṃ rūpam āha na kartṛtvaṃ na karmāṇi lokasya sṛjati prabhuḥ |",
    "GSP33ramgbhpu:1313": "na karmaphalasaṃyogaṃ svabhāvas tu pravartate || BhG_5.14 ||",
    "GSP33ramgbhpu:1314_0": "asya devatiryaṅmanuṣyasthāvarātmanā prakṛtisaṃsargeṇa vartamānasya lokasya devādyasādhāraṇaṃ kartṛtvaṃ tattadasādhāraṇāni",
    "GSP33ramgbhpu:1314_1": "karmāṇi tattatkarmajanyadevādiphalasaṃyogaṃ ca, ayaṃ prabhuḥ akarmavaśyaḥ",
    "GSP33ramgbhpu:1315": "svābhāvikasvarūpeṇāvasthita ātmā na sṛjati notpādayati /",
    "GSP33ramgbhpu:1316": "kas tarhi?",
    "GSP33ramgbhpu:1317": "svabhāvas tu pravartate /",
    "GSP33ramgbhpu:1318": "svabhāvaḥ prakṛtivāsanā /",
    "GSP33ramgbhpu:1319": "anādikālapravṛttapūrvapūrvakarmajanitadevādyākāraprakṛtisaṃsargakṛtatattadātmābhimānajanitavāsanākṛtam īdṛśaṃ kartṛtvādikaṃ sarvam; na svarūpaprayuktam ityarthaḥ // BhGR_5.14 //",
    "GSP33ramgbhpu:1320": "nādatte kasyacit pāpaṃ na caiva sukṛtaṃ vibhuḥ |",
    "GSP33ramgbhpu:1321": "ajñānenāvṛtaṃ jñānaṃ tena muhyanti jantavaḥ || BhG_5.15 ||",
    "GSP33ramgbhpu:1322": "kasyacit svasaṃbandhitayābhimatasya putrādeḥ pāpaṃ duḥkhaṃ nādatte nāpanudati /",
    "GSP33ramgbhpu:1323": "kasyacit pratikūlatayābhimatasya sukṛtaṃ sukhaṃ ca nādatte nāpanudati /",
    "GSP33ramgbhpu:1324": "yato 'yaṃ vibhuḥ; na kvācitkaḥ, na",
    "GSP33ramgbhpu:1325": "devādidehādyasādhāraṇadeśaḥ, ata eva na kasyacit saṃbandhī, na kasyacit pratikūlaś ca /",
    "GSP33ramgbhpu:1326": "sarvam idaṃ vāsanākṛtam /",
    "GSP33ramgbhpu:1327": "evaṃsvabhāvasya katham iyaṃ viparītavāsanā utpadyate? ajñānenāvṛtaṃ jñānam jñānavirodhinā",
    "GSP33ramgbhpu:1328": "pūrvapūrvakarmaṇā svaphalānubhavayogyatvāya asya jñānam āvṛtaṃ saṃkucitam",
    "GSP33ramgbhpu:1329": "/ tena jñānāvaraṇarūpeṇa karmaṇā devādidehasaṃyogas tattadātmābhimānarūpamohaś ca jāyate /",
    "GSP33ramgbhpu:1330": "tataś ca tathāvidhātmābhimānavāsanā, taducitakarmavāsanā ca; vāsanāto",
    "GSP33ramgbhpu:1331": "viparītātmābhimānaḥ, karmārambhaś copapadyate // BhGR_5.15 //",
    "GSP33ramgbhpu:1332": "“sarvaṃ jñānaplavenaiva vṛjinaṃ saṃtariṣyati /”, “jñānāgniḥ sarvakarmāṇi bhasmasātkurute tathā”, “na hi jñānena sadṛśaṃ pavitram” iti pūrvoktaṃ svakāle saṃgamayati",
    "GSP33ramgbhpu:1333": "jñānena tu tad ajñānaṃ yeṣāṃ nāśitam ātmanaḥ |",
    "GSP33ramgbhpu:1334": "teṣām ādityavaj jñānaṃ prakāśayati tat param || BhG_5.16 ||",
    "GSP33ramgbhpu:1335_0": "evaṃ vartamāneṣu sarveṣv ātmasu yeṣām ātmanām uktalakṣaṇena ātmayāthātmyopadeśajanitena ātmaviṣayeṇa aharaharabhyāsādheyātiśayena",
    "GSP33ramgbhpu:1335_1": "niratiśayapavitreṇa jñānena tat jñānāvaraṇam anādikālapravṛttānantakarmasaṃcayarūpam ajñānaṃ nāśitam, teṣāṃ tat svābhāvikaṃ",
    "GSP33ramgbhpu:1335_2": "paraṃ jñānam aparimitam asaṃkucitam ādityavat sarvaṃ yathāvasthitaṃ prakāśayati /",
    "GSP33ramgbhpu:1336": "teṣām iti vinaṣṭājñānānāṃ bahutvābhimānād",
    "GSP33ramgbhpu:1337": "ātmasvarūpabahutvam, “na tv evāhaṃ jātu nāsam” ityupakramāvagatam atra spaṣṭataram uktam",
    "GSP33ramgbhpu:1338": "na cedaṃ bahutvam upādhikṛtam; vinaṣṭājñānānām upādhigandhābhāvāt /",
    "GSP33ramgbhpu:1339": "“teṣām ādityavaj jñānam” iti vyatirekanirdeśāj jñānasya svarūpānubandhidharmatvam uktam",
    "GSP33ramgbhpu:1340": "ādityadṛṣṭāntena ca jñātṛjñānayoḥ prabhāprabhāvator ivāvasthānaṃ ca /",
    "GSP33ramgbhpu:1341": "tata eva saṃsāradaśāyāṃ jñānasya karmaṇā saṃkoco mokṣadaśāyāṃ vikāsaś copapannaḥ // BhGR_5.16",
    "GSP33ramgbhpu:1342": "tadbuddhayas tadātmanas tanniṣṭhās tatparāyaṇāḥ |",
    "GSP33ramgbhpu:1343": "gacchanty apunarāvṛttiṃ jñānanirdhūtakalmaṣāḥ || BhG_5.17 ||",
    "GSP33ramgbhpu:1344": "tadbuddhayaḥ tathāvidhātmadarśanādhyavasāyāḥ, tadātmānaḥ tadviṣayamanasaḥ,",
    "GSP33ramgbhpu:1345_0": "tanniṣṭhāḥ tadabhyāsaniratāḥ, tatparāyaṇāḥ tad eva paramaprayojanam iti manvānāḥ, evam abhyasyamānena jñānena nirdhūtaprācīnakalmaṣāḥ",
    "GSP33ramgbhpu:1345_1": "tathāvidham ātmanam apunarāvṛttiṃ gacchanti yad avasthād ātmanaḥ punarāvṛttir na vidyate, sa ātmā apunarāvṛttiḥ /",
    "GSP33ramgbhpu:1346": "svena rūpeṇāvasthitam ātmānaṃ gacchantītyarthaḥ // BhGR_5.17 //",
    "GSP33ramgbhpu:1347": "vidyāvinayasaṃpanne brāhmaṇe gavi hastini |",
    "GSP33ramgbhpu:1348": "śuni caiva śvapāke ca paṇḍitāḥ samadarśinaḥ || BhG_5.18 ||",
    "GSP33ramgbhpu:1349": "vidyāvinayasaṃpanne, kevalabrāhmaṇe, gohastiśvaśvapacādiṣu atyantaviṣamākāratayā pratīyamāneṣu ātmasu paṇḍitāḥ ātmayāthātmyavidaḥ,",
    "GSP33ramgbhpu:1350": "jñānaikākāratayā sarvatra samadarśinaḥ viṣamākāras tu prakṛteḥ, nātmanaḥ;",
    "GSP33ramgbhpu:1351": "ātmā tu sarvatra jñānaikākāratayā sama iti paśyantītyarthaḥ // BhGR_5.18",
    "GSP33ramgbhpu:1352": "ihaiva tair jitas svargo yeṣāṃ sāmye sthitaṃ manaḥ |",
    "GSP33ramgbhpu:1353": "nirdoṣaṃ hi samaṃ brahma tasmād brahmaṇi te sthitāḥ || BhG_5.19 ||",
    "GSP33ramgbhpu:1354": "ihaiva sādhanānuṣṭhānadaśāyām eva taiḥ sargo jitaḥ saṃsāro jitaḥ; yeṣām uktarītyā sarveṣv ātmasu sāmye sthitaṃ manaḥ /",
    "GSP33ramgbhpu:1355": "nirdoṣaṃ hi samaṃ brahma /",
    "GSP33ramgbhpu:1356": "prakṛtisaṃsargadoṣaviyuktatayā samam ātmavastu hi bramha /",
    "GSP33ramgbhpu:1357": "ātmasāmye sthitāś ced brahmaṇi sthitā eva te; brahmaṇi sthitir eva hi sṃsārajayaḥ /",
    "GSP33ramgbhpu:1358": "ātmasu jñānaikākāratayā sāmyam evānusandhānā muktā evetyarthaḥ //",
    "GSP33ramgbhpu:1359": "yena prakāreṇāvathitasya karmayoginaḥ samadarśanarūpo jñanavipāko bhavati,",
    "GSP33ramgbhpu:1360": "taṃ prakāram upadiśati na prahṛṣyet priyaṃ prāpya nodvijet prāpya cāpriyam |",
    "GSP33ramgbhpu:1361": "sthirabuddhir asaṃmūḍho brahmavid brahmaṇi sthitaḥ || BhG_5.20 ||",
    "GSP33ramgbhpu:1362": "yādṛśadehasthasya yadavasthasya prācīnakarmavāsanayā yat priyaṃ bhavati,",
    "GSP33ramgbhpu:1363": "yac cāpriyam, tadubhayaṃ prāpya harṣodvegau na kuryāt /",
    "GSP33ramgbhpu:1364": "katham?",
    "GSP33ramgbhpu:1365": "sthirabuddhiḥ sthire ātmani buddhir yasya saḥ sthirabuddhiḥ, asaṃmūḍho asthieṇa śarīreṇa sthiram ātmānam ekīkṛtya mohaḥ saṃmohaḥ; tadrahitaḥ /",
    "GSP33ramgbhpu:1366": "tac ca katham? brahmavid brahmaṇi sthitaḥ /",
    "GSP33ramgbhpu:1367": "upadeśena brahmavit san tasmin brahmaṇy abhyāsayuktaḥ /",
    "GSP33ramgbhpu:1368_0": "etad uktaṃ bhavati tattvavidām upadeśena ātmayāthātmyavid bhūtvā tatraiva yatamāno dehātmābhimānaṃ parityajya sthirarūpātmāvalokanapriyānubhave",
    "GSP33ramgbhpu:1368_1": "vyavasthitaḥ asthire prākṛte priyāpriye prāpya harṣodevegau na kuryād iti // BhGR_5.20 //",
    "GSP33ramgbhpu:1369": "bāhyasparśeṣv asaktātmā vindaty ātmani yaḥ sukham |",
    "GSP33ramgbhpu:1370": "sa brahmayogayuktātmā sukham akṣayam aśnute || BhG_5.21 ||",
    "GSP33ramgbhpu:1371": "evamuktena prakāreṇa bāhyasparśeṣu ātmavyatiriktaviṣayānubhaveṣu,",
    "GSP33ramgbhpu:1372_0": "asaktātmā asaktamanāḥ antarātmany eva yaḥ sukhaṃ vindati labhate, sa prakṛtyabhyāsaṃ vihāya brahmayogayuktātmā brahmābhyāsayuktamanāḥ",
    "GSP33ramgbhpu:1372_1": "brahmānubhavarūpam akṣayaṃ sukhaṃ prāpnoti // prākṛtasya bhogasya sutyajatām āha ye hi saṃsparśajā bhogā duḥkhayonaya eva",
    "GSP33ramgbhpu:1372_2": "te |",
    "GSP33ramgbhpu:1373": "ādyantavantaḥ kaunteya na teṣu ramate budhaḥ || BhG_5.22 ||",
    "GSP33ramgbhpu:1374": "viṣayendriyasparśajāḥ ye bhogāḥ duḥkhayonayas te duḥkhodarkāḥ /",
    "GSP33ramgbhpu:1375": "ādyantavantaḥ alpakālavartino hi upalabhyante /",
    "GSP33ramgbhpu:1376": "na teṣu tadyāthātmyavid ramate // BhGR_5.22 //",
    "GSP33ramgbhpu:1377": "śaknotīhaiva yaḥ soḍhuṃ prāk śarīravimokṣaṇāt |",
    "GSP33ramgbhpu:1378": "kāmakrodhodbhavaṃ vegaṃ sa yuktaḥ sa sukhī naraḥ || BhG_5.23 ||",
    "GSP33ramgbhpu:1379": "śarīravimokṣaṇāt prāk ih+eva sādhanānuṣṭhānadaśāyam eva ātmānubhavaprītyā",
    "GSP33ramgbhpu:1380": "kāmakrodhodbhavaṃ vegaṃ soḍhuṃ niroddhuṃ yaḥ śaknoti, sa yuktaḥ ātmānubhavāyārhaḥ /",
    "GSP33ramgbhpu:1381": "sa eva śarīravimokṣottarakālam ātmānubhavaikasukhas saṃpatsyate // BhGR_5.23 //",
    "GSP33ramgbhpu:1382": "yo 'ntassukho 'ntarārāmas tathāntarjyotir eva yaḥ |",
    "GSP33ramgbhpu:1383": "sa yogī brahma nirvāṇaṃ brahmabhūto 'dhigacchati || BhG_5.24 ||",
    "GSP33ramgbhpu:1384": "yo bāhyaviṣayānubhavaṃ sarvaṃ vihāya antassukhaḥ ātmānubhavaikasukhaḥ,",
    "GSP33ramgbhpu:1385": "antarārāmaḥ ātmaikodyānaḥ svaguṇair ātmaiva sukhavardhako yasya sa",
    "GSP33ramgbhpu:1386": "tathoktaḥ, tathāntarjyotiḥ ātmaikajñāno yo vartate, sa brahmabhūto yogī",
    "GSP33ramgbhpu:1387": "brahmanirvāṇam ātmānubhavasukhaṃ prāpnoti // BhGR_5.24 //",
    "GSP33ramgbhpu:1388": "labhante brahmanirvāṇam ṛṣayaḥ kṣīṇakalmaṣāḥ |",
    "GSP33ramgbhpu:1389": "chinnadvaidhā yatātmānas sarvabhūtahite ratāḥ || BhG_5.25 ||",
    "GSP33ramgbhpu:1390": "cchinnadvaidhāḥ śītoṣṇādidvandvair vimuktāḥ, yatātmānaḥ ātmany eva",
    "GSP33ramgbhpu:1391": "niyamitamanasaḥ, sarvabhūtahite ratāḥ ātmavat sarveṣāṃ bhūtānāṃ hiteṣv eva",
    "GSP33ramgbhpu:1392": "niratāḥ, ṛṣayaḥ draṣṭāraḥ ātmāvalokanaparāḥ, ya evambhūtās te",
    "GSP33ramgbhpu:1393": "kṣīṇāśeṣātmaprāptivirodhikalmaṣāḥ brahmanirvāṇaṃ labhante // BhGR_5.25 //",
    "GSP33ramgbhpu:1394": "uktalakṣaṇānāṃ brahma atyantasulabham ity āha kāmakrodhaviyuktānāṃ yatīnāṃ yatacetasām |",
    "GSP33ramgbhpu:1395": "abhito brahmanirvāṇaṃ vartate vijitātmanām || BhG_5.26 ||",
    "GSP33ramgbhpu:1396": "kāmakrodhviyuktānāṃ yatīnāṃ yatanaśīlānāṃ yatacetasāṃ niyamitamanasāṃ vijitātmanāṃ vijitamanasāṃ, brahmanirvāṇam abhito vartate /",
    "GSP33ramgbhpu:1397": "evaṃbhūtānāṃ hastasthaṃ brahmanirvāṇam ityarthaḥ // BhGR_5.26 //",
    "GSP33ramgbhpu:1398": "uktaṃ karmayogaṃ svalakṣyabhūtayogaśiraskam upasaṃharati sparśān kṛtvā bahir bāhyāṃś cakṣuś caivāntare bhruvoḥ |",
    "GSP33ramgbhpu:1399": "prāṇāpānau samau kṛtvā nāsābhyantaracāriṇau || BhG_5.27 ||",
    "GSP33ramgbhpu:1400": "yatendriyamanobuddhir munir mokṣaparāyaṇaḥ |",
    "GSP33ramgbhpu:1401": "vigatecchābhayakrodho yaḥ sadā mukta eva saḥ || BhG_5.28 ||",
    "GSP33ramgbhpu:1402": "bāhyān viṣayasparśān bahiḥ kṛtvā bāhyendriyavyāpāraṃ sarvam upasaṃhṛtya,",
    "GSP33ramgbhpu:1403_0": "yogayogyāsane ṛjukāya upaviśya cakṣuṣī bhruvor antare nāsāgre vinyasya nāsābhyantaracāriṇau prāṇāpānau samau kṛtvā ucchvāsaniśvāsau",
    "GSP33ramgbhpu:1403_1": "samagatī kṛtvā ātmāvalokanād anyatra pravṛttyanarhendriyamanobuddhiḥ, tata eva vigatecchābhayakrodhaḥ, mokṣaparāyaṇaḥ mokṣaikaprayojanaḥ,",
    "GSP33ramgbhpu:1403_2": "muniḥ ātmāvalokanaśīlaḥ yaḥ, saḥ sadā mukta eva sādhyadaśāyām iva sādhanadaśāyām api mukta evetyarthaḥ // BhGR_5.27 uktasya",
    "GSP33ramgbhpu:1403_3": "nityanaimittikakarmetikartavyatākasya karmayogasya yogaśiraskasya suśakatām āha bhoktāraṃ yajñatapasāṃ sarvalokamaheśvaram |",
    "GSP33ramgbhpu:1404": "suhṛdaṃ sarvabhūtānāṃ jñātvā mām śāntim ṛcchati || BhG_5.29 ||",
    "GSP33ramgbhpu:1405": "yajñatapasāṃ bhoktāraṃ sarvalokamaheśvaraṃ sarvabhūtānāṃ suhṛdaṃ māṃ jñātvā śāntim ṛcchati, karmayogakaraṇa eva sukham ṛcchati /",
    "GSP33ramgbhpu:1406": "sarvalokamaheśvaraṃ sarveṣāṃ lokeśvarāṇām apīśvaram; “tam īśvarāṇāṃ paramaṃ maheśvaram” iti hi śrūyate /",
    "GSP33ramgbhpu:1407": "māṃ sarvalokamaheśvaraṃ sarvasuhṛdaṃ jñātvā madārādhanarūpaḥ karmayoga iti sukhena tatra pravartata",
    "GSP33ramgbhpu:1408": "suhṛda ārādhanāya hi sarve pravartante // BhGR_5.29 //",
    "GSP33ramgbhpu:1409": "******************** ADHYAYA 6 ********************",
    "GSP33ramgbhpu:1410": "śrībhagavān uvāca anāśritaḥ karmaphalaṃ kāryaṃ karma karoti yaḥ |",
    "GSP33ramgbhpu:1411": "sa saṃnyasī ca yogī ca na niragnir na cākriyaḥ || BhG_6.1 ||",
    "GSP33ramgbhpu:1412": "uktaḥ karmayogaḥ saparikaraḥ, idānīṃ jñānayogakarmayogasādhyātmāvalokanarūpayogābhyāsavidhir ucyate /",
    "GSP33ramgbhpu:1413": "tatra karmayogasya nirapekṣayogasādhanatvaṃ draḍhayituṃ jñānākāraḥ karmayogo yogaśirasko 'nūdyate",
    "GSP33ramgbhpu:1414": "karmaphalaṃ svargādikam anāśritaḥ, kāryaṃ karmānuṣṭhānam eva kāryam,",
    "GSP33ramgbhpu:1415": "sarvātmanāsmatsuhṛdbhūtaparamapuruṣārādhanarūpatayā karmaiva mama",
    "GSP33ramgbhpu:1416": "prayojanam, na tatsādhyaṃ kiṃcid iti yaḥ karma karoti; sa saṃnyāsī ca",
    "GSP33ramgbhpu:1417": "jñānayoganiṣṭhaś ca; yogī ca karmayoganiṣṭhaś ca;",
    "GSP33ramgbhpu:1418": "ātmāvalokanarūpayogasādhanabhūtobhayaniṣṭha ityarthaḥ /",
    "GSP33ramgbhpu:1419": "na niragnir na cākriyaḥ na coditayajñādikarmasv apravṛttaḥ, na ca kevalajñānaniṣṭhaḥ /",
    "GSP33ramgbhpu:1420": "tasya hi jñananiṣṭhaiva, karmayoganiṣṭhasya tūbhayam astītyabhiprāyaḥ //",
    "GSP33ramgbhpu:1421": "uktalakṣaṇakarmayoge jñānam apy astīty āha yaṃ saṃnyāsa iti prāhur yogaṃ taṃ viddhi pāṇḍava",
    "GSP33ramgbhpu:1422": "na hy asaṃnyastasaṅkalpo yogī bhavati kaścana || BhG_6.2 ||",
    "GSP33ramgbhpu:1423": "yaṃ saṃnyāsa iti jñānayoga iti, ātmayāthātmyajñānam iti prāhuḥ, taṃ karmayogam eva viddhi",
    "GSP33ramgbhpu:1424": "tad upapādayati na hy asaṃnyastasaṃkalpo yogī bhavati kaścana /",
    "GSP33ramgbhpu:1425": "ātmayāthātmyānusandhānena anātmani prakṛtau ātmasaṅkalpaḥ saṃnyastaḥ parityakto yena sa saṃnyastasaṅkalpaḥ;",
    "GSP33ramgbhpu:1426": "anevaṃbhūtaḥ asaṃnyastasaṅkalpaḥ /",
    "GSP33ramgbhpu:1427": "na hy ukteṣu karmayogiṣv anevaṃbhūtaḥ kaścana karmayogī bhavati; “yasya sarve samārambhāḥ",
    "GSP33ramgbhpu:1428": "iti hy uktam // BhGR_6.2 //",
    "GSP33ramgbhpu:1429": "karmayoga evāpramādena yogaṃ sādhayatīty āha ārurukṣor muner yogaṃ karma kāraṇam ucyate |",
    "GSP33ramgbhpu:1430": "yogārūḍhasya tasyaiva śamaḥ kāraṇam ucyate || BhG_6.3 ||",
    "GSP33ramgbhpu:1431": "yogam ātmāvalokanaṃ prāptum icchor mumukṣoḥ karmayoga eva kāraṇam ucyate /",
    "GSP33ramgbhpu:1432": "tasyaiva yogārūḍhasya pratiṣṭhitayogasyaiva, śamaḥ karmanivṛttiḥ kāraṇam",
    "GSP33ramgbhpu:1433": "ucyate /",
    "GSP33ramgbhpu:1434": "yāvad ātmāvalokanarūpamokṣāvāpti karma kāryam ityarthaḥ //",
    "GSP33ramgbhpu:1435": "kadā pratiṣṭhitayogo bhavatīty atrāha yadā hi nendriyārtheṣu na karmasv anuṣajjate |",
    "GSP33ramgbhpu:1436": "sarvasaṅkalpasaṃnyāsī yogārūḍhas tadocyate || BhG_6.4 ||",
    "GSP33ramgbhpu:1437_0": "yadāyaṃ yogī tv ātmaikānubhavasvabhāvatayā indriyārtheṣu ātmavyatiriktaprākṛtaviṣayeṣu, tatsaṃbandhiṣu ca karmasu nānuṣajjate",
    "GSP33ramgbhpu:1437_1": "na saṅgam arhati, tadā hi sarvasaṅkalpasamnyāsī yogārūḍha ity ucyate /",
    "GSP33ramgbhpu:1438": "tasmād ārurukṣor viṣayānubhavārhatayā tadananuṣaṅgābhyāsarūpaḥ karmayoga eva yoganiṣpattikāraṇam",
    "GSP33ramgbhpu:1439": "ato viṣayānanuṣaṅgābhyāsarūpaṃ karmayogam eva ārurukṣuḥ kuryāt // BhGR_6.4 //",
    "GSP33ramgbhpu:1440": "tad evāha uddhared ātmanātmānaṃ nātmānam avasādayet |",
    "GSP33ramgbhpu:1441": "ātmaiva hy ātmano bandhur ātmaiva ripur ātmanaḥ || BhG_6.5 ||",
    "GSP33ramgbhpu:1442": "ātmanā manasā; viṣayānanuṣaktena ātmānam uddharet /",
    "GSP33ramgbhpu:1443": "tadviparītena manasā ātmānaṃ nāvasādayet /",
    "GSP33ramgbhpu:1444": "ātmaiva mana eva hy ātmano bandhuḥ; tad evātmano ripuḥ // BhGR_6.5 //",
    "GSP33ramgbhpu:1445": "bandhur ātmātmanas tasya yenātmaivātmanā jitaḥ |",
    "GSP33ramgbhpu:1446": "anātmanas tu śatrutve vartetātmaiva śatruvat || BhG_6.6 ||",
    "GSP33ramgbhpu:1447": "yena puruṣeṇa svenaiva svamano viṣayebhyo jitam, tanmanas tasya bandhuḥ /",
    "GSP33ramgbhpu:1448": "anātmanaḥ ajitamanasaḥ svakīyam eva manaḥ svasya śatruvac śatrutve varteta svaniśśreyasaviparīte vartetetyarthaḥ /",
    "GSP33ramgbhpu:1449": "yathoktaṃ bhagavatā parāśareṇāpi,",
    "GSP33ramgbhpu:1450": "“mana eva manuṣyāṇāṃ kāraṇaṃ bandhamokṣayoḥ /",
    "GSP33ramgbhpu:1451": "bandhāya viṣayāsaṅgi muktyaiva nirviṣayaṃ manaḥ // BhGR_6.” iti //6//",
    "GSP33ramgbhpu:1452": "yogārambhayogyā avasthocyate jitātmanaḥ praśāntasya paramātmā samāhitaḥ |",
    "GSP33ramgbhpu:1453": "śītoṣṇasukhaduḥkheṣu tathā mānāvamānayoḥ || BhG_6.7 ||",
    "GSP33ramgbhpu:1454": "śītoṣṇasukhaduḥkheṣu mānāvamānayoś ca jitātmanaḥ jitamanasaḥ vikārarahitamanasaḥ praśāntasya manasi paramātmā samāhitaḥ samyagāhitaḥ /",
    "GSP33ramgbhpu:1455": "svarūpeṇāvasthitaḥ pratyagātmātra paramātmety ucyate; tasyaiva prakṛtatvāt /",
    "GSP33ramgbhpu:1456": "tasyāpi pūrvapūrvāvasthāpekṣayā paramātmatvāt /",
    "GSP33ramgbhpu:1457": "ātmā paraṃ samāhita iti vānvayaḥ // BhGR_6.7 //",
    "GSP33ramgbhpu:1458": "jñānavijñānatṛptātmā kūṭastho vijitendriyaḥ |",
    "GSP33ramgbhpu:1459": "yukta ity ucyate yogī samaloṣṭāśmakāñcanaḥ || BhG_6.8 ||",
    "GSP33ramgbhpu:1460_0": "jñānavijñānatṛptātmā ātmasvarūpaviṣayeṇa jñānena, tasya ca prakṛtivisajātīyākāraviṣayeṇa jñānena ca tṛptamanāḥ kūṭasthaḥ",
    "GSP33ramgbhpu:1460_1": "devādyavasthāsv anuvartamānasarvasādhāraṇajñānaikākārātmani sthitaḥ, tata eva vijitendriyaḥ, samaloṣṭāśmakāñcanaḥ prakṛtiviviktasvarūpaniṣṭhatayā",
    "GSP33ramgbhpu:1460_2": "prākṛtavastuviśeṣeṣu bhogyatvābhāvāl loṣṭāśmakāñcaneṣu samaprayojanaḥ yaḥ karmayogī, sa yukta ity ucyate ātmāvalokanarūpayogābhyāsārha",
    "GSP33ramgbhpu:1460_3": "ity ucyate //",
    "GSP33ramgbhpu:1461": "tathā ca suhṛnmitrāryudāsīnamadhyasthadveṣyabandhuṣu |",
    "GSP33ramgbhpu:1462": "sādhuṣv api ca pāpeṣu samabuddhir viśiṣyate || BhG_6.9 ||",
    "GSP33ramgbhpu:1463": "vayoviśeṣānaṅgīkāreṇa svahitaiṣiṇaḥ suhṛdaḥ; savayaso hitaiṣiṇo mitrāṇi,",
    "GSP33ramgbhpu:1464": "arayo nimittato 'narthecchavaḥ; ubhayahetvabhāvād ubhayarahitā udāsīnāḥ;",
    "GSP33ramgbhpu:1465": "janmata evobhayarahitā madhyasthāḥ; janmata evānicchecchavo dveṣyāḥ;",
    "GSP33ramgbhpu:1466": "janmata eva hitaiṣiṇo bandhavaḥ, sādhavo dharmaśīlāḥ; pāpāḥ pāpaśīlāḥ;",
    "GSP33ramgbhpu:1467": "ātmaikaprayojanatayā suhṛnmitrādibhiḥ prayojanābhāvād virodhābhāvāc ca teṣu samabuddhir yogābhyāsārhatve viśiṣyate // BhGR_6.9 //",
    "GSP33ramgbhpu:1468": "yogī yuñjīta satatam ātmānaṃ rahasi sthitaḥ |",
    "GSP33ramgbhpu:1469": "ekākī yatacittātmā nirāśīr aparigrahaḥ || BhG_6.10 ||",
    "GSP33ramgbhpu:1470": "yogī uktaprakārakarmayoganiṣṭhaḥ, satatam aharaharyogakāle ātmānaṃ yuñjīta ātmānaṃ yuktaṃ kurvīta /",
    "GSP33ramgbhpu:1471": "svadarśananiṣṭhaṃ kurvītetyarthaḥ; rahasi janavarjite niśśabde deśe sthitaḥ, ekākī tatrāpi na sadvitīyaḥ,",
    "GSP33ramgbhpu:1472": "yatacittātmā yatacittamanaskaḥ, nirāśīḥ ātmavyatirikte kṛtsne vastuni nirapekṣaḥ aparigrahaḥ tadvyatirikte kasmiṃścid api mamatārahitaḥ //",
    "GSP33ramgbhpu:1473": "śucau deśe pratiṣṭhāpya sthiram āsanam ātmanaḥ |",
    "GSP33ramgbhpu:1474": "nātyucchritaṃ nātinīcaṃ celājinakuśottaram || BhG_6.11 ||",
    "GSP33ramgbhpu:1475": "tatraikāgraṃ manaḥ kṛtvā yatacittendriyakriyaḥ |",
    "GSP33ramgbhpu:1476": "upaviśyāsane yuñjyād yogam ātmaviśuddhaye || BhG_6.12 ||",
    "GSP33ramgbhpu:1477_0": "śucau deśe aśucibhiḥ puruṣair anadhiṣṭhite aparigṛhīte ca aśucibhir vastubhir aspṛṣṭe ca pavitrabhūte deśe, dārvādinirmitaṃ",
    "GSP33ramgbhpu:1477_1": "nātyucchritaṃ nātinīcaṃ celājinakuśottaraṃ āsanaṃ pratiṣṭhāpya tasmin manaḥprasādakare",
    "GSP33ramgbhpu:1478_0": "sāpāśraye upaviśya yogaikāgraṃ manaḥ kṛtvā yatacittendriyakriyaḥ sarvātmanopasaṃhṛtacittendriyakriyaḥ ātmaviśuddhaye bandhanivṛttaye",
    "GSP33ramgbhpu:1478_1": "yogaṃ yuñjyād atmāvalokanaṃ kurvīta // BhGR_6.11 //12 //",
    "GSP33ramgbhpu:1479": "samaṃ kāyaśirogrīvaṃ dhārayan acalaṃ sthiram |",
    "GSP33ramgbhpu:1480": "saṃprekṣya nāsikāgraṃ svaṃ deśaś cānavalokayan || BhG_6.13 ||",
    "GSP33ramgbhpu:1481": "praśāntātmā vigatabhīḥ brahmacārivrate sthitaḥ |",
    "GSP33ramgbhpu:1482": "manaḥ saṃyamya maccitto yukta āsīta matparaḥ || BhG_6.14 ||",
    "GSP33ramgbhpu:1483": "kāyaśirogrīvaṃ samam acalaṃ sāpāśrayatayā sthiraṃ dhārayan, diśaś",
    "GSP33ramgbhpu:1484": "cānavaloakayan, svanāsikāgraṃ saṃprekṣya, praśāntātmā atyantanirvṛtamanāḥ,",
    "GSP33ramgbhpu:1485": "vigatabhīr brahmacaryayukto manaḥ saṃyamya maccitto yuktaḥ avahito matpara āsīta mām eva cintyan āsīta // BhGR_6.13 //14//",
    "GSP33ramgbhpu:1486": "yuñjann evaṃ sadātmānaṃ yogī niyatamānasaḥ |",
    "GSP33ramgbhpu:1487": "śāntiṃ nirvāṇaparamāṃ matsaṃsthām adhigacchati || BhG_6.15 ||",
    "GSP33ramgbhpu:1488": "evaṃ mayi parasmin brahmaṇi puruṣottame manasaś śubhāśraye sadā ātmānaṃ manaḥ yuñjan niyatamānasaḥ matsparśavitrīkṛtamānasatayā niścalamānasaḥ,",
    "GSP33ramgbhpu:1489": "mām eva cintayan matsaṃsthāṃ nirvāṇaparamāṃ śāntim adhigacchati nirvāṇakāṣṭhārūpāṃ matsaṃsthāṃ mayi saṃsthitāṃ śāntim adhigacchati //",
    "GSP33ramgbhpu:1490": "evam ātmayogam ārabhamāṇasya manonairmalyahetubhūtāṃ manaso bhagavati śubhāśraye sthitim abhidhāya anyad api yogopakaraṇam āha nātyaśnatas tu yogo 'sti na caikāntam anaśnataḥ |",
    "GSP33ramgbhpu:1491": "na cātisvapnaśīlasya jāgrato naiva cārjuna || BhG_6.16 ||",
    "GSP33ramgbhpu:1492": "yuktāhāravihārasya yuktaceṣṭasya karmasu |",
    "GSP33ramgbhpu:1493": "yuktasvapnāvabodhasya yogo bhavati duḥkhahā || BhG_6.17 ||",
    "GSP33ramgbhpu:1494": "atyaśanānaśane yogavirodhinī; ativihārāvihārau ca tathātimātrasvapnajāgarye; tathā cātyāyāsānāyāsau",
    "GSP33ramgbhpu:1495": "mitāhāravihārasya mitāyāsasya mitasvapnāvabodhasya sakaladuḥkhahā bandhanāśanaḥ yogaḥ saṃpanno bhavati // BhGR_6.16 //17//",
    "GSP33ramgbhpu:1496": "yadā viniyataṃ cittam ātmany evāvatiṣṭhate |",
    "GSP33ramgbhpu:1497": "nisspṛhaḥ sarvakāmebhyo yukta ity ucyate tadā || BhG_6.18 ||",
    "GSP33ramgbhpu:1498_0": "yadā prayojanaviṣayaṃ cittam ātmany eva viniyatam viśeṣeṇa niyataṃ niratiśayaprayojanatayā tatraiva niyataṃ niścalam avatiṣṭhate,",
    "GSP33ramgbhpu:1498_1": "tadā sarvakāmebhyo nisspṛhas san yukta ity ucyate yogārha ity ucyate //",
    "GSP33ramgbhpu:1499": "yathā dīpo nivātastho neṅgate sopamā smṛtā |",
    "GSP33ramgbhpu:1500": "yogino yatacittasya yuñjato yogam ātmanaḥ || BhG_6.19 ||",
    "GSP33ramgbhpu:1501": "nivātastho dīpo yathā neṅgate na calati; acalas saprabhas tiṣṭhati;",
    "GSP33ramgbhpu:1502_0": "yatacittasya nivṛttasakaletaramanovṛtteḥ yoginaḥ ātmani yogaṃ yuñjataḥ ātmasvarūpasya sopamā; nivātasthatayā niścalasaprabhadīpavan",
    "GSP33ramgbhpu:1502_1": "nivṛttasakalamanovṛttitayā niścalo jñānaprabha ātmā tiṣṭhaītyarthaḥ //",
    "GSP33ramgbhpu:1503": "yatroparamate cittaṃ niruddhaṃ yogasevayā /",
    "GSP33ramgbhpu:1504": "yatra caivātmanātmānaṃ paśyan ātmani tuṣyati /20//",
    "GSP33ramgbhpu:1505": "sukham ātyantikaṃ yat tad buddhigrāhyam atīndriyam |",
    "GSP33ramgbhpu:1506": "vetti yatra na caivāyaṃ sthitaś calati tattvataḥ || BhG_6.21 ||",
    "GSP33ramgbhpu:1507": "yaṃ labdhvā cāparaṃ lābhaṃ manyate nādhikaṃ tataḥ |",
    "GSP33ramgbhpu:1508": "yasmin sthito na duḥkhena guruṇāpi vicālyate || BhG_6.22 ||",
    "GSP33ramgbhpu:1509": "taṃ vidyād duḥkhasaṃyogaviyogaṃ yogasaṃjñitam |",
    "GSP33ramgbhpu:1510": "sa niścayena yoktavyo yogo 'nirviṇṇacetasā || BhG_6.23 ||",
    "GSP33ramgbhpu:1511": "yogasevayā hetunā sarvatra niruddhaṃ cittaṃ yatra yoge uparamate atiśayitasukham idam iti ramate, yatra ca yoge ātmanā manasā ātmānaṃ",
    "GSP33ramgbhpu:1512": "paśyan anyanirapekṣam ātmany eva tuṣyati, yat tad atīndriyam",
    "GSP33ramgbhpu:1513": "ātmabuddhyekagrāhyam ātyantikaṃ sukhaṃ yatra ca yoge vetti anubhavati,",
    "GSP33ramgbhpu:1514": "yatra ca yoge sthitaḥ sukhātirekeṇa tattvataḥ tadbhāvān na calati, yaṃ yogaṃ labdhvā yogād viratas tam eva kāṅkṣamāṇo nāparaṃ lābhaṃ tato 'dhikaṃ",
    "GSP33ramgbhpu:1515_0": "manyate, yasmiṃś ca yoge sthito virato 'pi guṇavat putraviyogādinā guruṇāpi duḥkhena na vicālyate, taṃ duḥkhasaṃyogaviyogaṃ",
    "GSP33ramgbhpu:1515_1": "duḥkhasaṃyogapratyanīkākāraṃ yogaśabdābhidheyaṃ vidyāt sa evaṃrūpo yoga iti ārambhadaśāyāṃ niścayena anirviṇṇacetasā hṛṣṭacetasā",
    "GSP33ramgbhpu:1515_2": "yogo yoktavyaḥ //",
    "GSP33ramgbhpu:1516": "saṅkalpaprabhavān kāmāṃs tyaktvā sarvān aśeṣataḥ |",
    "GSP33ramgbhpu:1517": "manasaivendriyagrāmaṃ viniyamya samantataḥ || BhG_6.24 ||",
    "GSP33ramgbhpu:1518": "śanaiś śanair uparamed buddhyā dhṛtigṛhītayā |",
    "GSP33ramgbhpu:1519": "ātmasaṃsthaṃ manaḥ kṛtvā na kiṃcid api cintayet || BhG_6.25 ||",
    "GSP33ramgbhpu:1520": "sparśajāḥ saṅkalpajāś ceti dvividhāḥ kāmāḥ, sparśajāḥ śītoṣṇādayaḥ,",
    "GSP33ramgbhpu:1521": "saṅkalpajāḥ putrakṣetrādayaḥ /",
    "GSP33ramgbhpu:1522": "tatra saṅkalpaprabhavāḥ svarūpeṇaiva tyaktuṃ śakyāḥ /",
    "GSP33ramgbhpu:1523_0": "tān sarvān manasaiva tadanvayānusandhānena tyaktvā sparśajeṣv avarjanīyeṣu tannimittaharṣodvegau tyaktvā samantataḥ sarvasmād",
    "GSP33ramgbhpu:1523_1": "viṣayāt sarvam indriyagrāmaṃ viniyamya śanaiś śanair dhṛtigṛhītayā vivekaviṣayayā buddhyā sarvasmād ātmavyatiriktād uparamya",
    "GSP33ramgbhpu:1523_2": "ātmasaṃsthaṃ manaḥ kṛtvā na kiñcid api cintayet // BhGR_6.24 //25 //",
    "GSP33ramgbhpu:1524": "yato yato niścarati manaś cañcalam asthiram |",
    "GSP33ramgbhpu:1525": "tatas tato niyamyaitad ātmany eva vaśaṃ nayet || BhG_6.26 ||",
    "GSP33ramgbhpu:1526": "calasvabhāvatayātmany asthiraṃ manaḥ yato yato viṣayaprāvaṇyahetoḥ bahiḥ",
    "GSP33ramgbhpu:1527": "niścarati, tatas tato yatnena mano niyamya ātmany eva atiśayitasukhabhāvanayā vaśaṃ nayet praśāntamanasaṃ hy enaṃ yoginaṃ sukham uttamam |",
    "GSP33ramgbhpu:1528": "upaiti śāntarajasaṃ brahmabhūtam akalmaṣam || BhG_6.27 ||",
    "GSP33ramgbhpu:1529": "praśāntamanasam ātmani niścalamanasam, ātmanyastamanasaṃ tad eva hetor",
    "GSP33ramgbhpu:1530": "dagdhāśeṣakalmaṣam, tata eva śāntarajasaṃ vinaṣṭarajoguṇam, tata eva brahmabhūtaṃ svasvarūpeṇāvasthitam enaṃ yoginam ātmasvarūpānubhavarūpam uttamaṃ sukham upaiti /",
    "GSP33ramgbhpu:1531": "hīti hetau; uttamasukharūpatvād ātmasvarūpasyetyarthaḥ // BhGR_6.27 //",
    "GSP33ramgbhpu:1532": "evaṃ yuñjan sadātmānaṃ yogī vigatakalmaṣaḥ |",
    "GSP33ramgbhpu:1533": "sukhena brahmasaṃsparśam atyantaṃ sukham aśnute || BhG_6.28 ||",
    "GSP33ramgbhpu:1534": "evam uktaprakāreṇātmānaṃ yuñjan tenaiva vigataprācīnasamastakalmaṣo brahmasaṃsparśaṃ brahmānubhavarūpaṃ sukham atyantam aparimitaṃ sukhena anāyāsena sadāśunute // BhGR_6.28 //",
    "GSP33ramgbhpu:1535": "atha yogavipākadaśā catuṣprakārocyate sarvabhūtastham ātmānaṃ sarvabhūtāni cātmani |",
    "GSP33ramgbhpu:1536": "īkṣate yogayuktātmā sarvatra samadarśanaḥ || BhG_6.29 ||",
    "GSP33ramgbhpu:1537_0": "svātmanaḥ pareṣām ca bhūtānāṃ prakṛtiviyuktasvarūpāṇāṃ jñānaikākāratayā sāmyād vaiṣamyasya ca prakṛtigatatvād yogayuktātmā",
    "GSP33ramgbhpu:1537_1": "prakṛtiviyukteṣv ātmasu sarvatra jñānaikākāratayā samadarśanaḥ sarvabhūtasthaṃ svātmānaṃ sarvabhūtāni ca svātmanīkṣate sarvabhūtasamānākāraṃ",
    "GSP33ramgbhpu:1537_2": "svātmānaṃ svātmasamānākārāṇi ca sarvabhūtāni paśyatītyarthaḥ /",
    "GSP33ramgbhpu:1538": "ekasmin ātmani dṛṣṭe sarvasyātmavastunas tatsāmyāt sarvam ātmavastu dṛṣṭaṃ bhavatītyarthaḥ",
    "GSP33ramgbhpu:1539": "“sarvatra samadarśanaḥ” iti vacanāt /",
    "GSP33ramgbhpu:1540": "“yo 'yaṃ yogas tvayā proktaḥ",
    "GSP33ramgbhpu:1541": "sāmyena” ityanubhāṣaṇāc ca /",
    "GSP33ramgbhpu:1542": "“nirdoṣaṃ hi samaṃ brahma” iti vacanāc ca //",
    "GSP33ramgbhpu:1543": "yo māṃ paśyati sarvatra sarvaṃ ca mayi paśyati |",
    "GSP33ramgbhpu:1544": "tasyāhaṃ na praṇaśyāmi sa ca me na praṇaśyati || BhG_6.30 ||",
    "GSP33ramgbhpu:1545_0": "tato 'pi vipākadaśāpanno mama sādharmyam upāgataḥ, “nirañjanaḥ paramaṃ sāmyam upaiti” ity ucyamānaṃ sarvasyātmavastuno vidhūtapuṇyapāpasya",
    "GSP33ramgbhpu:1545_1": "svarūpeṇāvasthitasya matsāmyaṃ paśyan yaḥ sarvatrātmavastuni māṃ paśyati,",
    "GSP33ramgbhpu:1546_0": "sarvam ātmavastu ca mayi paśyati anyonyasāmyād anyataradarśanena anyatarad apīdṛśam iti paśyati, tasya svātmasvarūpaṃ paśyato",
    "GSP33ramgbhpu:1546_1": "'haṃ tatsāmyān na praṇaśyāmi nādarśanam upayāmi; mamāpi māṃ paśyataḥ, matsāmyāt svātmānaṃ matsamam avalokayan sa nādarśanam",
    "GSP33ramgbhpu:1546_2": "upayāti // BhGR_6.30 //",
    "GSP33ramgbhpu:1547": "tato 'pi vipākadaśām āha",
    "GSP33ramgbhpu:1548": "sarvabhūtasthitaṃ yo mām bhajaty ekatvam āsthitaḥ |",
    "GSP33ramgbhpu:1549": "sarvathā vartamāno 'pi sa yogī mayi vartate || BhG_6.31 ||",
    "GSP33ramgbhpu:1550_0": "yogadaśāyāṃ sarvabhūtasthitaṃ mām asaṃkucitajñānaikākāratayā ekatvam āsthitaḥ prākṛtabhedaparityāgena sudṛḍhaṃ yo bhajate,",
    "GSP33ramgbhpu:1550_1": "sa yogī vyutthānakāle 'pi yathā tathā vartamānaḥ svātmānaṃ sarvabhūtāni ca paśyan mayi vartate mām eva paśyati /",
    "GSP33ramgbhpu:1551": "svātmani sarvabhūteṣu ca sarvadā matsāmyam eva paśyatītyarthaḥ // BhGR_6.31 //",
    "GSP33ramgbhpu:1552": "tato 'pi kāṣṭhām āha",
    "GSP33ramgbhpu:1553": "ātmāupamyena sarvatra samaṃ paśyati yo 'rjuna |",
    "GSP33ramgbhpu:1554": "sukhaṃ vā yadi vā duḥkhaṃ sa yogī paramo mataḥ || BhG_6.32 ||",
    "GSP33ramgbhpu:1555_0": "svātmanaś cānyeṣāṃ cātmanām asaṃkucitajñānaikākāratayopamyena svātmani cānyeṣu ca sarvatra vartamānaṃ putrajanmādirūpaṃ sukhaṃ",
    "GSP33ramgbhpu:1555_1": "tanmaraṇādirūpaṃ ca duḥkham asaṃbandhasāmyāt samaṃ yaḥ paśyati paraputrajanmamaraṇādisamaṃ svaputrajanmamaraṇādikaṃ yaḥ paśyatītyarthaḥ /",
    "GSP33ramgbhpu:1556": "sa yogī paramo mataḥ yogakāṣṭhām gato mataḥ // BhGR_6.32 //",
    "GSP33ramgbhpu:1557": "arjuna uvāca yo 'yaṃ yogas tvayā proktaḥ sāmyena ṃadhusūdana |",
    "GSP33ramgbhpu:1558": "etasyāhaṃ na paśyāmi cañcalatvāt sthitiṃ sthirām || BhG_6.33 ||",
    "GSP33ramgbhpu:1559": "cañcalaṃ hi manaḥ kṛṣṇa pramāthi balavad dṛḍham |",
    "GSP33ramgbhpu:1560": "tasyāhaṃ nigrahaṃ manye vāyor iva suduṣkaram || BhG_6.34 ||",
    "GSP33ramgbhpu:1561": "yo 'yaṃ devamanuṣyādibhedena jīveśvarabhedena cātyatabhinnatayaitāvantaṃ",
    "GSP33ramgbhpu:1562": "kālam anubhūteṣu sarveṣv ātmasu jñānaikākāratayā parasparasāmyena akarmavaśyatayā ceśvarasāmyena sarvatra samadarśanarūpo yogas tvayā",
    "GSP33ramgbhpu:1563": "proktaḥ, etasya yogasya sthirāṃ sthitiṃ na paśyāmi, manasaś cañcalatvāt /",
    "GSP33ramgbhpu:1564_0": "tathā anavaratābhyastaviṣayeṣv api svata eva cañcalaṃ puruṣeṇaikatrāvasthāpayitum aśakyaṃ manaḥ puruṣaṃ balāt pramathya dṛḍham",
    "GSP33ramgbhpu:1564_1": "anyatra carati; tasya svābhyastaviṣayeṣv api cañcalasvabhāvasya manasas tadviparītākārātmani sthāpayituṃ nigrahaṃ pratikūlagater",
    "GSP33ramgbhpu:1564_2": "mahāvātasya vyajanādinaiva suduṣkaram ahaṃ manye /",
    "GSP33ramgbhpu:1565": "manonigrahopāyo vaktavya ityabhiprāyaḥ // BhGR_6.33 //34//",
    "GSP33ramgbhpu:1566": "śrībhagavān uvāca asaṃśayaṃ mahābāho mano durnigrahaṃ calam |",
    "GSP33ramgbhpu:1567": "abhyāsena tu kaunteya vairāgyeṇa ca gṛhyate || BhG_6.35 ||",
    "GSP33ramgbhpu:1568": "asaṃyatātmanā yogo duṣprāpa iti me matiḥ |",
    "GSP33ramgbhpu:1569": "vaśyātmanā tu yatatā śakyo 'vāptum upāyataḥ || BhG_6.36 ||",
    "GSP33ramgbhpu:1570": "calasvabhāvatayā mano durnigraham evety atra na saṃśayaḥ; tathā +apy",
    "GSP33ramgbhpu:1571": "ātmano guṇākaratvābhyāsajanitābhimukhyena ātmavyatirikteṣu doṣākaratvajanitavaitṛṣṇyena ca kathaṃcid gṛhyate; asaṃyatātmanā ajitamanasā mahatāpi balena yogo duṣprāpa ea /",
    "GSP33ramgbhpu:1572": "upāyatas tu vaśyātmanā pūrvoktena madārādhanarūpeṇāntargatajñānena karmaṇā jitamanasā yatamānenāyam eva samadarśanarūpo yogo 'vāptuṃ śakyaḥ // BhGR_6.35 //36//",
    "GSP33ramgbhpu:1573": "atha “nehābhikramanāśo 'sti” iti ādāv eva śrutaṃ yogamāhātmyaṃ yathāvacchrotum arjunaḥ pṛcchati /",
    "GSP33ramgbhpu:1574": "antargatātmajñānatayā yogaśiraskatayā ca hi karmayogasya māhātmyaṃ tatroditam; tac ca yogamāhātmyam eva /",
    "GSP33ramgbhpu:1575": "arjuna uvāca ayatiḥ śraddhayopeto yogāc calitamānasaḥ |",
    "GSP33ramgbhpu:1576": "aprāpya yogasaṃsiddhiṃ kāṃ gatiṃ kṛṣṇa gacchati || BhG_6.37 ||",
    "GSP33ramgbhpu:1577": "kaccin nobhayavibhraṣṭaś chinnābhram iva naśyati |",
    "GSP33ramgbhpu:1578": "apratiṣṭho mahābāho vimūḍho brahmaṇaḥ pathi || BhG_6.38 ||",
    "GSP33ramgbhpu:1579": "etaṃ me saṃśayaṃ kṛṣṇa cchetum arhasy aśeṣataḥ |",
    "GSP33ramgbhpu:1580": "tvadanyaḥ saṃśayasyāsya cchettā na hy upapadyate || BhG_6.39 ||",
    "GSP33ramgbhpu:1581": "śraddhayā yoge pravṛtto dṛḍhatarābhyāsarūpayatanavaikalyena yogasaṃsiddhim aprāpya yogāc calitamānasaḥ kāṃ gatiṃ gacchati; ubhayavibhraṣṭo 'yaṃ",
    "GSP33ramgbhpu:1582": "cchinnābhram iva kaccin na naśyati? yathā meghaśakalaḥ pūrvasmād bṛhato meghāc chinnaḥ paraṃ bṛhantaṃ megham aprāpya madhye vinaṣṭo bhavati,",
    "GSP33ramgbhpu:1583": "tathaiva kaccin na naśyati /",
    "GSP33ramgbhpu:1584": "katham ubhayavibhraṣṭatā? apratiṣṭhaḥ,",
    "GSP33ramgbhpu:1585": "vimūḍho brahmaṇaḥ pathīti /",
    "GSP33ramgbhpu:1586": "yathāvasthitaṃ svargādisādhanabhūtaṃ karma phalābhisandhirahitasyāsya puruṣasya svaphalasādhanatvena pratiṣṭhā na bhavatīty apratiṣṭhaḥ /",
    "GSP33ramgbhpu:1587": "prakrānte brahmaṇaḥ pathi vimūḍhaḥ tasmāt pathaḥ pracyutaḥ /",
    "GSP33ramgbhpu:1588": "ataḥ ubhayavibhraṣṭatayā kim ayaṃ naśyaty eva, uta na naśyati?",
    "GSP33ramgbhpu:1589": "tam enaṃ saṃśayam aśeṣataś chettum arhasi /",
    "GSP33ramgbhpu:1590": "svataḥ pratyakṣeṇa yugapat sarvaṃ sadā paśyatas tvatto 'nyaḥ saṃśayasyāsya chettā na hy upapadyate śrībhagavān uvāca pārtha naiveha nāmutra vināśas tasya vidyate |",
    "GSP33ramgbhpu:1591": "na hi kalyāṇakṛt kaścid durgatiṃ tāta gacchati || BhG_6.40 ||",
    "GSP33ramgbhpu:1592_0": "śraddhayā yoge prakrāntasya tasmāt pracyutasyeha cāmutra ca vināśo na vidyate prākṛtasvargādibhogānubhave brahmānubhave cābhilaṣitān",
    "GSP33ramgbhpu:1592_1": "avāptirūpaḥ pratyavāyākhyāniṣṭāvāptirūpaś ca vināśo na vidyata ityarthaḥ /",
    "GSP33ramgbhpu:1593": "na hi niratiśayakalyāṇarūpayogakṛt kaścit kālatraye 'pi durgatiṃ gacchati //",
    "GSP33ramgbhpu:1594": "katham ayaṃ bhaviṣyatīty atrāha prāpya puṇyakṛtāṃ lokān uṣitvā śāśvatīḥ samāḥ |",
    "GSP33ramgbhpu:1595": "śucīnāṃ śrīmatāṃ gehe yogabhraṣṭo 'bhijāyate || BhG_6.41 ||",
    "GSP33ramgbhpu:1596": "yajjātīyabhogābhikāṅkṣayā yogāt pracyuto 'yam, atipuṇyakṛtāṃ prāpyān lokān",
    "GSP33ramgbhpu:1597_0": "prāpya tajjātīyān atikalyāṇān bhogān yogamāhātmyād eva bhuñjāno yāvat tadbhogatṛṣṇāvasānaṃ śaśvatīḥ samās tatroṣitvā tasmin",
    "GSP33ramgbhpu:1597_1": "bhoge vitṛṣṇaḥ śucīnāṃ śrīmatām yogopakramayogyānāṃ kule yogopakrame bhraṣṭo yogamāhātmyāj jāyate // BhGR_6.41 //",
    "GSP33ramgbhpu:1598": "atha vā yoginām eva kule bhavati dhīmatām |",
    "GSP33ramgbhpu:1599": "etad dhi durlabhataraṃ loke janma yadīdṛśam || BhG_6.42 ||",
    "GSP33ramgbhpu:1600": "paripakvayogaś calitaś cet, yogināṃ dhīmatāṃ yogaṃ kurvatāṃ svayam eva",
    "GSP33ramgbhpu:1601": "yogopadeśakṣamāṇāṃ mahatāṃ kule bhavati; tad etad ubhayavidhaṃ",
    "GSP33ramgbhpu:1602": "yogayogyānāṃ yogināṃ ca kule janma loke prākṛtānāṃ durlabhataram /",
    "GSP33ramgbhpu:1603": "etat tu yogamāhātmyakṛtam // BhGR_6.42 //",
    "GSP33ramgbhpu:1604": "tatra taṃ buddhisaṃyogaṃ labhate paurvadaihikam |",
    "GSP33ramgbhpu:1605": "yatate ca tato bhūyaḥ saṃsiddhau kurunandana || BhG_6.43 ||",
    "GSP33ramgbhpu:1606": "pūrvābhyāsena tenaiva hriyate hy avaśo 'pi saḥ |",
    "GSP33ramgbhpu:1607": "tatra janmani paurvadaihikaṃ tam eva yogaviṣayaṃ buddhisaṃyogaṃ labhate /",
    "GSP33ramgbhpu:1608": "tataḥ suptaprabuddhavad bhūyaḥ saṃsiddhau yatate yathā nāntarāyahato",
    "GSP33ramgbhpu:1609": "bhavati, tathā yatate /",
    "GSP33ramgbhpu:1610": "tena pūrvābhyāsena pūrveṇa yogaviṣyeṇābhyāsena saḥ yogabhraṣṭo hy avaśo 'pi yoga eva hriyate",
    "GSP33ramgbhpu:1611": "prasiddhaṃ hy etad yogamāhātmyam ityarthaḥ // BhGR_6.43 //",
    "GSP33ramgbhpu:1612": "jijñāsur api yogasya śabdabrahmātivartate || BhG_6.44 ||",
    "GSP33ramgbhpu:1613": "apravṛttayogo yoge jijñāsur api tataś calitamānasaḥ punar api tām eva jijñāsāṃ prāpya karmayogādikaṃ yogam anuṣṭhāya śabdabrahmātivartate /",
    "GSP33ramgbhpu:1614": "śabdabrahma devamanuṣyapṛthivyantarikṣasvargādiśabdābhilāpayogyaṃ brahma prakṛtiḥ /",
    "GSP33ramgbhpu:1615": "prakṛtibandhād vimukto devamanuṣyādiśabdābhilāpānarhaṃ jñānānandaikatānam ātmānaṃ prāpnotītyarthaḥ prayatnād yatamānas tu yogī saṃśuddhakilbiṣaḥ |",
    "GSP33ramgbhpu:1616": "anekajanmasaṃsiddhas tato yāti parāṃ gatim || BhG_6.45 ||",
    "GSP33ramgbhpu:1617_0": "yata evaṃ yogamāhātmyam, tataḥ anekajanmārjitapuṇyasañcayaiḥ saṃśuddhakilbiṣas saṃsiddhiḥ saṃjātaḥ prayatnād yatamānas tu",
    "GSP33ramgbhpu:1617_1": "yogī calito 'pi punaḥ parāṃ gatiṃ yāty eva // BhGR_6.45 atiśayitapuruṣārthaniṣṭhatayā yoginaḥ sarvasmād ādhikyam āha tapasvibhyo",
    "GSP33ramgbhpu:1617_2": "'dhiko yogī jñānibhyo 'pi mato 'dhikaḥ |",
    "GSP33ramgbhpu:1618": "karmibhyaś cādhiko yogī tasmād yogī bhavārjuna || BhG_6.46 ||",
    "GSP33ramgbhpu:1619": "kevalatapobhir yaḥ puruṣārthaḥ sādhyate, ātmajñānavyatiriktair jñānaiś ca",
    "GSP33ramgbhpu:1620": "yaḥ, yaś ca kevalair aśvamedhādibhiḥ karmabhiḥ, tebhyas sarvebhyo 'dhikapuruṣārthasādhanatvād yogasya, tapasvibhyo jñānibhyaḥ karmibhyaś",
    "GSP33ramgbhpu:1621": "cādhiko yogī tasmād yogī bhavārjuna // BhGR_6.46 //",
    "GSP33ramgbhpu:1622": "tad evaṃ paravidyāṅgabhūtaṃ prajāpativākyoditaṃ pratyagātmadarśanam uktam;",
    "GSP33ramgbhpu:1623": "atha paravidyāṃ prastauti yoginām api sarveṣāṃ madgatenāntarātmanā |",
    "GSP33ramgbhpu:1624": "śraddhāvān bhajate yo māṃ sa me yuktatamo mataḥ || BhG_6.47 ||",
    "GSP33ramgbhpu:1625": "yoginām iti pañcamyarthe ṣaṣṭhī /",
    "GSP33ramgbhpu:1626": "“sarvabhūtastham ātmānam” ityādinā caturvidhā yoginaḥ pratipāditāḥ /",
    "GSP33ramgbhpu:1627": "teṣv anantargatatvād vakṣyamāṇasya yoginaḥ na nirdhāraṇe ṣaṣṭhī saṃbhavati /",
    "GSP33ramgbhpu:1628": "api sarveṣām iti sarvaśabdanirdiṣṭās tapasviprabhṛtayaḥ /",
    "GSP33ramgbhpu:1629": "tatrāpy uktena nyāyena pañcamyartho grahītavyaḥ /",
    "GSP33ramgbhpu:1630": "yogibhyaḥ, api sarvebhyo vakṣyamāṇo yogī yuktatamaḥ /",
    "GSP33ramgbhpu:1631": "tadapekṣayā avaratve tapasviprabhṛtīnāṃ yogināṃ ca na kaścidviśeṣa ityarthaḥ; mervapekṣayā sarṣapāṇām iva /",
    "GSP33ramgbhpu:1632": "yady api sarṣapeṣu anyonyanyūnādhikabhāvo vidyate tathāpi mervapekṣayā avaratvanirdeśaḥ samānaḥ",
    "GSP33ramgbhpu:1633_0": "matpriyatvātirekena ananyadhāraṇasvabhāvatayā madgatena antarātmanā manasā, śraddhāvān atyarthamatpriyatvena kṣaṇamātraviśleṣāsahatayā",
    "GSP33ramgbhpu:1633_1": "matprāptipravṛttau tvarāvān yo māṃ bhajate māṃ",
    "GSP33ramgbhpu:1634": "vicitrānantabhogyabhoktṛvargabhogopakaraṇabhogasthānaparipūrṇanikhilajagadudayavibhavalayalīlam,",
    "GSP33ramgbhpu:1635": "aspṛṣṭāśeṣadoṣānavadhikātiśayajñānabalāiśvaryavīryaśaktitejaḥprabhṛtyasaṅkhyeyakalyāṇaguṇagaṇanidhim,",
    "GSP33ramgbhpu:1636": "svābhimatānurūpaikarūpācintyadivyādbhutanityaniravadyaniratiśayāujjvalyasaundaryasaugandhyasaukumāryalāvaṇyayauvanādyanantaguṇanidhidivyarūpam,",
    "GSP33ramgbhpu:1637": "vāṅmanasāparicchedyasvarūpasvabhāvam,",
    "GSP33ramgbhpu:1638": "apārakāruṇyasauśīlyavātsalyodāryamahodadhim,",
    "GSP33ramgbhpu:1639": "anālocitaviśeṣāśeṣalokaśaraṇyam, praṇatārtiharam,",
    "GSP33ramgbhpu:1640": "āśritavātsalyaikajaladhim, akhilam anujanayanaviṣayatāṃ gatam,",
    "GSP33ramgbhpu:1641": "ajahatsvasvabhāvam, vasudevagṛhe 'vatīrṇam, anavadhikātiśayatejasā nikhilaṃ jagad bhāsayantam, ātmakāntyā viśvam āpyāyayantam, bhajate",
    "GSP33ramgbhpu:1642": "sevate, upāsta ityarthaḥ sa me yuktatamo mataḥ sa sarvebhyaś śreṣṭatamaḥ",
    "GSP33ramgbhpu:1643": "iti sarvaṃ sarvadā yathāvasthitaṃ svata eva sākṣātkurvan ahaṃ manye //",
    "GSP33ramgbhpu:1644": "******************** ADHYAYA 7 ********************",
    "GSP33ramgbhpu:1645_0": "prathamenādhyāyaṣaṭkena paramaprāpyabhūtasya parasya brahmaṇo niravadhasya nikhilajagadekakāraṇasya sarvajñasya sarvabhūtasya",
    "GSP33ramgbhpu:1645_1": "satyasaṅkalpasya mahāvibhūteḥ śrīmato nārāyaṇasya prāptyupāyabhūtaṃ tadupāsanaṃ vaktuṃ tadaṅgabhūtam ātmajñānapūrvakakarmānuṣṭhānasādhyaṃ",
    "GSP33ramgbhpu:1645_2": "prāptuḥ pratyagātmano yāthātmyadārśanam uktam /",
    "GSP33ramgbhpu:1646": "idānīṃ madhyamena ṣaṭkena parabrahmabhūtaparamapuruṣasvarūpaṃ tadupāsanaṃ ca bhaktiśabdavācyam ucyate /",
    "GSP33ramgbhpu:1647": "tad etad uttaratra, “yataḥ pravṛttir bhūtānāṃ yena sarvam idaṃ tatam /",
    "GSP33ramgbhpu:1648": "svakarmaṇā tam abhyarcya siddhiṃ vindati mānavaḥ // BhGR_1.” ity",
    "GSP33ramgbhpu:1649": "ārabhya, “vimucya nirmamaś śānto brahmabhūyāya kalpate /",
    "GSP33ramgbhpu:1650": "brahmabhūtaḥ prasannātmā na śocati na kāṅkṣati /",
    "GSP33ramgbhpu:1651": "samas sarveṣu bhūteṣu madbhaktiṃ labhate parām // BhGR_1.” iti saṃkṣipya vakṣyate /",
    "GSP33ramgbhpu:1652": "upānasaṃ tu bhaktirūpāpannam eva paraprāptyupāyabhūtam iti vedāntavākyasiddham /",
    "GSP33ramgbhpu:1653": "“tam eva viditvātimṛtyum eti”, “tam evaṃ vidvān amṛta iha bhavati” ityādinā abhihitaṃ vedanam, “ātmā vā are draṣṭavyaḥ",
    "GSP33ramgbhpu:1654": "..... nididhyāsitavyaḥ”, “ātmānam eva lokam upāsīta”, “sattvaśuddhau",
    "GSP33ramgbhpu:1655": "dhruvā smṛtiḥ; smṛtilambhe sarvagranthīnāṃ vipramokṣaḥ”, “bhidyate",
    "GSP33ramgbhpu:1656": "hṛdayagranthiś chidyante sarvasaṃśayāḥ /",
    "GSP33ramgbhpu:1657": "kṣīyante cāsya karmāṇi tasmin dṛṣṭe parāvare” ityādibhir aikārthyāt smṛtisantānarūpaṃ darśanasamānākāraṃ dhyānopāsanaśabdavācyam ity avagamyate /",
    "GSP33ramgbhpu:1658": "punaś ca, “nāyam ātmā pravacanena labhyo na medhayā na bahunā śrutena /",
    "GSP33ramgbhpu:1659": "yam evaiṣa vṛṇute tena labhyas tasyaiṣa ātmā vivṛṇute tanūṃ svām” iti viśeṣaṇāt pareṇātmanā",
    "GSP33ramgbhpu:1660": "varaṇīyatāhetubhūtaṃ smaryamāṇātyarthapriyatvena svayam apy atyarthapriyarūpaṃ smṛtisantānam evopāsanaśabdavācyam iti hi niścīyate /",
    "GSP33ramgbhpu:1661": "tad eva hi bhaktir ity ucyate, “snehapūrvam anudhyānaṃ bhaktir ity",
    "GSP33ramgbhpu:1662": "abhidhīyate” ityādivacanāt /",
    "GSP33ramgbhpu:1663": "ataḥ “tam evaṃ vidvān amṛta iha bhavati,",
    "GSP33ramgbhpu:1664": "nānyaḥ panthā ayanāya vidyate”, “nāhaṃ vedair na tapasā na dānena na",
    "GSP33ramgbhpu:1665": "cejyayā /",
    "GSP33ramgbhpu:1666": "śakya evaṃvidho draṣṭuṃ dṛṣṭavān asi mām yathā // bhaktyā tv ananyayā śakya aham evaṃvidho 'rjuna /",
    "GSP33ramgbhpu:1667": "jñātuṃ draṣṭuṃ ca tattvena praveṣṭuṃ ca parantapa” ity anayor ekārthatvaṃ siddhaṃ bhavati",
    "GSP33ramgbhpu:1668": "tatra saptame tāvad upāsyabhūtaparamapuruṣayāthātmyaṃ prakṛtyā tattirodhānaṃ tannivṛttaye bhagavatprapattiḥ, upāsakavidhābhedaḥ, jñāninaś śraiṣṭhyaṃ cocyate //",
    "GSP33ramgbhpu:1669": "śrībhagavān uvāca mayy āsaktamanāḥ pārtha yogaṃ yuñjan madāśrayaḥ |",
    "GSP33ramgbhpu:1670": "asaṃśayaṃ samagraṃ māṃ yathā jñāsyasi tac chṛṇu || BhG_7.1 ||",
    "GSP33ramgbhpu:1671_0": "mayy ābhimukhyena asaktamanāḥ matpriyatvātirekeṇa matsvarūpeṇa guṇaiś ca ceṣṭitena madvibhūtyā viśleṣe sati tatkṣaṇād eva",
    "GSP33ramgbhpu:1671_1": "viśīryamāṇasvarūpatayā mayi sugāḍhaṃ baddhamanāḥ tathā madaśrayaḥ svayaṃ ca mayā vinā viśīryamāṇatayā madāśrayaḥ madekādhāraḥ,",
    "GSP33ramgbhpu:1671_2": "madyogaṃ yuñjan yoktuṃ pravṛttaḥ yogaviṣayabhūtaṃ mām asaṃśayaṃ nissaṃśayam, samagraṃ sakalaṃ yathā",
    "GSP33ramgbhpu:1672": "jñāsyasi yna jñānenoktena jñāsyasi, taj jñānam avahitamanāḥ tvaṃ śṛṇu //",
    "GSP33ramgbhpu:1673": "jñānaṃ te 'haṃ savijñānam idaṃ vakṣyāmy aśeṣataḥ |",
    "GSP33ramgbhpu:1674": "yaj jñātvā neha bhūyo 'nyaj jñātavyam avaśiṣyate || BhG_7.2 ||",
    "GSP33ramgbhpu:1675": "ahaṃ te madviṣayam idaṃ jñānaṃ vijñānena sahāśeṣato vakṣayāmi /",
    "GSP33ramgbhpu:1676": "vijñānan viviktākāraviṣayaṃ jñānam /",
    "GSP33ramgbhpu:1677_0": "yathāhaṃ madvyatiriktāt samastacidacidvastujātān nikhilaheyapratyanīkatayā nānāvidhānavadhikātiśayāsaṃkhyeyakalyāṇaguṇagaṇānantamahāvibhūtitayā",
    "GSP33ramgbhpu:1677_1": "ca viviktaḥ, tena viviktaviṣayajñānena saha matsvarūpaviṣayajñānaṃ vakṣyāmi /",
    "GSP33ramgbhpu:1678": "kiṃ bahunā; yad jñānaṃ jñātvā",
    "GSP33ramgbhpu:1679": "mayi punar anyaj jñātavyaṃ nāvaśiṣyate // BhGR_7.2 //",
    "GSP33ramgbhpu:1680": "vakṣyamāṇasya jñānasya duṣprāpatām āha manuṣyāṇāṃ sahasreṣu kaścid yatati siddhaye |",
    "GSP33ramgbhpu:1681": "yatatām api siddhānāṃ kaścin māṃ vetti tattvataḥ || BhG_7.3 ||",
    "GSP33ramgbhpu:1682": "manuṣyāḥ śāstrādhikārayogyāḥ /",
    "GSP33ramgbhpu:1683": "teṣāṃ sahasreṣu kaścid eva siddhiparyantaṃ yatate /",
    "GSP33ramgbhpu:1684": "siddhiparyantaṃ yatamānānāṃ sahasreṣu kaścid eva māṃ viditvā mattas siddhaye yatate /",
    "GSP33ramgbhpu:1685": "madvidāṃ sahasreṣu kaścid eva tattvataḥ yathāvasthitaṃ māṃ vetti /",
    "GSP33ramgbhpu:1686": "na kaścid ityabhiprāyaḥ; “sa mahātmā",
    "GSP33ramgbhpu:1687": "sudurlabhaḥ”, “māṃ tu veda na kaścana” iti hi vakṣyate // BhGR_7.3 //",
    "GSP33ramgbhpu:1688": "bhūmir āpo 'nalo vāyuḥ khaṃ mano buddhir eva ca |",
    "GSP33ramgbhpu:1689": "ahaṅkāra itīyaṃ me bhinnā prakṛtir aṣṭadhā || BhG_7.4 ||",
    "GSP33ramgbhpu:1690_0": "asya vicitrānantabhogyabhogopakaraṇabhogasthānarūpeṇāvasthitasya jagataḥ prakṛtir iyaṃ gandhādiguṇakapṛthivyaptejovāyvākāśādirūpeṇa",
    "GSP33ramgbhpu:1690_1": "manaḥprabhṛtīndriyarūpeṇa mahadahaṃkārarūpeṇa cāṣṭadhā bhinnā madīyeti viddhi // BhGR_7.4 apareyam itas tv anyāṃ prakṛtiṃ",
    "GSP33ramgbhpu:1690_2": "viddhi me parām |",
    "GSP33ramgbhpu:1691": "jīvabhūtāṃ mahābāho yayedaṃ dhāryate jagat || BhG_7.5 ||",
    "GSP33ramgbhpu:1692_0": "iyaṃ mamāparā prakṛtiḥ; itas tv anyām ito 'cetanāyāś cetanabhogyabhūtāyāḥ prakṛter visajātīyākārāṃ jīvabhūtāṃ parāṃ tasyāḥ",
    "GSP33ramgbhpu:1692_1": "bhoktṛtvena pradhānabhūtāṃ cetanarūpāṃ madīyāṃ prakṛtiṃ viddhi; yayedam acetanaṃ kṛtsnaṃ jagad dhāryate // BhGR_7.5 //",
    "GSP33ramgbhpu:1693": "etadyonīni bhūtāni sarvāṇīty upadhāraya |",
    "GSP33ramgbhpu:1694": "ahaṃ kṛtsnasya jagataḥ prabhavaḥ pralayas tathā || BhG_7.6 ||",
    "GSP33ramgbhpu:1695": "etadcetanācetanasamaṣṭirūpamadīyaprakṛtidvayayonīni brahmādistambaparyantāni uccāvacabhāvenāvasthitāni cidacinmiśrāṇi madīyāni sarvāṇi bhūtānīty upadhāraya /",
    "GSP33ramgbhpu:1696": "madīyaprakṛtidvayayonīni hi tāni madīyāny eva /",
    "GSP33ramgbhpu:1697": "tathā prakṛtidvayayonitvena kṛtsnasya jagataḥ, tayor dvayor api",
    "GSP33ramgbhpu:1698": "madyonitvena madīyatvena ca, kṛtsnasya jagataḥ aham eva prabhavo 'ham eva ca pralayo 'ham eva ca śeṣīty upadhāraya /",
    "GSP33ramgbhpu:1699": "tayoḥ cidacitsamaṣṭibhūtayoḥ prakṛtipuruṣayor api paramapuruṣayonitvaṃ śrutismṛtisiddham /",
    "GSP33ramgbhpu:1700": "“mahān",
    "GSP33ramgbhpu:1701": "avyakte līyate /",
    "GSP33ramgbhpu:1702": "avyaktam akṣare līyate /",
    "GSP33ramgbhpu:1703": "akṣaraṃ tamasi līyate /",
    "GSP33ramgbhpu:1704": "tamaḥ pare deva ekībhavati”, “viṣṇos svarūpāt paratodite dve rūpe prdhānaṃ puruṣaś ca vipra”, “prakṛtir yā mayākhyātā vyaktāvyaktasvarūpiṇī /",
    "GSP33ramgbhpu:1705": "puruṣaś cāpy ubhāv etau līyate paramātmani /",
    "GSP33ramgbhpu:1706": "paramātmā ca sarveṣām ādhāraḥ parameśvaraḥ /",
    "GSP33ramgbhpu:1707": "viṣṇunāmā sa vedeṣu vedānteṣu ca gīyate // BhGR_1.”",
    "GSP33ramgbhpu:1708": "ityādikā hi śrutismṛtayaḥ //76//",
    "GSP33ramgbhpu:1709": "mattaḥ parataraṃ nānyat kiñcid asti dhanañjaya |",
    "GSP33ramgbhpu:1710": "yathā sarvakāraṇasyāpi prakṛtidvayasya kāraṇatvena,",
    "GSP33ramgbhpu:1711": "sarvācetanavastuśeṣiṇaś cetanasyāpi śeṣitvena kāraṇatayā śeṣitayā cāhaṃ parataraḥ tathā jñānaśaktibalādiguṇayogena cāham eva parataraḥ /",
    "GSP33ramgbhpu:1712": "matto",
    "GSP33ramgbhpu:1713": "'nyan madvyatiriktaṃ jñānabalādiguṇāntarayogi kiṃcid api parataraṃ nāsti",
    "GSP33ramgbhpu:1714": "mayi sarvam idaṃ protaṃ sūtre maṇigaṇā iva || BhG_7.7 ||",
    "GSP33ramgbhpu:1715": "sarvam idaṃ cidacidvastujātaṃ kāryāvasthaṃ kāraṇāvasthaṃ ca maccharīrabhūtaṃ sūtre maṇigaṇavad atmatayāvasthite mayi protam āśritam /",
    "GSP33ramgbhpu:1716": "“yasya pṛthivī śarīram”, “yasyātmā śarīram”, “eṣa",
    "GSP33ramgbhpu:1717": "sarvabhūtāntarātmāpahatapāpmā divyo deva eko nārāyaṇaḥ” iti,",
    "GSP33ramgbhpu:1718": "ātmaśarīrabhāvenāvasthānaṃ ca jagadbrahmaṇor antaryāmibrāhmaṇādiṣu siddham // BhGR_7.7",
    "GSP33ramgbhpu:1719_0": "ataḥ sarvasya paramapuruṣaśarīratvenātmabhūtaparamapuruṣaprakārarvāt sarvaprakāraḥ paramapuruṣa evāvasthita iti sarvaiś śabdais",
    "GSP33ramgbhpu:1719_1": "tasyaivābhidhānam iti tat tat sāmānādhikaraṇyena āha raso 'ham apsu kaunteya prabhāsmi śaśisūryayoḥ |",
    "GSP33ramgbhpu:1720": "praṇavas sarvavedeṣu śabdaḥ khe pauruṣaṃ nṛṣu || BhG_7.8 ||",
    "GSP33ramgbhpu:1721": "puṇyo gandhaḥ pṛthivyāṃ ca tejaś cāsmi vibhāvasau |",
    "GSP33ramgbhpu:1722": "jīvanaṃ sarvabhūteṣu tapaś cāsmi tapasviṣu || BhG_7.9 ||",
    "GSP33ramgbhpu:1723": "bījaṃ māṃ sarvabhūtānāṃ viddhi pārtha sanātanam |",
    "GSP33ramgbhpu:1724": "buddhir buddhimatām asmi tejas tejasvinām aham || BhG_7.10 ||",
    "GSP33ramgbhpu:1725": "balaṃ balavantāñ cāhaṃ kāmarāgavivarjitam |",
    "GSP33ramgbhpu:1726": "dharmāviruddho bhūteṣu kāmo 'smi bharatarṣabha || BhG_7.11 ||",
    "GSP33ramgbhpu:1727": "ete sarve vilakṣaṇā bhāvā matta evotpannāḥ, maccheṣabhūtāḥ maccharīratayā mayy evāvasthitāḥ; atas tattatprakāro 'ham evāvathitaḥ // BhGR_7.8,9,10,11",
    "GSP33ramgbhpu:1728": "ye caiva sāttvikā bhāvā rājasās tāmasāś ca ye |",
    "GSP33ramgbhpu:1729": "matta eveti tān viddhi na tv ahaṃ teṣu te mayi || BhG_7.12 ||",
    "GSP33ramgbhpu:1730": "kiṃ viśiṣya abhidhīyate? sāttvikā rājasās tāmasāś ca jagati dehatvenendriyatvena bhogyatvena tattaddhtetutvena cāvasthitā ye bhavāḥ,",
    "GSP33ramgbhpu:1731": "tān sarvān matta evotpannān viddhi; te maccharīratayā mayy evāvasthitā iti ca /",
    "GSP33ramgbhpu:1732": "na tv ahaṃ teṣu nāhaṃ kadācid api tadāyattasthitiḥ;",
    "GSP33ramgbhpu:1733": "anyatrātmāyattasthititve 'pi śarīrasya, śarīreṇātmanaḥ sthitāv apy upakāro",
    "GSP33ramgbhpu:1734": "vidyate; mama tu tair na kaścit tathāvidha upakāraḥ, kevalalīlaiva prayojanam ityarthaḥ // tribhir guṇamayair bhāvair ebhiḥ sarvam idaṃ jagat |",
    "GSP33ramgbhpu:1735": "mohitaṃ nābhijānāti mām ebhyaḥ param avyayam || BhG_7.13 ||",
    "GSP33ramgbhpu:1736": "tad evaṃ cetanācetanātmakaṃ kṛtsnaṃ jagan madīyaṃ kāle kāle matta",
    "GSP33ramgbhpu:1737": "evotpadyate, mayi ca pralīyate, mayy evāvasthitam, maccharīrabhūtam,",
    "GSP33ramgbhpu:1738": "madātmakaṃ cety aham eva kāraṇāvasthāyāṃ kāryāvathāyāṃ ca sarvaśarīratayā sarvaprakāro 'vasthitaḥ",
    "GSP33ramgbhpu:1739": "ataḥ kāraṇatvena śeṣitvena ca jñānādyasaṅkhyeyakalyāṇaguṇagaṇaiś cāham eva sarvaiḥ prakāraiḥ",
    "GSP33ramgbhpu:1740": "matto 'nyat kenāpi kalyāṇaguṇagaṇena parataraṃ na vidyate /",
    "GSP33ramgbhpu:1741_0": "evaṃbhūtaṃ māṃ tribhyaḥ sāttvikarājasatāmasaguṇamayebhyo bhāvebhyaḥ paraṃ madasādhāraṇaiḥ kalyāṇaguṇagaṇais tattadbhogyatāprakāraiś",
    "GSP33ramgbhpu:1741_1": "ca param utkṛṣṭatamam, avyayaṃ sadaikarūpam api tair eva tribhir guṇamayair nihīnataraiḥ kṣaṇadhvaṃsibhiḥ",
    "GSP33ramgbhpu:1742": "pūrvakarmānuguṇadehendriyabhogyatvenāvasthitaiḥ padārthair mohitaṃ devatiryaṅmanuṣyasthāvarātmanāvasthitaṃ sarvam idaṃ jagan nābhijānāti //",
    "GSP33ramgbhpu:1743": "kathaṃ svata evānavadhikātiśayānande nitye sadaikarūpe laukikavastubhogyatatprakāraiś cotkṛṣṭatame tvayi sthite 'py",
    "GSP33ramgbhpu:1744": "atyantanihīneṣu guṇamayeṣv asthireṣu bhāveṣu sarvasya bhoktṛvargasya bhogyatvabuddhir upajāyata ity atrāha daivī hy eṣā guṇamayī mama māyā duratyayā |",
    "GSP33ramgbhpu:1745": "mamaiṣā guṇamayī sattvarajastamomayī māyā yasmād daivī devena krīḍhāpravṛttena mayaiva nirmitā, tasmāt sarvair duratyayā duratikramā /",
    "GSP33ramgbhpu:1746": "asyāḥ māyāśabdavācyatvam āsurarākṣasāstrādīnām iva vicitrakāryakaratvena,",
    "GSP33ramgbhpu:1747": "yathā ca “tato bhagavatā tasya rakṣārthaṃ cakram uttamam /",
    "GSP33ramgbhpu:1748": "ājagāma samājñaptaṃ jvālāmāli sudarśanam /",
    "GSP33ramgbhpu:1749": "tena māyāsahasraṃ tacchambarasyāśugāminā /",
    "GSP33ramgbhpu:1750": "bālasya rakṣatā deham aikāikaśyena sūditam” ity ādau /",
    "GSP33ramgbhpu:1751": "ato māyāśabdo na mithyārthavācī /",
    "GSP33ramgbhpu:1752": "aindrajālikādiṣv api kenacin mantrāuṣadhādinā mithyārthaviṣayāyāḥ pāramārthikyā eva buddher utpādakatvena māyāvīti prayogaḥ /",
    "GSP33ramgbhpu:1753": "tathā mantrāuṣadhādir eva tatra māyā;",
    "GSP33ramgbhpu:1754": "sarvaprayogeṣv anugatasyaikasyaiva śabdārthatvāt /",
    "GSP33ramgbhpu:1755": "tatra mithyārtheṣu māyāśabdaprayogo māyākāryabuddhiviṣayatvenāupacārikaḥ, mañcāḥ krośantītivat",
    "GSP33ramgbhpu:1756": "eṣā guṇamayī pāramārthikī bhagavanmāyaiva, “māyām tu prakṛtiṃ vidyān māyinaṃ tu maheśvaram” ityādiṣv abhidhīyate /",
    "GSP33ramgbhpu:1757": "asyāḥ kāryaṃ bhagavatsvarūpatirodhānam, svasvarūpabhogyatvabuddhiś ca /",
    "GSP33ramgbhpu:1758": "ato bhagavanmāyayā mohitaṃ sarvaṃ jagad bhagavantam anavadhikātiśayānandasvarūpaṃ nābhijānāti",
    "GSP33ramgbhpu:1759": "māyāvimocanopāyam āha mām eva ye prapadyante māyām etāṃ taranti te || BhG_7.14cd ||",
    "GSP33ramgbhpu:1760_0": "mām eva satyasaṅkalpaṃ paramakāruṇikam anālocitaviśeṣāśeṣalokaśaraṇyam ye śaraṇaṃ prapadyante, te etāṃ madīyāṃ guṇamayīṃ",
    "GSP33ramgbhpu:1760_1": "māyāṃ taranti māyām utsṛjya mām evopāsata ityarthaḥ // BhGR_7.14 kim iti bhagavadupāsanāpādinīṃ bhagavatprapattiṃ sarve na",
    "GSP33ramgbhpu:1760_2": "kurvata ity atrāha na māṃ duṣkṛtino mūḍhāḥ prapadyante narādhamāḥ |",
    "GSP33ramgbhpu:1761": "māyayāpahṛtajñānā āsuraṃ bhāvam āśritāḥ || BhG_7.15 ||",
    "GSP33ramgbhpu:1762": "duṣkṛtinaḥ pāpakarmāṇaḥ māṃ na prapadyate /",
    "GSP33ramgbhpu:1763": "duṣkṛtatāratamyena te caturvidhā bhavanti mūḍhāḥ, narādhamāḥ, māyayāpahṛtajñānāḥ, āsuraṃ bhāvam āśritāḥ iti /",
    "GSP33ramgbhpu:1764": "mūḍhāḥ viparītajñānāḥ; pūrvoktaprakāreṇa bhagavaccheṣataikarasam ātmānaṃ bhogyajātaṃ ca svaśeṣatayā manyamānāḥ /",
    "GSP33ramgbhpu:1765": "narādhamāḥ sāmānyena jñāte 'pi matsvarūpe madaunmukhyānarhāḥ /",
    "GSP33ramgbhpu:1766": "māyayāpahṛtajñānāḥ madviṣayaṃ madaiśvaryaviṣayaṃ ca jñānaṃ yeṣāṃ tadasaṃbhāvanāpādinībhiḥ kūṭayuktibhir apahṛtam, te tathā uktāḥ /",
    "GSP33ramgbhpu:1767": "āsuraṃ bhāvam āśritāḥ madviṣayaṃ madaiśvaryaviṣayaṃ ca jñānaṃ sudṛḍham upapannaṃ yeṣāṃ dvaiṣāyaiva bhavati; te āsuraṃ bhāvam āśritāḥ /",
    "GSP33ramgbhpu:1768": "uttarottarāḥ pāpiṣṭhatamāḥ // BhGR_7.15 //",
    "GSP33ramgbhpu:1769": "caturvidhā bhajante mām janāḥ sukṛtino 'rjuna |",
    "GSP33ramgbhpu:1770": "ārto jijñāsur arthārthī jñānī ca bharatarṣabha || BhG_7.16 ||",
    "GSP33ramgbhpu:1771": "sukṛtinaḥ puṇyakarmāṇo māṃ śaraṇam upagamya mām eva bhajante /",
    "GSP33ramgbhpu:1772": "te ca sukṛtatāratamyena caturvidhāḥ, sukṛtagarīyastvena pratipattivaiśeṣyād uttarottarā adhikatamā bhavanti /",
    "GSP33ramgbhpu:1773": "ārtaḥ pratiṣṭhāhīnaḥ bhraṣṭāiśvaryaḥ punar tatprāptikāmaḥ /",
    "GSP33ramgbhpu:1774": "arthārthī aprāptāiśvaryatayā aiśvaryakāmaḥ /",
    "GSP33ramgbhpu:1775": "tayor mukhabhedamātram /",
    "GSP33ramgbhpu:1776": "aiśvaryaviṣayatayāikyād eka evādhikāraḥ /",
    "GSP33ramgbhpu:1777": "jijñāsuḥ prakṛtiviyuktātmasvarūpāvāptīcchuḥ /",
    "GSP33ramgbhpu:1778": "jñānam evāsya svarūpam iti jijñāsur ity uktam /",
    "GSP33ramgbhpu:1779": "jñānī ca, “itas tv anyāṃ prakṛtiṃ viddhi me parām”",
    "GSP33ramgbhpu:1780": "ityādinābhihitabhagavaccheṣataikarasātmasvarūpavit;",
    "GSP33ramgbhpu:1781": "prakṛtiviyuktakevalātmani aparyavasyan bhagavantaṃ prepsuḥ bhagavantam eva paramaprāpyaṃ manvānaḥ teṣāṃ jñānī nityayuktaḥ ekabhaktir viśiṣyate |",
    "GSP33ramgbhpu:1782": "priyo hi jñānino 'tyartham ahaṃ sa ca mama priyaḥ || BhG_7.17 ||",
    "GSP33ramgbhpu:1783": "teṣāṃ jñānī viśiṣyate /",
    "GSP33ramgbhpu:1784": "kutaḥ? nityayukta ekabhaktir iti ca /",
    "GSP33ramgbhpu:1785": "jñānino hi madekaprāpyasya mayā yogo nityaḥ; itarayos tu yāvatsvābhilaṣitaprāpti mayā yogaḥ",
    "GSP33ramgbhpu:1786": "tathā jñānino mayy ekasminn eva bhaktiḥ; itarayos tu svābhilaṣite",
    "GSP33ramgbhpu:1787": "tatsādhanatvena mayi ca /",
    "GSP33ramgbhpu:1788": "ataḥ sa eva viśiṣyate /",
    "GSP33ramgbhpu:1789": "kiñ ca, priyo hi jñānino",
    "GSP33ramgbhpu:1790": "'tyartham aham /",
    "GSP33ramgbhpu:1791": "arthaśabdo 'bhidheyavacanaḥ; jñānino 'haṃ yathā priyaḥ,",
    "GSP33ramgbhpu:1792": "tathā mayā sarvajñena sarvaśaktināpy abhidhātuṃ na śakyata ityarthaḥ;",
    "GSP33ramgbhpu:1793": "priyatvasyeyattārahitatvāt /",
    "GSP33ramgbhpu:1794": "yathā jñāninām agresarasya prahlādasya, “sa",
    "GSP33ramgbhpu:1795": "tv āsaktamatiḥ kṛṣṇe daśyamāno mahoragaiḥ /",
    "GSP33ramgbhpu:1796": "na vivedātmano gātraṃ",
    "GSP33ramgbhpu:1797": "tatsmṛtyāhlādasaṃsthitaḥ” iti /",
    "GSP33ramgbhpu:1798": "tathaiva so 'pi mama priyaḥ // BhGR_7.17",
    "GSP33ramgbhpu:1799": "udārāḥ sarva evaite jñānī tv ātmaiva me matam |",
    "GSP33ramgbhpu:1800": "āsthitas sa hi yuktātmā mām evānuttamāṃ gatim || BhG_7.18 ||",
    "GSP33ramgbhpu:1801": "sarva evaite mām evopāsata iti udārāḥ vadānyāḥ /",
    "GSP33ramgbhpu:1802": "ye matto yat kiṃcid api gṛhṇanti, te hi mama sarvasvadāyinaḥ /",
    "GSP33ramgbhpu:1803": "jñānī tv ātmaiva me matam tadāyattadhāraṇo 'ham iti manye /",
    "GSP33ramgbhpu:1804": "kasmād evam? yasmād ayaṃ mayā",
    "GSP33ramgbhpu:1805": "vinātmadhāraṇāsaṃbhāvanayā mām evānuttamaṃ prāpyam āsthitaḥ, atas tena vinā mamāpy ātmadhāraṇaṃ na saṃbhavati /",
    "GSP33ramgbhpu:1806": "tato mamātmā hi saḥ // BhGR_7.18",
    "GSP33ramgbhpu:1807": "bahūnāṃ janmanām ante jñānavān māṃ prapadyate |",
    "GSP33ramgbhpu:1808": "vāsudevas sarvam iti sa mahātmā sudurlabhaḥ || BhG_7.19 ||",
    "GSP33ramgbhpu:1809": "nālpasaṃkhyāsaṅkhyātānāṃ puṇyajanmanāṃ phalam idam, yan maccheṣataikarasātmayāthātmyajñānapūrvakaṃ matprapadanam; api tu bahūnāṃ",
    "GSP33ramgbhpu:1810": "janmanāṃ puṇyajanmanām ante avasāne, vāsudevaśeṣataikaraso 'haṃ",
    "GSP33ramgbhpu:1811": "tadāyattasvarūpasthitipravṛttiś ca; sa cāsaṅkhyeyaiḥ kalyāṇaguṇagaṇaiḥ",
    "GSP33ramgbhpu:1812_0": "parataraḥ iti jñānavān bhūtvā, vāsudeva eva mama paramaprāpyaṃ prāpakaṃ ca, anyad api yan manorathavartiṃ sa eva mama tat",
    "GSP33ramgbhpu:1812_1": "sarvam iti māṃ prapadyate mām upāste; sa mahātmā mahāmanāḥ sudurlabhaḥ durlabhataro loke",
    "GSP33ramgbhpu:1813": "/ vāsudevas sarvam ity asyāyam evārthaḥ, “priyo hi jñānino 'tyartham",
    "GSP33ramgbhpu:1814": "aham”, “āsthitas sa hi yuktātmā mām evānuttamāṃ gatim” iti prakramāt /",
    "GSP33ramgbhpu:1815": "jñānavāṃś cāyam uktalakṣaṇa eva, asyaiva pūrvoktajñānitvāt, bhūmir āpaḥ”",
    "GSP33ramgbhpu:1816": "ity ārabhya, “ahaṅkāra itīyaṃ me bhinnā prakṛtir aṣṭadhā /",
    "GSP33ramgbhpu:1817": "apareyam itas tv anyāṃ prakṛtiṃ viddhi me parām /",
    "GSP33ramgbhpu:1818": "jīvabhūtām” iti hi cetanācetanaprakṛtidvayasya paramapuruṣaśeṣataikarasatoktā; “ahaṃ",
    "GSP33ramgbhpu:1819": "kṛtsnasya jagataḥ prabhavaḥ pralayas tathā /",
    "GSP33ramgbhpu:1820": "mattaḥ parataraṃ nānyat kiñcid asti dhanañjaya” ity ārabhya, “ye caiva sāttvikā bhāvā rājasās tāmasāś ca ye /",
    "GSP33ramgbhpu:1821": "matta eveti tān viddhi na tv ahaṃ teṣu te mayi // BhGR_1.”",
    "GSP33ramgbhpu:1822_0": "iti prakṛtidvayasya kāryakāraṇobhayāvasthasya paramapuruṣāyattasvarūpasthitipravṛttitvaṃ paramapuruṣasya ca sarvaiḥ prakāraiḥ",
    "GSP33ramgbhpu:1822_1": "sarvasmāt parataratvam uktam; ataḥ sa evātra jñānīty ucyate //719 //",
    "GSP33ramgbhpu:1823": "tasya jñānino durlabhatvam evopapādayati kāmais tais tair hṛtajñānāḥ prapadyante 'nyadevatāḥ",
    "GSP33ramgbhpu:1824": "taṃ taṃ niyamam āsthāya prakṛtyā niyatāḥ svayā || BhG_7.20 ||",
    "GSP33ramgbhpu:1825_0": "sarva eva hi laukikāḥ puruṣāḥ svayā prakṛtyā pāpavāsanayā guṇamayabhāvaviṣayayā niyatāḥ nityānvitāḥ tais taiḥ svavāsanānurūpair",
    "GSP33ramgbhpu:1825_1": "guṇamayair eva kāmaiḥ icchāviṣayabhūtaiḥ hṛtamatsvarūpaviṣayajñānāḥ tattatkāmasiddhyartham anyadevatāḥ madvyatiriktāḥ kevalendrādidevatāḥ",
    "GSP33ramgbhpu:1825_2": "taṃ taṃ niyamaṃ āsthāya tattaddevatāviśeṣamātraprīṇanāsādhāraṇaṃ niyamam āsthyāya prapadyante tā evāśrityārcayante yo yo",
    "GSP33ramgbhpu:1825_3": "yāṃ yāṃ tanuṃ bhaktaḥ śraddhayārcitum icchati |",
    "GSP33ramgbhpu:1826": "tasya tasyācalāṃ śraddhāṃ tām eva vidadhāmy aham || BhG_7.21 ||",
    "GSP33ramgbhpu:1827": "tā api devatā madīyās tanavaḥ, “ya āditye tiṣṭhan ... yam ādityo na veda yasyādityaś śarīram” ityādiśrutibhiḥ pratipāditāḥ /",
    "GSP33ramgbhpu:1828_0": "madīyās tanava ity ajānann api yo yo yāṃ yāṃ madīyām ādityādikāṃ tanuṃ bhaktaḥ śraddhayārcitum icchati; tasya tasyājānato",
    "GSP33ramgbhpu:1828_1": "'pi mattanuviṣayaiṣā śraddhety anusandhāya tām evācalāṃ nirvighnāṃ vidadhāmy aham // BhGR_7.21 //",
    "GSP33ramgbhpu:1829": "sa tayā śraddhayā yuktas tasyārādhanam īhate |",
    "GSP33ramgbhpu:1830": "labhate ca tataḥ kāmān mayaiva vihitān hi tān || BhG_7.22 ||",
    "GSP33ramgbhpu:1831": "sa tayā nirvighnayā śraddhayā yuktas tasya indrāder ārādhanaṃ pratīhate /",
    "GSP33ramgbhpu:1832": "tataḥ mattanubhūtendrādidevatārādhanāt tān eva hi svābhilaṣitān kāmān mayaiva vihitān labhate",
    "GSP33ramgbhpu:1833": "yady apy ārādhanakāle, “ārādhyendrādayo madīyās",
    "GSP33ramgbhpu:1834": "tanavaḥ, tata eva tadarcanaṃ ca madārādhanam” iti na jānāti tathāpi tasya vastuno madārādhanatvād ārādhakābhilaṣitam aham eva vidadhāmi // BhGR_7.22",
    "GSP33ramgbhpu:1835": "antavat tu phalaṃ teṣāṃ tad bhavaty alpamedhasām |",
    "GSP33ramgbhpu:1836": "devān devayajño yānti madbhaktā yānti mām api || BhG_7.23 ||",
    "GSP33ramgbhpu:1837": "teṣām alpamedhasām alpabuddhīnām indrādimātrayājināṃ tadārādhanaphalam alpam, antavac ca bhavati /",
    "GSP33ramgbhpu:1838": "kutaḥ? devān devayajo yānti yata indrādīn devān tadyājino yānti /",
    "GSP33ramgbhpu:1839": "indrādayo 'pi hi paricchinnabhogāḥ parimitakālavartinaś ca /",
    "GSP33ramgbhpu:1840": "tatas tatsāyujyaṃ prāptāḥ tais saha pracyavante",
    "GSP33ramgbhpu:1841": "/ madbhaktā api teṣām eva karmaṇāṃ madārādhanarūpatāṃ jñātvā paricchinnaphalasaṅgaṃ tyaktvā matprīṇanaikaprayojanāḥ māṃ prāpnuvanti; na ca punar nivartante /",
    "GSP33ramgbhpu:1842": "“mām upetya tu kaunteya punar janma na vidyate” iti hi vakṣyate // BhGR_7.23 //",
    "GSP33ramgbhpu:1843": "itare tu sarvasamāśrayaṇīyatvāya mama manuṣyādiṣv avatāram apy akiñcitkaraṃ kurvantīty āha avyaktaṃ vyaktim āpannaṃ manyante mām abuddhayaḥ |",
    "GSP33ramgbhpu:1844": "paraṃ bhāvam ajānanto mama avyayam anuttamam || BhG_7.24 ||",
    "GSP33ramgbhpu:1845_0": "sarvaiḥ karmabhir ārādhyo 'haṃ sarveśvaro vāṅmanasāparicchedyasvarūpasvabhāvaḥ paramakāruṇyād aśrityavātsalyāc ca sarvasamāśrayaṇīyatvāyājahatsvabhāva",
    "GSP33ramgbhpu:1845_1": "eva vasudevasūnur avarīrṇa iti mamaivaṃ paraṃ bhāvam avyayam anuttamam ajānantaḥ prākṛtarājasūnusamānam itaḥ pūrvam anabhivyaktam",
    "GSP33ramgbhpu:1845_2": "idānīṃ karmavaśāj janmaviśeṣaṃ prāpya vyaktim",
    "GSP33ramgbhpu:1846": "āpannam prāptaṃ mām buddhayo manyante /",
    "GSP33ramgbhpu:1847": "ato māṃ nāśrayante; na karmabhir ārādhayanti ca // BhGR_7.24 //",
    "GSP33ramgbhpu:1848": "kuta evaṃ na prakāśyata ity atrāha nāhaṃ prakāśaḥ sarvasya yogamāyāsamāvṛtaḥ |",
    "GSP33ramgbhpu:1849": "mūḍho 'yaṃ nābhijānāti loko mām ajam avyayam || BhG_7.25 ||",
    "GSP33ramgbhpu:1850": "kṣetrajñāsādhāraṇamanuṣyatvādisaṃsthānayogākhyamāyayā samāvṛto 'haṃ na sarvasya prakāśaḥ /",
    "GSP33ramgbhpu:1851": "mayi manuṣyatvādisaṃsthānadarśanamātreṇa mūḍho 'yaṃ",
    "GSP33ramgbhpu:1852_0": "loko mām ativāyvindrakarmāṇam atisūryāgnitejasam upalabhyamānam api ajam avyayaṃ nikhilajagadekakāraṇaṃ sarveśvaraṃ māṃ sarvasamāśrayaṇīyatvāya",
    "GSP33ramgbhpu:1852_1": "manuṣyatvasaṃsthānam āsthitaṃ nābhijānāti // BhGR_7.25 vedāhaṃ samatītāni vartamānāni cārjuna |",
    "GSP33ramgbhpu:1853": "bhaviṣyāṇi ca bhūtāni māṃ tu veda na kaścana || BhG_7.26 ||",
    "GSP33ramgbhpu:1854": "atītāni vartamānāni anāgatāni ca sarvāṇi bhūtāny ahaṃ veda jānāmi /",
    "GSP33ramgbhpu:1855_0": "māṃ tu veda na kaścana mayānusaṃdhīyamāneṣu kālatrayavartiṣu bhūteṣu mām evaṃvidhaṃ vāsudevaṃ sarvasamāśrayṇīyatvāyāvatīrṇaṃ",
    "GSP33ramgbhpu:1855_1": "viditvā mām eva samāśrayan na kaścid upalabhyata ityarthaḥ ato jñānī sudurlabha eva //",
    "GSP33ramgbhpu:1856": "tathā hi icchādveṣasamutthena dvandvamohena bhārata |",
    "GSP33ramgbhpu:1857": "sarvabhūtāni saṃmohaṃ sarge yānti parantapa || BhG_7.27 ||",
    "GSP33ramgbhpu:1858": "icchādveṣābhyāṃ samutthitena śītoṣṇādidvandvākhyena mohena sarvabhūtāni sarge janmakāla eva saṃmohaṃ yānti /",
    "GSP33ramgbhpu:1859": "etad uktaṃ bhavati guṇamayeṣu sukhaduḥkhādidvandveṣu pūrvapūrvajanmani yadviṣayau icchādveṣau",
    "GSP33ramgbhpu:1860_0": "tadvāsanayā punar api janmakāla eva tad eva dvandvākhyam icchādveṣaviṣayatvena samutthitaṃ bhūtānāṃ mohanaṃ bhavati; tena",
    "GSP33ramgbhpu:1860_1": "mohena sarvabhūtāni saṃmohaṃ yānti; tadviṣayecchādveṣasvabhāvāni bhavanti, na",
    "GSP33ramgbhpu:1861": "matsamśleṣaviyogasukhaduḥkhasvabhāvāni, jñānī tu matsaṃśleṣaviyogaikasukhaduḥkhasvabhāvaḥ; na tatsvabhāvaṃ kim api bhūtaṃ jāyate iti // BhGR_7.27 //",
    "GSP33ramgbhpu:1862": "yeṣāṃ tv antagataṃ pāpaṃ janānāṃ puṇyakarmaṇām |",
    "GSP33ramgbhpu:1863": "te dvandvamohanirmuktāḥ bhajante māṃ dṛḍhavratāḥ || BhG_7.28 ||",
    "GSP33ramgbhpu:1864": "yeṣāṃ tv anekajanmārjitenotkṛṣṭapuṇyasaṃcayena guṇamayadvandveccchādveṣahetubhūtaṃ madaunmukhyavirodhi ca anādikālapravṛttaṃ pāpam antagatam kṣīṇam; te pūrvoktena sukṛtatāratamyena",
    "GSP33ramgbhpu:1865": "māṃ śaraṇam anuprapadya guṇamayān mohād vinirmuktāḥ jarāmaraṇamokṣāya,",
    "GSP33ramgbhpu:1866": "mahate cāiśvaryāya, matprāptaye ca dṛḍhavratāḥ dṛḍhasaṅkalpāḥ mām eva",
    "GSP33ramgbhpu:1867": "bhajante // BhGR_7.28 //",
    "GSP33ramgbhpu:1868": "atra trayāṇāṃ bhagavantaṃ bhajamānānāṃ jñātavyaviśeṣān upādeyāṃś ca prastauti jarāmaraṇamokṣāya mām āśritya yatanti ye |",
    "GSP33ramgbhpu:1869": "te brahma tad viduḥ kṛtsnam adhyātmaṃ karma cākhilam || BhG_7.29 ||",
    "GSP33ramgbhpu:1870": "jarāmaraṇamokṣāya prakṛtiviyuktātmasvarūpadarśanāya mām āśritya ye yatante, te tadbrahma viduḥ, adhyātmaṃ tu kṛtsnaṃ viduḥ, karma cākhilaṃ viduḥ // BhGR_1.29 //",
    "GSP33ramgbhpu:1871": "sādhibhūtādhidaivaṃ māṃ sādhiyajñaṃ ca ye viduḥ |",
    "GSP33ramgbhpu:1872": "prayāṇakāle 'pi ca māṃ te vidur yuktacetasaḥ || BhG_7.30 ||",
    "GSP33ramgbhpu:1873": "atra ya iti punar nirdeśāt pūrvanirdiṣṭavyo 'nye adhikāriṇo jñāyante;",
    "GSP33ramgbhpu:1874": "sādhibhūtaṃ sādhidaivaṃ mām aiśvaryārthino ye viduḥ ity etad anuvādasarūpam apy aprāptārthatvād vidhāyakam eva; tathā sādhiyajñam ity",
    "GSP33ramgbhpu:1875": "api trayāṇām adhikāriṇām aviśeṣeṇa vidhīyate; arthasvabhāvyāt /",
    "GSP33ramgbhpu:1876": "trayāṇāṃ hi nityanaimittikarūpamahāyajñādyanuṣṭhānam avarjanīyam /",
    "GSP33ramgbhpu:1877": "te ca prayāṇakāle 'pi svaprāpyānuguṇaṃ māṃ viduḥ /",
    "GSP33ramgbhpu:1878": "te ceti cakārāt pūrve jarāmaraṇamokṣāya yatamānāś ca prayāṇakāle vidur iti samuccīyante; anena jñānino 'py arthasvābhāvyāt sādhiyajñaṃ māṃ viduḥ, prayāṇakāle 'pi",
    "GSP33ramgbhpu:1879": "svaprāpyānuguṇaṃ māṃ vidur ity uktaṃ bhavati // BhGR_7.30 //",
    "GSP33ramgbhpu:1880": "******************** ADHYAYA 8 ********************",
    "GSP33ramgbhpu:1881": "saptame parasya brahmaṇo vāsudevasyopāsyatvam",
    "GSP33ramgbhpu:1882_0": "nikhilacetanācetanavastuśeṣitvam, kāraṇatvam, ādhāratvam, sarvaśarīratayā sarvaprakāratvena sarvaśabdavācyatvam, sarvaniyantṛtvam,",
    "GSP33ramgbhpu:1882_1": "sarvaiś ca kalyāṇaguṇagaṇais tasyaiva parataratvam, sattvarajastamomayair dehendriyatvena bhogyatvena cāvasthitair bhāvair",
    "GSP33ramgbhpu:1882_2": "anādikālapravṛttaduṣkṛtapravāhahetukais tasya tirodhānam,",
    "GSP33ramgbhpu:1883": "atyutkṛṣṭasukṛtahetukabhagavatprapattyā sukṛtatāratamyena ca",
    "GSP33ramgbhpu:1884": "pratipattivaiśeṣyād",
    "GSP33ramgbhpu:1885_0": "aiśvaryākṣarayāthātmyabhagavatprāptyapekṣayopāsakabhedam, bhagavantaṃ prepsor nityayuktatayaikabhaktitayā cātyarthaparamapuruṣapriyatvena",
    "GSP33ramgbhpu:1885_1": "ca śraiṣṭhyam durlabhatvaṃ ca pratipādya eṣāṃ trayāṇāṃ jñātavyopādeyabhedāṃś ca prāstauṣīt /",
    "GSP33ramgbhpu:1886": "idānīm aṣṭame prastutān jñātavyopādeyabhedān vivinakti //",
    "GSP33ramgbhpu:1887": "arjuna uvāca kiṃ tad brahma kim adhyātmaṃ kiṃ karma puruṣottama |",
    "GSP33ramgbhpu:1888": "adhibhūtaṃ ca kiṃ proktam adhidaivaṃ kim ucyate || BhG_8.1 ||",
    "GSP33ramgbhpu:1889": "adhiyajñaḥ kathaṃ ko 'tra dehe 'smin madhusūdanam |",
    "GSP33ramgbhpu:1890": "prayāṇakāle ca kathaṃ jñeyo 'si niyatātmabhiḥ || BhG_8.2 ||",
    "GSP33ramgbhpu:1891": "jarāmaraṇamokṣāya bhagavantam āśritya yatamānānāṃ jñātavyatayoktaṃ tad brahma adhyātmaṃ ca kim iti vaktavyam /",
    "GSP33ramgbhpu:1892": "aiśvaryārthīnāṃ jñātavyam adhibhūtam adhidaivaṃ ca kim? trayāṇāṃ jñātavyo 'dhiyajñaśabdanirdiṣṭaś",
    "GSP33ramgbhpu:1893": "kaḥ? tasya cādhiyajñabhāvaḥ katham? prayāṇakāle ca ebhis tribhir niyatātmabhiḥ kathaṃ jñeyo 'si? // BhGR_8.1,2 //",
    "GSP33ramgbhpu:1894": "śrībhagavān uvāca akṣaraṃ brahma paramaṃ svabhāvo 'dhyātmam ucyate |",
    "GSP33ramgbhpu:1895": "bhūtabhāvodbhavakaro visargaḥ karmasaṃjñitaḥ || BhG_8.3 ||",
    "GSP33ramgbhpu:1896": "tadbrahmeti nirdiṣṭaṃ paramam akṣaraṃ na kṣaratīty akṣaram,",
    "GSP33ramgbhpu:1897": "kṣetrajñasamaṣṭirūpam /",
    "GSP33ramgbhpu:1898": "tathā ca śrutiḥ, “avyaktam akṣare līyate akṣaraṃ",
    "GSP33ramgbhpu:1899": "tamasi līyate” ityādikā /",
    "GSP33ramgbhpu:1900": "paramam akṣaraṃ prakṛtivinirmuktam ātmasvarūpam",
    "GSP33ramgbhpu:1901": "/ svabhāvo 'dhyātmam ucyate /",
    "GSP33ramgbhpu:1902": "svabhāvaḥ prakṛtiḥ /",
    "GSP33ramgbhpu:1903": "anātmabhūtam, ātmani saṃbadhyamānaṃ bhūtasūkṣmatadvāsanādikaṃ pañcāgnividyāyāṃ jñātavyatayoditam",
    "GSP33ramgbhpu:1904": "tadubhayaṃ prāpyatayā tyājyatayā ca mumukṣubhir jñātavyam /",
    "GSP33ramgbhpu:1905": "bhūtabhāvodbhavakaro visargaḥ karmasaṃjñitaḥ /",
    "GSP33ramgbhpu:1906": "bhūtabhāvaḥ",
    "GSP33ramgbhpu:1907": "manuṣyādibhāvaḥ; tadudbhavakaro yo visargaḥ, “pañcamyām āhutāv āpaḥ puruṣavacaso bhavanti” iti śrutisiddho yoṣitsaṃbandhajaḥ, sa karmasaṃjñitaḥ /",
    "GSP33ramgbhpu:1908": "tac cākhilaṃ sānubandham udvejanīyatayā, pariharaṇīyatayā ca mumukṣubhir jñātavyam /",
    "GSP33ramgbhpu:1909": "pariharaṇīyatayā cānantaram eva vakṣyate, “yad",
    "GSP33ramgbhpu:1910": "icchanto brahmacaryaṃ caranti” iti // BhGR_8.3 //",
    "GSP33ramgbhpu:1911": "adhibhūtaṃ kṣaro bhāvaḥ puruṣaś cādhidaivatam |",
    "GSP33ramgbhpu:1912": "adhiyajño 'ham evātra dehe dehabhṛtāṃ vara || BhG_8.4 ||",
    "GSP33ramgbhpu:1913": "aiśvaryārthināṃ jñātavyatayā nirdiṣṭam adhibhūtaṃ kṣaro bhāvaḥ viyadādibhūteṣu vartamānaḥ tatpariṇāmaviśeṣaḥ kṣaraṇasvabhāvo vilakṣaṇaḥ śabdasparśādis sāsrayaḥ /",
    "GSP33ramgbhpu:1914": "vilakṣaṇāḥ sāśrayāś śabdasparśarūparasagandhāḥ aiśvaryārthibhiḥ prāpyās tair anusandheyāḥ",
    "GSP33ramgbhpu:1915": "puruṣaś cādhidaivatam adhidaivataśabdanirdiṣṭaḥ puruṣaḥ adhidaivatam devatopari vartamānaḥ,",
    "GSP33ramgbhpu:1916": "indraprajāpatiprabhṛtikṛtsnadaivatopari vartamānaḥ,",
    "GSP33ramgbhpu:1917": "indraprajāpatiprabhṛtīnāṃ bhogyajātad vilakṣaṇaśabdāder bhoktā puruṣaḥ /",
    "GSP33ramgbhpu:1918": "sā ca bhoktṛtvāvasthā aiśvaryārthibhiḥ prāpyatayānusandheyā /",
    "GSP33ramgbhpu:1919": "adhiyajño",
    "GSP33ramgbhpu:1920": "'ham eva /",
    "GSP33ramgbhpu:1921": "adhiyajñaḥ yajñair ārādhyatayā vartamānaḥ /",
    "GSP33ramgbhpu:1922": "atra indrādau mama dehabhūte ātmatayāvasthito 'ham eva yajñair ārādhya iti mahāyajñādinityanaimittikānuṣṭhānavelāyāṃ trayāṇām adhikāriṇām anusandheyam etat // BhGR_8.4 //",
    "GSP33ramgbhpu:1923": "antakāle ca mām eva smaran muktvā kalebaram |",
    "GSP33ramgbhpu:1924": "yaḥ prayāti sa madbhāvaṃ yāti nāsty atra saṃśayaḥ || BhG_8.5 ||",
    "GSP33ramgbhpu:1925": "idam api trayāṇāṃ sādhāraṇam /",
    "GSP33ramgbhpu:1926": "antakāle ca mām eva smaran kalevaraṃ tyaktvā yaḥ prayāti, sa madbhāvaṃ yāti mama yo bhāvaḥ svabhāvaḥ taṃ yāti;",
    "GSP33ramgbhpu:1927": "tadānīṃ yathā mām anusandhatte, tathāvidhākāro bhavatītyarthaḥ; yathā ādibharatādayas tadānīṃ smaryamāṇamṛgasajātīyākārāt saṃbhūtāḥ // BhGR_8.5",
    "GSP33ramgbhpu:1928": "smartus svaviṣayasajātīyākāratāpādanam antyapratyayasya svabhāva iti suspaṣṭam āha",
    "GSP33ramgbhpu:1929": "yaṃ yaṃ vāpi smaran bhāvaṃ tyajaty ante kalebaram |",
    "GSP33ramgbhpu:1930": "taṃ tam evaiti kaunteya sadā tadbhāvabhāvitaḥ || BhG_8.6 ||",
    "GSP33ramgbhpu:1931": "ante antakāle yaṃ yaṃ vāpi bhāvaṃ smaran kalebaraṃ tyajati, taṃ taṃ bhāvam",
    "GSP33ramgbhpu:1932": "eva maraṇānantaram eti /",
    "GSP33ramgbhpu:1933": "antimapratyayaś ca pūrvabhāvitaviṣaya eva jāyate // BhGR_8.6 //",
    "GSP33ramgbhpu:1934": "tasmāt sarveṣu kāleṣu mām anusmara yudhya ca |",
    "GSP33ramgbhpu:1935": "mayy arpitamanobuddhiḥ mām evaiṣyasy asaṃśayaḥ || BhG_8.7 ||",
    "GSP33ramgbhpu:1936": "yasmāt pūrvakālābhyastaviṣaya evāntyapratyayo jāyate, tasmāt sarveṣu kāleṣv āprayāṇād ahar ahar mām anusmara /",
    "GSP33ramgbhpu:1937": "aharahar anusmṛtikaraṃ yuddhādikaṃ varṇāśramānubandhi śrutismṛticoditaṃ nityanaimittikaṃ ca karma kuru /",
    "GSP33ramgbhpu:1938": "evam upāyena mayy arpitamanobuddhiḥ antakale ca mām eva smaran yathābhilaṣitaprakāraṃ māṃ prāpsyasi; nātra saṃśayaḥ // BhGR_8.7 //",
    "GSP33ramgbhpu:1939_0": "evaṃ sāmānyena svaprāpyāvāptir antyapratyayādhīnety uktvā tadarthaṃ trayāṇām upāsanaprakārabhedaṃ vaktum upakramate; tatrāiśvaryārthinām",
    "GSP33ramgbhpu:1939_1": "upāsanaprakāraṃ yathopāsanam antyapratyayaprakāraṃ cāha",
    "GSP33ramgbhpu:1940": "abhyāsayogayuktena cetasā nānyagāminā |",
    "GSP33ramgbhpu:1941": "paramaṃ puruṣaṃ divyaṃ yāti pārthānucintayan || BhG_8.8 ||",
    "GSP33ramgbhpu:1942_0": "aharahar abhyāsayogābhyāṃ yuktatayā nānyagāminā cetasā antakāle paramaṃ puruṣaṃ divyaṃ māṃ vakṣyamāṇaprakāraṃ cintayan mām",
    "GSP33ramgbhpu:1942_1": "eva yāti ādibharatamṛgatvaprāptivad aiśvaryaviśiṣṭatayā matsamānākāro bhavati /",
    "GSP33ramgbhpu:1943": "abhyāsaḥ nityanaimittikāviruddheṣu sarveṣu kāleṣu manasopāsyasaṃśīlanam /",
    "GSP33ramgbhpu:1944": "yogas tu aharahar yogakāle 'nuṣṭhīyamānaṃ yathoktalakṣaṇam upāsanam //",
    "GSP33ramgbhpu:1945": "kaviṃ purāṇam anuśāsitāram aṇor aṇīyāṃsam anusmared yaḥ |",
    "GSP33ramgbhpu:1946": "sarvasya dhātāram acintyarūpam ādityavarṇaṃ tamasaḥ parastāt || BhG_8.9 ||",
    "GSP33ramgbhpu:1947": "prayāṇakāle manasācalena bhaktyā yukto yogabalena caiva |",
    "GSP33ramgbhpu:1948": "bhruvor madhye prāṇam āveśya samyak sa taṃ paraṃ puruṣam upaiti divyam ||",
    "GSP33ramgbhpu:1949": "kaviṃ sarvajñan purāṇam purātanam anuśāsitāram viśvasya praśāsitāram aṇor aṇīyāṃsam jīvād api sūkṣmataram, sarvasya dhātāram sarvasya sraṣṭāram,",
    "GSP33ramgbhpu:1950": "acintyarūpam sakaletaravisajātīyasvarūpam, ādityavarṇaṃ tamasaḥ parastād",
    "GSP33ramgbhpu:1951": "aprākṛtasvāsādhāraṇadivyarūpam, tam evaṃbhūtam aharahar",
    "GSP33ramgbhpu:1952_0": "abhyasyamānabhaktiyuktayogabalena ārūḍhasaṃskāratayā acalena manasā prayāṇakāle bhruvor madhye prāṇam āveśya saṃsthāpya tatra",
    "GSP33ramgbhpu:1952_1": "bhūmadhye divyaṃ puruṣaṃ yo 'nusmaret; sa tam evopaiti tadbhāvaṃ yāti, tatsamānāiśvaryo bhavatītyarthaḥ // BhGR_8.9,10 //",
    "GSP33ramgbhpu:1953": "atha kaivalyārthināṃ smaraṇ aprakāram āha yad akṣaraṃ vedavido vadanti viśanti yad yatayo vītarāgāḥ |",
    "GSP33ramgbhpu:1954": "yad icchanto brahmacaryaṃ caranti tat te padaṃ saṃgraheṇa pravakṣye ||",
    "GSP33ramgbhpu:1955": "yad akṣaram asthūlatvādiguṇakaṃ vedavido vadanti, vītarāgāś ca yatayo yad akṣaraṃ viśanti, yad akṣaraṃ prāptum icchanto brahmacaryaṃ caranti, tat padaṃ saṃgraheṇa te pravakṣye /",
    "GSP33ramgbhpu:1956": "padyate gamyate cetaseti padam; tan nikhilavedāntavedyaṃ matsvarūpam akṣaraṃ yathā upāsyam, tathā saṃkṣepeṇa pravakṣyāmītyarthaḥ // BhGR_8.11 //",
    "GSP33ramgbhpu:1957": "sarvadvārāṇi saṃyamya mano hṛdi nirudhya ca |",
    "GSP33ramgbhpu:1958": "mūrdhny ādhāyātmanaḥ prāṇam āsthito yogadhāraṇām || BhG_8.12 ||",
    "GSP33ramgbhpu:1959": "om ity ekākṣaraṃ brahma vyāharan mām anusmaran |",
    "GSP33ramgbhpu:1960": "yaḥ prayāti tyajan dehaṃ sa yāti paramāṃ gatim || BhG_8.13 ||",
    "GSP33ramgbhpu:1961_0": "sarvāṇi śrotrādīnīndriyāṇi jñānadvārabhūtāni saṃyamya svavyāpārebhyo vinivartya, hṛdayakamalaniviṣṭe mayy akṣare mano nirudhya,",
    "GSP33ramgbhpu:1961_1": "yogākhyāṃ dhāraṇām āsthitaḥ mayy eva niścalāṃ sthitim āsthitaḥ, om ity ekākṣaraṃ",
    "GSP33ramgbhpu:1962": "brahma madvācakaṃ vyāharan, vācyaṃ mām anusmaran, ātmanaḥ prāṇaṃ mūrdhny",
    "GSP33ramgbhpu:1963": "ādhāya dehaṃ tyajan yaḥ prayāti sa yāti paramāṃ gatiṃ prakṛtiviyuktaṃ matsamānākāram apunarāvṛttim ātmānaṃ prāpnotītyarthaḥ /",
    "GSP33ramgbhpu:1964": "“yaḥ sa sarveṣu bhūteṣu naśyatsu na vinaśyati // avyakto 'kṣara ity uktas tam āhuḥ paramāṃ gatim // BhGR_1.” ity anantaram eva vakṣyate //812, 13//",
    "GSP33ramgbhpu:1965": "evam aiśvaryārthinaḥ kaivalyārthinaś ca svaprāpyānuguṇaṃ bhagavadupāsanaprakāra uktaḥ; atha jñānino bhagavadupāsanaprakāraṃ",
    "GSP33ramgbhpu:1966": "prāptiprakāraṃ cāha ananyacetāḥ satataṃ yo māṃ smarati nityaśaḥ |",
    "GSP33ramgbhpu:1967": "tasyāhaṃ sulabhaḥ pārtha nityayuktasya yoginaḥ || BhG_8.14 ||",
    "GSP33ramgbhpu:1968_0": "nityaśaḥ mām udyogaprabhṛti satataṃ sarvakālam ananyacetāḥ yaḥ smarati atyarthamatpriyatvena matsmṛtyā vinā ātmadhāraṇam",
    "GSP33ramgbhpu:1968_1": "alabhamāno niratiśayapriyāṃ smṛtiṃ yaḥ karoti; tasya nityayuktasya nityayogaṃ",
    "GSP33ramgbhpu:1969": "kāṅkṣamāṇasya yoginaḥ ahaṃ sulabhaḥ aham eva prāpyaḥ; na madbhāva aiśvaryādikaḥ suprāpaś ca /",
    "GSP33ramgbhpu:1970": "tadviyogam asahamāno 'ham eva taṃ vṛṇe /",
    "GSP33ramgbhpu:1971": "“yam",
    "GSP33ramgbhpu:1972": "evaiṣa vṛṇute tena labhyaḥ” iti hi śrūyate /",
    "GSP33ramgbhpu:1973": "matprāptyanuguṇopāsanavipākaṃ tadvirodhinirasanam atyarthamatpriyatvādikaṃ cāham eva dadāmītyarthaḥ",
    "GSP33ramgbhpu:1974": "vakṣyate ca “teṣāṃ satatayuktānāṃ bhajatāṃ prītipūrvakam /",
    "GSP33ramgbhpu:1975": "dadāmi buddhiyogaṃ taṃ yena mām upāyānti te // teṣām evānukampārtham aham",
    "GSP33ramgbhpu:1976": "ajñānajaṃ tamaḥ /",
    "GSP33ramgbhpu:1977": "nāśayāmy ātmabhāvastho jñānadīpena bhāsvatā // BhGR_1.”",
    "GSP33ramgbhpu:1978": "iti //814//",
    "GSP33ramgbhpu:1979": "ataḥ param adhyāyaśeṣeṇa jñāninaḥ kaivalyārthinaś cāpunarāvṛttim aiśvaryārthinaḥ punarāvṛttiṃ cāha mām upetya punarjanma duḥkhālayam aśāśvatam |",
    "GSP33ramgbhpu:1980": "nāpnuvanti mahātmānaḥ saṃsiddhiṃ paramāṃ gatāḥ || BhG_8.15 ||",
    "GSP33ramgbhpu:1981": "māṃ prāpya punarnikhiladuḥkhālayam aśāśvatam asthiraṃ janma na prāpnuvanti /",
    "GSP33ramgbhpu:1982_0": "yata ete mahātmānaḥ mahāmanasaḥ, yathāvasthitamatsvarūpajñānānā atyarthamatpriyatvena mayā vinā ātmadhāraṇam alabhamānā mayy",
    "GSP33ramgbhpu:1982_1": "āsktamanaso madāśrayā mām upāsya paramasaṃsiddhirūpaṃ māṃ prāptāḥ // BhGR_8.15 //",
    "GSP33ramgbhpu:1983": "aiśvaryagatiṃ prāptānāṃ bhagavantaṃ prāptānāṃ ca punarāvṛttau apunarāvṛttau ca hetum anantaram āha ā brahmabhuvanāl lokāḥ punarāvartino 'rjuna |",
    "GSP33ramgbhpu:1984": "mām upetya tu kaunteya punarjanma na vidyate || BhG_8.16 ||",
    "GSP33ramgbhpu:1985": "brahmalokaparyantāḥ brahmāṇḍodaravartinas sarve lokā bhogāiśvaryālayāḥ punarāvartinaḥ vināśinaḥ",
    "GSP33ramgbhpu:1986": "ata aiśvaryagatiṃ prāptānāṃ prāpyasthānavināśād vināśitvam avarjanīyam /",
    "GSP33ramgbhpu:1987": "māṃ sarvajñaṃ satyasaṅkalpaṃ nikhilajagadutpattisthitilayalīlaṃ paramakāruṇikaṃ sadaikarūpaṃ prāptānāṃ vināśaprasaṅgābhāvāt teṣāṃ punarjanma na vidyate // BhGR_8.16 //",
    "GSP33ramgbhpu:1988": "brahmalokaparyantānāṃ lokānāṃ tadantarvartināṃ ca paramapuruṣasaṅkalpakṛtām utpattivināśakālavyavasthām āha sahasrayugaparyantam ahar yad brahmaṇo viduḥ |",
    "GSP33ramgbhpu:1989": "rātriṃ yugasahasrāntāṃ te 'horātravido janāḥ || BhG_8.17 ||",
    "GSP33ramgbhpu:1990": "avyaktād vyaktayaḥ sarvāḥ prabhavanty aharāgame |",
    "GSP33ramgbhpu:1991": "rātryāgame pralīyante tatraivāvyaktasaṃjñake || BhG_8.18 ||",
    "GSP33ramgbhpu:1992": "bhūtagrāmaḥ sa evāyaṃ bhūtvā bhūtvā pralīyate |",
    "GSP33ramgbhpu:1993": "rātryāgame 'vaśaḥ pārtha prabhavaty aharāgame || BhG_8.19 ||",
    "GSP33ramgbhpu:1994": "ye manuṣyādicaturmukhāntānāṃ matsaṅkalpakṛtāhorātravyavasthāvido janāḥ, te brahmaṇaś caturmukhasya yad ahaḥ tac caturyugasahasrāvasānaṃ viduḥ, rātriṃ ca tathārūpām /",
    "GSP33ramgbhpu:1995": "tatra brahmaṇo 'harāgamasamaye trailokyāntarvartinyo dehendriyabhogyabhogasthānarūpā vyaktaś caturmukhadehāvasthād avyaktāt prabhavanti /",
    "GSP33ramgbhpu:1996": "tatraiva avyaktāvasthāviśeṣe caturmukhadehe rātryāgamasamaye pralīyante /",
    "GSP33ramgbhpu:1997": "sa evāyaṃ karmavaśyo bhūtagrāmo 'harāgame bhūtvā bhutvā rātryāgame pralīyate /",
    "GSP33ramgbhpu:1998": "punar apy aharāgame prabhavati /",
    "GSP33ramgbhpu:1999": "tathā varṣatāvasānarūpayugasahasrānte brahmalokaparyantā lokāḥ brahmā ca,",
    "GSP33ramgbhpu:2000": "“pṛthivyapsu pralīyate āpastejasi līyante” ityādikrameṇa avyaktākṣaratamaḥparyantaṃ mayy eva pralīyante /",
    "GSP33ramgbhpu:2001": "evaṃ madvyatiriktasya kṛtsnasya kālavyavasthayā matta utpatteḥ mayi pralayāc cotpattivināśayogitvam avarjanīyam ity aiśvaryagatiṃ prāptānāṃ punarāvṛttir aparihāryā /",
    "GSP33ramgbhpu:2002": "mām upetānāṃ tu na punarāvṛttiprasaṅgaḥ //",
    "GSP33ramgbhpu:2003": "atha kaivalyaṃ praptānām api punarāvṛttir na vidyata ity aha paras tasmāt tu bhāvo 'nyo 'vyakto 'vyaktāt sanātanaḥ |",
    "GSP33ramgbhpu:2004": "yasya sarveṣu bhūteṣu naśyatsu na vinaśyati || BhG_8.20 ||",
    "GSP33ramgbhpu:2005": "avyakto 'kṣara ity uktas tam āhuḥ paramāṃ gatim |",
    "GSP33ramgbhpu:2006": "yaṃ prāpya na nivartante tad dhāma paramaṃ mama || BhG_8.21 ||",
    "GSP33ramgbhpu:2007": "tasmād avyaktād acetanaprakṛtirūpāt puruṣārthatayā paraḥ utkṛṣṭo bhāvo",
    "GSP33ramgbhpu:2008_0": "'nyo jñānaikākāratayā tasmād visajātīyaḥ, avyaktaḥ kenacit pramāṇena na vyajyata ity avyaktaḥ, svasaṃvedyasvāsādhāraṇākāra",
    "GSP33ramgbhpu:2008_1": "ityarthaḥ; sanātanaḥ utpattivināśānarhatayā nityaḥ yaḥ sarveṣu viyadādibhūteṣu sakāraṇeṣu sakāryeṣu vinaśyatsu tatra tatra",
    "GSP33ramgbhpu:2008_2": "sthito 'pi na vinaśyati; saḥ avyakto 'kṣara ityuktaḥ, “ye tv akṣaram anirdeśyam avyaktaṃ paryupāsate”,",
    "GSP33ramgbhpu:2009": "“kūṭastho 'kṣara ucyate” ityādiṣu taṃ vedavidaḥ paramāṃ gatim āhuḥ /",
    "GSP33ramgbhpu:2010": "ayam",
    "GSP33ramgbhpu:2011": "eva, “yaḥ prayāti tyajan dehaṃ sa yāti paramāṃ gatim” ity atra paramagatiśabdanirdiṣṭo 'kṣaraḥ prakṛtisaṃsargaviyuktasvasvarūpeṇāvasthita ātmetyarthaḥ /",
    "GSP33ramgbhpu:2012": "yam evaṃbhūtaṃ svarūpeṇāvasthitaṃ prāpya na nivartante; tan mama paramaṃ dhāma paraṃ niyamanasthānam",
    "GSP33ramgbhpu:2013": "acetanaprakṛtir ekaṃ niyamanasthānam; tatsaṃsṛṣṭarūpā jīvaprakṛtir dvitīyaṃ niyamanasthānam",
    "GSP33ramgbhpu:2014": "acitsaṃsargaviyuktaṃ svarūeṇāvathitaṃ muktasvarūpaṃ paramaṃ niyamanasthānam ityarthaḥ /",
    "GSP33ramgbhpu:2015": "tac cāpunarāvṛttirūpam /",
    "GSP33ramgbhpu:2016": "atha vā prakāśavācī",
    "GSP33ramgbhpu:2017": "dhāmaśabdaḥ; prakāśaḥ ceha jñānam abhipretam; prakṛtisaṃsṛṣṭāt parichinnajñānarūpād ātmano 'paricchinnajñānarūpatayā muktasvarūpaṃ paraṃ dhāma // BhGR_1.20 //21//",
    "GSP33ramgbhpu:2018": "jñāninaḥ prāpyaṃ tu tasmād atyantavibhaktam ity āha puruṣas sa paraḥ pārtha bhaktyā labhyas tv ananyayā |",
    "GSP33ramgbhpu:2019": "yasyāntassthāni bhūtāni yena sarvam idaṃ tatam || BhG_8.22 ||",
    "GSP33ramgbhpu:2020": "“mattaḥ parataraṃ nānyat kiñcid asti dhanaṃjaya /",
    "GSP33ramgbhpu:2021_0": "mayi sarvam idaṃ protaṃ sūtre maṇigaṇā iva // BhGR_1.”, “mām ebhyaḥ param avyayam” ityādinā nirdiṣṭasya yasya antassthāni",
    "GSP33ramgbhpu:2021_1": "sarvāṇi bhūtāni, yena ca pareṇa puruṣeṇa sarvam idaṃ tatam, sa paraḥ puruṣaḥ “ananyacetās satatam” ity ananyayā bhaktyā labhyaḥ //822 //",
    "GSP33ramgbhpu:2022": "athātmayāthātmyaviduḥ paramapuruṣaniṣṭasya ca sādharaṇīm arcirādikāṃ gatim āha dvayor apy arcirādikā gatiḥ śrutau śrutā /",
    "GSP33ramgbhpu:2023": "sā cāpunarāvṛttilakṣaṇā /",
    "GSP33ramgbhpu:2024": "yathā pañcāgnividyāyām, “tad ya itthaṃ vidur ye ceme 'raṇye śraddhā tapa ity upāsate, te 'rciṣam abhisaṃbhavanty arciṣo 'haḥ” ityādau /",
    "GSP33ramgbhpu:2025": "arcirādikayā gatasya parabrahmaprāptir apunarāvṛttiś cāmnātā, “sa enān brahma gamayati etena pratipadyamānā imaṃ mānavam āvartaṃ nāvartante” iti",
    "GSP33ramgbhpu:2026": "/ na ca prajāpativākyādau śrutaparavidyāṅgabhūtātmaprāptiviṣayeyam, “tad",
    "GSP33ramgbhpu:2027": "ya itthaṃ viduḥ” iti gatiśrtuiḥ, “ye ceme 'raṇye śraddhā tapa ity upāsate”",
    "GSP33ramgbhpu:2028": "iti paravidyāyāḥ pṛthakchrutivaiyārthyāt /",
    "GSP33ramgbhpu:2029": "pañcāgnividyāyāṃ ca, “iti tu pañcamyām āhutāv āpaḥ puruṣavacaso bhavanti” iti, “ramaṇīyacaraṇāḥ",
    "GSP33ramgbhpu:2030": "kapūyacaraṇāḥ” iti puṇyapāpahetuko manuṣyādibhāvo 'pām eva",
    "GSP33ramgbhpu:2031": "bhūtāntarasaṃsṛṣṭānām, ātmanas tu tatpariṣvaṅgamātram iti cidacitor vivekam abhidhāya, “tad ya itthaṃ viduḥ ,,, te 'rciṣam asaṃbhavanti ...",
    "GSP33ramgbhpu:2032": "imaṃ mānavam āvartaṃ nāvartante” iti vivikte cidacidvastunī tyājyatayā prāpyatayā ca ya itthaṃ viduḥ te 'rcirādinā gacchanti, na ca punar",
    "GSP33ramgbhpu:2033": "āvartanta ity uktam iti gamyate /",
    "GSP33ramgbhpu:2034": "ātmayāthātmyavidaḥ paramapuruṣaniṣṭhasya ca “sa enān brahma gamayati” iti brahmaprāptivacanād",
    "GSP33ramgbhpu:2035": "ātmavastu brahmātmakatayā brahmaśeṣataikarasam ity anusandheyam;",
    "GSP33ramgbhpu:2036": "tatkratunyāyāc ca /",
    "GSP33ramgbhpu:2037": "paraśeṣataikarasatvaṃ ca “ya ātmani tiṣṭhan ...",
    "GSP33ramgbhpu:2038": "yasyātmā śarīram” ityādiśrutisiddham /",
    "GSP33ramgbhpu:2039": "yatra kāle tv anāvṛttim āvṛttiṃ caiva yoginaḥ |",
    "GSP33ramgbhpu:2040": "prayātā yānti taṃ kālaṃ vakṣyāmi bharatarṣabha || BhG_8.23 ||",
    "GSP33ramgbhpu:2041": "agnir jyotir ahaś śuklaḥ ṣaṇmāsā uttarāyaṇam |",
    "GSP33ramgbhpu:2042": "tatra prayātā gacchanti brahma brahmavido janāḥ || BhG_8.24 ||",
    "GSP33ramgbhpu:2043": "atra kālaśabdo mārgasyāhaḥprabhṛtisaṃvatarāntakālābhimānidevatābhūyastayā mārgopalakṣaṇārthaḥ",
    "GSP33ramgbhpu:2044": "yasmin mārge prayātā yogino 'nāvṛttiṃ puṇyakarmāṇaś cāvṛttiṃ yānti taṃ mārgaṃ vakṣyāmītyarthaḥ",
    "GSP33ramgbhpu:2045": "“agnir jyotir ahaś śuklaḥ",
    "GSP33ramgbhpu:2046": "ṣaṇmāsā uttarāyaṇam” iti saṃvatsarādīnāṃ pradarśanam // BhGR_8.23,24 //",
    "GSP33ramgbhpu:2047": "dhūmo rātris tathā kṛṣṇaḥ ṣaṇmāsā dakṣiṇāyaṇam |",
    "GSP33ramgbhpu:2048": "tatra cāndramasaṃ jyotir yogī prāpya nivartate || BhG_8.25 ||",
    "GSP33ramgbhpu:2049": "etac ca dhūmādimārgasthapitṛlokādeḥ pradarśanam /",
    "GSP33ramgbhpu:2050": "atra yogiśabdaḥ puṇyakarmasaṃbandhiviṣayaḥ // BhGR_8.25 //",
    "GSP33ramgbhpu:2051": "śuklakṛṣṇe gatī hy ete jagataḥ śāśvate mate |",
    "GSP33ramgbhpu:2052": "ekayā yāty anāvṛttim anyayāvartate punaḥ || BhG_8.26 ||",
    "GSP33ramgbhpu:2053": "śuklā gatiḥ arcirādikā, kṛṣṇā ca dhūmādikā /",
    "GSP33ramgbhpu:2054": "śuklayānāvṛttiṃ yāti; kṛṣṇayā tu punar āvartate /",
    "GSP33ramgbhpu:2055": "ete śuklakṛṣṇe gatī jñānināṃ vividhānāṃ puṇyakarmaṇāṃ ca śrutau śāśvate mate /",
    "GSP33ramgbhpu:2056_0": "“tad ya itthaṃ vidur ye ceme 'raṇye śraddhā tapa ity upāsate te 'rciṣam abhisaṃbhavanti”, “atha ya ime grāma iṣṭāpūrte dattam",
    "GSP33ramgbhpu:2056_1": "ity upāsate te dhūmam abhisaṃbhavanti” iti // BhGR_8.26 naite sṛtī pārtha jānan yogī muhyati kaścana |",
    "GSP33ramgbhpu:2057": "tasmāt sarveṣu kāleṣu yogayukto bhavārjuna || BhG_8.27 ||",
    "GSP33ramgbhpu:2058": "etau mārgau jānan yogī prayāṇakāle kaścana na muhyati; api tu svenaiva",
    "GSP33ramgbhpu:2059": "devayānena pathā yāti /",
    "GSP33ramgbhpu:2060": "tasmād aharahar cirādigaticintanākhyayogayukto bhava // BhGR_8.27 //",
    "GSP33ramgbhpu:2061": "athādhyāyadvayoditaśāstrārthavedanaphalam āha vedeṣu yajñeṣu tapassu caiva dāne ca yat puṇyaphalaṃ pradiṣṭam |",
    "GSP33ramgbhpu:2062": "atyeti tat sarvam idaṃ viditvā yogī paraṃ sthānam upaiti cādyam ||",
    "GSP33ramgbhpu:2063_0": "ṛgyajussāmātharvarūpavedābhyāsayajñatapodānaprabhṛtiṣu sarveṣu puṇyeṣu yat phalaṃ nirdiṣṭam, idam adhyāyadvayoditaṃ bhagavanmāhātmyaṃ",
    "GSP33ramgbhpu:2063_1": "viditvā tat sarvam atyeti etadvedanasukhātirekeṇa tat sarvaṃ tṛṇavan manyate /",
    "GSP33ramgbhpu:2064": "yogī jñānī ca bhūtvā jñāninaḥ prāpyaṃ param ādyaṃ sthānam upaiti // BhGR_8.28",
    "GSP33ramgbhpu:2065": "******************** ADHYAYA 9 ********************",
    "GSP33ramgbhpu:2066": "upāsakabhedanibandhanā viśeṣāḥ pratipāditāḥ /",
    "GSP33ramgbhpu:2067": "idānīm upāsyasya paramapuruṣasya māhātmyam, jñānināṃ viśeṣaṃ ca viśodhya bhaktirūpasyopāsanasya svarūpam ucyate /",
    "GSP33ramgbhpu:2068": "śrībhagavān uvāca idaṃ tu guhyatamaṃ pravakṣyāmy anasūyave |",
    "GSP33ramgbhpu:2069": "jñānaṃ vijñānasahitaṃ yaj jñātvā mokṣase 'śubhāt || BhG_9.1 ||",
    "GSP33ramgbhpu:2070": "idaṃ tu guhyatamaṃ bhaktirūpam upāsanākhyaṃ jñānaṃ vijñānasahitam",
    "GSP33ramgbhpu:2071_0": "upāsanagataviśeṣajñānasahitam, anasūyave te pravakṣyāmi madviṣayaṃ sakaletaravisajātīyam aparimitaprakāraṃ māhātmyaṃ śrutvā,",
    "GSP33ramgbhpu:2071_1": "evam eva saṃbhavatīti manvānāya te pravakṣyāmītyarthaḥ /",
    "GSP33ramgbhpu:2072": "yaj jñānam anuṣṭhānaparyantaṃ jñātvā matprāptivirodhinaḥ sarvasmād aśubhān mokṣyase",
    "GSP33ramgbhpu:2073": "rājavidyā rājaguhyaṃ pavitram idam uttamam |",
    "GSP33ramgbhpu:2074": "pratyakṣāvagamaṃ dharmyaṃ susukhaṃ kartum avyayam || BhG_9.2 ||",
    "GSP33ramgbhpu:2075": "rājavidyā vidyānāṃ rājā, rājaguhyaṃ guhyānāṃ rājā /",
    "GSP33ramgbhpu:2076": "rājñāṃ vidyeti vā rājavidyā /",
    "GSP33ramgbhpu:2077": "rājāno hi vistīrṇāgādhyamanasaḥ /",
    "GSP33ramgbhpu:2078": "mahāmanasām iyaṃ vidyetyarthaḥ /",
    "GSP33ramgbhpu:2079": "mahāmanasa eva hi gopanīyagopanakuśalā iti teṣām eva guhyam /",
    "GSP33ramgbhpu:2080": "idam uttamaṃ pavitraṃ matprāptivirodhyaśeṣakalmaṣāpaham /",
    "GSP33ramgbhpu:2081": "pratyakṣāvagamam /",
    "GSP33ramgbhpu:2082": "avagamyata ity avagamaḥ viṣayaḥ; pratyakṣabhūto",
    "GSP33ramgbhpu:2083": "'vagamaḥ viṣayo yasya jñānasya tat pratyakṣāvagamam /",
    "GSP33ramgbhpu:2084": "bhaktirūpeṇopāsanenopāsyamāno 'haṃ tādānīm evopāsituḥ pratyakṣatām upagato bhavāmītyarthaḥ",
    "GSP33ramgbhpu:2085": "athāpi dharmyaṃ dharmād anapetam /",
    "GSP33ramgbhpu:2086": "dharmatvaṃ hi niśśreyasasādhanatvam /",
    "GSP33ramgbhpu:2087": "svarūpeṇaivātyarthapriyatvena tadānīm eva maddarśanāpādanatayā ca svayaṃ niśśreyasarūpam api niratiśayaniśśreyasarūpātyantikamatprāptisādhanam ityarthaḥ /",
    "GSP33ramgbhpu:2088": "ata eva susukhaṃ kartuṃ susukhopādānam /",
    "GSP33ramgbhpu:2089": "atyarthapriyatvenopādeyam /",
    "GSP33ramgbhpu:2090": "avyayam",
    "GSP33ramgbhpu:2091": "akṣayam; matprāptiṃ sādhayitvā+api svayaṃ na kṣīyate /",
    "GSP33ramgbhpu:2092": "evaṃrūpam upāsanaṃ kurvato matpradāne kṛte 'pi kiṃcit kṛtaṃ mayā+asyeti me pratibhātītyarthaḥ aśraddadhānāḥ puruṣā dharmasyāsya parantapa |",
    "GSP33ramgbhpu:2093": "aprāpya māṃ nivartante mṛtyusaṃsāravartmani || BhG_9.3 ||",
    "GSP33ramgbhpu:2094_0": "asyopāsanākhyasya dharmasya niratiśayapriyamadviṣayatayā svayaṃ niratiśayapriyarūpasya paramaniśśreyasarūpamatprāptisādhanasyāvyayasyopādānayogyadaśāyāṃ",
    "GSP33ramgbhpu:2094_1": "prāpya aśraddadhānāḥ viśvāsapūrvakatvarārahitāḥ puruṣāḥ mām aprāpya mṛtyurūpe",
    "GSP33ramgbhpu:2095": "saṃsāravartmani nitarāṃ vartante /",
    "GSP33ramgbhpu:2096": "aho mahad idam āścaryam ityarthaḥ //",
    "GSP33ramgbhpu:2097": "śṛṇu tāvat prāpyabhūtasya mamācintyamahimānam mayā tatam idaṃ sarvaṃ jagad avyaktamūrtinā",
    "GSP33ramgbhpu:2098": "matsthāni sarvabhūtāni na cāhaṃ teṣv avasthitaḥ || BhG_9.4 ||",
    "GSP33ramgbhpu:2099": "na ca matsthāni bhūtāni paśya me yogam aiśvaram |",
    "GSP33ramgbhpu:2100": "bhūtabhṛn na ca bhūtastho mamātmā bhūtabhāvanaḥ || BhG_9.5 ||",
    "GSP33ramgbhpu:2101": "idaṃ cetanācetanātmakaṃ kṛtsnaṃ jagad avyaktamūrtinā aprakāśitasvarūpeṇa mayā antaryāmiṇā, tatam asya jagato dhāraṇārthaṃ niyamanārthaṃ ca",
    "GSP33ramgbhpu:2102": "śeṣitvena vyāptam ityarthaḥ /",
    "GSP33ramgbhpu:2103": "yathāntaryāmibrāhmaṇe, “yaḥ pṛthivyāṃ tiṣṭhan ... yaṃ pṛthivī na veda”, “ya ātmani tiṣṭhan ... yam ātmā na veda”",
    "GSP33ramgbhpu:2104": "iti cetanācetanavastujātair adṛṣṭeṇāntaryāmiṇā tatra tatra vyāptir uktā /",
    "GSP33ramgbhpu:2105": "tato matsthāni sarvabhūtāni sarvāṇi bhūtāni mayy antaryāmiṇi sthitāni /",
    "GSP33ramgbhpu:2106": "tatraiva brāhmaṇe, “yasya pṛthivī śarīraṃ ... yaḥ pṛthivīm antaro",
    "GSP33ramgbhpu:2107": "yamayati, yasyātmā śarīraṃ ... ya ātmānam antaro yamayati” iti śarīratvena niyāmyatvapratipādanāt tadāyatte sthitiniyamane pratipādite; śeṣitvaṃ ca /",
    "GSP33ramgbhpu:2108": "na cāhaṃ teṣv avasthitaḥ ahaṃ tu na tadāyattasthitiḥ; matsthitau tair na",
    "GSP33ramgbhpu:2109": "kaścid upakāra ityathaḥ /",
    "GSP33ramgbhpu:2110": "na ca matsthāni bhūtāni na ghaṭādīnāṃ jalāder iva mama dhārakatvam /",
    "GSP33ramgbhpu:2111": "katham? matsaṅkalpena /",
    "GSP33ramgbhpu:2112": "paśya mamāiśvaraṃ yogam anyatra kutracid asaṃbhāvanīyaṃ madasādhāraṇam āścaryaṃ yogaṃ paśya",
    "GSP33ramgbhpu:2113": "ko",
    "GSP33ramgbhpu:2114": "'sau yoga? bhūtabhṛn na ca bhūtastho mamātmā bhūtabhāvanaḥ /",
    "GSP33ramgbhpu:2115": "sarveṣāṃ bhūtānāṃ bhartāham; na ca taiḥ kaścid api mamopakāraḥ /",
    "GSP33ramgbhpu:2116": "mamātmaiva bhūtabhāvanaḥ mama manomayas saṅkalpa eva bhūtānāṃ bhāvayitā dhārayitā niyantā ca // BhGR_9.4,5 //",
    "GSP33ramgbhpu:2117": "sarvasyāsya svasaṅkalpāyattasthitipravṛttitve nidarśanam āha",
    "GSP33ramgbhpu:2118": "yathā+ākāśasthito nityaṃ vāyuḥ sarvatrago mahān |",
    "GSP33ramgbhpu:2119": "tathā sarvāṇi bhūtāni matsthānīty upadhāraya || BhG_9.6 ||",
    "GSP33ramgbhpu:2120": "yathā ākaśe anālambane mahān vayuḥ sthitaḥ sarvatra gacchati; sa tu vāyur",
    "GSP33ramgbhpu:2121": "nirālambano madāyattasthitir ity avaśyābhyupagamanīyaḥ evam eva sarvāṇi bhūtāni tair adṛṣṭe mayi sthitāni mayaiva dhṛtānīty upadhāraya /",
    "GSP33ramgbhpu:2122": "yathā+āhur vedavidaḥ, “meghodayaḥ sāgarasannivṛttir indor vibhāgaḥ",
    "GSP33ramgbhpu:2123": "sphuritāni vāyoḥ /",
    "GSP33ramgbhpu:2124": "vidyudvibhaṅgo gatir uṣṇaraśmer viṣṇor vicitrāḥ prabhavanti māyāḥ” iti viṣṇor ananyasādhāraṇāni mahāścaryāṇītyarthaḥ /",
    "GSP33ramgbhpu:2125": "śrutir api, “etasya vā akṣarasya praśāsane gārgi sūryācandramasau vidhṛtau",
    "GSP33ramgbhpu:2126_0": "tiṣṭhataḥ”, “bhīṣā+asmād vātaḥ pavate,bhīṣodeti sūryaḥ, bhīṣā+asmād agniś cendraś ca” ityādikā sakaletaranirapekṣasya bhagavatas",
    "GSP33ramgbhpu:2126_1": "saṅkalpāt sarveṣāṃ sthitiḥ pravṛttiś coktā tathā tat saṅkalpād eva sarveṣām utpattipralayāv apīty āha sarvabhūtāni kaunteya",
    "GSP33ramgbhpu:2126_2": "prakṛtiṃ yānti māmikām |",
    "GSP33ramgbhpu:2127": "kalpakṣaye punas tāni kalpādau visṛjāmy aham || BhG_9.7 ||",
    "GSP33ramgbhpu:2128_0": "sthāvarajaṅgamātmakāni sarvāṇi bhūtāni, māmikām maccharīrabhūtām, prakṛtiṃ tamaśśabdavācyāṃ nāmarūpavibhāgānarhām, kalpakṣaye",
    "GSP33ramgbhpu:2128_1": "caturmukhāvasānasamaye matsaṅkalpād yānti; tāny eva bhūtāni kalpādau punar visṛjyāmy aham;",
    "GSP33ramgbhpu:2129": "yathā+āha manuḥ “āsīd idaṃ tamobhūtaṃ ... so 'bhidhyāya śarīrāt svāt” iti",
    "GSP33ramgbhpu:2130": "/ śrutir api “yasyāvyaktaṃ śarīram”, “avyaktam akṣare līyate, akṣaraṃ tamasi līyate” ityādikā, “tam āsīt tamasā gūḍham agre praketam” iti ca //",
    "GSP33ramgbhpu:2131": "prakṛtiṃ svām avaṣṭabhya visṛjāmi punaḥ punaḥ |",
    "GSP33ramgbhpu:2132": "bhūtagrāmam imaṃ kṛtsnam avaśaṃ prakṛter vaśāt || BhG_9.8 ||",
    "GSP33ramgbhpu:2133_0": "svakīyāṃ vicitrapariṇāminīṃ prakṛtim avaṣṭabhya aṣṭadhā pariṇāmyy imaṃ caturvidhaṃ devatiryaṅmanuṣyasthāvarātmakaṃ bhūtagrāmaṃ",
    "GSP33ramgbhpu:2133_1": "madīyāyā mohinyā guṇamayyāḥ prakṛter vaśād avaśaṃ punaḥ punaḥ kāle kāle visṛjāmi evaṃ tarhi viṣamasṛṣṭyādīni karmāṇi naighṛṇyādyāpādanena",
    "GSP33ramgbhpu:2133_2": "bhavantaṃ badhnantīty atrāha na ca māṃ tāni karmāṇi nibadhnanti dhanañjaya |",
    "GSP33ramgbhpu:2134": "udāsīnavad āsīnam asaktaṃ teṣu karmasu || BhG_9.9 ||",
    "GSP33ramgbhpu:2135": "na ca tāni viṣamasṛṣṭyādīni karmāṇi māṃ nibadhnanti mayi nairghṛṇyādikaṃ",
    "GSP33ramgbhpu:2136": "nāpādayanti, yataḥ kṣetrajñānāṃ pūrvakṛtāny eva karmāṇi devādiviṣamabhāvahetavaḥ; ahaṃ tu tatra vaiṣamye asaktaḥ tatrodāsīnavad",
    "GSP33ramgbhpu:2137": "āsīnaḥ; yathā +āha sūtrakāraḥ “vaiṣamyanairghṛṇye na sāpekṣatvāt”, na karmāvibhāgād iti cen nānāditvāt” iti // BhGR_9.9 //",
    "GSP33ramgbhpu:2138": "mayā+adhyakṣeṇa prakṛtiḥ sūyate sacarācaram |",
    "GSP33ramgbhpu:2139": "hetunā+anena kaunteya jagad dhi parivartate || BhG_9.10 ||",
    "GSP33ramgbhpu:2140": "tasmāt kṣetrajñakarmānuguṇaṃ madīyā prakṛtiḥ satyasaṅkalpena mayā+adhyakṣeṇekṣitā sacarācaraṃ jagat sūyate /",
    "GSP33ramgbhpu:2141": "anena kṣetrajñakarmānuguṇamadīkṣaṇena hetunā jagat parivartata iti matsvāmyaṃ satyasaṅkalpatvaṃ nairghṛṇyādidoṣarahitatvam ity evam ādikaṃ mama vasudevasūnor aiśvaraṃ yogaṃ paśya /",
    "GSP33ramgbhpu:2142": "yathā+āha śrutiḥ, “asmān māyī sṛjate viśvam etat tasmiṃś cānyo māyayā sanniruddhaḥ /",
    "GSP33ramgbhpu:2143": "māyāṃ tu prakṛtiṃ vidyān māyinaṃ tu mheśvaram // BhGR_1.” iti //910//",
    "GSP33ramgbhpu:2144": "avajānanti māṃ mūḍhā mānuṣīṃ tanum āśritam |",
    "GSP33ramgbhpu:2145": "paraṃ bhāvam ajānanto mama bhūtamaheśvaram || BhG_9.11 ||",
    "GSP33ramgbhpu:2146_0": "evaṃ māṃ bhūtamaheśvaraṃ sarvajñaṃ satyasaṅkalpaṃ nikhilajagadekakāraṇaṃ paramakāruṇikatayā sarvasamāśrayaṇīyatvāya mānuṣīṃ",
    "GSP33ramgbhpu:2146_1": "tanum āśritaṃ svakṛtaiḥ pāpakarmabhir mūḍhā avajānanti prākṛtamanuṣyasamaṃ manyante /",
    "GSP33ramgbhpu:2147_0": "bhūtamaheśvarasya mamāpārakāruṇyodāryasauśīlyavātsalyanibandhanaṃ manuṣyatvasamāśrayaṇalakṣaṇam imaṃ paraṃ bhāvam ajānanto",
    "GSP33ramgbhpu:2147_1": "manuṣyatvasamāśrayaṇamātreṇa mām itarasajātīyaṃ matvā tiraskurvantītyarthaḥ moghāśā moghakarmāṇo moghajñānā vicetasaḥ |",
    "GSP33ramgbhpu:2148": "rākṣasīm āsurīṃ caiva prakṛtiṃ mohinīṃ śritāḥ || BhG_9.12 ||",
    "GSP33ramgbhpu:2149": "mama manuṣyatve paramakāruṇyādiparatvatirodhānakarīṃ rākṣasīm āsurīṃ ca mohinīṃ prakṛtim āśritāḥ, moghāśāḥ moghvāñ chitāḥ niṣphalavāñ chitāḥ,",
    "GSP33ramgbhpu:2150": "moghkarmāṇaḥ moghārambhāḥ, moghajñānāḥ sarveṣu madīyeṣu carācareṣv artheṣu viparītajñānatayā niṣphalajñānāḥ, vicetasaḥ tathā sarvatra",
    "GSP33ramgbhpu:2151": "vigatayāthātmyajñānāḥ māṃ sarveśvaram itarasamaṃ matvā mayi ca yat kartum",
    "GSP33ramgbhpu:2152": "icchanti, yad uddiśyārambhān kurvate, tat sarvaṃ moghaṃ bhavatītyarthaḥ //",
    "GSP33ramgbhpu:2153": "mahātmānas tu mām pārtha daivīṃ prakṛtim āśritāḥ |",
    "GSP33ramgbhpu:2154": "bhajanty ananyamanaso jñātvā bhūtādim avyayam || BhG_9.13 ||",
    "GSP33ramgbhpu:2155_0": "ye tu svakṛtaiḥ puṇyasañcayaiḥ māṃ śaraṇam upagamya vidhvastasamastapāpabandhā daivīṃ prakṛtim āśritā mahātmānaḥ, te, bhūtādim",
    "GSP33ramgbhpu:2155_1": "avyayam vāṅmanasāgocaranāmakarmasvarūpaṃ paramakāruṇikatayā sādhuparitrāṇāya manuṣyatvenāvatīrṇaṃ māṃ jñātvā+ananyamanaso",
    "GSP33ramgbhpu:2155_2": "māṃ",
    "GSP33ramgbhpu:2156": "bhajante; matpriyatvātirekeṇa madbhajanena vinā manasaś cātmanaś ca",
    "GSP33ramgbhpu:2157": "bāhyakaraṇānāṃ ca dhāraṇam alabhamānā madbhajanaikaprayojanā bhajante //",
    "GSP33ramgbhpu:2158": "satataṃ kīrtayanto māṃ yatantaś ca dṛḍhavratāḥ |",
    "GSP33ramgbhpu:2159": "namasyantaś ca māṃ bhaktyā nityayuktā upāsate || BhG_9.14 ||",
    "GSP33ramgbhpu:2160": "atyarthamatpriyatvena matkīrtanayatananamaskārair vinā kṣaṇāṇumātre 'py",
    "GSP33ramgbhpu:2161": "ātmadhāraṇam alabhamānāḥ, madguṇaviśeṣavācīni mannāmāni smṛtvā",
    "GSP33ramgbhpu:2162": "pulakāñcitasarvāṅgāḥ harṣagadgadakaṇṭhāḥ, nārāyaṇakṛṣṇavāsedevety evam ādīni satataṃ kīrtayantaḥ, tathaiva yatantaḥ matkarmasv arcanādikeṣu,",
    "GSP33ramgbhpu:2163": "tadupakāreṣu bhavananandanavanakaraṇādikeṣu ca dṛḍhasaṅkalpā yatamānāḥ,",
    "GSP33ramgbhpu:2164_0": "bhaktibhārāvanamitamanobuddhyabhimānapadadvayakaradvayaśirobhir aṣṭāṅgair acintitapāṃsukardamaśarkarādike dharātale daṇḍavat",
    "GSP33ramgbhpu:2164_1": "praṇipatantaḥ, satataṃ māṃ nityayuktāḥ nityayogaṃ kāṅkṣamāṇā ātmāntaṃ maddāsyavyavasāyinaḥ upāsate // BhGR_9.14 //",
    "GSP33ramgbhpu:2165": "jñānayajñena cāpy anye yajanto mām upāsate |",
    "GSP33ramgbhpu:2166": "ekatvena pṛthaktvena bahudhā viśvatomukham || BhG_9.15 ||",
    "GSP33ramgbhpu:2167": "anye 'pi mahātmanaḥ pūrvoktaiḥ kīrtanādibhir jñānākhyena yajñena ca",
    "GSP33ramgbhpu:2168": "yajanto mām upāsate /",
    "GSP33ramgbhpu:2169": "katham? bahudhā pṛthaktvena jagadākāreṇa,",
    "GSP33ramgbhpu:2170": "viśvatomukham viśvaprakāram avasthitaṃ mām ekatvenopāsate /",
    "GSP33ramgbhpu:2171_0": "etad uktaṃ bhavati bhagavān vāsudeva eva nāmarūpavibhāgānarhātisūkṣmacidacidvastuśarīras san satyasaṅkalpo vividhavibhaktanāmarūpasthūlacidacidvastuśarīraḥ",
    "GSP33ramgbhpu:2171_1": "syām iti saṃkalpya sa eka eva devatiryaṅmanuṣyasthāvarākhyavicitrajagaccharīro 'vatiṣṭhata ity anusaṃdadhānāś ca mām upāsate",
    "GSP33ramgbhpu:2171_2": "iti // BhGR_9.15 //",
    "GSP33ramgbhpu:2172": "tathā hi viśvaśarīro 'ham evāvasthita ity āha",
    "GSP33ramgbhpu:2173": "ahaṃ kratur ahaṃ yajñaḥ svadhā+aham aham auṣadham |",
    "GSP33ramgbhpu:2174": "mantro 'ham aham evājyam aham agnir ahaṃ hutam || BhG_9.16 ||",
    "GSP33ramgbhpu:2175": "ahaṃ kratuḥ ahaṃ jyotiṣṭomādikaḥ kratuḥ; aham eva mahāyajñaḥ; aham eva pitṛgaṇapuṣṭidā svadhā; auṣadhaṃ haviś cāham eva; aham eva ca mantraḥ;",
    "GSP33ramgbhpu:2176": "aham eva ca ājyam /",
    "GSP33ramgbhpu:2177": "pradarśanārtham idam somādikaṃ ca havir aham",
    "GSP33ramgbhpu:2178": "evetyarthaḥ; aham āhavanīyādiko 'gniḥ; homaś cāham eva // BhGR_9.16 //",
    "GSP33ramgbhpu:2179": "pitā+aham asya jagato mātā dhātā pitāmahaḥ |",
    "GSP33ramgbhpu:2180": "vedyaṃ pavitram oṅkāra ṛk sāma yajur eva ca || BhG_9.17 ||",
    "GSP33ramgbhpu:2181": "asya sthāvarajaṅgamātmakasya jagataḥ, tatra tatra pitṛtvena, mātṛtvena,",
    "GSP33ramgbhpu:2182": "dhātṛtvena, pitāmahatvena ca vartamāno 'ham eva /",
    "GSP33ramgbhpu:2183": "atra dhātṛśabdo mātāpitṛvyatirikte utpattiprayojake cetanaviśeṣe vartate /",
    "GSP33ramgbhpu:2184": "yat kiñcid vedavedyaṃ pavitram pāvanam,tad aham eva /",
    "GSP33ramgbhpu:2185": "vedakaś ca vedabījabhūtaḥ praṇavo 'ham eva /",
    "GSP33ramgbhpu:2186": "ṛksāmayajurātmako vedaś cāham eva // BhGR_9.17 //",
    "GSP33ramgbhpu:2187": "gatir bhartā prabhus sākṣī nivāsaś śaraṇaṃ suhṛt |",
    "GSP33ramgbhpu:2188": "prabhavapralayasthānaṃ nidhānaṃ bījam avyayam || BhG_9.18 ||",
    "GSP33ramgbhpu:2189": "gamyata iti gatiḥ; tatra tatra prāpyasthānam ityarthaḥ; bhartā dhārayitā,",
    "GSP33ramgbhpu:2190": "prabhuḥ śāsitā, sākṣī sākṣāddṛṣṭā, nivāsaḥ vāsasthānaṃ veśmādi /",
    "GSP33ramgbhpu:2191": "śaraṇam /",
    "GSP33ramgbhpu:2192": "iṣṭasya prāpakatayā+aniṣṭasya nivāraṇatayā ca samāśrayaṇīyaś cetanaḥ śaraṇam /",
    "GSP33ramgbhpu:2193": "sa cāham eva; sukṛd dhitaiṣī, prabhavapralayasthānam yasya kasyacid yatra kutracid utpattipralayayor yat sthānam, tad aham eva /",
    "GSP33ramgbhpu:2194": "nidhānaṃ nidhīyata iti nidhānam, utpādyam upasaṃhāryaṃ cāham evetyarthaḥ;",
    "GSP33ramgbhpu:2195": "avyayaṃ bījam tatra tatra vyayarahitaṃ yat kāraṇam, tad aham eva //",
    "GSP33ramgbhpu:2196": "tapāmy aham ahaṃ varṣaṃ nigṛhṇāmy ity utsṛjyāmi ca |",
    "GSP33ramgbhpu:2197": "amṛtaṃ caiva mṛtyuś ca sad asac cāham arjuna || BhG_9.19 ||",
    "GSP33ramgbhpu:2198": "agnyādityādirūpeṇāham eva tapāmi; grīṣmādāv aham eva varṣaṃ nigṛhṇāmi /",
    "GSP33ramgbhpu:2199": "tathā varṣāsu cāham evotsṛjāmi /",
    "GSP33ramgbhpu:2200": "amṛtaṃ caiva mṛtyuś ca /",
    "GSP33ramgbhpu:2201": "yena jīvati loko yena ca mriyate, tadubhayam aham eva /",
    "GSP33ramgbhpu:2202": "kim atra bahunoktena; sadasac cāham eva /",
    "GSP33ramgbhpu:2203": "sad yad vartate, asad yad atītam anāgataṃ ca sarvāvasthāvasthitacidacidvastuśarīratayā tat tat prakāro 'ham evāvasthita ityarthaḥ /",
    "GSP33ramgbhpu:2204": "evaṃ bahudhā pṛthaktvena vibhaktanāmarūpāvasthitakṛtsnajagaccharīratayā tatprakāro 'ham evāvasthita ity ekatvajñānenānanusaṃdadhānāś ca mām upāsate // BhGR_9.19 //",
    "GSP33ramgbhpu:2205_0": "evaṃ mahātmanāṃ jñānināṃ bhagavadanubhavaikabhogānāṃ vṛttam uktvā teṣām eva viśeṣaṃ darśayitum ajñānāṃ kāmakāmānāṃ vṛttam",
    "GSP33ramgbhpu:2205_1": "āha traividyā māṃ somapāḥ pūtapāpāḥ yajñair iṣṭvā svargatiṃ prārthayante te puṇyam āsādya surendralokam aśnanti divyān divi",
    "GSP33ramgbhpu:2205_2": "devabhogān || BhG_9.20",
    "GSP33ramgbhpu:2206": "te taṃ bhuktvā svargalokaṃ viśālaṃ kṣīṇe puṇye martyalokaṃ viśanti |",
    "GSP33ramgbhpu:2207": "evaṃ trayīdharmam anuprapannāḥ gatāgataṃ kāmakāmā labhante || BhG_9.21 ||",
    "GSP33ramgbhpu:2208": "ṛgyajussāmarūpās tisro vidyāḥ trividyam; kevalaṃ trividyaniṣṭhās traividyāḥ, na tu trayyantaniṣṭhāḥ",
    "GSP33ramgbhpu:2209": "trayyantaniṣṭhā hi mahātmanaḥ pūrvoktaprakāreṇa nikhilavedavedyaṃ mām eva",
    "GSP33ramgbhpu:2210": "jñātvā+atimātramadbhaktikāritakīrtanādibhir jñānayajñena ca madekaprāpyā",
    "GSP33ramgbhpu:2211": "mām evopāsate /",
    "GSP33ramgbhpu:2212": "traividyās tu vedapratipādyakevalendrādiyāgaśiṣṭasomān",
    "GSP33ramgbhpu:2213": "pibantaḥ, pūtapāpāḥ svargādiprāptivirodhipāpāt pūtāḥ, taiḥ",
    "GSP33ramgbhpu:2214": "kevalendrādidevatyatayā+anusaṃhitair yajñair vastutas tadrūpaṃ mām iṣṭvā,",
    "GSP33ramgbhpu:2215": "tathāvasthitaṃ mām ajānantaḥ svargagatiṃ prārthayante /",
    "GSP33ramgbhpu:2216": "te puṇyam duḥkhāsaṃbhinnaṃ surendralokaṃ prāpya tatra tatra divyān devabhogān aśnanti /",
    "GSP33ramgbhpu:2217": "te taṃ viśālaṃ svargalokaṃ bhuktvā tadanubhavahetubhūte puṇye kṣīṇe punar api martyalokaṃ viśanti /",
    "GSP33ramgbhpu:2218": "evaṃ trayyantasiddhajñānavidhurāḥ kāmyasvargādikāmāḥ kevalaṃ trayīdharmam anuprapannāḥ gatāgataṃ labhante alpāsthirasvargādīn anubhūya punaḥ punar nivartanta ityarthaḥ //",
    "GSP33ramgbhpu:2219": "mahātmanas tu niratiśayapriyarūpamaccintanaṃ kṛtvā mām anavadhikātiśayānandaṃ prāpyana punar āvartanta iti teṣāṃ viśeṣaṃ darśayati",
    "GSP33ramgbhpu:2220": "ananyāś cintayanto māṃ ye janāḥ paryupāsate |",
    "GSP33ramgbhpu:2221": "teṣāṃ nityābhiyuktānāṃ yogakṣemaṃ vahāmy aham || BhG_9.22 ||",
    "GSP33ramgbhpu:2222": "ananyāḥ ananyaprayojanāḥ, maccintanena vinā+ātmadhāraṇālābhān",
    "GSP33ramgbhpu:2223": "maccintanaikaprayojanāḥ māṃ cintayanto ye mahātmāno janāḥ paryupāsate sarvakalyānṇaguṇānvitaṃ sarvavibhūtiyuktaṃ māṃ parita upāsate, anyūnam",
    "GSP33ramgbhpu:2224": "upāsate, teṣāṃ nityābhiyuktānām mayi nityābhiyogaṃ kāṅkṣamāṇānām, aham matprāptilakṣaṇaṃ yogam, apunarāvṛttirūpaṃ kṣemam ca vahāmi // BhGR_9.22",
    "GSP33ramgbhpu:2225": "ye tv anyadevatābhaktā yajante śraddhayā+anvitāḥ |",
    "GSP33ramgbhpu:2226": "te 'pi mām eva kaunteya yajanty avidhipūrvakam || BhG_9.23 ||",
    "GSP33ramgbhpu:2227": "ye tv indrādidevatābhaktāḥ kevalatrayīniṣṭhāḥ śraddhayā+anvitāḥ indrādīn",
    "GSP33ramgbhpu:2228": "yajante, te 'pi pūrvoktena nyāyena sarvasya maccharīratayā madātmakatvena,",
    "GSP33ramgbhpu:2229": "indrādiśabdānāṃ ca madvācitvād vastuto mām eva yajante; api tv avidhipūrvakaṃ yajante /",
    "GSP33ramgbhpu:2230": "indrādīnāṃ devatānāṃ karamsvārādhyatayā anvayaṃ yathā vedāntavākyāni, “caturhotāro yatra saṃpadaṃ gacchanti deaiḥ”",
    "GSP33ramgbhpu:2231": "ityādīni vidadhati, na tatpūrvakaṃ yajante /",
    "GSP33ramgbhpu:2232": "vedāntavākyajātaṃ hi paramapuruṣaśarīratayā+avasthitānām indrādīnām ārādhyatvaṃ vidadhad",
    "GSP33ramgbhpu:2233": "atmabhūtasya paramapuruṣasyaiva sākṣād ārādhyatvaṃ vidadhāti /",
    "GSP33ramgbhpu:2234_0": "caturhotāraḥ agnihotradarśapūrṇamāsādīni karmāṇi, yatra paramātmany ātmatayā+avasthite saty eva taccharīrabhūtendrādidevaiḥ;",
    "GSP33ramgbhpu:2234_1": "saṃpadaṃ gacchanti indrādidevānām ārādhanāny etāni karmāṇītīmāṃ saṃpadaṃ gacchantītyarthaḥ // BhGR_9.23 //",
    "GSP33ramgbhpu:2235": "atas traividyā indrādiśarīrasya paramapuruṣasyārādhanāny etāni karmāṇi;",
    "GSP33ramgbhpu:2236": "ārādhyaś ca sa eveti na jānanti, te ca parimitaphalabhāginaś",
    "GSP33ramgbhpu:2237": "cyavanasvabhāvāś ca bhavanti; tad āha",
    "GSP33ramgbhpu:2238": "ahaṃ hi sarvayajñānāṃ bhoktā ca prabhur eva ca |",
    "GSP33ramgbhpu:2239": "na tu mām abhijānanti tattvenātaś cyavanti te || BhG_9.24 ||",
    "GSP33ramgbhpu:2240": "prabhur eva ca tatra tatra phalapradātā cāham eva ityarthaḥ // BhGR_9.24",
    "GSP33ramgbhpu:2241_0": "aho mahad idaṃ vaicitryam, yad ekasminn eva karmaṇi vartamānāḥ saṅkalpamātrabhedena kecid atyalpaphalabhāginaś cyavanasvabhāvāś",
    "GSP33ramgbhpu:2241_1": "ca bhavanti; kecana anavadhikātiśayānandaparamapuruṣaprāptirūpaphalabhāgino 'punarāvartinaś ca bhavantīty āha",
    "GSP33ramgbhpu:2242": "yānti devavratā devān pitQn yānti pitṛvratāḥ |",
    "GSP33ramgbhpu:2243": "bhūtāni yānti bhūtejyāḥ yānti madyājino 'pi mām || BhG_9.25 ||",
    "GSP33ramgbhpu:2244": "vrataśabdaḥ saṅklpavācī; devavratāḥ darśapūrṇamāsādibhiḥ karmabhiḥ",
    "GSP33ramgbhpu:2245": "indrādīn yajāmahe iti indrādiyajanasaṅkalpā ye, te indrādīn devān yānti /",
    "GSP33ramgbhpu:2246": "ye ca pitṛyajñādibhiḥ pitQn yajāmahe iti pitṛyajanasaṅkalpāḥ, te pitQn yānti /",
    "GSP33ramgbhpu:2247": "ye ca “yakṣarakaṣaḥpiśācādīni bhūtāni yajāmahe” iti",
    "GSP33ramgbhpu:2248": "bhūtayajanasaṅkalpāḥ, te bhūtāni yānti /",
    "GSP33ramgbhpu:2249": "ye te tair eva yajñaiḥ “devapitṛbhūtaśarīrakaṃ paramātmānaṃ bhagavantaṃ vāsudevaṃ yajāmahe” iti māṃ yajante, te madyājino mām eva yānti /",
    "GSP33ramgbhpu:2250": "devādivratāḥ devādīn prāpya tais saha parimitaṃ bhogaṃ bhuktvā teṣāṃ vinaśakāle tais saha vinaṣṭā bhavanti /",
    "GSP33ramgbhpu:2251_0": "madyājinas tu mām anādinidhanaṃ sarvajñaṃ satyasaṅkalpam anavadhikātiśayāsaṃkhyeyakalyāṇaguṇagaṇamahodadhim anavadhikātiśayānandaṃ",
    "GSP33ramgbhpu:2251_1": "prāpya na punar nivartanta ityarthaḥ // BhGR_9.25 //",
    "GSP33ramgbhpu:2252": "madyājinām ayam api viśeṣo 'stīty āha patraṃ puṣpaṃ phalaṃ toyaṃ yo me bhaktyā prayacchati",
    "GSP33ramgbhpu:2253": "tad ahaṃ bhaktyupahṛtam aśnāmi prayatātmanaḥ || BhG_9.26 ||",
    "GSP33ramgbhpu:2254": "sarvasulabhaṃ patraṃ vā puṣpaṃ vā phalaṃ vā toyaṃ vā yo bhaktyā me prayacchati atyarthamatpriyatvena tatpradānena vinā+ātmadhāraṇam",
    "GSP33ramgbhpu:2255": "alabhamānatayā tadekaprayojano yo me patrādikaṃ dadāti; tasya prayatātmanaḥ tatpradānaikaprayojanatvarūpaśuddhiyuktamanasaḥ,",
    "GSP33ramgbhpu:2256": "tathāvidhabhaktyupahṛtam, aham sarveśvaro nikhilajagadudayavibhavalayalīlā+avāptasamastakāmaḥ",
    "GSP33ramgbhpu:2257": "'navadhikātiśayāsaṃkhyeyakalyāṇaguṇagaṇaḥ",
    "GSP33ramgbhpu:2258": "svābhāvikānavadhikātiśayānandasvānubhave vartamāno 'pi,",
    "GSP33ramgbhpu:2259": "manorathapathadūravarti priyaṃ prāpyaivāśnāmi /",
    "GSP33ramgbhpu:2260": "yathoktaṃ mokṣadharme,",
    "GSP33ramgbhpu:2261": "“yāḥ kriyāḥ saṃprayuktās syur ekāntagatabuddhibhiḥ /",
    "GSP33ramgbhpu:2262": "tāḥ sarvāḥ śirasā devaḥ pratigṛhṇāti vai svayam” iti // BhGR_9.26 //",
    "GSP33ramgbhpu:2263": "yasmāj jñānināṃ mahātmanāṃ vāṅmanasāgocaro 'yaṃ viśeṣaḥ, tasmāt tvaṃ ca",
    "GSP33ramgbhpu:2264_0": "jñānī bhūtvā uktalakṣaṇabhaktibhārāvanamitātmā ātmīyaḥ kīrtanayatanārcanapraṇāmādikaṃ satataṃ kurvāṇo laukikaṃ vaidikaṃ ca",
    "GSP33ramgbhpu:2264_1": "nityanaimittikaṃ karma cetthaṃ kurv ity āhā yat karoṣi yad aśnāsi yaj jahoṣi dadāsi yat |",
    "GSP33ramgbhpu:2265": "yat tapasyasi kaunteya tat kuruṣva madarpaṇam || BhG_9.27 ||",
    "GSP33ramgbhpu:2266": "yad dehayātrāśeṣabhūtaṃ laukikaṃ karma karoṣi, yac ca dehadhāraṇāyāśnāsi,",
    "GSP33ramgbhpu:2267": "yac ca vaidikaṃ homadānatapaḥprabhṛti nityanaimittikaṃ karma karoṣi, tat sarvaṃ madarpaṇaṃ kuruṣva /",
    "GSP33ramgbhpu:2268": "arpyata ity arpaṇam sarvasya laukikasya vaidikasya ca karmaṇaḥ kartṛtvaṃ bhoktṛtvam ārādhyatvaṃ ca yathā mayi samarpitaṃ bhavati tathā kuru /",
    "GSP33ramgbhpu:2269_0": "etad uktaṃ bhavati yāgadānādiṣu ārādhyatayā pratīyamānānāṃ devādīnāṃ karmakartur bhoktuḥ tava ca madīyatayā matsaṅkalpāyattasvarūpasthitipravṛttitayā",
    "GSP33ramgbhpu:2269_1": "ca mayy eva paramaśeṣiṇi paramakartari tvāṃ ca kartāraṃ bhoktāram ārādhakam, ārādhyaṃ ca devatājātam, ārādhanaṃ ca kriyājātaṃ",
    "GSP33ramgbhpu:2269_2": "sarvaṃ samarpaya; tava manniyāmyatāpūrvakamaccheṣataikarasatām ārādhyādes caitatsvabhāvagarbhatām atyarthaprītiyukto 'nusaṃdhatsva",
    "GSP33ramgbhpu:2269_3": "iti // BhGR_9.27 //",
    "GSP33ramgbhpu:2270": "śubhāśubhaphalair evaṃ mokṣyase karmabandhanaiḥ |",
    "GSP33ramgbhpu:2271": "saṃnyāsayogayuktātmā vimukto mām upaiṣyasi || BhG_9.28 ||",
    "GSP33ramgbhpu:2272_0": "evaṃ saṃnyāsākhyayogayuktamanāḥ ātmānaṃ maccheṣatāmanniyāmyataikarasaṃ karma ca sarvaṃ madārādhanam anusaṃdadhāno laukikaṃ",
    "GSP33ramgbhpu:2272_1": "vaidikaṃ ca karma kurvan śubhāśubhaphalair anantaiḥ prācīnakarmākhyair bandhanair matprāptivirodhibhis sarvair mokṣyase;",
    "GSP33ramgbhpu:2272_2": "tair vimukto mām evopaiṣyasi //",
    "GSP33ramgbhpu:2273": "mamemaṃ paramam atilokaṃ svabhāvaṃ śṛṇu samo 'haṃ sarvabhūteṣu na me dveṣyo 'sti na priyaḥ",
    "GSP33ramgbhpu:2274": "ye bhajanti tu māṃ bhaktyā mayi te teṣu cāpy aham || BhG_9.29 ||",
    "GSP33ramgbhpu:2275": "devatiryaṅmanuṣyasthāvarātmanā+avasthiteṣu jātitaś cākārataḥ svabhāvato",
    "GSP33ramgbhpu:2276_0": "jñānataś cātyantotkṛṣṭāpakṛṣṭarūpeṇa vartamāneṣu sarveṣu bhūteṣu samāśrayaṇīyatve samo 'ham; ayaṃ jātyākārasvabhāvajñānādibhir",
    "GSP33ramgbhpu:2276_1": "nirkṛṣṭa iti samāśrayaṇe na me dveṣyo 'sti udvejanīyatayā na tyājyo 'sti /",
    "GSP33ramgbhpu:2277": "tathā samāśritatvātirekeṇa jātyādibhir atyantotkṛṣṭo 'yam iti tadvyuktatayā samāśrayaṇe na kaścit priyo 'sti na saṃgrāhyo 'sti /",
    "GSP33ramgbhpu:2278": "api tu atyarthamatpriyatvena madbhajanena vinā+ātmadhāraṇālābhān",
    "GSP33ramgbhpu:2279": "madbhajanaikaprayojanā ye māṃ bhajante, te jātyādibhir utkṛṣṭā apakṛṣṭā vā matsamānaguṇavad yathāsukhaṃ mayy eva vartante /",
    "GSP33ramgbhpu:2280": "aham api teṣu madutkṛṣṭeṣv iva varte // BhGR_9.29 //",
    "GSP33ramgbhpu:2281": "tatrāpi api cet sudurācāro bhajate mām ananyabhāk |",
    "GSP33ramgbhpu:2282": "sādhur eva sa mantavyaḥ samyagvyavasito hi saḥ || BhG_9.30 ||",
    "GSP33ramgbhpu:2283": "tatra tatra jātiviśeṣe jātānāṃ yaḥ samācāra upādeyaḥ pariharaṇīyaś ca,",
    "GSP33ramgbhpu:2284": "tasmād ativṛtto 'py uktaprakāreṇa mām ananyabhāk bhajanaikaprayojano bhajate cet, sādhur eva saḥ vaiṣṇavāgresara eva saḥ /",
    "GSP33ramgbhpu:2285": "mantavyaḥ bahumantavyaḥ pūrvoktais sama ityarthaḥ /",
    "GSP33ramgbhpu:2286_0": "kuta etat? samyagvyavasito hi saḥ yato 'sya vyavasāyaḥ susamīcīnaḥ bhagavān nikhilajagadekakāraṇabhūtaḥ paraṃ brahma nārāyaṇaś",
    "GSP33ramgbhpu:2286_1": "carācarapatir asmatsvāmī mama gurur mama suhṛn mama paramaṃ bhogyam iti sarvair duṣprāpo 'yaṃ vyavasāyas tena kṛtaḥ; tatkāryaṃ",
    "GSP33ramgbhpu:2286_2": "cānanyaprayojanaṃ nirantaraṃ bhajanaṃ tasyāsti ataḥ sādhur eva;",
    "GSP33ramgbhpu:2287": "bahumantavyaḥ /",
    "GSP33ramgbhpu:2288": "asmin vyavasāye, tatkārye coktaprakārabhajane saṃpanne",
    "GSP33ramgbhpu:2289": "sati tasyācāravyatikramaḥ svalpavaikalyam iti na tāvatā+anādaraṇīyaḥ, api tu bahumantavya evetyarthaḥ // BhGR_9.30 //",
    "GSP33ramgbhpu:2290": "nanu “nāvirato duścaritān nāśānto nāsamāhitaḥ /",
    "GSP33ramgbhpu:2291": "nāśantamānaso vā+api",
    "GSP33ramgbhpu:2292": "prajñānenainam āpnuyāt // BhGR_1.” ityādiśruteḥ ācāravyatikrama uttarottarabhajanotpattipravāhaṃ niruṇaddhīty atra āha kṣipraṃ bhavati dharmātmā śaśvacchāntiṃ nigacchati |",
    "GSP33ramgbhpu:2293": "kaunteya pratijānīhi na me bhaktaḥ praṇaśyati || BhG_9.31 ||",
    "GSP33ramgbhpu:2294": "matpriyatvakāritānanyaprayojanamadbhajanena vidhūtapāpatayaiva samūlonmūlitarajastamoguṇaḥ kṣipraṃ dharmātmā bhavati kṣipram eva virodhirahitasaparikaramadbhajanaikamanā bhavati /",
    "GSP33ramgbhpu:2295": "evaṃrūpabhajanam eva hi",
    "GSP33ramgbhpu:2296": "“dharmasyāsya parantapa” iti upakrame dharmaśabdoditam /",
    "GSP33ramgbhpu:2297": "śaśvacchāntiṃ nigacchati śaśvatīm apunarāvartinīṃ matprāptivirodhyācāranivṛttiṃ gacchati",
    "GSP33ramgbhpu:2298_0": "/ kaunteya tvam evāsminn arthe pratijñāṃ kuru madbhaktāv upakrānto virodhyācāramiśro 'pi na naśyati; api tu madbhaktimāhātmyena",
    "GSP33ramgbhpu:2298_1": "sarvaṃ virodhijātaṃ nāśayitvā śāśvatīṃ virodhinivṛttim adhigamya kṣipraṃ paripūrṇabhaktir bhavatīti // BhGR_9.31 //",
    "GSP33ramgbhpu:2299": "māṃ hi pārtha vyapāśritya ye 'pi syuḥ pāpayonayaḥ |",
    "GSP33ramgbhpu:2300": "striyo vaiśyās tathā śūdrās te 'pi yānti parāṃ gatim || BhG_9.32 ||",
    "GSP33ramgbhpu:2301": "kiṃ punar brāhmaṇāḥ puṇyā bhaktā rājarṣayas tathā |",
    "GSP33ramgbhpu:2302": "anityam asukhaṃ lokam imaṃ prāpya bhajasva mām || BhG_9.33 ||",
    "GSP33ramgbhpu:2303": "striyo vaiśyāḥ śūdrāś ca pāpayonayo 'pi māṃ vyapāśritya parāṃ gatiṃ yānti;",
    "GSP33ramgbhpu:2304": "kiṃ punaḥ puṇyayonayo brāhmaṇā rājarṣayaś ca madbhaktim āsthitāḥ /",
    "GSP33ramgbhpu:2305": "atas tvaṃ rājarṣir asthiraṃ tāpatrayābhihatatayā asukhaṃ cemaṃ lokaṃ prāpya vartamāno māṃ bhajasva // BhGR_9.32,33 //",
    "GSP33ramgbhpu:2306": "bhaktisvarūpam āha manmanā bhava madbhakto madyājī māṃ namaskuru |",
    "GSP33ramgbhpu:2307": "mām evaiṣyasi yuktvaivam ātmānaṃ matparāyaṇaḥ || BhG_9.34 ||",
    "GSP33ramgbhpu:2308": "manmanā bhava mayi sarveśvareśvare, nikhilaheyapratyanīkakalyāṇaikatāne,",
    "GSP33ramgbhpu:2309": "sarvajñe, satyasaṅkalpe nikhilajagadekakāraṇe, parasmin brahmaṇi,",
    "GSP33ramgbhpu:2310": "puruṣottame, puṇḍarīkadalāmalāyatākṣe, svacchanīlajīmūtasaṅkāśe,",
    "GSP33ramgbhpu:2311": "yugapaduditadinakarasahasrasadṛśatejasi, lāvaṇyāmṛtamahodadhau,",
    "GSP33ramgbhpu:2312": "udārapīvaracaturbāhau, atyujjvalapītāmbare,",
    "GSP33ramgbhpu:2313": "amalakirīṭamakarakuṇḍalahārakeyūrakaṭakabhūṣite,",
    "GSP33ramgbhpu:2314": "apārakāruṇyasauśīlyasaundaryamādhuryagāmbhīryāudāryavātsalyajaladhau,",
    "GSP33ramgbhpu:2315": "anālocitaviśeṣāśeṣalokaśaraṇye sarvasvāmini tailadhārāvad avicchedena niviṣṭamanā bhava /",
    "GSP33ramgbhpu:2316": "tad eva viśinaṣṭi madbhaktaḥ atyarthamatpriyatvena yukto manmanā bhavetyarthaḥ /",
    "GSP33ramgbhpu:2317": "punar pi viśinaṣṭi madyājī anavadhikātiśayapriyamadanubhavakāritamadyajanaparo bhava /",
    "GSP33ramgbhpu:2318": "yajanaṃ nāmaparipūrṇaśeṣavṛttiḥ /",
    "GSP33ramgbhpu:2319": "aupacārikasāṃsparśikābhyavahārikādisakalabhogapradānarūpo hi yāgaḥ /",
    "GSP33ramgbhpu:2320": "yathā madanubhavajanitanirvadhikātiśayaprītikāritamadyajanaparo bhavasi, tathā manmanā bhavety uktaṃ bhavati /",
    "GSP33ramgbhpu:2321": "punar api tad eva viśinaṣṭi māṃ namaskuru",
    "GSP33ramgbhpu:2322": "/ anavadhikātiśayapriyamadanubhavakāritātyarthapriyāśeṣaśeṣavṛttau aparyavasyan mayy antarātmani atimātraprahvībhāvavyavasāyaṃ kuru /",
    "GSP33ramgbhpu:2323": "matparāyaṇaḥ aham eva param ayanaṃ yasyāsau matparāyaṇaḥ; mayā",
    "GSP33ramgbhpu:2324": "vinā+ātmadhāraṇāsaṃbhāvanayā madāśraya ityarthaḥ /",
    "GSP33ramgbhpu:2325": "evam ātmānaṃ yuktvā matparāyaṇas evam anavadhikātiśayaprītyā madanubhavasamarthaṃ manaḥ prāpya mām evaiṣyasi /",
    "GSP33ramgbhpu:2326": "ātmaśabdo hy atra manoviṣayaḥ /",
    "GSP33ramgbhpu:2327": "evaṃrūpeṇa manasā māṃ dhyātvā mām anubhūya mām iṣṭvā māṃ namaskṛtya matparāyaṇo mām eva prāpsyasītyarthaḥ",
    "GSP33ramgbhpu:2328_0": "tad evaṃ laukikāni śarīradhāraṇārthāni, vaidikāni ca nityanaimittikāni karmāṇi matprītaye maccheṣataikaraso mayaiva kārita",
    "GSP33ramgbhpu:2328_1": "iti kurvan satataṃ matkīrtanayatananamaskārādikān prītyā kurvāṇo manniyāmyaṃ nikhilajagan maccheṣataikarasam iti cānusandhānaḥ",
    "GSP33ramgbhpu:2328_2": "atyarthapriyamadguṇagaṇaṃ cānusandhāyāharahar uktalakṣaṇam idam upāsanam upādadāno mām eva prāpsyasi // BhGR_9.34 ********************",
    "GSP33ramgbhpu:2328_3": "ADHYAYA 10 ********************",
    "GSP33ramgbhpu:2329": "bhaktiyogaḥ saparikara uktaḥ /",
    "GSP33ramgbhpu:2330": "idānīṃ bhaktyutpattaye tadvivṛddhaye ca bhgavato niraṅkuśāiśvaryādikalyāṇaguṇagaṇānantyam, kṛtsnasya jagatas taccharīratayā tadātmakatvena tatpravartyatvaṃ ca prapañcyate",
    "GSP33ramgbhpu:2331": "śrībhagavān uvāca bhūya eva mahābāho śṛṇu me paramaṃ vacaḥ |",
    "GSP33ramgbhpu:2332": "yat te 'haṃ prīyamāṇāya vakṣyāmi hitakāmyayā || BhG_1.101 ||",
    "GSP33ramgbhpu:2333": "mama māhātmyaṃ śrutvā prīyamāṇāya te madbhaktyutpattivivṛddhirūpahitakāmanayā bhūyo manmāhātmyaprapañcaviṣayam eva paramaṃ vaco yad vakṣyāmi; tad avahitamanāś śṛṇu // BhGR_1.101 //",
    "GSP33ramgbhpu:2334": "na me viduḥ suragaṇāḥ prabhavaṃ na maharṣayaḥ |",
    "GSP33ramgbhpu:2335": "aham ādir hi devānāṃ maharṣīṇāṃ ca sarvaśaḥ || BhG_1.102 ||",
    "GSP33ramgbhpu:2336": "suragaṇā maharṣayaś cātīndriyārthadarśino 'dhikatarajñānā api me prabhavaṃ",
    "GSP33ramgbhpu:2337": "prabhāvaṃ na viduḥ mama nāmakarmasvarūpasvabhāvādikaṃ na jānanti; yatas teṣāṃ devānāṃ maharṣīṇāṃ ca sarvaśo 'ham ādiḥ teṣāṃ svarūpasya",
    "GSP33ramgbhpu:2338": "jñānaśaktyādeś cāham ādiḥ; teṣāṃ devatvamaharṣitvādihetubhūtapuṇyānuguṇaṃ mayā dattaṃ jñānaṃ parimitam; atas te parimitajñānā matsvarūpādikaṃ yathāvan na jānanti // BhGR_1.102 //",
    "GSP33ramgbhpu:2339": "tad etad devādyacintyasvayāthātmyaviṣayajñānaṃ bhaktyutpattivirodhipāpavimocanopāyam āha yo mām ajam anādiṃ ca vetti lokamaheśvaram |",
    "GSP33ramgbhpu:2340": "asaṃmūḍhas sa martyeṣu sarvapāpaiḥ pramucyate || BhG_1.103 ||",
    "GSP33ramgbhpu:2341": "na jāyata ity ajaḥ, anena vikāridravyād acetanāt tatsaṃsṛṣṭāt saṃsāricetanāc ca visajātīyatvam uktam /",
    "GSP33ramgbhpu:2342": "saṃsāricetanasya hi karmakṛtācitsaṃsargo janma /",
    "GSP33ramgbhpu:2343": "anādim ity anena padena ādimato 'jān",
    "GSP33ramgbhpu:2344": "muktātmano visajātīyatvam uktam /",
    "GSP33ramgbhpu:2345": "muktātmano hy ajatvam ādimat; tasya heyasaṃbandhasya pūrvavṛttatvāt tadarhatāsti /",
    "GSP33ramgbhpu:2346": "ato 'nādim ity anena tadanarhatayā tatpratyanīkatocyate; “niravadyam” ityādiśrutyā ca /",
    "GSP33ramgbhpu:2347": "evaṃ heyasaṃbandhapratyanīkasvarūpatayā tadanarhaṃ māṃ lokamaheśvaram lokeśvarāṇām apīśvaraṃ martyeṣv asaṃmūḍho yo vetti;",
    "GSP33ramgbhpu:2348": "itarasajātīyatayaikīkṛtya mohaḥ saṃmohaḥ, tadrahito 'saṃmūḍhaḥ sa madbhaktyutpattivirodhibhis sarvaiḥ pāpaiḥ pramucyate /",
    "GSP33ramgbhpu:2349": "etad uktaṃ bhavati loke manuṣyāṇāṃ rājā itaramanuṣyasajātīyaḥ kenacit karmaṇā tadādhipatyaṃ",
    "GSP33ramgbhpu:2350": "prāptaḥ; tathā devānām adhipatir api; tathāṇḍādhipatir",
    "GSP33ramgbhpu:2351": "apītarasaṃsārisajātīyaḥ; tasyāpi bhāvanātrayāntargatatvāt /",
    "GSP33ramgbhpu:2352": "“yo brahmāṇaṃ",
    "GSP33ramgbhpu:2353": "vidadhāti” iti śruteś ca /",
    "GSP33ramgbhpu:2354": "tathānye 'pi ye kecanāṇimādyaiśvaryaṃ prāptāḥ /",
    "GSP33ramgbhpu:2355_0": "ayaṃ tu lokamaheśvaraḥ kāryakāraṇāvasthād acetanād baddhān muktāc ca cetanād iśitavyāt sarvasmān nikhilaheyapratyanīkānavadhikātiśayāsaṃkhyeyakalyāṇaguṇaikatānatayā",
    "GSP33ramgbhpu:2355_1": "niyamanaikasvabhāvatayā ca visajātīya itītrasajātīyatāmoharahito yo māṃ",
    "GSP33ramgbhpu:2356": "vetti, sa sarvaiḥ pāpaiḥ pramucyate iti // BhGR_1.103 //",
    "GSP33ramgbhpu:2357": "evaṃ svasvabhāvānusandhānena bhaktyutpattivirodhipāpanirasanam,",
    "GSP33ramgbhpu:2358_0": "virodhinirasanā devārthato bhaktyutpattiṃ ca pratipādya svāiśvaryasvakalyāṇaguṇagaṇaprapañcānusandhānena bhaktivivṛddhiprakāram",
    "GSP33ramgbhpu:2358_1": "āha buddhir jñānam asaṃmohaḥ kṣamā satyaṃ damaḥ śamaḥ |",
    "GSP33ramgbhpu:2359": "sukhaṃ duḥkhaṃ bhavo 'bhāvo bhayaṃ cābhayam eva ca || BhG_1.104 ||",
    "GSP33ramgbhpu:2360": "ahiṃsā samatā tuṣṭhis tapo dānaṃ yaśo 'yaśaḥ |",
    "GSP33ramgbhpu:2361": "bhavanti bhāvā bhūtānāṃ matta eva pṛthagvidhāḥ || BhG_1.105 ||",
    "GSP33ramgbhpu:2362_0": "buddhiḥ manaso nirūpaṇasāmarthyam, jñānam cidacidvastuviśeṣaviṣayo niścayaḥ, asaṃmohaḥ pūrvagṛhītād rajatāder visajātīye",
    "GSP33ramgbhpu:2362_1": "śuktikādivastuni sajātīyatābuddhinivṛttiḥ; kṣamā manovikārahetau saty apy avikṛtamanastvam;",
    "GSP33ramgbhpu:2363": "satyam yathādṛṣṭaviṣayaṃ bhūtahitarūpaṃ vacanam /",
    "GSP33ramgbhpu:2364": "tadanuguṇā manovṛttir ihābhipretā, manovṛttiprakaraṇāt /",
    "GSP33ramgbhpu:2365": "damaḥ bāhyakaraṇānām anarthaviṣayebhyo",
    "GSP33ramgbhpu:2366": "niyamanam; śamaḥ antaḥkaraṇasya tathā niyamanam; sukham",
    "GSP33ramgbhpu:2367": "ātmānukūlānubhavaḥ; duḥkham pratikūlānubhavaḥ; bhavaḥ bhavanam;",
    "GSP33ramgbhpu:2368": "anukūlānubhavahetukaṃ manaso bhavanam; abhāvaḥ pratikūlānubhavahetuko manaso 'vasādaḥ; bhayam āgāmino duḥkhasya hetudarśanajaṃ duḥkham;",
    "GSP33ramgbhpu:2369": "tannivṛttiḥ abhayam; ahiṃsā paraduḥkhāhetutvam; samatā ātmani sukṛtsu",
    "GSP33ramgbhpu:2370": "vipakṣeṣu cārthānarthayos samamatitvam; tuṣṭiḥ sarveṣv ātmasu dṛṣṭeṣu",
    "GSP33ramgbhpu:2371": "toṣasvabhāvatvam; tapaḥ śāstrīyo bhogasaṅkocarūpaḥ kāyakleśaḥ; dānam svakīyabhogyānaṃ parasmai pratipādanam; yaśaḥ guṇavattāprathā; ayaśaḥ nairguṇyaprathā /",
    "GSP33ramgbhpu:2372": "etac cobhayaṃ tadanuguṇamanovṛttidvayaṃ mantavyam,",
    "GSP33ramgbhpu:2373": "tatprakaraṇāt /",
    "GSP33ramgbhpu:2374": "tapodāne ca tathā /",
    "GSP33ramgbhpu:2375": "evam ādyāḥ sarveṣāṃ bhūtānāṃ bhāvāḥ pravṛttinivṛttihetavo manovṛttayo matta eva matsaṅkalpāyattā bhavanti //",
    "GSP33ramgbhpu:2376": "sarvasya bhūtajātasya sṛṣṭisthityoḥ pravartayitāraś ca matsaṃkalpāyattapravṛttaya ity āha maharṣayas sapta pūrve catvāro manavas tathā |",
    "GSP33ramgbhpu:2377": "madbhāvā mānasā jātā yeṣāṃ loka imāḥ prajāḥ || BhG_1.106 ||",
    "GSP33ramgbhpu:2378_0": "pūrve sapta maharṣayaḥ atītamanvantare ye bhṛgvādayas sapta maharṣayo nityasṛṣṭipravartanāya brahmaṇo manassaṃbhavāḥ, nityasthitipravartanāya",
    "GSP33ramgbhpu:2378_1": "ye ca sārvaṇikā nāma catvāro manavaḥ sthitāḥ, yeṣāṃ santānamaye loke jātā imāḥ sarvāḥ prajāḥ pratikṣaṇam āpralayād apatyānām",
    "GSP33ramgbhpu:2378_2": "utpādakāḥ pālakāś ca bhavanti te bhṛgvādayo manavaś ca madbhāvāḥ mama yo bhāvaḥ sa eva yeṣāṃ bhāvaḥ te madbhāvāḥ, manmate",
    "GSP33ramgbhpu:2378_3": "sthitāḥ, matsaṅkalpā1nuvartina ityarthaḥ //",
    "GSP33ramgbhpu:2379": "etāṃ vibhūtiṃ yogaṃ ca mama yo vetti tattvataḥ |",
    "GSP33ramgbhpu:2380": "so 'vikampena yogena yujyate nātra saṃśayaḥ || BhG_1.107 ||",
    "GSP33ramgbhpu:2381": "vibhūtiḥ aiśvaryam /",
    "GSP33ramgbhpu:2382": "etāṃ sarvasya madāyattotpattisthitipravṛttitārūpāṃ",
    "GSP33ramgbhpu:2383": "vibhūtim, mama heyapratyanīkakalyāṇaguṇagaṇarūpaṃ yogaṃ ca yas tattvato",
    "GSP33ramgbhpu:2384": "vetti, so 'vikampena aprakampyena bhaktiyogena yujyate /",
    "GSP33ramgbhpu:2385": "nātra saṃśayaḥ /",
    "GSP33ramgbhpu:2386": "madvibhūtiviṣayaṃ kalyāṇaguṇaviṣayaṃ ca jñānaṃ bhaktiyogavardhanam iti svayam eva drakṣyasītyabhiprāyaḥ vibhūtijñānavipākarūpāṃ bhaktivṛddhiṃ darśayati",
    "GSP33ramgbhpu:2387": "ahaṃ, sarvasya prabhavo mattaḥ sarvaṃ pravartate |",
    "GSP33ramgbhpu:2388": "iti matvā bhajante māṃ budhā bhāvasamanvitāḥ || BhG_1.108 ||",
    "GSP33ramgbhpu:2389": "ahaṃ, sarvasya vicitracidacitprapañcasya prabhavaḥ utpattikāraṇam, sarvaṃ matta eva pravartate itīdaṃ mama svābhāvikaṃ niraṃkuśāiśvaryaṃ,",
    "GSP33ramgbhpu:2390": "sauśīlyasaundaryavātsalyādikalyāṇaguṇagaṇayogaṃ ca matvā budhā jñāninaḥ bhāvasamanvitāḥ māṃ sarvakalyāṇaguṇānvitaṃ bhajante /",
    "GSP33ramgbhpu:2391": "bhāvaḥ manovṛttiviśeṣaḥ /",
    "GSP33ramgbhpu:2392": "mayi spṛhayālavo māṃ bhajanta ityarthaḥ // BhGR_1.108",
    "GSP33ramgbhpu:2393": "katham?",
    "GSP33ramgbhpu:2394": "maccittā madgataprāṇā bodhayantaḥ parasparam |",
    "GSP33ramgbhpu:2395": "kathayantaś ca māṃ nityaṃ tuṣyanti ca ramanti ca || BhG_1.109 ||",
    "GSP33ramgbhpu:2396_0": "maccittāḥ mayi niviṣṭamanasaḥ, madgataprāṇāḥ madgatajīvitāḥ, mayā vinātmadhāraṇam alabhamānā ityarthaḥ; svaiḥ svair anubhūtān",
    "GSP33ramgbhpu:2396_1": "madīyān guṇān parasparaṃ bodhayantaḥ, madīyāni divyāni ramaṇīyāni karmāṇi ca kathayantaḥ",
    "GSP33ramgbhpu:2397": "tuṣyanti ca ramanti ca vaktāras tadvacanenānanyaprayojanena tuṣyanti;",
    "GSP33ramgbhpu:2398": "śrotāraś ca tacchravaṇenānavadhikātiśayapriyeṇa ramante // BhGR_1.109 //",
    "GSP33ramgbhpu:2399": "teṣāṃ satatayuktānāṃ bhajatāṃ prītipūrvakam |",
    "GSP33ramgbhpu:2400": "dadāmi buddhiyogaṃ taṃ yena mām upayānti te || BhG_1.1010 ||",
    "GSP33ramgbhpu:2401": "teṣāṃ satatayuktānām mayi satatayogam āśaṃsamānānāṃ māṃ bhajamānānām ahaṃ tam eva buddhiyogaṃ vipākadaśāpannaṃ prītipūrvakaṃ dadāmi; yena te mām",
    "GSP33ramgbhpu:2402": "upayānti // BhGR_1.1010 //",
    "GSP33ramgbhpu:2403": "kiñ ca,",
    "GSP33ramgbhpu:2404": "teṣām evānukampārtham aham ajñānajaṃ tamaḥ |",
    "GSP33ramgbhpu:2405": "naśyāmy ātmabhāvastho jñānadīpena bhāsvatā || BhG_1.1011 ||",
    "GSP33ramgbhpu:2406": "teṣām evānugrahārtham aham, ātmabhāvasthaḥ teṣāṃ manovṛttau",
    "GSP33ramgbhpu:2407_0": "viṣayatayāvasthitaḥ madīyān kalyāṇaguṇagaṇāṃś cāviṣkurvan madviṣayajñānākhyena bhāsvatā dīpena jñānavirodhiprācīnakarmarūpājñānajaṃ",
    "GSP33ramgbhpu:2407_1": "madvyatiriktapūrvābhyastaviṣayaprāvaṇyarūpaṃ tamo nāśayāmi arjuna uvāca evaṃ sakaletaravisajātīyaṃ bhagavadasādhāraṇaṃ śṛṇvatāṃ",
    "GSP33ramgbhpu:2407_2": "niratiśayānandajanakaṃ kalyāṇaguṇagaṇayogaṃ tadaiśvaryavitatiṃ ca śrutvā tadvistāraṃ śrotukāmo 'rjuna uvāca paraṃ brahma",
    "GSP33ramgbhpu:2407_3": "paraṃ dhāma pavitraṃ paramaṃ bhavān |",
    "GSP33ramgbhpu:2408": "paraṃ brahma paraṃ dhāma paramaṃ pavitraṃ iti yaṃ śrutayo vadanti, sa hi bhavān /",
    "GSP33ramgbhpu:2409": "“yato vā imāni bhūtāni jāyante, yena jātāni jīvanti, yat prayanty abhisaṃviśanti, tad vijijñāsasva tad brahmeti”, “brahmavid āpnoti param”,",
    "GSP33ramgbhpu:2410": "“sa yo ha vai tat paramaṃ brahma veda brahmaiva bhavati” iti /",
    "GSP33ramgbhpu:2411": "tathā paraṃ dhāma; dhāmaśabdo jyotirvacanaḥ; paraṃ jyotiḥ “atha yad ataḥ paro divo jyotir dīpyate”, “paraṃ jyotir upasaṃpadya svena rūpeṇābhiniṣpadyate”,",
    "GSP33ramgbhpu:2412": "“taṃ devā jyotiṣāṃ jyotiḥ” iti /",
    "GSP33ramgbhpu:2413": "tathā ca paramaṃ pavitram paramaṃ pāvanam; smartur aśeṣakalmaṣāśleṣakaram, vināśakaraṃ ca /",
    "GSP33ramgbhpu:2414": "“yathā",
    "GSP33ramgbhpu:2415": "puṣkarapalāśa āpo na śliṣyante evam evaṃvidi pāpaṃ karma na śliṣyate”,",
    "GSP33ramgbhpu:2416": "“tad yatheṣīkātūlam agnau protaṃ pradūyetaivaṃ hāsya sarve pāpmānaḥ",
    "GSP33ramgbhpu:2417": "pradūyante”, “nārāyaṇa paraṃ brahma tattvaṃ nagarāyaṇaḥ paraḥ /",
    "GSP33ramgbhpu:2418": "nārāyaṇa paro jyotir ātmā nārāyaṇaḥ paraḥ” iti hi śrutayo vadanti || BhG_1.1012ab",
    "GSP33ramgbhpu:2419": "puruṣaṃ śāśvataṃ divyam ādidevam ajaṃ vibhum // BhGR_1.1012 //",
    "GSP33ramgbhpu:2420": "āhus tvām ṛṣayaḥ sarve devarṣir nāradas tathā |",
    "GSP33ramgbhpu:2421": "asito devalo vyāsaḥ svayaṃ caiva bravīṣi me || BhG_1.1013 ||",
    "GSP33ramgbhpu:2422": "ṛṣayaś ca sarve parāvaratattvayāthātmyavidas tvām eva śāśvataṃ divyaṃ puruṣam ādidevam ajaṃ vibhum āhuḥ; tathaiva devarṣir nāradaḥ asitaḥ devalaḥ vyāsaś ca /",
    "GSP33ramgbhpu:2423": "“ye ca devavido vipro ye cādhyātmavido janāḥ /",
    "GSP33ramgbhpu:2424": "te vadanti mahātmānaṃ kṛṣṇaṃ dharmaṃ sanātanam // pavitāṇāṃ hi govindaḥ",
    "GSP33ramgbhpu:2425": "pavitraṃ param ucyate /",
    "GSP33ramgbhpu:2426": "puṇyānām api puṇyo 'sau maṅgalānāṃ ca maṅgalam /",
    "GSP33ramgbhpu:2427": "trailokyaṃ puṇḍarīkākṣo devadevaḥ sanātanaḥ /",
    "GSP33ramgbhpu:2428": "āste harir acintyātmā tatraiva madhusūdanaḥ // BhGR_1.”, “eṣa nārāyaṇaḥ śrīmān kṣīrārṇavaniketanaḥ",
    "GSP33ramgbhpu:2429": "nāgaparyaṅkam utsṛjya hy āgato madhurāṃ purīm //",
    "GSP33ramgbhpu:2430": "BhGR_1.”, “puṇyā dvāravatī tatra yatrāste madhusūdahaḥ /",
    "GSP33ramgbhpu:2431": "sākṣād devaḥ purāṇo 'sau sa hi dharmas sanātanaḥ” /",
    "GSP33ramgbhpu:2432": "tathā, “yatra nārāyaṇo devaḥ paramātmā sanātanaḥ /",
    "GSP33ramgbhpu:2433": "tatra kṛtsnaṃ jagat pārtha tīrthāny āyatanāni ca //",
    "GSP33ramgbhpu:2434": "tat puṇyaṃ tat paraṃ brahma tat tīrthaṃ tat tapovanam /",
    "GSP33ramgbhpu:2435": "tatra devarṣayas siddhāḥ sarve caiva tapodhanāḥ // ādidevo mahāyogī yatrāste madhusūdanaḥ",
    "GSP33ramgbhpu:2436": "puṇyānām api tat puṇyaṃ mā bhūt te saṃśayo 'tra vai // BhGR_1.”, “kṛṣṇa",
    "GSP33ramgbhpu:2437": "eva hi lokānām utpattir api cāpyayaḥ /",
    "GSP33ramgbhpu:2438": "kṛṣṇasya hi kṛte bhūtam idaṃ viśvaṃ carācaram // BhGR_1.” iti /",
    "GSP33ramgbhpu:2439": "tathā svayam eva bravīṣi ca, “bhūmir apo 'nalo",
    "GSP33ramgbhpu:2440": "vāyuḥ khaṃ mano budhir eva ca /",
    "GSP33ramgbhpu:2441": "ahaṃkāra itīyaṃ me bhinnā prakṛtir aṣṭadhā",
    "GSP33ramgbhpu:2442": "// BhGR_1.” ityādinā, “ahaṃ sarvasya prabhavo mattas sarvaṃ pravartate”",
    "GSP33ramgbhpu:2443": "ityantena //1012,13//",
    "GSP33ramgbhpu:2444": "sarvam etad ṛtaṃ manye yan māṃ vadasi keśava |",
    "GSP33ramgbhpu:2445": "na hi te bhagavan vyaktiṃ vidur devā na dānavāḥ || BhG_1.1014 ||",
    "GSP33ramgbhpu:2446": "ataḥ sarvam etad yathāvasthitavastukathanaṃ manye, na",
    "GSP33ramgbhpu:2447": "praśaṃsādyabhiprāyam; yan māṃ prati ananyasādhāraṇam anavadhikātiśayaṃ svābhāvikaṃ tavāiśvaryaṃ kalyāṇaguṇānantyaṃ ca vadasi /",
    "GSP33ramgbhpu:2448": "ato bhagavan niratiśayajñānaśaktibalāiśvaryavīryatejasāṃ nidhe, te vyaktiṃ vyañjanaprakāraṃ na hi parimitajñānā devā dānavāś ca viduḥ // BhGR_1.1014",
    "GSP33ramgbhpu:2449": "svayam evātmanātmānaṃ vettha tvaṃ puruṣottama |",
    "GSP33ramgbhpu:2450": "bhūtabhāvana bhūteśa devadeva jagatpate || BhG_1.1015 ||",
    "GSP33ramgbhpu:2451": "he puruṣottama, ātmanā, ātmānam tvāṃ svayam eva svena jñānenaiva vettha /",
    "GSP33ramgbhpu:2452": "bhūtabhāvana; sarveṣāṃ bhūtānām utpādayitaḥ, bhūteśa sarveṣāṃ niyantaḥ,",
    "GSP33ramgbhpu:2453_0": "devadeva daivatānām api paramadaivata, yathā manuṣyamṛgapakṣisarīsṛpādīn saundaryasauśīlyādikalyāṇaguṇagaṇair daivatāni atītya",
    "GSP33ramgbhpu:2453_1": "vartante, tathā tāni sarvāṇi daivatāny api tais tair guṇais atītya vartamāna, jagatpate jagatsvāmin // BhGR_1.1015 //",
    "GSP33ramgbhpu:2454": "vaktum arhasy aśeṣeṇa divyā hy ātmavibhūtayaḥ |",
    "GSP33ramgbhpu:2455": "yābhir vibhūtibhir lokān imāṃs tvaṃ vyāpya tiṣṭhasi || BhG_1.1016 ||",
    "GSP33ramgbhpu:2456": "divyāḥ tvadasādhāraṇyo vibhūtayo yāḥ, tās tvam evāśeṣeṇa vaktum arhasi /",
    "GSP33ramgbhpu:2457": "tvam eva vyañjayetyarthaḥ /",
    "GSP33ramgbhpu:2458": "yābhir anantābhir vibhūtibhiḥ yair niyamanaviśeṣair yuktaḥ imān lokān tvaṃ niyantṛtvena vyāpya tiṣṭhasi //",
    "GSP33ramgbhpu:2459": "kathaṃ vidyām ahaṃ yogī tvāṃ sadā paricintayan |",
    "GSP33ramgbhpu:2460": "keṣu keṣu ca bhāveṣu cintyo 'si bhagavan mayā || BhG_1.1017 ||",
    "GSP33ramgbhpu:2461_0": "ahaṃ yogī bhaktiyoganiṣṭhas san bhaktyā tvāṃ sadā paricintayan cintayituṃ pravṛttaḥ cintanīyaṃ tvāṃ paripūrṇāiśvaryādikalyāṇaguṇagaṇaṃ",
    "GSP33ramgbhpu:2461_1": "kathaṃ vidyām? pūrvoktabuddhijñānādibhāvavyatirikteṣu keṣu keṣu ca bhāveṣu mayā",
    "GSP33ramgbhpu:2462": "niyantṛtvena cintyo 'si? // BhGR_1.1017 //",
    "GSP33ramgbhpu:2463": "vistareṇātmano yogaṃ vibhūtiṃ ca janārdana |",
    "GSP33ramgbhpu:2464": "bhūyaḥ kathaya tṛptir hi śṛṇvato nāsti me 'mṛtam || BhG_1.1018 ||",
    "GSP33ramgbhpu:2465": "“ahaṃ sarvasya prabhavo mattas sarvaṃ pravartate” iti saṃkṣepeṇoktaṃ tava",
    "GSP33ramgbhpu:2466": "sraṣṭṛtvādiyogaṃ vibhūtiṃ niyamanaṃ ca bhūyo vistareṇa kathaya /",
    "GSP33ramgbhpu:2467": "tvayocyamānaṃ tvanmāhātmyāmṛtaṃ śṛṇvato me tṛptir nāsti; hi mamātṛptis tvayaiva viditetyabhiprāyaḥ śrībhagavān uvāca hanta te kathayiṣyāmi vibhūtīr ātmanaś śubhāḥ |",
    "GSP33ramgbhpu:2468": "prādhānyataḥ kuruśreṣṭha nāsty anto vistarasya me || BhG_1.1019 ||",
    "GSP33ramgbhpu:2469": "he kuruśreṣṭha! madīyāḥ kalyāṇīr vibhūtīḥ prādhānyatas te kathayiṣyāmi /",
    "GSP33ramgbhpu:2470": "prādhanyaśabdena utkarṣo vivakṣitaḥ; “purodhasāṃ ca mukhyaṃ mām” iti hi vakṣyate /",
    "GSP33ramgbhpu:2471": "jagaty utkṛṣṭāḥ kāścana vibhūtīr vakṣyāmi, vistareṇa vaktuṃ śrotuṃ ca na śakyate, tāsām ānantyāt /",
    "GSP33ramgbhpu:2472": "vibhūtitvaṃ nāma niyāmyatvam;",
    "GSP33ramgbhpu:2473": "sarveṣāṃ bhūtānāṃ buddhyādayaḥ pṛthagvidhā bhāvā matta eva bhavantīty uktvā, “etāṃ vibhūtiṃ yogaṃ ca mama yo vetti tattvataḥ” iti pratipādanāt /",
    "GSP33ramgbhpu:2474": "tathā tatra yogaśabdanirdiṣṭaṃ sraṣṭṛtvādikaṃ vibhutiśabdanirdiṣṭaṃ tatpravartyatvam iti hy uktaṃ punaś ca, “ahaṃ sarvasya prabhavo mattas",
    "GSP33ramgbhpu:2475": "sarvaṃ pravartate /",
    "GSP33ramgbhpu:2476": "iti matvā bhajante māṃ budhā bhāvasamanvitāḥ” iti //",
    "GSP33ramgbhpu:2477": "tatra sarvabhūtānāṃ pravartanarūpaṃ niyamanam ātmatayāvasthāyetīmam artham, yogaśabdanirdiṣṭaṃ sarvasya sraṣṭṛtvaṃ pālayitṛtvaṃ saṃhartṛtvaṃ ceti suspaṣṭam āha",
    "GSP33ramgbhpu:2478": "aham ātmā guḍākeśa sarvabhūtāśayasthitaḥ |",
    "GSP33ramgbhpu:2479": "aham ādiś ca madhyaṃ ca bhūtānām anta eva ca || BhG_1.1020 ||",
    "GSP33ramgbhpu:2480": "sarveṣāṃ bhūtānāṃ mama śarīrabhūtānām āśaye hṛdaye aham ātmatayāvasthitaḥ /",
    "GSP33ramgbhpu:2481": "ātmā hi nāma śarīrasya sarvātmanā ādhāraḥ, niyantā, śeṣī ca /",
    "GSP33ramgbhpu:2482": "tathā",
    "GSP33ramgbhpu:2483": "vakṣyate, “sarvasya cāhaṃ hṛdi sanniviṣṭo mattas smṛtir jñānam apohanaṃ",
    "GSP33ramgbhpu:2484": "ca”, “īśvaras sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:2485": "bhrāmayan sarvabhūtāni yantrārūḍhāni māyayā // BhGR_1.” iti /",
    "GSP33ramgbhpu:2486": "śrūyate ca, “yaḥ",
    "GSP33ramgbhpu:2487": "sarveṣu bhūteṣu tiṣṭhan sarvebhyo bhūtebhyo 'ntaro yaṃ sarvāṇi bhūtāni na",
    "GSP33ramgbhpu:2488": "viduḥ, yasya sarvāṇi bhūtāni śarīraṃ yas sarvāṇi bhūtāny antaro yamayati,",
    "GSP33ramgbhpu:2489": "eṣa ta ātmāntaryāmy amṛtaḥ” iti, “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati, sa ta ātmāntaryāmy",
    "GSP33ramgbhpu:2490": "amṛtaḥ” iti ca /",
    "GSP33ramgbhpu:2491": "evaṃ sarvabhūtānām ātmatayāvasthito 'haṃ teṣām ādir madhyaṃ cāntaś ca teṣām utpattisthitipralayahetur ityarthaḥ // BhGR_1.1020",
    "GSP33ramgbhpu:2492": "evaṃ bhagavataḥ svavibhūtibhūteṣu sarveṣv ātmatayāvasthānaṃ tattacchabdasāmānādhikaraṇyanirdeśahetuṃ pratipādya vibhūtiviśeṣān sāmānādhikaraṇyena vyapadiśati /",
    "GSP33ramgbhpu:2493": "bhagavaty ātmatayāvasthite hi sarve śabdās tasminn eva paryavasyanti; yathā devo manuṣyaḥ pakṣī vṛkṣaḥ ityādayaḥ śabdāḥ śarīrāṇi pratipādayantas tattadātmani paryavasyanti /",
    "GSP33ramgbhpu:2494": "bhagavatas tattadātmatayāvasthānam eva tattacchabdasāmānādhikaraṇyanibandhanam iti vibhūtyupasaṃhāre",
    "GSP33ramgbhpu:2495": "“na tad asti vinā yat syān mayā bhūtaṃ carācaram” iti sarveṣāṃ svenāvinābhāvavacanāt /",
    "GSP33ramgbhpu:2496": "avinābhāvaś ca niyāmyatayeti; “mattas sarvaṃ",
    "GSP33ramgbhpu:2497": "pravartate” ity upakramoditam /",
    "GSP33ramgbhpu:2498": "ādityānām ahaṃ viṣṇur jyotiṣāṃ ravir aṃśumān |",
    "GSP33ramgbhpu:2499": "marīcir marutām asmi nakṣatrāṇām ahaṃ śaśī || BhG_1.1021 ||",
    "GSP33ramgbhpu:2500": "dvādaśasaṃkhyāsaṃkhyātānām ādityānāṃ dvādaśo ya utkṛṣṭo viṣṇur nāmādityaḥ,",
    "GSP33ramgbhpu:2501": "so 'ham /",
    "GSP33ramgbhpu:2502": "jyotiṣāṃ jagati prakāśakānāṃ yaḥ aṃśumān raviḥ ādityagaṇaḥ, so",
    "GSP33ramgbhpu:2503": "'ham /",
    "GSP33ramgbhpu:2504": "marutām utkṛṣṭo marīcir yaḥ, so 'ham asmi /",
    "GSP33ramgbhpu:2505": "nakṣatrāṇām ahaṃ śaśī /",
    "GSP33ramgbhpu:2506": "neyaṃ nirdhāraṇe ṣaṣṭhī, “bhūtānām asmi cetanā” itivat /",
    "GSP33ramgbhpu:2507": "nakṣatrāṇāṃ patir yaś candraḥ, so 'ham asmi // BhGR_1.1021 //",
    "GSP33ramgbhpu:2508": "vedānāṃ sāmavedo 'smi devānām asmi vāsavaḥ |",
    "GSP33ramgbhpu:2509": "indriyāṇāṃ manaś cāsmi bhūtānām asmi cetanā || BhG_1.1022 ||",
    "GSP33ramgbhpu:2510": "vedānām ṛgyajussāmātharvaṇāṃ ya utkṛṣṭaḥ sāmavedaḥ, so 'ham /",
    "GSP33ramgbhpu:2511": "devānām indro 'ham asmi /",
    "GSP33ramgbhpu:2512": "ekādaśānām indriyāṇāṃ yad utkṛṣṭaṃ mana indriyam, tad aham asmi /",
    "GSP33ramgbhpu:2513": "iyam api na nirdhāraṇe /",
    "GSP33ramgbhpu:2514": "bhūtānāṃ cetanāvatāṃ yā cetanā, so",
    "GSP33ramgbhpu:2515": "'ham asmi // BhGR_1.1022 //",
    "GSP33ramgbhpu:2516": "rudrāṇāṃ śaṅkaraś cāsmi vitteśo yakṣarakṣasām |",
    "GSP33ramgbhpu:2517": "vasūnāṃ pāvakaś cāsmi meruḥ śikhariṇām aham || BhG_1.1023 ||",
    "GSP33ramgbhpu:2518": "rudrāṇām ekādaśānāṃ śaṅkaro 'ham asmi /",
    "GSP33ramgbhpu:2519": "yakṣarakṣasāṃ vaiśravaṇo 'ham /",
    "GSP33ramgbhpu:2520": "vasūnām aṣṭānāṃ pāvako 'ham /",
    "GSP33ramgbhpu:2521": "śikhariṇāṃ śikharaśobhināṃ parvatānāṃ madhye merur aham // BhGR_1.1023 //",
    "GSP33ramgbhpu:2522": "purodhasāṃ ca mukhyaṃ māṃ viddhi pārtha bṛhaspatim |",
    "GSP33ramgbhpu:2523": "senānīnām ahaṃ skandaḥ sarasām asmi sāgaraḥ || BhG_1.1024 ||",
    "GSP33ramgbhpu:2524": "purodhasām utkṛṣṭo bṛhaspatir yaḥ, so 'ham asmi, senānīnāṃ senāpatīnāṃ skando 'ham asmi",
    "GSP33ramgbhpu:2525": "sarasāṃ sāgaro 'ham asmi // BhGR_1.1024 //",
    "GSP33ramgbhpu:2526": "maharṣīṇāṃ bhṛgur ahaṃ girām asmy ekam akṣaram |",
    "GSP33ramgbhpu:2527": "yajñānāṃ japayajño 'smi sthāvarāṇāṃ himālayaḥ || BhG_1.1025 ||",
    "GSP33ramgbhpu:2528": "maharṣīṇāṃ marīcyādīnāṃ bhṛgur aham /",
    "GSP33ramgbhpu:2529": "arthābhidhāyinaḥ śabdā giraḥ, tāsām ekam akṣaraṃ praṇavo 'ham asmi /",
    "GSP33ramgbhpu:2530": "yajñānām utkṛṣṭo japayajño 'smi /",
    "GSP33ramgbhpu:2531": "pūrvamātrāṇāṃ himavān aham // BhGR_1.1025 //",
    "GSP33ramgbhpu:2532": "aśvatthas sarvavṛkṣāṇāṃ devarṣīṇāṃ ca nāradaḥ |",
    "GSP33ramgbhpu:2533": "gandharvāṇāṃ citrarathaḥ siddhānāṃ kapilo muniḥ || BhG_1.1026 ||",
    "GSP33ramgbhpu:2534": "uccaiśśravasam aśvānāṃ viddhi mām amṛtodbhavam |",
    "GSP33ramgbhpu:2535": "airāvataṃ gajendrāṇāṃ narāṇāṃ ca narādhipam || BhG_1.1027 ||",
    "GSP33ramgbhpu:2536": "āyudhānām ahaṃ vajraṃ dhenūnām asmi kāmadhuk |",
    "GSP33ramgbhpu:2537": "prajanaś cāsmi kandarpaḥ sarpāṇām asmi vāsukiḥ || BhG_1.1028 ||",
    "GSP33ramgbhpu:2538": "anantaś cāsmi nāgānāṃ varuṇo yādasām aham |",
    "GSP33ramgbhpu:2539": "pitQṇām aryamā cāsmi yamaḥ saṃyamatām aham || BhG_1.1029 ||",
    "GSP33ramgbhpu:2540": "vṛkṣāṇāṃ pūjyo 'śvattho 'ham /",
    "GSP33ramgbhpu:2541": "devarṣīṇaṃ nārado 'ham /",
    "GSP33ramgbhpu:2542": "kāmadhuk divyā surabhiḥ /",
    "GSP33ramgbhpu:2543": "jananahetuḥ kandarpaś cāham asmi /",
    "GSP33ramgbhpu:2544": "sarpāḥ ekāśirasaḥ; nāgāḥ bahuśirasaḥ /",
    "GSP33ramgbhpu:2545": "yādāṃsi jalavāsinaḥ, teṣāṃ varuṇo 'ham /",
    "GSP33ramgbhpu:2546": "daṇḍayatāṃ vaivasvato 'ham // BhGR_1.1026,27,28,29 //",
    "GSP33ramgbhpu:2547": "prahlādaś cāsmi daityānāṃ kālaḥ kalayatām aham |",
    "GSP33ramgbhpu:2548": "mṛgāṇāṃ ca mṛgendro 'haṃ vainateyaś ca pakṣiṇām || BhG_1.1030 ||",
    "GSP33ramgbhpu:2549": "anarthaprepsutayā gaṇayatāṃ madhye kālaḥ mṛtyur aham // BhGR_1.1030 //",
    "GSP33ramgbhpu:2550": "pavanaḥ pavatām asmi rāmaḥ śastrabhṛtām aham |",
    "GSP33ramgbhpu:2551": "jhaṣāṇāṃ makaraś cāsmi srotasām asmi jāhnavī || BhG_1.1031 ||",
    "GSP33ramgbhpu:2552": "pavatām gamanasvabhāvānāṃ pavano 'ham /",
    "GSP33ramgbhpu:2553": "śastrabhṛtāṃ rāmo 'ham /",
    "GSP33ramgbhpu:2554": "śastrabhṛttvam atra vibhūtiḥ, arthāntarābhāvāt /",
    "GSP33ramgbhpu:2555": "ādityādayaś ca kṣetrajñā ātmatvenāvasthitasya bhagavataḥ śarīratayā dharmabhūtā iti śastrabhṛttvasthānīyāḥ sargāṇām ādir antaś ca madhyaṃ caivāham arjuna |",
    "GSP33ramgbhpu:2556": "adhyātmavidyā vidyānāṃ vādaḥ pravadatām aham || BhG_1.1032 ||",
    "GSP33ramgbhpu:2557": "sṛjyanta iti sargāḥ, teṣām ādiḥ kāraṇam; sarvadā sṛjyamānānāṃ sarveṣāṃ",
    "GSP33ramgbhpu:2558": "prāṇināṃ tatra tatra sraṣṭāro 'ham evetyarthaḥ /",
    "GSP33ramgbhpu:2559": "tathā antaḥ sarvadā saṃhriyamāṇānāṃ tatra tatra saṃhartāro 'py aham eva /",
    "GSP33ramgbhpu:2560": "tathā ca madhyaṃ",
    "GSP33ramgbhpu:2561": "pālanam; sarvadā pālyamānānāṃ pālayitāraś cāham evetyarthaḥ /",
    "GSP33ramgbhpu:2562": "jalpavitaṇḍādi kurvatāṃ tattvanirṇayāya pravṛtto vādo yaḥ, so 'ham //",
    "GSP33ramgbhpu:2563": "akṣarāṇām akāro 'smi dvandvas sāmāsikasya ca |",
    "GSP33ramgbhpu:2564": "aham eva akṣayaḥ kālaḥ dhātāhaṃ viśvatomukhaḥ || BhG_1.1033 ||",
    "GSP33ramgbhpu:2565": "akṣarāṇāṃ madhye “akāro vai sarvā vāk” iti śrutisiddhiḥ sarvavarṇānāṃ",
    "GSP33ramgbhpu:2566": "prakṛtir akāro 'ham sāmāsikaḥ samāsasamūhaḥ; tasya madhye dvandvasamāso",
    "GSP33ramgbhpu:2567": "'ham /",
    "GSP33ramgbhpu:2568": "sa hy ubhayapadārthapradhānatvenotkṛṣṭaḥ /",
    "GSP33ramgbhpu:2569": "kalāmuhūrtādimayo",
    "GSP33ramgbhpu:2570": "'kṣayaḥ kālo 'ham eva /",
    "GSP33ramgbhpu:2571": "sarvasya sraṣṭā hiraṇyagarbhaś caturmukho 'ham //",
    "GSP33ramgbhpu:2572": "mṛtyus sarvaharaś cāham udbhavaś ca bhaviṣyatām |",
    "GSP33ramgbhpu:2573": "kīrtiś śrīr vāk ca nārīṇāṃ smṛtir medhā dhṛtiḥ kṣamā || BhG_1.1034 ||",
    "GSP33ramgbhpu:2574": "sarvaprāṇaharo mṛtyuś cāham /",
    "GSP33ramgbhpu:2575": "utpatsyamānānām udbhavākhyaṃ karma cāham /",
    "GSP33ramgbhpu:2576": "śrīr aham; kīrtiś cāham; vāk cāham; smṛtiś cāham; medhā cāham; dhṛtiś",
    "GSP33ramgbhpu:2577": "cāham; kṣamā cāham // BhGR_1.1034 //",
    "GSP33ramgbhpu:2578": "bṛhatsāma tathā sāmnāṃ gāyatrī chandasām aham |",
    "GSP33ramgbhpu:2579": "māsānāṃ mārgaśīrṣo 'ham ṛtūnāṃ kusumākaraḥ || BhG_1.1035 ||",
    "GSP33ramgbhpu:2580": "sāmnāṃ bṛhatsāma aham /",
    "GSP33ramgbhpu:2581": "chandasāṃ gāyatry aham /",
    "GSP33ramgbhpu:2582": "kusumākaraḥ vasantaḥ //",
    "GSP33ramgbhpu:2583": "dyūtaṃ chalayatām asmi tejas tejasvinām aham |",
    "GSP33ramgbhpu:2584": "jayo 'smi vyavasāyo 'smi sattvaṃ sattvavatām aham || BhG_1.1036 ||",
    "GSP33ramgbhpu:2585": "chalaṃ kurvatāṃ chalāspadeṣv akṣādilakṣaṇaṃ dyutam aham /",
    "GSP33ramgbhpu:2586": "jetQṇāṃ jayo 'smi /",
    "GSP33ramgbhpu:2587": "vyavasāyināṃ vyavasāyo 'smi /",
    "GSP33ramgbhpu:2588": "sattvavatāṃ sattvam aham /",
    "GSP33ramgbhpu:2589": "sattvam mahāmanastvam // BhGR_1.1036 //",
    "GSP33ramgbhpu:2590": "vṛṣṇīnāṃ vāsudevo 'smi pāṇḍavānāṃ dhanañjayaḥ |",
    "GSP33ramgbhpu:2591": "munīnām apy ahaṃ vyāsaḥ kavīnām uśanā kaviḥ || BhG_1.1037 ||",
    "GSP33ramgbhpu:2592": "vasudevasūnutvam atra vibhūtiḥ, arthāntarābhāvād eva /",
    "GSP33ramgbhpu:2593": "pāṇḍavānāṃ dhanañjayo 'rjuno 'ham /",
    "GSP33ramgbhpu:2594": "munayaḥ mananenātmayāthātmyadarśinaḥ; teṣāṃ vyāso 'ham /",
    "GSP33ramgbhpu:2595": "kavayaḥ vipaścitaḥ // BhGR_1.1037 //",
    "GSP33ramgbhpu:2596": "daṇḍo damayatām asmi nītir asmi jigīṣatām |",
    "GSP33ramgbhpu:2597": "maunaṃ caivāsmi guhyānāṃ jñānaṃ jñānavatām aham || BhG_1.1038 ||",
    "GSP33ramgbhpu:2598": "niyamātikramaṇe daṇḍaṃ kurvatāṃ daṇḍo 'ham /",
    "GSP33ramgbhpu:2599": "vijigīṣūṇāṃ jayopāyabhūtā nītir asmi /",
    "GSP33ramgbhpu:2600": "guhyānāṃ saṃbandhiṣu gopāneṣu maunam asmi /",
    "GSP33ramgbhpu:2601": "jñānavatāṃ jñānaṃ cāham // BhGR_1.1038 //",
    "GSP33ramgbhpu:2602": "yac cāpi sarvabhūtānāṃ bījaṃ tad aham arjuna |",
    "GSP33ramgbhpu:2603": "na tad asti vinā yat syān mayā bhūtaṃ carācaram || BhG_1.1039 ||",
    "GSP33ramgbhpu:2604": "sarvabhūtānāṃ sarvāvasthāvasthitānām tattadavasthābījabhūtaṃ pratīyamānam apratīyamānaṃ ca yat, tad aham eva /",
    "GSP33ramgbhpu:2605": "bhūtajātaṃ mayā ātmatayāvasthitena vinā yat syāt, na tad asti /",
    "GSP33ramgbhpu:2606": "“aham ātmā guḍākeśa sarvabhūtāśayasthitaḥ”",
    "GSP33ramgbhpu:2607": "iti prakramāt, “na tad asti vinā yat syān mayā bhūtaṃ carācaram” ity atrāpy ātmatayāvasthānam eva vivakṣitam /",
    "GSP33ramgbhpu:2608": "sarvaṃ vastujātaṃ sarvāvasthaṃ mayā ātmabhūtena yuktaṃ syād ityarthaḥ /",
    "GSP33ramgbhpu:2609": "anena sarvasyāsya sāmānādhikaraṇyanirdeśasyātmatayāvasthitir eva hetur iti prakaṭitam //",
    "GSP33ramgbhpu:2610": "nānto 'sti mama divyānāṃ vibhūtīnāṃ parantapa |",
    "GSP33ramgbhpu:2611": "eṣa tūddeśataḥ prokto vibhūter vistaro mayā || BhG_1.1040 ||",
    "GSP33ramgbhpu:2612": "mama divyānāṃ kalyāṇīnāṃ vibhūtīnām anto nāsti; eṣa tu vibhūter vistaro mayā kaiścid upādhibhiḥ saṃkṣepataḥ proktaḥ // BhGR_1.40 //",
    "GSP33ramgbhpu:2613": "yad yad vibhūtimat sattvaṃ śrīmad urjitam eva vā |",
    "GSP33ramgbhpu:2614": "tat tad evāvagaccha tvaṃ mama tejo'ṃśasaṃbhavam || BhG_1.1041 ||",
    "GSP33ramgbhpu:2615": "yad yad vibhūtimad iśitavyasaṃpannaṃ bhūtajātaṃ śrīmat kāntimat,",
    "GSP33ramgbhpu:2616": "dhanadhānyasamṛddhaṃ vā, ūrjitaṃ kalyāṇārambheṣu udyuktam; tat tan mama",
    "GSP33ramgbhpu:2617": "tejo'ṃśasaṃbhavam ity avagaccha /",
    "GSP33ramgbhpu:2618": "tejaḥ parābhibhavanasāmarthyam,",
    "GSP33ramgbhpu:2619": "mamācintyaśakter niyamanaśaktyekadeśasaṃbhavatītyarthaḥ // BhGR_1.1041 //",
    "GSP33ramgbhpu:2620": "atha vā bahunaitena kiṃ jñānena tavārjuna |",
    "GSP33ramgbhpu:2621": "viṣṭabhyāham idaṃ kṛtsnam ekāṃśena sthito jagat || BhG_1.1042 ||",
    "GSP33ramgbhpu:2622_0": "bahunā etena ucyamānena jñānena kiṃ prayojanam /idaṃ cidacidātmakaṃ kṛtsnaṃ jagat kāryāvasthaṃ kāraṇāvasthaṃ sthūlaṃ sūkṣmaṃ",
    "GSP33ramgbhpu:2622_1": "ca svarūpasadbhāve, sthitau, pravṛttibhede ca yathā matsaṅkalpaṃ nātivarteta,",
    "GSP33ramgbhpu:2623": "tathā mama mahimno 'yutāyutāṃśena viṣṭabhyāham avasthitaḥ /",
    "GSP33ramgbhpu:2624": "yathoktaṃ bhagavatā parāśareṇa, “yasyāyutāyutāṃśāṃśe viśvaśaktir iyaṃ sthitā” iti //",
    "GSP33ramgbhpu:2625": "******************** ADHYAYA 11 ********************",
    "GSP33ramgbhpu:2626_0": "evaṃ bhaktiyoganiṣpattaye tadvivṛddhaye ca sakaletaravilakṣaṇena svābhāvikena bhagavadasādhāraṇena kalyāṇaguṇagaṇena saha",
    "GSP33ramgbhpu:2626_1": "bhagavataḥ sarvātmatvaṃ tata eva tadvyatiriktasya kṛtsnasya cidacidātmakasya",
    "GSP33ramgbhpu:2627": "vastujātasya taccharīratayā tadāyattasvarūpasthitipravṛttitvaṃ coktam /",
    "GSP33ramgbhpu:2628_0": "tam etaṃ bhagavadasādhāraṇaṃ svabhāvaṃ kṛtsnasya tadāyattasvarūpasthitipravṛttitāṃ ca bhagavatsakāśād upaśrutya evam eveti",
    "GSP33ramgbhpu:2628_1": "nityaś ca tathābhūtaṃ bhagavantaṃ sākṣātkartukāmo 'rjuna uvāca /",
    "GSP33ramgbhpu:2629": "tathaiva bhagavatprasādād anantaraṃ drakṣyati /",
    "GSP33ramgbhpu:2630": "“sarvāścaryamayaṃ devam anantaṃ viśvatomukham ... tatraikasthaṃ jagat kṛtsnaṃ pratibhaktam anekadhāḥ” iti hi vakṣyate /",
    "GSP33ramgbhpu:2631": "arjuna uvāca madanugrahāya paramaṃ guhyam adhyātmasaṃjñitam |",
    "GSP33ramgbhpu:2632": "yat tvayoktaṃ vacas tena moho 'yaṃ vigato mama || BhG_11.1 ||",
    "GSP33ramgbhpu:2633_0": "dehātmābhimānarūpamohena mohitasya mamānugrahaikaprayojanāya paramaṃ guhyam paramaṃ rahasyam adhyātmasaṃjñitam ātmani vaktavyaṃ",
    "GSP33ramgbhpu:2633_1": "vacaḥ, “na tv evāhaṃ jātu nāsam” ityādi, “tasmād yogī bhavārjuna” ity etadantaṃ yat",
    "GSP33ramgbhpu:2634": "tvayoktam, tenāyam mamātmaviṣayo mohaḥ sarvo vigataḥ dūrato nirastaḥ //",
    "GSP33ramgbhpu:2635": "tathā ca bhavāpyayau hi bhūtānāṃ śrutau vistaraśo mayā |",
    "GSP33ramgbhpu:2636": "tvattaḥ kamalapatrākṣa māhātmyam api cāvyayam || BhG_11.2 ||",
    "GSP33ramgbhpu:2637": "saptamaprabhṛti daśamaparyante tvadvyatiriktānāṃ sarveṣāṃ bhūtānāṃ tvattaḥ paramātmano bhavāpyayau utpattipralayau vistaraśo mayā śrutau hi /",
    "GSP33ramgbhpu:2638_0": "kamalapatrākṣa, tava avyayaṃ nityaṃ sarvacetanācetanavastuśeṣitvaṃ jñānabalādikalyāṇaguṇagaṇais tavaiva parataratvaṃ sarvādhāratvaṃ",
    "GSP33ramgbhpu:2638_1": "cintitanimiṣitādisarvapravṛttiṣu tavaiva pravartayitṛtvam ityādi aparimitaṃ māhātmyaṃ ca śrutam /",
    "GSP33ramgbhpu:2639": "hiśabdo vakṣyamāṇadidṛkṣādyotanārthaḥ //",
    "GSP33ramgbhpu:2640": "evam etad yathāttha tvam ātmānaṃ parameśvara |",
    "GSP33ramgbhpu:2641": "draṣṭum icchāmi te rūpam aiśvaraṃ puruṣottama || BhG_11.3 ||",
    "GSP33ramgbhpu:2642": "he parameśvara, evam etad ity avadhṛtam, yathātha tvam ātmānaṃ bravīṣi /",
    "GSP33ramgbhpu:2643": "puruṣottama āśritavātsalyajaladhe tavāiśvaraṃ tvadasādhāraṇaṃ sarvasya praśāsitṛtve, pālayitṛtve, sraṣṭṛtve, saṃhartṛtve bhartṛtve,",
    "GSP33ramgbhpu:2644": "kalyāṇaguṇākaratve, parataratve, sakaletaravisajātīyatve 'vasthitaṃ rūpaṃ draṣṭuṃ sākṣātkartum icchāmi // BhGR_11.3 //",
    "GSP33ramgbhpu:2645": "manyase yadi tac chakyaṃ mayā draṣṭum iti prabho |",
    "GSP33ramgbhpu:2646": "yogeśvara tato me tvaṃ darśayātmānam avyayam || BhG_11.4 ||",
    "GSP33ramgbhpu:2647": "tat sarvasya sraṣṭṛ, sarvasya praśāsitṛ, sarvasyādhārabhūtaṃ tvadrūpaṃ mayā draṣṭuṃ śakyam iti yadi manyase, tato yogeśvara yogo",
    "GSP33ramgbhpu:2648": "jñānādikalyāṇaguṇayogaḥ, “paśya me yogam aiśvaram” iti hi vakṣyate",
    "GSP33ramgbhpu:2649": "tvadvyatiriktasya kasyāpy asaṃbhāvitānāṃ jñānabalāiśvaryavīryaśaktitejasāṃ",
    "GSP33ramgbhpu:2650": "nidhe! ātmānaṃ tvām avyayaṃ me darśaya /",
    "GSP33ramgbhpu:2651": "avyayam iti kriyāviśeṣaṇam /",
    "GSP33ramgbhpu:2652": "tvāṃ sakalaṃ me darśayetyarthaḥ // BhGR_11.4 //",
    "GSP33ramgbhpu:2653": "śrībhagavān uvāca evaṃ kautūhalānvitena harṣagadgadakaṇṭhena pārthena prārthito bhagavān uvāca paśya me pārtha rūpāṇi śataśo 'tha sahasraśaḥ |",
    "GSP33ramgbhpu:2654": "nānāvidhāni divyāni nānāvarṇākṛtīni ca || BhG_11.5 ||",
    "GSP33ramgbhpu:2655": "paśya me sarvāśrayāṇi rūpāṇi; atha śataśaḥ sahasraśaś ca nānāvidhāni nānāprakārāṇi, divyāni aprākṛtāni, nānāvarṇākṛtīni",
    "GSP33ramgbhpu:2656": "śuklakṛṣṇādinānāvarṇāni, nānākārāṇi ca paśya // BhGR_11.5 //",
    "GSP33ramgbhpu:2657": "paśyādityān vasūn rudrān aśvinau marutas tathā |",
    "GSP33ramgbhpu:2658": "bahūny adṛṣṭapūrvāṇi paśyāścaryāṇi bhārata || BhG_11.6 ||",
    "GSP33ramgbhpu:2659": "mamaikasmin rūpe paśya ādityān dvādaśa, vasūn aṣṭau, rudrān ekādaśa,",
    "GSP33ramgbhpu:2660": "aśvinau dvau, marutaś caikonapañcāśatam /",
    "GSP33ramgbhpu:2661": "pradarśanārtham idam, iha jagati pratyakṣadṛṣṭāni śāstradṛṣṭāni ca yāni vastūni, tāni sarvāṇi, anyāny api sarveṣu lokeṣu sarveṣu ca śāstreṣv adṛṣṭapūrvāṇi bahūny āścaryāṇi paśya //",
    "GSP33ramgbhpu:2662": "ihaikasthaṃ jagat kṛtsnaṃ paśyādya sacarācaram |",
    "GSP33ramgbhpu:2663": "mama dehe guḍākeśa yac cānyad draṣṭum icchasi || BhG_11.7 ||",
    "GSP33ramgbhpu:2664": "iha mamaikasmin dehe, tatrāpi ekastham ekadeśasthaṃ sacarācaraṃ kṛtsnaṃ jagat paśya; yac cānyad draṣṭum icchasi, tad apy ekadehaikadeśa eva paśya // BhGR_11.7 //",
    "GSP33ramgbhpu:2665": "na tu māṃ śakṣyase draṣṭum anenaiva svacakṣuṣā |",
    "GSP33ramgbhpu:2666": "divyaṃ dadāmi te cakṣuḥ paśya me yogam aiśvaram || BhG_11.8 ||",
    "GSP33ramgbhpu:2667": "ahaṃ mama dehaikadeśe sarvaṃ jagad darśayiṣyāmi; tvaṃ tv anena",
    "GSP33ramgbhpu:2668": "niyataparimitavastugrāhiṇā prākṛtena svacakṣuṣā, māṃ tathābhūtaṃ sakaletaravisajātīyam aparimeyaṃ draṣṭuṃ na śakṣyase /",
    "GSP33ramgbhpu:2669": "tava divyam aprākṛtaṃ maddarśanasādhanaṃ cakṣur dadāmi /",
    "GSP33ramgbhpu:2670": "paśya me yogam aiśvaram madasādhāraṇaṃ yogaṃ paśya; mamānantajñānādiyogam anantavibhūtiyogaṃ",
    "GSP33ramgbhpu:2671": "paśyetyarthaḥ // BhGR_11.8 //",
    "GSP33ramgbhpu:2672": "evam uktvā tato rājan mahāyogeśvaro hariḥ |",
    "GSP33ramgbhpu:2673": "darśayām āsa pārthāya paramaṃ rūpam aiśvaram || BhG_11.9 ||",
    "GSP33ramgbhpu:2674": "evam uktvā sārathye 'vasthitaḥ pārthamātulajo mahāyogeśvaro hariḥ",
    "GSP33ramgbhpu:2675": "mahāścaryayogānām īśvaraḥ parabrahmabhūto nārāyaṇaḥ paramam aiśvaraṃ svāsādhāraṇaṃ rūpaṃ pārthāya pitṛṣvasuḥ pṛthāyāḥ putrāya darśayām āsa /",
    "GSP33ramgbhpu:2676": "tad vividhavicitranikhilajagadāśrayaṃ viśvasya praśāsitṛ ca rūpam; tac cedṛśam",
    "GSP33ramgbhpu:2677": "anekavaktranayanam anekādbhutadarśanam |",
    "GSP33ramgbhpu:2678": "anekadivyābharaṇaṃ divyānekodyatāyudham || BhG_11.10 ||",
    "GSP33ramgbhpu:2679": "divyamālyāmbaradharaṃ divyagandhānulepanam |",
    "GSP33ramgbhpu:2680": "sarvāścaryamayaṃ devam anantaṃ viśvatomukham || BhG_11.11 ||",
    "GSP33ramgbhpu:2681": "devaṃ dyotamānam, anantam kālatrayavarti; nikhilajagadāśrayatayā",
    "GSP33ramgbhpu:2682": "deśakālaparicchedānarham, viśvatomukham viśvadigvartimukham,",
    "GSP33ramgbhpu:2683": "svocitadivyāmbaragandhamālyābharaṇāyudhānvitam // BhGR_11.10,11 //",
    "GSP33ramgbhpu:2684": "tām eva devaśabdanirdiṣṭāṃ dyotamānatāṃ viśinaṣṭi divi sūryasahasrasya bhaved yugapad utthitā",
    "GSP33ramgbhpu:2685": "yadi bhāḥ, sadṛśī sā syād bhāsas tasya mahātmanaḥ || BhG_11.12 ||",
    "GSP33ramgbhpu:2686": "tejaso 'parimitatvadarśanārtham idam; akṣayatejassvarūpam ityarthaḥ //",
    "GSP33ramgbhpu:2687": "tatraikasthaṃ jagat kṛtsnaṃ pravibhaktam anekadhā |",
    "GSP33ramgbhpu:2688": "apaśyad devadevasya śarīre pāṇḍavas tadā || BhG_11.13 ||",
    "GSP33ramgbhpu:2689": "tatra anantāyām avistāre, anantabāhūdaravaktranetre, aparimitatejaske,",
    "GSP33ramgbhpu:2690": "aparimitadivyāyudhopete, svocitāparimitadivyabhūṣaṇe,",
    "GSP33ramgbhpu:2691_0": "divyamālyāmbaradhare, divyagandhānulepane, anantāścaryamaye, devadevasya divye śarīre anekadhā pravibhaktaṃ brahmādivividhavicitradevatiryaṅmanuṣyasthāvarādibhoktṛvargapṛthivyantarikṣasvargapātālātalavitalasutalādibhogasthānabhogyabhogopakaraṇabhedabhinnaṃ",
    "GSP33ramgbhpu:2691_1": "prakṛtipuruṣātmakaṃ kṛtsnaṃ jagat, “ahaṃ sarvasya prabhavo mattas sarvaṃ",
    "GSP33ramgbhpu:2692_0": "pravartate”, “hanta te kathayiṣyāmi vibhūtīr ātmanaś śubhāḥ”, “aham ātmā guḍākeśa sarvabhūtāśayasthitaḥ”, ādityānām ahaṃ",
    "GSP33ramgbhpu:2692_1": "viṣṇuḥ” ityādinā, “na tad asti vinā yat syān mayā bhūtaṃ carācaram”, “viṣṭabhyāham idaṃ kṛtsnam ekāṃśena sthito jagat” ityantenoditam,",
    "GSP33ramgbhpu:2692_2": "ekastham ekadeśastham; pāṇḍavo bhagavatprasādalabdhataddarśanānuguṇadivyacakṣur apaśyat // BhGR_11.13 //",
    "GSP33ramgbhpu:2693": "tatas sa vismayāviṣṭo hṛṣṭaromā dhanañjayaḥ |",
    "GSP33ramgbhpu:2694": "praṇamya śirasā devaṃ kṛtāñjalir abhāṣata || BhG_11.14 ||",
    "GSP33ramgbhpu:2695_0": "tato dhanañjayo mahāścaryasya kṛtsnasya jagataḥ svadehaikadeśenāśrayabhūtaṃ kṛtsnasya pravartayitāraṃ ca āścaryatamānantajñānādikalyāṇaguṇagaṇaṃ",
    "GSP33ramgbhpu:2695_1": "devaṃ dṛṣṭvā vismayāviṣṭo hṛṣṭaromā śirasā daṇḍavat praṇamya kṛtāñjalir abhāṣata // BhGR_11.14 //",
    "GSP33ramgbhpu:2696": "arjuna uvāca paśyāmi devāṃs tava deva dehe sarvāṃs tathā bhūtaviśeṣasaṅgān |",
    "GSP33ramgbhpu:2697": "brahmāṇam īśaṃ kamalāsanastham ṛṣīṃś ca sarvān uragāṃś ca dīptān ||",
    "GSP33ramgbhpu:2698": "deva; tava dehe sarvān devān paśyāmi; tathā sarvān prāṇiviśeṣāṇāṃ saṃghān,",
    "GSP33ramgbhpu:2699_0": "tathā brahmāṇaṃ caturmukham aṇḍādhipatim, tatheśaṃ kamalāsanasthaṃ kamalāsane brahmaṇi sthitam īśaṃ tanmate 'vasthitaṃ tathā",
    "GSP33ramgbhpu:2699_1": "devarṣipramukhān sarvān ṛṣīn, uragāṃś ca vāsukitakṣakādīn dīptān // BhGR_11.15 //",
    "GSP33ramgbhpu:2700": "anekabāhūdaravaktranetraṃ paśyāmi tvāṃ sarvato 'nantarūpam |",
    "GSP33ramgbhpu:2701": "nāntaṃ na madhyaṃ na punas tavādiṃ paśyāmi viśveśvara viśvarūpa ||",
    "GSP33ramgbhpu:2702_0": "anekabāhūdaravaktranetram anantarūpaṃ tvāṃ sarvataḥ paśyāmi; viśveśvara viśvasya niyantaḥ, viśvarūpa viśvaśarīra! yatas tvam",
    "GSP33ramgbhpu:2702_1": "anantaḥ, atas tava nāntaṃ na madhyaṃ na punas tavādiṃ ca paśyāmi // BhGR_11.16 //",
    "GSP33ramgbhpu:2703": "kirīṭinaṃ gadinaṃ cakriṇaṃ ca tejorāśiṃ sarvato dīptim antam |",
    "GSP33ramgbhpu:2704": "paśyāmi tvā durnirīkṣaṃ samantād dīptānalārkadyutim aprameyam || BhG_11.17",
    "GSP33ramgbhpu:2705": "tejorāśiṃ sarvato dīptimantaṃ samantād durnirīkṣaṃ dīptānalārkadyutim aprameyaṃ tvāṃ kirīṭinaṃ gadinaṃ cakriṇaṃ ca paśyāmi // BhGR_11.17 //",
    "GSP33ramgbhpu:2706": "tvam akṣaraṃ paramaṃ veditavyaṃ tvam asya viśvasya paraṃ nidhānam |",
    "GSP33ramgbhpu:2707": "tvam avyayaḥ śāśvatadharmagoptā sanātanas tvaṃ puruṣo mato me || BhG_11.18",
    "GSP33ramgbhpu:2708_0": "upaniṣatsu, “dve vidye veditavye” ityādiṣu veditavyatayā nirdiṣṭaṃ paramam akṣaraṃ tvam eva; asya viśvasya paraṃ nidhānam",
    "GSP33ramgbhpu:2708_1": "viśvasyāsya paramādhārabhūtas tvam eva; tvam avyayaḥ vyayarahitaḥ; yat svarūpo yadguṇo",
    "GSP33ramgbhpu:2709": "yadvibhavaś ca tvam, tenaiva rūpeṇa sarvadāvatiṣṭhase /",
    "GSP33ramgbhpu:2710": "śāśvatadharmagoptā śāśvatasya nityasya vaidikasya dharmasya evam ādibhir avatārais tvam eva goptā /",
    "GSP33ramgbhpu:2711": "sanātanas tvaṃ puruṣo mato me “vedāham etaṃ puruṣaṃ mahāntaṃ”,",
    "GSP33ramgbhpu:2712": "“parāt paraṃ puruṣam” ityādiṣūditaḥ sanātanapuruṣas tvam eveti me mataḥ",
    "GSP33ramgbhpu:2713": "jñātaḥ /",
    "GSP33ramgbhpu:2714": "yad ukulatilakas tvam evaṃbhūta idānīṃ sākṣātkṛto mayetyarthaḥ //",
    "GSP33ramgbhpu:2715": "anādimadhyāntam anantavīryam anantabāhuṃ śaśisūryanetram |",
    "GSP33ramgbhpu:2716": "paśyāmi tvā dīptahutāśavaktraṃ svatejasā viśvam idaṃ tapantam || BhG_11.19",
    "GSP33ramgbhpu:2717": "anādimadhyāntam ādimadhyāntarahitam /",
    "GSP33ramgbhpu:2718": "anantavīryam anavadhikātiśayavīryam;",
    "GSP33ramgbhpu:2719": "vīryaśabdaḥ pradarśanārthaḥ;",
    "GSP33ramgbhpu:2720": "anavadhikātiśayajñānabalāiśvaryavīryaśaktitejasāṃ nidhim ityarthaḥ /",
    "GSP33ramgbhpu:2721": "anantabāhum asaṃkhyeyabāhum /",
    "GSP33ramgbhpu:2722": "so 'pi pradarśanārthaḥ;",
    "GSP33ramgbhpu:2723": "anantabāhūdarapādavaktrādikam /",
    "GSP33ramgbhpu:2724": "śaśisūryanetram śaśivat sūryavac ca prasādapratāpayuktasarvanetram /",
    "GSP33ramgbhpu:2725": "devādīn anukūlān namaskārādi kurvāṇān prati prasādaḥ, tadviparītān asurarākṣasādīn prati pratāpaḥ;",
    "GSP33ramgbhpu:2726": "bhītāni diśo dravanti sarve namasyanti ca siddhasaṃghāḥ” iti hi vakṣyate /",
    "GSP33ramgbhpu:2727": "dīptahutāśavaktram pradīptakālānalavat saṃhārānuguṇavaktram /",
    "GSP33ramgbhpu:2728": "svatejasā viśvam idaṃ tapantam /",
    "GSP33ramgbhpu:2729_0": "tejaḥ parābhibhavanasāmarthyam; svakīyena tejasā viśvam idaṃ tapantaṃ tvāṃ paśyāmi evambhūtaṃ sarvasya sraṣṭāraṃ sarvasyādhārabhūtaṃ",
    "GSP33ramgbhpu:2729_1": "sarvasya praśāsitāraṃ sarvasya saṃhartāraṃ jñānādyaparimitaguṇasāgaram ādimadhyāntarahitam evaṃbhūtadivyadehaṃ tvāṃ yathopadeśaṃ",
    "GSP33ramgbhpu:2729_2": "sākṣātkaromītyarthaḥ /",
    "GSP33ramgbhpu:2730": "ekasmin divyadehe anekodarādikaṃ",
    "GSP33ramgbhpu:2731": "katham? /",
    "GSP33ramgbhpu:2732": "ittham upapadyate /",
    "GSP33ramgbhpu:2733": "ekasmāt kaṭipradeśād anantaparimāṇād ūrdhvam udgatā yathoditodarādayaḥ, adhaś ca yathoditadivyapādāḥ; tatraikasmin mukhe netradvayam iti ca na virodhaḥ // BhGR_11.19 //",
    "GSP33ramgbhpu:2734": "evaṃbhūtaṃ tvāṃ dṛṣṭvā devādayo 'haṃ ca pravyathitā bhavāma ity āha",
    "GSP33ramgbhpu:2735": "dyāvāpṛthivyor idam antaraṃ hi vyāptaṃ tvayaikena diśaś ca sarvāḥ |",
    "GSP33ramgbhpu:2736": "dṛṣṭvādbhutaṃ rūpam ugraṃ tad evaṃ lokatrayaṃ pravyathitaṃ mahātman ||",
    "GSP33ramgbhpu:2737": "dyuśabdaḥ pṛthivīśabdaś cobhau uparitanānām adhastanānāṃ ca lokānāṃ pradarśanārthau /",
    "GSP33ramgbhpu:2738": "dyāvāpṛthivyoḥ antaram avakāśaḥ /",
    "GSP33ramgbhpu:2739": "yasminn avakāse sarve lokās tiṣṭhanti, sarvo 'yam avakāśo diśaś ca sarvās tvayaikena vyāptāḥ",
    "GSP33ramgbhpu:2740_0": "dṛṣṭvādbhutaṃ rūpam ugraṃ tavedam anantāyām avistāram atyadbhutam atyugraṃ ca rūpaṃ dṛṣṭvā lokatrayaṃ pravyathitam yuddhadidṛkṣayā",
    "GSP33ramgbhpu:2740_1": "āgateṣu brahmādidevāsurapitṛgaṇasiddhagandharvayakṣarākṣaseṣu pratikūlānukūlamadhyastharūpaṃ lokatrayaṃ sarvaṃ pravyathitam",
    "GSP33ramgbhpu:2740_2": "atyantabhītam /",
    "GSP33ramgbhpu:2741": "mahātman aparicchedyamanovṛtte /",
    "GSP33ramgbhpu:2742": "eteṣām apy arjunasyaiva viśvāśrayarūpasākṣātkārasādhanaṃ divyaṃ cakṣur bhagavatā dattam /",
    "GSP33ramgbhpu:2743": "kim artham iti cet, arjunāya svāiśvaryaṃ sarvaṃ pradarśayitum /",
    "GSP33ramgbhpu:2744": "ata idam ucyate, “dṛṣṭvādbhutaṃ rūpam ugraṃ tavedaṃ lokatrayaṃ pravyarthitaṃ mahātman” iti // BhGR_11.20 //",
    "GSP33ramgbhpu:2745": "amī hi tvā surasaṅghā viśanti kecid bhītāḥ prāñjalayo gṛṇanti |",
    "GSP33ramgbhpu:2746": "svastīty uktvā maharṣisiddhasaṅghāḥ stuvanti tvāṃ stutibhiḥ puṣkalābhiḥ ||",
    "GSP33ramgbhpu:2747": "amī surasaṃghāḥ utkṛṣṭās tvāṃ viśvāśrayam avalokya hṛṣṭamanasaḥ tvan samīpaṃ viśanti /",
    "GSP33ramgbhpu:2748": "teṣv eva kecid atyugram atyadbhutaṃ ca tavākāram ālokya bhītāḥ prāñjalayaḥ svajñānānuguṇaṃ stutirūpāṇi vākyāni gṛṇanti uccārayanti",
    "GSP33ramgbhpu:2749": "/ apare maharṣisaṃghāḥ siddhasaṃghāś ca parāvaratattvayāthātmyavidaḥ svastīty uktvā puṣkalābhir bhavadanurūpābhiḥ stutibhiḥ stuvanti //",
    "GSP33ramgbhpu:2750": "rudrādityā vasavo ye ca sādhyā viśve 'śvinau marutaś coṣmapāś ca |",
    "GSP33ramgbhpu:2751": "gandharvayakṣāsurasiddhasaṅghā vīkṣyante tvāṃ vismitāś caiva sarve ||",
    "GSP33ramgbhpu:2752": "ūṣmapāḥ pitaraḥ, “ūṣmabhāgā hi pitaraḥ” iti śruteḥ /",
    "GSP33ramgbhpu:2753": "ete sarve vismayam āpannās tvāṃ vīkṣante // BhGR_11.22 //",
    "GSP33ramgbhpu:2754": "rūpaṃ mahat te bahuvaktranetraṃ mahābāho bahubāhūrupādam |",
    "GSP33ramgbhpu:2755": "bahūdaraṃ bahudaṃṣṭrākarālaṃ dṛṣṭvā lokāḥ pravyathitās tathāham ||",
    "GSP33ramgbhpu:2756": "bahvībhir daṃṣṭrābhir atibhīṣaṇākāraṃ lokāḥ pūrvoktāḥ pratikūlānukūlamadhyasthās trividhāḥ sarva eva ahaṃ ca tad evam īdṛśaṃ rūpaṃ dṛṣṭvā atīva vyathitā bhavāmaḥ // BhGR_11.23 //",
    "GSP33ramgbhpu:2757": "nabhasspṛśaṃ dīptam anekavarṇaṃ vyāttānanaṃ dīptaviśālanetram |",
    "GSP33ramgbhpu:2758": "dṛsṭvā hi tvā pravyathitāntarātmā dhṛtiṃ na vindāmi śamaṃ ca viṣṇo ||",
    "GSP33ramgbhpu:2759": "namaśśabdaḥ “tad akṣare parame vyoman”, “ādityavarṇaṃ tamasaḥ parastāt”,",
    "GSP33ramgbhpu:2760": "“kṣayantam asya rajasaḥ parāke”, “yo asyādhyakṣaḥ parame vyoman”",
    "GSP33ramgbhpu:2761": "ityādiśrutisiddhitriguṇaprakṛtyatītaparamavyomavācī; savikārasya",
    "GSP33ramgbhpu:2762": "prakṛtitattvasya, puruṣasya ca sarvāvasthasya, kṛtsnasyāśrayatayā nabhas spṛśam iti vacanāt; “dyāvāpṛthivyor idam antaraṃ hi vyāptam” iti pūrvoktatvāc ca /",
    "GSP33ramgbhpu:2763_0": "dīptam anekavarṇaṃ vyāttānanaṃ dīptaviśālanetraṃ tvāṃ dṛṣṭvā pravyathitāntarātmā atyantabhītamanāḥ dhṛtiṃ na vindāmi dehasya",
    "GSP33ramgbhpu:2763_1": "dhāraṇaṃ na labhe, manasaś cendriyāṇāṃ ca śamaṃ na labhe /",
    "GSP33ramgbhpu:2764": "viṣṇo vyāpin! /",
    "GSP33ramgbhpu:2765": "sarvavyāpinam atimātram atyadbhutam atighoraṃ ca tvāṃ dṛṣṭvā praśithikasarvāvayavo vyākulendriyaś ca bhavāmītyarthaḥ // BhGR_11.24 //",
    "GSP33ramgbhpu:2766": "daṃṣṭrākarālāni ca te mukhāni dṛṣṭvaiva kālānalasannibhāni |",
    "GSP33ramgbhpu:2767": "diśo na jāne na labhe ca śarma prasīda deveśa jagannivāsa || BhG_11.25 ||",
    "GSP33ramgbhpu:2768": "yugāntakālānalavat sarvasaṃhāre pravṛttāni atighorāṇi tava mukhāni dṛṣṭvā diśo na jāne; sukhaṃ ca na labhe /",
    "GSP33ramgbhpu:2769": "jagatāṃ nivāsa deveśa brahmādīnām īśvarāṇām api paramamaheśvara! māṃ prati prasanno bhava",
    "GSP33ramgbhpu:2770": "yathāhaṃ prakṛtiṃ gato bhavāmi, tathā kurv ityarthaḥ // BhGR_11.25 //",
    "GSP33ramgbhpu:2771_0": "evaṃ sarvasya jagataḥ svāyattasthitipravṛttitvaṃ darśayan pārthasārathī rājaveṣacchadmanāvasthitānāṃ dhārtarāṣṭrāṇāṃ yaudhiṣṭhireṣv",
    "GSP33ramgbhpu:2771_1": "anupraviṣṭānāṃ ca asurāṃśānāṃ saṃhāreṇa bhūbhārāvataraṇaṃ svamanīṣitaṃ svenaiva kariṣyamāṇaṃ pārthāya darśayām āsa /",
    "GSP33ramgbhpu:2772_0": "sa ca pārtho bhagavataḥ sraṣṭrtvādikaṃ sarvāiśvaryaṃ sākṣātkṛtya tasminn eva bhagavati sarvātmani dhārtarāṣṭrādīnām upasaṃhāram",
    "GSP33ramgbhpu:2772_1": "anāgatam api tatprasādalabdhena divyena cakṣuṣā paśyann idaṃ covāca amī ca tvā dhṛtarāṣṭrasya putrāḥ sarvaiḥ sahaivāvanipālasaṅghaiḥ |",
    "GSP33ramgbhpu:2773": "bhīṣmo droṇaḥ sūtaputras tathāsau sahāsmadīyair api yodhamukhyaiḥ ||",
    "GSP33ramgbhpu:2774": "vaktrāṇi te tvaramāṇā viśanti daṃṣṭrākarālāni bhayānakāni |",
    "GSP33ramgbhpu:2775": "kecid vilagnā daśanāntareṣu saṃdṛśyante cūrṇitair uttamāṅgaiḥ || BhG_11.27",
    "GSP33ramgbhpu:2776": "amī dhṛtarāṣṭrasya putrāḥ duryodhanādayas sarve bhīṣmo droṇaḥ sūtaputraḥ karṇaś ca tatpakṣīyair avanipālasamūhaiḥ sarvaiḥ, asmadīyair api kaiścid",
    "GSP33ramgbhpu:2777": "yodhamukhyais saha tvaramāṇā daṃṣṭrākarālāni bhayānakāni tava vaktrāṇi vināśāya viśanti; tatra kecic cūrṇitair uttamāṅgair daśānāntareṣu vilagnās",
    "GSP33ramgbhpu:2778": "saṃdṛśyante // BhGR_11.26,27 //",
    "GSP33ramgbhpu:2779": "yathā nadīnāṃ bahavo 'mbuvegāḥ samudram evābhimukhā dravanti |",
    "GSP33ramgbhpu:2780": "tathā tavāmī naralokavīrā viśanti vaktrāṇy abhivijvalanti || BhG_11.28 ||",
    "GSP33ramgbhpu:2781": "yathā pradīptajvalanaṃ pataṅgā viśanti nāśāya samṛddhavegāḥ |",
    "GSP33ramgbhpu:2782": "tathaiva nāśāya viśanti lokās tavāpi vaktrāṇi samṛddhavegāḥ || BhG_11.29",
    "GSP33ramgbhpu:2783": "ete rājalokāḥ, bahavo nadīnām ambupravāhāḥ samudram iva, pradīptajvalanam iva ca śalabhāḥ, tava vaktrāṇy abhivijvalanti svayam eva tvaramāṇā",
    "GSP33ramgbhpu:2784": "ātmanāśāya viśanti // BhGR_11.28,29 //",
    "GSP33ramgbhpu:2785": "lelihyase grasamānaḥ samantāl lokān samagrān vadanair jvaladbhiḥ |",
    "GSP33ramgbhpu:2786": "tejobhir āpūrya jagat samagraṃ bhāsas tavogrāḥ pratapanti viṣṇo ||",
    "GSP33ramgbhpu:2787": "rājalokān samagrān jvaladbhir vadanair grasamānaḥ kopavegena tadrudhirāvasiktamoṣṭhapuṭādikaṃ lelihyase punaḥ punar lehanaṃ karoṣi /",
    "GSP33ramgbhpu:2788": "tavātighorā bhāsaḥ raśmayaḥ tejobhiḥ svakīyaiḥ prakāśaiḥ jagat samagram āpūrya pratapanti ākhyāhi me ko bhavān ugrarūpo namo 'stu te devavara prasīda |",
    "GSP33ramgbhpu:2789": "vijñātum icchāmi bhavantam ādyaṃ na hi prajānāmi tava pravṛttim ||",
    "GSP33ramgbhpu:2790": "“darśayātmānam avyayam” iti tavāiśvaryaṃ niraṅkuśaṃ sākṣātkartuṃ prārthitena bhavatā niraṅkuśam aiśvaryaṃ darśayatā atighorarūpam idam āviṣkṛtam /",
    "GSP33ramgbhpu:2791": "atighorarūpaḥ ko bhavān, kiṃ kartuṃ pravṛtta iti bhavantaṃ jñātum icchāmi /",
    "GSP33ramgbhpu:2792": "tavābhipretāṃ pravṛttiṃ na jānāmi /",
    "GSP33ramgbhpu:2793": "etad ākhyāhi me /",
    "GSP33ramgbhpu:2794": "namo 'stu te devavara! prasīda namas te 'stu sarveśvara; evaṃ kartum,",
    "GSP33ramgbhpu:2795": "anenābhiprāyeṇedaṃ saṃhartṛrūpam āviṣkṛtam ity uktvā prasannarūpaś ca bhava // BhGR_11.31",
    "GSP33ramgbhpu:2796": "āśritavātsalyātirekeṇa viśvāiśvaryaṃ darśayato bhavato ghorarūpāviṣkāre ko",
    "GSP33ramgbhpu:2797": "'bhiprāya iti pṛṣṭo bhagavān pārthasārathiḥ svābhiprāyam āha,",
    "GSP33ramgbhpu:2798": "pārthodyogena vināpi dhārtarāṣṭrapramukham aśeṣaṃ rājalokaṃ nihantum aham eva pravṛtta iti jñāpanāya mama ghorarūpāviṣkāraḥ, tajjñāpanaṃ ca pārtham",
    "GSP33ramgbhpu:2799": "udyojayitum iti /",
    "GSP33ramgbhpu:2800": "śrībhagavān uvāca kālo 'smi lokakṣayakṛt pravṛddho lokān samāhartum iha pravṛttaḥ |",
    "GSP33ramgbhpu:2801": "ṛte 'pi tvā na bhaviṣyanti sarve ye 'vasthitāḥ pratyanīkeṣu yodhāḥ ||",
    "GSP33ramgbhpu:2802": "kalayati gaṇayatīti kālaḥ; sarveṣāṃ dhārtarāṣṭrapramukhānāṃ rājalokānām",
    "GSP33ramgbhpu:2803": "āyuravasānaṃ gaṇayann ahaṃ tatkṣayakṛd ghorarūpeṇa pravṛddho rājalokān samāhartum ābhimukhyena saṃhartum iha pravṛtto 'smi /",
    "GSP33ramgbhpu:2804": "ato matsaṃkalpād eva tvām ṛte 'pi tvadudyogād rte 'pi ete dhārtarāṣṭrapramukhās tava",
    "GSP33ramgbhpu:2805": "pratyanīkeṣu ye 'vasthitā yodhāḥ, te sarve na bhaviṣyanti vinaṅkṣyanti //",
    "GSP33ramgbhpu:2806": "tasmāt tvam uttiṣṭha yaśo labhasva jitvā śatrūn bhuṅkṣva rājyaṃ samṛddham",
    "GSP33ramgbhpu:2807": "mayaivaite nihatāḥ pūrvam eva nimittamātraṃ bhava savyasācin || BhG_11.33",
    "GSP33ramgbhpu:2808": "tasmāt tvaṃ tān prati yuddhāyottiṣṭha /",
    "GSP33ramgbhpu:2809": "tān śatrūn jitvā yaśo labhasva;",
    "GSP33ramgbhpu:2810": "dharmyaṃ rājyaṃ ca samṛddhaṃ bhuṅkṣva /",
    "GSP33ramgbhpu:2811": "mayaivaite kṛtāparādhāḥ pūrvam eva nihatāḥ hanane viniyuktāḥ /",
    "GSP33ramgbhpu:2812": "tvaṃ tu teṣāṃ hanane nimittamātraṃ bhava /",
    "GSP33ramgbhpu:2813": "mayā hanyamānānāṃ śatrādisthānīyo bhava /",
    "GSP33ramgbhpu:2814": "savyasācin /",
    "GSP33ramgbhpu:2815": "ṣaca samavāye;",
    "GSP33ramgbhpu:2816": "savyena śarasacanaśīlaḥ savyasācī; savyenāpi kareṇa śarasamavāyakaraḥ;",
    "GSP33ramgbhpu:2817": "karadvayena yoddhuṃ samartha ityarthaḥ // BhGR_11.33 //",
    "GSP33ramgbhpu:2818": "droṇaṃ ca bhīṣmaṃ ca jayadrathaṃ ca karṇaṃ tathānyān api yodhamukhyān |",
    "GSP33ramgbhpu:2819": "mayā hatāṃs tvaṃ jahi mā vyathiṣṭhāḥ yudhyasva jetāsi raṇe sapatnān ||",
    "GSP33ramgbhpu:2820": "droṇabhīṣmakarṇādīn kṛtāparādhatayā mayaiva hanane viniyuktān tvaṃ jahi tvaṃ hanyāḥ /",
    "GSP33ramgbhpu:2821": "etān gurūn bandhūṃś ca anyān api bhogasaktān kathaṃ haniṣyāmīti mā vyathiṣṭhāḥ tān uddiśya dharmādharmabhayena bandhusnehena kāruṇyena ca mā vyathāṃ kṛthāḥ /",
    "GSP33ramgbhpu:2822": "yatas te kṛtāparādhā mayaiva hanane viniyuktāḥ, ato nirviśaṅko yudhyasva /",
    "GSP33ramgbhpu:2823": "raṇe sapatnān jetāsi jeṣyasi /",
    "GSP33ramgbhpu:2824": "naiteṣāṃ vadhe nṛśaṃsatāgandhaḥ; api tu jaya eva labhyata ityarthaḥ //",
    "GSP33ramgbhpu:2825": "sañjaya uvāca etac chrutvā vacanaṃ keśavasya kṛtāñjalir vepamānaḥ kirīṭī |",
    "GSP33ramgbhpu:2826": "namaskṛtvā bhūya evāha kṛṣṇaṃ sagadgadaṃ bhītabhītaḥ praṇamya || BhG_11.35",
    "GSP33ramgbhpu:2827": "etad aśritavātsalyajaladheḥ keśavasya vacanaṃ śrutvā arjunas tasmai namaskṛtya bhītabhīto bhūyas taṃ praṇamya kṛtāñjalir vepamānaḥ kirīṭī sagadgadam āha // BhGR_11.35 //",
    "GSP33ramgbhpu:2828": "sthāne hṛṣīkeśa tava prakīrtyā jagat prahṛṣyaty anurajyate ca |",
    "GSP33ramgbhpu:2829": "rakṣāṃsi bhītāni diśo dravanti sarve namasyanti ca siddhasaṅghāḥ ||",
    "GSP33ramgbhpu:2830": "sthāne yuktam /",
    "GSP33ramgbhpu:2831": "yad etad yuddhadidṛkṣayāgatam aśeṣadevagandharvasiddhayakṣavidyādharakinnarakiṃpuruṣādikaṃ",
    "GSP33ramgbhpu:2832": "tvatprasādāt tvāṃ sarveśvaram avalokya tava prakīrtyā sarvaṃ prahṛṣyati,",
    "GSP33ramgbhpu:2833": "anurajyate ca, yac ca tvām avalokya rakṣāṃsi bhītāni sarvā diśaḥ pradravanti, sarve siddhasaṃghāḥ siddhādyanukūlasaṃghāḥ namasyanti ca tad",
    "GSP33ramgbhpu:2834": "etat sarvaṃ yuktam iti pūrveṇa saṃbandhaḥ // BhGR_11.36 //",
    "GSP33ramgbhpu:2835": "yuktatām evopapādayati kasmāc ca te na nameran mahātman garīyase brahmaṇo 'py ādikartre |",
    "GSP33ramgbhpu:2836": "mahātman, te tubhyaṃ garīyase brahmaṇaḥ hiraṇyagarbhasyāpi ādibhūtāya",
    "GSP33ramgbhpu:2837": "kartre hiraṇyagarbhādayaḥ kasmād dhetor na namaskuryuḥ // BhGR_11.37ab //",
    "GSP33ramgbhpu:2838": "ananta deveśa jagannivāsa tvam akṣaraṃ sad asat tat paraṃ yat || BhG_11.37",
    "GSP33ramgbhpu:2839": "ananta deveśa jagannivāsa tvam evākṣaram /",
    "GSP33ramgbhpu:2840": "na kṣaratīty akṣaraṃ jīvātmatattvam /",
    "GSP33ramgbhpu:2841": "“na jāyate mriyate vā vipaścit” ity ādiśrutisiddho jīvātmā hi na kṣarati /",
    "GSP33ramgbhpu:2842_0": "sad asac ca tvam eva sadasacchabdanirdiṣṭaṃ kāryakāraṇabhāvenāvasthitaṃ prakṛtitattvaṃ, nāmarūpavibhāgavattayā kāryāvasthaṃ",
    "GSP33ramgbhpu:2842_1": "sacchabdanirdiṣṭaṃ tadanarhatayā kāraṇāvastham asacchabdanirdiṣṭaṃ ca tvam eva /",
    "GSP33ramgbhpu:2843": "tat param yat tasmāt prakṛteḥ prakṛtisaṃbandhinaś ca jīvātmanaḥ param anyan muktātmatattvaṃ yat, tad api tvam eva // BhGR_11.37 //",
    "GSP33ramgbhpu:2844": "tvam ādidevaḥ puruṣaḥ purāṇas tvam asya viśvasya paraṃ nidhānam |",
    "GSP33ramgbhpu:2845": "atas tvam ādidevaḥ, puruṣaḥ purāṇaḥ, tvam asya viśvasya paraṃ nidhānam /",
    "GSP33ramgbhpu:2846": "nidhīyate tvayi viśvam iti tvam asya viśvasya paraṃ nidhānam; viśvasya śarīrabhūtasyātmatayā paramādhārabhūtas tvam evetyarthaḥ // BhGR_11.37 //",
    "GSP33ramgbhpu:2847": "vettāsi vedyaṃ ca paraṃ ca dhāma tvayā tataṃ viśvam anantarūpa ||",
    "GSP33ramgbhpu:2848": "jagati sarvo veditā vedyaṃ ca sarvaṃ tvam eva /",
    "GSP33ramgbhpu:2849": "evaṃ sarvātmatayāvasthitas tvam eva paraṃ ca dhāma sthānam; prāpyasthānam ityarthaḥ /",
    "GSP33ramgbhpu:2850": "tvayā tataṃ viśvam anantarūpa /",
    "GSP33ramgbhpu:2851": "tvayātmatvena viśvaṃ cidacinmiśraṃ jagat tataṃ vyāptam",
    "GSP33ramgbhpu:2852": "atas tvam eva vāyvādiśabdavācya ity āha vāyur yamo 'gnir varuṇaś śaśāṅkaḥ prajāpatis tvaṃ prapitāmahaś ca |",
    "GSP33ramgbhpu:2853": "sarveṣāṃ prapitāmahas tvam eva; pitāmahādayaś ca /",
    "GSP33ramgbhpu:2854": "sarvasāṃ prajānāṃ pitaraḥ prajāpatayaḥ, prajāpatīnāṃ pitā hiraṇyagarbhaḥ prajānāṃ pitāmahaḥ,",
    "GSP33ramgbhpu:2855": "hiraṇyagarbhasyāpi pitā tvaṃ prajānāṃ prapitāmahaḥ /",
    "GSP33ramgbhpu:2856": "pitāmahādīnām ātmatayā tattacchabdavācyas tvam evetyarthaḥ // BhGR_11.39ab //",
    "GSP33ramgbhpu:2857": "atyadbhutākāraṃ bhagavantaṃ dṛṣṭvā harṣotphullanayano",
    "GSP33ramgbhpu:2858": "'tyantasādhvasāvanataḥ sarvato namaskaroti //",
    "GSP33ramgbhpu:2859": "namo namas te 'stu sahasrakṛtvaḥ punaś ca bhūyo 'pi namo namas te ||",
    "GSP33ramgbhpu:2860": "namaḥ purastād atha pṛṣṭhatas te namo 'stu te sarvata eva sarva |",
    "GSP33ramgbhpu:2861": "anantavīryāmitavikramas tvaṃ sarvaṃ samāpnoṣi tato 'si sarvaḥ || BhG_11.40",
    "GSP33ramgbhpu:2862": "amitavīrya, aparimitaparākramas tvaṃ sarvātmatayā samāpnoṣi; tataḥ sarvo 'si /",
    "GSP33ramgbhpu:2863": "yatas tvaṃ sarvaṃ cidacidvastujātam ātmatayā samāpnoṣi, ataḥ sarvasya cidacidvastujātasya tvaccharīratayā tvatprakāratvāt sarvaprakāras",
    "GSP33ramgbhpu:2864": "tvam eva sarvaśabdavācyo 'sītyarthaḥ /",
    "GSP33ramgbhpu:2865": "“tvam akṣaraṃ sad asat”, “vāyur",
    "GSP33ramgbhpu:2866_0": "yamo 'gniḥ” ityādisarvasāmānādhikaraṇyanirdeśasyātmatayā vyāptir eva hetur iti suvyaktam uktam, “tvayā tataṃ viśvam anantarūpa”,",
    "GSP33ramgbhpu:2866_1": "“sarvaṃ samāpnoṣi tato 'si sarvaḥ” iti ca // BhGR_11.40 //",
    "GSP33ramgbhpu:2867": "sakheti matvā prasabhaṃ yad uktaṃ he kṛṣṇa he yādava he sakheti |",
    "GSP33ramgbhpu:2868": "ajānatā mahimānaṃ tavemaṃ mayā pramādāt praṇayena vāpi || BhG_11.41 ||",
    "GSP33ramgbhpu:2869": "yaś cāpahāsārtham asatkṛto 'si vihāraśayyāsanabhojaneṣu |",
    "GSP33ramgbhpu:2870": "eko 'tha vāpy acyuta tatsamakṣaṃ tat kṣāmaye tvām aham aprameyam ||",
    "GSP33ramgbhpu:2871": "tavānantavīryatvāmitavikramatvasarvāntarātmatvasraṣṭṛtvādiko yo mahimā,",
    "GSP33ramgbhpu:2872_0": "tam imam ajānatā mayā pramādān mohāt, praṇayena ciraparicayena vā sakheti mama vayasyaḥ iti matvā, he kṛṣṇa, he yādava, he",
    "GSP33ramgbhpu:2872_1": "sakhā iti tvayi prasabham vinayāpetaṃ yad uktaṃ, yac ca prihāsārthaṃ sarvadaiva satkārārhas tvam",
    "GSP33ramgbhpu:2873": "asatkṛto 'si, vihāraśayyāsanabhojaneṣu ca sahakṛteṣu ekānte vaḥ samakṣaṃ",
    "GSP33ramgbhpu:2874": "vā yad asatkṛto 'si; tat sarvaṃ tvām aprameyam ahaṃ kṣāmaye //",
    "GSP33ramgbhpu:2875": "pitāsi lokasya carācarasya tvam asya pūjyaś ca guru garīyān |",
    "GSP33ramgbhpu:2876": "na tvatsamo 'sty abhyadhikaḥ kuto 'nyo lokatraye 'py apratimaprabhāva ||",
    "GSP33ramgbhpu:2877": "apratimaprabhāva! tvam asya sarvasya carācarasya lokasya pitāsi /",
    "GSP33ramgbhpu:2878": "asya lokasya guruś cāsi; atas tvam asya carācarasya lokasya garīyān pūjyatamaḥ",
    "GSP33ramgbhpu:2879": "/ na tvatsamo 'sty abhyadhikaḥ kuto 'nyaḥ lokatraye 'pi tvadanyaḥ kāruṇyādinā kenāpi guṇena na tvatsamo 'sti /",
    "GSP33ramgbhpu:2880": "kuto 'bhyadhikaḥ? //",
    "GSP33ramgbhpu:2881": "tasmāt praṇamya praṇidhāya kāryaṃ prasādaye tvām aham īśam īḍyam |",
    "GSP33ramgbhpu:2882": "piteva putrasya sakheva sakhyuḥ priyaḥ priyāyārhasi deva soḍhum ||",
    "GSP33ramgbhpu:2883": "yasmāt tvaṃ sarvasya pitā pūjyatamo guruś ca kāruṇyādiguṇaiś ca sarvādhiko",
    "GSP33ramgbhpu:2884": "'si, tasmāt tvām īśam īḍyaṃ praṇamya praṇidhāya ca kāyaṃ, prasādaye; yathā kṛtāparādhasyāpi putrasya, yathā ca sakhyuḥ, praṇāmapūrvaṃ prārthitaḥ pitā",
    "GSP33ramgbhpu:2885": "vā sakhā vā prasīdati; tathā tvaṃ paramakāruṇikaḥ priyāya me sarvaṃ soḍhum arhasi // BhGR_11.44",
    "GSP33ramgbhpu:2886": "adṛṣṭapūrvaṃ hṛṣito 'smi dṛṣṭvā bhayena ca pravyathitaṃ mano me |",
    "GSP33ramgbhpu:2887": "tad eva me darśaya deva rūpaṃ prasīda deveśa jagannivāsa || BhG_11.45 ||",
    "GSP33ramgbhpu:2888": "adṛṣṭapūrvam atyadbhutam atyugraṃ ca tava rūpaṃ dṛṣṭvā hṛṣito 'smi prīto",
    "GSP33ramgbhpu:2889": "'smi /",
    "GSP33ramgbhpu:2890": "bhayena pravyathitaṃ ca me manaḥ /",
    "GSP33ramgbhpu:2891": "atas tad eva tava suprasannaṃ rūpaṃ me darśaya /",
    "GSP33ramgbhpu:2892": "prasīda deveśa jagannivāsa mayi prasādaṃ kuru, devānāṃ brahmādīnām apīśa, nikhilajagadāśrayabhūta kirīṭinaṃ gadinaṃ cakrahastam icchāmi tvāṃ draṣṭum ahaṃ tathaiva |",
    "GSP33ramgbhpu:2893": "tenaiva rūpeṇa caturbhujena sahasrabāho bhava viśvamūrte || BhG_11.46 ||",
    "GSP33ramgbhpu:2894": "tathaiva pūrvavat, kirīṭinaṃ gadinaṃ cakrahastaṃ tvāṃ draṣṭum icchāmi /",
    "GSP33ramgbhpu:2895": "atas tenaiva pūrvasiddhena caturbhujena rūpeṇa yukto bhava /",
    "GSP33ramgbhpu:2896": "sahasrabāho viśvamūrte idānīṃ sahasrabāhutvena viśvaśarīratvena dṛśyamānarūpas tvaṃ tenaiva rūpeṇa yukto bhavetyarthaḥ // BhGR_11.46 //",
    "GSP33ramgbhpu:2897": "śrībhagavān uvāca mayā prasannena tavārjunedaṃ rūpaṃ paraṃ darśitam ātmayogāt |",
    "GSP33ramgbhpu:2898": "tejomayaṃ viśvam anantam ādyaṃ yan me tvadanyena na dṛṣṭapūrvam ||",
    "GSP33ramgbhpu:2899": "yan me tejomayaṃ tejasāṃ rāśiḥ; viśvaṃ viśvātmabhūtam, anantam",
    "GSP33ramgbhpu:2900_0": "antarahitam; pradarśanārtham idam; ādimadhyāntarahitam; ādyam madvyatiriktasya kṛtsnasyādibhūtam, tvadanyena kenāpi na dṛṣṭapūrvaṃ",
    "GSP33ramgbhpu:2900_1": "rūpam tad idaṃ prasannena mayā madbhaktāya te darśitam; ātmayogād atmanas satyasaṃkalpatvayogāt // BhGR_11.47 //",
    "GSP33ramgbhpu:2901": "ananyabhaktivyatiriktaiḥ sarvair apy upāyair yathāvad avasthito 'haṃ",
    "GSP33ramgbhpu:2902": "draṣṭuṃ na śakya ity āha na vedayajñādhyayanair na dānair na ca kriyābhir na tapobhir ugraiḥ",
    "GSP33ramgbhpu:2903": "evaṃrūpaś śakya ahaṃ nṛloke draṣṭuṃ tvadanyena kurupravīra || BhG_11.48 ||",
    "GSP33ramgbhpu:2904": "evaṃrūpo yathāvad avathito 'haṃ mayi bhaktimatas tvatto 'nyena",
    "GSP33ramgbhpu:2905": "ekāntabhaktirahitena kenāpi puruṣeṇa vedayajñādibhiḥ kevalair draṣṭuṃ na śakyaḥ // BhGR_11.48",
    "GSP33ramgbhpu:2906": "mā te vyathā mā ca vimūḍhabhāvo dṛṣṭvā rūpaṃ ghoram īdṛṅ mamedam |",
    "GSP33ramgbhpu:2907": "vyapetabhīḥ prītamanāḥ punas tvaṃ tad eva me rūpam idaṃ prapaśya ||",
    "GSP33ramgbhpu:2908": "īdṛśaghorarūpadarśanena te yā vyathā, yaś ca vimūḍhabhāvo vartate,",
    "GSP33ramgbhpu:2909": "tadubhayaṃ mā bhūt; tvayā abhyastapūrvam eva saumyaṃ rūpaṃ darśayāmi, tad evedaṃ mama rūpaṃ prapaśya // BhGR_11.49 //",
    "GSP33ramgbhpu:2910": "sañjaya uvāca ity arjunaṃ vāsudevas tathoktvā svakaṃ rūpaṃ darśayām āsa bhūyaḥ |",
    "GSP33ramgbhpu:2911": "āśvāsayām āsa ca bhītam enaṃ bhūtvā punas saumyavapur mahātmā || BhG_11.50",
    "GSP33ramgbhpu:2912_0": "evaṃ pāṇḍutanayaṃ bhagavān vasudevasūnur uktvā bhūyaḥ svakīyam eva caturbhujaṃ rūpaṃ darśayām āsa; aparicitarupadarśanena",
    "GSP33ramgbhpu:2912_1": "bhītam enaṃ punar api paricitasaumyavapur bhūtvā āśvāsayām āsa ca, mahātmā satyasaṅkalpaḥ /",
    "GSP33ramgbhpu:2913_0": "asya sarveśvarasya paramapuruṣasya parasya brahmaṇo jagadupakṛtimartyasya vasudevasūnoś caturbhujam eva svakīyaṃ rūpam; kaṃsād",
    "GSP33ramgbhpu:2913_1": "bhītavasudevaprārthanena ākaṃsavadhād bhujadvayam upasaṃhṛtaṃ paścād",
    "GSP33ramgbhpu:2914": "āviṣkṛtaṃ ca /",
    "GSP33ramgbhpu:2915": "“jāto 'si deva deveśa śaṅkhacakragadādhara /",
    "GSP33ramgbhpu:2916": "divyaṃ rūpam idaṃ deva prasādenopsaṃhara // ..... upasaṃhara viśvātman rūpam etac",
    "GSP33ramgbhpu:2917": "caturbhujam” iti hi prārthitam /",
    "GSP33ramgbhpu:2918": "śiśupālasyāpi dviṣato 'navaratabhāvanāviṣayaś caturbhujam eva vasudevasūno rūpam,",
    "GSP33ramgbhpu:2919": "“udārapīvaracaturbāhuṃ śaṅkhacakragadādharam” iti /",
    "GSP33ramgbhpu:2920": "ataḥ pārthenātra tenaiva rūpeṇa caturbhujanety ucyate // BhGR_11.50 //",
    "GSP33ramgbhpu:2921": "arjuna uvāca dṛṣṭvedaṃ mānuṣaṃ rūpaṃ tava saumyaṃ janārdana |",
    "GSP33ramgbhpu:2922": "idānīm asmi saṃvṛttaḥ sacetāḥ prakṛtiṃ gataḥ || BhG_11.51 ||",
    "GSP33ramgbhpu:2923_0": "anavadhikātiśayasaundaryasaukumāryalāvaṇyādiyuktaṃ tavaivāsādhāraṇaṃ manuṣyatvasaṃsthānasaṃsthitam atisaumyam idaṃ tava rūpaṃ",
    "GSP33ramgbhpu:2923_1": "dṛṣṭvā idānīṃ sacetās saṃvṛtto 'smi; prakṛtiṃ gataś ca // BhGR_11.51 śrībhagavān uvāca sudurdarśam idaṃ rūpaṃ dṛṣṭavān asi",
    "GSP33ramgbhpu:2923_2": "yan mama |",
    "GSP33ramgbhpu:2924": "devā apy asya rūpasya nityaṃ darśanakāṅkṣiṇaḥ || BhG_11.52 ||",
    "GSP33ramgbhpu:2925": "mama idaṃ sarvasya praśāsane 'vasthitaṃ sarvāsrayaṃ sarvakāraṇabhūtaṃ rūpaṃ yad dṛṣṭavān asi, tat sudurdarśaṃ na kenāpi draṣṭuṃ śakyam /",
    "GSP33ramgbhpu:2926": "asya rūpasya devā api nityaṃ darśanakāṅkṣiṇaḥ, na tu dṛṣṭavantaḥ // BhGR_11.52",
    "GSP33ramgbhpu:2927": "kuta ity atra āha nāhaṃ vedair na tapasā na dānena na cejyayā |",
    "GSP33ramgbhpu:2928": "śakya evaṃvidho draṣṭuṃ dṛṣṭavān asi mām yathā || BhG_11.53 ||",
    "GSP33ramgbhpu:2929": "bhaktyā tv ananyayā śakya aham evaṃvidho 'rjuna |",
    "GSP33ramgbhpu:2930": "jñātuṃ draṣṭuṃ ca tattvena praveṣṭuṃ ca parantapa || BhG_11.54 ||",
    "GSP33ramgbhpu:2931": "vedair adhyāpanapravacanādhyayanaśravaṇajapaviṣayaiḥ, yāgadānahomatapobhiś ca madbhaktivirahitaiḥ kevalaiḥ yathāvad avasthito 'haṃ draṣṭum aśakyaḥ /",
    "GSP33ramgbhpu:2932": "ananyayā tu bhaktyā tattvataś śāstrair jñātuṃ tattvatas sākṣātkartuṃ,",
    "GSP33ramgbhpu:2933": "tattvataḥ praveṣṭuṃ ca śakyaḥ /",
    "GSP33ramgbhpu:2934": "tathā ca śrutiḥ, “nāyam ātmā pravacanena labhyo na medhayā na bahunā śrutena /",
    "GSP33ramgbhpu:2935": "yam evaiṣa vṛṇute tena labhyas tasyaiṣa ātmā vivṛṇute tanūṃ svām” iti // BhGR_11.53,54 //",
    "GSP33ramgbhpu:2936": "matkarmakṛn matparamo madbhaktas saṅgavarjitaḥ |",
    "GSP33ramgbhpu:2937": "nirvairas sarvabhūteṣu yaḥ sa mām eti pāṇḍava || BhG_11.55 ||",
    "GSP33ramgbhpu:2938": "vedādhyayanādīni sarvāṇi karmāṇi madārādhanarūpāṇīti yaḥ karoti, sa matkarmakṛt /",
    "GSP33ramgbhpu:2939": "matparamaḥ sarveṣām ārambhāṇām aham eva paramoddeśyo yasya,",
    "GSP33ramgbhpu:2940": "sa matparamaḥ /",
    "GSP33ramgbhpu:2941": "madbhaktaḥ atyarthamatpriyatvena matkīrtanastutidhyānārcanapraṇāmādibhir vinā ātmadhāraṇam alabhamāno madekaprayojanatayā yaḥ satataṃ tāni karoti, sa madbhaktaḥ /",
    "GSP33ramgbhpu:2942": "saṅgavarjitaḥ madekapriyatvenetarasaṅgam asahamānaḥ /",
    "GSP33ramgbhpu:2943": "nirvairas sarvabhūteṣu matsaṃśleṣaviyogaikasukhaduḥkhasvabhāvatvāt svaduḥkhasya svāparādhananimittatvānusaṃdhānāc ca sarvabhūtānāṃ",
    "GSP33ramgbhpu:2944": "paramapuruṣaparatantratvānusaṃdhānāc ca sarvabhūteṣu vairanimittābhāvāt teṣu nirvairaḥ /",
    "GSP33ramgbhpu:2945": "ya evaṃ bhūtaḥ, sa mām iti māṃ yathāvad avasthitaṃ",
    "GSP33ramgbhpu:2946": "prāpnoti; nirastāvidyādyaśeṣadoṣagandho madekānubhavo bhavatītyarthaḥ //",
    "GSP33ramgbhpu:2947": "******************** ADHYAYA 12 ********************",
    "GSP33ramgbhpu:2948_0": "bhaktiyoganiṣṭhānāṃ prāpyabhūtasya parasya brahmaṇo bhagavato nārāyaṇasya niraṅkuśāiśvaryaṃ sākṣātkartukāmāyārjunāya anavadhikātiśayakāruṇyāudāryasauśīlyādiguṇasāgareṇa",
    "GSP33ramgbhpu:2948_1": "satyasaṃkalpena bhagavatā svāiśvaryaṃ yathāvad avasthitaṃ darśitam; uktaṃ ca tattvato",
    "GSP33ramgbhpu:2949": "bhagavajjñānadarśanaprāptīnām aikāntikātyantikabhagavadbhaktyekalabhyatvam /",
    "GSP33ramgbhpu:2950": "ananataram ātmaprāptisādhanabhūtād atmopāsanād bhaktirūpasya bhagavadupāsanasya svasādhyaniṣpādane śaighryāt susukhopādānatvāc ca",
    "GSP33ramgbhpu:2951": "śraiṣṭhyam, bhagavadupāsanopāyaś ca, tadaśaktasyākṣaraniṣṭhatā,",
    "GSP33ramgbhpu:2952": "tadapekṣitāś cocyante /",
    "GSP33ramgbhpu:2953": "bhagavadupāsanasya prāpyabhūtopāsyaśraiṣṭhyāc śraiṣṭhyaṃ tu, “yoginām api sarveṣāṃ madgatenāntarātmanā",
    "GSP33ramgbhpu:2954": "śraddhāvān bhajate yo mām sa me yuktatamo mataḥ // BhGR_12.” ity atroktam /",
    "GSP33ramgbhpu:2955": "evaṃ satatayuktā ye bhaktās tvāṃ paryupāsate |",
    "GSP33ramgbhpu:2956": "ye cāpy akṣaram avyaktaṃ teṣāṃ ke yogavittamāḥ || BhG_12.1 ||",
    "GSP33ramgbhpu:2957": "evam “matkarmakṛt” ityādinoktena prakāreṇa, satatayuktāḥ bhagavantaṃ tvām",
    "GSP33ramgbhpu:2958_0": "eva paraṃ prāpyaṃ manvānāḥ ye bhaktāḥ, tvām sakalavibhūtiyuktam anavadhikātiśayasaundaryasauśīlyasārvajñyasatyasaṃkalpatvādyanantaguṇasāgaraṃ",
    "GSP33ramgbhpu:2958_1": "paripūrṇam upāsate, ye cāpy akṣaraṃ pratyagātmasvarūpam tad eva ca avyaktaṃ cakṣurādikaraṇānabhivyaktasvarūpam upāsate; teṣām",
    "GSP33ramgbhpu:2958_2": "ubhayeṣāṃ ke",
    "GSP33ramgbhpu:2959": "yogavittamāḥ ke svasādhyaṃ prati śīghragāmina ityarthaḥ, “bhavāmi na cirāt pārtha” iti uttaratra yogavittamatvaṃ śaighryaviṣayam iti hi vyañjayiṣyate",
    "GSP33ramgbhpu:2960": "śrībhagavān uvāca mayy āveśya mano ye māṃ nityayuktā upāsate |",
    "GSP33ramgbhpu:2961": "śraddhayā parayopetās te me yuktatamāḥ matāḥ || BhG_12.2 ||",
    "GSP33ramgbhpu:2962_0": "atyarthamatpriyatvena mano mayy āveśya śraddhayā parayopetāḥ nityayuktāḥ nityayogaṃ kāṅkṣamāṇāḥ ye mām upāsate prāpyaviṣayaṃ",
    "GSP33ramgbhpu:2962_1": "mano mayy āveśya ye mām upāsata ityarthaḥ te yuktatamāḥ māṃ sukhenācirāt prāpnuvantītyarthaḥ // BhGR_12.2 //",
    "GSP33ramgbhpu:2963": "ye tv akṣaram anirdeśyam avyaktaṃ paryupāsate |",
    "GSP33ramgbhpu:2964": "sarvatragam acintyaṃ ca kūṭastham acalaṃ dhruvam || BhG_12.3 ||",
    "GSP33ramgbhpu:2965": "sanniyamyendriyagrāmaṃ sarvatra samabuddhayaḥ |",
    "GSP33ramgbhpu:2966": "te prāpnuvanti mām eva sarvabhūtahite ratāḥ || BhG_12.4 ||",
    "GSP33ramgbhpu:2967": "kleśo 'dhikataras teṣām avyaktāsaktacetasām |",
    "GSP33ramgbhpu:2968": "avyaktā hi gatir duḥkhaṃ dehavadbhir avāpyate || BhG_12.5 ||",
    "GSP33ramgbhpu:2969": "ye tu akṣaram pratyagātmasvarūpam, anirdeśyam dehād anyatayā",
    "GSP33ramgbhpu:2970": "devādiśabdānirdeśyam tata eva cakṣurādikaraṇānabhivyaktam, sarvatragam acintyaṃ ca sarvatra devādideheṣu vartamānam api tadvisajātīyatayā tena",
    "GSP33ramgbhpu:2971": "tena rūpeṇa cintayitum anarham, tata eva kūṭastham sarvasādhāraṇam tat tad",
    "GSP33ramgbhpu:2972": "devādyasādhāraṇākārāsaṃbaddham ityarthaḥ apariṇāmitvena svāsādhāraṇākārān na calati na cyavata ity acalam, tata eva dhruvam, nityam /",
    "GSP33ramgbhpu:2973_0": "sanniyāmyendriyagrāmam cakṣurādikam indriyagrāmaṃ sarvaṃ svavyāpārebhyas samyaṅniyamya, sarvatra samabuddhayaḥ sarvatra devādiviṣamākāreṣu",
    "GSP33ramgbhpu:2973_1": "deheṣv avasthiteṣv ātmasu jñānaikākāratayā samabuddhayaḥ, tata eva sarvabhūtahite",
    "GSP33ramgbhpu:2974": "ratāḥ sarvabhūtāhitarahitatvān nivṛttāḥ /",
    "GSP33ramgbhpu:2975": "sarvabhūtāhitarahitatvaṃ hy ātmano devādiviṣamākārābhimānanimittam /",
    "GSP33ramgbhpu:2976": "ya evam akṣaram upāsate, te 'pi",
    "GSP33ramgbhpu:2977": "māṃ prāpnuvanty eva matsamānākāram asaṃsāriṇam ātmānaṃ prāpnuvanty evetyarthaḥ /",
    "GSP33ramgbhpu:2978": "“mama sādharmyam āgatāḥ” iti hi vakṣyate /",
    "GSP33ramgbhpu:2979": "śrūyate ca,",
    "GSP33ramgbhpu:2980": "“nirañjanaḥ paramaṃ sāmyam upaiti” iti /",
    "GSP33ramgbhpu:2981": "tathā akṣaraśabdanirdiṣṭāt kūṭasthād anyatvaṃ parasya brahmaṇo vakṣyate, “kūṭastho 'kṣara ucyate /",
    "GSP33ramgbhpu:2982": "uttamaḥ puruṣas tv anyaḥ” iti /",
    "GSP33ramgbhpu:2983": "“atha parā yayā tad akṣaram adhikgamyate”",
    "GSP33ramgbhpu:2984": "ity akṣaravidyāyāṃ tu akṣaraśabdanirdiṣṭaṃ param eva brahma,",
    "GSP33ramgbhpu:2985": "bhūtayonitvādeḥ /teṣām avyaktāsaktacetasāṃ kleśas tv adhikataraḥ /",
    "GSP33ramgbhpu:2986": "avyaktā hi gatiḥ avyaktaviṣayā manovṛttiḥ dehavadbhiḥ dehātmābhimānayuktaiḥ duḥkhenāvāpyate",
    "GSP33ramgbhpu:2987": "dehavanto hi deham eva ātmānaṃ manyante // BhGR_12.3,4,5",
    "GSP33ramgbhpu:2988": "bhagavantam upāsīnānāṃ yuktatamatvaṃ suvyaktam āha ye tu sarvāṇi karmāṇi mayi saṃnyasya matparāḥ",
    "GSP33ramgbhpu:2989": "ananyenaiva yogena māṃ dhyāyanta upāsate || BhG_12.6 ||",
    "GSP33ramgbhpu:2990": "teṣām ahaṃ samuddhartā mṛtyusaṃsārasāgarāt |",
    "GSP33ramgbhpu:2991": "bhavāmi na cirāt pārtha mayy āveśitacetasām || BhG_12.7 ||",
    "GSP33ramgbhpu:2992": "ye tu laukikāni dehayātrāśeṣabhūtāni, dehadhāraṇārthāni ca aśanādīni",
    "GSP33ramgbhpu:2993": "karmāṇi, vaidikāni ca yagadānahomatapaḥprabhṛtīni sarvāṇi sakāraṇāni soddeśyāni adhyātmacetasā mayi saṃnyasya, matparāḥ madekaprāpyāḥ,",
    "GSP33ramgbhpu:2994": "ananyenaiva yogena ananyaprayojanena yogena māṃ dhyāyanta upāsate dhyānārcanapraṇāmastutikīrtanādīni svayam evātyarthapriyāṇi prāpyasamāni kurvanto mām upāsata ityarthaḥ /",
    "GSP33ramgbhpu:2995": "teṣāṃ matprāptivirodhitayā mṛtyubhūtāt saṃsārākhyāt sāgarād aham acireṇaiva kālena samuddhartā bhavāmi //",
    "GSP33ramgbhpu:2996": "mayy eva mana ādhatsva mayi buddhiṃ niveśaya |",
    "GSP33ramgbhpu:2997": "nivasiṣyasi mayy eva ata ūrdhvaṃ na saṃśayaḥ || BhG_12.8 ||",
    "GSP33ramgbhpu:2998": "ato 'tiśayitapuruṣārthatvāt sulabhatvād aciralabhyatvāc ca mayy eva mana",
    "GSP33ramgbhpu:2999": "ādhatsva mayi manassamādhānaṃ kuru /",
    "GSP33ramgbhpu:3000": "mayi buddhiṃ niveśaya aham eva paramaprāpya ity adhyavasāyaṃ kuru /",
    "GSP33ramgbhpu:3001": "ata ūrdhvaṃ mayy eva nivasiṣyasi /",
    "GSP33ramgbhpu:3002": "aham eva paramaprāpya ity adhyavasāyapūrvakamanoniveśanānantaram eva mayi nivasiṣyasītyarthaḥ atha cittaṃ samādhātuṃ na śaknoṣi mayi sthiram |",
    "GSP33ramgbhpu:3003": "abhyāsayogena tato mām icchāptuṃ dhanañjaya || BhG_12.9 ||",
    "GSP33ramgbhpu:3004": "atha sahasaiva mayi sthiraṃ cittaṃ samādhātuṃ na śaknoṣi, tato",
    "GSP33ramgbhpu:3005": "'bhyāsayogena mām āptum iccha",
    "GSP33ramgbhpu:3006_0": "svābhāvikānavadhikātiśayasaundaryasauśīlyasauhārdavātsalyakāruṇyamādhuryagāmbhīryāudāryaśairyavīryaparākramasārvajñyasatyakāmatvasatyasaṃkalpatvasarveśvaratvasakalakāraṇatvādyasaṃkhyeyaguṇasāgare",
    "GSP33ramgbhpu:3006_1": "nikhilaheyapratyanīke mayi niratiśayapremagarbhasmṛtyabhyāsayogena sthiraṃ cittasamādhānaṃ labdhvā māṃ prāptum iccha // BhGR_12.9 //",
    "GSP33ramgbhpu:3007": "abhyāse 'py asamartho 'si matkarmaparamo bhava |",
    "GSP33ramgbhpu:3008": "madartham api karmāṇi kurvan siddhim avāpsyasi || BhG_12.10 ||",
    "GSP33ramgbhpu:3009": "athaivaṃvidhasmṛtyabhyāse 'py asamartho 'si, matkarmaparamo bhava /",
    "GSP33ramgbhpu:3010": "madīyāni karmāṇy ālayanirmāṇodyonakaraṇapradīpāropaṇamārjanābhyukṣaṇopalepanapuṣpāharaṇapūjāpravartananāmasaṃkīrtanapradakṣiṇastutinamaskārādīni;",
    "GSP33ramgbhpu:3011": "tāni atyarthapriyatvenācara /",
    "GSP33ramgbhpu:3012": "atyarthapriyatvena madarthaṃ karmāṇi kurvann api acirād abhyāsayogapūrvikāṃ mayi sthirāṃ cittasthitiṃ labdhvā matprāptirūpāṃ siddhim avāpsyasi // BhGR_12.10 //",
    "GSP33ramgbhpu:3013": "athaitad apy aśakto 'si kartuṃ madyogam āśritaḥ |",
    "GSP33ramgbhpu:3014": "sarvakarmaphalatyāgaṃ tataḥ kuru yatātmavān || BhG_12.11 ||",
    "GSP33ramgbhpu:3015_0": "atha madyogam āśrityaitad api kartuṃ na śaknoṣi madguṇānusandhānakṛtamadekapriyatvākāraṃ bhaktiyogam āśritya bhaktiyogāṅkurarūpam",
    "GSP33ramgbhpu:3015_1": "etan matkarmāpi kartuṃ na śaknoṣi, tato 'kṣarayogam",
    "GSP33ramgbhpu:3016": "ātmasvabhāvānusandhānarūpaṃ parabhaktijananaṃ pūrvaṣaṭkoditam āśritya tadupāyatayā sarvakarmaphalatyāgaṃ kuru /",
    "GSP33ramgbhpu:3017": "matpriyatvena madekaprāpyatābuddhir hi prakṣīṇāśeṣapāpasyaiva jāyate /",
    "GSP33ramgbhpu:3018": "yatātmavān yatamanaskaḥ /",
    "GSP33ramgbhpu:3019_0": "tato 'nabhisaṃhitaphalena madārādhanarūpeṇānuṣṭhitena karmaṇā siddhenātmadhyānena nivṛttāvidyādisarvatirodhāne maccheṣataikasvarūpe",
    "GSP33ramgbhpu:3019_1": "pratyagātmani sākṣātkṛte sati mayi parā bhaktiḥ svayam evotpadyate tathā ca vakṣyate, “svakarmaṇā tam abhyarcya siddhiṃ",
    "GSP33ramgbhpu:3020": "vindati mānavaḥ” ity ārabhya, “vimucya nirmamaś śānto brahmabhūyāya",
    "GSP33ramgbhpu:3021": "kalapate /",
    "GSP33ramgbhpu:3022": "brahmabhūtaḥ prasannātmā na śocati na kāṅkṣati /",
    "GSP33ramgbhpu:3023": "samaḥ sarveṣu bhūteṣu madbhaktiṃ labhate parām” iti // BhGR_12.11 //",
    "GSP33ramgbhpu:3024": "śreyo hi jñānam abhyāsāj jñānād dhyānaṃ viśiṣyate |",
    "GSP33ramgbhpu:3025": "dhyānāt karmaphalatyāgaḥ tyāgāc chāntir anantaram || BhG_12.12 ||",
    "GSP33ramgbhpu:3026": "atyarthaprītivirahitāt karkaśarūpāt smṛtyabhyāsād akṣarayāthātmyānusandhānapūrvakaṃ tadāparokṣyajñānam eva ātmahitatvena viśiṣyate /",
    "GSP33ramgbhpu:3027": "ātmāparokṣyajñānād apy aniṣpannarūpāt tadupāyabhūtātmadhyānam evātmahitatve viśiṣyate /",
    "GSP33ramgbhpu:3028": "taddhyānād apy aniṣpannarūpāt tadupāyabhūtaṃ phalatyāgenānuṣṭhitaṃ karmaiva viśiṣyate /",
    "GSP33ramgbhpu:3029_0": "anabhisaṃhitaphalād anuṣṭhitāt karmaṇo 'nantaram eva nirastapāpatayā manasaś śāntir bhaviṣyati; śānte manasi ātmadhyānaṃ",
    "GSP33ramgbhpu:3029_1": "saṃpatsyate; dhyānāc ca tadāparokṣyam; tadāparokṣyāt parā bhaktiḥ iti bhaktiyogābhyāsāśaktasyātmaniṣṭhaiva śreyasī /",
    "GSP33ramgbhpu:3030": "ātmaniṣṭhasyāpi aśāntamanaso niṣṭhāprāptaye antargatātmajñānānabhisaṃhitaphalakarmaniṣṭhaiva śreyasītyarthaḥ //",
    "GSP33ramgbhpu:3031": "anabhisaṃhitaphalakarmaniṣṭhasyopādeyān guṇān āha adveṣṭā sarvabhūtānāṃ maitraḥ karuṇa eva ca |",
    "GSP33ramgbhpu:3032": "nirmamo nirahaṅkāraḥ samaduḥkhasukhaḥ kṣamī || BhG_12.13 ||",
    "GSP33ramgbhpu:3033": "santuṣṭas satataṃ yogī yatātmā dṛḍhaniścayaḥ |",
    "GSP33ramgbhpu:3034": "mayy arpitamanobuddhir yo madbhaktaḥ sa me priyaḥ || BhG_12.14 ||",
    "GSP33ramgbhpu:3035": "adveṣṭā sarvabhūtānām vidviṣatām apakurvatām api sarveṣāṃ bhūtānām adveṣṭā madaparādhānuguṇam īśvarapreritāny etāni bhūtāni dviṣanty apakurvanti cety",
    "GSP33ramgbhpu:3036_0": "anusandadhānaḥ; teṣu dviṣatsu apkurvatsu ca sarvabhūteṣu maitrīṃ matiṃ kurvan maitraḥ, teṣv eva duḥkhiteṣu karuṇāṃ kurvan",
    "GSP33ramgbhpu:3036_1": "karuṇaḥ, nirmamaḥ dehendriyeṣu tatsaṃbandhiṣu ca nirmamaḥ, nirahaṅkāraḥ",
    "GSP33ramgbhpu:3037_0": "dehātmābhimānarahitaḥ, tata eva samaduḥkhasukhaḥ sukhaduḥkhāgamayoḥ sāṅkalpikayoḥ harṣodvegarahitaḥ, kṣamī sparśaprabhavayor",
    "GSP33ramgbhpu:3037_1": "avarjanīyayor api tayor vikārarahitaḥ, saṃtuṣṭaḥ yadṛcchopanatena yena kenāpi dehadhāraṇadravyeṇa saṃtuṣṭaḥ, satataṃ yogī",
    "GSP33ramgbhpu:3037_2": "satataṃ",
    "GSP33ramgbhpu:3038": "prakṛtiviyuktātmānusandhānaparaḥ, yatātmā niyamitamanovṛttiḥ,",
    "GSP33ramgbhpu:3039_0": "dṛḍhaniścayaḥ adhyātmaśāstroditeṣv artheṣu dṛḍhaniścayaḥ, mayy arpitamanobuddhiḥ bhagavān vāsedeva evānabhisaṃhitaphalenānuṣṭhitena",
    "GSP33ramgbhpu:3039_1": "karmaṇā ārādhyate, ārādhitaś ca mama ātmāparokṣyaṃ sādhayiṣyatīti mayy",
    "GSP33ramgbhpu:3040": "arpitamanobuddhiḥ, ya evaṃbhūto madbhaktaḥ evaṃ karmayogena māṃ bhajamāno",
    "GSP33ramgbhpu:3041": "yaḥ, sa me priyaḥ // BhGR_12.13 //14//",
    "GSP33ramgbhpu:3042": "yasmān nodvijate loko lokān nodvijate ca yaḥ |",
    "GSP33ramgbhpu:3043": "harṣāmarṣabhayodvegair mukto yaḥ sa ca me priyaḥ || BhG_12.15 ||",
    "GSP33ramgbhpu:3044": "yasmāt karmaniṣṭhāt puruṣān nimittabhūtāl loko nodvijate yo lokodvegakaraṃ karma kiñcid api na karotītyarthaḥ /",
    "GSP33ramgbhpu:3045": "lokāc ca nimittabhūtād yo nodvijate yam uddiśya sarvaloko nodvegakaraṃ karma karoti; sarvāvirodhitvaniścayāt",
    "GSP33ramgbhpu:3046": "ata eva kañcana prati harṣeṇa, kañcana prati amarṣeṇa, kañcana prati bhayena, kañcana prati udvegena muktah; evaṃbhūto yaḥ, so 'pi mama priyaḥ // BhGR_12.15 //",
    "GSP33ramgbhpu:3047": "anapekṣaḥ śucir dakṣa udāsīno gatavyathaḥ |",
    "GSP33ramgbhpu:3048": "sarvārambhaparityāgī yo madbhaktaḥ sa me priyaḥ || BhG_12.16 ||",
    "GSP33ramgbhpu:3049": "anapekṣaḥ ātmavyatirikte kṛtsne vastuny anapekṣaḥ, śuciḥ",
    "GSP33ramgbhpu:3050": "śāstravihitadravyavardhitakāyaḥ, dakṣaḥ śāstrīyakriyopādānasamarthaḥ,",
    "GSP33ramgbhpu:3051": "anyatrodāsīnaḥ, ganavyathaḥ śāstrīyakriyānirvṛttau avarjanīyaśītoṣṇapuruṣasparśādiduḥkheṣu",
    "GSP33ramgbhpu:3052": "sarvārambhaparityāgī śāstrīyavyatiriktasarvakarmārambhaparityāgī, ya evaṃbhūto madbhaktaḥ, sa me priyaḥ // BhGR_12.16 //",
    "GSP33ramgbhpu:3053": "yo na hṛṣyati na dveṣṭi na śocati na kāṅkṣati |",
    "GSP33ramgbhpu:3054": "śubhāśubhaparityāgī bhaktimān yaḥ sa me priyaḥ || BhG_12.17 ||",
    "GSP33ramgbhpu:3055": "yo na hṛṣyati yan manuṣyāṇāṃ harṣanimittaṃ priyajātam, tat prāpya yaḥ",
    "GSP33ramgbhpu:3056": "karmayogī na hṛṣyati; yac cāpriyam, tat prāpya na dveṣṭi; yac ca manuṣyāṇāṃ śokanimittaṃ bhāryāputravittakṣayādikam, tat prāpya na śocati;",
    "GSP33ramgbhpu:3057": "tathāvidham aprāptaṃ ca na kāṅkṣati; śubhāśubhaparityāgī pāpavat puṇyasyāpi bandhahetutvāviśeṣād ubhayaparityāgī /",
    "GSP33ramgbhpu:3058": "ya evaṃbhūto bhaktimān,",
    "GSP33ramgbhpu:3059": "sa me priyaḥ // BhGR_12.17 //",
    "GSP33ramgbhpu:3060": "samaś śatrau ca mitre ca tathā mānāvamānayoḥ |",
    "GSP33ramgbhpu:3061": "śītoṣṇasukhaduḥkheṣu samaḥ saṅgavivarjitaḥ || BhG_12.18 ||",
    "GSP33ramgbhpu:3062": "tulyanindāstutir maunī saṃtuṣṭo yena kenacit |",
    "GSP33ramgbhpu:3063": "aniketaḥ sthiramatir bhaktimān me priyo naraḥ || BhG_12.19 ||",
    "GSP33ramgbhpu:3064": "“adveṣṭā sarvabhūtānām” ityādinā śatrumitrādiṣu dveṣādirahitatvam uktam;",
    "GSP33ramgbhpu:3065": "atra teṣu sannihiteṣv api samacittatvaṃ tato 'py atirikto viśeṣa ucyate /",
    "GSP33ramgbhpu:3066": "ātmani sthiramatitvena niketanādiṣv asakta ity aniketaḥ; tata eva mānāvamānādiṣv api samaḥ; ya evaṃbhūto bhaktimān, sa me priyaḥ //",
    "GSP33ramgbhpu:3067": "asmād ātmaniṣṭhād bhaktiyoganiṣṭhasya śraiṣṭhyaṃ pratipādayan yathopakramam upasaṃharati",
    "GSP33ramgbhpu:3068": "ye tu dharmyāmṛtam idaṃ yathoktaṃ paryupāsate |",
    "GSP33ramgbhpu:3069": "śraddadhānā matparamā bhaktās te 'tīva me priyāḥ || BhG_12.20 ||",
    "GSP33ramgbhpu:3070": "dharmyaṃ cāmṛtaṃ ceti dharmyāmṛtam, ye tu prāpyasamaṃ prāpakaṃ",
    "GSP33ramgbhpu:3071": "bhaktiyogam, yathoktam “mayy āveśya mano ye mām”ityādinoktena prakāreṇa",
    "GSP33ramgbhpu:3072": "upāsate; te bhaktāḥ atitarāṃ mama priyāḥ // BhGR_12.20 //",
    "GSP33ramgbhpu:3073": "******************** ADHYAYA 13 ********************",
    "GSP33ramgbhpu:3074_0": "pūrvasmin ṣaṭke paramaprāpyasya parasya brahmaṇo bhagavato vāsudevasya prāptyupāyabhūtabhaktirūpabhagavadupāsanāṅgabhūtaṃ",
    "GSP33ramgbhpu:3074_1": "prāptuḥ pratyagātmano yāthātmyadarśanaṃ jñānayogakarmayogalakṣaṇaniṣṭhādvayasādhyam uktam madhyame ca paramaprāpyabhūtabhagavadtattvayāthātmyatanmāhātmyajñānapūrvakāikāntikātyantikabhaktiyoganiṣṭhā",
    "GSP33ramgbhpu:3074_2": "pratipāditā /",
    "GSP33ramgbhpu:3075": "atiśayitāiśvaryāpekṣāṇām ātmakaivalyamātrāpekṣāṇāṃ ca bhaktiyogas tattadapekṣitasādhanam iti coktam /",
    "GSP33ramgbhpu:3076": "idānīm uparitane ṣaṭke prakṛtipuruṣatatsaṃsargarūpaprapañceśvaratadyāthātmyakarmajñānabhaktisvarūpatadupādānaprakārāś ca ṣaṭkadvayoditā viśodhyante /",
    "GSP33ramgbhpu:3077": "tatra tāvat trayodaśe dehātmanoḥ svarūpam,",
    "GSP33ramgbhpu:3078": "dehayāthātmyaśodhanam, dehaviyuktātmaprāptyupāyaḥ,",
    "GSP33ramgbhpu:3079": "viviktātmasvarūpasaṃśodhanam, tathāvidhasyātmanaś cācitsaṃbandhahetuḥ,",
    "GSP33ramgbhpu:3080": "tato vivekānusandhānaprakāraś cocyate/",
    "GSP33ramgbhpu:3081": "śrībhagavān uvāca idaṃ śarīraṃ kaunteya kṣetram ity abhidhīyate |",
    "GSP33ramgbhpu:3082": "etad yo vetti taṃ prāhuḥ kṣetrajña iti tadvidaḥ || BhG_13.1 ||",
    "GSP33ramgbhpu:3083": "idaṃ śarīram devo 'ham, manuṣyo 'ham, sthūlo 'ham, kṛśo 'ham iti ātmano bhoktrā saha sāmānādhikaraṇyena pratīyamānaṃ bhoktur ātmano",
    "GSP33ramgbhpu:3084": "'rthāntarabhūtasya bhogakṣetram iti śarīrayāthātmyavidbhir abhidhīyate /",
    "GSP33ramgbhpu:3085": "etad avayavaśaḥ saṃghātarūpeṇa ca, idam ahaṃ vedmīti yo vetti, taṃ vedyabhūtād asmād veditṛtvenārthāntarabhūtam, kṣetrajña iti tadvidaḥ",
    "GSP33ramgbhpu:3086": "ātmayāthātmyavidaḥ prāhuḥ /",
    "GSP33ramgbhpu:3087": "yady api dehavyatiriktaghaṭādyarthānusandhānavelāyāṃ “devo 'ham, manuṣyo 'haṃ",
    "GSP33ramgbhpu:3088": "ghaṭādikaṃ jānāmi” iti dehasāmānādhikaraṇyena jñātāram ātmānam",
    "GSP33ramgbhpu:3089": "anusandhatte, tathāpi dehānubhavavelāyāṃ deham api ghaṭādikam iva “idam",
    "GSP33ramgbhpu:3090": "ahaṃ vedmi” iti vedyatayā veditānubhavatīti veditur ātmano vedyatayā",
    "GSP33ramgbhpu:3091": "śarīram api ghaṭādivad arthāntarabhūtam /",
    "GSP33ramgbhpu:3092": "tathā ghaṭāder iva vedyabhūtāc charīrād api veditā kṣetrajño 'rthāntarabhūtaḥ /",
    "GSP33ramgbhpu:3093": "sāmānādhikaraṇyena pratītis tu vastutaś śarīrasya gotvādivad atmaviśeṣaṇataikasvabhāvatayā tadapṛthaksiddher upapannā /",
    "GSP33ramgbhpu:3094": "tatra veditur asādhāraṇākārasya cakṣurādikaraṇāviṣayatvād yogasaṃskṛtamanoviṣayatvāc ca prakṛtisannidhānād eva mūḍhāḥ prakṛtyākāram eva veditāraṃ paśyanti, tathā ca vakṣyati,",
    "GSP33ramgbhpu:3095": "“utkrāmantaṃ sthitaṃ vāpi bhuñjānaṃ vā guṇānvitam /",
    "GSP33ramgbhpu:3096": "vimūḍhā nānupaśyanti paśyanti jñānacakṣuṣaḥ” iti // BhGR_13.1 //",
    "GSP33ramgbhpu:3097": "kṣetrajñaṃ cāpi māṃ viddhi sarvakṣetreṣu bhārata |",
    "GSP33ramgbhpu:3098": "kṣetrakṣetrajñayor jñānaṃ yat taj jñānaṃ mataṃ mama || BhG_13.2 ||",
    "GSP33ramgbhpu:3099": "devamanuṣyādisarvakṣetreṣu veditṛtvākāraṃ kṣetrajñaṃ ca māṃ viddhi madātmakaṃ viddhi; kṣetrajñaṃ cāpīti apiśabdāt kṣetram api māṃ viddhīty uktam iti gamyate /",
    "GSP33ramgbhpu:3100_0": "yathā kṣetraṃ kṣetrajñaviśeṣaṇataikasvabhāvatayā tadapṛthaksiddheḥ tatsāmānādhikaraṇyenaiva nirdeśyam, tathā kṣetraṃ kṣetrajñaṃ",
    "GSP33ramgbhpu:3100_1": "ca madviśeṣaṇataikasvabhāvatayā madapṛthaksiddheḥ matsāmānādhikaraṇyenaiva nirdeśyau viddhi /",
    "GSP33ramgbhpu:3101_0": "pṛthivyādisaṃghātarūpasya kṣetrasya kṣetrajñasya ca bhagavaccharīrataikasvarūpatayā bhagavadātmakatvaṃ śrutayo vadanti, “yaḥ",
    "GSP33ramgbhpu:3101_1": "pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīm antaro yamayati sa ta ātmāntaryāmy",
    "GSP33ramgbhpu:3101_2": "amṛtaḥ” ity ārabhya, “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta",
    "GSP33ramgbhpu:3102": "ātmāntaryāmy amṛtaḥ” ity ādyāḥ /",
    "GSP33ramgbhpu:3103": "idam evāntaryāmitayā sarvakṣetrajñānām ātmatvenāvasthānaṃ bhagavataḥ tatsāmānādhikaraṇyena vyapadeśahetuḥ /",
    "GSP33ramgbhpu:3104": "“aham",
    "GSP33ramgbhpu:3105": "ātmā guḍākeśa sarvabhūtāśayasthitaḥ”, “na tad asti vinā yat syān mayā",
    "GSP33ramgbhpu:3106": "bhūtaṃ carācaram” ,”viṣṭabhyāham idaṃ kṛtsnam ekāṃśena sthito jagat” iti purastād upariṣṭāc cābhidhāya, madhye sāmānādhikaraṇyena vyapadiśati,",
    "GSP33ramgbhpu:3107": "“ādityānām ahaṃ viṣṇuḥ” ityādinā /",
    "GSP33ramgbhpu:3108": "yad idaṃ kṣetrakṣetrajñayoḥ vivekaviṣayaṃ tayor madātmakatvaviṣayaṃ ca jñānam uktam, tad evopādeyaṃ jñānam iti mama matam /",
    "GSP33ramgbhpu:3109": "kecid āhuḥ “kṣetrajñaṃ cāpi māṃ viddhi” iti sāmānādhikaraṇyenaikatvam avagamyate /",
    "GSP33ramgbhpu:3110": "tataś ceśvarasyaiva sato 'jñānāt",
    "GSP33ramgbhpu:3111": "kṣetrajñatvam iva bhavatīty abhyupagantavyam /",
    "GSP33ramgbhpu:3112": "tannivṛttyarthaś cāyam ekatvopadeśaḥ /",
    "GSP33ramgbhpu:3113": "anena ca āptatamabhagavadupadeśena, “rajjur eṣā na sarpaḥ”",
    "GSP33ramgbhpu:3114": "ity āptopadeśena sarpatvabhramanivṛttivat kṣetrajñatvabhramo nivartate iti",
    "GSP33ramgbhpu:3115": "te praṣṭavyāḥ ayam upadeṣṭā bhagavān vāsudevaḥ parameśvaraḥ kim ātmayāthātmyasākṣātkāreṇa nivṛttājñānaḥ uta neti /",
    "GSP33ramgbhpu:3116": "nivṛttājñānaś cet,",
    "GSP33ramgbhpu:3117": "nirviśeṣacinmātraikasvarūpe ātmani anyatadrūpādhyāsāsaṃbhāvanayā",
    "GSP33ramgbhpu:3118": "kaunteyādibhedadarśanaṃ, tān praty upadeśādivyāpārāś ca na saṃbhavanti /",
    "GSP33ramgbhpu:3119": "athātmasākṣātkārābhāvād anivṛttājñānaḥ, na tarhy ajñatvād",
    "GSP33ramgbhpu:3120": "evātmajñānopadeśasaṃbhavaḥ; “upadekṣyanti te jñānaṃ jñāninas",
    "GSP33ramgbhpu:3121": "tattvadarśinaḥ” iti hy uktam /",
    "GSP33ramgbhpu:3122": "ata evam ādivādā anākalitaśrutismṛtītihāsapurāṇanyāyasvavāgvirodhair ajñānibhir jaganmohanāya pravartitā ity anādaraṇīyāḥ /",
    "GSP33ramgbhpu:3123_0": "atredaṃ tattvam acidvastunaś cidvastunaḥ parasya ca brahmaṇo bhogyatvena bhoktṛtvena ceśitṛtvena ca svarūpavivekam āhuḥ kāścana",
    "GSP33ramgbhpu:3123_1": "śrutayaḥ, “asmān māyī sṛjate viśvam etat tasmiṃś cānyo māyayā sanniruddhaḥ”, “māyāṃ tu prakṛtiṃ vidyān",
    "GSP33ramgbhpu:3124_0": "māyinaṃ tu maheśvaraṃ”, “kṣaraṃ pradhānam amṛtākṣaraṃ haraḥ kṣarātmānāv īśate deva ekaḥ” amṛtākṣaraṃ haraḥ iti bhoktā nirdiśyate;",
    "GSP33ramgbhpu:3124_1": "pradhānam ātmano bhogyatvena haratīti haraḥ “sa kāraṇaṃ karaṇādhipādhipo na cāsya kaściñ janitā na cādhipaḥ”, “pradhānakṣetrajñapatir",
    "GSP33ramgbhpu:3124_2": "guṇeśaḥ”, “patiṃ",
    "GSP33ramgbhpu:3125": "viśvasyātmeśvaraṃ śāśvataṃ śivam acyutam”, “jñājñau dvāv ajāv īśanīśau”,",
    "GSP33ramgbhpu:3126": "“nityo nityānāṃ cetanaś cetanānām eko bahūnāṃ yo vidadhāti kāmān”, “bhoktā",
    "GSP33ramgbhpu:3127": "bhogyaṃ preritāraṃ ca matvā”, “pṛthagātmānaṃ preritāraṃ ca matvā juṣṭas tatas tenāmṛtatvam eti”, “tayor anyaḥ pippalaṃ svādv atty anaśnann anyo",
    "GSP33ramgbhpu:3128": "'bhicākaśīti”, “ajām ekāṃ lohitaśuklakṛṣṇāṃ bahvīṃ prajāṃ janayantīṃ sarūpām /",
    "GSP33ramgbhpu:3129": "ajo hy eko juṣamāṇo 'nuśete jahāty enāṃ bhuktabhogām ajo 'nyaḥ”",
    "GSP33ramgbhpu:3130": "ityādyāḥ /",
    "GSP33ramgbhpu:3131": "atrāpi, “ahaṅkāra itīyaṃ me bhinnā prakṛtir aṣṭadhā /",
    "GSP33ramgbhpu:3132": "apareyam itas tv anyāṃ prakṛtiṃ viddhi me parām /",
    "GSP33ramgbhpu:3133": "jīvabhūtāṃ”, “sarvabhūtāni",
    "GSP33ramgbhpu:3134": "kauntteya prakṛtiṃ yānti māmikām /",
    "GSP33ramgbhpu:3135": "kalpakṣaye punas tāni kalpādau visṛjāmy aham // prakṛtiṃ svām avaṣṭabhya visṛjāmi punaḥ punaḥ",
    "GSP33ramgbhpu:3136": "bhūtagrāmam imaṃ kṛtsnam avaśaṃ prakṛter vaśāt // ..... mayādhyakṣeṇa prakṛtis sūyate",
    "GSP33ramgbhpu:3137": "sacarācaram /",
    "GSP33ramgbhpu:3138": "hetunānena kaunteya jagad dhi parivartate // BhGR_13.”,",
    "GSP33ramgbhpu:3139": "“prakṛtiṃ puruṣaṃ caiva viddhy anādī ubhāv api”, “mama yonir mahad brahma",
    "GSP33ramgbhpu:3140": "tasmin garbhaṃ dadhāmy aham /",
    "GSP33ramgbhpu:3141": "saṃbhavas sarvabhūtānāṃ tato bhavati",
    "GSP33ramgbhpu:3142": "bhārata” iti /",
    "GSP33ramgbhpu:3143_0": "jagadyonibhūtaṃ mahad brahma madīyaṃ prakṛtyākhyaṃ bhūtasūkṣmam acidvastu yat, tasmin cetanākhyaṃ garbhaṃ saṃyojayāmi; tato",
    "GSP33ramgbhpu:3143_1": "matsaṅkalpakṛtāc cidacitsaṃsargād eva devādisthāvarāntānām acinmiśrāṇāṃ",
    "GSP33ramgbhpu:3144": "sarvabhūtānāṃ saṃbhavo bhavatītyarthaḥ /",
    "GSP33ramgbhpu:3145_0": "evaṃ bhoktṛbhogyarūpeṇāvasthitayoḥ sarvāvasthāvasthitayoś cidacitoḥ paramapuruṣaśarīratayā tanniyāmyatvena tadapṛthaksthitiṃ",
    "GSP33ramgbhpu:3145_1": "paramapuruṣasya cātmatvam āhuḥ kāścana śrutayaḥ, “yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī",
    "GSP33ramgbhpu:3145_2": "śarīraṃ yaḥ pṛthivīm antaro yamayati”",
    "GSP33ramgbhpu:3146": "ity ārabhya, “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta ātmāntaryāmyamṛtāḥ” iti; tathā,",
    "GSP33ramgbhpu:3147": "“yaḥ pṛthivīm antare sañcaran yasya pṛthivī śarīraṃ yaṃ pṛthivī na veda”",
    "GSP33ramgbhpu:3148": "ity ārabhya, yo 'kṣaram antare sañcaran yasyākṣaraṃ śarīraṃ yam akṣaraṃ na",
    "GSP33ramgbhpu:3149_0": "veda”, “yo mṛtyum antare sañcaran yasya mṛtyuś śarīraṃ yaṃ mṛtyur na veda eṣa sarvabhūtāntarātmāpahatapāpmā divyo deva eko",
    "GSP33ramgbhpu:3149_1": "nārāyaṇa”, atra mṛtyuśabdena tamaśśabdavācyaṃ sūkṣmāvastham acidvastv abhidhīyate, asyām",
    "GSP33ramgbhpu:3150": "evopaniṣadi, “avyaktam akṣare līyate akṣaraṃ tamasi līyate” iti vacanāt “antaḥpraviṣṭaś śāstā janānāṃ sarvātmā” iti ca /",
    "GSP33ramgbhpu:3151_0": "evaṃ sarvāvasthāvasthitacidacidvastuśarīratayā tatprakāraḥ paramapuruṣa eva kāryāvasthakāraṇāvasthajagadrūpeṇāvasthita itīmam",
    "GSP33ramgbhpu:3151_1": "arthaṃ jñāpayituṃ kāścana śrutayaḥ kāryāvathaṃ kāraṇāvathaṃ ca jagat sa evety āhuḥ, “sad eva somyedam agra āsīd ekam evādvitīyam”,",
    "GSP33ramgbhpu:3151_2": "“tad aikṣata bahu syāṃ prajāyeyeti /",
    "GSP33ramgbhpu:3152": "tat tejo 'sṛjata” ity ārabhya, “sanmūlās somyemās sarvāḥ prajās",
    "GSP33ramgbhpu:3153": "sadāyatanās satpratiṣṭhā”, “aitadātmyam idaṃ sarvaṃ tat satyaṃ sa ātmā tat tvam asi śvetaketo” iti /",
    "GSP33ramgbhpu:3154": "tathā, “so 'kāmayata, bahu syāṃ prajāyeyeti /",
    "GSP33ramgbhpu:3155": "sa tapo 'tapyata, sa tapas taptvā, idaṃ sarvam asṛjata” ity ārabhya, “satyaṃ",
    "GSP33ramgbhpu:3156": "cāmṛtaṃ ca satyam abhavat” iti /",
    "GSP33ramgbhpu:3157": "atrāpi śrutyantarasiddhiś cidacitoḥ paramapuruṣasya ca svarūpavivekaḥ smāritaḥ, “hantāham imās tisro devatā",
    "GSP33ramgbhpu:3158": "anena jīvenātmanānupraviśya nāmarūpe vyākaravāṇi”, “tat sṛṣṭvā, tad",
    "GSP33ramgbhpu:3159": "evānupraviśat, tadanupraviśya, sac ca tyac cābhavat ..... vijñānaṃ cāvijñānaṃ ca satyaṃ cānṛtaṃ ca satyam abhavat” iti ca /",
    "GSP33ramgbhpu:3160": "evaṃbhūtam eva nāmarūpavyākaraṇam, “tad dhedaṃ tarhy avyākṛtam āsīt, tannāmarūpābhyāṃ",
    "GSP33ramgbhpu:3161": "vyākriyata” ity atrāpy uktam /",
    "GSP33ramgbhpu:3162_0": "ataḥ kāryāvasthaḥ kāraṇāvasthaś ca sthūlasūkṣmacidacidvastuśarīraḥ paramapuruṣa eveti, kāraṇāt kāryasyānanyatvena kāraṇavijñānena",
    "GSP33ramgbhpu:3162_1": "kāryasya jñātatayaikavijñānena sarvavijñānaṃ ca samīhitam upapannataram /",
    "GSP33ramgbhpu:3163": "“hantāham",
    "GSP33ramgbhpu:3164": "imās tisro devatā anena jīvenātmanānupraviśya nāmarūpe vyākaravāṇi” iti,",
    "GSP33ramgbhpu:3165_0": "“tisro devatāḥ” iti sarvam acidvastu nirdiśya tatra svātmakajīvānupraveśena nāmarūpavyākaraṇavacanāt sarve vācakāḥ śabdāḥ",
    "GSP33ramgbhpu:3165_1": "acijjīvaviśiṣṭaparamātmana eva vācakā iti kāraṇāvasthaparamātmavācinā śabdena kāryavācinaḥ śabdasya sāmānādhikaraṇyaṃ mukhyavṛttam /",
    "GSP33ramgbhpu:3166": "ataḥ sthūlasūkṣmacidacitprakāraṃ brahmaiva kāryaṃ kāraṇaṃ ceti brahmopādānaṃ jagat /",
    "GSP33ramgbhpu:3167": "sūkṣmacidacidvastuśarīraṃ brahmaiva kāraṇam iti jagato brahmopādānatve 'pi saṃghātasyopādānatvena cidacitor brahmaṇaś ca svabhāvāsaṅkaro 'py upapannataraḥ /",
    "GSP33ramgbhpu:3168_0": "yathā śuklakṛṣṇaraktatantusaṃghātopādānatve 'pi citrapaṭasya tattattantupradeśa eva śauklyādisaṃbandha iti kāryāvasthāyām",
    "GSP33ramgbhpu:3168_1": "api na sarvatra varṇasaṅkaraḥ tathā cidacidīśvarasaṃghātopādānatve 'pi jagataḥ kāryāvasthāyām api",
    "GSP33ramgbhpu:3169": "bhoktṛtvabhogyatvaniyantṛtvādyasaṅkaraḥ /",
    "GSP33ramgbhpu:3170_0": "tantūnāṃ pṛthaksthitiyogyānām eva puruṣecchayā kadācit saṃhatānāṃ kāraṇatvaṃ kāryatvaṃ ca; iha tu cidacitos sarvāvasthayoḥ",
    "GSP33ramgbhpu:3170_1": "paramapuruṣaśarīratvena tatprakāratayaiva padārthatvāt tatprakāraḥ paramapuruṣa eva karāṇa kāryaṃ ca; sa eva sarvadā",
    "GSP33ramgbhpu:3171": "sarvaśabdavācya iti viśeṣaḥ /",
    "GSP33ramgbhpu:3172": "svabhāvabhedas tadasaṅkaraś ca tatra cātra ca tulyaḥ /",
    "GSP33ramgbhpu:3173": "evaṃ ca sati parasya brahmaṇaḥ kāryānupraveśe 'pi",
    "GSP33ramgbhpu:3174": "svarūpānyathābhāvābhāvād avikṛtatvam upapannataram /",
    "GSP33ramgbhpu:3175": "sthūlāvasthasya nāmarūpavibhāgavibhaktasya cidacidvastunaḥ ātmatayāvasthānāt kāryatvam apy upapannam /",
    "GSP33ramgbhpu:3176": "avasthāntarāpattir eva hi kāryatā /",
    "GSP33ramgbhpu:3177": "nirguṇavādāś ca parasya brahmaṇo heyaguṇasaṃbandhābhāvād upapadyante /",
    "GSP33ramgbhpu:3178": "“apahatapāpmā vijaro vimṛtyur viśoko vijighatso 'pipāsaḥ” iti heyaguṇān pratiṣidhya,",
    "GSP33ramgbhpu:3179": "“satyakāmas satyasaṅkalpaḥ” iti kalyāṇaguṇagaṇān vidadhatīyaṃ śrutir eva anyatra sāmānyenāvagataṃ guṇaniṣedhaṃ heyaguṇaviṣayaṃ vyavasthāpayati /",
    "GSP33ramgbhpu:3180_0": "jñānasvarūpa brahma iti vādaś ca sarvajñasya sarvaśakter nikhilaheyapratyanīkakaylāṇaguṇākarasya brahmaṇaḥ svarūpaṃ jñānaikanirūpaṇīyaṃ",
    "GSP33ramgbhpu:3180_1": "svaprakāśatayā jñānasvarūpaṃ cety abhyupagamād upapannataraḥ “yas sarvajñaḥ sarvavit”, “parāsya śaktir vividhaiva śrūyate",
    "GSP33ramgbhpu:3180_2": "svābhāvikī jñānabalakriyā ca, “vijñātāram are kena vijānīyāt”",
    "GSP33ramgbhpu:3181": "ityādikāḥ jñātṛtvam āvedayanti /",
    "GSP33ramgbhpu:3182": "“satyaṃ jñānam” ityādikāś ca jñānaikanirūpaṇīyatayā svaprakāśatayā ca jñānasvarūpatām /",
    "GSP33ramgbhpu:3183": "“so 'kāmayata",
    "GSP33ramgbhpu:3184": "bahu syām”, “tad aikṣata bahu syām”, “tan nāmarūpābhyām eva vyākriyata”",
    "GSP33ramgbhpu:3185_0": "iti brahmaiva svasaṅkalpād vicitrasthiratrasarūpatayā nānāprakāram avasthitam iti tatpratyanīkābrahmātmakavastunānātvam atattvam",
    "GSP33ramgbhpu:3185_1": "iti pratiṣidhyate, “mṛtyuḥ sa mṛtyum āpnoti ya iha nāneva paśyati ..... neha nānāsti kiñcana”, “yatra hi dvaitam iva bhavati",
    "GSP33ramgbhpu:3185_2": "tad itara itaraṃ paśyati /",
    "GSP33ramgbhpu:3186": "yatra tv asya sarvam ātmaivābhūt tat kena kaṃ paśyet” ityādinā /",
    "GSP33ramgbhpu:3187": "na punaḥ,",
    "GSP33ramgbhpu:3188": "“bahu syāṃ prajāyeya” ityādiśrutisiddhaṃ svasaṅkalpakṛtaṃ brahmaṇo",
    "GSP33ramgbhpu:3189": "nānānāmarūpabhāktvena nānāprakāratvam api niṣidhyate /",
    "GSP33ramgbhpu:3190": "“yatra tv asya sarvam ātmaivābhūt” iti niṣedhavākyārambhe ca tat sthāpitam, “sarvaṃ taṃ parādād yo 'nyatarātmanas sarvaṃ veda”, “tasya etasya mahato bhūtasya",
    "GSP33ramgbhpu:3191": "niśśvasitam etad yad ṛgvedaḥ” ityādinā /",
    "GSP33ramgbhpu:3192_0": "evaṃ cidacidīśvarāṇāṃ svarūpabhedaṃ svabhāvabhedaṃ ca vadantīnāṃ kāryakāraṇabhāvaṃ kāryakāraṇayor ananyatvaṃ vadantīnāṃ ca",
    "GSP33ramgbhpu:3192_1": "sarvāsāṃ śrutīnām avirodhaḥ, cidacitoḥ paramātmanaś ca sarvadā śarīrātmabhāvaṃ śarīrabhūtayoḥ kāraṇadaśāyāṃ nāmarūpavibhāgānarhasūkṣmadaśāpattiṃ",
    "GSP33ramgbhpu:3193_0": "kāryadaśāyāṃ ca tadarhasthūladaśāpattiṃ vadantībhiḥ śrutibhir eva jñāyata iti brahmājñānavādasyāupādhikabrahmabhedavādasya",
    "GSP33ramgbhpu:3193_1": "anyasyāpi apanyāyamūlasya sakalaśrutiviruddhasya na kathaṃcid apy avakāśo dṛśyata ity alam ativistareṇa // BhGR_13.2 //",
    "GSP33ramgbhpu:3194": "tat kṣetraṃ yac ca yādṛk ca yadvikāri yataś ca yat |",
    "GSP33ramgbhpu:3195": "sa ca yo yatprabhāvaś ca tat samāsena me śṛṇu || BhG_13.3 ||",
    "GSP33ramgbhpu:3196_0": "tat kṣetraṃ yac ca yad dravyam, yādṛk ca yeṣām āśrayabhūtam, yadvikāri ye cāsya vikārāḥ, yataś ca yato hetor idam utpannam;",
    "GSP33ramgbhpu:3196_1": "yasmai prayojanāyotpannam ityarthaḥ, yat yatsvarūpaṃ cedam, sa ca yaḥ sa ca kṣetrajño yaḥ yatsvarūpaḥ, yatprabhāvaś ca ye",
    "GSP33ramgbhpu:3196_2": "cāsya prabhāvāḥ, tat sarvam,",
    "GSP33ramgbhpu:3197": "samāsena saṃkṣepeṇa mattaḥ śṛṇu // BhGR_13.3 //",
    "GSP33ramgbhpu:3198": "ṛṣibhir bahudhā gītaṃ chandobhir vividhaiḥ pṛthak |",
    "GSP33ramgbhpu:3199": "brahmasūtrapadaiś caiva hetumadbhir viniścitaiḥ || BhG_13.4 ||",
    "GSP33ramgbhpu:3200": "tad idaṃ kṣetrakṣetrajñayāthātmyam ṛṣibhiḥ parāśarādibhiḥ bahudhā bahuprakāraṃ gītam “ahaṃ tvam ca tathānye ca bhūtair uhyāma pārthiva /",
    "GSP33ramgbhpu:3201": "guṇapravāhapatito bhūtavargo 'pi yātyayam // karmavaśyā guṇā hy ete sattvādyāḥ pṛthivīpate",
    "GSP33ramgbhpu:3202": "avidyāsañcitaṃ karma tac cāśeṣeṣu jantuṣu // ātmā śuddho 'kṣaraś śānto nirguṇaḥ prakṛteḥ paraḥ // BhGR_13.”; tathā, “piṇḍaḥ",
    "GSP33ramgbhpu:3203": "pṛthak yataḥ puṃsaḥ śiraḥpāṇyādilakṣaṇaḥ /",
    "GSP33ramgbhpu:3204": "tato 'ham iti kutraitāṃ saṃjñāṃ",
    "GSP33ramgbhpu:3205": "rājan karomy aham”; tathā ca, “kiṃ tvam etacchiraḥ kiṃ nu urastava tathodaram /",
    "GSP33ramgbhpu:3206": "kim u pādādikaṃ tvaṃ vai tavaitat kiṃ mahīpate //",
    "GSP33ramgbhpu:3207": "samastāvayavebhyas tvaṃ pṛthak bhūya vyavasthitaḥ /",
    "GSP33ramgbhpu:3208": "ko 'ham ity eva nipuṇo",
    "GSP33ramgbhpu:3209": "bhūtvā cintaya pārthiva // BhGR_13.” iti /",
    "GSP33ramgbhpu:3210": "evaṃ viviktayor dvayoḥ vāsudevātmakatvaṃ cāhuḥ, “indriyāṇi mano buddhis sattvaṃ tejo balaṃ",
    "GSP33ramgbhpu:3211": "/ vāsudevātmakāny āhuḥ kṣetraṃ kṣetrajñam eva ca // BhGR_13.” iti /",
    "GSP33ramgbhpu:3212": "chandobhir vividhaiḥ pṛthak pṛthagvidhaiś chandobhiś ca ṛgyajussāmātharvabhiḥ dehātmanoḥ svarūpaṃ pṛthag gītam “tasmād vā etasmād ātmana ākāśas saṃbhūtaḥ /",
    "GSP33ramgbhpu:3213": "ākāśād vāyuḥ /",
    "GSP33ramgbhpu:3214": "vāyor agniḥ /",
    "GSP33ramgbhpu:3215": "agner āpaḥ /",
    "GSP33ramgbhpu:3216": "adbhyaḥ pṛthivī /",
    "GSP33ramgbhpu:3217": "pṛthivyā oṣadhayaḥ /",
    "GSP33ramgbhpu:3218": "oṣadhībhyo 'nnam /",
    "GSP33ramgbhpu:3219": "annāt puruṣaḥ /",
    "GSP33ramgbhpu:3220_0": "sa vā eṣa puruṣo 'nnarasamayaḥ” iti śarīrasvarūpam abhidhāya tasmād antaraṃ prāṇamayaṃ tasmāc cāntaraṃ manomayam abhidhāya,",
    "GSP33ramgbhpu:3220_1": "“tasmād vā etasmād manomayād anyo 'ntara ātmā vijñānamayaḥ” iti kṣetrajñasvarūpam abhidhāya,",
    "GSP33ramgbhpu:3221": "“tasmād vā etasmād vijñānamayād anyo 'ntara ātmānandamayaḥ” iti kṣetrajñasyāpy antarātmatayā ānanndamayaḥ paramātmābhihitaḥ /",
    "GSP33ramgbhpu:3222": "evam ṛksāmātharvasu ca tatra tatra kṣetrakṣetrajñayoḥ pṛthagbhāvas tayor brahmātmakatvaṃ ca suspaṣṭaṃ gītam /",
    "GSP33ramgbhpu:3223": "brahmasūtrapadaiś caiva brahmapratipādanasūtrākhyaiḥ padaiḥ śārīrakasūtraiḥ, hetumadbhiḥ",
    "GSP33ramgbhpu:3224": "heyayuktaiḥ, viniścitaiḥ nirṇayāntaiḥ; “na viyad aśruteḥ” ityārabhya kṣetraprakāranirṇaya uktaḥ /",
    "GSP33ramgbhpu:3225": "“nātmā śruter nityatvāc ca tābhyaḥ”",
    "GSP33ramgbhpu:3226": "ityārabhya kṣetrajñayāthātmyanirṇaya uktaḥ /",
    "GSP33ramgbhpu:3227": "“parāt tu tacchruteḥ” iti bhagavatpravartyatvena bhagavadātmakatvam uktam /",
    "GSP33ramgbhpu:3228": "evaṃ bahudhā gītaṃ kṣetrakṣetrajñayāthātmyaṃ mayā saṃkṣepeṇa suspaṣṭam ucyamānaṃ śṛṇv ityarthaḥ mahābhūtāny ahaṅkāro buddhir avyaktam eva ca |",
    "GSP33ramgbhpu:3229": "indriyāṇi daśaikaṃ ca pañca cendriyagocarāḥ || BhG_13.5 ||",
    "GSP33ramgbhpu:3230": "icchā dveṣaḥ sukhaṃ duḥkhaṃ saṃghātaś cetanādhṛtiḥ |",
    "GSP33ramgbhpu:3231": "etat kṣetraṃ samāsena savikāram udāhṛtam || BhG_13.6 ||",
    "GSP33ramgbhpu:3232": "mahābhūtāny ahaṃkāro buddhir avyaktam eva ceti kṣetrārambhakadravyāṇi;",
    "GSP33ramgbhpu:3233": "pṛthivyaptejovāyvākāśāḥ mahābhūtāni, ahaṃkāro bhūtādiḥ, buddhiḥ mahān,",
    "GSP33ramgbhpu:3234": "avyaktaṃ prakṛtiḥ; indriyāṇi daśaikaṃ ca pañca cendriyagocarā iti",
    "GSP33ramgbhpu:3235": "kṣetrāśritāni tattvāni; śrotratvakcakṣurjihvāghrāṇāni pañca jñānendriyāṇi,",
    "GSP33ramgbhpu:3236": "vākpāṇipādapāyūpasthāni pañca karmendriyāṇīti tāni daśa, ekam iti manaḥ;",
    "GSP33ramgbhpu:3237": "indriyagocarāś ca pañca śabdasparśarūparasagandhāḥ; icchā dveṣas sukhaṃ",
    "GSP33ramgbhpu:3238": "duḥkham iti kṣetrakāryāṇi kṣetravikārā ucyante; yady apīcchādveṣasukhaduḥkhāny ātmadharmabhūtāni, tathāpy ātmanaḥ kṣetrasaṃbandhaprayuktānīti kṣetrakāryatayā kṣetravikārā ucyante /",
    "GSP33ramgbhpu:3239": "teṣāṃ",
    "GSP33ramgbhpu:3240": "puruṣadharmatvam, “puruṣas sukhaduḥkhānāṃ bhoktṛtve hetur ucyate” iti",
    "GSP33ramgbhpu:3241": "vakṣyate; saṃghātaś cetanādhṛtiḥ /",
    "GSP33ramgbhpu:3242": "ādhṛtiḥ ādhāraḥ sukhaduḥkhe bhuñjānasya bhogāpavargau sādhayataś ca cetanasyādhāratayotpanno bhūtasaṃghātaḥ /",
    "GSP33ramgbhpu:3243_0": "prakṛtyādipṛthivyantadravyārabdham indriyāśrayabhūtam icchādveṣasukhaduḥkhavikāri bhūtasaṃghātarūpaṃ cetanasukhaduḥkhopabhogādhāratvaprayojanaṃ",
    "GSP33ramgbhpu:3243_1": "kṣetram ity uktaṃ bhavati; etat kṣetraṃ samāsena saṃkṣepeṇa sakivāraṃ sakāryam udāhṛtam // BhGR_13.5,6 //",
    "GSP33ramgbhpu:3244": "atha kṣetrakāryeṣv ātmajñānasādhanatayopādeyā guṇāḥ procyante amānitvam adambhitvam ahiṃsā kṣāntir ārjavam |",
    "GSP33ramgbhpu:3245": "ācāryopāsanaṃ śaucaṃ sthairyam ātmavinigrahaḥ || BhG_13.7 ||",
    "GSP33ramgbhpu:3246": "amānitvam utkṛṣṭajaneṣv avadhīraṇārahitatvam; adambhitvam dhārmikatvayaśaḥprayojanatayā dharmānuṣṭhānaṃ dambhaḥ, tadrahitatvam;",
    "GSP33ramgbhpu:3247": "ahiṃsā vāṅmanaḥkāyaiḥ parapīḍārahitatvam; kṣāntiḥ paraiḥ pīḍyamānasyāpi",
    "GSP33ramgbhpu:3248": "tān prati avikṛtacittatvam /",
    "GSP33ramgbhpu:3249": "ārjavam parān prati vāṅmanaḥkāyaprabhṛtīnām",
    "GSP33ramgbhpu:3250": "ekarūpatā; ācāryopāsanam ātmajñānapradāyini ācārye",
    "GSP33ramgbhpu:3251": "praṇipātaparipraśnasevādiniratatvam; śaucaṃ ātmajñānatatsādhanayogyatā manovākkāyagatā śāstrasiddhā; stairyam adhyātmaśāstrodite 'rthe",
    "GSP33ramgbhpu:3252": "niścalatvam; ātmavinigrahaḥ ātmasvarūpavyatiriktaviṣayebhyo manaso",
    "GSP33ramgbhpu:3253": "nivartanam // BhGR_13.7 //",
    "GSP33ramgbhpu:3254": "indriyārtheṣu vairāgyam anahaṅkāra eva ca |",
    "GSP33ramgbhpu:3255": "janmamṛtyujarāvyādhiduḥkhadoṣānudarśanam || BhG_13.8 ||",
    "GSP33ramgbhpu:3256": "indriyārtheṣu vairāgyam ātmavyatirikteṣu viṣayeṣu",
    "GSP33ramgbhpu:3257": "sadoṣatānusaṃdhānenodvejanam; anahaṃkāraḥ anātmani dehe",
    "GSP33ramgbhpu:3258": "ātmābhimānarahitatvam; pradarśanārtham idam; anātmīyeṣv ātmīyābhimānarahitatvaṃ ca vivakṣitam",
    "GSP33ramgbhpu:3259": "janmamṛtyujarāvyādhiduḥkhadoṣānudarśanam saśarīratve janmamṛtyujarāvyādhiduḥkharūpasya doṣasyāvarjanīyatvānusaṃdhānam",
    "GSP33ramgbhpu:3260": "asaktir anabhiṣvaṅgaḥ putradāragṛhādiṣu |",
    "GSP33ramgbhpu:3261": "nityaṃ ca samacittatvam iṣṭāniṣṭopapattiṣu || BhG_13.9 ||",
    "GSP33ramgbhpu:3262": "asaktiḥ ātmavyatiriktaparigraheṣu saṅgarahitatvam; anabhiṣvaṅgaḥ putradāragṛhādiṣu teṣu śāstrīyakarmopakaraṇatvātirekeṇa",
    "GSP33ramgbhpu:3263": "saṃkalpaprabhaveṣv iṣṭāniṣṭopanipāteṣu harṣodvegarahitatvam // BhGR_13.9",
    "GSP33ramgbhpu:3264": "mayi cānanyayogena bhaktir avyabhicāriṇī |",
    "GSP33ramgbhpu:3265": "viviktadeśasevitvam aratir janasaṃsadi || BhG_13.10 ||",
    "GSP33ramgbhpu:3266": "mayi sarveśvare ca aikāntyayogena sthirā bhaktiḥ, janavarjitadeśavāsitvam,",
    "GSP33ramgbhpu:3267": "janasaṃsadi cāprītiḥ // BhGR_13.10 //",
    "GSP33ramgbhpu:3268": "adhyātmajñānanityatvaṃ tattvajñānārthacintanam |",
    "GSP33ramgbhpu:3269": "etaj jñānam iti proktam ajñānaṃ yad ato 'nyathā || BhG_13.11 ||",
    "GSP33ramgbhpu:3270": "ātmani jñānam adhyātmajñānam tanniṣṭhatvam, tattvajñānārthacintanam tattvajñānaprayojanaṃ yac cintanaṃ tan niratatvam ityarthaḥ /",
    "GSP33ramgbhpu:3271": "jñāyate",
    "GSP33ramgbhpu:3272_0": "'nenātmeti jñānam, ātmajñānasādhanam ityarthaḥ; kṣetrasaṃbandhinaḥ puruṣasyāmānitvādikam uktaṃ guṇabṛnham evātmajñānopayogi,",
    "GSP33ramgbhpu:3272_1": "etadvyatiriktaṃ sarvaṃ kṣetrakāryam ātmajñānavirodhīti ajñānam atha etad yo vettīti veditṛtvalakṣaṇenoktasya kṣetrajñasya",
    "GSP33ramgbhpu:3272_2": "svarūpaṃ viśodhyate jñeyaṃ yat tat pravakṣyāmi yaj jñātvāmṛtam aśnute |",
    "GSP33ramgbhpu:3273": "anādi matparaṃ brahma na sat tan nāsad ucyate || BhG_13.12 ||",
    "GSP33ramgbhpu:3274": "amānitvādibhiḥ sādhanaiḥ jñeyaṃ prāpyaṃ yat pratyagātmasvarūpaṃ tat",
    "GSP33ramgbhpu:3275": "pravakṣyāmi, yaj jñātvā janmajarāmaraṇādiprākṛtadharmarahitam amṛtam ātmānaṃ prāpnoti; ādir yasya na vidyate, tad anādi; asya hi pratyagātmana",
    "GSP33ramgbhpu:3276": "utpattir na vidyate; tata evānto na vidyate /",
    "GSP33ramgbhpu:3277": "śrutiś ca, “na jāyate mriyate vā vipaścit” iti, matparam ahaṃ paro yasya tan matparam /",
    "GSP33ramgbhpu:3278": "“itas tv anyāṃ prakṛtiṃ viddhi me parām, jīvabhūtām” iti hy uktam /",
    "GSP33ramgbhpu:3279": "bhagavaccharīratayā bhagavaccheṣataikarasaṃ hy ātmasvarūpam; tathā ca śrutiḥ, “ya ātmani tiṣṭhan ātmano 'ntaro yam atmā na veda yasyātmā śarīraṃ",
    "GSP33ramgbhpu:3280": "ya ātmānam antaro yamayati” iti, tathā, “sa kāraṇaṃ karaṇādhipādhipo na",
    "GSP33ramgbhpu:3281": "cāsya kaściñ janitā na cādhipaḥ”, “pradhānakṣetrajñapatir guṇeśaḥ”",
    "GSP33ramgbhpu:3282": "ityādikā /",
    "GSP33ramgbhpu:3283": "brahma bṛhattvaguṇayogi, śarīrāder arthāntarabhūtam, svataḥ śarīrādibhiḥ paricchedarahitaṃ kṣetrajñatattvam ityarthaḥ; “sa cānantyāya",
    "GSP33ramgbhpu:3284": "kalpate” iti hi śrūyate; śarīraparicchinnatvam aṇutvaṃ cāsya karmakṛtam /",
    "GSP33ramgbhpu:3285": "karmabandhān muktasyānantyam /",
    "GSP33ramgbhpu:3286": "ātmany api brahmaśabdaḥ prayujyate, “sa",
    "GSP33ramgbhpu:3287": "guṇān samatītyaitān brahmabhūyāya kalpate /",
    "GSP33ramgbhpu:3288": "brahmaṇo hi pratiṣṭhāham amṛtasyāvyayasya ca”, “brahmabhūtaḥ prasannātmā na śocati na kāṅkṣati",
    "GSP33ramgbhpu:3289": "samaḥ sarveṣu bhūteṣu madbhaktiṃ labhate parām // BhGR_13.” iti /",
    "GSP33ramgbhpu:3290": "na sat tan nāsad ucyate kāryakāraṇarūpāvasthādvayarahitatayā sadasacchabdābhyām ātmasavarūpaṃ nocyate /",
    "GSP33ramgbhpu:3291": "kāryāvasthāyāṃ hi devādināmarūpabhāktvena sad ity ucyate, tadanarhatā kāraṇāvasthāyām asad ity ucyate /",
    "GSP33ramgbhpu:3292": "tathā ca śrutiḥ,",
    "GSP33ramgbhpu:3293": "“asad vā idam agra āsīt /",
    "GSP33ramgbhpu:3294": "tato vai sad ajāyata”,”tad dhedaṃ tarhy avyākṛtam āsīt tannāmarūpābhyāṃ vyākriyata” ityādikā",
    "GSP33ramgbhpu:3295": "kāryakāraṇāvasthādvayānvayas tv ātmanaḥ karmarūpāvidyāveṣṭanakṛtaḥ, na svarūpakṛta iti sadasacchabdābhyām ātmasvarūpaṃ nocyate /",
    "GSP33ramgbhpu:3296": "yady api “asad",
    "GSP33ramgbhpu:3297_0": "vā idam agra āsīt” iti kāraṇāvasthaṃ paraṃ brahmocyate, tathāpi nāmarūpavibhāgānarhasūkṣmacidacidvastuśarīraṃ paraṃ brahma",
    "GSP33ramgbhpu:3297_1": "kāraṇāvastham iti kāraṇāvasthāyāṃ kṣetrakṣetrajñasvarūpam api asacchabdavācyam,",
    "GSP33ramgbhpu:3298": "kṣetrajñasya sāvasthā karmakṛteti pariśuddhasvarūpaṃ na sadasacchabdanirdeśyam // BhGR_13.12",
    "GSP33ramgbhpu:3299": "sarvataḥpāṇipādaṃ tat sarvato'kṣiśiromukham |",
    "GSP33ramgbhpu:3300": "sarvataśśrutimal loke sarvam āvṛtya tiṣṭhati || BhG_13.13 ||",
    "GSP33ramgbhpu:3301": "sarvataḥ pāṇipādaṃ tat pariśuddhātmasvarūpaṃ sarvataḥ pāṇipādakāryaśaktam,",
    "GSP33ramgbhpu:3302": "tathā sarvato 'kṣiśiromukhaṃ sarvataś śrutimat sarvataś cakṣurādikāryakṛt,",
    "GSP33ramgbhpu:3303": "“apāṇipādo javano grahītā paśyaty acakṣuḥ sa śṛṇoty akarṇaḥ” iti parasya brahmaṇo 'pāṇipādasyāpi sarvataḥ pāṇipādādikāryakṛttvaṃ śrūyate /",
    "GSP33ramgbhpu:3304": "pratyagātmano 'pi pariśuddhasya tatsāmyāpattyā sarvataḥ",
    "GSP33ramgbhpu:3305": "pāṇipādādikāryakṛttvaṃ śrutisiddham eva /",
    "GSP33ramgbhpu:3306": "“tadā vidvān puṇyapāpe vidhūya",
    "GSP33ramgbhpu:3307": "nirañjanaḥ paramaṃ sāmyam upaiti” iti hi śrūyate /",
    "GSP33ramgbhpu:3308": "“idaṃ jñānam upāśritya mama sādharmyam āgatāḥ” iti ca vakṣyate /",
    "GSP33ramgbhpu:3309": "loke sarvam āvṛtya tiṣṭhati loke yad vastujātaṃ tat sarvaṃ vyāpya tiṣṭhati, pariśuddhasvarūpaṃ deśādiparicchedarahitatayā sarvagatam ityarthaḥ // BhGR_13.13 //",
    "GSP33ramgbhpu:3310": "sarvendriyaguṇābhāsaṃ sarvendriyavivarjitam |",
    "GSP33ramgbhpu:3311": "asaktaṃ sarvabhṛc caiva nirguṇaṃ guṇabhoktṛ ca || BhG_13.14 ||",
    "GSP33ramgbhpu:3312": "sarvendriyaguṇābhāsam sarvendriyaguṇair ābhāso yasya tat sarvendriyābhāsam",
    "GSP33ramgbhpu:3313": "/ indriyaguṇā indriyavṛttayaḥ /",
    "GSP33ramgbhpu:3314": "indriyavṛttibhir api viṣayān jñatuṃ samartham ityarthaḥ /",
    "GSP33ramgbhpu:3315": "svabhāvatas sarvendriyavivarjitam vinaivendriyavṛttibhiḥ svata eva sarvaṃ jānātītyarthaḥ /",
    "GSP33ramgbhpu:3316": "asaktam svabhāvato devādidehasaṅgarahitam, sarvabhṛc caiva devādisarvadehabharaṇasamarthaṃ ca; “sa ekadhā bhavati tridhā bhavati”",
    "GSP33ramgbhpu:3317": "ityādiśruteḥ /",
    "GSP33ramgbhpu:3318": "nirguṇam tathā svabhāvatas sattvādiguṇarahitam /",
    "GSP33ramgbhpu:3319": "guṇabhoktṛ ca sattvādīnāṃ guṇānāṃ bhogasamarthaṃ ca // BhGR_13.14 //",
    "GSP33ramgbhpu:3320": "bahir antaś ca bhūtānām acaraṃ caram eva ca |",
    "GSP33ramgbhpu:3321": "sūkṣmatvāt tad avijñeyaṃ dūrasthaṃ cāntike ca tat || BhG_13.15 ||",
    "GSP33ramgbhpu:3322": "pṛthivyādīni bhūtāni parityajyāśarīro bahir vartate; teṣām antaś ca",
    "GSP33ramgbhpu:3323": "vartate, “jakṣat krīḍan ramamāṇaḥ strībhir vā yānair vā”",
    "GSP33ramgbhpu:3324": "ityādiśrutisiddhasvacchandavṛttiṣu /",
    "GSP33ramgbhpu:3325": "acaraṃ caram eva ca svabhāvato 'caram; caram ca dehitve /",
    "GSP33ramgbhpu:3326_0": "sūkṣmatvāt tadavijñeyam evaṃ sarvaśaktiyuktaṃ sarvajñāṃ tad atmatattvam asmin kṣetre vartamānam apy atisūkṣmatvād dehāt pṛthaktvena",
    "GSP33ramgbhpu:3326_1": "saṃsāribhir avijñeyam, dūrasthaṃ cāntike ca tad amānitvādyuktaguṇarahitānāṃ viparītaguṇāṇāṃ puṃsāṃ svadehe vartamānam apy",
    "GSP33ramgbhpu:3327": "atidūrastham, tathā amānitvādiguṇopetānāṃ tad evāntike vartate //",
    "GSP33ramgbhpu:3328": "avibhaktaṃ ca bhūteṣu vibhaktam iva ca sthitam |",
    "GSP33ramgbhpu:3329": "bhūtabhartṛ ca taj jñeyaṃ grasiṣṇu prabhaviṣṇu ca || BhG_13.16 ||",
    "GSP33ramgbhpu:3330": "devamanuṣyādibhūteṣu sarvatra sthitam ātmavastu veditṛtvaikākāratayā avibhaktam /",
    "GSP33ramgbhpu:3331": "aviduṣāṃ devādyākāreṇa “ayaṃ devo manuṣyaḥ” iti vibhaktam iva",
    "GSP33ramgbhpu:3332": "ca sthitam /",
    "GSP33ramgbhpu:3333": "devo 'ham, manuṣyo 'ham iti dehasāmānādhikaraṇyenānusandhīyamānam api veditṛtvena dehād arthāntarabhūtaṃ jñātuṃ śakyam iti ādāv uktam eva, “etad yo vetti” iti,",
    "GSP33ramgbhpu:3334": "idānīṃ prakārāntaraiś ca jñātuṃ śakyam ity āja bhūtabhartṛ ceti /",
    "GSP33ramgbhpu:3335": "bhūtānāṃ pṛthivyādīnāṃ deharūpeṇa saṃhatānāṃ yad bhartṛ, tad bhartavyebhyo bhūtebhyo 'rthāntaraṃ jñeyam; arthāntaram iti jñātuṃ śakyam ityarthaḥ /",
    "GSP33ramgbhpu:3336": "tathā grasiṣṇu annādīnāṃ bhautikānāṃ grasiṣṇu, grasyamānebhyo bhūtebhyo grasitṛtvenārthāntrabhūtam iti jñātuṃ śakyam /",
    "GSP33ramgbhpu:3337": "prabhaviṣṇu ca prabhavahetuś ca, grastānām annādīnām ākārāntareṇa pariṇatānāṃ",
    "GSP33ramgbhpu:3338": "prabhahetuḥ, tebhyo 'rthāntaram iti jñātuṃ śakyam ityarthaḥ; mṛtaśarīre grasanaprabhavādīnām adarśanān na bhūtasaṃghātarūpaṃ kṣetraṃ",
    "GSP33ramgbhpu:3339": "grasanaprabhavabharaṇahetur iti niścīyate // BhGR_13.16 //",
    "GSP33ramgbhpu:3340": "jyotiṣām api taj jyotis tamasaḥ param ucyate |",
    "GSP33ramgbhpu:3341": "jñānaṃ jñeyaṃ jñānagamyaṃ hṛdi sarvasya viṣṭhitam || BhG_13.17 ||",
    "GSP33ramgbhpu:3342": "jyotiśām dīpādityamaṇiprabhṛtīnām api tad eva jyotiḥ prakāśakam,",
    "GSP33ramgbhpu:3343": "dīpādityādīnām apy ātmaprabhārūpaṃ /",
    "GSP33ramgbhpu:3344": "jñānam eva prakāśakam /",
    "GSP33ramgbhpu:3345": "dīpādayas tu viṣayendriyasannikarṣavirodhisaṃtamasanirasanamātraṃ kurvate /",
    "GSP33ramgbhpu:3346": "tāvan mātreṇa teṣāṃ prakāśakatvam /",
    "GSP33ramgbhpu:3347": "tamasaḥ param ucyate /",
    "GSP33ramgbhpu:3348": "tamaśśabdaḥ sūkṣmāvasthaprakṛtivacanaḥ /",
    "GSP33ramgbhpu:3349": "prakṛteḥ param ucyata ityarthaḥ /",
    "GSP33ramgbhpu:3350": "ato jñānaṃ jñeyaṃ jñānaikākāram iti jñeyam /",
    "GSP33ramgbhpu:3351": "tac ca jñānagamyam amānitvādibhir jñānasādhanair uktaiḥ prāpyam ityarthaḥ /",
    "GSP33ramgbhpu:3352": "hṛdi sarvasya viṣṭhitam sarvasya manuṣyādeḥ hṛdi viśeṣaṇāvasthitam sannihitam // BhGR_13.17",
    "GSP33ramgbhpu:3353": "iti kṣetraṃ tathā jñānaṃ jñeyaṃ coktaṃ samāsataḥ |",
    "GSP33ramgbhpu:3354": "madbhakta etad vijñāya madbhāvāyopapadyate || BhG_13.18 ||",
    "GSP33ramgbhpu:3355": "evaṃ “mahābhūtāny ahaṅkāraḥ” ityādinā “saṃghātaś cetanādhṛtir” ityantena kṣetratattvaṃ samāsenoktam",
    "GSP33ramgbhpu:3356": "“amānitvam” ityādinā",
    "GSP33ramgbhpu:3357": "“tattvajñānārthacintanam” ityantena jñātavyasyātmatattvasya jñānasādhanam",
    "GSP33ramgbhpu:3358": "uktam /",
    "GSP33ramgbhpu:3359": "“anādi matparam” ityādinā “hṛdi sarvasya viṣṭhitam” ityantena jñeyasya kṣetrajñasya yāthātmyaṃ ca saṃkṣepeṇoktam /",
    "GSP33ramgbhpu:3360": "madbhaktaḥ etat kṣetrayāthātmyaṃ, kṣetrād viviktātmasvarūpaprāptyupāyayāthātmyaṃ kṣetrajñayāthātmyaṃ ca vijñāya, madbhāvāyopapadyate /",
    "GSP33ramgbhpu:3361": "mama yo bhāvaḥ",
    "GSP33ramgbhpu:3362": "svabhāvaḥ, asaṃsāritvam asaṃsāritvaprāptaye upapanno bhavatītyarthaḥ //",
    "GSP33ramgbhpu:3363": "athātyantaviviktasvabhāvayoḥ prakṛtyātmanoḥ saṃsargasyānāditvaṃ saṃsṛṣṭayor dvayoḥ kāryabhedaḥ saṃsargahetuś cocyate prakṛtiṃ puruṣaṃ caiva viddhy anādī ubhāv api |",
    "GSP33ramgbhpu:3364": "vikārāṃś ca guṇāṃś caiva viddhi prakṛtisaṃbhavān || BhG_13.19 ||",
    "GSP33ramgbhpu:3365": "prakṛtipuruṣau ubhau anyonyasaṃsṛṣṭau anādī iti viddhi; bandhahetubhūtān vikārān icchādveṣādīn, amānitvādikāṃś ca guṇām mokṣahetubhūtān prakṛtisaṃbhavān viddhi /",
    "GSP33ramgbhpu:3366": "puruṣeṇa saṃsṛṣṭeyam anādikālapravṛttā kṣetrākārapariṇātā prakṛtiḥ svavikārair icchādveṣādibhiḥ puruṣasya bandhuhetur bhavati; saivāmānitvādibhiḥ svavikāraiḥ puruṣasyāpavargahetur",
    "GSP33ramgbhpu:3367": "bhavatītyarthaḥ // BhGR_13.19 //",
    "GSP33ramgbhpu:3368": "kāryakāraṇakartṛtve hetuḥ prakṛtir ucyate |",
    "GSP33ramgbhpu:3369": "puruṣaḥ sukhaduḥkhānāṃ bhoktṛtve hetur ucyate || BhG_13.20 ||",
    "GSP33ramgbhpu:3370": "kāryaṃ śarīram; kāraṇāni jñānakarmātmakāni samanaskānīndriyāṇi /",
    "GSP33ramgbhpu:3371": "teṣāṃ kriyākāritve puruṣādhiṣṭhitā prakṛtir eva hetuḥ;",
    "GSP33ramgbhpu:3372": "puruṣādhiṣṭhitakṣetrākārapariṇataprakṛtyāśrayāḥ bhogasādhanabhūtāḥ kriyā ityarthaḥ /",
    "GSP33ramgbhpu:3373": "puruṣasyādhiṣṭhātṛtvam eva; tadapekṣayā, “kartā",
    "GSP33ramgbhpu:3374": "śāstrārthavattvāt” ityādikam uktam; śarīrādhiṣṭhānaprayatnahetutvam eva hi",
    "GSP33ramgbhpu:3375": "puruṣasya kartṛtvam /",
    "GSP33ramgbhpu:3376": "prakṛtisaṃsṛṣṭaḥ puruṣaḥ sukhaduḥkhānāṃ bhoktṛtve",
    "GSP33ramgbhpu:3377": "hetuḥ, sukhaduḥkhānubhavāśraya ityarthaḥ // BhGR_13.20 //",
    "GSP33ramgbhpu:3378": "evam anyonyasaṃsṛṣṭayoḥ prakṛtipuruṣayoḥ kāryabheda uktaḥ; puruṣasya svatas svānubhavaikasukhasyāpi vaiṣayikasukhaduḥkhopabhogahetum āha",
    "GSP33ramgbhpu:3379": "puruṣaḥ prakṛtistho hi bhuṅkte prakṛtijān guṇān |",
    "GSP33ramgbhpu:3380": "guṇaśabdaḥ svakāryeṣv aupacārikaḥ /",
    "GSP33ramgbhpu:3381": "svatas svānubhavaikasukhaḥ puruṣaḥ prakṛtisthaḥ prakṛtisaṃsṛṣṭaḥ, prakṛtijān guṇān prakṛtisaṃsargopādhikān",
    "GSP33ramgbhpu:3382": "sattvādiguṇakāryabhūtān sukhaduḥkhādīn, bhuṅkte anubhavati /",
    "GSP33ramgbhpu:3383": "prakṛtisaṃsargahetum āha kāraṇaṃ guṇasaṅgo 'sya sadasadyonijanmasu || BhG_13.21 ||",
    "GSP33ramgbhpu:3384_0": "pūrvapūrvaprakṛtipariṇāmarūpadevamanuṣyādiyoniviśeṣeṣu sthito 'yaṃ puruṣas tattadyoniprayuktasattvādiguṇamayeṣu sukhaduḥkhādiṣu",
    "GSP33ramgbhpu:3384_1": "saktaḥ tatsādhanabhūteṣu puṇyapāpakarmasu pravartate; tatas tatpuṇyapāpaphalānubhavāya sadasadyoniṣu sādhvasādhuṣu yoniṣu",
    "GSP33ramgbhpu:3384_2": "jāyate;",
    "GSP33ramgbhpu:3385": "tataś ca karmārabhate; tato jāyate; yāvad amānitvādikān ātmaprāptisādhanabhūtān guṇān sevate, tāvad eva saṃsarati /",
    "GSP33ramgbhpu:3386": "tad idam uktaṃ kāraṇaṃ guṇasaṅgo 'sya sadasadyonijanmasu iti // BhGR_13.21 //",
    "GSP33ramgbhpu:3387": "upadraṣṭānumantā ca bhartā bhoktā maheśvaraḥ |",
    "GSP33ramgbhpu:3388": "paramātmeti cāpy ukto dehe 'smin puruṣaḥ paraḥ || BhG_13.22 ||",
    "GSP33ramgbhpu:3389": "asmin dehe 'vasthito 'yaṃ puruṣo dehapravṛttyanuguṇasaṅkalpādirūpeṇa dehasyopadraṣṭā anumantā ca bhavati /",
    "GSP33ramgbhpu:3390": "tathā dehasya bhartā ca bhavati;",
    "GSP33ramgbhpu:3391": "tathā dehapravṛttijanitasukhaduḥkhayor bhoktā ca bhavati /",
    "GSP33ramgbhpu:3392": "evaṃ",
    "GSP33ramgbhpu:3393": "dehaniyamanena, dehabharaṇena, dehaśeṣitvena ca dehendriyamanāṃsi prati maheśvaro bhavati",
    "GSP33ramgbhpu:3394": "tathā ca vakṣyate, “śarīraṃ yad avāpnoti yac cāpy utkrāmatīśvaraḥ /",
    "GSP33ramgbhpu:3395": "gṛhītvaitāni saṃyāti vāyur gandhān ivāśayāt // BhGR_13.” iti /",
    "GSP33ramgbhpu:3397": "asmin dehe dehendriyamanāṃsi prati paramātmeti cāpy uktaḥ /",
    "GSP33ramgbhpu:3398": "dehe manasi ca ātmaśabdo 'nantaram eva prayujyate, “dhyānenātmani paśyanti kecid ātmānam ātmanā” iti; apiśabdān maheśvara ity apy ukta iti gamyate;",
    "GSP33ramgbhpu:3399_0": "puruṣaḥ paraḥ “anādi matparam” ityādinokto 'paricchinnajñānaśaktir ayaṃ puruṣo 'nādiprakṛtisaṃbandhakṛtaguṇasaṅgād etad dehamātramaheśvaro",
    "GSP33ramgbhpu:3399_1": "dehamātraparamātmā ca bhavati // BhGR_13.22 //",
    "GSP33ramgbhpu:3400": "ya enaṃ vetti puruṣaṃ prakṛtiṃ ca guṇais saha |",
    "GSP33ramgbhpu:3401": "sarvathā vartamāno 'pi na sa bhūyo 'bhijāyate || BhG_13.23 ||",
    "GSP33ramgbhpu:3402": "enam uktasvabhāvaṃ puruṣam, uktasvabhāvāṃ ca prakṛtiṃ",
    "GSP33ramgbhpu:3403": "vakṣyamāṇasvabhāvayuktaiḥ sattvādibhir guṇaiḥ saha, yo vetti yathāvad",
    "GSP33ramgbhpu:3404": "vivekena jānāti, sa sarvathā devamanuṣyādideheṣv atimātrakliṣṭaprakāreṇa vartamāno 'pi, na bhūyo 'bhijāyate na bhūyaḥ prakṛtyā saṃsargam arhati,",
    "GSP33ramgbhpu:3405": "aparicchinnajñānalakaṣaṇam apahatapāpmānam ātmānaṃ taddehāvasānasamaye prāpnotītyarthaḥ // dhyānenātmani paśyanti kecid ātmānam ātmanā |",
    "GSP33ramgbhpu:3406": "anye sāṅkhyena yogena karmayogena cāpare || BhG_13.24 ||",
    "GSP33ramgbhpu:3407": "kecin niṣpannayogāḥ ātmani śarīre 'vasthitam ātmānam ātmanā manasā",
    "GSP33ramgbhpu:3408": "dhyānena yogena paśyanti /",
    "GSP33ramgbhpu:3409": "anye ca aniṣpannayogāḥ, sāṃkhyena yogena jñānayogena yogayogyaṃ manaḥ kṛtvā ātmānaṃ paśyanti",
    "GSP33ramgbhpu:3410": "apare",
    "GSP33ramgbhpu:3411": "jñānayogānadhikāriṇaḥ, tadadhikāriṇaś ca sukaropāyasaktāḥ, vyapadeśyāś ca karmayogenāntargatajñānena manaso yogayogyatām āpādya ātmānaṃ paśyanti //",
    "GSP33ramgbhpu:3412": "anye tv evam ajānantaḥ śrutvānyebhyaś ca upāsate |",
    "GSP33ramgbhpu:3413": "te 'pi cātitaranty eva mṛtyuṃ śrutiparāyaṇāḥ || BhG_13.25 ||",
    "GSP33ramgbhpu:3414": "anye tu karmayogādiṣu ātmāvalokanasādhaneṣv anadhikṛtāḥ anyebhyaḥ tattvadarśibhyo jñānibhyaḥ śrutvā karmayogādibhir ātmānam upāsate; te 'py",
    "GSP33ramgbhpu:3415": "ātmadarśanena mṛtyum atitaranti /",
    "GSP33ramgbhpu:3416": "ye śrutiparāyaṇāḥ śravaṇamātraniṣṭhāḥ,",
    "GSP33ramgbhpu:3417": "ete ca śravaṇaniṣṭhāḥ pūtapāpāḥ krameṇa karmayogādikam ārabhyātitaranty eva mṛtyum /",
    "GSP33ramgbhpu:3418": "apiśabdāc ca pūrvabhedo 'vagamyate // BhGR_13.25 //",
    "GSP33ramgbhpu:3419": "atha prakṛtisaṃsṛṣṭasyātmano vivekānusandhānaprakāraṃ vaktuṃ sarvaṃ sthāvaraṃ jaṅgamaṃ ca sattvaṃ cidacitsaṃsargajam ity āha yāvat saṃjāyate kiñcit sattvaṃ sthāvarajaṅgamam |",
    "GSP33ramgbhpu:3420": "kṣetrakṣetrajñasaṃyogāt tad viddhi bharatarṣabha || BhG_13.26 ||",
    "GSP33ramgbhpu:3421": "yāvat sthāvarajaṅgamātmanā sattvaṃ jāyate, tāvat kṣetrakṣetrajñayor itaretarasaṃyogād eva jāyate saṃyuktam eva jāyate, na tv itaretaraviyuktam",
    "GSP33ramgbhpu:3422": "ityarthaḥ // BhGR_13.26 //",
    "GSP33ramgbhpu:3423": "samaṃ sarveṣu bhūteṣu tiṣṭhantaṃ parameśvaram |",
    "GSP33ramgbhpu:3424": "vinaśyatsv avinaśyantaṃ yaḥ paśyati sa paśyati || BhG_13.27 ||",
    "GSP33ramgbhpu:3425_0": "evam itaretarayukteṣu sarveṣu bhūteṣu devādiviṣamākārād viyuktaṃ tatra tatra tattaddehendriyamanāṃsi prati parameśvaratvena",
    "GSP33ramgbhpu:3425_1": "sthitam ātmānaṃ jñātṛtvena samānākāraṃ teṣu dehādiṣu vinaśyatsu vināśānarhasvabhāvenāvinaśyantaṃ yaḥ paśyati, sa paśyati",
    "GSP33ramgbhpu:3425_2": "sa ātmānaṃ yathāvad avasthitaṃ paśyati /",
    "GSP33ramgbhpu:3426": "yas tu devādiviṣamākāreṇātmānam api viṣamākāraṃ janmavināśādiyuktaṃ ca paśyati, sa nityam",
    "GSP33ramgbhpu:3427": "saṃsaratītyabhiprāyaḥ // BhGR_13.27 //",
    "GSP33ramgbhpu:3428": "samaṃ paśyan hi sarvatra samavasthitam īśvaram |",
    "GSP33ramgbhpu:3429": "na hinasty ātmanātmānaṃ tato yāti parāṃ gatim || BhG_13.28 ||",
    "GSP33ramgbhpu:3430_0": "sarvatra devādiśarīreṣu tattaccheṣitvenādhāratayā viyantṛtayā ca sthitam īśvaram ātmānaṃ devādiviṣamākāraviyuktaṃ jñānaikākāratayā",
    "GSP33ramgbhpu:3430_1": "samaṃ paśyan ātmanā manasā, svam ātmānaṃ na hinasti rakṣati, saṃsārān mocayati tataḥ tasmāj jñātṛtayā sarvatra samānākāradarśanāt",
    "GSP33ramgbhpu:3430_2": "parāṃ gatiṃ yāti; gamyata iti gatiḥ; paraṃ gantavyaṃ yathāvad avasthitam ātmānaṃ prāpnoti;",
    "GSP33ramgbhpu:3431": "devādyākārayuktatayā sarvatra viṣamam ātmānaṃ paśyan ātmānaṃ hinasti bhavajaladhimadhye prakṣipati prakṛtyaiva ca karmāṇi kriyamāṇāni sarvaśaḥ |",
    "GSP33ramgbhpu:3432": "yaḥ paśyati tathātmānam akartāraṃ sa paśyati || BhG_13.29 ||",
    "GSP33ramgbhpu:3433": "sarvāṇi karmāṇi, “kāryakāraṇakartṛtve hetuḥ prakṛtir ucyate” iti pūrvoktarītyā prakṛtyā kriyamāṇānīti yaḥ paśyati, tathā ātmānaṃ jñānākāraṃ",
    "GSP33ramgbhpu:3434": "akartāraṃ ca yaḥ paśyati, tasya prakṛtisaṃyogas tadadhiṣṭhānaṃ",
    "GSP33ramgbhpu:3435": "tajjanyasukhaduḥkhānubhavaś ca karmarūpājñānakṛtānīti ca yaḥ paśyati, sa ātmānaṃ yathāvad avasthitaṃ paśyati // BhGR_13.29 //",
    "GSP33ramgbhpu:3436": "yadā bhūtapṛthagbhāvam ekastham anupaśyati |",
    "GSP33ramgbhpu:3437": "tata eva ca vistāraṃ brahma saṃpadyate tadā || BhG_13.30 ||",
    "GSP33ramgbhpu:3438_0": "prakṛtipuruṣatattvadvayātmakeṣu devādiṣu sarveṣu bhūteṣu satsu teṣāṃ devatvamanuṣyatvahrasvatvadīrghatvādipṛthagbhāvam ekastham",
    "GSP33ramgbhpu:3438_1": "ekatattvastham prakṛtisthaṃ yadā paśyati, nātmastham, tata eva prakṛtita",
    "GSP33ramgbhpu:3439": "evottarottaraputrapautrādibhedavistāraṃ ca yadā paśyati, tadaiva brahmasaṃpadyate anavacchinnaṃ jñānaikākāram ātmānaṃ prāpnotītyarthaḥ //",
    "GSP33ramgbhpu:3440": "anāditvān nirguṇatvāt paramātmāyam avyayaḥ |",
    "GSP33ramgbhpu:3441": "śarīrastho 'pi kaunteya na karoti na lipyate || BhG_13.31 ||",
    "GSP33ramgbhpu:3442": "ayaṃ paramātmā dehān niṣkṛṣya svasvabhāvena nirūpitaḥ, śarīrastho 'pi",
    "GSP33ramgbhpu:3443": "anāditvād anārabhyatvād avyayaḥ vyayarahitaḥ, nirguṇatvāt sattvādiguṇarahitatvān na karoti, na lipyate dehasvabhāvair na lipyate //",
    "GSP33ramgbhpu:3444": "yady api nirguṇatvān na karoti, nityasaṃyukto dehasvabhāvaiḥ kathaṃ na lipyata ity atrāha yathā sarvagataṃ saukṣmyād ākāśaṃ nopalipyate |",
    "GSP33ramgbhpu:3445": "sarvatrāvasthito dehe tathātmā nopalipyate || BhG_13.32 ||",
    "GSP33ramgbhpu:3446_0": "yathā ākāśaṃ sarvagatam api sarvair vastubhis saṃyuktam api saukṣmyāt sarvavastusvabhāvair na lipyate, tathā ātmā atisaukṣmyāt",
    "GSP33ramgbhpu:3446_1": "sarvatra devamanuṣyādau dehe 'vasthito 'pi tattaddehasvabhāvair na lipyate //",
    "GSP33ramgbhpu:3447": "yathā prakāśayaty ekaḥ kṛtsnaṃ lokam imaṃ raviḥ |",
    "GSP33ramgbhpu:3448": "kṣetraṃ kṣetrī tathā kṛtsnaṃ prakāśayati bhārata || BhG_13.33 ||",
    "GSP33ramgbhpu:3449": "yathaika ādityaḥ svayā prabhayā kṛtsnam imaṃ lokaṃ prakāśayati, tathā kṣetram api kṣetrī, “mamedaṃ kṣetram īdṛśam” iti kṛtsnam bahirantaś",
    "GSP33ramgbhpu:3450": "cāpādatalamastakaṃ svakīyena jñānena prakāśayati /",
    "GSP33ramgbhpu:3451": "ataḥ prakāśyāl lokāt prakāśakādityavad veditṛtvena vedyabhūtād asmāt kṣetrād atyantavilakṣaṇo",
    "GSP33ramgbhpu:3452": "'yam uktalakṣaṇa ātmetyarthaḥ // BhGR_13.33 //",
    "GSP33ramgbhpu:3453": "kṣetrakṣetrajñayor evam antaraṃ jñānacakṣuṣā |",
    "GSP33ramgbhpu:3454": "bhūtaprakṛtimokṣaṃ ca ye vidur yānti te param || BhG_13.34 ||",
    "GSP33ramgbhpu:3455": "evam uktena prakāreṇa kṣetrakṣetrajñayor antaraṃ viśeṣaṃ vivekaviṣayajñānākhyena cakṣuṣā ye viduḥ, bhūtaprakṛtimokṣaṃ ca, te paraṃ yānti nirmuktabandham ātmānaṃ prāpnuvanti /",
    "GSP33ramgbhpu:3456": "mokṣyate 'neneti mokṣaḥ,",
    "GSP33ramgbhpu:3457": "amānitvādikaṃ mokṣasādhanam ityarthaḥ; kṣetrakṣetrajñayor vivekaviṣayeṇoktena jñānena tayor vivekaṃ viditvā",
    "GSP33ramgbhpu:3458": "bhūtākārapariṇataprakṛtimokṣopāyam amānitvādikaṃ cāgamya ya ācaranti, te nirmuktabandhāḥ svena rūpeṇāvasthitam anavacchinnajñānalakṣaṇam ātmānaṃ",
    "GSP33ramgbhpu:3459": "prāpnuvantītyarthaḥ // BhGR_13.34 //",
    "GSP33ramgbhpu:3460": "******************** ADHYAYA 14 ********************",
    "GSP33ramgbhpu:3461": "trayodaśe prakṛtipuruṣayor anyānyasaṃsṛṣṭayoḥ svarūpayāthātmayaṃ vijñāya amānitvādibhiḥ bhagavadbhaktyanugṛhītair bandhān mucyata ity uktam /",
    "GSP33ramgbhpu:3462": "tatra bandhahetuḥ pūrvapūrvasattvādiguṇamayasukhādisaṅga iti cābhihitam,",
    "GSP33ramgbhpu:3463": "“kāraṇaṃ guṇasaṅgo 'sya sadasadyonijanmasu” iti /",
    "GSP33ramgbhpu:3464": "athedānīṃ guṇānāṃ bandhahetutāprakāraḥ, guṇanivartanaprakāraś cocyate /",
    "GSP33ramgbhpu:3465": "śrībhagavān uvāca paraṃ bhūyaḥ pravakṣyāmi jñānānāṃ jñānam uttamam |",
    "GSP33ramgbhpu:3466": "yaj jñātvā munayaḥ sarve parāṃ siddhim ito gatāḥ || BhG_14.1 ||",
    "GSP33ramgbhpu:3467": "param pūrvoktād anyat prakṛtipuruṣāntargatam eva sattvādiguṇaviṣayaṃ jñānaṃ bhūyaḥ pravakṣyāmi",
    "GSP33ramgbhpu:3468": "tac ca jñānaṃ sarveṣāṃ prakṛtipuruṣaviṣayajñānānām uttamam /",
    "GSP33ramgbhpu:3469": "yaj jñānaṃ jñātvā sarve munayas tan mananaśīlāḥ itaḥ saṃsārabandhāt parāṃ siddhiṃ gatāḥ parāṃ pariśuddhātmasvarūpaprāptirūpāṃ siddhim avāptāḥ // BhGR_14.1 //",
    "GSP33ramgbhpu:3470": "punar api taj jñānaṃ phalena viśinaṣṭi idaṃ jñānam upāśritya mama sādharmyam āgatāḥ |",
    "GSP33ramgbhpu:3471": "sarge 'pi nopajāyante pralaye na vyathanti ca || BhG_14.2 ||",
    "GSP33ramgbhpu:3472_0": "idam vakṣyamāṇaṃ jñānam upaśritya mama sādharmyam āgatāḥ matsāmyaṃ prāptāḥ, sarge 'pi nopajāyante na sṛjikarmatāṃ bhajante;",
    "GSP33ramgbhpu:3472_1": "pralaye na vyathanti ca na ca saṃhṛtikarmatām // BhGR_14.2 //",
    "GSP33ramgbhpu:3473": "atha prākṛtānāṃ guṇānāṃ bandhahetutāprakāraṃ vaktuṃ sarvasya bhūtajātasya prakṛtipuruṣasaṃsargajatvaṃ “yāvat saṃjāyate kiñcit” ity anenoktaṃ bhagavatā svenaiva kṛtam ity āha",
    "GSP33ramgbhpu:3474": "mama yonir mahadbrahma tasmin garbhaṃ dadhāmy aham |",
    "GSP33ramgbhpu:3475": "saṃbhavas sarvabhūtānāṃ tato bhavati bhārata || BhG_14.3 ||",
    "GSP33ramgbhpu:3476": "kṛtsnasya jagato yonibhūtaṃ mama mahadbrahma yat, tasmin garbhaṃ dadhāmy",
    "GSP33ramgbhpu:3477": "aham; “bhūmir āpo 'nalo vāyuḥ khaṃ mano buddhir eva ca /",
    "GSP33ramgbhpu:3478": "ahaṅkāra itīyaṃ me bhinnā prakṛtir aṣṭadhā // apareyam” iti nirdiṣṭā acetanaprakṛtiḥ",
    "GSP33ramgbhpu:3479": "mahadahaṅkārādivikārāṇāṃ kāraṇatayā mahadbrahmety ucyate /",
    "GSP33ramgbhpu:3480": "śrutāv api kvacit prakṛtir api brahmeti nirdiśyate, “yas sarvajñas sarvavid yasya",
    "GSP33ramgbhpu:3481": "jñānamayaṃ tapaḥ /",
    "GSP33ramgbhpu:3482": "tasmād etad brahma nāma rūpam annaṃ ca jāyate” iti;",
    "GSP33ramgbhpu:3483": "“itas tv anyāṃ prakṛtiṃ viddhi me parām /",
    "GSP33ramgbhpu:3484": "jīvabhūtām” iti cetanapuñjarūpā yā parā prakṛtir nirdiṣṭā, seha sakalaprāṇibījatayā garbhaśabdenocyate",
    "GSP33ramgbhpu:3485": "tasmin acetane yonibhūte mahati brahmaṇi cetanapuñjarūpaṃ garbhaṃ dadhāmi;",
    "GSP33ramgbhpu:3486": "acetanaprakṛtyā bhogakṣetrabhūtayā bhoktṛvargapuñjabhūtāṃ cetanaprakṛtiṃ saṃyojayāmītyarthaḥ",
    "GSP33ramgbhpu:3487": "tataḥ tasmāt prakṛtidvayasaṃyogān matsaṃkalpakṛtāt sarvabhūtānāṃ brahmādistambaparyantānāṃ saṃbhavo bhavati // BhGR_14.3 //",
    "GSP33ramgbhpu:3488": "kāryāvastho 'pi cidacitprakṛtisaṃsargo mayaiva kṛta ity āha",
    "GSP33ramgbhpu:3489": "sarvayoniṣu kaunteya mūrtayaḥ saṃbhavanti yāḥ |",
    "GSP33ramgbhpu:3490": "tāsāṃ brahma mahad yonir ahaṃ bījapradaḥ pitā || BhG_14.4 ||",
    "GSP33ramgbhpu:3491": "sarvāsu devagandharvayakṣarākṣasamanuṣyapaśumṛgapakṣisarīsṛpādiṣu yoniṣu tattanmūrtayo yāḥ saṃbhavanti jāyante, tāsāṃ brahma mahad yoniḥ kāraṇam;",
    "GSP33ramgbhpu:3492": "mayā saṃyojitacetanavargā mahadādiviśeṣāntāvasthā prakṛtiḥ kāraṇam ityarthaḥ /",
    "GSP33ramgbhpu:3493_0": "ahaṃ bījapradaḥ pitā tatra tatra ca tattatkarmānuguṇyena cetanavargasya saṃyojakaś cāham ityarthaḥ evaṃ sargādau prācīnakarmavaśād",
    "GSP33ramgbhpu:3493_1": "acitsaṃsargeṇa devādiyoniṣu jātānāṃ punaḥ punar devādibhāvena janmahetum āha sattvaṃ rajas tama iti guṇāḥ prakṛtisaṃbhavāḥ |",
    "GSP33ramgbhpu:3494": "nibadhnanti mahābāho dehe dehinam avyayam || BhG_14.5 ||",
    "GSP33ramgbhpu:3495_0": "sattvarajastamāṃsi trayo guṇāḥ prakṛteḥ svarūpānubandhinaḥ svabhāvaviśeṣāḥ prakāśādikāryaikanirūpaṇīyāḥ prakṛtyavasthāyām",
    "GSP33ramgbhpu:3495_1": "anudbhūtāḥ tadvikāreṣu mahadādiṣu udbhūtāḥ mahadādiviśeṣāntair ārabdhadevamanuṣyādidehasaṃbandhinam enaṃ dehinam, avyayam",
    "GSP33ramgbhpu:3495_2": "svato guṇasaṃbandhānarhaṃ dehe vartamānaṃ nibadhnanti, dehe vartamānatvopādhinā nibadhnantītyarthaḥ // BhGR_14.5 //",
    "GSP33ramgbhpu:3496": "sattvarajastamasām ākāraṃ bandhanaprakāraṃ cāha tatra sattvaṃ nirmalatvāt prakāśakam anāmayam",
    "GSP33ramgbhpu:3497": "sukhasaṅgena badhnāti jñānasaṅgena cānagha || BhG_14.6 ||",
    "GSP33ramgbhpu:3498": "tatra sattvarajastamas tu sattvasya svarūpam īdṛśam nirmalatvāt",
    "GSP33ramgbhpu:3499": "prakāśakam; prakāśasukhāvaraṇasvabhāvarahitatā nirmalatvam;",
    "GSP33ramgbhpu:3500": "prakāśasukhajananaikāntasvabhāvatayā prakāśasukhahetubhūtam ityarthaḥ /",
    "GSP33ramgbhpu:3501": "prakāśaḥ vastuyāthātmyāvabodhaḥ /",
    "GSP33ramgbhpu:3502": "anāmayam āmayākhyaṃ kāryaṃ na vidyata ity anāmayam; arogatāhetur ityarthaḥ /",
    "GSP33ramgbhpu:3503_0": "eṣa sattvākhyo guṇo dehinam enaṃ sukhasaṅgena jñānasaṅgena ca badhnāti puruṣasya sukhasaṅgaṃ jñānasaṅgaṃ ca janayatītyarthaḥ /",
    "GSP33ramgbhpu:3503_1": "jñānasukhayos saṅge hi jāte tatsādhaneṣu laukikavaidikeṣu pravartate; tataś ca tatphalānubhavasādhanabhūtāsu yoniṣu jāyata",
    "GSP33ramgbhpu:3503_2": "iti sattvaṃ sukhajñānasaṅgadvāreṇa puruṣaṃ badhnāti /",
    "GSP33ramgbhpu:3504": "jñānasukhajananaṃ punar api tayos saṅgajananaṃ ca sattvam ity uktaṃ bhavati // BhGR_14.6 //",
    "GSP33ramgbhpu:3505": "rajo rāgātmakaṃ viddhi tṛṣṇāsaṅgasamudbhavam |",
    "GSP33ramgbhpu:3506": "tan nibadhnāti kaunteya karmasaṅgena dehinam || BhG_14.7 ||",
    "GSP33ramgbhpu:3507": "rajo rāgātmakam rāgahetubhūtam /",
    "GSP33ramgbhpu:3508": "rāgaḥ yoṣitpuruṣayor anyānyaspṛhā /",
    "GSP33ramgbhpu:3509": "tṛṇāsaṅgasamudbhavam tṛṣṇāsaṅgayor udbhavasthānam tṛṣṇāsaṅgahetubhūtam ityarthaḥ /",
    "GSP33ramgbhpu:3510": "tṛṣṇā śabdādisarvaviṣayaspṛhā; saṅgaḥ putramitrādiṣu saṃbandhiṣu saṃśleṣaspṛhā /",
    "GSP33ramgbhpu:3511": "tad rajaḥ dehinaṃ karmasu kriyāsu spṛhājananadvāreṇa nibadhnāti; kriyāsu hi spṛhayā yāḥ kriyā ārabhate dehī,",
    "GSP33ramgbhpu:3512": "tāś ca puṇyapāparūpā iti tatphalānubhavasādhanabhūtāsu yoniṣu janmahetavo bhavanti /",
    "GSP33ramgbhpu:3513": "ataḥ karmasaṅgadvāreṇa rajo dehinaṃ nibadhnāti /",
    "GSP33ramgbhpu:3514": "tad evaṃ rajo rāgatṛṣṇāsaṅgahetuḥ karmasaṅgahetuś cety uktaṃ bhavati // BhGR_14.7 //",
    "GSP33ramgbhpu:3515": "tamas tv ajñānajaṃ viddhi mohanaṃ sarvadehinām |",
    "GSP33ramgbhpu:3516": "pramādālasyanidrābhis tan nibadhnāti bhārata || BhG_14.8 ||",
    "GSP33ramgbhpu:3517": "jñānād anyad iha ajñānam abhipretam /",
    "GSP33ramgbhpu:3518": "jñānaṃ vastuyathātmyāvabodhaḥ;",
    "GSP33ramgbhpu:3519": "tasmād anyat tadviparyayajñānam /",
    "GSP33ramgbhpu:3520": "tamas tu vastuyāthātmyaviaparītaviṣayajñānajam /",
    "GSP33ramgbhpu:3521": "mohanaṃ sarvadehinām /",
    "GSP33ramgbhpu:3522": "moho",
    "GSP33ramgbhpu:3523": "viparyayajñānam; viparyayajñānahetur ityarthaḥ /",
    "GSP33ramgbhpu:3524": "tat tamaḥ pramādālasyanidrāhetutayā taddvāreṇa dehinaṃ nibadhnāti /",
    "GSP33ramgbhpu:3525": "pramādaḥ kartavyāt karmaṇo 'nyatra pravṛttihetubhūtam anavadhānam /",
    "GSP33ramgbhpu:3526": "ālasyam karmasv anārambhasvabhāvaḥ; stabdhateti yāvat /",
    "GSP33ramgbhpu:3527": "puruṣasyendriyapravartanaśrāntyā sarvendriyapravartanoparatir nidrā; tatra bāhyendriyapravartanoparamaḥ svapnaḥ; manaso 'py uparatiḥ suṣuptiḥ // BhGR_14.8 //",
    "GSP33ramgbhpu:3528": "sattvādīnāṃ bandhadvārabhūteṣu pradhānāny āha sattvaṃ sukhe sañjayati rajaḥ karmaṇi bhārata",
    "GSP33ramgbhpu:3529": "jñānam āvṛtya tu tamaḥ pramāde sañjayaty uta || BhG_14.9 ||",
    "GSP33ramgbhpu:3530": "sattvaṃ sukhasaṅgapradhānam; rajaḥ karmasaṅgapradhānam; tamas tu vastuyāthātmyajñānam āvṛtya",
    "GSP33ramgbhpu:3531": "kartavyaviparītapravṛttisaṅgapradhānam // BhGR_14.9 //",
    "GSP33ramgbhpu:3532": "dehākārapariṇatāyāḥ prakṛteḥ svarūpānubandhinaḥ sattvādayo guṇāḥ; te ca svarūpānubandhitvena sarvadā sarve vartante iti parasparaviruddhaṃ kāryaṃ kathaṃ janayantīty atra āha",
    "GSP33ramgbhpu:3533": "rajas tamaś cābhibhūya sattvaṃ bhavati bhārata |",
    "GSP33ramgbhpu:3534": "rajaḥ sattvaṃ tamaś caiva tamaḥ sattvaṃ rajas tathā || BhG_14.10 ||",
    "GSP33ramgbhpu:3535": "yady api sattvādyas trayaḥ prakṛtisaṃsṛṣṭātmasvarūpānubandhinaḥ, tathāpi prācīnakarmavaśād dehāpy āyanabhūtāhāravaiṣamyāc ca sattvādayaḥ",
    "GSP33ramgbhpu:3536": "parasparasamudbhavābhibhavarūpeṇa vartante /",
    "GSP33ramgbhpu:3537": "rajastamasī kadācid abhibhūya sattvam udriktaṃ vartate; tathā tamassattve abhibhūya rajaḥ",
    "GSP33ramgbhpu:3538": "kadācic ca rajassattve abhibhūya tamaḥ // BhGR_14.10 //",
    "GSP33ramgbhpu:3539": "tac ca kāryopalabhyaivāvagacched ity āha sarvadvāreṣu dehe 'smin prakāśa upajāyate /",
    "GSP33ramgbhpu:3540": "jñānaṃ yadā tadā vidyād vivṛddhaṃ sattvam ity uta || BhG%_14.11/",
    "GSP33ramgbhpu:3541": "sarveṣu cakṣurādiṣu jñānadvāreṣu yadā vastuyāthātmyaprakāśe jñānam",
    "GSP33ramgbhpu:3542": "upajāyate, tadā tasmin dehe sattvaṃ pravṛddham iti vidyāt // BhGR_14.11 //",
    "GSP33ramgbhpu:3543": "lobhaḥ pravṛttir ārambhaḥ karmaṇām aśamaḥ spṛhā /",
    "GSP33ramgbhpu:3544": "rajasy etāni jāyante vivṛddhe bharatarṣabha // BhGR_14.12 //",
    "GSP33ramgbhpu:3545": "lobhaḥ svakīyadravyasyātyāgaśīlatā; pravṛttiḥ prayojanam anuddiśyāpi",
    "GSP33ramgbhpu:3546": "calanasvabhāvātā; ārambhaḥ karmaṇām phalasādhanabhūtānāṃ karmaṇām",
    "GSP33ramgbhpu:3547": "ārambhaḥ; aśamaḥ indriyānuratiḥ; spṛhā viṣayecchā /",
    "GSP33ramgbhpu:3548": "etāni rajasi pravṛddhe jāyante /",
    "GSP33ramgbhpu:3549": "yadā lobhādayo vartante, tadā rajaḥ pravṛddham iti vidyād ityarthaḥ // BhGR_14.12 //",
    "GSP33ramgbhpu:3550": "aprakāśo 'pravṛttiś ca pramādo moha eva ca /",
    "GSP33ramgbhpu:3551": "tamasy etāni jāyante vivṛddhe kurunandana // BhGR_14.13 //",
    "GSP33ramgbhpu:3552": "aprakāśaḥ jñānānudayaḥ; apravṛttiś ca stabdhatā; pramādaḥ akāryapravṛttiphalam anavadhānam; mohaḥ viparītajñānam /",
    "GSP33ramgbhpu:3553": "etāni tamasi pravṛddhe jāyante /",
    "GSP33ramgbhpu:3554": "etais tamaḥ pravṛddham iti vidyāt // BhGR_14.13 //",
    "GSP33ramgbhpu:3555": "yadā sattve pravṛddhe tu pralayaṃ yāti dehabhṛt /",
    "GSP33ramgbhpu:3556": "tadottamavidāṃ lokān amalān pratipadyate // BhGR_14.14 //",
    "GSP33ramgbhpu:3557_0": "yadā sattvaṃ pravṛddhaṃ tadā, sattve pravṛddhe dehabhṛt pralayaṃ maraṇaṃ yāti cet, uttamavidām uttamatattvavidām ātmayāthātmyavidām",
    "GSP33ramgbhpu:3557_1": "lokān samūhān amalān malarahitān ajñānarahitān, pratipadyate prāpnoti /",
    "GSP33ramgbhpu:3558": "sattve pravṛddhe tu mṛtaḥ ātmavidāṃ kuleṣu janitvā ātmayāthātmyajñānasādhaneṣu puṇyakarmasv adhikarotīty uktaṃ bhavati // BhGR_14.14 //",
    "GSP33ramgbhpu:3559": "rajasi pralayaṃ gatvā karmasaṅgiṣu jāyate /",
    "GSP33ramgbhpu:3560": "rajasi pravṛddhe maraṇaṃ prāpya phalārthaṃ karma kurvatāṃ kuleṣu jāyate;",
    "GSP33ramgbhpu:3561": "tatra janitvā svargādiphalasādhanakarmasv adhikarotītyarthaḥ //",
    "GSP33ramgbhpu:3562": "tathā pralīnas tamasi mūḍhayoniṣu jāyate // BhGR_14.15 //",
    "GSP33ramgbhpu:3563": "tathā tamasi pravṛddhe mṛtā mūḍhayoniṣu śvasūkarādiyoniṣu jāyate /",
    "GSP33ramgbhpu:3564": "sakalapuruṣārthārambhānarho jāyata ityarthaḥ // BhGR_14.15 //",
    "GSP33ramgbhpu:3565": "karmaṇaḥ sukṛtasyāhuḥ sāttvikaṃ nirmalaṃ phalam /",
    "GSP33ramgbhpu:3566": "rajasas tu phalaṃ duḥkham ajñānaṃ tamasaḥ phalam // BhGR_14.16 //",
    "GSP33ramgbhpu:3567_0": "evaṃ sattvapravṛddhau maraṇam upagamyātmavidāṃ kule jātenānuṣṭhitasya sukṛtasya phalābhisandhirahitasya madārādhanarūpasya",
    "GSP33ramgbhpu:3567_1": "karmaṇaḥ phalaṃ punar api tato 'dhikasattvajanitaṃ nirmalaṃ duḥkhagandharahitaṃ bhavatīty āhuḥ sattvaguṇapariṇāmavidaḥ /",
    "GSP33ramgbhpu:3568_0": "antyakālapravṛddhasya rajasas tu phalaṃ phalasādhanakarmasaṅgikulajanmaphalābhisandhipūrvakakarmārambhatatphalānubhavapunarjanmarajovṛddhiphalābhisandhipūrvaka",
    "GSP33ramgbhpu:3568_1": "karmārambhaparamparārūpaṃ sāṃsārikaduḥkhaprāyam evety āhuḥ tadguṇayāthātmyavidaḥ /",
    "GSP33ramgbhpu:3569": "ajñānaṃ tamasaḥ phalam evam antyakālapravṛddhasya tamasaḥ phalam ajñānaparamparārūpam // BhGR_14.16",
    "GSP33ramgbhpu:3570": "tad adhikasattvādijanitaṃ nirmalādiphalaṃ kim ity atrāha sattvāt saṃjāyate jñānaṃ rajaso lobha eva ca /",
    "GSP33ramgbhpu:3571": "pramādamohau tamaso bhavato 'jñānam eva ca // BhGR_14.17 //",
    "GSP33ramgbhpu:3572": "evaṃ paramparayā jātād adhikasattvād ātmayāthātmyāparokṣyarūpaṃ jñānaṃ jāyate /",
    "GSP33ramgbhpu:3573": "tathā pravṛddhād rajasaḥ svargādiphalalobho jāyate /",
    "GSP33ramgbhpu:3574": "tathā pravṛddhāc ca tamasaḥ pramādaḥ anavadhānanimittā asatkarmaṇi pravṛttiḥ;",
    "GSP33ramgbhpu:3575": "tataś ca mohaḥ viparītajñānam; tataś cādhikataraṃ tamaḥ; tataś cājñānam jñānābhāvaḥ // ūrdhvaṃ gacchanti sattvasthā madhye tiṣṭhanti rājasāḥ /",
    "GSP33ramgbhpu:3576": "jaghanyaguṇavṛttisthā adho gacchanti tāmasāḥ // BhGR_14.18 //",
    "GSP33ramgbhpu:3577": "evam uktena prakāreṇa sattvasthā ūrdhvaṃ gacchanti krameṇa saṃsārabandhān mokṣaṃ gacchanti",
    "GSP33ramgbhpu:3578": "rajasaḥ svargādiphalalobhakaratvād rājasāḥ phalasādhanabhutaṃ karmānuṣṭhāya tatphalam anubhūya punar api janitvā tad eva karmānutiṣṭhantīti madhye tiṣṭhanti /",
    "GSP33ramgbhpu:3579": "punarāvṛttirūpatayā duḥkhaprāyam eva tat /",
    "GSP33ramgbhpu:3580": "tāmasās tu jaghanyaguṇavṛttisthā uttarottaranikṛṣṭatamoguṇavṛttiṣu sthitā adho gacchanti antyatvam,",
    "GSP33ramgbhpu:3581": "tiryaktvam, tataḥ krimikīṭādijanma, sthāvaratvam, tato 'pi gulmalatātvam,",
    "GSP33ramgbhpu:3582": "tataś ca śilākāṣṭhaloṣṭatṛṇāditvaṃ gacchantītyarthaḥ // BhGR_14.18 //",
    "GSP33ramgbhpu:3583": "āhāraviśeṣaiḥ phalābhisandhirahitasukṛtaviśeṣaiś ca paramparayā pravardhitasattvānāṃ guṇātyayadvāreṇa ūrdhvagamanaprakāram āha nānyaṃ guṇebhyaḥ kartāraṃ yadā draṣṭānupaśyati /",
    "GSP33ramgbhpu:3584": "guṇebhyaś ca paraṃ vetti madbhāvaṃ so 'dhigacchati // BhGR_14.19 //",
    "GSP33ramgbhpu:3585_0": "evaṃ sāttvikāhārasevayā phalābhisandhirahitabhagavadārādhanarūpakarmānuṣṭhānaiś ca rajastamasī sarvātmanābhibhūya utkṛṣṭasattvaniṣṭho",
    "GSP33ramgbhpu:3585_1": "yadāyaṃ guṇebhyo 'nyaṃ kartāraṃ nānupaśyati guṇā eva svānuguṇapravṛttiṣu kartāra iti paśyati; guṇebhyaś ca paraṃ vetti kartṛbhyo",
    "GSP33ramgbhpu:3585_2": "guṇebhyaś ca param anyam ātmānam akartāraṃ vetti sa madbhāvam adhigacchati mama yo bhāvas tam adhigacchati etad uktaṃ bhavati",
    "GSP33ramgbhpu:3585_3": "“ātmanaḥ svataḥ pariśuddhasvabhāvasya pūrvapūrvakarmamūlaguṇasaṅganimittaṃ vividhakarmasu kartṛtvam; ātmā svatas tv akartā",
    "GSP33ramgbhpu:3585_4": "aparicchinnajñānaikākāraḥ” ity evam ātmānaṃ yadā paśyati, tadā madbhāvam adhigacchatīti // BhGR_14.19 //",
    "GSP33ramgbhpu:3586": "kartṛbhyo guṇebhyo 'nyam akartāram ātmānaṃ paśyan bhagavadbhāvam adhigacchatīty uktam; sa bhagavadbhāvaḥ kīdṛśa ity ata āha",
    "GSP33ramgbhpu:3587": "guṇān etān atītya trīn dehī dehasamudbhavān /",
    "GSP33ramgbhpu:3588": "janmamṛtyujarāduḥkhair vimukto 'mṛtam aśnute // BhGR_14.20 //",
    "GSP33ramgbhpu:3589": "ayaṃ dehī dehasamudbhavān dehākārapariṇataprakṛtisamudbhavān etān sattvādīn trīn guṇān atītya tebhyo 'nyaṃ jñānaikākāram ātmānaṃ paśyan",
    "GSP33ramgbhpu:3590": "janmamṛtyujarāduhkhair vimuktaḥ amṛtam ātmānam anubhavati /",
    "GSP33ramgbhpu:3591": "eṣa madbhāva ityarthaḥ // BhGR_14.20 //",
    "GSP33ramgbhpu:3592": "atha guṇātītasya svarūpasūcanācāraprakāraṃ guṇātyayahetuṃ ca pṛcchan arjuna uvāca arjuna uvāca kair liṅgais triguṇān etān atīto bhavati prabho /",
    "GSP33ramgbhpu:3593": "kim ācāraḥ kathaṃ caitāṃs trīn guṇān ativartate // BhGR_14.21 //",
    "GSP33ramgbhpu:3594": "sattvādīn trīn guṇān etān atītaḥ kair liṅgaiḥ kair lakṣaṇaiḥ upalakṣito",
    "GSP33ramgbhpu:3595": "bhavati? kim ācāraḥ kenācāreṇa yukto 'sau? asya svarūpāvagatiliṅgabhūtācāraḥ kīdṛśa ityarthaḥ",
    "GSP33ramgbhpu:3596": "kathaṃ caitān kenopāyena sattvādīṃs trīn guṇān ativartate? // BhGR_14.21 //",
    "GSP33ramgbhpu:3597": "śrībhagavān uvāca prakāśaṃ ca pravṛttiṃ ca moham eva ca pāṇḍava /",
    "GSP33ramgbhpu:3598": "na dveṣṭi saṃpravṛttāni na nivṛttāni kāṅkṣati // BhGR_14.22 //",
    "GSP33ramgbhpu:3599": "ātmavyatirikteṣu vastvaniṣṭeṣu saṃpravṛttāni sattvarajastamasāṃ kāryāṇi prakāśapravṛttimohākhyāni yo na dveṣṭi, tathā ātmavyatirikteṣv iṣṭeṣu",
    "GSP33ramgbhpu:3600": "vastuṣu tāny eva nivṛttāni na kāṅkṣati // BhGR_14.22 //",
    "GSP33ramgbhpu:3601": "udāsīnavad āsīno guṇair yo na vicālyate /",
    "GSP33ramgbhpu:3602": "guṇā vartanta ity eva yo 'vatiṣṭhati neṅgate // BhGR_14.23 //",
    "GSP33ramgbhpu:3603": "udāsīnavad āsīnaḥ guṇavyatiriktātmāvalokanatṛptyā anyatrodāsīnavad āsīnaḥ,",
    "GSP33ramgbhpu:3604": "guṇair dveṣākāṅkṣādvāreṇe yo na vicālyate guṇāḥ sveṣu kāryeṣu prakāśādiṣu vartanta ity anusandhāya yas tūṣṇīm avatiṣṭhate /",
    "GSP33ramgbhpu:3605": "neṅgate na guṇakāryānuguṇaṃ ceṣṭate // BhGR_14.23 //",
    "GSP33ramgbhpu:3606": "samaduḥkhasukhaḥ svasthaḥ samaloṣṭāśmakāñcanaḥ /",
    "GSP33ramgbhpu:3607": "tulyapriyāpriyo dhīras tulyanindātmasaṃstutiḥ // BhGR_14.24 //",
    "GSP33ramgbhpu:3608": "mānāvamānayos tulyas tulyo mitrāripakṣayoḥ /",
    "GSP33ramgbhpu:3609": "sarvārambhaparityāgī guṇātītaḥ sa ucyate // BhGR_14.25 //",
    "GSP33ramgbhpu:3610": "samaduḥkhasukhaḥ sukhaduḥkhayos samacittaḥ, svasthaḥ svasmin sthitaḥ /",
    "GSP33ramgbhpu:3611": "svātmaikapriyatvena tadvyatiriktaputrādijanmamaraṇādisukhaduḥkhayos samacitta ityarthaḥ /",
    "GSP33ramgbhpu:3612": "tata eva samaloṣṭāśmakāñcanaḥ /",
    "GSP33ramgbhpu:3613": "tata eva tulyapriyāpriyaḥ tulyapriyāpriyaviṣayaḥ /",
    "GSP33ramgbhpu:3614": "dhīraḥ prakṛtyātmavivekakuśalaḥ /",
    "GSP33ramgbhpu:3615": "tata eva tulyanindātmasaṃstutiḥ ātmani manuṣyādyabhimānakṛtaguṇāguṇanimittastutinindayoḥ svāsaṃbandhānusandhānena tulyacittaḥ /",
    "GSP33ramgbhpu:3616": "tatprayuktamānāvamānayoḥ tatprayuktamitrāripakṣayor api svasaṃbandhābhāvād eva tulyacittaḥ",
    "GSP33ramgbhpu:3617": "tathā dehitvaprayuktasarvārambhaparityāgī /",
    "GSP33ramgbhpu:3618": "ya evaṃbhūtaḥ, sa guṇātīta ucyate //",
    "GSP33ramgbhpu:3619": "athaivaṃrūpaguṇātyaye pradhānahetum āha māṃ ca yo 'vyabhicāreṇa bhaktiyogena sevate /",
    "GSP33ramgbhpu:3620": "sa guṇān samatītyaitān brahmabhūyāya kalpate // BhGR_14.26 //",
    "GSP33ramgbhpu:3621": "“nānyaṃ guṇebhyaḥ kartāram” ityādinoktena prakṛtyātmavivekānusandhānamātreṇa na guṇātyayaḥ",
    "GSP33ramgbhpu:3622": "tasyānādikālapravṛttiviparītavāsanābādhyatvasaṃbhavāt /",
    "GSP33ramgbhpu:3623": "mām satyasaṅkalpaṃ paramakāruṇikam āśritavātsalyajaladhim, avyabhicārena aikāntyaviśiṣṭena bhaktiyogena ca yaḥ sevate, sa etān sattvādīn guṇān duratyayān atītya",
    "GSP33ramgbhpu:3624": "brahmabhūyāya brahmatvāya kalpate; brahmabhāvayogyo bhavati /",
    "GSP33ramgbhpu:3625": "yathāvasthitam ātmānam amṛtam avyayaṃ prāpnotītyarthaḥ // BhGR_14.26 //",
    "GSP33ramgbhpu:3626": "brahmaṇo hi pratiṣṭhāham amṛtasyāvyayasya ca /",
    "GSP33ramgbhpu:3627": "śāśvatasya ca dharmasya sukhasyaikāntikasya ca // BhGR_14.27 //",
    "GSP33ramgbhpu:3628": "hiśabdo hetau; yasmād aham avyabhicāribhaktiyogena sevito 'mṛtasyāvyayasya",
    "GSP33ramgbhpu:3629": "ca brahmaṇaḥ pratiṣṭhā, tathā śāśvatasya ca dharmasya",
    "GSP33ramgbhpu:3630": "atiśayitanityāiśvaryasya; eikāntikasya ca sukhasya “vāsudevaḥ sarvam”",
    "GSP33ramgbhpu:3631": "ityādinā nirdiṣṭasya jñāninaḥ prāpyasya sukhasyetyarthaḥ /",
    "GSP33ramgbhpu:3632": "yady api śāśvatadharmaśabdaḥ prāpakavacanaḥ, tathāpi pūrvottarayoḥ prāpyarūpatvena",
    "GSP33ramgbhpu:3633": "tatsāhacaryādayam api prāpyalakṣakaḥ /",
    "GSP33ramgbhpu:3634": "etad uktaṃ bhavati pūrvatra “daivī",
    "GSP33ramgbhpu:3635": "hy eṣā guṇamayī mama māyā duratyayā /",
    "GSP33ramgbhpu:3636_0": "mām eva ye prapadyante” ity ārabhya guṇātyayasya tatpūrvakākṣarair bhagavatprāptīnāṃ ca bhagavatprapattyekopāyatāyāḥ pratipāditatvād",
    "GSP33ramgbhpu:3636_1": "ekāntabhagavatprapattyekopāyo guṇātyayaḥ tatpūrvakabrahmabhāvaś ceti // BhGR_14.27 //",
    "GSP33ramgbhpu:3637": "******************** ADHYAYA 15 ********************",
    "GSP33ramgbhpu:3638_0": "kṣetrādhyāye kṣetrakṣetrajñabhūtayoḥ prakṛtipuruṣayoḥ svarūpaṃ viśodhya viśuddhasyāparicchinnajñānaikākārasyaiva puruṣasya",
    "GSP33ramgbhpu:3638_1": "prākṛtaguṇasaṅgapravāhanimitto devādyākārapariṇataprakṛtisaṃbandho 'nādir",
    "GSP33ramgbhpu:3639": "ity uktam /",
    "GSP33ramgbhpu:3640_0": "anantare cādhyāye puruṣasya kāryakāraṇobhayāvasthaprakṛtisaṃbandho guṇasaṅgamūlo bhagavataiva kṛta ity uktvā guṇasaṅgaprakāraṃ",
    "GSP33ramgbhpu:3640_1": "savistaraṃ pratipādya guṇasaṅganivṛttipūrvakātmayāthātmyāvāptiś ca bhagavadbhaktimūlety uktam /",
    "GSP33ramgbhpu:3641": "idānīṃ bhajanīyasya bhagavataḥ kṣarākṣarātmakabaddhamuktavibhūtimattām,",
    "GSP33ramgbhpu:3642": "vibhūtibhūtāt kṣarākṣarapuruṣadvayān nikhilaheyapratyanīkakalyāṇaiktānatayā atyantotkarṣeṇa visajātīyasya bhagavataḥ puruṣottamatvaṃ ca vaktum ārabhate /",
    "GSP33ramgbhpu:3643_0": "tatra tāvad asaṅgarūpaśastracchinnabandhām akṣarākhyavibhūtiṃ vaktuṃ chedyarūpabandhākāreṇa vitatam acitpariṇāmaviśeṣam aśvatthavṛkṣākāram",
    "GSP33ramgbhpu:3643_1": "kalpayan śrībhagavān uvāca ūrdhvamūlam adhaśśākham aśvatthaṃ prāhur avyayam |",
    "GSP33ramgbhpu:3644": "chandāṃsi yasya parṇāni yas taṃ veda sa vedavit || BhG_15.1 ||",
    "GSP33ramgbhpu:3645": "yaṃ saṃsārākhyam aśvatham ūrdhvamūlam adhaś śākham avyayaṃ prāhuḥ śrutayaḥ, “ūrdhvamūlo 'vākchākha eṣo 'śvatthas sanātanaḥ”, “ūrdhvamūlam",
    "GSP33ramgbhpu:3646": "avākchākhaṃ vṛkṣaṃ yo veda saṃprti” ityādyāḥ /",
    "GSP33ramgbhpu:3647": "saptalokopariniviṣṭacaturmukhāditvena tasyordhvamūlatvam /",
    "GSP33ramgbhpu:3648": "pṛthivīnivāsisakalanarapaśumṛgakrimikīṭapataṅgasthāvarāntatayā adhaś śākhatvam /",
    "GSP33ramgbhpu:3649": "asaṅgahetubhūtād a samyagjñanodayāt pravāharūpeṇācchedyatvenāvyayatvam /",
    "GSP33ramgbhpu:3650": "yasya cāśvatthasya chandāṃsi parṇāny āhuḥ /",
    "GSP33ramgbhpu:3651": "chandāṃsi śrutayaḥ, “vāyavyaṃ śvetam ālabheta bhūtikāmaḥ”,",
    "GSP33ramgbhpu:3652": "“aindrāgnam ekādaśa kapālaṃ nirvapet prajākāmaḥ” ityādiśrutipratipāditaiḥ kāmyakarmabhir vardhate 'yaṃ saṃsāravṛkṣa iti chandāṃsy evāsya parṇāni /",
    "GSP33ramgbhpu:3653": "parṇair hi vṛkṣo vardhate /",
    "GSP33ramgbhpu:3654": "yas tam evaṃbhūtam aśvatthaṃ veda, sa vedavit /",
    "GSP33ramgbhpu:3655": "vedo hi saṃsāravṛkṣacchedopāyaṃ vadati; chedyavṛkṣasvarūpajñānaṃ chedanopāyajñanopayogīti vedavid ity ucyate // BhGR_15.1 //",
    "GSP33ramgbhpu:3656": "adhaś cordhvaṃ ca prasṛtās tasya śākhā guṇapravṛddhā viṣayapravālāḥ |",
    "GSP33ramgbhpu:3657": "tasya manuṣyādiśākhasya vṛkṣasya tattatkarmakṛtā aparāś ca adhaḥ śākhāḥ punar api manuṣyapaśvādirūpeṇa prasṛtā bhavanti; ūrdhvaṃ ca gandharvayakṣadevādirūpeṇa prasṛtā bhavanti /",
    "GSP33ramgbhpu:3658": "tāś ca guṇapravṛddhāḥ guṇaiḥ sattvādibhiḥ pravṛddhāḥ, viṣayapravālāḥ śabdādiviṣayapallavāḥ",
    "GSP33ramgbhpu:3659": "katham ity atrāha adhaś ca mūlāny anusaṃtatāni karmānubandhīni manuṣyaloke || BhG_15.2 ||",
    "GSP33ramgbhpu:3660": "brahmalokamūlasyāsya vṛkṣasya manuṣyāgrasya, adho manuṣyaloke mūlāny",
    "GSP33ramgbhpu:3661": "anusantatāni; tāni ca karmānubandhīni karmāṇy evānubandhīni mūlāni adho manuṣyaloke ca bhavantītyarthaḥ",
    "GSP33ramgbhpu:3662": "manuṣyatvāvasthāyāṃ kṛtair hi karmabhiḥ adho manuṣyapaśvādayaḥ, ūrdhvaṃ ca devādayo bhavanti na rūpam asyeha tathopalabhyate nānto na cādir na ca saṃpratiṣṭhā |",
    "GSP33ramgbhpu:3663_0": "asya vṛkṣasya caturmukhāditvenordhvamūlatvam, tatsantānaparamparayā manuṣyāgratvenādhaś śākhatvam, manuṣyatve kṛtaiḥ karmabhir",
    "GSP33ramgbhpu:3663_1": "mūlabhūtaiḥ punar apy adhaś cordhvaṃ ca prasṛtaśākhatvam iti yathedaṃ rūpaṃ nirdiṣṭam,",
    "GSP33ramgbhpu:3664": "na tathā saṃsāribhir upalabhyate /",
    "GSP33ramgbhpu:3665": "manuṣyo 'haṃ devadattasya putro yajñadattasya pitā tadanurūpaprigrahaś cety etāvanmātram upalabhyate /",
    "GSP33ramgbhpu:3666": "tathā asya vṛkṣasya antaḥ vināśo 'pi guṇamayabhogeṣv asaṅgakṛta iti",
    "GSP33ramgbhpu:3667": "nopalabhyate /",
    "GSP33ramgbhpu:3668": "tathā asya guṇasaṅga evādir iti nopalabhyate /",
    "GSP33ramgbhpu:3669": "tasya pratiṣṭhā ca anātmani ātmābhimānarūpam ajñānam iti nopalabhyate;",
    "GSP33ramgbhpu:3670": "pratitiṣṭhaty asminn+eveti hy ajñānam evāsya pratiṣṭhā // BhGR_15.2 //",
    "GSP33ramgbhpu:3671": "aśvattham enaṃ suvirūḍhamūlam asaṅgaśastreṇa dṛḍhena chitvā || BhG_15.3 ||",
    "GSP33ramgbhpu:3672": "tataḥ padaṃ tat parimārgitavyam yasmin gatā na nivartanti bhūyaḥ |",
    "GSP33ramgbhpu:3673_0": "enam uktaprakāraṃ suvirūḍhamūlam suṣṭhu vividhaṃ rūḍhamūlam aśvatthaṃ samyagjñānamūlena dṛḍhena guṇamayabhogāsaṃgākhyena",
    "GSP33ramgbhpu:3673_1": "śastreṇa chitvā, tataḥ viṣayāsaṃgād dhetoḥ tat padaṃ parimārgitavyam anveṣaṇīyam, yasmin gatā bhūyo na nivartante // BhGR_15.3 //",
    "GSP33ramgbhpu:3674": "katham anādikālapravṛtto guṇamayabhogasaṃgaḥ tanmūlaṃ ca viparītajñānaṃ nivartata ity ata āha tam eva cādyaṃ puruṣaṃ prapadyed yataḥ pravṛttiḥ prasṛtā purāṇī ||",
    "GSP33ramgbhpu:3675": "ajñānādinivṛttaye tam eva ca ādyam kṛtsnasyādibhūtam, “mayādhyakṣeṇa",
    "GSP33ramgbhpu:3676": "prakṛtiḥ sūyate sacarācaram”, “ahaṃ sarvasya prabhavo mattas sarvaṃ",
    "GSP33ramgbhpu:3677": "pravartate”, “mattaḥ parataraṃ nānyat kiñcid asti dhanañjaya” ityādiṣūktam ādyaṃ puruṣam eva śaraṇaṃ prapadyet tam eva śaraṇaṃ prapadyeta /",
    "GSP33ramgbhpu:3678": "yataḥ yasmāt kṛtsnasya sraṣṭur iyaṃ guṇamayabhogasaṅgapravṛttiḥ, purāṇī purātanī prasṛtā",
    "GSP33ramgbhpu:3679": "uktaṃ hi mayaitatpūrvam eva, “daivī hy eṣā guṇamayī mam māyā dūratyayā /",
    "GSP33ramgbhpu:3680": "mām eva ye prapadyante māyām etāṃ taranti te” iti /",
    "GSP33ramgbhpu:3681": "prapadyeyataḥ pravṛttir iti vā pāṭhaḥ; tam eva cādyaṃ puruṣaṃ prpadya śaraṇam upagamya, iyataḥ ajñānanivṛttyādeḥ kṛstnasyaitasya sādhanabhūtā pravṛttiḥ purāṇī purātanī praṛtā /",
    "GSP33ramgbhpu:3682": "purātanānāṃ mumukṣūṇāṃ pravṛttiḥ purāṇī",
    "GSP33ramgbhpu:3683": "/ purātanā hi mumukṣavo mām eva śaraṇam upagamya nirmuktabandhās saṃjātā",
    "GSP33ramgbhpu:3684": "ityarthaḥ // BhGR_15.4 //",
    "GSP33ramgbhpu:3685": "nirmānamohā jitasaṅgadoṣā adhyātmanityā vinivṛttakāmāḥ |",
    "GSP33ramgbhpu:3686": "dvandvair vimuktās sukhaduḥkhasaṃjñair gacchanty amūḍhāḥ padam avyayaṃ tat || BhG_15.5",
    "GSP33ramgbhpu:3687": "evaṃ māṃ śaraṇam upagamya nirmānamohāḥ nirgatānātmātmābhimānarūpamohāḥ,",
    "GSP33ramgbhpu:3688": "jitasaṅgadoṣā jitaguṇamayabhogasaṅgākhyadoṣāḥ /",
    "GSP33ramgbhpu:3689": "adhyātmanityāḥ ātmani yaj jñānaṃ tad adhyātmam, ātmajñānaniratāḥ /",
    "GSP33ramgbhpu:3690": "vinivṛttakāmāḥ vinivṛttataditarakāmāḥ sukhaduḥkhasajñair dvandvaiś ca vimuktāḥ, amūḍhāḥ",
    "GSP33ramgbhpu:3691_0": "ātmānātmasvabhavajñāḥ, tad avyayaṃ padaṃ gacchanti anavacchinnajñānākāram ātmānaṃ yathāvasthitaṃ prāpnuvanti; māṃ śaraṇam",
    "GSP33ramgbhpu:3691_1": "upagatānāṃ matprasādāder evaitāḥ sarvāḥ pravṛttayaḥ suśakāḥ siddhiparyantā bhavantītyarthaḥ //",
    "GSP33ramgbhpu:3692": "na tad bhāsayate sūryo na śaśāṅko na pāvakaḥ |",
    "GSP33ramgbhpu:3693": "yad gatvā na nivartante tad dhāma paramaṃ mama || BhG_15.6 ||",
    "GSP33ramgbhpu:3694": "tad atmajyotir na sūryo bhāsayate, na śaśāṅkaḥ, na pāvakaś ca /",
    "GSP33ramgbhpu:3695": "jñānam eva hi sarvasya prakāśakam; bāhyāni tu jyotīṃṣi",
    "GSP33ramgbhpu:3696": "viṣayendriyasaṃbandhavirodhitamonirasanadvāreṇopakārakāṇi /",
    "GSP33ramgbhpu:3697": "asya ca prakāśako yogaḥ /",
    "GSP33ramgbhpu:3698": "tadvirodhi cānādikarma /",
    "GSP33ramgbhpu:3699": "tannivartanaṃ coktaṃ bhagavatprapattimūlam asaṅgādi /",
    "GSP33ramgbhpu:3700": "yad gatvā punar na nivartante, tat paramaṃ dhāma paraṃ jyotiḥ mama madīyam; madvibhūtibhūtaḥ mamāṃśa ityarthaḥ /",
    "GSP33ramgbhpu:3701": "ādityādīnām api prakāśakatvena tasya paramatvam /",
    "GSP33ramgbhpu:3702": "ādityādīni hi jyotīṃṣi na jñānajyotiṣaḥ prakāśakāni; jñānam eva sarvasya prakāśakam",
    "GSP33ramgbhpu:3703": "mamaivāṃśo jīvaloke jīvabhūtaḥ sanātanaḥ |",
    "GSP33ramgbhpu:3704": "manaṣṣaṣṭhānīndriyāṇi prakṛtisthitāni karṣati || BhG_15.7 ||",
    "GSP33ramgbhpu:3705_0": "ittham uktasvarūpaḥ sanātano mamāṃśa eva san kaścid anādikarmarūpāvidyāveṣṭito jīvabhūto jīvaloke vartamāno devamanuṣyādiprakṛtipariṇāmaviśeṣaśarīrasthāni",
    "GSP33ramgbhpu:3705_1": "manaṣṣaṣṭhānīndriyāṇi karṣati kaścic ca pūrvoktena mārgeṇāsyā avidyāyāḥ muktaḥ svena rūpeṇāvatiṣṭhate /",
    "GSP33ramgbhpu:3706": "jīvabhūtas tv atisaṃkucitajñānāiśvaryaḥ karmalabdhaprakṛtipariṇāmaviśeṣarūpaśarīrasthānām indriyāṇāṃ manaṣṣaṣṭhānām īśvaraḥ tāni karmānuguṇam itas tataḥ karṣati // BhGR_15.7",
    "GSP33ramgbhpu:3707": "śarīraṃ yad avāpnoti yac cāpy utkrāmatīśvaraḥ |",
    "GSP33ramgbhpu:3708": "gṛhītvaitāni saṃyāti vāyur gandhān ivāśayāt || BhG_15.8 ||",
    "GSP33ramgbhpu:3709": "yac śarīram avāpnoti, yamāc charīrād utkrāmati, tatrāyam indriyāṇām īśvaraḥ etāni indriyāṇi bhūtasūkṣmais saha gṛhītvā saṃyāti vāyur gandhān",
    "GSP33ramgbhpu:3710": "ivāśayāt /",
    "GSP33ramgbhpu:3711": "yathā vāyuḥ srakcandanakastūrikādyāśayāt tatsthānāt sūkṣmāvayavais saha gandhān gṛhītvānyatra saṃyāti, tadvad ityarthaḥ //",
    "GSP33ramgbhpu:3712": "kāni punas tānīndriyāṇīty atrāha śrotraṃ cakṣuḥ sparśanaṃ ca rasanaṃ ghrāṇam eva ca |",
    "GSP33ramgbhpu:3713": "adhiṣṭhāya manaś cāyaṃ viṣayān upasevate || BhG_15.9 ||",
    "GSP33ramgbhpu:3714": "etāni manaṣṣaṣṭhānīndriyāṇi adhiṣṭhāya svasvaviṣayavṛttyanuguṇāni kṛtvā,",
    "GSP33ramgbhpu:3715": "tān śabdādīn viṣayān upasevate upabhuṅkte // BhGR_15.9 //",
    "GSP33ramgbhpu:3716": "utkrāmantaṃ sthitaṃ vāpi bhuñjānaṃ vā guṇānvitam |",
    "GSP33ramgbhpu:3717": "vimūḍhā nānupaśyanti paśyanti jñānacakṣuṣaḥ || BhG_15.10 ||",
    "GSP33ramgbhpu:3718": "evaṃ guṇānvitaṃ sattvādiguṇamayaprakṛtipariṇāmaviśeṣamanuṣyatvādisaṃsthānapiṇḍasaṃsṛṣṭam,",
    "GSP33ramgbhpu:3719_0": "piṇḍaviśeṣād utkrāmantaṃ piṇḍaviśeṣe 'vathitaṃ vā, guṇamayān viṣayān bhuñjānaṃ vā kadācid api prakṛtipariṇāmaviśeṣamanuṣyatvādipiṇḍād",
    "GSP33ramgbhpu:3719_1": "vilakṣaṇaṃ jñānaikākāraṃ vimūḍhā nānupaśyanti vimūḍhāḥ manuṣyatvādipiṇḍātmatvābhimāninaḥ /",
    "GSP33ramgbhpu:3720": "jñānacakṣuṣas tu piṇḍātmavivekaviṣayajñānavantaḥ sarvāvastham apy enaṃ viviktākāram eva paśyanti yatanto yoginaś cainaṃ paśyanty ātmany avasthitam |",
    "GSP33ramgbhpu:3721": "yatanto 'py akṛtātmāno nainaṃ paśyanty acetasaḥ || BhG_15.11 ||",
    "GSP33ramgbhpu:3722": "matprapattipūrvakaṃ karmayogādiṣu yatamānās tair nirmalāntaḥkaraṇā yogino yogākhyena cakṣuṣā ātmani śarīre 'vasthitam api śarīrād viviktaṃ svena rūpeṇāvasthitam enaṃ paśyanti /",
    "GSP33ramgbhpu:3723": "yatamānā apy akṛtātmānaḥ matprapattivirahiṇaḥ tata evāsaṃskṛtamanasaḥ, tata eva acetasaḥ",
    "GSP33ramgbhpu:3724": "ātmāvalokanasamarthacetorahitāḥ nainaṃ paśyanti // BhGR_15.11 //",
    "GSP33ramgbhpu:3725_0": "evaṃ ravicandrāgnīnām indriyasannikarṣavirodhisaṃtamasanirasanamukhenendriyānugrāhakatayā prakāśakānāṃ jyotiṣmatām api prakāśakajñānajyotir",
    "GSP33ramgbhpu:3725_1": "ātmā muktāvastho jīvāvasthaś ca bhagavadvibhūtir ity uktam, “tad dhāma pramaṃ mama”,",
    "GSP33ramgbhpu:3726": "“mamaivāṃśo jīvaloke jīvabhūtas sanātanaḥ” iti /",
    "GSP33ramgbhpu:3727": "idānīm acitpariṇāmaviśeṣabhūtam ādityādīnāṃ jyotiṣmatāṃ jyotir api bhagavad vibhūtir ity āha yad ādityagataṃ tejo jagad bhāsayate 'khilam |",
    "GSP33ramgbhpu:3728": "yac candramasi yac cāgnau tat tejo viddhi māmakam || BhG_15.12 ||",
    "GSP33ramgbhpu:3729": "akhilasya jagato bhāsakam eteṣām ādityādīnāṃ yat tejaḥ, tan madīyaṃ tejaḥ",
    "GSP33ramgbhpu:3730": "tais tair ārādhitena mayā tebhyo dattam iti viddhi // BhGR_15.12 //",
    "GSP33ramgbhpu:3731": "pṛthivyāś ca bhūtadhāriṇyā dhārakatvaśaktir madīyety āha gām āviśya ca bhūtāni dhārayāmy aham ojasā //",
    "GSP33ramgbhpu:3732": "puṣṇāmi cauṣadhīḥ sarvās somo bhūtvā rasātmakaḥ || BhG%_15.13 ||",
    "GSP33ramgbhpu:3733": "ahaṃ pṛthivīm āviśya sarvāṇi bhūtāni ojasā mamāpratihatasāmarthyena dhārayāmi /",
    "GSP33ramgbhpu:3734": "tathāham amṛtarasamayas somo bhūtvā sarvauṣadhīḥ puṣṇāmi //",
    "GSP33ramgbhpu:3735": "ahaṃ vaiśvānaro bhūtvā prāṇināṃ deham āśritaḥ /",
    "GSP33ramgbhpu:3736": "prāṇāpānasamāyuktaḥ pacāmy annaṃ caturvidham // BhGR_15.14 //",
    "GSP33ramgbhpu:3737": "ahaṃ vaiśvānaro jāṭharānalo bhūtvā sarveṣāṃ prāṇināṃ deham āśritaḥ tair bhuktaṃ khādyacūṣyalehyapeyātmakaṃ caturvidham annaṃ prāṇāpānavṛttibhedasamāyuktaḥ pacāmi // BhGR_15.14 //",
    "GSP33ramgbhpu:3738": "atra paramapuruṣavibhūtibhūtau somavaiśvānarau ahaṃ somo bhūtvā,",
    "GSP33ramgbhpu:3739": "vaiśvānaro bhūtvā iti tatsāmānādhikaraṇyena nirdiṣṭau /",
    "GSP33ramgbhpu:3740": "tayoś ca sarvasya bhūtajātasya ca paramapuruṣasāmānādhikaraṇyanirdeśahetum āha sarvasya cāhaṃ hṛdi sanniviṣṭo mattaḥ smṛtijñānam apohanaṃ ca /",
    "GSP33ramgbhpu:3741": "vedaiś ca sarvair aham eva vedyo vedāntakṛd vedavid eva cāham //",
    "GSP33ramgbhpu:3742": "tayoḥ somavaiśvānarayoḥ sarvasya ca bhūtajātasya sakalapravṛttinivṛttimūlajñānodayadeśe hṛdi sarvaṃ matsaṃkalpena niyacchan aham ātmatayā sanniviṣṭaḥ /",
    "GSP33ramgbhpu:3743": "tathāhuḥ śrutayaḥ, “antaḥ praviṣṭaś śāstā janānāṃ sarvātmā”, “yaḥ pṛthivyāṃ tiṣṭhan”, “ya ātmani tiṣṭhan ātmano",
    "GSP33ramgbhpu:3744": "'ntaro ..... yamayati”, “padmakośapratīkāśaṃ hṛdayaṃ cāpy adhomukham”,",
    "GSP33ramgbhpu:3745": "“atha yad idam asmin brahmapure daharaṃ puṇḍarīkaṃ veśma” ityādyāḥ /",
    "GSP33ramgbhpu:3746": "smṛtayaś ca, “śāstā viṣṇur aśeṣasya jagato yo jaganmayaḥ”, “praśāsitāraṃ",
    "GSP33ramgbhpu:3747": "sarveṣām aṇīyāṃsam aṇīyasām”, “yamo vaivasvato rājā yas tavaiṣa hṛdi sthitaḥ” ityādyāḥ",
    "GSP33ramgbhpu:3748": "ato matta eva sarveṣāṃ smṛtir jāyate /",
    "GSP33ramgbhpu:3749": "smṛtiḥ pūrvānubhūtiviṣayam anubhavasaṃskāramātrajaṃ jñānam /",
    "GSP33ramgbhpu:3750": "jñānam indriyaliṅgāgamayogajo vastuniścayaḥ; so 'pi mattaḥ /",
    "GSP33ramgbhpu:3751": "apohanaṃ ca /",
    "GSP33ramgbhpu:3752": "apohanam jñānanivṛttiḥ /",
    "GSP33ramgbhpu:3753": "apohanam ūhanaṃ vā; ūhanam ūhaḥ; ūho nāma idaṃ",
    "GSP33ramgbhpu:3754": "pramāṇam itthaṃ pravartitum arhatīti pramāṇapravṛttyarhatāviṣayaṃ sāmagryādinirūpaṇajanyaṃ pramāṇānugrāhakaṃ jñānam; sa coho matta eva /",
    "GSP33ramgbhpu:3755": "vedaiś ca sarvair aham eva vedyaḥ /",
    "GSP33ramgbhpu:3756": "ato 'gnisūryavāyusomendrādīnāṃ",
    "GSP33ramgbhpu:3757": "madantaryāmikatvena madātmakatvāt tatpratipādanaparair api sarvair vedair aham eva vedyaḥ, devamanuṣyādiśabdair jīvātmaiva /",
    "GSP33ramgbhpu:3758_0": "vedāntakṛd vedānām “indraṃ yajeta”, “varuṇaṃ yajeta” ity evam ādīnām antaḥ phalam; phale hi te sarve vedāḥ paryavasyanti;",
    "GSP33ramgbhpu:3758_1": "antakṛt phalakṛt; vedoditaphalasya pradātā cāham evetyarthaḥ tad uktaṃ pūrvam eva, “yo yo yāṃ yāṃ tanuṃ bhaktaḥ śraddhayārcitum",
    "GSP33ramgbhpu:3758_2": "icchati” ity ārabhya “labhate ca tataḥ kāmān mayaiva vihitān hi tān” iti, “ahaṃ hi sarvayajñānāṃ bhoktā ca prabhur eva ca”",
    "GSP33ramgbhpu:3758_3": "iti ca /",
    "GSP33ramgbhpu:3759": "vedavid eva cāham vedavic cāham eva /",
    "GSP33ramgbhpu:3760": "evaṃ madabhidhāyinaṃ vedam aham eva veda; ito 'nyathā yo vedārthaṃ brūte na sa vedavid ity abhiprāyaḥ // BhGR_15.15 //",
    "GSP33ramgbhpu:3761": "ato matta eva sarvavedānāṃ sārabhūtam artham śṛṇu dvāv imau puruṣau loke kṣaraś cākṣara eva ca /",
    "GSP33ramgbhpu:3762": "kṣaras sarvāṇi bhūtāni kūṭastho 'kṣara ucyate // BhGR_15.16 //",
    "GSP33ramgbhpu:3763": "kṣaraś cākṣaraś ceti dvāv imau puruṣau loke prathitau /",
    "GSP33ramgbhpu:3764": "tatra kṣaraśabdanirdiṣṭaḥ puruṣo",
    "GSP33ramgbhpu:3765": "jīvaśabdābhilapanīyabrahmādistambaparyantakṣaraṇasvabhāvācitsaṃsṛṣṭasarvabhūtāni",
    "GSP33ramgbhpu:3766": "/ atrācitsaṃsargarūpaikopādhinā puruṣa ity ekatvanirdeśaḥ /",
    "GSP33ramgbhpu:3767": "akṣaraśabdanirdiṣṭaḥ kūṭasthaḥ acitsaṃsargaviyuktaḥ svena rūpeṇāvasthito muktātmā /",
    "GSP33ramgbhpu:3768": "sa tv acitsaṃsargābhavād acitpariṇāmaviśeṣabrahmādidehāsādhāraṇo na bhavatīti kūṭastha ity ucyate /",
    "GSP33ramgbhpu:3769": "atrāpy ekatvanirdeśo 'cidviyogarūpaikopādhinābhihitaḥ /",
    "GSP33ramgbhpu:3770": "na hi itaḥ pūrvam anādau kāle mukta eka eva /",
    "GSP33ramgbhpu:3771": "yathoktam, “bahavo jñānatapasā pūtā madbhāvam",
    "GSP33ramgbhpu:3772": "āgatāḥ”, “sarge 'pi nopajāyante pralaye na vyathanti ca” iti // BhGR_15.16",
    "GSP33ramgbhpu:3773": "uttamaḥ puruṣas tv anyaḥ paramātmety udāhṛtaḥ /",
    "GSP33ramgbhpu:3774": "yo lokatrayam āviśya bibharty avyaya īśvaraḥ // BhGR_15.17 //",
    "GSP33ramgbhpu:3775": "uttamaḥ puruṣas tu tābhyāṃ kṣarākṣaraśabdanirdiṣṭābhyāṃ baddhamuktapuruṣābhyām anyaḥ arthāntarabhūtaḥ paramātmety udāhṛtaḥ sarvāsu śrutiṣu /",
    "GSP33ramgbhpu:3776": "paramātmeti nirdeśād eva hy uttamaḥ puruṣo baddhamuktapuruṣābhyāṃ arthāntarabhūta ity avagamyate",
    "GSP33ramgbhpu:3777": "katham? yo lokatrayam āviśya bibharti /",
    "GSP33ramgbhpu:3778": "lokyata iti lokaḥ; tattrayaṃ lokatrayam /",
    "GSP33ramgbhpu:3779": "acetanaṃ tatsaṃsṛṣṭaś cetano muktaś ceti pramāṇāvagamyam etat trayaṃ ya ātmatayā āviśya bibharti, sa tasmād vyāpyād bhartavyāc cārthāntarabhūtaḥ /",
    "GSP33ramgbhpu:3780": "itaś coktāl lokatrayād arthāntarabhūtaḥ; yataḥ so 'vyayaḥ, īśvaraś ca;",
    "GSP33ramgbhpu:3781": "avyayasvabhāvo hi vyayasvabhāvād acetanāt tatsaṃbandhena tadanusāriṇaś ca cetanād acitsaṃbandhayogyatayā pūrvasaṃbandhino muktāc cārthāntarabhūta eva /",
    "GSP33ramgbhpu:3782": "tathaitasya lokatrayasyeśvaraḥ, īśitavyāt tasmād arthāntarabhūtaḥ //",
    "GSP33ramgbhpu:3783": "yasmāt kṣaram atīto 'ham akṣarād api cottamaḥ /",
    "GSP33ramgbhpu:3784": "ato 'smi loke vede ca prathitaḥ puruṣottamaḥ // BhGR_15.18 //",
    "GSP33ramgbhpu:3785": "yasmād evam uktaiḥ svabhāvaiḥ kṣaraṃ puruṣam atīto 'ham, akṣarān muktād apy uktair hetubhir utkṛṣṭatamaḥ, ato 'haṃ loke vede ca puruṣottama iti prathito 'smi /",
    "GSP33ramgbhpu:3786": "vedārthāvalokanāl loka iti smṛtir ihocyate /",
    "GSP33ramgbhpu:3787": "śrutau smṛtau cety arthaḥ /",
    "GSP33ramgbhpu:3788": "śrutau tāvat, “paraṃ jyotir upasaṃpadya svena",
    "GSP33ramgbhpu:3789": "rūpeṇābhiniṣpadyate, sa uttamaḥ puruṣaḥ” ityādau /",
    "GSP33ramgbhpu:3790": "smṛtav api,",
    "GSP33ramgbhpu:3791": "“aṃśāvatāraṃ puruṣottamasya hy anādimadhyāntam ajasya viṣṇoḥ” ityādau //",
    "GSP33ramgbhpu:3792": "yo mām evam asaṃmūḍho jānāti puruṣottamam /",
    "GSP33ramgbhpu:3793": "sa sarvavid bhajati māṃ sarvabhāvena bhārata // BhGR_15.19 //",
    "GSP33ramgbhpu:3794": "ya evam uktena prakāreṇa puruṣottamaṃ mām asaṃmūḍho jānāti kṣarākṣarapuruṣābhyām, avyayasvabhāvatayā vyāpanabharaṇāiśvaryādiyogena ca",
    "GSP33ramgbhpu:3795": "visajātīyaṃ jānāti, sa sarvavin matprāptyupāyatayā yad veditavyaṃ tat",
    "GSP33ramgbhpu:3796": "sarvaṃ veda; bhajati māṃ sarvabhāvena ye ca matprāptyupāyatayā",
    "GSP33ramgbhpu:3797": "madbhajanaprakārā nirdiṣṭāḥ taiś ca sarvair bhajanaprakārair māṃ bhajate /",
    "GSP33ramgbhpu:3798": "sarvair madviṣayair vedanair mama yā prītiḥ, yā ca mama sarvair madviṣayair bhajanaiḥ, ubhayavidhā sā prītir anena vedanena mama jāyate //",
    "GSP33ramgbhpu:3799": "ity etat puruṣottamatvavedanaṃ pūjayati iti guhyatamaṃ śāstram idam uktaṃ mayānagha /",
    "GSP33ramgbhpu:3800": "etad buddhvā buddhimān syāt kṛtakṛtyaś ca bhārata // BhGR_15.20 //",
    "GSP33ramgbhpu:3801": "itthaṃ mama puruṣottamatvapratipādanaṃ sarveṣāṃ guhyānāṃ guhyatamam idaṃ",
    "GSP33ramgbhpu:3802": "śāstram, “tvam anaghatayā yogyatamaḥ” iti kṛtvā mayā tavoktam /",
    "GSP33ramgbhpu:3803": "etad buddhvā buddhimāṃs syāt kṛtakṛtyaś ca māṃ prepsunā upādeyā yā buddhiḥ sā sarvā upāttā syāt: yac ca tena kartavyam, tat sarvaṃ kṛtaṃ syād ityarthaḥ /",
    "GSP33ramgbhpu:3804": "anena ślokena, anantaroktaṃ puruṣottamaviṣayaṃ jñānaṃ śāstrajanyam evaitat sarvaṃ karoti, na tatsākṣātkārarūpam ity ucyate // BhGR_15.20 //",
    "GSP33ramgbhpu:3805": "******************** ADHYAYA 16 ********************",
    "GSP33ramgbhpu:3806": "atītenādhyāyatrayeṇa prakṛtipuruṣayor viviktayoḥ saṃsṛṣṭayoś ca yāthātmyaṃ tatsaṃsargaviyogayoś ca guṇasaṅgatadviparyayahetutvam,",
    "GSP33ramgbhpu:3807": "sarvaprakāreṇāvasthitayoḥ prakṛtipuruṣayor bhagavadvibhūtitvam,",
    "GSP33ramgbhpu:3808": "vibhūtimato bhagavato vibhūtibhūtād acidvastunaś cidvastunaś ca baddhamuktobhayarūpād avyayatvavyāpanabharaṇasvāmyair arthāntaratayā puruṣottamatvena yāthātmyañ ca varṇitam /",
    "GSP33ramgbhpu:3809": "anantaram, uktasya kṛtsnasyārthasya sthemne śāstravaśyatāṃ vaktuṃ śāstravaśyatadviparītayor",
    "GSP33ramgbhpu:3810": "devāsurasargayor vibhāgaṃ śrībhagavān uvāca abhayaṃ sattvasaṃśuddhir jñānayogavyavasthitiḥ",
    "GSP33ramgbhpu:3811": "dānaṃ damaś ca yajñaś ca svādhyāyas tapa ārjavam || BhG_16.1 ||",
    "GSP33ramgbhpu:3812": "ahiṃsā satyam akrodhas tyāgaḥ śāntir apaiśunam |",
    "GSP33ramgbhpu:3813": "dayā bhūteṣv aloluptvaṃ mārdavaṃ hrīr acāpalam || BhG_16.2 ||",
    "GSP33ramgbhpu:3814": "tejaḥ kṣamā dhṛtiḥ śaucam adroho nātimānitā |",
    "GSP33ramgbhpu:3815": "bhavanti saṃpadaṃ daivīm abhi jātasya bhārata || BhG_16.3 ||",
    "GSP33ramgbhpu:3816": "iṣṭāniṣṭaviyogasaṃyogarūpasya duḥkhasya hetudarśanajaṃ duḥkhaṃ bhayam,",
    "GSP33ramgbhpu:3817": "tannivṛttir abhayam /",
    "GSP33ramgbhpu:3818": "sattvasaṃśuddhiḥ sattvasyāntaḥkaraṇasya rajastamobhyām aspṛṣṭatvam /",
    "GSP33ramgbhpu:3819": "jñānayogavyavasthitiḥ prakṛtiviyuktātmasvarūpavivekaniṣṭhā /",
    "GSP33ramgbhpu:3820": "dānam nyāyārjitadhanasya pātre pratipādanam /",
    "GSP33ramgbhpu:3821": "damaḥ manaso viṣayonmukhyanivṛttisaṃśīlanam /",
    "GSP33ramgbhpu:3822": "yajñaḥ phalābhisandhirahitabhagavadārādhanarūpamahāyajñādyanuṣṭhānam /",
    "GSP33ramgbhpu:3823": "svādhyāyaḥ savibhūter bhagavatas tadārādhanaprakārasya ca pratipādakaḥ kṛtsno veda ityanusandhāya vedābhyāsaniṣṭhā /",
    "GSP33ramgbhpu:3824": "tapaḥ kṛcchracāndrāyaṇadvādaśyupavāsāder bhagavatprīṇanakarmayogyatāpādanasya karaṇam /",
    "GSP33ramgbhpu:3825": "ārjavam manovākkāyavṛttīnām ekaniṣṭhatā pareṣu /",
    "GSP33ramgbhpu:3826": "ahiṃsā parapīḍāvarjanam /",
    "GSP33ramgbhpu:3827": "satyam yathādṛṣṭārthagocarabhūtahitavākyam /",
    "GSP33ramgbhpu:3828": "akrodhaḥ parapīḍāphalacittavikārarahitatvam /",
    "GSP33ramgbhpu:3829": "tyāgaḥ ātmahitapratyanīkaparigrahavimocanam /",
    "GSP33ramgbhpu:3830": "śāntiḥ indriyāṇāṃ viṣayaprāvaṇyanirodhasaṃśīlanam /",
    "GSP33ramgbhpu:3831": "apaiśunam parānarthakaravākyanivedanākaraṇam /",
    "GSP33ramgbhpu:3832": "dayā bhūteṣu sarvabhūteṣu duḥkhāsahiṣṇutvam /",
    "GSP33ramgbhpu:3833": "aloluptvam alolupatvam /",
    "GSP33ramgbhpu:3834": "alolutvam iti vā pāṭhaḥ;",
    "GSP33ramgbhpu:3835": "viṣayeṣu nisspṛhatvam ityarthaḥ /",
    "GSP33ramgbhpu:3836": "mārdavam akāṭhinyam,",
    "GSP33ramgbhpu:3837": "sādhujanasaṃśleṣārhatetyarthaḥ /",
    "GSP33ramgbhpu:3838": "hrīḥ akāryakaraṇe vrīḍā /",
    "GSP33ramgbhpu:3839": "acāpalam spṛhaṇīyaviṣayasannidhau acañcalatvam /",
    "GSP33ramgbhpu:3840": "tejaḥ durjanair anabhibhavanīyatvam /",
    "GSP33ramgbhpu:3841": "kṣamā paranimittapīḍānubhave 'pi pareṣu taṃ prati",
    "GSP33ramgbhpu:3842": "cittavikārarahitatā /",
    "GSP33ramgbhpu:3843": "dhṛtiḥ mahatyām apy āpadi kṛtyakartavyatāvadhāraṇam /",
    "GSP33ramgbhpu:3844": "śaucam bāhyāntarakaraṇānāṃ kṛtyayogyatā śāstrīyā /",
    "GSP33ramgbhpu:3845": "adrohaḥ pareṣv anuparodhaḥ; pareṣu svacchandavṛttinirodharahitatvam ityarthaḥ /",
    "GSP33ramgbhpu:3846": "nātimānitā asthāne garvo 'timānitvam; tadrahitatā /",
    "GSP33ramgbhpu:3847": "ete guṇāḥ daivīṃ saṃpadam abhijātasya bhavanti /",
    "GSP33ramgbhpu:3848": "devasaṃbandhinī saṃpad daivī; devā",
    "GSP33ramgbhpu:3849": "bhagavadājñānuvṛttiśīlāḥ; teṣāṃ saṃpat /",
    "GSP33ramgbhpu:3850": "sā ca bhagavadājñānuvṛttir eva /",
    "GSP33ramgbhpu:3851": "tām abhijātasya tām abhimukhīkṛtya jātasya, tāṃ nivartayituṃ jātasya",
    "GSP33ramgbhpu:3852": "bhavantītyarthaḥ // BhGR_16.1_3 //",
    "GSP33ramgbhpu:3853": "dambho darpo 'timānaś ca krodhaḥ pāruṣyam eva ca |",
    "GSP33ramgbhpu:3854": "ajñānaṃ cābhijātasya pārtha sampadam asurīm || BhG_16.4 ||",
    "GSP33ramgbhpu:3855": "dambhaḥ dhārmikatvakhyāpanāya dharmānuṣṭhānam /",
    "GSP33ramgbhpu:3856": "darpaḥ kṛtyākṛtyāvivekakaro viṣayānubhavanimitto harṣaḥ /",
    "GSP33ramgbhpu:3857": "atimānaś ca svavidyābhijanān anuguṇo 'bhimānaḥ /",
    "GSP33ramgbhpu:3858": "krodhaḥ parapiḍāphalacittavikāraḥ /",
    "GSP33ramgbhpu:3859": "pāruṣyam sādhūnām udvegakaraḥ svabhāvaḥ /",
    "GSP33ramgbhpu:3860": "ajñānam parāvaratattvakṛtyākṛtyāvivekaḥ /",
    "GSP33ramgbhpu:3861": "ete svabhāvāḥ āsurīṃ saṃpadam abhijātasya bhavanti /",
    "GSP33ramgbhpu:3862": "asurāḥ bhagavadājñātivṛttiśīlāḥ // BhGR_16.4 //",
    "GSP33ramgbhpu:3863": "daivī saṃpad vimokṣāya nibandhāyāsurī matā |",
    "GSP33ramgbhpu:3864": "daivī madājñānuvṛttirūpā saṃpad vimokṣāya bandhān muktaye bhavati /",
    "GSP33ramgbhpu:3865": "krameṇa matprāptaye bhavatītyarthaḥ /",
    "GSP33ramgbhpu:3866": "āsurī madājñātivṛttirūpā saṃpan nibandhāya bhavati adhogatiprāptaye bhavatītyarthaḥ //",
    "GSP33ramgbhpu:3867": "etac chrutvā svaprakṛtyanirdhāraṇād atibhītāyārjunāyaivam āha mā śucas saṃpadaṃ daivīm abhijāto 'si pāṇḍava || BhG_16.5 ||",
    "GSP33ramgbhpu:3868": "śokaṃ mā kṛthāḥ; tvaṃ tu daivīṃ saṃpadam abhijāto 'si /",
    "GSP33ramgbhpu:3869": "pāṇḍava /",
    "GSP33ramgbhpu:3870": "dhārmikāgresarasya hi pāṇḍos tanayas tvam ityabhiprāyaḥ // BhGR_16.5 //",
    "GSP33ramgbhpu:3871": "dvau bhūtasargau loke 'smin daiva āsura eva ca |",
    "GSP33ramgbhpu:3872": "daivo vistaraśaḥ prokta āsuraṃ pārtha me śṛṇu || BhG_16.6 ||",
    "GSP33ramgbhpu:3873": "asmin karmaloke karmakarāṇāṃ bhūtānāṃ sargo dvividhau daivaś cāsuraś ceti",
    "GSP33ramgbhpu:3874": "/ sargaḥ utpattiḥ, prācīnapuṇyapāparūpakarmavaśād bhagavadājñānuvṛttitadviparītakaraṇāyotpattikāla eva vibhāgena bhūtāny utpadyanta ityarthaḥ /",
    "GSP33ramgbhpu:3875": "tatra daivaḥ sargo vistaraśaḥ proktaḥ devānāṃ madājñānuvṛttiśīlānām utpattir yadācārakaraṇārthā, sa ācāraḥ karmayogajñānayogabhaktiyogarūpo vistaraśaḥ proktaḥ /",
    "GSP33ramgbhpu:3876": "asurāṇāṃ sargaś ca",
    "GSP33ramgbhpu:3877": "yadācārārthaḥ, tam ācāraṃ me śṛṇu mama sakāśāc chṛṇu // BhGR_16.6 //",
    "GSP33ramgbhpu:3878": "pravṛttiṃ ca nivṛttiṃ ca janā na vidur āsurāḥ |",
    "GSP33ramgbhpu:3879": "na śaucaṃ nāpi cācāro na satyaṃ teṣu vidyate || BhG_16.7 ||",
    "GSP33ramgbhpu:3880": "pravṛttiṃ ca nivṛttiṃ ca abhyudayasādhanaṃ mokṣasādhanaṃ ca vaidikaṃ dharmam āsurā na viduḥ na jānanti /",
    "GSP33ramgbhpu:3881": "śaucam vaidikakarmayogyatvaṃ śāstrasiddham; tad bāhyam āntaraṃ cāsureṣu na vidyate /",
    "GSP33ramgbhpu:3882": "nāpi cācāraḥ tad bāhyāntaraśaucaṃ yena sandhyāvandanādinā ācāreṇa jāyate, so 'py ācāras teṣu na vidyate /",
    "GSP33ramgbhpu:3883": "yathoktam, “saṃdhyāhīno 'śucir nityam anarhas sarvakarmasu” iti /",
    "GSP33ramgbhpu:3884": "tathā satyaṃ ca teṣu na vidyate yathājñātabhūtahitarūpabhāṣaṇaṃ teṣu na vidyate // BhGR_16.7",
    "GSP33ramgbhpu:3885": "kiṃ ca asatyam apratiṣṭhaṃ te jagad āhur anīśvaram |",
    "GSP33ramgbhpu:3886": "aparasparasaṃbhūtaṃ kim anyat kāmahetukam || BhG_16.8 ||",
    "GSP33ramgbhpu:3887": "asatyam jagad etat satyaśabdanirdiṣṭabrahmakāryatayā brahmātmakam iti nāhuḥ /",
    "GSP33ramgbhpu:3888": "apratiṣṭham tathā brahmaṇi pratiṣṭhitam iti na vadanti /",
    "GSP33ramgbhpu:3889": "brahmaṇānantena dhṛtā hi pṛthivī sarvān lokān bibharti /",
    "GSP33ramgbhpu:3890": "yathoktam,",
    "GSP33ramgbhpu:3891": "“teneyaṃ nāgavaryeṇa śirasā vidhṛtā mahī /",
    "GSP33ramgbhpu:3892": "bibharti mālāṃ lokānāṃ sad",
    "GSP33ramgbhpu:3893": "evāsuramānuṣām” iti /",
    "GSP33ramgbhpu:3894": "anīśvaram /",
    "GSP33ramgbhpu:3895": "satyasaṃkalpena pareṇa brahmaṇā sarveśvareṇa mayaitanniyamitam iti ca na vadanti /",
    "GSP33ramgbhpu:3896": "“ahaṃ sarvasya prabhavo mattas sarvaṃ pravartate” iti hy uktam /",
    "GSP33ramgbhpu:3897": "vadanti caivam aparas",
    "GSP33ramgbhpu:3898": "parasaṃbhūtam; kim anyat /",
    "GSP33ramgbhpu:3899": "yoṣitpuruṣayoḥ parasparasaṃbandhena jātam idaṃ manuṣyapaśvādikam upalabhyate; anevaṃbhūtaṃ kim anyad upalabhyate ? kiṃcid api nopalabhyata ityarthaḥ /",
    "GSP33ramgbhpu:3900": "ataḥ sarvam idaṃ jagat kāmahetukam iti //",
    "GSP33ramgbhpu:3901": "etāṃ dṛṣṭim avaṣṭabhya naṣṭātmāno 'lpabuddhayaḥ |",
    "GSP33ramgbhpu:3902": "prabhavanty ugrakarmāṇaḥ kṣayāya jagato 'śubhāḥ || BhG_16.9 ||",
    "GSP33ramgbhpu:3903": "etāṃ dṛṣṭim avaṣṭabhya avalambya, naṣṭātmānaḥ adṛṣṭadehātiriktātmānaḥ,",
    "GSP33ramgbhpu:3904": "alpabuddhayaḥ ghaṭādivaj jñeyabhūte dehe jñātṛtvena dehavyatirikta ātmopalabhyata iti vivekākuśalāḥ, ugrakarmāṇaḥ sarveṣāṃ hiṃsakā jagataḥ kṣayāya prabhavanti // BhGR_16.9 //",
    "GSP33ramgbhpu:3905": "kāmam āśritya duṣpūraṃ dambhamānamadānvitāḥ |",
    "GSP33ramgbhpu:3906": "mohād gṛhītvāsadgrāhān pravartante 'śucivratāḥ || BhG_16.10 ||",
    "GSP33ramgbhpu:3907": "duṣpūram duṣprāpaviṣayaṃ kāmam āśritya tatsisādhayiṣayā mohād ajñānāt,",
    "GSP33ramgbhpu:3908": "asadgrāhān anyāyagṛhītaparigrahān gṛhītvā, aśucivratāḥ aśāstravihitavratayuktāḥ dambhamānamadānvitāḥ pravartante // BhGR_16.10 //",
    "GSP33ramgbhpu:3909": "cintām aparimeyāṃ ca pralayāntām upāśritāḥ |",
    "GSP33ramgbhpu:3910": "kāmopabhogaparamā etāvad iti niścitāḥ || BhG_16.11 ||",
    "GSP33ramgbhpu:3911_0": "adya śvo vā mumūrṣavaḥ cintām aparimeyām aparicchedyāṃ pralayāntāṃ prākṛtapralayāvadhikālasādhyaviṣayām upāśritāḥ, tathā",
    "GSP33ramgbhpu:3911_1": "kāmopabhogaparamāḥ kāmopabhoga eva paramapuruṣārtha iti manvānāḥ, etāvad iti niścitāḥ ito",
    "GSP33ramgbhpu:3912": "'dhikaḥ puruṣārtho na vidyata iti saṃjātaniścayāḥ // BhGR_16.11 //",
    "GSP33ramgbhpu:3913": "āśāpāśaśatair baddhāḥ kāmakrodhaparāyaṇāḥ |",
    "GSP33ramgbhpu:3914": "īhante kāmabhogārtham anyāyenārthasañcayān || BhG_16.12 ||",
    "GSP33ramgbhpu:3915": "āśāpāśaśataiḥ āśākhyapāśaśatair baddhāḥ, kāmakrodhaparāyaṇāḥ",
    "GSP33ramgbhpu:3916": "kāmakrodhaikaniṣṭhāḥ, kāmabhogārtham anyāyenārthasaṃcayān prati īhante //",
    "GSP33ramgbhpu:3917": "idam adya mayā labdham imaṃ prāpsye manoratham |",
    "GSP33ramgbhpu:3918": "idam astīdam api me bhaviṣyati punar dhanam || BhG_16.13 ||",
    "GSP33ramgbhpu:3919": "idam kṣetraputrādikaṃ sarvaṃ mayā matsāmarthyenaiva labdham, nādṛṣṭādinā;",
    "GSP33ramgbhpu:3920": "imaṃ ca manoratham aham eva prāpsye, nādṛṣṭādisahitaḥ /",
    "GSP33ramgbhpu:3921": "idaṃ dhanaṃ matsāmarthyena labdhaṃ me asti, idam api punar me matsāmarthyenaiva bhaviṣyati asau mayā hataḥ śatrur haniṣye cāparān api |",
    "GSP33ramgbhpu:3922": "asau mayā balavatā hataḥ śatruḥ /",
    "GSP33ramgbhpu:3923": "aparān api śatrūn ahaṃ śūro dhīraś ca haniṣye /",
    "GSP33ramgbhpu:3924": "kim atra mandadhībhir durbalaiḥ parikalpitenādṛṣṭaparikareṇa //",
    "GSP33ramgbhpu:3925": "tathā ca īśvaro 'ham ahaṃ bhogī siddho 'haṃ balavān sukhī || BhG_16.14 ||",
    "GSP33ramgbhpu:3926": "īśvaro 'ham svādhīno 'ham; anyeṣāṃ cāham eva niyantā /",
    "GSP33ramgbhpu:3927": "ahaṃ bhogī svata evāhaṃ bhogī; nādṛṣṭādibhiḥ /",
    "GSP33ramgbhpu:3928": "siddho 'ham svatassiddho 'ham; na kasmāccid adṛṣṭādeḥ /",
    "GSP33ramgbhpu:3929": "tathā svata eva balavān; svata eva sukhī // BhGR_16.14 //",
    "GSP33ramgbhpu:3930": "āḍhyo 'bhijanavān asmi ko 'nyo 'sti sadṛśo mayā |",
    "GSP33ramgbhpu:3931": "yakṣye dāsyāmi modiṣya ityajñānavimohitāḥ || BhG_16.15 ||",
    "GSP33ramgbhpu:3932": "ahaṃ svataś cāḍhyo 'smi; abhijanavān asmi svata evottamakule prasūto 'smi;",
    "GSP33ramgbhpu:3933": "asmin loke mayā sadṛśaḥ ko 'nyaḥ svasāmarthyalabdhasarvavibhavo vidyate?",
    "GSP33ramgbhpu:3934": "ahaṃ svayam eva yakṣye dāsyāmi, modiṣye ityajñānavimohitāḥ īśvarānugrahanirapekṣeṇa svenaiva yāgadānādikaṃ kartuṃ śakyam ityajñānavimohitā manyante // BhGR_16.15 //",
    "GSP33ramgbhpu:3935": "anekacittavibhrāntā mohajālasamāvṛtāḥ |",
    "GSP33ramgbhpu:3936": "prasaktāḥ kāmabhogeṣu patanti narake 'śucau || BhG_16.16 ||",
    "GSP33ramgbhpu:3937": "adṛṣṭeśvarādisahakāram ṛte svenaiva sarvaṃ kartuṃ śakyam iti kṛtvā, evaṃ",
    "GSP33ramgbhpu:3938": "kuryām, tac ca kuryām, anyac ca kuryām ity anekacittavibhrāntāḥ,",
    "GSP33ramgbhpu:3939": "evaṃrūpeṇa mohajālena samāvṛtāḥ, kāmabhogeṣu prakarṣeṇa saktāḥ, madhye mṛtāḥ aśucau narake patanti // BhGR_16.16 //",
    "GSP33ramgbhpu:3940": "ātmasaṃbhāvitāḥ stabdhāḥ dhanamānamadānvitāḥ |",
    "GSP33ramgbhpu:3941": "yajante nāmayajñais te dambhenāvidhipūrvakam || BhG_16.17 ||",
    "GSP33ramgbhpu:3942": "ātmanaiva saṃbhāvitāḥ /",
    "GSP33ramgbhpu:3943": "ātmanaivātmānaṃ saṃbhāvayantītyarthaḥ /",
    "GSP33ramgbhpu:3944": "stabdhāḥ paripūrṇaṃ manyamānā na kiṃcitkurvāṇāḥ /",
    "GSP33ramgbhpu:3945": "katham ? dhanamānamadānvitāḥ dhanena vidyābhijanābhimānena ca janitamadānvitāḥ, nāmayajñaiḥ nāmaprayojanaiḥ yaṣṭetināmamātraprayojanair yajñaiḥ yajante /",
    "GSP33ramgbhpu:3946": "tad api dambhena hetunā yaṣṭṛtvakhyāpanāya, avidhipūrvakam ayathācodanaṃ yajante",
    "GSP33ramgbhpu:3947": "te cedṛgbhūtā yajanta ity āha ahaṃkāraṃ balaṃ darpaṃ kāmaṃ krodhaṃ ca saṃśritāḥ |",
    "GSP33ramgbhpu:3948": "mām ātmaparadeheṣu pradviṣanto 'bhyasūyakāḥ || BhG_16.18 ||",
    "GSP33ramgbhpu:3949": "ananyāpekṣo 'ham eva sarvaṃ karomītyevaṃrūpam ahaṃkāram āśritāḥ, tathā sarvasya karaṇe madbalam eva paryāptam iti ca balam, ato matsadṛśo na",
    "GSP33ramgbhpu:3950_0": "kaścid astīti ca darpam, evaṃbhūtasya mama kāmamātreṇa sarvaṃ saṃpatsyata iti kāmam, mama ye aniṣṭakāriṇas tān sarvān haniṣyāmīti",
    "GSP33ramgbhpu:3950_1": "ca krodham, evam etān saṃśritāḥ, svadeheṣu paradeheṣu cāvasthitaṃ sarvasya kārayitāraṃ puruṣottamaṃ mām abhyasūyakāḥ pradviṣantaḥ,",
    "GSP33ramgbhpu:3950_2": "kuyuktibhir matsthitau doṣam",
    "GSP33ramgbhpu:3951": "āviṣkurvanto mām asahamānāḥ /",
    "GSP33ramgbhpu:3952": "ahaṃkārādikān saṃśritā yāgādikaṃ sarvaṃ kriyājātaṃ kurvata ityarthaḥ // BhGR_16.18 //",
    "GSP33ramgbhpu:3953": "tān ahaṃ dviṣataḥ krūrān saṃsāreṣu narādhamān |",
    "GSP33ramgbhpu:3954": "kṣipāmy ajasram aśubhān āsurīṣv eva yoniṣu || BhG_16.19 ||",
    "GSP33ramgbhpu:3955": "ya evaṃ māṃ dviṣanti, tān krūrān narādhamān aśubhān aham ajasraṃ saṃsāreṣu janmajarāmaraṇādirūpeṇa parivartamāneṣu saṃtāneṣu, tatrāpy āsurīṣv eva",
    "GSP33ramgbhpu:3956": "yoniṣu kṣipāmi madānukūlyapratyanīkeṣv eva janmasu kṣipāmi /",
    "GSP33ramgbhpu:3957": "tattajjanmaprāptyanuguṇapravṛttihetubhūtabuddhiṣu krūrāsv aham eva saṃyojayāmītyarthaḥ // āsurīṃ yonim āpannā mūḍhā janmani janmani |",
    "GSP33ramgbhpu:3958": "mām aprāpyaiva kaunteya tato yānty adhamāṃ gatim || BhG_16.20 ||",
    "GSP33ramgbhpu:3959_0": "madānukūlyapratyanīkajanmāpannāḥ punar api janmani janmani mūḍhāḥ madviparītajñānā mām aprāpyaiva “asti bhagavān sarveśvaro",
    "GSP33ramgbhpu:3959_1": "vāsudevaḥ” iti jñānam aprāpya tataḥ tato janmano 'dhamām eva gatiṃ yānti/20 //",
    "GSP33ramgbhpu:3960": "asyāsurasvabhāvasyātmanāśasya mūlahetum āha trividhaṃ narakasyaitad dvāraṃ nāśanam ātmanaḥ",
    "GSP33ramgbhpu:3961": "kāmaḥ krodhas tathā lobhas tasmād etattrayaṃ tyajet || BhG_16.21 ||",
    "GSP33ramgbhpu:3962": "asyāsurasvabhāvarūpasya narakasyaitat trividhaṃ dvāram, tac cātmano nāśanam; kāmaḥ krodho lobha iti trayāṇāṃ svarūpaṃ pūrvam eva vyākhyātam /",
    "GSP33ramgbhpu:3963": "dvāram mārgaḥ; hetur ityarthaḥ /",
    "GSP33ramgbhpu:3964": "tasmād etattrayaṃ tyajet; tasmād atighoranarakahetutvāt kāmakrodhalobhānām, etattritayaṃ dūrataḥ",
    "GSP33ramgbhpu:3965": "etair vimuktaḥ kaunteya tamodvārais tribhir naraḥ |",
    "GSP33ramgbhpu:3966": "ācaraty ātmanaḥ śreyas tato yāti parāṃ gatim || BhG_16.22 ||",
    "GSP33ramgbhpu:3967": "etaiḥ kāmakrodhalobhaiḥ tamodvāraiḥ madviparītajñānahetubhiḥ vimuko naraḥ ātmanaḥ śreya ācarati labdhamadviṣayajñāno madānukūlye prayatate /",
    "GSP33ramgbhpu:3968": "tato mām eva parāṃ gatiṃ yāti // BhGR_16.22 //",
    "GSP33ramgbhpu:3969": "śāstrānādaro 'sya narakasya pradhānahetur ity āha yaḥ śāstravidhim utsṛjya vartate kāmakārataḥ",
    "GSP33ramgbhpu:3970": "na sa siddhim avāpnoti na sukhaṃ na parāṃ gatim || BhG_16.23 ||",
    "GSP33ramgbhpu:3971": "śāstraṃ vedāḥ; vidhiḥ anuśāsanam /",
    "GSP33ramgbhpu:3972": "vedākhyaṃ madanuśāsanam utsṛjya yaḥ kāmakārato vartate svacchandānuguṇamārgeṇa vartate, na sa siddhim avāpnoti na kām apy āmuṣmikīṃ siddhim avāpnoti; na sukhaṃ kiṃcid avāpnoti /",
    "GSP33ramgbhpu:3973": "na parāṃ gatim /",
    "GSP33ramgbhpu:3974": "kutaḥ parāṃ gatiṃ prāpnotītyarthaḥ // BhGR_16.23 //",
    "GSP33ramgbhpu:3975": "tasmāc chāstraṃ pramāṇaṃ te kāryākāryavyavasthitau |",
    "GSP33ramgbhpu:3976": "jñātvā śāstravidhānoktaṃ karma kartum ihārhasi || BhG_16.24 ||",
    "GSP33ramgbhpu:3977": "tasmāt kāryākāryavyvasthitau upādeyānupādeyavyavasthāyāṃ śāstram eva tava pramāṇam /",
    "GSP33ramgbhpu:3978": "dharmaśāstretihāsapurāṇādyupabṛṃhitā vedāḥ yad eva puruṣottamākhyaṃ paraṃ tattvaṃ tatprīṇanarūpaṃ tatprāptyupāyabhūtaṃ ca",
    "GSP33ramgbhpu:3979": "karmāvabodhayanti, tac śāstravidhānoktaṃ tattvaṃ karma ca jñātvā yathāvad anyūnātiriktaṃ vijñāya, kartuṃ tvam arhasi tad evopādātum arhasi //",
    "GSP33ramgbhpu:3980": "******************** ADHYAYA 17 ********************",
    "GSP33ramgbhpu:3981": "devāsuravibhāgoktimukhena prāpyatattvajñānaṃ tatprāptyupāyajñānaṃ ca vedaikamūlam ityuktam",
    "GSP33ramgbhpu:3982": "idānīm aśāstravihitasyāsuratvenāphalatvam,",
    "GSP33ramgbhpu:3983": "śāstravihitasya ca guṇatas traividhyam, śāstrasiddhasya lakṣaṇaṃ cocyate /",
    "GSP33ramgbhpu:3984_0": "tatrāśāstravihitasya niṣphalatvam ajānan aśāstravihite śraddhāsaṃyukte yāgādau sattvādinimittaphalabhedabubhutsayā arjunaḥ",
    "GSP33ramgbhpu:3984_1": "pṛcchati arjuna uvāca ye śāstravidhim utsṛjya yajante śraddhayānvitāḥ |",
    "GSP33ramgbhpu:3985": "teṣāṃ niṣṭhā tu kā kṛṣṇa sattvam āho rajas tamaḥ || BhG_17.1 ||",
    "GSP33ramgbhpu:3986_0": "śāstravidhim utsṛjya śraddhayānvitā ye yajante, teṣāṃ niṣṭhā kā ? kiṃ sattvam ? āhosvid rajaḥ ? atha tamaḥ ? niṣṭhā sthitiḥ;",
    "GSP33ramgbhpu:3986_1": "sthīyate 'sminn iti sthitiḥ sattvādir eva niṣṭhety ucyate /",
    "GSP33ramgbhpu:3987": "teṣāṃ kiṃ sattve sthitiḥ ? kiṃ vā rajasi ? kiṃ vā tamasītyarthaḥ // BhGR_17.1 //",
    "GSP33ramgbhpu:3988_0": "evaṃ pṛṣṭo bhagavān aśāstravihitaśraddhāyās tatpūrvakasya ca yāgāder niṣphalatvaṃ hṛdi nidhāya śāstrīyasyaiva yāgāder guṇatas",
    "GSP33ramgbhpu:3988_1": "traividhyaṃ pratipādayituṃ śāstrīyaśraddhāyāḥ traividhyaṃ tāvad āha",
    "GSP33ramgbhpu:3989": "śrībhagavān uvāca trividhā bhavati śraddhā dehināṃ sā svabhāvajā |",
    "GSP33ramgbhpu:3990": "sāttvikī rājasī caiva tāmasī ceti tāṃ śṛṇu || BhG_17.2 ||",
    "GSP33ramgbhpu:3991": "sarveṣāṃ dehināṃ śraddhā trividhā bhavati /",
    "GSP33ramgbhpu:3992": "sā ca svabhāvajā svabhāvaḥ svāsādhāraṇo bhāvaḥ, prācīnavāsanānimittaḥ tattadruciviśeṣaḥ /",
    "GSP33ramgbhpu:3993": "yatra ruciḥ tatra śraddhā jāyate /",
    "GSP33ramgbhpu:3994": "śraddhā hi svābhimataṃ sādhayaty etad iti viśvāsapūrvikā sādhane tvarā /",
    "GSP33ramgbhpu:3995_0": "vāsanā ruciś ca śraddhā cātmadharmāḥ guṇasaṃsargajāḥ; teṣām ātmadharmāṇāṃ vāsanādīnāṃ janakāḥ dehendriyāntaḥkaraṇaviṣayagatā",
    "GSP33ramgbhpu:3995_1": "dharmāḥ kāryaikanirūpaṇīyāḥ sattvādayo guṇāḥ sattvādiguṇayuktadehādyanubhavajā ityarthaḥ /",
    "GSP33ramgbhpu:3996": "tataś ceyaṃ śraddhā sāttvikī rājasī tāmasī ceti trividhā /",
    "GSP33ramgbhpu:3997": "tām imāṃ śraddhāṃ śṛṇu; sā śraddhā yat svabhāvā, taṃ svabhāvaṃ śṛṇv ityarthaḥ // BhGR_17.2",
    "GSP33ramgbhpu:3998": "sattvānurūpā sarvasya śraddhā bhavati bhārata |",
    "GSP33ramgbhpu:3999": "śraddhāmayo 'yaṃ puruṣo yo yacchraddhaḥ sa eva saḥ || BhG_17.3 ||",
    "GSP33ramgbhpu:4000": "sattvam antaḥkaraṇam /",
    "GSP33ramgbhpu:4001": "sarvasya puruṣasyāntaḥkaraṇānurūpā śraddhā bhavati",
    "GSP33ramgbhpu:4002": "/ antaḥkaraṇaṃ yādṛśaguṇayuktam, tadviṣayā śraddhā jāyata ityarthaḥ /",
    "GSP33ramgbhpu:4003": "sattvaśabdaḥ pūrvoktānāṃ dehendriyādīnāṃ pradarśanārthaḥ /",
    "GSP33ramgbhpu:4004": "śraddhāmayo",
    "GSP33ramgbhpu:4005": "'yaṃ puruṣaḥ /",
    "GSP33ramgbhpu:4006": "śraddhāmayaḥ śraddhāpariṇāmaḥ /",
    "GSP33ramgbhpu:4007": "yo yacchraddhaḥ yaḥ puruṣo yādṛśyā śraddhayā yuktaḥ, sa eva saḥ sa tādṛśaśraddhāpariṇāmaḥ",
    "GSP33ramgbhpu:4008": "puṇyakarmaviṣaye śraddhāyuktaś cet, puṇyakarmaphalasaṃyukto bhavatīti śraddhāpradhānaḥ phalasaṃyoga ityuktaṃ bhavati // BhGR_17.3 //",
    "GSP33ramgbhpu:4009": "tad eva vivṛṇoti yajante sāttvikā devān yakṣarakṣāṃsi rājasāḥ |",
    "GSP33ramgbhpu:4010": "pretān bhūtagaṇāṃś cānye yajante tāmasā janāḥ || BhG_17.4 ||",
    "GSP33ramgbhpu:4011": "sattvaguṇapracurāḥ sāttvikyā śraddhayā yuktāḥ devān yajante /",
    "GSP33ramgbhpu:4012": "duḥkhāsaṃbhinnotkṛṣṭasukhahetubhūtadevayāgaviṣayā śraddhā sāttvikītyuktaṃ bhavati /",
    "GSP33ramgbhpu:4013": "rājasā yakṣarakṣāṃsi yajante /",
    "GSP33ramgbhpu:4014": "anye tu tāmasā janāḥ pretān bhūtagaṇān yajante /",
    "GSP33ramgbhpu:4015": "duḥkhasaṃbhinnālpasukhajananī rājasī śraddhā;",
    "GSP33ramgbhpu:4016": "duḥkhaprāyātyalpasukhajananī tāmasītyarthaḥ // BhGR_17.4 //",
    "GSP33ramgbhpu:4017": "evaṃ śāstrīyeṣv eva yāgādiṣu śraddhāyukteṣu guṇataḥ phalaviśeṣaḥ.",
    "GSP33ramgbhpu:4018": "aśāstrīyeṣu tapoyāgaprabhṛtiṣu madanuśāsanaviparītatvena na kaścid api",
    "GSP33ramgbhpu:4019": "sukhalavaḥ, api tv anartha eveti hṛdi nihitaṃ vyañjayan āha",
    "GSP33ramgbhpu:4020": "aśāstravihitaṃ ghoraṃ tapyante ye tapo janāḥ |",
    "GSP33ramgbhpu:4021": "dambhāhaṅkārasaṃyuktāḥ kāmarāgabalānvitāḥ || BhG_17.5 ||",
    "GSP33ramgbhpu:4022": "karśayantaḥ śarīrasthaṃ bhūtagrāmam acetasaḥ |",
    "GSP33ramgbhpu:4023": "māṃ caivāntaśśarīrasthaṃ tān viddhy āsuraniścayān || BhG_17.6 ||",
    "GSP33ramgbhpu:4024": "aśāstravihitam atighoram api tapo ye janāḥ tapyante /",
    "GSP33ramgbhpu:4025": "pradarśanārtham idam /",
    "GSP33ramgbhpu:4026": "aśāstravihitaṃ bahvāyāsaṃ yāgādikaṃ ye kurvate, dambhāhaṃkārasaṃyuktāḥ kāmarāgabalānvitāḥ śarīrasthaṃ pṛthivyādibhūtasamūhaṃ karśayantaḥ,",
    "GSP33ramgbhpu:4027": "madaṃśabhūtaṃ jīvaṃ cāntaśśarīrasthaṃ karśayanto ye tapyante, yāgādikaṃ ca kurvate; tān āsuraniścayān viddhi /",
    "GSP33ramgbhpu:4028": "asurāṇāṃ niścaya āsuro niścayaḥ; asurā hi madājñāviparītakāriṇaḥ; madājñāviparītakāritvāt teṣāṃ sukhalavasaṃbandho na vidyate; api tvananarthavrāte patantīti pūrvam",
    "GSP33ramgbhpu:4029": "evoktam, “patanti narake 'ścau” iti // BhGR_17.5 //6//",
    "GSP33ramgbhpu:4030": "atha prakṛtam eva śāstrīyeṣu yajñādiṣu guṇato viśeṣaṃ prapañcayati /",
    "GSP33ramgbhpu:4031": "tatrāhāramūlatvāt sattvādivṛddher āhāratraividhyaṃ prathamam ucyate /",
    "GSP33ramgbhpu:4032": "“annamayaṃ hi somya manaḥ”, “āhāraśuddhau sattvaśuddhiḥ” iti hi śrūyate",
    "GSP33ramgbhpu:4033": "āhāras tv api sarvasya trividho bhavati priyaḥ |",
    "GSP33ramgbhpu:4034": "yajñas tapas tathā dānaṃ teṣāṃ bhedam imaṃ śṛṇu || BhG_17.7 ||",
    "GSP33ramgbhpu:4035": "āhāro 'pi sarvasya prāṇijātasya sattvādiguṇatrayānvayena trividhaḥ priyo bhavati /",
    "GSP33ramgbhpu:4036": "tathaiva yajño 'pi trividhaḥ, tathā tapaḥ dānaṃ ca /",
    "GSP33ramgbhpu:4037": "teṣām bhedam imaṃ śṛṇu teṣām āhārayajñatapodānānāṃ sattvādibhedenemam ucyamānaṃ bhedaṃ śṛṇu āyussattvabalārogyasukhaprītivivardhanāḥ |",
    "GSP33ramgbhpu:4038": "rasyāḥ snigdhāḥ sthirā hṛdyā āhārāḥ sāttvikapriyaḥ || BhG_17.8 ||",
    "GSP33ramgbhpu:4039": "sattvaguṇopetasya sattvamayā āhārāḥ priyā bhavanti /",
    "GSP33ramgbhpu:4040": "sattvamayāś cāhārā āyurvivardhanāḥ; punar api sattvasya vivardhanāḥ /",
    "GSP33ramgbhpu:4041": "sattvam antaḥkaraṇam;",
    "GSP33ramgbhpu:4042": "antaḥkaraṇakāryaṃ jñānam iha sattvaśabdenocyate /",
    "GSP33ramgbhpu:4043": "“sattvāt saṃjāyate",
    "GSP33ramgbhpu:4044": "jñānam” iti sattvasya jñānavivṛddhihetutvāt, āhāro 'pi sattvamayo jñānavivṛddhihetuḥ /",
    "GSP33ramgbhpu:4045": "tathā balārogyayor api vivardhanāḥ /",
    "GSP33ramgbhpu:4046": "sukhaprītyor api vivardhanāḥ pariṇāmakāle svayam eva sukhasya vivardhanāḥ ;tathā",
    "GSP33ramgbhpu:4047": "prītihetubhūtakarmārambhadvāreṇa prītivardhanāḥ /",
    "GSP33ramgbhpu:4048": "rasyāḥ madhurarasopetāḥ /",
    "GSP33ramgbhpu:4049": "snigdhāḥ snehayuktāḥ /",
    "GSP33ramgbhpu:4050": "sthirāḥ sthirapariṇāmāḥ /",
    "GSP33ramgbhpu:4051": "hṛdyāḥ ramaṇīyaveṣāḥ /",
    "GSP33ramgbhpu:4052": "evaṃvidhāḥ sattvamayā āhārāḥ sāttvikasya puruṣasya priyāḥ // BhGR_17.8 //",
    "GSP33ramgbhpu:4053": "kaṭvamlalavaṇātyuṣṇatīkṣṇarūkṣavidāhinaḥ |",
    "GSP33ramgbhpu:4054": "āhārā rājasasyeṣṭā duḥkhaśokāmayapradāḥ || BhG_17.9 ||",
    "GSP33ramgbhpu:4055": "kaṭurasāḥ, amlarasāḥ, lavaṇotkaṭāḥ, atyuṣṇāḥ, atitīkṣaṇāḥ, rūkṣāḥ,",
    "GSP33ramgbhpu:4056": "vidāhinaś ceti kaṭvamlalavaṇātyuṣṇatīkṣṇarūkṣavidāhinaḥ /",
    "GSP33ramgbhpu:4057": "atiśaityātitaikṣṇyādinā durupayogās tīkṣṇāḥ; śoṣakarā rūkṣāḥ; tāpakarā vidāhinaḥ /",
    "GSP33ramgbhpu:4058": "evaṃvidhā āhārā rājasasyeṣṭāḥ /",
    "GSP33ramgbhpu:4059": "te ca rajomayatvād duḥkhaśokāmayavardhanāḥ rajovardhanāś ca // BhGR_17.9 //",
    "GSP33ramgbhpu:4060": "yātayāmaṃ gatarasaṃ pūti paryuṣitaṃ ca yat |",
    "GSP33ramgbhpu:4061": "ucchiṣṭam api cāmedhyaṃ bhojanaṃ tāmasapriyam || BhG_17.10 ||",
    "GSP33ramgbhpu:4062": "yātayāmam cirakālāvasthitam; gatarasam tyaktasvābhāvikarasam; pūti",
    "GSP33ramgbhpu:4063": "durgandhopetam, paryuṣitam kālātipattyā rasāntarāpannam; ucchiṣṭam gurvādibhyo 'nyeṣāṃ bhuktaśiṣṭam; amedhyam ayajñārham; ayajñaśiṣṭam ityarthaḥ /",
    "GSP33ramgbhpu:4064": "evaṃvidhaṃ tamomayaṃ bhojanaṃ tāmasapriyaṃ bhavati /",
    "GSP33ramgbhpu:4065": "bhujyata iti āhāra eva bhojanam /",
    "GSP33ramgbhpu:4066": "punaś ca tamaso vardhanam /",
    "GSP33ramgbhpu:4067": "ato hitaiṣibhiḥ sattvavivṛddhaye sāttvikāhāra eva sevyaḥ // BhGR_17.10 //",
    "GSP33ramgbhpu:4068": "aphalākāṅkṣibhir yajño vidhidṛṣṭo ya ijyate |",
    "GSP33ramgbhpu:4069": "yaṣṭavyam eveti manas samādhāya sa sāttvikaḥ || BhG_17.11 ||",
    "GSP33ramgbhpu:4070": "phalākāṅkṣārahitaiḥ puruṣaiḥ vidhidṛṣṭaḥ śāstradṛṣṭaḥ mantradravyakriyādibhir yuktaḥ, yaṣṭavyam eveti bhagavadārādhanatvena",
    "GSP33ramgbhpu:4071": "svayaṃprayojanatayā yaṣṭavyam iti manas samādhāya yo yajña ijyate, sa sāttvikaḥ // BhGR_17.11",
    "GSP33ramgbhpu:4072": "abhisandhāya tu phalaṃ dambhārtham api caiva yaḥ |",
    "GSP33ramgbhpu:4073": "ijyate bharataśreṣtha taṃ yajñaṃ viddhi rājasam || BhG_17.12 ||",
    "GSP33ramgbhpu:4074": "phalābhisandhiyuktair dambhagarbho yaśaḥphalaś ca yo yajña ijyate, taṃ yajñaṃ rājasaṃ viddhi vidhihīnam asṛṣṭānnaṃ mantrahīnam adakṣiṇam |",
    "GSP33ramgbhpu:4075": "śraddhāvirahitaṃ yajñaṃ tāmasaṃ paricakṣate || BhG_17.13 ||",
    "GSP33ramgbhpu:4076": "vidhihīnam brāhmaṇoktihīnam; sadācārayuktair vidvadbhir brāhmaṇair",
    "GSP33ramgbhpu:4077": "yajasvetyuktihīnam ityarthaḥ; asṛṣṭānnaṃ acoditadravyam, mantrahīnam adakṣiṇaṃ śraddhāvirahitaṃ ca yajñaṃ tāmasaṃ paricakṣate // BhGR_17.13 //",
    "GSP33ramgbhpu:4078": "atha tapaso guṇatas traividhyaṃ vaktuṃ tasya śarīravāṅmanoniṣpādyatayā svarūpabhedaṃ tāvad āha devadvijaguruprājñapūjanaṃ śaucam ārjavam |",
    "GSP33ramgbhpu:4079": "brahmacaryam ahiṃsā ca śārīraṃ tapa ucyate || BhG_17.14 ||",
    "GSP33ramgbhpu:4080": "devadvijaguruprājñānāṃ pūjanam, śaucam tīrthasnānādikam, ārjavam",
    "GSP33ramgbhpu:4081": "yathāmanaḥśarīravṛttam, brahmacaryam yoṣitsu bhogyatābuddhiyuktekṣaṇādirahitatvam, ahiṃsā aprāṇipīḍā; etac charīraṃ tapa ucyate // BhGR_17.14 //",
    "GSP33ramgbhpu:4082": "anudvegakaraṃ vākyaṃ satyaṃ priyahitaṃ ca yat |",
    "GSP33ramgbhpu:4083": "svādhyāyābhyasanaṃ caiva vāṅmayaṃ tapa ucyate || BhG_17.15 ||",
    "GSP33ramgbhpu:4084": "pareṣām anudvegakaraṃ satyaṃ priyahitaṃ ca yad vākyaṃ svādhyāyābhyasanaṃ cety etad vāṅmayaṃ tapa ucyate // BhGR_17.15 //",
    "GSP33ramgbhpu:4085": "manaḥprasādaḥ saumyatvaṃ maunam ātmavinigrahaḥ |",
    "GSP33ramgbhpu:4086": "bhāvasaṃśuddhir ity etat tapo mānasam ucyate || BhG_17.16 ||",
    "GSP33ramgbhpu:4087": "manaḥprasādaḥ manasaḥ krodhādirahitatvam, saumyatvam manasaḥ pareṣām",
    "GSP33ramgbhpu:4088": "abhyudayaprāvaṇyam, maunaṃ manasā vākpravṛttiniyamanam, ātmavinigrahaḥ manovṛtter dhyeyaviṣaye 'vasthāpanam, bhāvaśuddhiḥ",
    "GSP33ramgbhpu:4089": "ātmavyatiriktaviṣayacintārahitatvam; etan mānasaṃ tapaḥ // BhGR_17.16 //",
    "GSP33ramgbhpu:4090": "śraddhayā parayā taptaṃ tapas tat trividhaṃ naraiḥ |",
    "GSP33ramgbhpu:4091": "aphalākāṅkṣibhir yuktaiḥ sāttvikaṃ paricakṣate || BhG_17.17 ||",
    "GSP33ramgbhpu:4092": "aphalākāṅkṣibhiḥ phalākāṅkṣārahitaiḥ, yuktaiḥ paramapuruṣārādhanarūpam idam iti cintāyuktaiḥ naraiḥ parayā śraddhayā yat trividhaṃ tapaḥ",
    "GSP33ramgbhpu:4093": "kāyavāṅmanobhis taptam, tat sāttvikaṃ paricakṣate // BhGR_17.17 //",
    "GSP33ramgbhpu:4094": "satkāramānapūjārthaṃ tapo dambhena caiva yat |",
    "GSP33ramgbhpu:4095": "kriyate tad iha proktaṃ rājasaṃ calam adhruvam || BhG_17.18 ||",
    "GSP33ramgbhpu:4096": "manasā ādaraḥ satkāraḥ, vācā praśaṃsā mānaḥ, śarīro namaskārādiḥ pūjā /",
    "GSP33ramgbhpu:4097": "phalābhisandhipūrvakaṃ satkārādyarthaṃ ca dambhena hetunā yat tapaḥ",
    "GSP33ramgbhpu:4098": "kriyate, tad iha rājasaṃ proktam; svargādiphalasādhanatvenāsthiratvāc calam adhruvam /",
    "GSP33ramgbhpu:4099": "calatvam pātabhayena calanahetutvam, adhruvatvam kṣayiṣṇutvam //",
    "GSP33ramgbhpu:4100": "mūḍhagrāheṇātmano yat pīḍayā kriyate tapaḥ |",
    "GSP33ramgbhpu:4101": "parasyotsādanārthaṃ vā tat tāmasam udāhṛtam || BhG_17.19 ||",
    "GSP33ramgbhpu:4102_0": "mūḍhāḥ avivekinaḥ, mūḍhagrāheṇa mūḍhaiḥ kṛtenābhiniveśena ātmanaḥ śaktyādikam aparīkṣya ātmapīḍayā yat tapaḥ kriyate, parasyotsādanārthaṃ",
    "GSP33ramgbhpu:4102_1": "ca yat kriyate, tat tāmasam udāhṛtam // BhGR_17.19 dātavyam iti yad dānaṃ dīyate 'nupakāriṇe |",
    "GSP33ramgbhpu:4103": "deśe kāle ca pātre ca tad dānaṃ sāttvikaṃ smṛtam || BhG_17.20 ||",
    "GSP33ramgbhpu:4104": "phalābhisandhirahitaṃ dātavyam iti deśe kāle pātre cānupakāriṇe yad dānaṃ",
    "GSP33ramgbhpu:4105": "dīyate, tad dānaṃ sāttvikaṃ smṛtam // BhGR_17.20 //",
    "GSP33ramgbhpu:4106": "yat tu pratyupakārārthaṃ phalam uddiśya vā punaḥ |",
    "GSP33ramgbhpu:4107": "dīyate ca parikliṣṭaṃ tad rājasam udāhṛtam || BhG_17.21 ||",
    "GSP33ramgbhpu:4108": "pratyupakārakaṭākṣagarbhaṃ phalam uddiśya ca, parikliṣṭam akalyāṇadravyakaṃ yad dānaṃ dīyate, tad rājasam udāhṛtam // BhGR_17.21 //",
    "GSP33ramgbhpu:4109": "adeśakāle yad dānam apātrebhyaś ca dīyate |",
    "GSP33ramgbhpu:4110": "asatkṛtam avajñātaṃ tat tāmasam udāhṛtam || BhG_17.22 ||",
    "GSP33ramgbhpu:4111": "adeśakāle apātrebhyaś ca yad dānaṃ dīyate, asatkṛtam",
    "GSP33ramgbhpu:4112": "pādaprakṣālanādigauravarahitam, avajñātaṃ sāvajñam anupacārayuktaṃ yad",
    "GSP33ramgbhpu:4113": "dīyate, tat tāmasam udāhṛtam /22//",
    "GSP33ramgbhpu:4114": "evaṃ vaidikānāṃ yajñatapodānānāṃ sattvādiguṇabhedena bheda uktaḥ; idānīṃ tasyaiva vaidikasya yajñādeḥ praṇavasaṃyogena tatsacchabdavyapadeśytayā ca lakṣaṇam ucyate",
    "GSP33ramgbhpu:4115": "oṃ tat sad iti nirdeśo brahmaṇas trividhaḥ smṛtaḥ |",
    "GSP33ramgbhpu:4116": "brāhmaṇās tena vedāś ca yajñāś ca vihitāḥ purā || BhG_17.23 ||",
    "GSP33ramgbhpu:4117": "oṃ tat sad iti trividho 'yaṃ nirdeśaḥ śabdaḥ brahmaṇaḥ smṛtaḥ brahmaṇo 'nvayī bhavati /",
    "GSP33ramgbhpu:4118": "brahma ca vedaḥ /",
    "GSP33ramgbhpu:4119": "vedaśabdena vaidikaṃ karmocyate /",
    "GSP33ramgbhpu:4120": "vaidikaṃ yajñādikam /",
    "GSP33ramgbhpu:4121": "yajñādikaṃ karma oṃ tat sad iti śabdānvitaṃ bhavati /",
    "GSP33ramgbhpu:4122": "om iti śabdasyānvayo vaidikakarmāṅgatvena prayogādau prayujyamānatayā;",
    "GSP33ramgbhpu:4123": "tat sad iti śabdayor anvayaḥ pūjyatvāya vācakatayā /",
    "GSP33ramgbhpu:4124": "tena trividhena śabdenānvitā brāhmaṇāḥ vedānvayinas traivarṇikāḥ vedāś ca yajñāś ca purā vihitāḥ purā mayaiva nirmitā ityarthaḥ //",
    "GSP33ramgbhpu:4125": "trayāṇām oṃ tat sad iti śabdānām anvayaprakāro varṇyate; prathamam om iti",
    "GSP33ramgbhpu:4126": "śabdasyānvayaprakāram āha tasmād om ity udāhṛtya yajñadānatapaḥkriyāḥ |",
    "GSP33ramgbhpu:4127": "pravartante vidhānoktāḥ satataṃ brahmavādinām || BhG_17.24 ||",
    "GSP33ramgbhpu:4128": "tasmād brahmavādinām vedādināṃ traivarṇikānāṃ yajñadānatapaḥkriyāḥ vidhānoktāḥ vedavidhānoktāḥ ādau om ity udāhṛtya satataṃ sarvadā pravartante /",
    "GSP33ramgbhpu:4129": "vedāś ca om ity udāhṛtyārabhyante /",
    "GSP33ramgbhpu:4130": "evaṃ vedānāṃ vaidikānāṃ ca yajñādīnāṃ karmaṇām om iti śabdānvayo varṇitaḥ /",
    "GSP33ramgbhpu:4131": "om itiśabdānvitavedadhāraṇāt tadanvitayajñādikarmakaraṇāc ca brāhmaṇaśabdanirdiṣṭānāṃ traivarṇikānām api om iti śabdānvayo varṇitaḥ //",
    "GSP33ramgbhpu:4132": "athaiteṣāṃ tad iti śabdānvayaprakāram āha tad ity anabhisandhāya phalaṃ yajñatapaḥkriyāḥ |",
    "GSP33ramgbhpu:4133": "dānakriyāś ca vividhāḥ kriyante mokṣakāṅkṣibhiḥ || BhG_17.25 ||",
    "GSP33ramgbhpu:4134_0": "phalam anabhisandhāya vedādhyayanayajñatapodānakriyāḥ mokṣakāṅkṣibhis traivarṇikair yāḥ kriyante, tāḥ brahmaprāptisādhanatayā",
    "GSP33ramgbhpu:4134_1": "brahmavācinā tad iti śabdena nirdeśyāḥ; “sa vaḥ kaḥ kiṃ yat tat padam anuttamam” iti tacchabdo hi brahmavācī prasiddhaḥ /",
    "GSP33ramgbhpu:4135": "evaṃ vedādhyayanayajñādīnāṃ mokṣasādhanabhūtānāṃ tacchabdanirdeśyatayā tad iti śabdānvaya uktaḥ /",
    "GSP33ramgbhpu:4136": "traivarṇikānām api tathāvidhavedādhyayanādyanuṣṭhānād eva tacchabdānvaya upapannaḥ // BhGR_17.25",
    "GSP33ramgbhpu:4137": "athaiṣāṃ sacchabdānvayaprakāraṃ vaktuṃ loke sacchabdasya vyutpattiprakāram āha sadbhāve sādhubhāve ca sad ity etat prayujyate |",
    "GSP33ramgbhpu:4138": "praśaste karmaṇi tathā sacchabdaḥ pārtha yujyate || BhG_17.26 ||",
    "GSP33ramgbhpu:4139": "sadbhāve vidyamānatāyām, sādhubhāve kalyāṇabhāve ca sarvavastuṣu sad ity",
    "GSP33ramgbhpu:4140": "etat padaṃ prayujyate lokavedayoḥ /",
    "GSP33ramgbhpu:4141": "tathā kenacit puruṣeṇānuṣṭhite laukike praśaste kalyāṇe karmaṇi satkarmedam iti sacchabdo yujyate prayujyate ityarthaḥ // BhGR_17.26 //",
    "GSP33ramgbhpu:4142": "yajñe tapasi dāne ca sthitiḥ sad iti cocyate |",
    "GSP33ramgbhpu:4143": "karma caiva tadarthīyaṃ sad ity evābhidhīyate || BhG_17.27 ||",
    "GSP33ramgbhpu:4144": "ato vaidikānāṃ traivarṇikānāṃ yajñe tapasi dāne ca sthitiḥ kalyāṇatayā sad ity ucyate /",
    "GSP33ramgbhpu:4145": "karma ca tadarthīyam traivarṇikārthīyaṃ yajñadānādikaṃ sad ity evābhidhīyate /",
    "GSP33ramgbhpu:4146": "tasmād vedāḥ vaidikāni karmāṇi brāhmaṇaśabdanirdiṣṭās traivarṇikāś ca oṃ tat sad iti śabdānvayarūpalakṣaṇena avedebhyaś cāvaidikebhyaś ca vyāvṛttā veditavyāḥ // BhGR_17.27 //",
    "GSP33ramgbhpu:4147": "aśraddhayā hutaṃ dattaṃ tapas taptaṃ kṛtaṃ ca yat |",
    "GSP33ramgbhpu:4148": "asad ity ucyate pārtha na ca tat pretya no iha || BhG_17.28 ||",
    "GSP33ramgbhpu:4149": "aśraddhayā kṛtaṃ śāstrīyam api homādikam asad ity ucyate /",
    "GSP33ramgbhpu:4150": "kutaḥ ? na ca tat pretya, no iha na mokṣāya, na sāṃsārikāya ca phalāyeti // BhGR_17.28",
    "GSP33ramgbhpu:4151": "******************** ADHYAYA 18 ********************",
    "GSP33ramgbhpu:4152": "atītenādhyāyadvayena abhyudayaniśśreyasasādhanabhūtaṃ vaidikam eva yajñatapodānādikaṃ karma, nānyat; vaidikasya ca karmaṇas sāmānyalakṣaṇaṃ",
    "GSP33ramgbhpu:4153": "praṇavānvayaḥ; tatra mokṣābhyudayasādhanayor bhedaḥ",
    "GSP33ramgbhpu:4154": "tatsacchabdanirdeśyatvena; mokṣasādhanaṃ ca karma phalābhisandhirahitaṃ",
    "GSP33ramgbhpu:4155": "yajñādikam; tadārambhaś ca sattvodrekād bhavati; sattvavṛddhiś ca sāttvikāhārasevayā ityuktam",
    "GSP33ramgbhpu:4156": "anantaraṃ mokṣasādhanatayā nirdiṣṭayos tyāgasaṃnyāsayor aikyam, tyāgasya ca svarūpam, bhagavati sarveśvare ca",
    "GSP33ramgbhpu:4157_0": "sarvakarmaṇāṃ kartṛtvānusandhānam, sattvarajastamasāṃ kāryavarṇanena sattvaguṇasyāvaśyopādeyatvam, svavarṇocitānāṃ karmaṇāṃ",
    "GSP33ramgbhpu:4157_1": "paramapuruṣārādhanabhūtānāṃ paramapuruṣaprāptinirvartanaprakāraḥ,",
    "GSP33ramgbhpu:4158": "kṛtsnasya gītāśāstrasya sārārtho bhaktiyoga ity ete pratipādyante /",
    "GSP33ramgbhpu:4159": "tatra tāvat tyāgasaṃnyāsayor pṛthaktvaikatvanirṇayāya svarūpanirṇayāya cārjunaḥ pṛcchati arjuna uvāca saṃnyāsasya mahābāho tattvam icchāmi veditum |",
    "GSP33ramgbhpu:4160": "tyāgasya ca hṛṣīkeśa pṛthak keśiniṣūdana || BhG_18.1 ||",
    "GSP33ramgbhpu:4161": "tyāgasaṃnyāsau hi mokṣasādhanatayā vihitau, “na karmaṇā na prajayā dhanena tyāgenaike amṛtatvam ānaśuḥ vedāntavijñānasuniścitārthās saṃnyāsayogād",
    "GSP33ramgbhpu:4162": "yatayaś śuddhasattvāḥ /",
    "GSP33ramgbhpu:4163": "te brahmaloke tu parāntakāle parāmṛtāt parimucyanti sarve//” ityādiṣu /",
    "GSP33ramgbhpu:4164": "asya saṃnyāsasya tyāgasya ca tattvam yāthātmyaṃ pṛthak veditum icchāmi /",
    "GSP33ramgbhpu:4165_0": "ayam abhiprāyaḥ kim etau saṃnyāsatyāgaśabdau pṛthagarthau, utaikārthav eva yadā pṛthagarthau, tadā anayoḥ pṛthaktvena svarūpaṃ",
    "GSP33ramgbhpu:4165_1": "veditum icchāmi; ekatve 'pi tasya svarūpaṃ vaktavyam iti athānayor ekam eva svarūpam, tac cedṛśam iti nirṇetuṃ vādivipratipattiṃ",
    "GSP33ramgbhpu:4165_2": "darśayan śrībhagavān",
    "GSP33ramgbhpu:4166": "śrībhagavān uvāca kāmyānāṃ karmaṇāṃ nyāsaṃ saṃnyāsaṃ kavayo viduḥ |",
    "GSP33ramgbhpu:4167": "sarvakarmaphalatyāgaṃ prāhus tyāgaṃ vicakṣaṇāḥ || BhG_18.2 ||",
    "GSP33ramgbhpu:4168": "kecana vidvāṃsaḥ kāmyānāṃ karmaṇāṃ nyāsaṃ svarūpatyāgaṃ saṃnyāsaṃ viduḥ /",
    "GSP33ramgbhpu:4169": "kecic ca vicakṣaṇāḥ nityānāṃ naimittikānāṃ ca kāmyānāṃ sarveṣāṃ karmaṇāṃ phalatyāga eva mokṣaśāstreṣu tyāgaśabdārtha iti prāhuḥ /",
    "GSP33ramgbhpu:4170": "tatra śāstrīyatyāgaḥ kāmyakarmasvarūpaviṣayaḥ; sarvakarmaphalaviṣaya iti vivādaṃ",
    "GSP33ramgbhpu:4171": "pradarśayan ekatra saṃnyāsaśabdam itaratra tyāgaśabdaṃ prayuktavān /",
    "GSP33ramgbhpu:4172": "atas tyāgasaṃnyāsaśabdayor ekārthatvam aṅgīkṛtam iti jñāyate /",
    "GSP33ramgbhpu:4173": "tathā “niścayaṃ",
    "GSP33ramgbhpu:4174": "śṛṇu me tatra tyāge bharatasattama” iti tyāgaśabdenaiva nirṇayavacanāt,",
    "GSP33ramgbhpu:4175": "“niyatasya tu saṃnyāsaḥ karmaṇo nopapadyate /",
    "GSP33ramgbhpu:4176": "mohāt tasya parityāgaḥ tāmasaḥ parikīrtitaḥ // BhGR_18.”, “aniṣṭam iṣṭaṃ miśraṃ ca trividhaṃ karmaṇaḥ phalam /",
    "GSP33ramgbhpu:4177": "bhavaty atyāgināṃ pretya na tu saṃnyāsināṃ kvacit /” iti parasparaparyāyatādarśanāc ca tayor ekārthatvam aṅgīkṛtam iti niścīyate //",
    "GSP33ramgbhpu:4178": "tyājyaṃ doṣavad ity eke karma prāhur manīṣiṇaḥ |",
    "GSP33ramgbhpu:4179": "yajñadānatapaḥkarma na tyājyam iti cāpare || BhG_18.3 ||",
    "GSP33ramgbhpu:4180_0": "eke manīṣiṇaḥ kāpilāḥ vaidikāś ca tanmatānusāriṇaḥ rāgādidoṣavad bandhakatvāt sarvaṃ yajñādikaṃ karma mumukṣuṇā tyājyam iti",
    "GSP33ramgbhpu:4180_1": "prāhuḥ; apare paṇḍitāḥ yajñādikaṃ karma na tyājyam iti prāhuḥ niścayaṃ śṛṇu me tatra tyāge bharatasattama |",
    "GSP33ramgbhpu:4181": "tyāgo hi puruṣavyāghra trividhas saṃprakīrtitaḥ || BhG_18.4 ||",
    "GSP33ramgbhpu:4182": "tatra evaṃ vādivipratipanne tyāge tyāgaviṣayaṃ niścayaṃ mattaś śṛṇu;",
    "GSP33ramgbhpu:4183": "tyāgaḥ kriyamāṇeṣv eva vaidikeṣu karmasu phalaviṣayatayā, karmaviṣayatayā,",
    "GSP33ramgbhpu:4184": "kartṛtvaviṣayatayā ca pūrvam eva hi mayā trividhas saṃprakīrtitaḥ, “mayi",
    "GSP33ramgbhpu:4185": "sarvāṇi karmāṇi saṃnyasyādhyātmacetasā /",
    "GSP33ramgbhpu:4186": "nirāśīr nirmamo bhūtvā yuddhyasva",
    "GSP33ramgbhpu:4187": "vigatajvaraḥ” iti /",
    "GSP33ramgbhpu:4188": "karmajanyaṃ svargādikaṃ phalaṃ mama na syād iti",
    "GSP33ramgbhpu:4189": "phalatyāgaḥ; madīyaphalasādhanatayā madīyam idaṃ karmeti karmaṇi mamatāyāḥ",
    "GSP33ramgbhpu:4190": "parityāgaḥ karmaviṣayas tyāgaḥ; sarveśvare kartṛtvānusaṃdhānenātmanaḥ kartṛtātyāgaḥ kartṛtvaviṣayas tyāgaḥ // BhGR_18.4 //",
    "GSP33ramgbhpu:4191": "yajñadānatapaḥkarma na tyājyaṃ kāryam eva tat |",
    "GSP33ramgbhpu:4192": "yajñadānatapaḥprabhṛti vaidikaṃ karma mumukṣuṇā na kadācid api tyājyam,",
    "GSP33ramgbhpu:4193": "api tu ā prayāṇād aharahaḥ kāryam eva // BhGR_18.4 //",
    "GSP33ramgbhpu:4194": "kutaḥ ?",
    "GSP33ramgbhpu:4195": "yajño dānaṃ tapaś caiva pāvanāni manīṣiṇām || BhG_18.5 ||",
    "GSP33ramgbhpu:4196": "yajñadānatapaḥprabhṛtīni varṇāśramasaṃbandhīni karmāṇi manīṣiṇāṃ mananaśīlānāṃ pāvanāni /",
    "GSP33ramgbhpu:4197": "mananam upāsanam; mumukṣūṇāṃ yāvajjīvam upāsanaṃ",
    "GSP33ramgbhpu:4198": "kurvatām upāsananiṣpattivirodhiprācīnakarmavināśanānītyarthaḥ // BhGR_18.5",
    "GSP33ramgbhpu:4199": "etāny api tu karmāṇi saṅgaṃ tyaktvā phalāni ca |",
    "GSP33ramgbhpu:4200": "kartavyānīti me pārtha niścitaṃ matam uttamam || BhG_18.6 ||",
    "GSP33ramgbhpu:4201_0": "yasmān manīṣiṇāṃ yajñadānatapaḥprabhṛtīni pāvanāni, tasmād upāsanavad etāny api yajñādikarmāṇi madārādhanarūpāṇi, saṅgam",
    "GSP33ramgbhpu:4201_1": "karmaṇi mamatāṃ phalāni ca tyaktvā aharahar āprayāṇād upāsananivṛttaye mumukṣuṇā kartavyānīti mama",
    "GSP33ramgbhpu:4202": "niścitam uttamaṃ matam // BhGR_18.6 //",
    "GSP33ramgbhpu:4203": "niyatasya tu saṃnyāsaḥ karmaṇo nopapadyate |",
    "GSP33ramgbhpu:4204": "mohāt tasya parityāgas tāmasaḥ parikīrtitaḥ || BhG_18.7 ||",
    "GSP33ramgbhpu:4205": "niyatasya nityanaimittikasya mahāyajñādeḥ karmaṇaḥ saṃnyāsaḥ tyāgo",
    "GSP33ramgbhpu:4206_0": "nopapadyate, “śarīrayātrāpi ca tena prasiddhyed akarmaṇaḥ” iti śarīrayātrāyā evāsiddheḥ, śarīrayātrā hi yajñaśiṣṭāśanena",
    "GSP33ramgbhpu:4206_1": "nirvartyamānā samyagjñānāya prabhavati; anyathā, “te tv aghaṃ bhuñjate pāpāḥ” ity ayajñaśiṣṭāgharūpāśanāpyāyanaṃ manaso viparītajñānāya",
    "GSP33ramgbhpu:4206_2": "bhavati /",
    "GSP33ramgbhpu:4207": "“annamayaṃ",
    "GSP33ramgbhpu:4208": "hi somya manaḥ” ity annena hi mana āpyāyate /",
    "GSP33ramgbhpu:4209": "“āhāraśuddhau sattvaśuddhis sattvaśuddhau dhruvā smṛtiḥ /",
    "GSP33ramgbhpu:4210": "smṛtilambhe sarvagranthīnāṃ vipramokṣaḥ //",
    "GSP33ramgbhpu:4211": "BhGR_18.” iti brahmasākṣātkārarūpaṃ jñānam āhāraśuddhyāyattaṃ śrūyate /",
    "GSP33ramgbhpu:4212": "tasmān mahāyajñādinityanaimittikaṃ karma ā prayāṇād brahmajñānāyaivopādeyam iti tasya tyāgo nopapadyate /",
    "GSP33ramgbhpu:4213": "evaṃ jñānotpādinaḥ karmaṇo bandhakatvamohāt parityāgas tāmasaḥ parikīrtitaḥ /",
    "GSP33ramgbhpu:4214": "tamomūlas tyāgas tāmasaḥ /",
    "GSP33ramgbhpu:4215": "tamaḥkāryājñānamūlatvena tyāgasya tamomūlatvam /",
    "GSP33ramgbhpu:4216": "tamo hy ajñānasya mūlaṃ, “pramādamohau tamaso bhavato 'jñānam eva ca” ity atroktam /",
    "GSP33ramgbhpu:4217": "ajñānaṃ tu jñānavirodhi viparītajñānam; tathā ca vakṣyate, “adharmaṃ",
    "GSP33ramgbhpu:4218": "dharmam iti yā manyate tamasāvṛtā /",
    "GSP33ramgbhpu:4219": "sarvārthān viparītāṃś ca buddhiḥ sā pārtha tāmasī” iti /",
    "GSP33ramgbhpu:4220": "ato nityanaimittikādeḥ karmaṇas tyāgo viparītajñānamūla evetyarthaḥ // BhGR_18.7 //",
    "GSP33ramgbhpu:4221": "duḥkham ity eva yaḥ karma kāyakleśabhayāt tyajet |",
    "GSP33ramgbhpu:4222": "sa kṛtvā rājasaṃ tyāgaṃ naiva tyāgaphalaṃ labhet || BhG_18.8 ||",
    "GSP33ramgbhpu:4223_0": "yady api paraṃparayā mokṣasādhanabhūtaṃ karma, tathāpi duḥkhātmakadravyārjanasādhyatvād bahvāyāsarūpatayā kāyakleśakaratvāc",
    "GSP33ramgbhpu:4223_1": "ca manaso 'vasādakaram iti tadbhītyā yoganiṣpattaye jñānābhyāsa eva yatanīya iti /",
    "GSP33ramgbhpu:4225_0": "yo mahāyajñādyāśramakarma parityajet, sa rājasaṃ rajomūlaṃ tyāgaṃ kṛtvā tad ayathāvasthitaśāstrārtharūpam iti jñānotpattirūpaṃ",
    "GSP33ramgbhpu:4225_1": "tyāgaphalaṃ na labhate; “ayathāvat prajānāti buddhis sā pārtha rājasī” iti hi vakṣyate",
    "GSP33ramgbhpu:4226": "/ na hi karma dṛṣṭadvāreṇa manaḥprasādahetuḥ, api tu bhavagatprasādadvāreṇa // BhGR_18.8",
    "GSP33ramgbhpu:4227": "kāryam ity eva yat karma niyataṃ kriyate 'rjuna |",
    "GSP33ramgbhpu:4228": "saṅgaṃ tyaktvā phalaṃ caiva, sa tyāgaḥ sāttviko mataḥ || BhG_18.9 ||",
    "GSP33ramgbhpu:4229_0": "nityanaimittikamahāyajñādivarṇāśramavihitaṃ karma madārādhanarūpatayā kāryaṃ svayaṃprayojanam iti matvā saṅgam karmaṇi mamatāṃ",
    "GSP33ramgbhpu:4229_1": "phalaṃ ca tyaktvā yat kriyate, sa tyāgaḥ sāttviko mataḥ, sa sattvamūlaḥ,",
    "GSP33ramgbhpu:4230": "yathāvasthitaśāstrārthajñānamūla ityarthaḥ /",
    "GSP33ramgbhpu:4231": "sattvaṃ hi yathāvasthitavastujñānam utpādayatīty uktam, “sattvāt saṃjāyate jñānam” iti /",
    "GSP33ramgbhpu:4233": "vakṣyate ca, “pravṛttiṃ ca nivṛttiṃ ca kāryākāryaṃ bhayābhaye /",
    "GSP33ramgbhpu:4234": "bandhaṃ mokṣaṃ ca yā vetti buddhiḥ sā pārtha sāttvikī// “ iti //",
    "GSP33ramgbhpu:4235": "na dveṣṭy akuśalaṃ karma kuśale nānuṣajjate |",
    "GSP33ramgbhpu:4236": "tyāgī sattvasamāviṣṭo medhāvī cchinnasaṃśayaḥ || BhG_18.10 ||",
    "GSP33ramgbhpu:4237": "evaṃ sattvasamāviṣṭo medhāvī yathāvasthitatattvajñānaḥ, tata eva cchinnasaṃśayaḥ, karmaṇi saṅgaphalakartṛtvatyāgī, na dveṣṭy akuśalaṃ",
    "GSP33ramgbhpu:4238": "karma; śukale ca karmaṇi nānuṣajjate /",
    "GSP33ramgbhpu:4239": "akuśalaṃ karma aniṣṭaphalam,",
    "GSP33ramgbhpu:4240": "kuśalaṃ ca karma iṣṭarūpasvargaputrapaśvannādyādiphalam /",
    "GSP33ramgbhpu:4241": "sarvasmin karmaṇi mamatārahitatvāt, tyaktabrahmavyatiriktasarvaphalatvāt,",
    "GSP33ramgbhpu:4242": "tyaktakartṛtvāc ca tayoḥ kriyamāṇayoḥ prītidveṣau na karoti /",
    "GSP33ramgbhpu:4243": "aniṣṭaphalaṃ pāpaṃ karmātra prāmādikam abhipretam; “nāvirato duścaritān nāśānto nāsamāhitaḥ",
    "GSP33ramgbhpu:4244": "nāśāntamānaso vāpi prajñānenainam āpnuyāt // BhGR_18.” iti duścaritāvirater jñānotpattivirodhitvaśravaṇāt",
    "GSP33ramgbhpu:4245": "ataḥ karmaṇi kartṛtvasaṅgaphalānāṃ tyāgaḥ śāstrīyatyāgaḥ, na karmasvarūpatyāgaḥ //",
    "GSP33ramgbhpu:4246": "tad āha na hi dehabhṛtā śakyaṃ tyaktuṃ karmāṇy aśeṣataḥ |",
    "GSP33ramgbhpu:4247": "yas tu karmaphalatyāgī sa tyāgīty abhidhīyate || BhG_18.11 ||",
    "GSP33ramgbhpu:4248": "na hi dehabhṛtā dhriyamāṇaśarīreṇa karmāṇy aśeṣatas tyaktuṃ śakyam;",
    "GSP33ramgbhpu:4249": "dehadhāraṇārthānām aśanapānādīnāṃ tadanubandhināṃ ca karmaṇām avarjanīyatvāt /",
    "GSP33ramgbhpu:4250": "tad arthaṃ ca mahāyajñādyanuṣṭhānam avarjanīyam /",
    "GSP33ramgbhpu:4251": "yas tu teṣu mahāyajñādikarmasu phalatyāgī sa eva, “tyāgenaike amṛtatvam ānaśuḥ”",
    "GSP33ramgbhpu:4252": "ityādiśāstreṣu tyāgīty abhidhīyate /",
    "GSP33ramgbhpu:4253": "phalatyāgīti pradarśanārthaṃ phalakartṛtvakarmasaṅgānāṃ tyāgīti; “trividhaḥ saṃprakīrtitaḥ” iti prakramāt // BhGR_18.11 //",
    "GSP33ramgbhpu:4254_0": "nanu karmāṇy agnihotradarśapūrṇamāsajyotiṣṭomādīni, mahāyajñādīni ca svargādiphalasaṃbandhitayā śāstrair vidhīyante; nityanaimittikānām",
    "GSP33ramgbhpu:4254_1": "api “prājāpatyaṃ gṛhasthānām” ityādiphalasaṃbandhitayaiva hi codanā /",
    "GSP33ramgbhpu:4255": "ataḥ tattatphalasādhanasvabhāvatayāvagatānāṃ karmaṇām anuṣṭhāne, bījāvāpādīnām",
    "GSP33ramgbhpu:4256": "iva, anabhisaṃhitaphalasyāpi iṣṭāniṣṭarūpaphalasaṃbandhaḥ avarjanīyaḥ /",
    "GSP33ramgbhpu:4257": "ato mokṣavirodhiphalatvena mumukṣuṇā na karmānuṣṭheyam ity ata uttaram āha aniṣṭam iṣṭaṃ miśraṃ ca trividhaṃ karmaṇaḥ phalam |",
    "GSP33ramgbhpu:4258": "bhavaty atyāgināṃ pretya na tu saṃnyāsināṃ kvacit || BhG_18.12 ||",
    "GSP33ramgbhpu:4259": "aniṣṭam narakādiphalam, iṣṭam svargādi, miśram aniṣṭasaṃbhinnaṃ putrapaśvannādyādi; etat trividhaṃ karmaṇaḥ phalam, atyāginām kartṛtvamamatāphalatyāgarahitānāṃ pretya bhavati /",
    "GSP33ramgbhpu:4260": "pretya karmānuṣṭhānottarakālam ityarthaḥ /",
    "GSP33ramgbhpu:4261": "na tu saṃnyāsināṃ kvacit na tu kartṛtvādiparityāgināṃ kvacid api mokṣavirodhi phalaṃ bhavati",
    "GSP33ramgbhpu:4262": "etad uktaṃ bhavati yady apy agnihotramahāyajñādīni tāny eva, tathāpi jīvanādhikārakāmādhikārayor iva mokṣādhikāre ca viniyogapṛthaktvena",
    "GSP33ramgbhpu:4263": "parihriyate /",
    "GSP33ramgbhpu:4264": "mokṣaviniyogaś ca, “tam etaṃ vedānuvacanena brāhmaṇā",
    "GSP33ramgbhpu:4265": "vividiṣanti yajñena dānena tapasānāśakena” ityādibhir iti /",
    "GSP33ramgbhpu:4266": "tad evaṃ kriyamāṇeṣv eva karmasu kartṛtvādiparityāgaḥ śāstrasiddhiḥ saṃnyāsaḥ; sa eva ca tyāga ity uktaḥ //",
    "GSP33ramgbhpu:4267": "idānīṃ bhagavati puruṣottame antaryāmiṇi kartṛtvānusaṃdhānena ātmani akartṛtvānusaṃdhānaprakāram āha, tata eva phalakarmaṇor api mamatāparityāgo bhavatīti /",
    "GSP33ramgbhpu:4268": "paramapuruṣo hi svakīyena jīvātmanā svakīyaiś ca karaṇakalevaraprāṇaiḥ svalīlāprayojanāya karmāṇy ārabhate /",
    "GSP33ramgbhpu:4269": "ato jīvātmagataṃ kṣunnivṛttyādikam api phalam, tatsādhanabhūtaṃ ca karma",
    "GSP33ramgbhpu:4270": "paramapuruṣasyaiva /",
    "GSP33ramgbhpu:4271": "pañcaitāni mahābāho kāraṇāni nibodhe me /",
    "GSP33ramgbhpu:4272": "sāṃkhye kṛtānte proktāni siddhaye sarvakarmaṇām || BhG%_18.",
    "GSP33ramgbhpu:4273_0": "sāṃkhyā buddhiḥ, sāṃkhye kṛtānte yathāvasthitatattvaviṣayayā vaidikyā buddhyā anusaṃhite nirṇaye sarvakarmaṇāṃ siddhaye utpattaye,",
    "GSP33ramgbhpu:4273_1": "proktāni pañcaitāni kāraṇāni nibodhe me mama sakāśād anusaṃdhatsva vaidikī hi buddhiḥ śarīrendriyaprāṇajīvātmopakaraṇaṃ paramātmānam",
    "GSP33ramgbhpu:4273_2": "eva kartāram avadhārayati, “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati",
    "GSP33ramgbhpu:4273_3": "sa ta ātmāntaryāmy amṛtaḥ”,",
    "GSP33ramgbhpu:4274": "“antaḥpraviṣṭaḥ śāstā janānāṃ sarvātmā” ityādiṣu // BhGR_18.13 //",
    "GSP33ramgbhpu:4275": "tad idam āha adhiṣṭhānaṃ tathā kartā karaṇaṃ ca pṛthagvidham /",
    "GSP33ramgbhpu:4276": "vividhā ca pṛthakceṣṭā daivaṃ caivātra pañcamam //",
    "GSP33ramgbhpu:4277": "śarīravāṅmanobhir yat karma prārabhate naraḥ /",
    "GSP33ramgbhpu:4278": "nyāyyaṃ vā viparītaṃ vā pañcaite tasya hetavaḥ // BhGR_18.15 //",
    "GSP33ramgbhpu:4279": "nyāyye śāstrasiddhe, viparīte pratiṣiddhe vā sarvasmin karmaṇi śarīre,",
    "GSP33ramgbhpu:4280": "vācike, mānase ca pañcaite hetavaḥ /",
    "GSP33ramgbhpu:4281": "adhiṣṭhānam śarīram; adhiṣṭhīyate jīvātmaneti mahābhūtasaṃghātarūpaṃ śarīram adhiṣṭhānam /",
    "GSP33ramgbhpu:4282": "tathā kartā jīvātmā; asya jīvātmano jñātṛtvaṃ kartṛtvaṃ ca, “jño 'ta eva”, “kartā",
    "GSP33ramgbhpu:4283": "śāstrārthavattvāt “ iti ca sūtropapāditam /",
    "GSP33ramgbhpu:4284": "karaṇaṃ ca pṛthagvidham vākpāṇipādādipañcakaṃ samanaskaṃ karmendriyaṃ pṛthagvidham karmaniṣpattau pṛthagvyāpāram /",
    "GSP33ramgbhpu:4285": "vividhā ca pṛthakceṣṭā /",
    "GSP33ramgbhpu:4286": "ceṣṭāśabdena pañcātmā vāyur abhidhīyate tadvṛttivācinā; śarīrendriyadhāraṇasya prāṇāpānādibhedabhinnasya vāyoḥ pañcātmano vividhā ca ceṣṭā vividhā vṛttiḥ",
    "GSP33ramgbhpu:4287": "/ daivaṃ caivātra pañcamam atra karmahetukalāpe daivaṃ pañcamam paramātmā antaryāmī karmaniṣpattau pradhānahetur ityarthaḥ /",
    "GSP33ramgbhpu:4288": "uktaṃ hi, “sarvasya",
    "GSP33ramgbhpu:4289": "cāhaṃ hṛdi sanniviṣṭo mattaḥ smṛtir jñānam apohanaṃ ca” iti /",
    "GSP33ramgbhpu:4290": "vakṣyati ca,",
    "GSP33ramgbhpu:4291": "“īśvaraḥ sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:4292": "bhrāmayan sarvabhūtāni yantrārūḍhāni māyayā//” iti /",
    "GSP33ramgbhpu:4293": "paramātmāyattaṃ ca jīvātmanaḥ kartṛtvam,",
    "GSP33ramgbhpu:4294": "“parāt tu tacchruteḥ” ityādyupapāditam /",
    "GSP33ramgbhpu:4295": "nanv evaṃ paramātmāyatte jīvātmanaḥ kartṛtve jīvātmā karmaṇy aniyojyo bhavatīti vidhiniṣedhaśāstrāṇy anarthakāni syuḥ // idam api codyaṃ sūtrakāreṇa",
    "GSP33ramgbhpu:4296": "parihṛtam, “kṛtaprayatnāpekṣas tu vihitapratiṣiddhāvaiyārthyādibhyaḥ” iti",
    "GSP33ramgbhpu:4297_0": "/ etad uktaṃ bhavati paramātmanā dattais tadādhāraiś ca karaṇakalebarādibhis tadāhitaśaktibhiḥ svayaṃ ca jīvātmā tadādhāras",
    "GSP33ramgbhpu:4297_1": "tadāhitaśaktis san karmaniṣpattaye svecchayā karaṇādyadhiṣṭhānākāraṃ",
    "GSP33ramgbhpu:4298_0": "prayatnaṃ cārabhate; tadantaravasthitaḥ paramātmā svānumatidānena taṃ pravartayatīti jīvasyāpi svabuddhyaiva pravṛttihetutvam",
    "GSP33ramgbhpu:4298_1": "asti; yathā gurutaraśilāmahīruhādicalanādiphalapravṛttiṣu bahupuruṣasādhyāsu bahūnāṃ hetutvaṃ vidhiniṣedhabhāktvaṃ ceti //",
    "GSP33ramgbhpu:4298_2": "BhGR_18.14 //15 //",
    "GSP33ramgbhpu:4299": "tatraivaṃ sati kartāram ātmānaṃ kevalaṃ tu yaḥ /",
    "GSP33ramgbhpu:4300": "paśyaty akṛtabuddhitvān na sa paśyati durmatiḥ // BhGR_18.16 //",
    "GSP33ramgbhpu:4301_0": "evaṃ vastutaḥ paramātmānumatipūrvake jīvātmanaḥ kartṛtve sati, tatra karmaṇi kevalam ātmānam eva kartāraṃ yaḥ paśyati, sa",
    "GSP33ramgbhpu:4301_1": "durmatiḥ viparītamatiḥ akṛtabuddhitvād aniṣpannayathāvasthitavastubuddhitvān na paśyati na yathāvasthitaṃ kartāraṃ paśyati //",
    "GSP33ramgbhpu:4301_2": "BhGR_18.16 //",
    "GSP33ramgbhpu:4302": "yasya nāhaṃkṛto bhāvo buddhir yasya na lipyate /",
    "GSP33ramgbhpu:4303": "hatvāpi sa imāṃl lokān na hanti na nibadhyate // BhGR_18.17 //",
    "GSP33ramgbhpu:4304": "paramapuruṣakartṛtvānusaṃdhānena yasya bhāvaḥ kartṛtvaviṣayo manovṛttiviśeṣaḥ nāhaṃkṛtaḥ nāhamabhimānakṛtaḥ",
    "GSP33ramgbhpu:4305": "ahaṃ karomīti jñānaṃ yasya na vidyata ityarthaḥ /",
    "GSP33ramgbhpu:4306": "buddhir yasya na lipyate asmin karmaṇi mama kartṛtvābhāvād etatphalaṃ na mayā saṃbadhyate, na ca madīyaṃ karmeti yasya buddhir jāyata ityarthaḥ /",
    "GSP33ramgbhpu:4307": "sa imān lokān yuddhe hatvāpi tān na nihanti; na kevalaṃ bhīṣmādīn ityarthaḥ /",
    "GSP33ramgbhpu:4308": "tatas tena yuddhākhyena karmaṇā na nibadhyate /",
    "GSP33ramgbhpu:4309": "tatphalaṃ nānubhavatītyarthaḥ // BhGR_18.17 //",
    "GSP33ramgbhpu:4310": "sarvam idam akartṛtvādyanusandhānaṃ sattvaguṇavṛddhyaiva bhavatīti sattvasyopādeyatājñāpanāya karmaṇi sattvādiguṇakṛtaṃ vaiṣamyaṃ prapañcayiṣyan karmacodanāprakāraṃ tāvad āha",
    "GSP33ramgbhpu:4311": "jñānaṃ jñeyaṃ parijñātā trividhā karmacodanā /",
    "GSP33ramgbhpu:4312": "kāraṇaṃ karma karteti trividhaḥ karmasaṃgrahaḥ // BhGR_18.18 //",
    "GSP33ramgbhpu:4313": "jñānam kartavyakarmaviṣayaṃ jñānam, jñeyaṃ ca kartavyaṃ karma, parijñātā tasya boddheti trividhā karmacodanā /",
    "GSP33ramgbhpu:4314": "bodhaboddhavyaboddhṛyukto jyotiṣṭomādikarmavidhir ityarthaḥ /",
    "GSP33ramgbhpu:4315": "tatra boddhavyarūpaṃ karma trividhaṃ saṃgṛhyate karaṇaṃ karma karteti /",
    "GSP33ramgbhpu:4316": "karaṇam sādhanabhūtaṃ dravyādikam;",
    "GSP33ramgbhpu:4317": "karma yāgādikam; kartā anuṣṭhāteti // BhGR_18.18 //",
    "GSP33ramgbhpu:4318": "jñānaṃ karma ca kartā ca tridhaiva guṇabhedataḥ /",
    "GSP33ramgbhpu:4319": "procyate guṇasaṃkhyāne yathāvac chṛṇu tāny api // BhGR_18.19 //",
    "GSP33ramgbhpu:4320": "kartavyakarmaviṣayaṃ jñānam, anuṣṭhīyamānaṃ ca karma, tasyānuṣṭhātā ca sattvādiguṇabhedatas trividhaiva procyate guṇasaṃkhyāne guṇakāryagaṇane /",
    "GSP33ramgbhpu:4321": "yathāvac chṛṇu tāny api tāni guṇato bhinnāni jñānādīni yathāvac chṛṇu //",
    "GSP33ramgbhpu:4322": "sarvabhūteṣu yenaikaṃ bhāvam avyayam īkṣate /",
    "GSP33ramgbhpu:4323": "avibhaktaṃ vibhakteṣu taj jñānaṃ viddhi sāttvikam // BhGR_18.20 //",
    "GSP33ramgbhpu:4324_0": "brāhmaṇakṣatriyabrahmacārigṛhasthādirūpeṇa vibhakteṣu sarveṣu bhūteṣu karmādhikāriṣu yena jñānenaikam ātmākhyaṃ bhāvaṃ, tatrāpy",
    "GSP33ramgbhpu:4324_1": "avibhaktam brāhmaṇatvādyanekākāreṣv api bhūteṣu sitadīrghādivibhāgavatsu jñānākāre ātmani vibhāgarahitam, avyayaṃ vyayasvabhāveṣv",
    "GSP33ramgbhpu:4324_2": "api brāhmaṇādiśarīreṣu avyayam avikṛtaṃ phalādisaṅgānarhaṃ ca karmādhikāravelāyām īkṣate, taj jñānaṃ sāttvikaṃ viddhi //",
    "GSP33ramgbhpu:4324_3": "pṛthaktvena tu yaj jñānaṃ nānābhāvān pṛthagvidhān /",
    "GSP33ramgbhpu:4325": "vetti sarveṣu bhūteṣu taj jñānaṃ viddhi rājasam // BhGR_18.21 //",
    "GSP33ramgbhpu:4326_0": "sarveṣu bhūteṣu brāhmaṇādiṣu brāhmaṇādyākārapṛthaktvenātmākhyān api bhāvān nānābhūtān sitadīrghādipṛthaktvena ca pṛthagvidhān",
    "GSP33ramgbhpu:4326_1": "phalādisaṃyogayogyān karmādhikāravelāyāṃ yaj jñānaṃ vetti, taj jñānaṃ rājasaṃ viddhi //",
    "GSP33ramgbhpu:4327": "yat tu kṛtsnavad ekasmin kārye saktam ahetukam /",
    "GSP33ramgbhpu:4328": "atattvārthavad alpaṃ ca tat tāmasam udāhṛtam // BhGR_18.22 //",
    "GSP33ramgbhpu:4329_0": "yat tu jñānam, ekasmin kārye ekasmin kartavye karmaṇi pretabhūtagaṇādyārādhanarūpe atyalpaphale kṛtsnaphalavat saktam, ahetukam",
    "GSP33ramgbhpu:4329_1": "vastutas tv akṛtsnaphalavattayā tathāvidhasaṅgaheturahitam atattvārthavat",
    "GSP33ramgbhpu:4330": "pūrvavad evātmani pṛthaktvādiyuktatayā mithyābhūtārthaviṣayam,",
    "GSP33ramgbhpu:4331_0": "atyalpaphalaṃ ca pretabhūtādyārādhanaviṣayatvād alpaṃ ca, taj jñānaṃ tāmasam udāhṛtam // evaṃ kartavyakarmaviṣayajñānasyādhikāravelāyām",
    "GSP33ramgbhpu:4331_1": "adhikāryaṃśena guṇatas traividhyam uktvā anuṣṭheyasya karmaṇo guṇatas traividhyam āha niyataṃ saṅgarahitam arāgadveṣataḥ",
    "GSP33ramgbhpu:4331_2": "kṛtam /",
    "GSP33ramgbhpu:4332": "aphalaprepsunā karma yat tat sāttvikam ucyate // BhGR_18.23 //",
    "GSP33ramgbhpu:4333": "niyatam svavarṇāśramocitam, saṅgarahitam kartṛtvādisaṅgarahitam,",
    "GSP33ramgbhpu:4334": "arāgadveṣataḥ kṛtam kīrtirāgād akīrtidveṣāc ca na kṛtam; adambhena kṛtam ityarthaḥ; aphalaprepsunā aphalābhisandhinā kāryam ity eva kṛtaṃ yat",
    "GSP33ramgbhpu:4335": "karma, tat sāttvikam ucyate // BhGR_18.23 //",
    "GSP33ramgbhpu:4336": "yat tu kāmepsunā karma sāhaṅkāreṇa vā punaḥ /",
    "GSP33ramgbhpu:4337": "kriyate bahulāyāsaṃ tad rājasam udāhṛtam // BhGR_18.24 //",
    "GSP33ramgbhpu:4338_0": "yat tu punaḥ kāmepsunā phalaprepsunā sāhaṃkāreṇa vā vāśabdaś cārthe kartṛtvābhimānayuktena ca, bahulāyāsaṃ yat karma kriyate,",
    "GSP33ramgbhpu:4338_1": "tad rājasam bahulāyāsam idaṃ karma mayaiva kriyata ity evaṃrūpābhimānayuktena yat karma kriyate, tad rājasam ityarthaḥ //",
    "GSP33ramgbhpu:4338_2": "BhGR_18.24 //",
    "GSP33ramgbhpu:4339": "anubandhaṃ kṣayaṃ hiṃsām anavekṣya ca pauruṣam /",
    "GSP33ramgbhpu:4340": "mohād ārabhyate karma yat tat tāmasam ucyate // BhGR_18.25 //",
    "GSP33ramgbhpu:4341": "kṛte karmaṇy anubadhyamānaṃ duḥkham anubandhaḥ; kṣayaḥ karmaṇi kriyamāṇe",
    "GSP33ramgbhpu:4342": "arthavināśaḥ; hiṃsā tatra prāṇipīḍā; pauruṣam ātmanaḥ karmasamāpanasāmarthyam; etāni anavekṣya avimṛśya, mohāt paramapuruṣakartṛtvājñānād yat karmārabhyate, tat tāmasam ucyate //",
    "GSP33ramgbhpu:4343": "muktasaṅgo 'nahaṃvādī dhṛtyutsāhasamanvitaḥ /",
    "GSP33ramgbhpu:4344": "siddhyasiddhyor nirvikāraḥ kartā sāttvika ucyate // BhGR_18.26 //",
    "GSP33ramgbhpu:4345": "muktasaṅgaḥ phalasaṅgarahitaḥ anahaṃvādī kartṛtvābhimānarahitaḥ,",
    "GSP33ramgbhpu:4346": "dhṛtyutsāhasamanvitaḥ ārabdhe karmaṇi yāvatkarmasamāptyavarjanīyaduḥkhadhāraṇaṃ dhṛtiḥ; utsāhaḥ",
    "GSP33ramgbhpu:4347": "udyuktacetastvam; tābhyāṃ samanvitaḥ, siddhyasiddhyor nirvikāraḥ yuddhādau",
    "GSP33ramgbhpu:4348": "karmaṇi tadupakaraṇabhūtadravyārjanādiṣu ca siddhyasiddhyor avikṛtacittaḥ kartā sāttvika ucyate ragī karmaphalaprepsur lubdho hiṃsātmako 'śuciḥ /",
    "GSP33ramgbhpu:4349": "harṣaśokānvitaḥ kartā rājasaḥ parikīrtitaḥ // BhGR_18.27 //",
    "GSP33ramgbhpu:4350": "rāgī yaśo'rthī, karmaphalaprepsuḥ karmaphalārthī; lubdhaḥ",
    "GSP33ramgbhpu:4351_0": "karmāpekṣitadravyavyayasvabhāvarahitaḥ, hiṃsātmakaḥ parān pīḍayitvā taiḥ karma kurvāṇaḥ, aśuciḥ karmāpekṣitaśuddhirahitaḥ,",
    "GSP33ramgbhpu:4351_1": "harṣaśokānvitaḥ yuddhādau karmaṇi jayādisiddhyasiddhyor harṣaśokānvitaḥ kartā rājasaḥ parikīrtitaḥ // BhGR_18.27 //",
    "GSP33ramgbhpu:4352": "ayuktaḥ prākṛtaḥ stabdhaḥ śaṭho naikṛtiko 'lasaḥ /",
    "GSP33ramgbhpu:4353": "viṣādī dīrghasūtrī ca kartā tāmasa ucyate // BhGR_18.28 //",
    "GSP33ramgbhpu:4354": "ayuktaḥ śāstrīyakarmāyogyaḥ, vikarmasthaḥ, prākṛtaḥ anadhigatavidyaḥ,",
    "GSP33ramgbhpu:4355": "stabdhaḥ anārambhaśīlaḥ, śaṭhaḥ abhicārādikarmaruciḥ, naikṛtikaḥ",
    "GSP33ramgbhpu:4356": "vañcanaparaḥ, alasaḥ ārabdheṣv api karmasu mandapravṛttiḥ, viṣādī atimātrāvasādaśīlaḥ dīrghasūtrī abhicārādikarma kurvan pareṣu",
    "GSP33ramgbhpu:4357": "dīrghakālavartyanarthaparyālocanaśīlaḥ, evaṃbhūto yaḥ kartā, sa tāmasaḥ //",
    "GSP33ramgbhpu:4358": "evaṃ kartavyakarmaviṣayajñāne kartavye ca karmaṇi anuṣṭhātari ca guṇatas traividhyam uktam; idānīṃ sarvatattvasarvapuruṣārthaniścayarūpāyā buddher",
    "GSP33ramgbhpu:4359": "dhṛteś ca guṇatas traividhyam āha buddher bhedaṃ dhṛteś caiva guṇatas trividhaṃ śṛṇu /",
    "GSP33ramgbhpu:4360": "procyamānam aśeṣeṇa pṛthaktvena dhanaṃjaya // BhGR_18.29 //",
    "GSP33ramgbhpu:4361": "buddhiḥ vivekapūrvakaṃ niścayarūpaṃ jñānam; dhṛtiḥ ārabdhāyāḥ kriyāyā",
    "GSP33ramgbhpu:4362": "vighnopanipāte 'pi dhāraṇam, tayos sattvādiguṇatas trividhaṃ bhedaṃ pṛthaktvena procyamānaṃ yathāvac chṛṇu // BhGR_18.29 //",
    "GSP33ramgbhpu:4363": "pravṛttiṃ ca nivṛttiṃ ca kāryākārye bhayābhaye /",
    "GSP33ramgbhpu:4364": "bandhaṃ mokṣaṃ ca yā vetti buddhiḥ sā pārtha sāttvikī // BhGR_18.30 //",
    "GSP33ramgbhpu:4365_0": "pravṛttiḥ abhyudayasādhanabhūto dharmaḥ, nivṛttiḥ mokṣasādhanabhūtaḥ, tav ubhau yathāvasthitau yā buddhir vetti; kāryākārye",
    "GSP33ramgbhpu:4365_1": "sarvavarṇānāṃ pravṛttinivṛttidharmayor anyataraniṣṭhānāṃ deśakālāvasthāviśeṣeṣu “idaṃ",
    "GSP33ramgbhpu:4366": "kāryam, idam akāryam” iti yā vetti; bhayābhaye śāstrātivṛttir bhayasthānaṃ",
    "GSP33ramgbhpu:4367": "tadanuvṛttir abhayasthānam, bandhaṃ mokṣaṃ ca saṃsārayāthātmyaṃ tadvigamayāthātmyaṃ ca yā vetti; sā sāttvikī buddhiḥ // BhGR_18.30 //",
    "GSP33ramgbhpu:4368": "yathā dharmam adharmaṃ ca kāryaṃ cākāryam eva ca /",
    "GSP33ramgbhpu:4369": "ayathāvat prajānāti buddhiḥ sā pārtha rājasī // BhGR_18.31 //",
    "GSP33ramgbhpu:4370": "yathā pūrvoktaṃ dvividhaṃ dharmaṃ tadviparītaṃ ca tanniṣṭhānāṃ deśakālāvasthādiṣu kāryaṃ cākāryaṃ ca yathāvan na jānāti, sā rājasī buddhiḥ // BhGR_18.31 //",
    "GSP33ramgbhpu:4371": "adharmaṃ dharmam iti yā manyate tamasāvṛtā /",
    "GSP33ramgbhpu:4372": "sarvārthān viparītāṃś ca buddhiḥ sā pārtha tāmasī // BhGR_18.32 //",
    "GSP33ramgbhpu:4373": "tāmasī tu buddhiḥ tamasāvṛtā satī sarvārthān viparītān manyate /",
    "GSP33ramgbhpu:4374": "adharmaṃ",
    "GSP33ramgbhpu:4375": "dharmaṃ, dharmaṃ cādharmaṃ, santaṃ cārtham asantam, asantam cārthaṃ santaṃ, paraṃ ca tattvam aparam, aparaṃ ca tattvaṃ param /",
    "GSP33ramgbhpu:4376": "evaṃ sarvaṃ viparītaṃ manyata ityarthaḥ // BhGR_18.32 //",
    "GSP33ramgbhpu:4377": "dhṛtyā yayā dhārayate manaḥprāṇendriyakriyāḥ /",
    "GSP33ramgbhpu:4378": "yogenāvyabhicāriṇyā dhṛtiḥ sā pārtha sāttvikī // BhGR_18.33 //",
    "GSP33ramgbhpu:4379": "yayā dhṛtyā yogenāvyabhicāriṇyā manaḥprāṇendriyāṇāṃ kriyāḥ puruṣo",
    "GSP33ramgbhpu:4380_0": "dhārayate; yogaḥ mokṣasādhanabhūtaṃ bhagavadupāsanam; yogena prayojanabhūtenāvyabhicāriṇyā yogoddeśena pravṛttās tatsādhanabhūtā",
    "GSP33ramgbhpu:4380_1": "manaḥprabhṛtīnāṃ kriyāḥ yayā dhṛtyā dhārayate, sā sāttvikītyarthaḥ //",
    "GSP33ramgbhpu:4381": "yayā tu dharmakāmārthān dhṛtyā dhārayate 'rjuna /",
    "GSP33ramgbhpu:4382": "prasaṅgena phalākāṅkṣī dhṛtiḥ sā pārtha rājasī // BhGR_18.34 //",
    "GSP33ramgbhpu:4383": "phalākāṅkṣī puruṣaḥ prakṛṣṭasaṅgena dharmakāmārthān yayā dhṛtyā dhārayate,",
    "GSP33ramgbhpu:4384": "sā rājasī /",
    "GSP33ramgbhpu:4385": "dharmakāmārthaśabdena tatsādhanabhūtā manaḥprāṇendriyakriyā lakṣyante /",
    "GSP33ramgbhpu:4386": "phalākāṅkṣīty atrāpi phalaśabdena rājasatvād dharmakāmārthā eva vivakṣitāḥ /",
    "GSP33ramgbhpu:4387": "ato dharmakāmārthāpekṣayā manaḥprabhṛtīnāṃ kriyā yayā dhṛtyā dhārayate, sā rājasīty uktaṃ bhavati // BhGR_18.34 //",
    "GSP33ramgbhpu:4388": "yayā svapnaṃ bhayaṃ śokaṃ viṣādaṃ madam eva ca /",
    "GSP33ramgbhpu:4389": "na vimuñcati durmedhā dhṛtiḥ sā pārtha tāmasī // BhGR_18.35 //",
    "GSP33ramgbhpu:4390": "yayā dhṛtyā /svapnaṃ nidrām /",
    "GSP33ramgbhpu:4391": "madaṃ viṣayānubhavajanitaṃ madam /",
    "GSP33ramgbhpu:4392": "svapnamadav uddiśya pravṛttā manaḥprāṇādīnāṃ kriyāḥ durmedhā na vimuñcati dhārayati /",
    "GSP33ramgbhpu:4393": "bhayaśokaviṣādaśabdāś ca bhayaśokādidāyiviṣayaparāḥ;",
    "GSP33ramgbhpu:4394": "tatsādhanabhūtāś ca manaḥprāṇādikriyā yayā dhārayate, sā dhṛtis tāmasī //",
    "GSP33ramgbhpu:4395": "sukhaṃ tv idānīṃ trividhaṃ śṛṇu me bharatarṣabha /",
    "GSP33ramgbhpu:4396": "pūrvoktāḥ sarve jñānakarmakartrādayo yac cheṣabhūtāḥ, tac ca sukhaṃ",
    "GSP33ramgbhpu:4397": "guṇatas trividham idānīṃ śṛṇu //",
    "GSP33ramgbhpu:4398": "abhyāsād ramate yatra duḥkhāntaṃ ca nigacchati // BhGR_18.36 //",
    "GSP33ramgbhpu:4399": "yat tad agre viṣam iva pariṇāme 'mṛtopamam /",
    "GSP33ramgbhpu:4400": "tat sukhaṃ sāttvikaṃ proktam ātmabuddhiprasādajam // BhGR_18.37 //",
    "GSP33ramgbhpu:4401": "yasmin sukhe cirakālābhyāsāt krameṇa niratiśayāṃ ratiṃ prāpnoti,",
    "GSP33ramgbhpu:4402": "duḥkhāntaṃ ca nigacchati nikhilasya sāṃsārikasya duḥkhasyāntaṃ nigacchati",
    "GSP33ramgbhpu:4403": "// tad eva viśinaṣṭi yat tat sukham, agre yogopakramavelāyāṃ bahvāyāsasādhyatvād viviktasvarūpasyānanubhūtatvāc ca viṣam iva duḥkham",
    "GSP33ramgbhpu:4404": "iva bhavati, pariṇāme 'mṛtopamam /",
    "GSP33ramgbhpu:4405": "pariṇāme vipāke abhyāsabalena viviktātmasvarūpāvirbhāve amṛtopamaṃ bhavati, tac ca ātmabuddhiprasādajam",
    "GSP33ramgbhpu:4406_0": "ātmaviṣayā buddhiḥ ātmabuddhiḥ, tasyāḥ nivṛttasakaletaraviṣayatvaṃ prasādaḥ, nivṛttasakaletaraviṣayabuddhyā viviktasvabhāvātmānubhavajanitaṃ",
    "GSP33ramgbhpu:4406_1": "sukham amṛtopamaṃ bhavati; tat sukhaṃ sāttvikaṃ proktam viṣayendriyasaṃyogād yat tad agre 'mṛtopamam /",
    "GSP33ramgbhpu:4407": "pariṇāme viṣam iva tat sukhaṃ rājasaṃ smṛtam // BhGR_18.38 //",
    "GSP33ramgbhpu:4408": "agre anubhavavelāyāṃ viṣayendriyasaṃyogād yat tad amṛtam iva bhavati,",
    "GSP33ramgbhpu:4409": "pariṇāme vipāke viṣayāṇāṃ sukhatānimittakṣudādau nivṛtte tasya ca sukhasya nirayādinimittatvād viṣam iva pītaṃ bhavati, tat sukhaṃ rājasaṃ smṛtam //",
    "GSP33ramgbhpu:4410": "yad agre cānubandhe ca sukhaṃ mohanam ātmanaḥ /",
    "GSP33ramgbhpu:4411": "nidrālasyapramādotthaṃ tat tāmasam udāhṛtam // BhGR_18.39 //",
    "GSP33ramgbhpu:4412": "yat sukham agre cānubandhe ca anubhavavelāyāṃ vipāke ca ātmano mohanaṃ mohahetur bhavati; moho 'tra yathāvasthitavastvaprakāśo 'bhipretaḥ;",
    "GSP33ramgbhpu:4413": "nidrālasyapramādottham nidrālasyapramādajanitam, nidrādayo hy anubhavavelāyām api mohahetavaḥ",
    "GSP33ramgbhpu:4414": "nidrāyā mohahetutvaṃ spṛṣṭam /",
    "GSP33ramgbhpu:4415": "ālasyam indriyavyāpāram āndyam /",
    "GSP33ramgbhpu:4416": "indriyavyāpāram āndye ca jñānam āndyaṃ bhavaty eva /",
    "GSP33ramgbhpu:4417": "pramādaḥ kṛtyānavadhānarūpa iti tatrāpi jñānam āndyaṃ bhavati /",
    "GSP33ramgbhpu:4418": "tataś ca tayor api mohahetutvam /",
    "GSP33ramgbhpu:4419": "tat sukhaṃ tāmasam udāhṛtam /",
    "GSP33ramgbhpu:4420": "ato mumukṣuṇā rajastamasī abhibhūya sattvam evopādeyam ity uktaṃ bhavati //",
    "GSP33ramgbhpu:4421": "na tad asti pṛthivyāṃ vā divi deveṣu vā punaḥ /",
    "GSP33ramgbhpu:4422": "sattvaṃ prakṛtijair muktaṃ yad ebhiḥ syāt tribhir guṇaiḥ // BhGR_18.40 //",
    "GSP33ramgbhpu:4423": "pṛthivyāṃ manuṣyādiṣu divi deveṣu vā prakṛtisaṃsṛṣṭeṣu brahmādiṣu sthāvarānteṣu prakṛtijair ebhis tribhir guṇair muktaṃ yat sattvaṃ",
    "GSP33ramgbhpu:4424": "prāṇijātam, na tad asti // BhGR_18.40 //",
    "GSP33ramgbhpu:4425_0": "“tyāgenaike amṛtatvam ānaśuḥ” ityādiṣu mokṣasādhanatayā nirdiṣṭas tyāgaḥ saṃnyāsaśabdārthād ananyaḥ; sa ca kriyamāṇeṣv eva",
    "GSP33ramgbhpu:4425_1": "karmasu kartṛtvatyāgamūlaḥ phalakarmaṇos tyāgaḥ; kartṛtvatyāgaś ca paramapuruṣe",
    "GSP33ramgbhpu:4426": "kartṛtvānusaṃdhānenety uktam /",
    "GSP33ramgbhpu:4427": "etat sarvaṃ sattvaguṇavṛddhikāryam iti sattvopādeyatājñāpanāya sattvarajastamasāṃ kāryabhedāḥ prapañcitāḥ /",
    "GSP33ramgbhpu:4428": "idānīm evaṃbhūtasya mokṣasādhanatayā kriyamāṇasya karmaṇaḥ paramapuruṣārādhanaveṣatāṃ tathānuṣṭhitasya ca karmaṇas tatprāptilakṣaṇaṃ phalaṃ pratipādayituṃ brāhmaṇādyadhikāriṇāṃ",
    "GSP33ramgbhpu:4429": "svabhāvānubandhisattvādiguṇabhedabhinnaṃ vṛttyā saha kartavyakarmasvarūpam āha brāhmaṇakṣatriyaviśāṃ śūdrāṇāṃ ca paraṃtapa /",
    "GSP33ramgbhpu:4430": "karmāṇi pravibhaktāni svabhāvaprabhavair guṇaiḥ // BhGR_18.41 //",
    "GSP33ramgbhpu:4431": "brāhmaṇakṣatriyaviśāṃ svakīyo bhāvaḥ svabhāvaḥ brāhmaṇādijanmahetubhūtaṃ prācīnakarmety arthaḥ; tatprabhavāḥ sattvādayo guṇāḥ /",
    "GSP33ramgbhpu:4432_0": "brāhmaṇasya svabhāvaprabhavo rajastamo'bhibhavenodbhūtaḥ sattvaguṇaḥ; kṣatriyasya svabhāvaprabhavaḥ tamassattvābhibhavenodbhūto",
    "GSP33ramgbhpu:4432_1": "rajoguṇaḥ; vaiśyasya svabhāvaprabhavaḥ sattvarajo'bhibhavenālpodriktas tamoguṇaḥ; śūdrasya svabhāvaprabhavas tu rajassattvābhibhavenātyudriktas",
    "GSP33ramgbhpu:4432_2": "tamoguṇaḥ /",
    "GSP33ramgbhpu:4433": "ebhiḥ svabhāvaprabhavair guṇaiḥ saha pravibhaktāni karmāṇi śāstraiḥ pratipāditāni /",
    "GSP33ramgbhpu:4434": "brāhmaṇādaya evaṃguṇakāḥ, teṣāṃ caitāni karmāṇi, vṛttayaś caitā iti hi vibhajya pratipādayanti śāstrāṇi // BhGR_18.41 //",
    "GSP33ramgbhpu:4435": "śamo damas tapaś śaucaṃ kṣāntir ārjavam eva ca /",
    "GSP33ramgbhpu:4436": "jñānaṃ vijñānam āstikyaṃ brāhmaṃ karma svabhāvajam // BhGR_18.42 //",
    "GSP33ramgbhpu:4437": "śamaḥ bāhyendriyaniyamanam; damaḥ antaḥkaraṇaniyamanam; tapaḥ bhoganiyamanarūpaḥ śāstrasiddhaḥ kāyakleśaḥ; śaucaṃ śāstrīyakarmayogyatā;",
    "GSP33ramgbhpu:4438": "kṣāntiḥ paraiḥ pīḍyamānasyāpy avikṛtacittatā; ārjavaṃ pareṣu mano'nurūpaṃ",
    "GSP33ramgbhpu:4439": "bāhyaceṣṭāprakāśanam; jñānaṃ parāvaratattvayāthātmyajñānam; vijñānaṃ paratattvagatāsādhāraṇaviśeṣaviṣayaṃ jñānam; āstikyaṃ vaidikasya kṛtsnasya",
    "GSP33ramgbhpu:4440": "satyatāniścayaḥ prakṛṣṭaḥ; kenāpi hetunā cālayitum aśakya ityarthaḥ /",
    "GSP33ramgbhpu:4441": "bhagavān puruṣottamo vāsudevaḥ parabrahmaśabdābhideyo nirastanikhiladoṣagandhaḥ svābhāvikānavadhikātiśayajñānaśaktyādyasaṅkhyeyakalyāṇaguṇagaṇo",
    "GSP33ramgbhpu:4442": "nikhilavedavedāntavedyaḥ; sa eva nikhilajagadekakāraṇaṃ",
    "GSP33ramgbhpu:4443": "nikhilajagadādhārabhūtaḥ; nikhilasya sa eva pravartayitā;",
    "GSP33ramgbhpu:4444": "tadārādhanabhūtaṃ ca vaidikaṃ kṛtsnaṃ karma; tais tair ārādhito",
    "GSP33ramgbhpu:4445_0": "dharmārthakāmamokṣākhyaṃ phalaṃ prayacchatīty asyārthasya satyatāniścaya āstikyam; “vedaiś ca sarvair aham eva vedyaḥ”, “ahaṃ",
    "GSP33ramgbhpu:4445_1": "sarvasya prabhavo mattas sarvaṃ pravartate “, “mayi sarvam idaṃ protam”, “bhoktāraṃ",
    "GSP33ramgbhpu:4446": "yajñatapasāṃ ..... jñātvā māṃ śāntim ṛcchati”, “mattaḥ parataraṃ nānyat kiñcid asti dhanañjaya”, “yataḥ pravṛttir bhūtānāṃ yena sarvam idaṃ tatam",
    "GSP33ramgbhpu:4447": "/ svakarmaṇā tam abhyarcya siddhiṃ vindati mānavaḥ”, “yo mām ajam anādiṃ",
    "GSP33ramgbhpu:4448": "ca vetti lokamaheśvaram” iti hy ucyate /",
    "GSP33ramgbhpu:4449": "tad etad brāhmaṇasya svabhāvajaṃ karma // BhGR_18.42 //",
    "GSP33ramgbhpu:4450": "śairyaṃ tejo dhṛtir dākṣyaṃ yuddhe cāpy apalāyanam /",
    "GSP33ramgbhpu:4451": "dānam īśvarabhāvaś ca kṣātraṃ karma svabhāvajam // BhGR_18.43 //",
    "GSP33ramgbhpu:4452": "śairyaṃ yuddhe nirbhayapraveśasāmarthyam, tejaḥ parair anabhibhavanīyatā,",
    "GSP33ramgbhpu:4453": "dhṛtiḥ ārabdhe karmaṇi vighnopanipāte 'pi tatsamāpanasāmarthyam, dākṣyaṃ",
    "GSP33ramgbhpu:4454": "sarvakriyānirvṛttisāmarthyam, yuddhe cāpy apalāyanam yuddhe cātmamaraṇaniścaye 'py anirvartanam; dānaṃ ātmīyasya dhanasya",
    "GSP33ramgbhpu:4455": "parasvatvāpādanaparyantas tyāgaḥ īśvarabhāvaḥ",
    "GSP33ramgbhpu:4456": "svavyatiriktasakalajananiyamanasāmarthyam; etat kṣatriyasya svabhāvajaṃ",
    "GSP33ramgbhpu:4457": "karma // BhGR_18.43 //",
    "GSP33ramgbhpu:4458": "kṛṣigorakṣyavāṇijyaṃ vaiśyaṃ karma svabhāvajam /",
    "GSP33ramgbhpu:4459": "kṛṣiḥ satyotpādanaṃ karṣaṇam /",
    "GSP33ramgbhpu:4460": "gorakṣyam paśupālanam ityarthaḥ /",
    "GSP33ramgbhpu:4461": "vāṇijyam dhanasañcayahetubhūtaṃ krayavikrayātmakaṃ karma /",
    "GSP33ramgbhpu:4462": "etad vaiśyasya svabhāvajaṃ karma //",
    "GSP33ramgbhpu:4463": "paricaryātmakaṃ karma śūdrasyāpi svabhāvajam // BhGR_18.44 //",
    "GSP33ramgbhpu:4464": "pūrvavarṇatrayaparicaryārūpaṃ śūdrasya svabhāvajaṃ karma /",
    "GSP33ramgbhpu:4465": "tad etac caturṇā varṇānāṃ vṛttibhis saha kartavyānāṃ śāstravihitānāṃ yajñādikarmaṇāṃ pradarśanārtham uktam /",
    "GSP33ramgbhpu:4466": "yajñādayo hi trayāṇāṃ varṇānāṃ sādhāraṇāḥ /",
    "GSP33ramgbhpu:4467": "śamādayo 'pi trayāṇāṃ varṇānāṃ mumukṣūṇāṃ sādhāraṇāḥ /",
    "GSP33ramgbhpu:4468": "brāhmaṇasya tu sattvodrekasya svābhāvikatvena śamadamādayaḥ sukhopādānā iti kṛtvā tasya śamādaya svabhāvajaṃ karmety uktam /",
    "GSP33ramgbhpu:4469": "kṣatriyavaiśyayos tu svato rajastamaḥpradhānatvena śamadamādayo duḥkhopādānā iti kṛtvā na tat karmety uktam /",
    "GSP33ramgbhpu:4470": "brāhmaṇasya vṛttir yājanādhyāpanapratigrahāḥ; kṣatriyasya",
    "GSP33ramgbhpu:4471": "janapadaparipālanam; vaiśyasya ca kṛṣyādayo yathoktāḥ; śūdrasya tu kartavyaṃ vṛttiś ca pūrvavarṇatrayaparicaryaiva //",
    "GSP33ramgbhpu:4472": "sve sve karmaṇy abhiratas saṃsiddhiṃ labhate naraḥ /",
    "GSP33ramgbhpu:4473": "svakarmaniratas siddhiṃ yathā vindati tac chṛṇu // BhGR_18.45 //",
    "GSP33ramgbhpu:4474": "sve sve yathodite karmaṇy abhirato naraḥ saṃsiddhiṃ paramapadaprāptiṃ labhate /",
    "GSP33ramgbhpu:4475": "svakarmanirato yathā siddhiṃ vindati paramapadaṃ prāpnoti, tathā śṛṇu // BhGR_18.45 //",
    "GSP33ramgbhpu:4476": "yataḥ pravṛttir bhūtānāṃ yena sarvam idaṃ tatam /",
    "GSP33ramgbhpu:4477": "svakarmaṇā tam abhyarcya siddhiṃ vindati mānavaḥ // BhGR_18.46 //",
    "GSP33ramgbhpu:4478": "yato bhūtānām utpattyādikā pravṛttiḥ, yena ca sarvam idaṃ tatam,",
    "GSP33ramgbhpu:4479": "svakarmaṇā taṃ mām indrādyantarātmatayāvasthitam abhyarcya matprasādān matprāptirūpāṃ siddhiṃ vindati mānavaḥ /",
    "GSP33ramgbhpu:4480": "matta eva sarvam utpadyate, mayā ca sarvam idaṃ tatam iti pūrvam evoktam, “ahaṃ kṛtsnasya jagataḥ prabhavaḥ",
    "GSP33ramgbhpu:4481": "pralayas tathā /",
    "GSP33ramgbhpu:4482": "mattaḥ parataraṃ nānyat kiṃcid asti dhanañjaya /”, “mayā",
    "GSP33ramgbhpu:4483": "tatam idaṃ sarvaṃ jagad avyaktamūrtinā”, “mayādhyakṣeṇa prakṛtiḥ sūyate sacarācaram”, “ahaṃ sarvasya prabhavo mattas sarvaṃ pravartate” ityādiṣu",
    "GSP33ramgbhpu:4484": "śreyān svadharmo viguṇaḥ paradharmāt svanuṣṭhitāt /",
    "GSP33ramgbhpu:4485": "evaṃ tyaktakartṛtvādiko madārādhanarūpaḥ svadharmaḥ /",
    "GSP33ramgbhpu:4486": "svenaivopādātuṃ yogyo dharmaḥ; prakṛtisaṃsṛṣṭena hi puruṣeṇendriyavyāpārarūpaḥ",
    "GSP33ramgbhpu:4487": "karmayogātmako dharmaḥ sukaro bhavati /",
    "GSP33ramgbhpu:4488": "ataḥ karmayogākhyaḥ svadharmo viguṇo 'pi paradharmāt indriyajayanipuṇapuruṣadharmāj jñānayogāt",
    "GSP33ramgbhpu:4489": "sakalendriyaniyamanarūpatayā sapramādāt kadācit svanuṣṭhitāc śreyān /",
    "GSP33ramgbhpu:4490": "tad evopapādayati svabhāvaniyataṃ karma kurvan nāpnoti kilbiṣam // BhGR_18.47 //",
    "GSP33ramgbhpu:4491": "prakṛtisaṃsṛṣṭasya puruṣasya indriyavyāpārarūpatayā svabhāvata eva niyatatvāt karmaṇaḥ, karma kurvan kilbiṣaṃ saṃsāraṃ na prāpnoti;",
    "GSP33ramgbhpu:4492": "apramādatvāt karmaṇaḥ /",
    "GSP33ramgbhpu:4493": "jñānayogasya sakalendriyaniyamanasādhyatayā sapramādatvāt tanniṣṭhas tu pramādāt kilbiṣaṃ pratipadyetāpi // BhGR_18.47",
    "GSP33ramgbhpu:4494": "ataḥ karmaniṣṭhaiva jyāyasīti tṛtīyādhyāyoktaṃ smārayati sahajaṃ karma kaunteya sadoṣam api na tyajet /",
    "GSP33ramgbhpu:4495": "sarvārambhā hi doṣeṇa dhūmenāgnir ivāvṛtāḥ // BhGR_18.48 //",
    "GSP33ramgbhpu:4496": "ataḥ sahajatvena sukaram apramādaṃ ca karma sadoṣaṃ saduḥkham api na",
    "GSP33ramgbhpu:4497": "tyajet; jñānayogayogyo 'pi karmayogam eva kurvītetyarthaḥ /",
    "GSP33ramgbhpu:4498": "sarvārambhāḥ,",
    "GSP33ramgbhpu:4499": "karmārambhāḥ jñānārambhāś ca hi doṣeṇa duḥkhena dhūmenāgnir ivāvṛtāḥ /",
    "GSP33ramgbhpu:4500": "iyāṃs tu viśeṣaḥ karmayogaḥ sukaro 'pramādaś ca, jñānayogas tadviparītaḥ iti // BhGR_18.48",
    "GSP33ramgbhpu:4501": "asaktabuddhis sarvatra jitātmā vigataspṛhaḥ /",
    "GSP33ramgbhpu:4502": "naiṣkarmyasiddhiṃ paramāṃ saṃnyāsenādhigacchati // BhGR_18.49 //",
    "GSP33ramgbhpu:4503": "sarvatra phalādiṣu asaktabuddhiḥ, jitātmā jitamanāḥ,",
    "GSP33ramgbhpu:4504_0": "paramapuruṣakartṛtvānusaṃdhānenātmakartṛtve vigataspṛhaḥ, evaṃ tyāgād ananyatvena nirṇītena saṃnyāsena yuktaḥ karma kurvan",
    "GSP33ramgbhpu:4504_1": "paramāṃ naiṣkarmyasiddhim adhigacchati paramāṃ dhyānaniṣṭhāṃ jñānayogasyāpi",
    "GSP33ramgbhpu:4505": "phalabhūtam adhigacchatītyarthaḥ /",
    "GSP33ramgbhpu:4506": "vakṣyamāṇadhyānayogāvāptiṃ sarvendriyakarmoparatirūpām adhigacchati // BhGR_18.49 //",
    "GSP33ramgbhpu:4507": "siddhiṃ prāpto yathā brahma tathāpnoti nibodha me /",
    "GSP33ramgbhpu:4508": "samāsenaiva kaunteya niṣṭhā jñānasya yā parā // BhGR_18.50 //",
    "GSP33ramgbhpu:4509": "siddhiṃ prāptaḥ āprayāṇādaharaharanuṣṭhīyamānakarmayoganiṣpādyadhyānasidddhiṃ prāptaḥ,",
    "GSP33ramgbhpu:4510": "yathā yena prakāreṇa vartamāno brahma prāpnoti, tathā samāsena me nibodha",
    "GSP33ramgbhpu:4511": "/ tad eva brahma viśeṣyate niṣṭhā jñānasya yā pareti /",
    "GSP33ramgbhpu:4512": "jñānasya dhyānātmakasya yā parā niṣṭhā paramaprāpyam ityarthaḥ // BhGR_18.50 //",
    "GSP33ramgbhpu:4513": "buddhyā viśuddhayā yukto dhṛtyātmānaṃ niyamya ca /",
    "GSP33ramgbhpu:4514": "śabdādīn viṣayāṃs tyaktvā rāgadveṣau vyudasya ca // BhGR_18.51 //",
    "GSP33ramgbhpu:4515": "viviktasevī laghvāśī yatavākkāyamānasaḥ /",
    "GSP33ramgbhpu:4516": "dhyānayogaparo nityaṃ vairāgyaṃ samupāśritaḥ // BhGR_18.52 //",
    "GSP33ramgbhpu:4517": "ahaṅkāraṃ balaṃ darpaṃ kāmaṃ krodhaṃ parigraham /",
    "GSP33ramgbhpu:4518": "vimucya nirmamaś śānto brahmabhūyāya kalpate // BhGR_18.53 //",
    "GSP33ramgbhpu:4519_0": "buddhyā viśuddhayā yathāvasthitātmatattvaviṣayayā yuktaḥ, dhṛtyā ātmānaṃ niyamya ca viṣayavimukhīkaraṇena yogayogyaṃ manaḥ",
    "GSP33ramgbhpu:4519_1": "kṛtvā, śabdādīn viṣayān tyaktvā asannihitān kṛtvā, tannimittau ca rāgadveṣau vyudasya, viviktasevī sarvair dhyānavirodhibhir",
    "GSP33ramgbhpu:4519_2": "vivikte deśe vartamānaḥ, laghvāśī",
    "GSP33ramgbhpu:4520": "atyaśanānaśanarahitaḥ, yatavākkāyamānasaḥ",
    "GSP33ramgbhpu:4521_0": "dhyānābhimukhīkṛtakāyavāṅmanovṛttiḥ, dhyānayogaparo nityam evaṃbhūtas san ā prāyāṇād aharahardhyānayogaparaḥ, vairāgyaṃ samupāśritaḥ",
    "GSP33ramgbhpu:4521_1": "dhyeyatattvavyatiriktaviṣayadoṣāvamarśena tatra tatra virāgatāṃ vardhayan,",
    "GSP33ramgbhpu:4522": "ahaṃkāram anātmani ātmābhimānaṃ, balaṃ tadvṛddhihetubhūtavāsanabalaṃ,",
    "GSP33ramgbhpu:4523_0": "tannimittaṃ darpaṃ kāmaṃ krodhaṃ parigrahaṃ vimucya, nirmamaḥ sarveṣv anātmīyeṣv ātmīyabuddhirahitaḥ, śāntaḥ ātmānubhavaikasukhaḥ,",
    "GSP33ramgbhpu:4523_1": "evaṃbhūto dhyānayogaṃ kurvan brahmabhūyāya kalpate sarvabandhavinirmukto",
    "GSP33ramgbhpu:4524": "yathāvasthitam ātmānam anubhavatītyarthaḥ // BhGR_18.51 53 //",
    "GSP33ramgbhpu:4525": "brahmabhūtaḥ prasannātmā na śocati na kāṅkṣati /",
    "GSP33ramgbhpu:4526": "samas sarveṣu bhūteṣu madbhaktiṃ labhate parām // BhGR_18.54 //",
    "GSP33ramgbhpu:4527": "brahmabhūtaḥ",
    "GSP33ramgbhpu:4528": "āvirbhūtāparicchinnajñānaikākāramaccheṣataikasvabhāvātmasvarūpaḥ, “itas tv anyāṃ prakṛtiṃ viddhi me parām” iti hi svaśeṣatoktā /",
    "GSP33ramgbhpu:4529_0": "prasannātmā kleśakarmādibhir akaluṣasvarūpo madvyatiriktaṃ na kaṃcana bhūtaviśeṣaṃ prati śocati; na kiṃcana kāṅkṣati; api",
    "GSP33ramgbhpu:4529_1": "tu madvyatirikteṣu sarveṣu bhūteṣu anādaraṇīyatāyāṃ samo nikhilaṃ vastujātaṃ tṛṇavan manyamāno madbhaktiṃ labhate parām mayi",
    "GSP33ramgbhpu:4529_2": "sarveśvare nikhilajagadudbhavasthitipralayalīle",
    "GSP33ramgbhpu:4530": "nirastasamastaheyagandhe 'navadhikātiśayāsaṃkhyeyakalyāṇaguṇagaṇaikatāne",
    "GSP33ramgbhpu:4531": "lāvaṇyāmṛtasāgare śrīmati puṇḍarīkanayane svasvāmini atyarthapriyānubhavarūpāṃ parāṃ bhaktiṃ labhate // BhGR_18.54 //",
    "GSP33ramgbhpu:4532": "tatphalam āha bhaktyā mām abhijānāti yāvān yaś cāsmi tattvataḥ /",
    "GSP33ramgbhpu:4533": "tato māṃ tattvato jñātvā viśate tadanantaram // BhGR_18.55 //",
    "GSP33ramgbhpu:4534": "svarūpataḥ svabhāvataś ca yo 'ham; guṇato vibhūtito 'pi yāvāṃś cāham, taṃ mām evaṃrūpayā bhaktyā tattvato 'bhijānāti; māṃ tattvato jñātvā",
    "GSP33ramgbhpu:4535": "tadanantaram tattvajñānānantaraṃ tataḥ bhaktitaḥ māṃ viśate praviśati /",
    "GSP33ramgbhpu:4536": "tattvatas svarūpasvabhāvaguṇavibhūtidarśanottarakālabhāvinyā anavadhikātiśayabhaktyā māṃ prāpnotītyarthaḥ",
    "GSP33ramgbhpu:4537": "atra tata iti",
    "GSP33ramgbhpu:4538": "prāptihetutayā, nirdiṣṭā bhaktir evābhidhīyate; “bhaktyā tv ananyayā śakyaḥ” iti tasya eva tattvataḥ praveśahetutvābhidhānāt // BhGR_18.55 //",
    "GSP33ramgbhpu:4539": "evaṃ varṇāśramocitanityanaimittikakarmaṇāṃ parityaktaphalādikānāṃ paramapuruṣārādhanarūpeṇānuṣṭhitānāṃ vipāka uktaḥ /",
    "GSP33ramgbhpu:4540": "idānīṃ kāmyānām api karmaṇām uktenaiva prakāreṇānuṣṭhitānāṃ sa eva vipāka ity āha sarvakarmāṇy api sadā kurvāṇo madvyapāśrayaḥ /",
    "GSP33ramgbhpu:4541": "matprasādād avāpnoti śāśvataṃ padam avyayam // BhGR_18.56 //",
    "GSP33ramgbhpu:4542": "na kevalaṃ nityanaimittikāni karmāṇi, api tu sarvāṇi kāmyāny api karmāṇi,",
    "GSP33ramgbhpu:4543": "madvyāśrayaḥ mayi saṃnyastakartṛtvādikaḥ kurvāṇo matprasādāc chāśvataṃ padam avyayam avikalaṃ prāpnoti /",
    "GSP33ramgbhpu:4544": "padyate gamyata iti padam; māṃ prāpnotītyarthaḥ // BhGR_18.56 //",
    "GSP33ramgbhpu:4545": "yasmād evam, tasmāt cetasā sarvakarmāṇi mayi saṃnyasya matparaḥ /",
    "GSP33ramgbhpu:4546": "buddhiyogam upāśritya maccittas satataṃ bhava // BhGR_18.57 //",
    "GSP33ramgbhpu:4547": "cetasā ātmano madīyatvamanniyāmyatvabuddhyā /",
    "GSP33ramgbhpu:4548": "uktaṃ hi, “mayi sarvāṇi karmāṇi saṃnyasyādhyātmacetasā” iti /",
    "GSP33ramgbhpu:4549": "sarvakarmāṇi sakartṛkāṇi sārādhyāni mayi saṃnyasya, matparaḥ aham eva phalatayā prāpya ity",
    "GSP33ramgbhpu:4550": "karmāṇi kurvan imam eva buddhiyogam upāśritya satataṃ maccitto bhava //",
    "GSP33ramgbhpu:4551": "maccittaḥ sarvadurgāṇi matprasādāt tariṣyasi /",
    "GSP33ramgbhpu:4552": "atha cet tvam ahaṃkārān na śroṣyasi vinaṅkṣyasi // BhGR_18.58 //",
    "GSP33ramgbhpu:4553": "evaṃ maccittaḥ sarvakarmāṇi kurvan sarvāṇi sāṃsārikāṇi durgāṇi matprasādād eva tariṣyasi /",
    "GSP33ramgbhpu:4554": "atha tvam ahaṃkārād aham eva kṛtyākṛtyaviṣayaṃ sarvaṃ jānāmīti bhāvān maduktaṃ na śroṣyasi cet, vinaṅkṣyasi vinaṣṭo bhaviṣyasi /",
    "GSP33ramgbhpu:4555": "na hi kaścin madvyatiriktaḥ kṛtsnasya prāṇijātasya kṛtyākṛtyayor jñātā praśāsitā vāsti // yady ahaṅkāram āśritya na yotsya iti manyase /",
    "GSP33ramgbhpu:4556": "mithyaiṣa vyavasāyas te prakṛtis tvāṃ niyokṣyati // BhGR_18.59 //",
    "GSP33ramgbhpu:4557": "yadi ahaṃkāram ātmani hitāhitajñāne svātantryābhimānam āśritya manniyogam anādṛtya na yotsya iti manyase, eṣa te svātantryavyavasāyo mithyā",
    "GSP33ramgbhpu:4558": "bhaviṣyati; yataḥ prakṛtis tvāṃ yuddhe niyokṣyati matsvātantryodvignaṃ",
    "GSP33ramgbhpu:4559": "tvām ajñaṃ prakṛtir niyokṣati // BhGR_18.59 //",
    "GSP33ramgbhpu:4560": "tad upapādayati svabhāvajena kaunteya nibaddhaḥ svena karmaṇā /",
    "GSP33ramgbhpu:4561": "kartuṃ necchasi yan mohāt kariṣyasy avaśo 'pi tat // BhGR_18.60 //",
    "GSP33ramgbhpu:4562": "svabhāvajaṃ hi kṣatriyasya karma śauryam /",
    "GSP33ramgbhpu:4563": "svabhāvajena śauryākhyena svena karmaṇā nibaddhaḥ, tad evāvaśaḥ, parair dharṣaṇam asahamānas tvam eva tad",
    "GSP33ramgbhpu:4564": "yuddhaṃ kariṣyasi, yad idānīṃ mohād ajñānāt kartuṃ necchasi // BhGR_18.60",
    "GSP33ramgbhpu:4565": "sarvaṃ hi bhūtajātaṃ sarveśvareṇa mayā pūrvakarmānuguṇyena prakṛtyanuvartane niyamitam; tac chṛṇu /",
    "GSP33ramgbhpu:4566": "īśvaraḥ sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:4567": "bhrāmayan sarvabhūtāni yantrārūḍhāni māyayā // BhGR_18.61 //",
    "GSP33ramgbhpu:4568": "īśvaraḥ sarvaniyamanaśīlo vāsudevaḥ sarvabhūtānāṃ hṛddeśe sakalapravṛttimūlajñānodayapradeśe tiṣṭhati /",
    "GSP33ramgbhpu:4569": "kathaṃ kiṃ kurvaṃs tiṣṭhati",
    "GSP33ramgbhpu:4570": "? yantrārūḍhāni sarvabhūtāni māyayā bhrāmayan /",
    "GSP33ramgbhpu:4571": "svenaiva nirmitaṃ dehendriyāvasthaṃ prakṛtyākhyaṃ yantram ārūḍhāni sarvabhūtāni svakīyayā sattvādiguṇamayyā māyayā guṇānuguṇaṃ pravartayaṃs tiṣṭhatītyarthaḥ /",
    "GSP33ramgbhpu:4572": "pūrvam apy etad uktam, “sarvasya cāhaṃ hṛdi sanniviṣṭo mattaḥ smṛtir jñānam apohanaṃ ca” iti; “mattas sarvaṃ pravartate” iti ca /",
    "GSP33ramgbhpu:4573": "“ya ātmani",
    "GSP33ramgbhpu:4574": "tiṣṭhan” ityādikā śrutiś ca // BhGR_18.61 //",
    "GSP33ramgbhpu:4575": "etan māyānivṛttihetum āha tam eva śaraṇaṃ gaccha sarvabhāvena bhārata /",
    "GSP33ramgbhpu:4576": "tatprasādāt parāṃ śāntiṃ sthānaṃ prāpsyasi śāśvatam // BhGR_18.62 //",
    "GSP33ramgbhpu:4577": "yasmād evam, tasmāt tam eva sarvasya praśāsitāram, āśritavātsalyena tvatsārathye 'vasthitam, “itthaṃ kuru “ iti ca śāsitāraṃ sarvabhāvena sarvātmanā śaraṇaṃ gaccha /",
    "GSP33ramgbhpu:4578": "sarvātmanānuvartasva /",
    "GSP33ramgbhpu:4579": "anyathāpi tanmāyāpreritenājñena tvayā yuddhādikaraṇam avarjanīyam /",
    "GSP33ramgbhpu:4580": "tathā sati naṣṭo bhaviṣyasi /",
    "GSP33ramgbhpu:4581": "atas taduktaprakāreṇa yuddhādikaṃ kurv ityarthaḥ /",
    "GSP33ramgbhpu:4582": "evaṃ kurvāṇas tatprasādāt parāṃ śāntiṃ sarvakarmabandhopaśamaṃ śāśvataṃ ca sthānam prāpsyasi",
    "GSP33ramgbhpu:4583_0": "yad abhidhīyate śrutiśataiḥ, “tadviṣṇoḥ paramaṃ padaṃ sadā paśyanti sūrayaḥ, “te ha nākaṃ mahimānaḥ sacante yatra pūrve sādhyāḥ",
    "GSP33ramgbhpu:4583_1": "santi devāḥ”, “yatra ṛṣayaḥ prathamajā ye purāṇāḥ”, “pareṇa nākaṃ nihitaṃ guhāyām”, “yo 'syādhyakṣaḥ parame vyoman”, “atha",
    "GSP33ramgbhpu:4583_2": "yad ataḥ paro divo jyotir dīpyate”, “so 'dhvanaḥ pāram āpnoti tadviṣṇoḥ paramaṃ padam” ityādibhiḥ //",
    "GSP33ramgbhpu:4584": "iti te jñānam ākhyātaṃ guhyād guhyataraṃ mayā /",
    "GSP33ramgbhpu:4585": "vimṛśyaitad aśeṣeṇa yathecchasi tathā kuru // BhGR_18.63 //",
    "GSP33ramgbhpu:4586": "iti evaṃ te mumukṣubhir adhigantavyaṃ jñānaṃ sarvasmād guhyād guhyataraṃ karmayogaviṣayaṃ jñānayogaviṣayaṃ bhaktiyogaviṣayaṃ ca sarvam ākhyātam /",
    "GSP33ramgbhpu:4587": "etadaśeṣeṇa vimṛśya svādhikārānurūpaṃ yathecchasi, tathā kuru karmayogaṃ",
    "GSP33ramgbhpu:4588": "jñānayogaṃ bhaktiyogaṃ vā yatheṣṭam ātiṣṭhetyarthaḥ // BhGR_18.63 //",
    "GSP33ramgbhpu:4589": "sarvaguhyatamaṃ bhūyaḥ śṛṇu me paramaṃ vacaḥ /",
    "GSP33ramgbhpu:4590": "iṣṭo 'si me dṛḍham iti tato vakṣyāmi te hitam // BhGR_18.64 //",
    "GSP33ramgbhpu:4591": "sarveṣv eteṣu guhyeṣu bhaktiyogasya śraiṣṭhyād guhyatamam iti pūrvam evoktam “idaṃ tu te guhyatamaṃ pravakṣyāmy anasūyave” ityādau /",
    "GSP33ramgbhpu:4592": "bhūyo 'pi",
    "GSP33ramgbhpu:4593": "tadviṣayaṃ paramaṃ me vacaḥ śṛṇu /",
    "GSP33ramgbhpu:4594": "iṣṭo 'si me dṛḍham iti tatas te hitaṃ",
    "GSP33ramgbhpu:4595": "vakṣyāmi // BhGR_18.64 //",
    "GSP33ramgbhpu:4596": "manmanā bhava madbhakto madyājī māṃ namaskuru /",
    "GSP33ramgbhpu:4597": "mām evaiṣyasi satyaṃ te pratijāne priyo 'si me // BhGR_18.65 //",
    "GSP33ramgbhpu:4598": "vedānteṣu, “vedāham etaṃ puruṣaṃ mahāntam ādityavarṇaṃ tamasaḥ parastāt /",
    "GSP33ramgbhpu:4599": "tam evaṃ vidvān amṛta iha bhavati nānyaḥ panthā vidyate 'yanāya” ityādiṣu vihitaṃ vedanaṃ dhyānopāsanādiśabdavācyaṃ darśanasamānākāraṃ smṛtisaṃtānam",
    "GSP33ramgbhpu:4600": "atyarthapriyam iha manmanā bhaveti vidhīyate /",
    "GSP33ramgbhpu:4601": "madbhaktaḥ atyarthamatpriyaḥ /",
    "GSP33ramgbhpu:4602": "atyarthamatpriyatvena niratiśayapriyāṃ smṛtisaṃtatiṃ kuruṣvetyarthaḥ /",
    "GSP33ramgbhpu:4603": "madyājī /",
    "GSP33ramgbhpu:4604": "tatrāpi madbhakta ity anuṣajyate /",
    "GSP33ramgbhpu:4605": "yajanaṃ pūjanam /",
    "GSP33ramgbhpu:4606": "atyarthapriyamadārādhanaparo bhava /",
    "GSP33ramgbhpu:4607": "ārādhanaṃ hi paripūrṇaśeṣavṛttiḥ /",
    "GSP33ramgbhpu:4608": "māṃ namaskuru /",
    "GSP33ramgbhpu:4609": "namaḥ namanam /",
    "GSP33ramgbhpu:4610": "mayy atimātraprahvībhāvam atyarthapriyaṃ kurv ityarthaḥ /",
    "GSP33ramgbhpu:4611": "evaṃ vartamāno mām evaiṣyasi /",
    "GSP33ramgbhpu:4612": "etat satyaṃ te pratijāne tava pratijñāṃ karomi;",
    "GSP33ramgbhpu:4613": "nopacchandanamātram; yatas tvaṃ priyo 'si me /",
    "GSP33ramgbhpu:4614": "“priyo hi jñānino 'tyartham",
    "GSP33ramgbhpu:4615": "ahaṃ sa ca mama priyaḥ” iti pūrvam evoktam /",
    "GSP33ramgbhpu:4616": "yasya mayy atimātratā prītir",
    "GSP33ramgbhpu:4617": "vartate, mamāpi tasmin atimātrā prītir bhavatīti tadviyogam asahamāno 'haṃ",
    "GSP33ramgbhpu:4618": "taṃ māṃ prāpayāmi /",
    "GSP33ramgbhpu:4619": "ataḥ satyam eva pratijñātam, mām evaiṣyasīti //",
    "GSP33ramgbhpu:4620": "sarvadharmān parityajya mām ekaṃ śaraṇaṃ vraja /",
    "GSP33ramgbhpu:4621": "ahaṃ tvā sarvapāpebhyo mokṣayiṣyāmi mā śucaḥ // BhGR_18.66 //",
    "GSP33ramgbhpu:4622": "karmayogajñānayogabhaktiyogarūpān sarvān dharmān",
    "GSP33ramgbhpu:4623_0": "paramaniśśreyasasādhanabhūtān, madārādhanatvena atimātraprītyā yathādhikāraṃ kurvāṇa eva, uktarītyā phalakarmakartṛtvādiparityāgena",
    "GSP33ramgbhpu:4623_1": "parityajya, mām ekam eva kartāram ārādhyaṃ prāpyam upāyaṃ cānusaṃdhatsva /",
    "GSP33ramgbhpu:4624": "eṣa eva sarvadharmāṇāṃ śastrīyaḥ parityāga iti, “niścayaṃ śṛṇu me tatra",
    "GSP33ramgbhpu:4625": "tyāge bharatasattama /",
    "GSP33ramgbhpu:4626": "tyāgo hi puruṣavyāghra trividhaḥ saṃprakīrtitaḥ //",
    "GSP33ramgbhpu:4627": "BhGR_18.” ityārabhya, “saṅgaṃ tyaktvā phalaṃ caiva sa tyāgas sāttiviko",
    "GSP33ramgbhpu:4628": "mataḥ // ... na hi dehabhṛtā śakyaṃ tyaktuṃ karmāṇy aśeṣataḥ /",
    "GSP33ramgbhpu:4629": "yas tu karmaphalatyāgī sa tyāgīty abhidhīyate // BhGR_18.” iti adhyāyādau sudṛḍham upapāditam",
    "GSP33ramgbhpu:4630": "ahaṃ tvā sarvapāpebhyo mokṣayiṣyāmi evaṃ vartamānaṃ tvām matprāptivirodhibhyo 'nādikālasaṃcitānantākṛtyakaraṇakṛtyākaraṇarūpebhyaḥ sarvebhyaḥ pāpebhyo mokṣayiṣyāmi /",
    "GSP33ramgbhpu:4631": "mā śucaḥ śokaṃ mā kṛthāḥ /",
    "GSP33ramgbhpu:4632": "atha vā,",
    "GSP33ramgbhpu:4633": "sarvapāpavinirmuktātyarthabhagavatpriyapuruṣanirvartyatvād bhaktiyogasya,",
    "GSP33ramgbhpu:4634_0": "tadārambhavirodhipāpānām ānantyāt tatprāyaścittarūpair dharmaiḥ parimitakālakṛtais teṣāṃ dustaratayā ātmano bhaktiyogārambhānarhatām",
    "GSP33ramgbhpu:4634_1": "ālocya śocato 'rjunasya śokam apanudan śrībhagavān uvāca sarvadharmān parityajya mām ekaṃ śaraṇaṃ vrajeti /",
    "GSP33ramgbhpu:4635_0": "bhaktiyogārambhavirodhyanādikālasaṃcitanānāvidhānantapāpānuguṇān tattatprāyaścittarūpān kṛcchracāndrāyaṇakūśmāṇḍavaiśvānaravrātapatipavitreṣṭitrivṛdagniṣṭomādikān",
    "GSP33ramgbhpu:4635_1": "nānāvidhān anantāṃs tvayā parimitakālavartinā dūranuṣṭhānān sarvān dharmān parityajya bhaktiyogārambhasiddhaye mām ekaṃ paramakāruṇikam",
    "GSP33ramgbhpu:4635_2": "anālocitaviśeṣāśeṣalokaśaraṇyam āśritavātsalyajaladhiṃ śaraṇaṃ prapadyasva",
    "GSP33ramgbhpu:4636": "/ ahaṃ tvā sarvapāpebhyaḥ yathoditasvarūpabhaktyārambhavirodhibhyaḥ sarvebhyaḥ pāpebhyaḥ mokṣayiṣyāmi; mā śucaḥ // BhGR_18.66 //",
    "GSP33ramgbhpu:4637": "idaṃ te nātapaskāya nābhaktāya kadācana /",
    "GSP33ramgbhpu:4638": "na cāśuśrūṣave vācyaṃ na ca māṃ yo 'bhyasūyati // BhGR_18.67 //",
    "GSP33ramgbhpu:4639": "idaṃ te paramaṃ guhyaṃ śāstraṃ mayākhyātam atapaskāya ataptatapase tvayā na vācyam; tvayi vaktari, mayi cābhaktāya kadācana na vācyam /",
    "GSP33ramgbhpu:4640": "taptatapase cābhaktāya na vācyam ityarthaḥ /",
    "GSP33ramgbhpu:4641": "na cāśuśrūṣave /",
    "GSP33ramgbhpu:4642": "bhaktāyāpy aśuśrūṣave na vācyam /",
    "GSP33ramgbhpu:4643": "na ca māṃ yo 'bhyasūyati /",
    "GSP33ramgbhpu:4644": "matsvarūpe madaiśvarye madguṇeṣu ca kathiteṣu yo doṣam āviṣkaroti, na tasmai vācyam /",
    "GSP33ramgbhpu:4645": "asamānavibhaktinirdeśaḥ tasyātyantapariharaṇīyatājñāpanāya // BhGR_18.67 //",
    "GSP33ramgbhpu:4646": "ya idaṃ paramaṃ guhyaṃ madbhakteṣv abhidhāsyati /",
    "GSP33ramgbhpu:4647": "bhaktiṃ mayi parāṃ kṛtvā mām evaiṣyaty asaṃśayaḥ // BhGR_18.68 //",
    "GSP33ramgbhpu:4648": "idaṃ paramaṃ guhyaṃ madbhakteṣu yaḥ abhidhāsyati vyākhyāsyati, saḥ mayi paramāṃ bhaktiṃ kṛtvā mām evaiṣyati; na tatra saṃśayaḥ // BhGR_18.68 //",
    "GSP33ramgbhpu:4649": "na ca tasmān manuṣyeṣu kaścin me priyakṛttamaḥ /",
    "GSP33ramgbhpu:4650": "bhavitā na ca me tasmād anyaḥ priyataro bhuvi // BhGR_18.69 //",
    "GSP33ramgbhpu:4651": "sarveṣu manuṣyeṣv itaḥ pūrvaṃ tasmād anyo manuṣyo me na kaścit priyakṛttamo 'bhūt; ita uttaraṃ ca na bhavitā /",
    "GSP33ramgbhpu:4652": "ayogyānāṃ prathamam upādānaṃ yogyānām akathanād api tatkathanasyāniṣṭatamatvāt //",
    "GSP33ramgbhpu:4653": "adhyeṣyate ca ya imaṃ dharmyaṃ saṃvādam āvayoḥ /",
    "GSP33ramgbhpu:4654": "jñānayajñena tenāham iṣṭaḥ syām iti me matiḥ // BhGR_18.70 //",
    "GSP33ramgbhpu:4655": "ya imam āvayor dharmyaṃ saṃvādam adhyeṣyate, tena jñānayajñenāham iṣṭas",
    "GSP33ramgbhpu:4656": "syām iti me matiḥ asmin yo jñānayajño 'bhidhīyate, tenāham etad adhyayanamātreṇeṣṭaḥ syām ityarthaḥ // BhGR_18.70 /",
    "GSP33ramgbhpu:4657": "śraddhāvān anasūyuś ca śṛṇuyād api yo naraḥ /",
    "GSP33ramgbhpu:4658": "so 'pi muktaḥ śubhāṃl lokān prāpnuyāt puṇyakarmaṇām // BhGR_18.71 //",
    "GSP33ramgbhpu:4659": "śraddhāvān anasūyuś ca yo naraḥ śṛṇuyād api, tena śravaṇamātreṇa so 'pi",
    "GSP33ramgbhpu:4660": "bhaktivirodhipāpebhyo muktaḥ puṇyakarmaṇāṃ madbhaktānāṃ lokān samūhan prāpnuyāt // BhGR_18.71",
    "GSP33ramgbhpu:4661": "kaścid etacchrutaṃ pārtha tvayaikāgreṇa cetasā /",
    "GSP33ramgbhpu:4662": "kaccid ajñānasaṃmohaḥ pranaṣṭas te dhanañjaya // BhGR_18.72 //",
    "GSP33ramgbhpu:4663": "mayā kathitam etat pārtha tvayā avahitena cetasā kaccic śrutam,",
    "GSP33ramgbhpu:4664": "tavājñānasaṃmohaḥ kaccit pranaṣṭaḥ, yenājñānena mūḍho na yotsyāmītyuktavān",
    "GSP33ramgbhpu:4665": "arjuna uvāca naṣṭo mohaḥ smṛtir labdhā tvatprasādān mayācyuta /",
    "GSP33ramgbhpu:4666": "sthito 'smi gatasaṃdehaḥ kariṣye vacanaṃ tava // BhGR_18.73 //",
    "GSP33ramgbhpu:4667": "mohaḥ viparītajñānam /",
    "GSP33ramgbhpu:4668": "tvatprasādān mama tad vinaṣṭam /",
    "GSP33ramgbhpu:4669": "smṛtiḥ yathāvasthitatattvajñānam /",
    "GSP33ramgbhpu:4670": "tvatprasādād eva tac ca labdham /",
    "GSP33ramgbhpu:4671_0": "anātmani prakṛtau ātmābhimānarūpo mohaḥ, paramapuruṣaśarīratayā tadātmakasya kṛtsnasya cidacidvastunaḥ atadātmābhimānarūpaś",
    "GSP33ramgbhpu:4671_1": "ca, nityanaimittikarūpasya karmaṇaḥ paramapuruṣārādhanatayā tatprāptyupāyabhūtasya bandhakatvabuddhirūpaś ca sarvo vinaṣṭaḥ /",
    "GSP33ramgbhpu:4672": "ātmanaḥ",
    "GSP33ramgbhpu:4673": "prakṛtivilakṣaṇatvatatsvabhāvarahitatājñātṛtvaikasvabhāvatāparamapuruṣaśeṣatātanniyāmyatvaikasvarūpatājñānam,",
    "GSP33ramgbhpu:4674_0": "nikhilajagadudbhavasthitipralayalīlāśeṣadoṣapratyanīkakalyāṇaikasvarūpasvābhāvikānavadhikātiśayajñānabalāiśvaryavīryaśaktitejaḥprabhṛtisamastakalyāṇaguṇagaṇamahārṇavaparabrahmaśabdābhidheyaparamapuruṣayāthātmyajñānaṃ",
    "GSP33ramgbhpu:4675": "ca,",
    "GSP33ramgbhpu:4676_0": "evaṃrūpaparāvaratattvayāthātmyavijñānatadabhyāsapūrvakāharaharupacīyamānaparamapuruṣaprītyekaphalanityanaimittikakarmaniṣiddhaparihāraśamadamādyātmaguṇanivartyabhaktirūpatāpannaparamapuruṣopāsanaikalabhyo",
    "GSP33ramgbhpu:4676_1": "vedāntavedyaḥ paramapuruṣo vāsudevas tvam iti jñānaṃ ca labdham /",
    "GSP33ramgbhpu:4677": "tataś ca bandhasnehakāruṇyapravṛddhaviparītajñānamūlāt sarvasmād avasādād vimukto gatasaṃdehaḥ svasthaḥ sthito 'smi /",
    "GSP33ramgbhpu:4678": "idānīm eva yuddhādikartavyatāviṣayam tava vacanaṃ kariṣyati yathoktaṃ yuddhādikaṃ kariṣyati ityarthaḥ //",
    "GSP33ramgbhpu:4679": "dhṛtarāṣṭrāya svaputrāḥ pāṇḍavāś ca yuddhe kiṃ kariṣyantīti pṛcchate sañjaya uvāca ity ahaṃ vāsudevasya pārthasya ca mahātmanaḥ /",
    "GSP33ramgbhpu:4680": "saṃvādam imam aśrauṣam adbhutaṃ romaharṣaṇam // BhGR_18.74 //",
    "GSP33ramgbhpu:4681": "iti evaṃ vāsudevasya vasudevasūnoḥ, pārthasya ca tatpitṛṣvasuḥ putrasya ca mahātmanaḥ mahābuddhes tatpadadvandvam āśritasyemaṃ romaharṣaṇam adbhutaṃ",
    "GSP33ramgbhpu:4682": "saṃvādam ahaṃ yathoktam aśrauṣam śrutavān aham // BhGR_18.74 //",
    "GSP33ramgbhpu:4683": "vyāsaprasādāc chrutavān etad guhyam ahaṃ param /",
    "GSP33ramgbhpu:4684": "yogaṃ yogeśvarāt kṛṣṇāt sākṣāt kathayataḥ svayam // BhGR_18.75 //",
    "GSP33ramgbhpu:4685_0": "vyāsaprasādād vyāsānugraheṇa divyacakṣuśśrotralābhād etat paraṃ yogākhyaṃ guhyaṃ yogeśvarāj jñānabalāiśvaryavīryaśaktitejasāṃ",
    "GSP33ramgbhpu:4685_1": "nidher bhagavataḥ kṛṣṇāt svayam eva kathayataḥ sākṣāc śrutavān aham // BhGR_18.75 //",
    "GSP33ramgbhpu:4686": "rājan saṃsmṛtya saṃsmṛtya saṃvādam imam adbhutam /",
    "GSP33ramgbhpu:4687": "keśavārjunayoḥ puṇyaṃ hṛṣyāmi ca muhur muhuḥ // BhGR_18.76 //",
    "GSP33ramgbhpu:4688": "keśavārjunayor imaṃ puṇyam adbhutaṃ saṃvādaṃ sākṣāc chrutaṃ smṛtvā muhur muhur hṛṣyāmi //",
    "GSP33ramgbhpu:4689": "tac ca saṃsmṛtya saṃsmṛtya rūpam atyadbhutaṃ hareḥ /",
    "GSP33ramgbhpu:4690": "vismayo me mahān rājan hṛṣyāmi ca punaḥ punaḥ // BhGR_18.77 //",
    "GSP33ramgbhpu:4691": "tac cārjunāya prakāśitam aiśvaraṃ harer atyadbhutaṃ rūpaṃ mayā sākṣātkṛtaṃ saṃsmṛtya saṃsmṛtya hṛṣyato me mahān vismayo jāyate; punaḥ punaś ca",
    "GSP33ramgbhpu:4692": "hṛṣyāmi // BhGR_18.77 //",
    "GSP33ramgbhpu:4693": "kim atra bahunoktena ?",
    "GSP33ramgbhpu:4694": "yatra yogeśvaraḥ kṛṣṇo yatra pārtho dhanurdharaḥ /",
    "GSP33ramgbhpu:4695": "tatra śrīr vijayo bhūtir dhruvā nītir matir mama // BhGR_18.78 //",
    "GSP33ramgbhpu:4696": "yatra yogeśvaraḥ kṛtsnasyoccāvacarūpeṇāvasthitasya cetanasyācetanasya ca vastuno ye ye svabhāvayogāḥ, teṣāṃ sarveṣāṃ yogānām īśvaraḥ,",
    "GSP33ramgbhpu:4697": "svasaṃkalpāyattasvetarasamastavastusvarūpasthitipravṛttibhedaḥ, kṛṣṇaḥ",
    "GSP33ramgbhpu:4698": "vasudevasūnuḥ, yatra ca pārtho dhanurdharaḥ tatpitṛṣvasuḥ putraḥ"
}