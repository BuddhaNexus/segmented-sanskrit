{
  "S06psp_5u:0": "(PSP_5:1)",
  "S06psp_5u:1": "pañcaviṃśatisāhasrikā prajñāpāramitā V",
  "S06psp_5u:2": "punar aparaṃ subhūte bodhisattvo mahāsattvaḥ sacet svapnāntaragato 'pi svapnopamāṃś caiva sarvadharmān vyavalokayati,",
  "S06psp_5u:3": "pratiśrutkopamān marīcyupamān pratibhāsopamān nirmitakopamān gandharvanagaropamāṃś ca sarvadharmān vyavalokayati na ca sākṣātkaroti,",
  "S06psp_5u:4": "idaṃ subhūte bodhisattvasya mahāsattvasyāvinivartanīyalakṣaṇaṃ veditavyam. iti prathamaṃ liṅgam",
  "S06psp_5u:5": "punar aparaṃ subhūte svapnāntaragato 'pi bodhisattvo mahāsattvaḥ śrāvakabhūmau vā pratyekabuddhabhūmau vā traidhātuke vā na spṛhayati na cittam utpādayati nānuśaṃsayati,",
  "S06psp_5u:6": "idam api subhūte 'vinivartanīyasya bodhisattvasya mahāsattvasyāvinivartanīyalakṣaṇaṃ veditavyam. iti dvitīyam",
  "S06psp_5u:7_0": "punar aparaṃ subhūte bodhisattvo mahāsattvaḥ sacet svapnāntaragatas tathāgatam anekaśataparivāram",
  "S06psp_5u:7_1": "anekasahasraparivāram anekaśatasahasraparivāram anekakoṭīniyutaśatasahasraparivāraṃ",
  "S06psp_5u:7_2": "bhikṣubhikṣuṇībhir upāsakopāsikābhir devanāgayakṣagandharvāsuragaruḍakiṃnaramahoragaiḥ",
  "S06psp_5u:7_3": "parivṛtaṃ puraskṛtaṃ tathāgatam arhantaṃ samyaksaṃbuddhaṃ dharmaṃ deśayantaṃ paśyati,",
  "S06psp_5u:8": "sa taṃ dharmaṃ śrutvā tasya dharmasyārtham ājanāti dharmānudharmapratipanno viharati samayapratipanno 'nudharmacārī,",
  "S06psp_5u:9": "idam api subhūte 'vinivartanīyasya bodhisattvasya mahāsattvasyāvinivartanīyalakṣaṇaṃ veditavyam. iti tṛtīyam",
  "S06psp_5u:10_0": "punar aparaṃ subhūte bodhisattvo mahāsattvaḥ svapnāntaragataḥ sacet tathāgataṃ paśyed",
  "S06psp_5u:10_1": "vaihāyasam atyudgamya bhikṣusaṃghasya dharmaṃ deśayantaṃ dvātriṃśadbhir mahāpuruṣalakṣaṇaiḥ",
  "S06psp_5u:10_2": "samalaṃkṛtaṃ vyāmaprabham ṛddhiprātihāryañ ca nidarśayantan nirmitāṃś ca nirmiṇvantan",
  "S06psp_5u:10_3": "tāṃś caiva nirmitān anyeṣu lokadhātuṣu buddhakṛtyaṃ kurvataḥ,",
  "S06psp_5u:11": "idam api subhūte 'vinivartanīyasya bodhisattvasya mahāsattvasyāvinivartanīyasya lakṣaṇaṃ veditavyam. iti caturtham",
  "S06psp_5u:12": "(PSP_5:2)",
  "S06psp_5u:13": "punar aparaṃ subhūte bodhisattvo mahāsattvaḥ svapnāntaragato 'pi nottrasyati na saṃtrasyati na saṃtrāsam āpadyate grāmaghāte vartamāne nagaraghāte vartamāne 'gnidāhe vartamāne,",
  "S06psp_5u:14_0": "vyāḍamṛgān vā dṛṣṭvā tadanyān vā caṇḍamṛgajātīr dṛṣṭvā pipāsitān dṛṣṭvā bubhuksitān",
  "S06psp_5u:14_1": "dṛṣṭvā mātāpitṛmaraṇaṃ vā dṛṣṭvā bhrātṛbhaginīmaraṇaṃ vā dṛṣṭvā putraduhitṛmaraṇaṃ",
  "S06psp_5u:14_2": "vā dṛṣṭvā mitrāmātyajñātisālohitamaraṇaṃ vā dṛṣṭvā na śokabhayabhairavasaṃtrāsam utpādayati,",
  "S06psp_5u:15": "tataś ca svapnāt samanantaravibuddhasya samānasyaivaṃ bhavati,",
  "S06psp_5u:16": "svapnopamaṃ sarvam idaṃ traidhātukaṃ,",
  "S06psp_5u:17": "mayāpy anuttarāṃ samyaksaṃbodhim abhisaṃbuddhya svapnopamaṃ sarvatraidhātukam iti dharmo deśayitavyaḥ,",
  "S06psp_5u:18": "idam api subhūte 'vinivartanīyasya bodhisattvasya mahāsattvasyāvinivartanīyalakṣaṇaṃ veditavyam. iti pañcamam",
  "S06psp_5u:19_0": "punar aparaṃ subhūte kathaṃ vijñāyate yathāvinivartanīyasya bodhisattvasya mahāsattvasyānuttarāṃ",
  "S06psp_5u:19_1": "samyaksaṃbodhim abhisaṃbuddhasya tatra buddhakṣetre sarveṇa sarvaṃ sarvathā sarvaṃ",
  "S06psp_5u:19_2": "trayo 'pāyā na bhaviṣyantiti?",
  "S06psp_5u:20": "sacet subhūte bodhisattvo mahāsattvaḥ svapnāntaragato nārakaṃ vā sattvaṃ dṛṣṭvā tiryagyonigataṃ vā sattvaṃ dṛṣṭvā yāmalokikaṃ vā sattvaṃ dṛṣṭvā,",
  "S06psp_5u:21": "evaṃ smṛtiṃ pratilabhate yena smṛtilabdhasya caivaṃ bhavati,",
  "S06psp_5u:22": "tathā kariṣyāmi tathā pratipatsye yathā me tatra buddhakṣetre 'nuttarāṃ samyaksaṃbodhim abhisaṃbuddhasya sarveṇa sarvaṃ sarvathā sarvaṃ trayo 'pāyā na bhaviṣyanti. tat kasya hetoḥ?",
  "S06psp_5u:23": "tathā hi yaś ca svapno yaś cāhaṃ sarva ime dharmā advayā advaidhīkārāḥ,",
  "S06psp_5u:24": "idam api subhūte bodhisattvasya mahāsattvasyāvinivartanīyalakṣaṇaṃ veditavyam. iti saṣṭham",
  "S06psp_5u:25": "punar aparaṃ subhūte 'vinivartanīyo bodhisattvo mahāsatttvaḥ svapnāntaragato vā prativibuddho vā nagaradāhe vartamāne,",
  "S06psp_5u:26": "evaṃ samanvāharati,",
  "S06psp_5u:27_0": "yena mayā svapnāntaragatena vā prativibuddhena vā ya ākārā yāni liṅgāni yāni nimittāni",
  "S06psp_5u:27_1": "dṛṣṭāni yair ākārair yair liṅgair yair nimittaiḥ samanvāgato bodhisattvo mahāsattvo",
  "S06psp_5u:27_2": "'vinivartanīyo bhavati,",
  "S06psp_5u:28": "yadi ta ākārās tāni liṅgāni tāni nimittāni mama saṃvidyante tair avaivartiko bodhisattvo mahāsattva evaṃ satyādhiṣṭhānaṃ karoti, (PSP_5:3)",
  "S06psp_5u:29_0": "yena satyena satyavacanenāhaṃ vyākṛto 'nuttarāyāṃ samyaksaṃbodhau tena satyena satyavacanenāyaṃ",
  "S06psp_5u:29_1": "nagaradāha upaśāmyatu śītībhavatv astaṃ gacchatu. saced upaśāmyati śītībhavaty astaṃ",
  "S06psp_5u:29_2": "gacchati veditavyaṃ subhūte vyākṛto batāyaṃ bodhisattvo mahāsattvo 'nuttarāyāṃ samyaksaṃbodhāv",
  "S06psp_5u:29_3": "avinivartanīyatāyai. sacet punaḥ subhūte agniskandho 'tikramitvā gṛhād gṛhaṃ dahati",
  "S06psp_5u:29_4": "rathyāyā rathyā dahaty anyad gṛhaṃ dahaty anyad gṛhaṃ na dahaty anyāṃ rathyāṃ dahaty",
  "S06psp_5u:29_5": "anyāṃ rathyāṃ na dahati veditavyaṃ subhūte bodhisattvena mahāsattvena dharmaṃ pratyākhyānasaṃvartanīyam",
  "S06psp_5u:29_6": "etaiḥ sattvaiḥ karmopacitaṃ yenaiteṣāṃ sattvānām ekaṃ gṛhaṃ dahyate,",
  "S06psp_5u:30": "ekaṃ gṛhaṃ na dahyate,",
  "S06psp_5u:31": "teṣām etad dṛṣṭadhārmikam eva karma vipacyate,",
  "S06psp_5u:32": "ayaṃ subhūte hetur ayaṃ pratyayo 'vinivartanīyānāṃ bodhisattvānāṃ mahāsattvānāṃ yair hetubhir yaiḥ pratyayair avinivartanīyo bodhisattvo mahāsattvo veditavyaḥ. iti saptamam",
  "S06psp_5u:33_0": "punar aparaṃ subhūte yair ākārair yair liṅgair yair nimittaiḥ samanvāgato 'vinivartanīyo",
  "S06psp_5u:33_1": "bodhisattvo mahāsattvo veditavyas tān ākārāṃs tāni liṅgāni tāni nimittāni deśayiṣyāmi.",
  "S06psp_5u:33_2": "sacet subhūte kaścid eva strī vā puruṣo vāmanuṣyeṇādhiṣṭhito bhavet,",
  "S06psp_5u:34": "tatra bodhisattvena mahāsattvena evaṃ samanvāhartavyaṃ,",
  "S06psp_5u:35": "saced ahaṃ vyākṛtas tathāgatair arhadbhiḥ samyaksaṃbuddhair anuttarāyai samyaksaṃbodhaye,",
  "S06psp_5u:36": "pariśuddhaś ca me 'dhyāśayo yathāham anuttarāṃ samyaksaṃbodhim abhisaṃbodhukāmo yathāham anuttarāṃ samyaksaṃbodhim abhisaṃbhotsye,",
  "S06psp_5u:37": "pariśuddhaś ca me manasikāro 'nuttarāyai samyaksaṃbodhaye,",
  "S06psp_5u:38": "apagataṃ me śrāvakacittam apagataṃ me pratyekabuddhacittam,",
  "S06psp_5u:39": "apagatena śrāvakapratyekabuddhacittena mayānuttarā samyaksaṃbodhir abhisaṃbodhavyā,",
  "S06psp_5u:40": "nāham anuttarāṃ samyaksaṃbodhim abhisaṃbhotsye,",
  "S06psp_5u:41_0": "abhisaṃbhotsya evāham anuttarāṃ samyaksaṃbodiṃ ye 'pi te 'saṃkhyeyeṣu lokadhātuṣu",
  "S06psp_5u:41_1": "buddhā bhagavantas tiṣṭhanti dhriyante yāpayanti teṣāṃ tathāgatānām arhatāṃ samyaksaṃbuddhānāṃ",
  "S06psp_5u:41_2": "nāsti kiṃcid adṛṣṭaṃ vāśrutaṃ vāviditaṃ vāsākṣātkṛtaṃ vānabhisaṃbuddhaṃ vā yathā",
  "S06psp_5u:41_3": "te buddhā bhagavantaḥ prajānanti paśyanti mamādhyāśayara iti hy anuttarāṃ samyaksaṃbodhim",
  "S06psp_5u:41_4": "abhisaṃbhotsya etena satyena satyavacanenāyaṃ strī vā puruṣo vā yenāmanuṣyeṇa gṛhīto",
  "S06psp_5u:41_5": "viheṭhito vā so (PSP_5:4)",
  "S06psp_5u:42": "manuṣyo 'pakrāmatu.",
  "S06psp_5u:43_0": "sacet punaḥ subhūte so 'manuṣyas tato nāpakrāmati tasya bodhisattvasya mahāsattvasyaivaṃ",
  "S06psp_5u:43_1": "bhāṣamāṇasya veditavyam etat subhūte nāyaṃ vyākṛto bodhisattvo mahāsattvas tair pūrvakais",
  "S06psp_5u:43_2": "tathagatair arhadbhiḥ samyaksaṃbuddhair anuttarāyai samyaksaṃbodhaye.",
  "S06psp_5u:44_0": "sacet punaḥ subhūte bodhisattvasya mahāsattvasyaivaṃ bhāṣamāṇasya so 'manuṣyas tato",
  "S06psp_5u:44_1": "'pakrāmati veditavyaṃ subhūte bodhisattvena mahāsattvena vyākṛto 'yaṃ bodhisattvo",
  "S06psp_5u:44_2": "mahāsattvas taiḥ pūrvakais tathāgatair arhadbhiḥ samyaksaṃbuddhair anuttarāyai samyaksaṃbodhaye.",
  "S06psp_5u:44_3": "ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo",
  "S06psp_5u:44_4": "mahāsattvo veditavyaḥ.",
  "S06psp_5u:45_0": "punar aparaṃ subhūte 'vinivartanīyasya bodhisattvasya mahāsattvasya ṣaṭsu pāramitāsu",
  "S06psp_5u:45_1": "carata upāyakauśalyavirahitasyācaritāvinaś caturṣu smṛtyupasthāneṣu samyakprahāṇarddhipādendriyabalabodhyaṅgeṣv",
  "S06psp_5u:45_2": "āryāṣṭāṅge ca mārge caturṣv āryasatyeṣu śūnyatānimittāpraṇihiteṣu bodhisattvaniyāmam",
  "S06psp_5u:45_3": "anavakrāntasya satyādhiṣṭhānena māraḥ pāpīyān upasaṃkramiṣyati saced bodhisattvasyaivaṃ bhavati,",
  "S06psp_5u:46": "yena satyena satyavacanenāhaṃ vyākṛto 'nuttarāyāṃ samyaksaṃbodhau,",
  "S06psp_5u:47": "tena satyena satyavacanenāyam amanuṣyabhūta ito 'pakrāmatv ity evaṃ satyādhiṣṭhānaṃ kariṣyati. tatra māraḥ pāpīyān autsukyam āpatsyate katham amanuṣya ito 'pakrāmed?",
  "S06psp_5u:48": "iti. tat kasya hetoḥ?",
  "S06psp_5u:49": "tathā hi māraḥ pāpīyān balavattaraṃ ca tejovattaraṃ ca tatrautsukyam āpatsyate katham ayam amanuṣya ito 'pakrāmed iti,",
  "S06psp_5u:50": "evaṃ mārādhiṣṭhānena sa tato 'pakrāmiṣyati,",
  "S06psp_5u:51": "evaṃ ca tasya bodhisattvasya mahāsattvasya bhaviṣyati,",
  "S06psp_5u:52": "mamaiṣo 'nubhāvenāmanuṣya ito 'pakrānto,",
  "S06psp_5u:53": "na punar evaṃ jñāsyati mārānubhāvenaiṣo 'manuṣya ito 'pakrānta iti. sa tenānyān bodhisattvān mahāsattvān avamaṃsyate ullāpayiṣyaty uccagghayiṣyati paṃsayiṣyaty,",
  "S06psp_5u:54_0": "ahaṃ vyākṛto 'nuttarāyai samyaksaṃbodhaye taiḥ pūrvakais tathāgatair arhadbhiḥ samyaksaṃbuddhair",
  "S06psp_5u:54_1": "ete punar anye na vyākṛtā anuttarāyai samyaksaṃbodhaye. sa tena tāvanmātrakeṇa māraṃ vivardhayiṣyati,",
  "S06psp_5u:55": "dūrīkariṣyati sarvākārajñatāṃ dūrīkariṣyaty anuttaraṃ buddhajñānam. sa tathārūpo bodhisattvo mahāsattvas tāvanmātrakeṇānupāyakuśalo (PSP_5:5)",
  "S06psp_5u:56": "'bhimānam utpādayiṣyati, tasya dve bhūmi pratikāṅkṣitavye. katame dve?",
  "S06psp_5u:57": "yad uta śrāvakabhūmir vā pratyekabuddhabhūmir vā. evaṃ satyādhiṣṭhānena bodhisattvasya mahāsattvasya mārakarmotpatsyate,",
  "S06psp_5u:58": "tatra sa kalyāṇamitrāṇi na seviṣyate na bhajiṣyate na paryupāsiṣyate tad eva mārabandhanam āgāḍhīkariṣyati. tat kasya hetoḥ?",
  "S06psp_5u:59": "yathāpi nāma ṣaṭsu pāramitāsv acaritatvād upāyakauśalena vāparigṛhītatvād,",
  "S06psp_5u:60": "evaṃ hi subhūte bodhisattvena mahāsattvena satyādhiṣṭhānena mārakarma veditavyam.",
  "S06psp_5u:61": "kathaṃ ca punaḥ subhūte bodhisattvasya mahāsattvasya ṣaṭsu pāramitāsv acaritāvino yāvad bodhisattvaniyāmam anavakrāntasya satyādhiṣṭhānena māraḥ pāpīyān upasaṃkramiṣyati?",
  "S06psp_5u:62": "iha subhūte māraḥ pāpīyān anyatareṇa veṣeṇopasaṃkramya bodhisattvaṃ mahāsattvam evaṃ vakṣyati:",
  "S06psp_5u:63": "vyākṛtas tvaṃ kulaputra tathāgatenārhatā samyaksaṃbuddhenānuttarāyai samyaksaṃbodhaye,",
  "S06psp_5u:64": "amuko 'nvayas te,",
  "S06psp_5u:65": "idan te nāmadheyam,",
  "S06psp_5u:66": "idan te pitur nāmadheyam,",
  "S06psp_5u:67": "idan te mātur nāmadheyam idan te putraduhitṛbhaginīnāmadheyam,",
  "S06psp_5u:68": "idan te mitrāmātyajñātisālohitānāṃ yāvad āsaptamamātāmahapitāmahayugasya nāmadheyam upadekṣyati,",
  "S06psp_5u:69": "āmuṣmāt tvaṃ janapadād āmuṣmāt tvaṃ nagarād amuṣmād diśas tvam āgato,",
  "S06psp_5u:70": "'muṣmin janapade tvaṃ jāto 'musmiṃ grāme vā nagare vā. sacet prakṛtyā mṛduko bhaviṣyati sa tam evaṃ vakṣyati:",
  "S06psp_5u:71": "pūrvam api tvam evaṃ mṛduka evābhūḥ,",
  "S06psp_5u:72": "sacet sa tīkṣṇo bhaviṣyati sa tam evaṃ vakṣyati: pūrvam api tvam evaṃ tīkṣṇa evābhūḥ,",
  "S06psp_5u:73": "saced āraṇyako bhaviṣyati,",
  "S06psp_5u:74": "sacet piṇḍapātiko bhaviṣyati,",
  "S06psp_5u:75": "sacet pāṃśukūliko bhaviṣyati,",
  "S06psp_5u:76": "sacet khalupunaḥpaścādbhaktiko bhaviṣyati saced ekāśaniko bhaviṣyati sacet prasthavpiṇḍiko bhaviṣyati,",
  "S06psp_5u:77": "sacec chmāśāniko bhaviṣyati,",
  "S06psp_5u:78": "saced abhyavakāśiko bhaviṣyati,",
  "S06psp_5u:79": "saced vṛkṣamūliko bhaviṣyati,",
  "S06psp_5u:80": "sacen naiṣadyiko bhaviṣyati,",
  "S06psp_5u:81": "saced yathāsaṃstariko bhaviṣyati,",
  "S06psp_5u:82": "sacet traicīvariko bhaviṣyati,",
  "S06psp_5u:83": "saced alpeccho bhaviṣyati,",
  "S06psp_5u:84": "sacet saṃtuṣṭo bhaviṣyati,",
  "S06psp_5u:85": "sacet pravivikto bhaviṣyati,",
  "S06psp_5u:86": "saced apagatapādamrakṣaṇo bhaviṣyati,",
  "S06psp_5u:87": "sacen mandabhāṣyo bhaviṣyati,",
  "S06psp_5u:88": "sa tam evaṃ vakṣyati: pūrvam api tvaṃ mandabhāṣya evābhūḥ,",
  "S06psp_5u:89": "sacen mandamantro bhaviṣyati,",
  "S06psp_5u:90": "pūrvam api tvaṃ mandamantra evābhūḥ. tat kasya (PSP_5:6)",
  "S06psp_5u:91": "hetoḥ?",
  "S06psp_5u:92": "tathā hi tavaivaṃrūpā dhūtaguṇāḥ saṃvidyante niścayena te pūrvam apy eta eva dhūtagunāḥ saṃlekhā abhūvan.",
  "S06psp_5u:93": "so 'nena ca pūrvakeṇa nāmāpadeśena gotrāpadeśena ca pratyutpannadhūtaguṇāpadeśena ca manyanām utpādayiṣyati. tam enaṃ māraḥ pāpīyān upasaṃkramyaivaṃ vakṣyati:",
  "S06psp_5u:94": "vyākṛtas tvaṃ kulaputra tathāgatair arhadbhiḥ samyaksaṃbuddhair anuttarāyai samyaksaṃbodhaye 'vinivartanīyatāyāṃ yathā te dhūtaguṇāḥ saṃvidyante.",
  "S06psp_5u:95": "kadācid bhikṣuveṣeṇopasaṃkramiṣyati,",
  "S06psp_5u:96": "kadācid gṛhapativeṣeṇopasaṃkramiṣyati,",
  "S06psp_5u:97": "kadācid mātṛveṣeṇopasaṃkramiṣyati,",
  "S06psp_5u:98": "kadācit pitṛveṣeṇopasaṃkramiṣyati,",
  "S06psp_5u:99": "kadācid bhrātṛveṣeṇopasaṃkramiṣyati,",
  "S06psp_5u:100": "kadācid bhaginīveṣeṇopasaṃkramiṣyati,",
  "S06psp_5u:101": "kadācid brāhmaṇaveṣeṇopasaṃkramiṣyati,",
  "S06psp_5u:102": "kadācid mitrāmātyajñātisālohitaveṣeṇopasaṃkramiṣyaty upasaṃkramyaivaṃ vakṣyati:",
  "S06psp_5u:103": "vyākṛtas tvaṃ kulaputra tathāgatenārhatā samyaksaṃbuddhenānuttarāyai samyaksaṃbodhaye. tat kasya hetoḥ?",
  "S06psp_5u:104": "tathā hi tavāmī guṇāḥ saṃvidyante 'vinivartanīyānāṃ bodhisattvānāṃ mahāsattvānām.",
  "S06psp_5u:105_0": "ye ca te mayā subhūte 'vinivartanīyasya bodhisattvasya mahāsattvasya ākārā liṅgāni",
  "S06psp_5u:105_1": "nimittāny ākhyātās te tasya bodhisattvasya mahāsattvasya na saṃvidyante. veditavyaṃ",
  "S06psp_5u:105_2": "subhūte tadanyair bodhisattvair mahāsattvair mārādhiṣṭhito batāyaṃ bodhisattvo mahāsattvaḥ. tat kasya hetoḥ?",
  "S06psp_5u:106_0": "tathā hi ya ākārā yāni liṅgāni yāni nimittāny 'vinivartanīyasya bodhisattvasya mahāsattvasya",
  "S06psp_5u:106_1": "te cāsya na saṃvidyante. anena ca nāmāpadeśena tad anyān bodhisattvān mahāsattvān",
  "S06psp_5u:106_2": "avamaṃsyate uccagghyayiṣyaty ullāpayiṣyati kutsayiṣyati paṃsayiṣyati,",
  "S06psp_5u:107": "idam api subhūte nāmāpadeśena nāmādhiṣṭhānena bodhisattvena mahāsattvena mārakarma veditavyam.",
  "S06psp_5u:108": "punar aparaṃ subhūte bodhisattvena mahāsattvena nāmādhiṣṭhānena mārakarma veditavyam. tat kasya hetoḥ?",
  "S06psp_5u:109": "tathā hi subhūte bodhisattvo mahāsattvaḥ ṣaṭsu pāramitāsu caritaḥ sattvānāṃ nāma na jānāti,",
  "S06psp_5u:110": "rūpaṃ na jānāti,",
  "S06psp_5u:111": "vedanāṃ saṃjñāṃ saṃskārān,",
  "S06psp_5u:112": "vijñānaṃ na jānāti. tasya māraḥ pāpīyān nāmādhiṣṭhānena vyākariṣyati,",
  "S06psp_5u:113": "yāvat te 'nuttarāṃ samyaksaṃbodhim abhisaṃbuddhasyedaṃ nāma bhaviṣyati,",
  "S06psp_5u:114": "yat tena nāmadheyam anuvitarkitaṃ bhaviṣyaty anuvicāritam. tatra duṣprajñājātīyasya bodhisattvasya mahāsattvasyānupāyakuśalasyaivaṃ bhaviṣyati:",
  "S06psp_5u:115": "yathā ca mama cittotpāda utpannaḥ,",
  "S06psp_5u:116": "yac ca mayā nāmadheyaṃ manasānuvitarkitam anuvicāritam, (PSP_5:7)",
  "S06psp_5u:117": "idaṃ mamānuttarāṃ samyaksaṃbodhim abhisaṃbuddhasya nāmadheyaṃ bhaviṣyati. tathā tathā māraḥ pāpīyān nirdekṣyati mārakāyikā vā devatā mārādhiṣṭhito vā bhikṣus tasyaivaṃ bhaviṣyati:",
  "S06psp_5u:118": "yathā ca mama cittotpāda utpanno,",
  "S06psp_5u:119": "yathā ca mama nāmadheyaṃ,",
  "S06psp_5u:120": "yathā cānena bhikṣunā nirdiṣṭaṃ sameti nāma sameti me nāmnā vyākṛto 'haṃ tais tathāgatair arhadbhiḥ samyaksaṃbuddhair anuttarāyai samyaksaṃbodhaye.",
  "S06psp_5u:121": "ye ca mayā subhūte 'vinivartanīyasya bodhisattvasya mahāsattvasyākārā liṅgāni nimittāny ākhyātāni tasya bodhisattvasya mahāsattvasya na saṃvidyante,",
  "S06psp_5u:122": "taiś cākārair liṅgair nimittair virahitaḥ,",
  "S06psp_5u:123": "so 'nena ca nāmāpadeśena manyanām utpādayiṣyati,",
  "S06psp_5u:124": "sa tadanyān bodhisattvān mahāsattvān avamaṃsyate,",
  "S06psp_5u:125_0": "sa tayā manyanayā abhimanyatayā dūrībhaviṣyaty anuttarāyāḥ samyaksaṃbodhes tasyopāyakauśalyavirahitasya",
  "S06psp_5u:125_1": "prajñā pāramitāvirahitasya kalyāṇamitravirahitasya pāpamitraparigṛhītasya dve bhūmī",
  "S06psp_5u:125_2": "pratikāṅksitavye yad uta śrāvakabhūmir vā pratyekabuddhabhūmir vā. atha vā ciraṃ",
  "S06psp_5u:125_3": "suciraṃ saṃdhāvya saṃsṛtyemām eva prajñāpāramitām āgamyānuttarāṃ samyaksaṃbodhim",
  "S06psp_5u:125_4": "abhisaṃbhotsyate. sacet sa priyān bodhisattvān mahāsattvān na kalyāṇamitrāṇy abhīkṣṇaṃ",
  "S06psp_5u:125_5": "lapsyate darśanāya na cainān paryupāsiṣyate,",
  "S06psp_5u:126": "sacet tenaivātmabhāvapratilābhena tān pūrvakāṃś cittotpādān na vigarhiṣyati na pratideśayiṣyati tasya dve bhūmī pratikāṅkṣitavye yad uta śrāvakabhūmir vā pratyekabuddhabhūmir vā.",
  "S06psp_5u:127_0": "tadyathāpi nāma subhūte bhikṣuś catasṛṇāṃ mūlāpattīnām anyatarānyatarām āpattim āpadyābhikṣur",
  "S06psp_5u:127_1": "bhavaty aśramaṇo 'śākyaputrīyaḥ. so 'bhavyas tenaiva cātmabhāvena caturṇāṃ śrāmaṇyaphalānām",
  "S06psp_5u:127_2": "anyatarānyataraṃ śrāmaṇyaphalam anuprāptum.",
  "S06psp_5u:128": "evam eva subhūte ayaṃ tato gurutaraś cittotpādo yo 'yaṃ nāmāpadeśena bodhisattvasya mahāsattvasya manyanāsahagataś cittotpāda utpannas,",
  "S06psp_5u:129": "tena ca nāmāpadeśamātreṇānyān bodhisattvān mahāsattvān avamaṃsyate,",
  "S06psp_5u:130": "ayaṃ tato gurutaraś cittotpādo veditavyaḥ.",
  "S06psp_5u:131": "tiṣṭhantu subhūte catasro gurukā mūlāpattayaḥ,",
  "S06psp_5u:132": "pañcabhyo 'pi subhūte ānantaryebhyaḥ karmabhyo gurutaro 'yaṃ cittotpādo yo 'yaṃ (PSP_5:8)",
  "S06psp_5u:133": "bodhisattvasya mahāsattvasya nāmāpadeśena manyanāsahagataś cittotpāda utpannas,",
  "S06psp_5u:134": "tena ca nāmāpadeśamātreṇānyān bodhisattvān mahāsattvān avamaṃsyate,",
  "S06psp_5u:135": "ayaṃ tato gurutaraś cittotpādo veditavyaḥ. iti hi subhūte imāni tāni nāmāni nāmāpadeśenotpadyamānāni mārakarmāṇi sūkṣmāṇi bhavanti.",
  "S06psp_5u:136": "punar aparaṃ subhūte vivekaguṇena bodhisattvasya mahāsattvasya māraḥ pāpīyān hy upasaṃkramiṣyaty upasaṃkramyaivaṃ vakṣyati:",
  "S06psp_5u:137": "vivekasya tathāgato varṇavādī. nāhaṃ subhūte evaṃ vivekaṃ vadāmi bodhisattvasya mahāsattvasya yad utāraṇyāni vanaprasthāni prāntāni śayanāsanāni.",
  "S06psp_5u:138": "subhūtir āha:",
  "S06psp_5u:139": "kataraḥ punar bhagavan bodhisattvasya mahāsattvasyānyo viveko yadi nāraṇyāni vanaprasthāni prāntāni śayanāsanāni?",
  "S06psp_5u:140": "kathaṃrūpo bhagavann anyo viveko bodhisattvasya mahāsattvasya?",
  "S06psp_5u:141": "bhagavān āha:",
  "S06psp_5u:142": "sacet subhūte bodhisattvo mahāsattvaḥ śrāvakapratisaṃyuktair manasikārair vivikto bhavati,",
  "S06psp_5u:143": "pratyekabuddhapratisaṃyuktair manasikārair vivikto bhavati,",
  "S06psp_5u:144": "bodhisattvo mahāsattvo nāraṇyavanaprasthaprāntaśayanāsanair viharati,",
  "S06psp_5u:145": "viviktaś caiva viharati bodhisattvo mahāsattvaḥ,",
  "S06psp_5u:146_0": "yo 'yaṃ mayā subhūte viveko 'nujñāto bodhisattvasya mahāsattvasya. anena ca vivekena",
  "S06psp_5u:146_1": "rātriṃdivaṃ viharati viviktaś caiva viharati bodhisattvo mahāsatvo yad uta bodhisattvavivekena",
  "S06psp_5u:146_2": "nāraṇyavanaprasthaprāntaśayanāsanair viharati vivikta eva viharati bodhisattvo mahāsattvo,",
  "S06psp_5u:147": "grāmānte 'pi vā viharann anena vivekena viviktaś caiva viharati bodhisattvo mahāsattvaḥ,",
  "S06psp_5u:148": "yaś ca mayā subhūte viveko 'nujñāto bodhisattvasya mahāsattvasya.",
  "S06psp_5u:149": "yañ ca punaḥ sa māraḥ pāpīyān vivekam upadekṣyaty araṇyavanaprasthaprāntaśayanāsanair viharati,",
  "S06psp_5u:150_0": "sa tena vivekena saṃkīrṇaś caiva samānaḥ śrāvakapratisaṃyuktair manasikāraiḥ viharati",
  "S06psp_5u:150_1": "pratyekabuddhapratisaṃyuktair manasikārair viharati prajñāpāramitāyām anabhiyuktaḥ",
  "S06psp_5u:150_2": "sarvākārajñatāṃ na paripūrayati. evaṃ so 'nena vihāreṇa viharann apariśuddhadharmamanasikāraś",
  "S06psp_5u:150_3": "caiva samānas tadanyān api bodhisattvān mahāsattvān avamaṃsyate ye te grāmānte viharanti",
  "S06psp_5u:150_4": "pariśuddhadharmamanasikārāḥ śrāvakacittair asaṃkīrṇāḥ pratyekabuddhacittair asaṃkīrṇā (PSP_5:9)",
  "S06psp_5u:151": "ihānyaiḥ pāpakaiś cittotpādair asaṃkirṇā dhyānavimokṣasamādhisamāpattidhāraṇīmukhasatyābhijñāparipūriṃ gatāḥ.",
  "S06psp_5u:152": "atha ca punaḥ so 'nupāyakuśalo bodhisattvo mahāsattvaḥ,",
  "S06psp_5u:153_0": "kiṃ cāpi yojanaśatikeṣv aṭavīkāntāreṣv apagatavyādamṛgapakṣiṣv apagatacaurakāntāreṣv",
  "S06psp_5u:153_1": "apagatabhṛśaparṇarākṣasānuvicariteṣu tatra madhye vā saṃkalpayed varṣaṃ vā varṣaśataṃ",
  "S06psp_5u:153_2": "vā varṣasahasraṃ vā varṣaśatasahasraṃ vā varṣakoṭīśataṃ vā varṣakoṭīsahasraṃ vā varṣakoṭīśatasahasraṃ vā tato vā uttari,",
  "S06psp_5u:154": "imaṃ ca vivekan na jānāti yena vivekena bodhisattvo mahāsattvo 'dhyāśayasaṃprasthito viharati,",
  "S06psp_5u:155": "saṃkīrṇaś caiva viharati bodhisattvo mahāsattvaḥ saṃkliṣṭaś caiva tatra viveke niśrita ālīno 'dhyavasito na me sa tāvanmātrakeṇa cittam abhirādhayati,",
  "S06psp_5u:156": "yaś ca mayā viveka ākhyātas tasmin viveke na saṃdṛśyate.",
  "S06psp_5u:157": "tam enaṃ māraḥ pāpīyān upasaṃkramyopary antarīkṣe sthitvaivaṃ vadati:",
  "S06psp_5u:158_0": "sādhu sādhu kulaputra eṣa vivekas tathāgatenākhyāto yena viharasy evaṃ tvaṃ kṣipram",
  "S06psp_5u:158_1": "anuttarāṃ samyaksaṃbodhim abhisaṃbhotsyase. sa tato vivekāt punar anyān vivekān avamanyamānas",
  "S06psp_5u:158_2": "tadanyān bodhisattvayānikān bhikṣūn peśalān kalyāṇadharmano 'vamaṃsyate saṃkīrṇavihāreṇa",
  "S06psp_5u:158_3": "bateme viharanty āyuṣmanta iti. ye ca viviktavihāreṇa viharanti bodhisattvā mahāsattvās",
  "S06psp_5u:158_4": "tān saṃkīrṇavihāreṇa codayiṣyati smārayiṣyati avamaṃsyate,",
  "S06psp_5u:159": "ye ca saṃkīrṇavihāreṇa viharanti tān viviktavihāreṇa samudācariṣyati tatra ca gauravam utpādayiṣyati,",
  "S06psp_5u:160": "yatra ca gauravam utpādayitavyaṃ tatra mānam utpādayiṣyati. tat kasya hetoḥ?",
  "S06psp_5u:161": "aham amanuṣyaiś codye,",
  "S06psp_5u:162": "aham amanuṣyaiḥ smārye,",
  "S06psp_5u:163": "eṣa vihāro yena vihāreṇāhaṃ viharāmi,",
  "S06psp_5u:164": "kaṃ grāmāntavihāriṇam amanuṣyāḥ smārayiṣyanti?",
  "S06psp_5u:165": "ayaṃ bodhisattvas tadanyān bodhisattvayānikān kulaputrān paṃsayiṣyaty avamaṃsyate ullāpayiṣyati kutsayiṣyati.",
  "S06psp_5u:166": "ayaṃ subhūte bodhisattvacaṇḍālo veditavyaḥ,",
  "S06psp_5u:167": "bodhisattvadūṣī veditavyaḥ,",
  "S06psp_5u:168": "bodhisattvaprativarṇiko veditavyaḥ,",
  "S06psp_5u:169": "cauraḥ sadevamānuṣāsurasya lokasya,",
  "S06psp_5u:170": "cauraḥ śramaṇaveṣeṇa,",
  "S06psp_5u:171": "cauro bodhisattvayānikārāṃ kulaputrāṇāṃ,",
  "S06psp_5u:172": "tajjātikaḥ pudgalo na sevitavyo na bhaktavyo na paryupāsitavyaḥ. tat kasya hetoḥ?",
  "S06psp_5u:173": "ādhimānikā hi subhūte tathārūpāḥ pudgalā veditavyāḥ. ity aṣṭamam",
  "S06psp_5u:174": "(PSP_5:10)",
  "S06psp_5u:175": "yasya khalu punar bodhisattvasya mahāsattvasyāparityaktā sarvākārajñatā,",
  "S06psp_5u:176": "aparityaktā anuttarā samyaksaṃbodhis tena bodhisattvena mahāsattvenādhyāśayenānuttarāṃ samyaksaṃbodhim abhisaṃboddhukāmena,",
  "S06psp_5u:177_0": "sarvasattvānām arthaṃ kartukāmena bodhisattvena mahāsattvena tajjātīyaḥ pudgalo na",
  "S06psp_5u:177_1": "sevitavyo na bhaktavyo na paryupāsitavyaḥ. api tu khalu svakāryayogam anuyuktena",
  "S06psp_5u:177_2": "vihartavyaṃ nityodvignamānasena saṃsāra uttrastamānasenāsaṃsṛṣṭena traidhātukena.",
  "S06psp_5u:177_3": "tatra caiva maitry utpādayitavyā tatra caivānukampākaruṇotpādayitavyā muditotpādayitavyā upekṣotpādayitavyā,",
  "S06psp_5u:178": "tathā ca kariṣyāmi yathaite mama doṣāḥ sarveṇa sarvaṃ sarvathā sarvaṃ na bhaviṣyanti notpatsyante,",
  "S06psp_5u:179": "saced utpatsyante kṣipram eva prahāsyāmīti śikṣā karaṇīyā. ayaṃ subhūte bodhisattvānāṃ mahāsattvānāṃ svayamabhijñāya parākramo veditavyaḥ.",
  "S06psp_5u:180": "punar aparaṃ subhūte bodhisattvena mahāsattvenādhyāśayenānuttarāṃ samyaksaṃbodhim abhisaṃboddhukāmena kalyāṇamitrāṇi sevitavyāni bhaktavyāni paryupāsitavyāni.",
  "S06psp_5u:181": "evam ukte āyuṣmān subhūtir bhagavantam etad avocat:",
  "S06psp_5u:182": "kāni punar bhagavan bodhisattvānāṃ mahāsattvānāṃ kalyāṇamitrāṇi veditavyāni?",
  "S06psp_5u:183": "evam ukte bhagavān āyuṣmantaṃ subhūtim etad avocat:",
  "S06psp_5u:184": "buddhā bhagavantaḥ subhūte bodhisattvānāṃ mahāsattvānāṃ kalyāṇamitrāṇi veditavyāni,",
  "S06psp_5u:185": "bodhisattvā mahāsattvāś ca subhūte bodhisattvānāṃ mahāsattvānāṃ kalyāṇamitrāṇi veditavyāni,",
  "S06psp_5u:186": "śrāvakā api subhūte bodhisattvānāṃ mahāsattvānāṃ kalyāṇamitrāṇi veditavyāni.",
  "S06psp_5u:187": "ye ca ṣaṭ pāramitā ākhyāsyanti deśayiṣyanti prajñapayiṣyanti prasthāpayiṣyanti vivariṣyanti vibhajiṣyanti uttānīkariṣyanti saṃprakāśayiṣyanti,",
  "S06psp_5u:188": "ime 'pi subhūte bodhisattvānāṃ mahāsattvānāṃ kalyāṇamitrāṇi veditavyāni. ṣaṭ pāramitāḥ subhūte bodhisattvānāṃ mahāsattvānāṃ kalyāṇamitrāṇi veditavyāni,",
  "S06psp_5u:189_0": "catvāri smṛtyupasthānāni samyakprahāṇarddhipādendriyabalabodhyaṅgamārgāḥ sarvaśūnyatā",
  "S06psp_5u:189_1": "āryasatyāny apramāṇadhyānārūpyasamāpattayaḥ śūnyatānimittāpraṇihitābhijñāḥ sarvavimokṣasamādhisamāpattidhāraṇīmukhāni",
  "S06psp_5u:189_2": "daśa balāni catvāri vaiśāradyāni catasraḥ pratisaṃvido 'ṣṭādaśāveṇikā buddhadharmā",
  "S06psp_5u:189_3": "bodhisattvānāṃ mahāsattvānāṃ kalyāṇamitrāṇi veditavyāni. tathatābhūtakoṭidharmadhātu",
  "S06psp_5u:189_4": "bodhisattvānāṃ mahāsattvānāṃ kalyāṇamitrāṇi veditavyāni. ṣaṭ pāramitāḥ śāstāro veditavyāḥ",
  "S06psp_5u:189_5": "ṣaṭ pāramitā mārgaḥ ṣaṭ pāramitā ālokaḥ ṣaṭ pāramitā (PSP_5:11)",
  "S06psp_5u:190_0": "ulkā ṣaṭ pāramitā avabhāsaḥ ṣaṭ pāramitā bhūmiḥ ṣaṭ pāramitāḥ śaraṇaṃ ṣaṭ pāramitā",
  "S06psp_5u:190_1": "layanaṃ ṣaṭ pāramitāḥ parāyaṇaṃ ṣaṭ pāramitā mātā ṣaṭ pāramitāḥ pitā. catvāri smṛtyupasthānāni",
  "S06psp_5u:190_2": "samyakprahāṇarddhipādendriyabalabodhyaṅgamārgasarvaśūnyatāsarvavimokṣasamādhisamāpattidhāraṇīmukhāni",
  "S06psp_5u:190_3": "āryasatyāny apramāṇadhyānārūpyasamāpattayaḥ śūnyatānimittāpraṇihitābhijñā daśa balāni",
  "S06psp_5u:190_4": "catvāri vaiśāradyāni catasraḥ pratisaṃvido 'ṣṭādaśāveṇikā buddhadharmāḥ sarvākārajñatāyai",
  "S06psp_5u:190_5": "yāvat sarvavāsanānusaṃdhikleśaprahāṇāya saṃvartante. tat kasya hetoḥ?",
  "S06psp_5u:191_0": "tathā hi subhūte ye 'pi te 'bhūvann atīte 'dhvani tathāgatā arhantaḥ samyaksaṃbuddhās",
  "S06psp_5u:191_1": "teṣām api buddhānāṃ bhagavatām ime caiva saptatriṃśad bodhipakṣyā dharmā mātāpitarāv",
  "S06psp_5u:191_2": "abhūtām. ye 'pi te subhūte bhaviṣyanty anāgate 'dhvani tathāgatā arhantaḥ samyaksaṃbuddhās",
  "S06psp_5u:191_3": "teṣām api buddhānāṃ bhagavatām ime caiva saptatriṃśad bodhipakṣyā dharmā mātāpitarau",
  "S06psp_5u:191_4": "bhaviṣyataḥ. ye 'pi te subhūte etarhi daśa diśi loke buddhā bhagavantas tiṣṭhanti",
  "S06psp_5u:191_5": "dhriyante yāpayanti dharmañ ca deśayanti teṣām api subhūte buddhānāṃ bhagavatām ime",
  "S06psp_5u:191_6": "caiva saptatriṃśad bodhipakṣyā dharmā mātāpitarau bhavataḥ. tat kasya hetoḥ?",
  "S06psp_5u:192_0": "tathā hi subhūte 'to nirjātā hy atītānāgatapratyutpannā buddhā bhagavantaḥ tasmāt",
  "S06psp_5u:192_1": "tarhi subhūte bodhisattvena mahāsattvenānuttarāṃ samyaksaṃbodhim abhisaṃboddhukāmenāparapraṇeyatāṃ",
  "S06psp_5u:192_2": "gantukāmenāparapraṇeyatāyāṃ sthātukāmena sarvasattvānāṃ saṃśayāṃś chrotukāmena buddhakṣetraṃ",
  "S06psp_5u:192_3": "pariśodhayitukāmena sarvasattvān paripācayitukāmena caturbhiḥ saṃgrahavastubhiḥ sattvāḥ",
  "S06psp_5u:192_4": "saṃgrahītavyāḥ. katamaiś caturbhir?",
  "S06psp_5u:193": "dānena priyavadyatayārthakriyayā samānārthatayā. idam apy ahaṃ subhūte 'rthavaśaṃ paśyann evaṃ vadāmi:",
  "S06psp_5u:194": "ete bodhisattvānāṃ mahāsattvānāṃ śāstāro mātāpitarau layanaṃ trāṇaṃ dvīpaḥ śaraṇaṃ yad utema eva saptatriṃśad bodhipakṣyā dharmāḥ. iti navamam",
  "S06psp_5u:195_0": "tasmāt tarhi subhūte bodhisattvena mahāsattvenāparapraṇeyatāṃ gantukāmenāparapraṇeyatāyāṃ",
  "S06psp_5u:195_1": "sthātukāmena sarvasattvānāṃ saṃśayāṃś chrotukāmena buddhakṣetraṃ pariśodhayitukāmena",
  "S06psp_5u:195_2": "sarvasattvān paripācayitukāmena ihaiva prajñāpāramitāyāṃ śikṣitavyam. tat kasya hetoḥ?",
  "S06psp_5u:196": "atra hi prajñāpāramitāyāṃ sarvadharmā vistareṇopadiṣṭā yatra bodhisattvena mahāsattvena śikṣitavyam. iti daśamam",
  "S06psp_5u:197": "evam ukte āyuṣmān subhūtir bhagavantam etad avocat: kiṃlakṣaṇā (PSP_5:12) bhagavan prajñāpāramitā?",
  "S06psp_5u:198": "bhagavān āha:",
  "S06psp_5u:199": "asaṅgalakṣaṇā subhūte prajñāpāramitā na subhūte prajñāpāramitā lakṣaṇan na prajñāpāramitāyāḥ kiñcil lakṣaṇam.",
  "S06psp_5u:200": "subhūtir āha:",
  "S06psp_5u:201": "syād bhagavan paryāyo yena lakṣaṇena prajñāpāramitā saṃvidyate tenaiva lakṣaṇena sarvadharmāḥ saṃvidyeran.",
  "S06psp_5u:202": "bhagavān āha:",
  "S06psp_5u:203": "evam etad yena lakṣaṇena subhūte prajñāpāramitā saṃvidyate tenaiva lakṣaṇena sarvadharmāḥ saṃvidyante. tat kasya hetoḥ?",
  "S06psp_5u:204": "sarvadharmā hi subhūte viviktā asvabhāvāḥ svabhāvaśūnyāḥ,",
  "S06psp_5u:205": "anena subhūte paryāyeṇa yena lakṣaṇena prajñāpāramitā saṃvidyate tenaiva lakṣaṇena sarvadharmāḥ saṃvidyante yad uta viviktalakṣaṇena śūnyatālakṣaṇena.",
  "S06psp_5u:206": "evam ukte āyuṣmān subhūtir bhagavantam etad avocat:",
  "S06psp_5u:207": "yadi bhagavan sarvadharmāḥ sarvadharmaviviktāḥ sarvadharmāḥ sarvadharmaiḥ śūnyās,",
  "S06psp_5u:208": "tat kathaṃ bhagavan sattvānāṃ saṃkleśaṃ vyavadānaṃ prajñāyate?",
  "S06psp_5u:209": "na bhagavan viviktaṃ vā śūnyatā vā saṃkliśyate vā vyavadāyate vā,",
  "S06psp_5u:210": "na viviktaṃ vā śūnyatā vānuttarāṃ samyaksaṃbodhim abhisaṃbudhyate,",
  "S06psp_5u:211": "na vivikte vā śūnyatāyāṃ vā kaścid dharma upalabhyate,",
  "S06psp_5u:212": "yo bodhim abhisaṃbudhyetāsya caivaṃ bhagavan bhagavato bhāṣitasya katham arthaṃ jānīyām? iti.",
  "S06psp_5u:213": "evam ukte bhagavān āyuṣmantaṃ subhūtim etad avocat: tat kiṃ manyase?",
  "S06psp_5u:214": "subhūte, api nu dīrgharātram ime sattvā ahaṃkāramamakāre caranti.",
  "S06psp_5u:215": "subhūtir āha: evam etad bhagavann evam etat sugata,",
  "S06psp_5u:216": "dīrgharātram ime sattvā ahaṃkāramamakāre caranti.",
  "S06psp_5u:217": "bhagavān āha: tat kiṃ manyase?",
  "S06psp_5u:218": "subhūte, api tv ahaṃkāramamakārau viviktāv api tv ahaṃkāramamakārau śūnyau.",
  "S06psp_5u:219": "subhūtir āha: vivikto bhagavan śūnyaḥ sugata.",
  "S06psp_5u:220": "bhagavān āha: tat kiṃ manyase? subhūte, ahaṃkāramamakāreṇa sattvāḥ saṃsāre saṃdhāvanti saṃsaranti.",
  "S06psp_5u:221": "subhūtir āha: evam etad bhagavann evam etat sugata,",
  "S06psp_5u:222": "ahaṃkāramamakāreṇa bhagavan sattvāḥ saṃsāre saṃdhāvanti saṃsaranti.",
  "S06psp_5u:223": "bhagavān āha: evaṃ khalu subhūte sattvānāṃ saṃkleśaḥ prajñāyate saṃsāre saṃdhāvatāṃ saṃsaratāṃ,",
  "S06psp_5u:224": "yatra subhūte nāhaṃkāro na mamakāras tatra nodgraho 'nena te sattvāḥ saṃsāre na saṃdhāvanti na saṃsaranti.",
  "S06psp_5u:225": "(PSP_5:13)",
  "S06psp_5u:226": "evaṃ khalu subhūte sattvānāṃ vyavadānaṃ prajñāyate saṃsāre na saṃdhāvatāṃ na saṃsaratām,",
  "S06psp_5u:227": "api tu khalu punar na kaścit tatra saṃkliśyate vā vyavadāyate vā,",
  "S06psp_5u:228": "evaṃ khalu subhūte saṃkleśo vyavadānañ ca prajñāyate. ity ekādaśam",
  "S06psp_5u:229": "evam ukte āyuṣmān subhūtir bhagavantam etad avocat:",
  "S06psp_5u:230": "evaṃ caran bhagavan bodhisattvo mahāsattvo na rūpe carati,",
  "S06psp_5u:231": "na vedanāyāṃ na saṃjñāyāṃ na saṃskāreṣu,",
  "S06psp_5u:232": "na vijñāne carati,",
  "S06psp_5u:233_0": "na skandheṣu carati na dhātuṣu carati nāyataneṣu carati na pratītyasamutpāde carati",
  "S06psp_5u:233_1": "na pratītyasamutpādāṅgesu carati na smṛtyupasthāneṣu carati na samyakprahāṇarddhipādendriyabalabodhyaṅgeṣu",
  "S06psp_5u:233_2": "na mārgeṣu carati nāryasatyeṣu nāpramāṇadhyānārūpyasamāpattiṣu carati na sarvavimokṣasamādhisamāpattidhāraṇīmukheṣu",
  "S06psp_5u:233_3": "carati na śūnyatānimittāpraṇihiteṣu carati na pañcasv abhijñāsu carati na balavaiśāradyeṣu",
  "S06psp_5u:233_4": "carati na pratisaṃvitsu carati nāveṇikeṣu buddhadharmeṣu carati na sarvākārajñatāyāṃ",
  "S06psp_5u:233_5": "carati. tat kasya hetoḥ?",
  "S06psp_5u:234": "tathā hi te dharmā nopalabhyante yo vā careta yena vā careta yatra vā careta,",
  "S06psp_5u:235_0": "evaṃ caran bhagavan bodhisattvo mahāsattvo 'nabhibhavanīyo bhavati sadevamānuṣāsureṇa",
  "S06psp_5u:235_1": "lokena. evañ caran punar bhagavan bodhisattvo mahāsattvaḥ sarvaśrāvakapratyekabuddhair",
  "S06psp_5u:235_2": "na śakyo 'bhibhavitum. tat kasya hetoḥ?",
  "S06psp_5u:236": "tathā hi so 'nabhibhūte sthāne sthito yad uta bodhisattvaniyāme 'nabhibhūto hi bhagavan bodhisattvo mahāsattvaḥ sarvākārajñatāmanasikārair viharann,",
  "S06psp_5u:237": "evañ caran punar bhagavan bodhisattvo mahāsattvaḥ sarvākārajñatāyā abhyāśībhavati. iti dvādaśam ity uktaṃ liṅgam",
  "S06psp_5u:238": "bhagavān āha: kat kiṃ manyase?",
  "S06psp_5u:239_0": "subhūte ye jāmbūdvīpakāḥ sattvās te sarvamānuṣyakam ātmabhāvaṃ pratilabheran pratilabhyānuttarāṃ",
  "S06psp_5u:239_1": "samyaksaṃbodhim abhisaṃbuddhyeraṃs tān kaścid eva kulaputro vā kuladuhitā vā yāvajjīvaṃ",
  "S06psp_5u:239_2": "satkuryād gurukuryād mānayet pūjayet,",
  "S06psp_5u:240": "tac ca kuśalamūlam anuttarāyai samyaksaṃbodhaye parināmayet. tat kiṃ manyase?",
  "S06psp_5u:241": "subhūte, api nu sa kulaputro vā kuladuhitā vā tatonidānaṃ bahupuṇyaṃ prasavet.",
  "S06psp_5u:242": "subhūtir āha: bahu bhagavan bahu sugata.",
  "S06psp_5u:243": "bhagavān āha: ataḥ sa subhūte kulaputro vā kuladuhitā vā bahutaraṃ (PSP_5:14)",
  "S06psp_5u:244": "puṇyaṃ prasavet,",
  "S06psp_5u:245_0": "ya imāṃ prajñāpāramitāṃ pareṣām ākhyāyed deśayet prajñapayet prasthāpayed vivṛṇuyād",
  "S06psp_5u:245_1": "vibhajed vibhāvayeta uttānīkuryāt saṃprakāśayet prajñāpāramitāpratisaṃyuktair manasikārair vihared,",
  "S06psp_5u:246": "evaṃ yāvantas trisāhasramahāsāhasre lokadhātau sattvās te sarve 'pūrvācaramaṃ mānuṣyakam ātmabhāvaṃ pratilabheraṃs,",
  "S06psp_5u:247": "tān kaścid eva kulaputro vā kuladuhitā vā daśasu kuśaleṣu karmapatheṣu pratiṣṭhāpayec,",
  "S06psp_5u:248_0": "caturṣu dhyāneṣu caturṣv apramāṇeṣu catasṛṣv ārūpyasamāpattiṣu srotaāpattiphale pratiṣṭhāpayet",
  "S06psp_5u:248_1": "sakṛdāgāmiphale anāgāmiphale 'rhattve pratiṣṭhāpayet pratyekabodhau pratiṣṭhāpayed",
  "S06psp_5u:248_2": "anuttarāyāṃ samyaksaṃbodhau pratiṣṭhāpayet tac ca kuśalamūlam anuttarāyai samyaksaṃbodhaye",
  "S06psp_5u:248_3": "pariṇāmayet. tat kiṃ manyase?",
  "S06psp_5u:249": "subhūte, api nu sa kulaputro vā kuladuhitā vā tatonidānaṃ bahupuṇyaṃ prasavet.",
  "S06psp_5u:250": "subhūtir āha: bahu bhagavan bahu sugata.",
  "S06psp_5u:251": "bhagavān āha: ataḥ sa subhūte kulaputro vā kuladuhitā vā bahutaraṃ puṇyaṃ prasavet,",
  "S06psp_5u:252_0": "ya imāṃ prajñāpāramitāṃ pareṣām ākhyāyed deśayet prajñapayet prasthāpayed vivṛṇuyād",
  "S06psp_5u:252_1": "vibhajed vibhāvayeta uttānīkuryāt saṃprakāśayet sarvākārajñatāpratisaṃyuktair manasikārair vihared,",
  "S06psp_5u:253": "evaṃ bodhisattvo mahāsattvaḥ sarvasattvānāṃ dakṣiṇīyatāṃ gacchati. tat kasya hetoḥ?",
  "S06psp_5u:254": "tathā hi na kasyacit sattvasya tādṛśo vihāro yathā bodhisattvasya mahāsattvasya sthāpayitvā tathāgatam arhantaṃ samyaksaṃbuddham. tat kasya hetoḥ?",
  "S06psp_5u:255": "tathā hi te kulaputrā vā kuladuhitaro vā prajñāpāramitāyāṃ caranto mahāmaitrīm abhinirharanti,",
  "S06psp_5u:256": "te prajñāpāramitāyāñ carantaḥ sarvasattvān vadhyagatān samanupaśyanti te mahākaruṇāṃ pratilabhante,",
  "S06psp_5u:257": "te tena vihāreṇa viharanto muditayā pramodante te mahāmuditām abhinirharanti,",
  "S06psp_5u:258": "te tena nimittena sārdhaṃ na saṃvasanti te mahopekṣāṃ pratilabhante,",
  "S06psp_5u:259_0": "ayaṃ subhūte bodhisattvānāṃ mahāsattvānāṃ mahān prajñāloko yad uta prajñāpāramitā",
  "S06psp_5u:259_1": "dhyānapāramitā vīryapāramitā kṣāntipāramitā śīlapāramitā dānapāramitālokaḥ. anabhisaṃbuddhā",
  "S06psp_5u:259_2": "api te kulaputrā bodhisattvānāṃ mahāsattvānāṃ dakṣiṇīyatāṃ gacchanti,",
  "S06psp_5u:260": "na ca vivartante 'nuttarāyāḥ samyaksaṃbodher yeṣāñ ca paribhuñjate (PSP_5:15)",
  "S06psp_5u:261": "cīvarapiṇḍapātraśayanāsanaglānapratyayabhaiṣajyapariṣkārān prajñāpāramitā",
  "S06psp_5u:262_0": "pratisaṃyuktair manasikārair viharanto dāyakadānapatīnāṃ dakṣiṇāṃ śodhayanti sarvākārajñatāyāś",
  "S06psp_5u:262_1": "cābhyāśībhavanti. tasmāt tarhi subhūte bodhisattvena mahāsattvenāmogharāṣṭrapiṇḍaṃ paribhoktukāmena,",
  "S06psp_5u:263": "sarvasattvānāṃ panthānam upadeṣṭukāmena,",
  "S06psp_5u:264": "vipulam eva bhāsaṃ kartukāmena,",
  "S06psp_5u:265": "bandhanagatān sattvān parimocayitukāmena,",
  "S06psp_5u:266_0": "sarvasattvānām anuttaraṃ prajñācakṣur viśodhayitukāmena prajñāpāramitā pratisaṃyuktair",
  "S06psp_5u:266_1": "manasikārair vihartavyam. saced bodhisattvo mahāsattva etān prajñāpāramitāpratisaṃyuktān",
  "S06psp_5u:266_2": "manasikārān manasikuryād iti,",
  "S06psp_5u:267": "tena prajñāpāramitāpratisaṃyuktā caiva kathā kathayitavyā. iti prathamā vivṛddhiḥ",
  "S06psp_5u:268": "tena prajñāpāramitāpratisaṃyuktāṃ kathāṃ kathayitvā prajñāpāramitāpratisaṃyuktāś caiva manasikārā manasikartavyās,",
  "S06psp_5u:269": "tena prajñāpāramitāpratisaṃyuktair mānasikārair viharatānyeṣāṃ manasikārāṇām avakāśo na dātavyas,",
  "S06psp_5u:270": "tathā ca kartavyaṃ yathā taiḥ prajñāpāramitāpratisaṃyuktair manasikārair anikṣiptadhuro rātriṃdivaṃ viharet,",
  "S06psp_5u:271": "tadyathāpi nāma subhūte puruṣeṇa maṇiratnam apratilabdhapūrvaṃ syāt so 'pareṇa samayena pratilabhet,",
  "S06psp_5u:272": "sa tat maṇiratnaṃ pratilabhyodāreṇa prītiprāmodyena samanvāgato bhavet,",
  "S06psp_5u:273": "tasya saha pratilabdhantaṃ maṇiratnaṃ punar eva naśyet sa tatonidānaṃ mahatā duḥkhadaurmanasyena saṃyukto bhavet,",
  "S06psp_5u:274": "tasya satatasamitaṃ maṇiratnaṃ pratisaṃyuktā eva manasikārāḥ pravarteran,",
  "S06psp_5u:275": "aho batāhaṃ tena maṇiratnena viyukta iti. evaṃ subhūte bodhisattvena mahāsattvena ratnam idam iti sarvākārajñatāpratisaṃyuktair manasikārair avirahitena bhavitavyam.",
  "S06psp_5u:276": "evam ukte āyuṣmān subhūtir bhagavantam etad avocat:",
  "S06psp_5u:277": "yadā punar bhagavan sarvamanasikārāḥ svabhāvena virahitāḥ,",
  "S06psp_5u:278": "sarvamanasikārāḥ svabhāvena śūnyās,",
  "S06psp_5u:279": "tadā kathaṃ bhagavan bodhisattvo mahāsattvaḥ sarvākārajñatāpratisaṃyuktair manasikārair avirahito bhavati?",
  "S06psp_5u:280": "na hy avirahito 'pi bodhisattvo mahāsattva upalabhyate manasikārā vā sarvākārajñatā vā.",
  "S06psp_5u:281": "evam ukte bhagavān āyuṣmantaṃ subhūtim etad avocat:",
  "S06psp_5u:282": "sacet subhūte bodhisattvo mahāsattva evaṃ jānāti,",
  "S06psp_5u:283": "virahitāḥ sarvadharmāḥ svabhāvena te na śrāvakair na pratyekabuddhair na buddhair bhagavadbhiḥ kṛtāḥ,",
  "S06psp_5u:284": "sthitāś caivaiteṣāṃ dharmāṇāṃ dharmasthititā dharmaniyāmatā dharmatā dharmadhātus (PSP_5:16)",
  "S06psp_5u:285": "tathatā avitathatā ananyatathatā bhūtakoṭir,",
  "S06psp_5u:286": "avirahito bodhisattvo mahāsattvaḥ prajñāpāramitayā bhavati. tat kasya hetoḥ?",
  "S06psp_5u:287": "tathā hi subhūte prajñāpāramitā svabhāvena viviktā svabhāvena śūnyā,",
  "S06psp_5u:288": "sā nāpi vivardhate nāpi parihīyate. iti dvitīyā",
  "S06psp_5u:289": "subhūtir āha: saced bhagavan prajñāpāramitā svabhāvena viviktā svabhāvena sūnyā,",
  "S06psp_5u:290": "tat kathaṃ bhagavan bodhisattvo mahāsattvaḥ prajñāpāramitāyāṃ carann anuttarāṃ samyaksaṃbodhim abhisaṃbudhyate?",
  "S06psp_5u:291": "bhagavān āha:",
  "S06psp_5u:292": "na subhūte bodhisattvo mahāsattvaḥ prajñāpāramitāyāṃ caran vivardhate vā parihīyate vā,",
  "S06psp_5u:293": "na bhūtakoṭī vivardhate vā parihīyate vā,",
  "S06psp_5u:294": "na dharmadhātur vivardhate vā parihīyate vā. tat kasya hetoḥ?",
  "S06psp_5u:295": "na hi prajñāpāramitā ekā vā dve vā. sacet subhūte bodhisattvasya mahāsattvasyaivaṃ bhāṣyamāṇe cittaṃ nāvalīyate na saṃlīyate nottrasyati na saṃtrasyati na saṃtrāsam āpadyate,",
  "S06psp_5u:296": "niṣṭhā tatra gantavyā,",
  "S06psp_5u:297": "sthito 'yaṃ bodhisattvo mahāsattvo 'vinivartanīyadhātau,",
  "S06psp_5u:298": "caraty ayaṃ bodhisattvo mahāsattvaḥ prajñāpāramitāyām.",
  "S06psp_5u:299": "atha khalv āyuṣmān subhūtir bhagavantam etad avocat:",
  "S06psp_5u:300": "kiṃ punar bhagavan yā prajñāpāramitāyāḥ śūnyatā riktatā tucchatā vaśikatā asārakatā sā prajñāpāramitāyāṃ carati?",
  "S06psp_5u:301": "bhagavān āha: na subhūte.",
  "S06psp_5u:302": "subhūtir āha:",
  "S06psp_5u:303": "kiṃ punar bhagavann anyatra prajñāpāramitāyāḥ kaścid dharma upalabhyate yaḥ prajñāpāramitāyāṃ carati?",
  "S06psp_5u:304": "bhagavān āha: na subhūte.",
  "S06psp_5u:305": "subhūtir āha: kiṃ punar bhagavan prajñāpāramitā prajñāpāramitāyāṃ carati?",
  "S06psp_5u:306": "bhagavān āha: na subhūte.",
  "S06psp_5u:307": "subhūtir āha: kiṃ punar bhagavan śūnyatā prajñapāramitāyāṃ carati?",
  "S06psp_5u:308": "bhagavān āha: na subhūte.",
  "S06psp_5u:309": "subhūtir āha:",
  "S06psp_5u:310": "kiṃ punar bhagavann anyatra śūnyatāyāḥ kaścid dharma upalabhyate yaḥ prajñāpāramitāyāṃ carati?",
  "S06psp_5u:311": "bhagavān āha: na subhūte.",
  "S06psp_5u:312": "subhūtir āha: kiṃ punar bhagavan rūpaṃ prajñāpāramitāyāṃ carati,",
  "S06psp_5u:313": "vedanā saṃjñā saṃskārā,",
  "S06psp_5u:314": "vijñānaṃ prajñāpāramitāyāṃ carati?",
  "S06psp_5u:315": "bhagavān āha: na subhūte.",
  "S06psp_5u:316": "(PSP_5:17)",
  "S06psp_5u:317": "subhūtir āha:",
  "S06psp_5u:318": "kiṃ punar bhagavan skandhadhātava āyatanāni pratītyasamutpādaḥ pratītyasamutpādāṅgāni ca prajñāpāramitāyāṃ caranti?",
  "S06psp_5u:319": "bhagavān āha: na subhūte.",
  "S06psp_5u:320": "subhūtir āha: kiṃ punar bhagavan ṣaṭ pāramitāḥ prajñāpāramitāyāṃ caranti?",
  "S06psp_5u:321_0": "evaṃ sarvaśūnyatāḥ saptatriṃśad bodhipakṣyā dharmā āryasatyāny apramāṇadhyānārūpyasamāpattayaḥ",
  "S06psp_5u:321_1": "sarvavimokṣasamādhisamāpattidhāraṇīmukhāni śūnyatānimittāpraṇihitābhijñādaśatathāgatabalāni",
  "S06psp_5u:321_2": "catvāri vaiśāradyāni catasraḥ pratisaṃvido 'ṣṭadaśāveṇikā buddhadharmāḥ prajñāpāramitāyāṃ caranti?",
  "S06psp_5u:322": "bhagavān āha: na subhūte.",
  "S06psp_5u:323": "subhūtir āha: kiṃ punar bhagavan yā rūpasya śūnyatā riktatā tucchatā vaśikatā asārakatā,",
  "S06psp_5u:324": "tathatā avitathatā ananyatathatā dharmatā dharmadhātur dharmasthititā dharmaniyāmatā bhūtakoṭī sā prajñāpāramitāyāṃ caranti?",
  "S06psp_5u:325": "bhagavān āha: na subhūte.",
  "S06psp_5u:326": "subhūtir āha: vedanāyāḥ saṃjñāyāḥ saṃskārāṇāṃ,",
  "S06psp_5u:327": "kiṃ punar bhagavan yā vijñānasya śūnyatā riktatā tucchatā vaśikatā asārakatā,",
  "S06psp_5u:328": "tathatā avitathatā ananyatathatā dharmatā dharmadhātur dharmasthititā dharmaniyāmatā bhūtakoṭiḥ sā prajñāpāramitāyāṃ carati?",
  "S06psp_5u:329": "bhagavān āha: na subhūte.",
  "S06psp_5u:330": "subhūtir āha:",
  "S06psp_5u:331_0": "kiṃ punar bhagavan yā skandhadhātvāyatanapratītyasamutpādasya pratītyasamutpādāṅgānāñ",
  "S06psp_5u:331_1": "ca śūnyatā riktatā tucchatā vaśikatā asārakatā tathatā avitathatā ananyatathatā dharmatā",
  "S06psp_5u:331_2": "dharmadhātur dharmasthititā dharmaniyāmatā bhūtakoṭī sā prajñāpāramitāyāṃ carati?",
  "S06psp_5u:332": "bhagavān āha: na subhūte.",
  "S06psp_5u:333": "subhūtir āha:",
  "S06psp_5u:334_0": "kiṃ punar bhagavann anyā ṣaṇṇāṃ pāramitānāṃ śūnyatā saptatriṃśadbodhipakṣyāṇāṃ dharmāṇām",
  "S06psp_5u:334_1": "āryasatyānām apramāṇadhyānārūpyasamāpattīnāṃ sarvavimokṣasamādhisamāpattidhāraṇīmukhānāṃ",
  "S06psp_5u:334_2": "śūnyatānimittāpraṇihitānāṃ pañcānām abhijñānāṃ daśānāṃ tathāgatabalānāṃ caturṇāṃ",
  "S06psp_5u:334_3": "vaiśāradyānāṃ catasṛṇāṃ pratisaṃvidām aṣṭādaśānām āveṇikānāṃ (PSP_5:18)",
  "S06psp_5u:335": "buddhadharmāṇāṃ ca śūnyatā riktatā tucchatā vaśikatā asārakatā,",
  "S06psp_5u:336": "tathatā avitathatā ananyatathatā dharmatā dharmadhātur dharmasthititā dharmaniyāmatā bhūtakoṭiḥ sā prajñāpāramitāyāṃ carati?",
  "S06psp_5u:337": "bhagavān āha: na subhūte.",
  "S06psp_5u:338": "subhūtir āha: sacet punar bhagavann ete dharmā na caranti prajñāpāramitāyāṃ,",
  "S06psp_5u:339": "kathaṃ carantaḥ punar bhagavan bodhisattvā mahāsattvāś caranti prajñāpāramitāyām?",
  "S06psp_5u:340": "bhagavān āha: tat kiṃ manyase?",
  "S06psp_5u:341": "subhūte samanupaśyasi tvaṃ taṃ dharmaṃ yo dharmaḥ prajñāpāramitāyāñ carati.",
  "S06psp_5u:342": "subhūtir āha: na bhagavan.",
  "S06psp_5u:343": "bhagavān āha: tat kiṃ manyase?",
  "S06psp_5u:344": "subhūte samanupaśyasi tvaṃ tāṃ prajñāpāramitāṃ yatra bodhisattvā mahāsattvāś caranti.",
  "S06psp_5u:345": "subhūtir āha: na bhagavan.",
  "S06psp_5u:346": "bhagavān āha: tat kiṃ manyase?",
  "S06psp_5u:347": "subhūte yat tvaṃ dharmaṃ na samanupaśyasi kaścit sa dharma upalabhyate.",
  "S06psp_5u:348": "subhūtir āha: na bhagavan.",
  "S06psp_5u:349": "bhagavān āha: tat kiṃ manyase? subhūte yo dharmo nopalabhyate, api nu sa utpadyate vā nirudhyate vā.",
  "S06psp_5u:350": "subhūtir āha: na bhagavan.",
  "S06psp_5u:351": "bhagavān āha: iyaṃ subhūte bodhisattvānāṃ mahāsattvānām anutpattikeṣu dharmeṣu kṣāntir,",
  "S06psp_5u:352": "evaṃrūpayā subhūte kṣāntyā samanvāgato bodhisattvo mahāsattvo vyākriyate 'nuttarāyāṃ samyaksaṃbodhau,",
  "S06psp_5u:353_0": "iyaṃ subhūte tathāgatasya vaiśāradyapratisaṃvit yāṃ pratisaṃvidyamāno bodhisattvo",
  "S06psp_5u:353_1": "mahāsattva evaṃ caran ghaṭamāno vyāyacchamāno 'nuttaraṃ samyaksaṃbodhijñānaṃ mahājñānaṃ",
  "S06psp_5u:353_2": "sarvākārajñatājñānaṃ nānuprāpnuyād iti nedaṃ sthānaṃ vidyate. tat kasya hetoḥ?",
  "S06psp_5u:354": "tathā hi tena bodhisattvena mahāsattvenānutpattikair dharmaiḥ kṣāntiḥ pratilabdhā tathā hi tan nimno bhaviṣyati yāvad anuttarāṃ samyaksaṃbodhim abhisaṃbhotsyate. iti tṛtīyā",
  "S06psp_5u:355": "evam ukte āyuṣmān subhūtir bhagavantam etad avocat:",
  "S06psp_5u:356": "kiṃ punar bhagavan sarvadharmāṇām anutpattaye vyākariṣyate bodhisattvo mahāsattvo 'nuttarāyāṃ samyaksaṃbodhau?",
  "S06psp_5u:357": "bhagavān āha: no hidaṃ subhūte.",
  "S06psp_5u:358": "(PSP_5:19)",
  "S06psp_5u:359": "subhūtir āha:",
  "S06psp_5u:360": "kiṃ punar bhagavann utpattaye bodhisattvo mahāsattvo vyākariṣyate anuttarāyāṃ samyaksaṃbodhau?",
  "S06psp_5u:361": "bhagavān āha: na subhūte.",
  "S06psp_5u:362": "subhūtir āha:",
  "S06psp_5u:363": "saced bhagavan nānutpattaye naivotpattaye bodhisattvo mahāsattvo vyākariṣyate 'nuttarāyāṃ samyaksaṃbodhau,",
  "S06psp_5u:364": "tat kathaṃ bhagavan vyākaraṇaṃ bhavati bodhisattvānāṃ mahāsattvānām anuttarāyāṃ samyaksaṃbodhau?",
  "S06psp_5u:365": "evam ukte bhagavān āyuṣmantaṃ subhūtim etad avocat: tat kiṃ manyase?",
  "S06psp_5u:366": "subhūte samanupaśyasi tvaṃ taṃ dharmaṃ yo vyākṛto 'nuttarāyāṃ samyaksaṃbodhau.",
  "S06psp_5u:367": "subhūtir āha:",
  "S06psp_5u:368": "na bhagavan. nāhaṃ bhagavaṃs taṃ dharmaṃ samanupaśyāmi yo dharmo vyākṛto 'nuttarāyāṃ samyaksaṃbodhau,",
  "S06psp_5u:369": "tam apy ahaṃ dharman na samanupaśyāmi yo dharmo 'bhisaṃbudhyeta yena vābhisaṃbudhyate.",
  "S06psp_5u:370": "bhagavān āha: evam etat subhūte evam etat,",
  "S06psp_5u:371": "sarvadharmān anupalabhamānasya bodhisattvasya mahāsattvasya naivaṃ bhavati,",
  "S06psp_5u:372": "aham abhisaṃbhotsya idam abhisaṃbhotsye. tat kasya hetoḥ?",
  "S06psp_5u:373": "tathā hi subhūte bodhisattvasya mahāsattvasya prajñāpāramitāyāṃ carataḥ sarvā ete vikalpā na bhavanti. tat kasya hetoḥ?",
  "S06psp_5u:374": "avikalpā hi subhūte prajñāpāramitā. iti caturthī",
  "S06psp_5u:375": "atha khalu śakro devānām indro bhagavantam etad avocat:",
  "S06psp_5u:376": "gambhīreyaṃ bhagavan prajñāpāramitā durdṛśā duranubodhātarkāvacanā yāvat sūkṣṃā nipuṇā bhagavan prajñāpāramitātyantaviviktatvād,",
  "S06psp_5u:377": "na te bhagavan sattvā avarakeṇa kuśalamūlena samanvāgatā bhaviṣyanti,",
  "S06psp_5u:378": "ya imāṃ gambhīrāṃ prajñāpāramitām udgrahīṣyanti dhārayiṣyanti vācayiṣyanti paryavāpsyanti tathatvāya ca pratipatsyante,",
  "S06psp_5u:379": "na cānyeṣāṃ cittacaitasikānāṃ dharmāṇām avakāśaṃ dāsyanti yāvad anuttarāṃ samyaksaṃbodhim abhisaṃbhotsyante.",
  "S06psp_5u:380": "bhagavān āha: evam etat kauśikaivam etat,",
  "S06psp_5u:381": "na te kauśika sattvā avarakeṇa kuśalamūlena samanvāgatā bhaviṣyanti,",
  "S06psp_5u:382": "ya imāṃ gambhīrāṃ prajñāpāramitām udgrahīṣyanti dhārayiṣyanti vācayiṣyanti paryavāpsyanti tahatvāya ca pratipatsyante,",
  "S06psp_5u:383": "na cānyeṣāṃ cittacaitasikānāṃ dharmāṇām avakāśaṃ dāsyanti yāvad anuttarāṃ samyaksaṃbodhim abhisaṃbhotsyante. tat kiṃ manyase?",
  "S06psp_5u:384": "kauśika yāvanto jāṃbudvīpakāḥ sattvās te sarve daśabhiḥ (PSP_5:20)",
  "S06psp_5u:385": "kuśalaiḥ karmapathaiḥ samanvāgatā bhaveyuś caturbhir dhyānaiś caturbhir apramāṇaiś catasṛbhir ārūpyasamāpattibhiḥ pañcabhir abhijñābhir,",
  "S06psp_5u:386": "yaś ca kulaputro vā kuladuhitā vā imāṃ gambhīrāṃ prajñāpāramitām udgṛhṇīyād dhārayed vācayet paryavāpnuyāt tathatvāya pratipadyeta,",
  "S06psp_5u:387_0": "asya kauśika kuśalamūlasya eṣa pūrvakaḥ kuśalamūlābhisaṃskāraḥ śatatamīm api kalāṃ",
  "S06psp_5u:387_1": "nopaiti sahasratamīm api śatasahasratamīm api koṭītamīm api koṭīśatatamīm api koṭīsahasratamīm",
  "S06psp_5u:387_2": "api koṭīśatasahasratamīm api koṭīniyataśatasahasratamīm api saṃkhyām api kalām api",
  "S06psp_5u:387_3": "gaṇanām apy upamām apy aupamyam apy upaniṣām apy upaniṣadam api nopaiti.",
  "S06psp_5u:388": "atha khalv anyataro bhikṣuḥ śakraṃ devānām indraṃ etad avocat:",
  "S06psp_5u:389_0": "abhibhūtas tvaṃ kauśika tena kulaputreṇa vā kuladuhitrā vā te ca jāṃbūdvīpakāḥ sattvāḥ",
  "S06psp_5u:389_1": "daśakuśalakarmapathasamanvāgatāś caturdhyānasamanvāgatāś caturapramāṇasamanvāgatāś",
  "S06psp_5u:389_2": "caturārūpyasamāpattisamanvāgatāḥ pañcābhijñāsamanvāgatāḥ,",
  "S06psp_5u:390_0": "ya imāṃ prajñāpāramitām anikṣiptacittenodgrahīṣyati dhārayiṣyati vācayiṣyati paryavāpsyati",
  "S06psp_5u:390_1": "tathatvāya ca pratipatsyate anyeṣāñ ca cittacaitasikānāṃ dharmāṇām avakāśaṃ na dāsyati",
  "S06psp_5u:390_2": "yāvad anuttarāṃ samyaksaṃbodhim abhisaṃbhotsyate.",
  "S06psp_5u:391": "evam ukte śakro devānām indras taṃ bhikṣum etad avocat:",
  "S06psp_5u:392_0": "ekacittotpādenaivāhaṃ bhikṣo tena bodhisattvena mahāsattvena te ca jāmbūdvīpakāḥ",
  "S06psp_5u:392_1": "sattvā daśakuśalakarmapathasamanvāgatāś caturdhyānasamanvāgatāś caturapramāṇasamanvāgatāś",
  "S06psp_5u:392_2": "caturārūpyasamāpattisamanvāgatāḥ pañcābhijñāsamanvāgatā abhibhūtāḥ,",
  "S06psp_5u:393": "kaḥ punar vādo ya imāṃ gambhīrāṃ prajñāpāramitām udgrahīṣyanti dhārayiṣyanti vācayiṣyanti paryavāpsyanti tathatvāya pratipatsyante,",
  "S06psp_5u:394_0": "te sadevamānuṣāsuralokam abhibhūya niryāsyanti sadevamānuṣāsuralokam abhibhavanto",
  "S06psp_5u:394_1": "gacchanti bodhisattvā mahāsattvāḥ. na kevalaṃ sadevamānuṣāsuralokam abhibhavanto",
  "S06psp_5u:394_2": "gacchanti bodhisattvā māhāsattvāḥ,",
  "S06psp_5u:395_0": "ye 'pi te srotaāpannāḥ sakṛdāgāmino 'nāgāmino 'rhantaḥ pratyekabuddhās tān api sarvān",
  "S06psp_5u:395_1": "abhibhavanto gacchanti bodhisattvā mahāsattvāḥ. na kevalaṃ srotaāpannān sakṛdāgāmino",
  "S06psp_5u:395_2": "'nāgāmino 'rhataḥ pratyekabuddhān,",
  "S06psp_5u:396": "ye 'pi te bodhisattvā mahāsattvā dānapāramitāyāñ caranti upāyakauśalyavirahitāḥ prajñāpāramitāvirahitās tān apy abhibhavanto gacchanti bodhisattvā mahāsattvāḥ. (PSP_5:21)",
  "S06psp_5u:397": "na kevalaṃ ye dānapāramitāyāṃ caranti,",
  "S06psp_5u:398_0": "ye 'pi te śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāñ caranti",
  "S06psp_5u:398_1": "upāyakauśalyavirahitāḥ prajñāpāramitāvirahitās tān apy abhibhavanto gacchanti bodhisattvā",
  "S06psp_5u:398_2": "mahāsattvāḥ. na kevalaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ caranti,",
  "S06psp_5u:399_0": "ye 'pi te prajñāpāramitāyāṃ caranty upāyakauśalyavirahitāḥ prajñāpāramitāvirahitās",
  "S06psp_5u:399_1": "tān apy abhibhavanto gacchanti bodhiasattvā mahāsattvāḥ. ye bodhisattvā mahāsattvā",
  "S06psp_5u:399_2": "yathopadiṣṭāyāṃ prajñāpāramitāyāṃ caranti te sadevamānuṣāsureṇa lokena na śakyā abhibhavituṃ prajñāpāramitāyāṃ,",
  "S06psp_5u:400": "yaś carati bodhisattvo mahāsattvo yathānuśiṣṭaṃ prajñāpāramitām anuvartate,",
  "S06psp_5u:401": "'yaṃ bodhisattvo mahāsattvas tathāgatavaṃśasyānupacchedāya sthito,",
  "S06psp_5u:402": "'yaṃ bodhisattvo mahāsattvas tathāgatānāṃ na dūrīkaroty,",
  "S06psp_5u:403": "ayaṃ bodhisattvo mahāsattva evaṃ pratipadyamāno na virāgayati bodhimaṇḍam,",
  "S06psp_5u:404": "ayaṃ bodhisattvo mahāsattvaḥ sattvān saṃsīdayamānān uddhartukāmo,",
  "S06psp_5u:405": "'yaṃ bodhisattvo mahāsattva evaṃ śikṣamāṇo bodhisattvaśikṣāyāṃ śikṣate na śrāvakaśikṣāyāṃ śikṣate na pratyekabuddhaśikṣāyāṃ śikṣate. iti paṅcamī",
  "S06psp_5u:406": "evaṃ śikṣamāṇaṃ bodhisattvaṃ mahāsattvaṃ catvāro mahārājās tam upasaṃkramitavyaṃ maṃsyante,",
  "S06psp_5u:407": "upasaṃkramyaivaṃ vakṣyanti:",
  "S06psp_5u:408_0": "śīghraṃ śikṣasva imāni tāni catvāri pātrāṇi yāni tvayā pratigrahītavyāni bodhimaṇḍaniṣaṇṇenānuttarāṃ",
  "S06psp_5u:408_1": "samyaksaṃbodhim abhisaṃbuddhena yāni parigṛhītāni pūrvakais tathāgateair arhadbhiḥ samyaksaṃbuddhaiḥ.",
  "S06psp_5u:409": "evaṃ śikṣamāṇaṃ bodhisattvaṃ mahāsattvaṃ prajñāpāramitāyāṃ tam upasaṃkramitavyaṃ maṃsyante,",
  "S06psp_5u:410": "sārdhaṃ devais trayastriṃśaiḥ suyāmaś ca devaputra upasaṃkramyamitavyaṃ maṃsyate,",
  "S06psp_5u:411": "sārdhaṃ suyāmair devaputraiḥ saṃtuṣito 'pi devaputra upasaṃkramitavyaṃ maṃsyate,",
  "S06psp_5u:412": "sārdhaṃ saṃtuṣitair devaputrair nirmāṇaratiś ca devaputra upasaṃkramitavyaṃ maṃsyate,",
  "S06psp_5u:413": "sārdhaṃ nirmāṇaratibhir devaputraiḥ paranirmitavaśavarty api devaputra upasaṃkramitavyaṃ maṃsyate sārdhaṃ paranirmitavaśavartibhir devaputrair upasaṃkramitavyaṃ maṃsyate,",
  "S06psp_5u:414": "evaṃ brahmāpi sahāṃpatir upasaṃkramitavyaṃ maṃsyate,",
  "S06psp_5u:415": "sārdhaṃ brahmapārṣadyair devaputrair brahmapurohitair (PSP_5:22)",
  "S06psp_5u:416": "mahābrahmaiḥ ābhāsvaro 'pi devaputra upasaṃkramitavyaṃ maṃsyate sārdhaṃ ābhāsvarair devaputrair upasaṃkramitavyaṃ maṃsyate,",
  "S06psp_5u:417": "evaṃ parīttābhā apramāṇābhā ābhāsvarāḥ,",
  "S06psp_5u:418": "parīttaśubhā apramāṇaśubhāḥ śubhakṛtsnā,",
  "S06psp_5u:419": "anabhrakāḥ puṇyaprasavā bṛhatphalā,",
  "S06psp_5u:420": "asaṃjñisattvāḥ śuddhāvāsā aspṛhā atapāḥ sudṛśāḥ sudarśanā yāvad akaniṣṭhā devaputrā upasaṃkramitavyaṃ maṃsyante.",
  "S06psp_5u:421": "yo bodhisattvo mahāsattva iha gambhīrāyāṃ prajñāpāramitāyāṃ cariṣyati,",
  "S06psp_5u:422": "tathāgatair api so 'rhadbhiḥ samyaksaṃbuddhair bodhisattvo mahāsattvo nityaṃ samanvāhṛto bhaviṣyati,",
  "S06psp_5u:423": "ya iha gambhīrāyāṃ prajñāpāramitāyāṃ caraty,",
  "S06psp_5u:424_0": "evaṃ yaś carati bodhisattvo mahāsattvo iha gambhīrāyāṃ prajñāpāramitāyāṃ yāni tāni",
  "S06psp_5u:424_1": "laukikāni duḥkhāni paropakramikāni kāye utpatsyante tāni tasya sarveṇa sarvaṃ sarvathā",
  "S06psp_5u:424_2": "sarvaṃ kāye notpatsyante na nipatiṣyanti. ayaṃ subhūte dṛṣṭadhārmiko guṇo bhaviṣyati",
  "S06psp_5u:424_3": "bodhisattvasya mahāsattvasya iha gambhīrāyāṃ prajñāpāramitāyāṃ carato yāni vā tāni",
  "S06psp_5u:424_4": "sāṃnipātikāni glānyāni,",
  "S06psp_5u:425": "tadyathāpi nāma cakṣurogaḥ śrotrarogo ghrāṇarogo jihvārogo dantarogaḥ kāyaśūlaṃ cittasūlam,",
  "S06psp_5u:426_0": "evam aśītirogaśatāni caturadhikāni sarveṇa sarvaṃ sarvathā sarvaṃ kāye notpatsyante",
  "S06psp_5u:426_1": "na nipatiṣyanti. ayaṃ tasya bodhisattvasya mahāsattvasya dṛṣṭadhārmiko guṇaḥ pratikāṅkṣitavya",
  "S06psp_5u:426_2": "iha gambhīrāyāṃ prajñāpāramitāyāṃ carataḥ. iti ṣaṣṭhī",
  "S06psp_5u:427": "atha khalv āyuṣmata ānandasyaitad abhavat:",
  "S06psp_5u:428": "kim ayaṃ śakro devānām indraḥ svakena pratibhānena prajñāpāramitām upadiśati utāho buddhānubhāveneti?",
  "S06psp_5u:429": "atha khalu śakro devānām indra āyuṣmata ānandasya cetasaiva cetaḥparivitarkam ājñāyāyuṣmantam ānandam etad avocat:",
  "S06psp_5u:430": "buddhānubhāva eṣa bhadantānanda veditavyo yad ahaṃ prajñāpāramitām upadiśāmi.",
  "S06psp_5u:431": "atha khalu bhagavān āyuṣmantaṃ ānandam āmantrayate sma: evam etad ānandaivam etat,",
  "S06psp_5u:432_0": "tathāgatasyaiṣo 'nubhāvas tathāgatasyaitad adhiṣṭhānaṃ yac chakro devānām indraḥ",
  "S06psp_5u:432_1": "prajñāpāramitām upadiśati. yasminn ānanda samaye bodhisattvo mahāsattvaḥ prajñāpāramitāyāṃ",
  "S06psp_5u:432_2": "śikṣate prajñāpāramitāyāṃ yogam āpadyate prajñāpāramitāṃ bhāvayati,",
  "S06psp_5u:433": "tasmin samaye ye trisāhasramahāsāhasre lokadhātau mārāḥ pāpīyāṃsas te sarve saṃśayaprāptā bhavanti:",
  "S06psp_5u:434": "kim ayaṃ bodhisattvo bhūtakoṭiṃ sākṣātkariṣyati (PSP_5:23)",
  "S06psp_5u:435": "bhūtakoṭiṃ sākṣātkṛtvā srotaāpattiphalaṃ vā sākṣātkariṣyati sakṛdāgāmiphalaṃ vānāgāmiphalaṃ vārhattvaṃ vā sākṣātkariṣyati pratyekāṃ bodhiṃ prāpsyati,",
  "S06psp_5u:436": "utāho 'nuttarāṃ samyaksaṃbodhim abhisaṃbhotsyate?",
  "S06psp_5u:437": "punar aparam ānanda yasmin samaye bodhisattvo mahāsattvaḥ prajñāpāramitayāvirahito bhavati tasmin samaye māraḥ pāpīyāñ chokaśalyaviddho bhavati.",
  "S06psp_5u:438": "punar aparam ānanda bodhisattvasya māraḥ pāpīyān ulkāpātān utprekṣyati bhayaṃ janayiṣyaty,",
  "S06psp_5u:439_0": "apy eva nāmāsya bodhisattvasya mahāsattvasyāvalīnatā vā bhaved romaharṣo vā bhaved",
  "S06psp_5u:439_1": "avalīnacittatā vā bhaved ekacittotpādasyāpi vikṣobhanaṃ bhaviṣyati sarvākārajñatāṃ manasikurvataḥ.",
  "S06psp_5u:440": "atha khalv āyuṣmān ānando bhagavantam etad avocat:",
  "S06psp_5u:441": "kiṃ punar bhagavan sarveṣāṃ bodhisattvānāṃ mahāsattvānāṃ māraḥ pāpīyān upasaṃkramiṣyati viheṭhanābhiprāyaḥ?",
  "S06psp_5u:442": "bhagavān āha:",
  "S06psp_5u:443": "na khalv ānanda sarveṣāṃ bodhisattvānāṃ mahāsattvānāṃ māraḥ pāpīyān upasaṃkramiṣyati viheṭhanābhiprāyaḥ,",
  "S06psp_5u:444": "keṣāṃcid ānanda bodhisattvānāṃ mahāsattvānāṃ māraḥ pāpīyān upasaṃkramiṣyati viheṭhanābhiprāyaḥ keṣāṃcin nopasaṃkramiṣyati.",
  "S06psp_5u:445": "ānanda āha:",
  "S06psp_5u:446": "kiyadrūpāṇāṃ bhagavan bodhisattvānāṃ mahāsattvānāṃ māraḥ pāpīyān upasaṃkramiṣyati viheṭhanābhiprāyaḥ kiyadrūpāṇāṃ nopasaṃkramiṣyati?",
  "S06psp_5u:447": "bhagavān āha:",
  "S06psp_5u:448": "yair ānanda bodhisattvaiḥ pūrvāntata iyaṃ gambhīrā prajñāpāramitā bhāṣyamāṇā pratikṣiptā cittena nādhimuktā teṣāṃ māraḥ pāpīyān upasaṃkramiṣyati viheṭhanābhiprāyaḥ.",
  "S06psp_5u:449": "punar aparam ānanda ya imāṃ gambhīrāṃ prajñāpāramitāṃ bhāṣyamāṇāṃ śrutvā bodhisattvaḥ saṃśayaprāpto 'bhūt,",
  "S06psp_5u:450": "syād veyaṃ prajñāpāramitā na vā syād ity asyāpy ānanda bodhisattvasya māraḥ pāpīyān upasaṃkramiṣyati viheṭhanābhiprāyaḥ.",
  "S06psp_5u:451_0": "punar aparam ānanda yo bodhisattvaḥ kalyāṇamitravirahito bhavati so 'saṃpaśyamānaḥ",
  "S06psp_5u:451_1": "kalyāṇamitrānīmāṃ gambhīrāṃ prajñāpāraraitāṃ na śṛṇoty aśṛṇvan na jānāty ajānānas",
  "S06psp_5u:451_2": "tathatāyai na pratipatsyate,",
  "S06psp_5u:452": "kathaṃ prajñāpāramitā bhāvayitavyety asyāpy ānanda bodhisattvasya māraḥ pāpīyān upasaṃkramiṣyati viheṭhanābhiprāyaḥ.",
  "S06psp_5u:453": "(PSP_5:24)",
  "S06psp_5u:454": "punar aparam ānanda prajñāpāramitāvirahito yo bodhisattvo 'saddharmaparigrahaṃ karoty asyāpy ānanda bodhisattvasya māraḥ pāpīyān upasaṃkramiṣyati avatāraṃ ca lapsyate.",
  "S06psp_5u:455": "punar aparaṃ ānanda prajñāpāramitāvirahito yo bodhisattvo 'saddharmasya varṇaṃ bhāṣiṣyate tatra mārasya pāpīyasa evaṃ bhaviṣyati,",
  "S06psp_5u:456": "sahāya eṣo mama yo 'saddharmasya varṇaṃ bhāṣiṣyate,",
  "S06psp_5u:457": "bahūnām apy eṣa bodhisattvayānikānāṃ pudgalānāṃ sahāyo labdho yo 'saddharmasya varṇaṃ bhāṣiṣyate,",
  "S06psp_5u:458": "ayaṃ mamābhiprāyaṃ paripūrayiṣyaty,",
  "S06psp_5u:459": "ayaṃ bodhisattvayānikaḥ pudgalo 'py ābhyāṃ dvābhyāṃ bhūmibhyām anyatarasyāṃ bhūmau sthāsyati yad uta śrāvakabhūmau vā pratyekabuddhabhūmau vā.",
  "S06psp_5u:460": "punar aparam ānanda evaṃrūpasya bodhisattvasya māraḥ pāpīyān avatāraṃ lapsyate yo bodhisattva iha gambhīrāyāṃ prajñapāramitāyāṃ bhāṣyamāṇāyām evaṃ vakṣyati:",
  "S06psp_5u:461": "gambhīreyaṃ prajñāpāramitā,",
  "S06psp_5u:462": "kiṃ te etayā gambhīrayā prajñāpāramitayā śrutayā bhāṣitayā vācitayā paryavāptayā dhāritayā?",
  "S06psp_5u:463": "aham api tāvad asyām āgādhaṃ na labhe kutaḥ punas tvaṃ lapsyase,",
  "S06psp_5u:464": "asyāpy ānanda bodhisattvasya māraḥ pāpīyān avatāraṃ lapsyate.",
  "S06psp_5u:465": "punar aparam ānanda yasmin samaye bodhisattvo 'nyataraṃ bodhisattvam avamaṃsyate:",
  "S06psp_5u:466": "ahaṃ dānapāramitāyāṃ carāmi na tvaṃ dānapāramitāyāñ carasi,",
  "S06psp_5u:467": "ahaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ carāmi na tvaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ carasi,",
  "S06psp_5u:468": "ahaṃ prajñāpāramitāyāṃ carāmi na tvaṃ prajñāpāramitāyāṃ carasi,",
  "S06psp_5u:469": "asyāpy ānanda bodhisattvasya māraḥ pāpīyān avatāraṃ lapsyate.",
  "S06psp_5u:470_0": "punar aparam ānanda yasmin samaye bodhisattvo ātmānam utkṛṣṭaṃ manyate tasminn ānanda",
  "S06psp_5u:470_1": "samaye māraḥ pāpīyāṃs tuṣṭo bhavaty udagro bhavaty āttamanāḥ pramuditaḥ prītisaumanasyajāto bhavati,",
  "S06psp_5u:471": "asyāpy ānanda bodhisattvasya māraḥ pāpīyān avatāraṃ lapsyate.",
  "S06psp_5u:472_0": "punar aparam ānanda yasmin samaye bodhisattvo nāmagrahaṇato vā gotragrahaṇato vā",
  "S06psp_5u:472_1": "parikīrtito bhavati sa tena nāmagrahaṇena vā gotragrahaṇena vā tadanyān bodhisattvān",
  "S06psp_5u:472_2": "peśalān kalyāṇadharmaṇo 'vamaṃsyate,",
  "S06psp_5u:473": "ātmānam utkarṣayati parān paṃśayati,",
  "S06psp_5u:474": "te cāsya guṇā na saṃvidyante ye 'vinivartanīyānāṃ bodhisattvānāṃ mahāsattvānām ākārā liṅgāni nimittāni. (PSP_5:25)",
  "S06psp_5u:475": "sa tair akārair liṅgair nimittair asaṃvidyamānaiḥ kleśam utpādayati,",
  "S06psp_5u:476": "ātmānam utkarṣayati parān paṃśayati:",
  "S06psp_5u:477_0": "na tvam atra bodhisattvayāne saṃdṛśyase yathāham atra bodhisattvayāne bodhisattvagotre",
  "S06psp_5u:477_1": "saṃdṛśye. sa tenādhimānena bodhisattvayānikān pudgalān kutsayiṣyati paṃśayiṣyati.",
  "S06psp_5u:477_2": "tatra mārasya pāpīyasa evaṃ bhaviṣyati,",
  "S06psp_5u:478": "aśūnyaṃ me bhavanaṃ bhaviṣyaty utsadā bhaviṣyanti mahānarakās,",
  "S06psp_5u:479": "tiryagyonir yamalokaḥ pretaviṣayaḥ. tathātathā ca māraḥ pāpīyāṃs tān bodhisattvān adhiṣṭhāsyati yathādeyavacanā bhaviṣyanti teṣāṃ tayādeyavacanatayā bahujanaḥ śrotavyaṃ maṃsyante,",
  "S06psp_5u:480": "teṣāṃ śrutvā dṛṣṭvānukṛtim āpatsyante,",
  "S06psp_5u:481": "te śrutvā dṛṣṭvānukṛtim āpadyamānās tathatāyai na śikṣiṣyante,",
  "S06psp_5u:482": "te tathatāyai na śikṣamāṇās te tathatāyai na pratipadyamānāḥ kleśaṃ vivardhayiṣyanti,",
  "S06psp_5u:483": "te viparyastayā cittasaṃtatyā yadyad eva karmārapsyante kāyena vā vācā vā manasā vā,",
  "S06psp_5u:484": "sarvaṃ tad aniṣṭatvāyākāntatvāyāmanaāpatvāya saṃvartiṣyati. evaṃ te mahānarakā utsadā bhaviṣyanti,",
  "S06psp_5u:485": "tiryagyonir yamalokaḥ pretaviṣaya utsado bhaviṣyati,",
  "S06psp_5u:486": "mārabhavanāny utsadāni bhaviṣyanti. imaṃ ānandārthavaśaṃ saṃpaśyamāno māraḥ pāpīyān āttamanā bhavati pramuditaḥ prītisaumanasyajātaḥ.",
  "S06psp_5u:487": "punar aparaṃ ānanda saced bodhisattvayānikaḥ pudgalaḥ śrāvakayānikena pudgalena sārdhaṃ vivadati,",
  "S06psp_5u:488": "tatra mārasya pāpīyasa evaṃ bhavati,",
  "S06psp_5u:489": "dūrīkariṣyati batāyaṃ kulaputraḥ sarvākārajñatāṃ nāyam abhyāsī bhaviṣyati sarvākārajñatāyāḥ. tat kasya hetoḥ?",
  "S06psp_5u:490": "naite kalahabhaṇḍanavigrahavivādā mārgaḥ sarvākārajñtāyā narakamārga eṣa tiryagyonimārga eṣa yamalokamārga eṣa naiṣa mārgaḥ sarvākārajñatāyāḥ.",
  "S06psp_5u:491": "punar aparaṃ ānanda saced bodhisattvayānikaḥ pudgalo 'pareṇa bodhisattvayānikena pudgalena sārdhaṃ kalahabhaṇḍanavigrahavivādān karoti,",
  "S06psp_5u:492": "tatra mārasya pāpīyasa evaṃ bhavati,",
  "S06psp_5u:493": "ubhāv apy etau dūrībhaviṣyataḥ,",
  "S06psp_5u:494": "sarvākārajñatāyā ubhāv apy etau nābhisaṃbhotsyete 'nuttarāṃ samyaksaṃbodhim. tat kasya hetoḥ?",
  "S06psp_5u:495": "tathā hi naiṣa mārgaḥ sarvākārajñatāyā ya etaiḥ kulaputrair ārabdho,",
  "S06psp_5u:496": "narakamārga eṣa tiryagyonimārga eṣa yamalokamārga eṣa ya etaiḥ kulaputrair ārabdhaḥ.",
  "S06psp_5u:497": "punar aparaṃ ānandāvyākṛto bodhisattvo vyākṛtasya bodhisattvasya mahāsattvasyāntike cittam āghātayiṣyati,",
  "S06psp_5u:498": "kalahaṃ vā bhaṇḍanam (PSP_5:26)",
  "S06psp_5u:499": "vā vigrahaṃ vā vivādaṃ vā kariṣyati,",
  "S06psp_5u:500": "tena punas tāvata eva kalpān saṃnāhaḥ saṃnaddhavyaḥ yāvanti tasya tāni cittāny utpannāni kalahaṃ vā bhaṇḍanaṃ vā vigrahaṃ vā vivādaṃ vā kurvataḥ,",
  "S06psp_5u:501": "saced asya sarvākārajñatāparibhyaktā bhavati.",
  "S06psp_5u:502": "evam ukte āyuṣmān ānando bhagavantam etad avocat:",
  "S06psp_5u:503": "asti bhagavann eteṣāṃ cittotpādānāṃ niḥsaraṇam utāho tāvata eva kalpān saṃnāhaḥ saṃnaddhavyaḥ.",
  "S06psp_5u:504": "evam ukte bhagavān āyuṣmantam ānandam etad avocat:",
  "S06psp_5u:505": "aniḥsaraṇo mayānanda dharmo deśitaḥ śrāvakayānikānāñ ca pudgalānāṃ pratyekabuddhayānikānāñ ca pudgalānāṃ,",
  "S06psp_5u:506_0": "tatrānanda yo 'yaṃ bodhisattvayānikaḥ pudgalo bodhisattvayānikena pudgalena sārdhaṃ",
  "S06psp_5u:506_1": "kalahaṃ vā bhaṇḍanaṃ vā vigrahaṃ vā kuryād yāvad vivaded vā ākrośed vā paribhāṣed",
  "S06psp_5u:506_2": "vā kalahayitvā vā bhaṇḍayitvā vā vigrahayitvā vā vivādayitvā vā ākrośayitvā vā paribhāṣayitvā",
  "S06psp_5u:506_3": "vā na pratideśayaty anuśayaṃ vahati anuśayabaddho viharati,",
  "S06psp_5u:507": "nāham ānanda tasya pudgalasya niḥsaraṇaṃ vadāmi,",
  "S06psp_5u:508": "avaśyaṃ tena tāvata eva kalpān saṃnāhaḥ saṃnaddhavyaḥ,",
  "S06psp_5u:509": "saced asyāparityaktā sarvākārajñatā.",
  "S06psp_5u:510": "punar aparam ānanda bodhisattvo mahāsattvaḥ kalahayitvā bhaṇḍitvā vigrahayitvā vivaditvā ākroṣitvā paribhāṣitvā pratideśayati:",
  "S06psp_5u:511": "mānuśayaṃ vahaty āyatyāṃ saṃvaram āpadyate durlabdhā me lābhā,",
  "S06psp_5u:512": "yan mayā sarvasattvānāṃ bhāra āhartavyas tad ahaṃ mantrite pratimantrayāmi,",
  "S06psp_5u:513": "yan mayā sarvasattvānāṃ saṃkramabhūtena bhavitavyaṃ so 'haṃ parasyāpriyaṃ mantrayāmi prativacanaṃ ca dadāmi. evam api mayā na vaktavyaṃ jaḍaiḍakamūkasadṛśena mayā bhavitavyaṃ,",
  "S06psp_5u:514_0": "adhyāśayaś ca me na vikopayitavyo yan mayaite sattvāḥ parinirvāpayitavyā anuttarāṃ",
  "S06psp_5u:514_1": "samyaksaṃbodhim abhisaṃbudhya tad aham atra vyāpadye tad aham atra kṣubhyāmi na mayātra",
  "S06psp_5u:514_2": "vyāpattavyaṃ na mayā kṣobhacittam utpādayitavyam. asyānanda bodhisattvasya mahāsattvasya",
  "S06psp_5u:514_3": "māraḥ pāpīyān avatāraṃ na labhate.",
  "S06psp_5u:515": "punar aparam ānanda bodhisattvena mahāsattvena śrāvakayānikaiḥ pudgalaiḥ sārdhaṃ na sthātavyaṃ sacet tiṣṭhati tena na kasyacid antike vyāpattavyaṃ. tat kasya hetoḥ?",
  "S06psp_5u:516": "tathā hi naitan mama pratirūpaṃ syāt, (PSP_5:27)",
  "S06psp_5u:517": "yad aham eteṣām antike vyāpadye vā kṣubhyeyaṃ vā. tat kasya hetoḥ?",
  "S06psp_5u:518": "tathā hi te mayānuttarāṃ samyaksaṃbodhim abhisaṃbudhya sarvaduḥkhebhyaḥ parimocayitavyāḥ. iti saptamī",
  "S06psp_5u:519": "atha khalv āyuṣmān ānando bhagavantam etad avocat:",
  "S06psp_5u:520": "kathaṃ bhagavan bodhisattvena mahāsattvena bodhisattvayānikānāṃ pudgalānām antike sthātavyam?",
  "S06psp_5u:521": "bhagavān āha: tadyathāpi nāmānanda śāstari,",
  "S06psp_5u:522": "evaṃ bodhisattvena mahāsattvena bodhisattvayānikānāṃ pudgalānām antike sthātavyam. tat kasya hetoḥ?",
  "S06psp_5u:523": "eṣa hi mama sahāyaka ekayānasamārūḍho,",
  "S06psp_5u:524_0": "yathā caivaitena śikṣitavyaṃ tathā caiva mayā śikṣitavyaṃ yatra caitena śikṣitavyaṃ",
  "S06psp_5u:524_1": "tatra caiva mayā śikṣitavyaṃ yad uta dānapāramitāyāṃ śīlapāramitāyāṃ kṣāntipāramitāyāṃ",
  "S06psp_5u:524_2": "vīryapāramitāyāṃ dhyānapāramitāyāṃ prajñāpāramitāyāṃ sarvaśūnyatāsu saptatriṃśadbodhipakṣyeṣu",
  "S06psp_5u:524_3": "dharmeṣv apramāṇadhyānārūpyasamāpattisv āryasatyeṣu sarvavimokṣasamādhisamāpattidhāraṇīmukheṣu",
  "S06psp_5u:524_4": "śūnyatānimittāpraṇihiteṣu pañcasv abhijñāsu daśasu tathāgatabaleṣu caturṣu vaiśāradyeṣu",
  "S06psp_5u:524_5": "catasṛṣu pratisaṃvitsv aṣṭādaśasv āveṇikeṣu buddhadharmeṣu yāvat sarvākārajñatāyām",
  "S06psp_5u:524_6": "apagatasarvākārajñatāpratisaṃyuktair manasikārair na mayātra śikṣitavyam. sacet punar",
  "S06psp_5u:524_7": "eṣa bodhisattvo mahāsattvo 'virahito bhavati sarvākārajñatāpratisaṃyuktair manasikārair",
  "S06psp_5u:524_8": "mayāpy evam eva śikṣitavyam. evaṃ śikṣamāṇo bodhisattvo mahāsattvaḥ samaśikṣo bhavati.",
  "S06psp_5u:525": "atha khalv āyuṣmān subhūtir bhagavantam etad avocat:",
  "S06psp_5u:526": "katamā bhagavan bodhisattvānāṃ mahāsattvānāṃ samatā yatra samatāyāṃ bodhisattvena mahāsattvena śikṣitavyam?",
  "S06psp_5u:527": "bhagavān āha: adhyātmaśūnyatā subhūte bodhisattvānāṃ mahāsattvānāṃ samatā,",
  "S06psp_5u:528": "bahirdhāśūnyatā adhyātmabahirdhāśūnyatā yāvad abhāvasvabhāvaśūnyatā,",
  "S06psp_5u:529": "rūpaṃ rūpeṇa śūnyaṃ,",
  "S06psp_5u:530": "vedanā vedanayā śūnyā,",
  "S06psp_5u:531": "saṃjñā saṃjñayā śūnyā,",
  "S06psp_5u:532": "saṃskārāḥ saṃskāraiḥ śūnyāḥ,",
  "S06psp_5u:533": "vijñānaṃ vijñānena śūnyam. evaṃ skandhadhātvāyatanāni skandhadhātvāyatanaiḥ śūnyāni,",
  "S06psp_5u:534": "pratītyasamutpādaḥ pratītyasamutpādaiḥ śūnyaḥ,",
  "S06psp_5u:535": "pratītyasamutpādāṅgāni pratītyasamutpādāṅgaiḥ śūnyāni,",
  "S06psp_5u:536": "pāramitāḥ pāramitābhiḥ śūnyāḥ,",
  "S06psp_5u:537": "saptatriṃśadbodhipakṣyā dharmāḥ saptatriśadbbodhipakṣyair dharmaiḥ śūnyāḥ,",
  "S06psp_5u:538": "āryasatyāny (PSP_5:28)",
  "S06psp_5u:539": "āryasatyaiḥ śūnyāni,",
  "S06psp_5u:540": "apramāṇadhyānārūpyasamāpattayo 'pramāṇadhyānārūpyasamāpattibhiḥ śūnyāḥ,",
  "S06psp_5u:541": "sarvavimokṣasamādhisamāpattidhāraṇīmukhāni sarvavimokṣasamādhisamāpattidhāraṇīmukhaiḥ sūnyāni,",
  "S06psp_5u:542": "trīṇi vimokṣamukhāni tribhir vimokṣamukhaiḥ śūnyāni,",
  "S06psp_5u:543": "abhijñā abhijñābhiḥ śūnyā,",
  "S06psp_5u:544": "daśabalāni daśabalaiḥ śūnyāni,",
  "S06psp_5u:545": "vaiśāradyāni vaiśāradyaiḥ śūnyāni,",
  "S06psp_5u:546": "pratisaṃvidaḥ pratisaṃvidbhiḥ śūnyāḥ,",
  "S06psp_5u:547": "āveṇikabuddhadharmā āveṇikābuddhadharmaiḥ śūnyāḥ,",
  "S06psp_5u:548": "bodhir yāvad bodhyā śūnyā. iyaṃ subhūte bodhisattvānāṃ mahāsattvānāṃ samatā,",
  "S06psp_5u:549": "yatra samatāyāṃ sthitvā bodhisattvā mahāsattvā anuttarāṃ samyaksaṃbodhim abhisaṃbudhyante. ity aṣṭamī",
  "S06psp_5u:550": "subhūtir āha:",
  "S06psp_5u:551": "kiṃ punar bhagavan bodhisattvo mahāsattvo rūpasya kṣayāya śikṣate śikṣate sarvākārajñatāyai,",
  "S06psp_5u:552": "rūpasya virāgāya nirodhāya śikṣate śikṣate sarvākārajñatāyai,",
  "S06psp_5u:553": "rūpasyānutpādāya śikṣate śikṣate sarvākārajñatāyai,",
  "S06psp_5u:554": "vedanāyāḥ saṃjñāyāḥ saṃskārāṇāṃ,",
  "S06psp_5u:555": "vijñānasya kṣayāya śikṣate śikṣate sarvākārajñatāyai,",
  "S06psp_5u:556": "vijñānasya virāgāya nirodhāya śikṣate śikṣate sarvākārajñatāyai,",
  "S06psp_5u:557_0": "vijñānasyānutpādāya śikṣate śikṣate sarvākārajñatāyai. evaṃ skandhadhātvāyatanapratītyasamutpādasya",
  "S06psp_5u:557_1": "pratītyasamutpādāṅgānāṃ ca kṣayāya virāgāya nirodhāyānutpādāya śikṣate śikṣate sarvākārajñatāyai.",
  "S06psp_5u:557_2": "sarvapāramitānāṃ sarvaśūnyatānāṃ saptatriṃśadbodhipakṣyāṇāṃ dharmāṇāṃ caturṇām āryasatyānām",
  "S06psp_5u:557_3": "apramāṇadhyānārūpyasamāpattīnāṃ śūnyatānimittāpraṇihitānāṃ sarvavimokṣasamādhisamāpattidhāraṇīmukhānāṃ",
  "S06psp_5u:557_4": "trayāṇāṃ vimokṣamukhānāṃ pañcānām abhijñanāṃ daśabalavaiśāradyapratisaṃvidāveṇikabuddhadharmāṇāṃ",
  "S06psp_5u:557_5": "kṣayāya virāgāya nirodhāyānutpādāya śikṣate śikṣate sarvākārajñatāyai. kiṃ punar",
  "S06psp_5u:557_6": "bhagavan bodhisattvo mahāsattvo 'nuttarāyāḥ samyaksaṃbodheḥ kṣayāya śikṣate virāgāya",
  "S06psp_5u:557_7": "śikṣate nirodhāya śikṣate 'nutpādāya śikṣate śikṣate sarvākārajñatāyai.",
  "S06psp_5u:558": "evam ukte bhagavān āyuṣmantaṃ subhūtim etad avocat: yat subhūtiḥ sthavira evam āha,",
  "S06psp_5u:559": "yad rūpasya kṣayāya śikṣate śikṣate sarvākārajñatāyai,",
  "S06psp_5u:560": "yad rūpasya virāgāya nirodhāyānutpādāya śikṣate śikṣate sarvākārajñatāyai,",
  "S06psp_5u:561": "evaṃ vedanāsaṃjñāsaṃskārāṇāṃ,",
  "S06psp_5u:562": "vijñānasya kṣayāya śikṣate śikṣate sarvākārajñatāyai,",
  "S06psp_5u:563": "vijñānasya virāgāya nirodhāyānutpādāya śikṣate śikṣate sarvākārajñatāyai. evaṃ skandhadhātvāyatanapratītyasamutpādasya pratītyasamutpādāṅgānāṃ ca kṣayāya virāgāya (PSP_5:29)",
  "S06psp_5u:564_0": "nirodhāyānutpādāya śikṣate śikṣate sarvākārajñatāyai. sarvapāramitānāṃ sarvaśūnyatānāṃ",
  "S06psp_5u:564_1": "saptatriṃśadbodhipakṣyāṇāṃ dharmāṇāñ caturṇām āryasatyānām apramāṇadhyānārūpyasamāpattīnāṃ",
  "S06psp_5u:564_2": "sarvavimokṣasamādhisamāpattidhāraṇīmukhānāṃ trayāṇāṃ vimokṣamukhānāṃ pañcānām abhijñānāṃ",
  "S06psp_5u:564_3": "daśānāṃ tathāgatabalānāṃ caturṇāṃ vaiśāradyānāṃ catasṛṇāṃ pratisaṃvidām aṣṭādaśānām",
  "S06psp_5u:564_4": "āveṇikānāṃ buddhadharmāṇāṃ kṣayāya virāgāya nirodhāyānutpādāya śikṣate śikṣate sarvākārajñatāyai.",
  "S06psp_5u:564_5": "anuttarāyāḥ samyaksaṃbodheḥ kṣayāya virāgāya nirodhāyānutpādāya śikṣate śikṣate sarvākārajñatāyai",
  "S06psp_5u:564_6": "iti. tat kiṃ manyase?",
  "S06psp_5u:565": "subhūte yā rūpasya tathatā yā vedanāyās tathatā yā saṃjñāyās tathatā yā saṃskārāṇāṃ tathatā yā vijñānasya tathatā,",
  "S06psp_5u:566_0": "evaṃ yā skandhadhātvāyatanānāṃ tathatā yā pratītyasamutpādasya tathatā yā pratītyasamutpādāṅgānāṃ",
  "S06psp_5u:566_1": "tathatā yā pāramitānāṃ tathatā yā sarvaśūnyatānāṃ tathatā yā sarvavimokṣasamādhisamāpattidhāraṇīmukhānāṃ",
  "S06psp_5u:566_2": "tathatā yā saptatriṃśad bodhipakṣyāṇāṃ dharmāṇāṃ tathatā yāpramāṇadhyānārūpyasamāpattīnāṃ",
  "S06psp_5u:566_3": "tathatā yāryasatyānāṃ tathatā yā trayāṇāṃ vimokṣamukhānāṃ tathatā yā pañcānām abhijñānāṃ",
  "S06psp_5u:566_4": "tathatā yā daśabalavaiśāradyapratisaṃvidāveṇikābuddhadharmāṇāṃ tathatā yā samyaksaṃbodhes",
  "S06psp_5u:566_5": "tathatā yā srotaāpannasya tathatā yā sakṛdāgāminas tathatā yānāgāminas tathatā yārhatas",
  "S06psp_5u:566_6": "tathatā yā pratyekabuddhasya tathatā yā bodhisattvasya mahāsattvasya tathatā,",
  "S06psp_5u:567": "yā tathāgatasya tathatā,",
  "S06psp_5u:568": "yayā tathatayā tathāgataḥ prajñapyate,",
  "S06psp_5u:569": "api nu sā tathatā kṣīyate vā virahyate vā nirudhyate vā prahīyate vā.",
  "S06psp_5u:570": "subhūtir āha: na bhagavan na sugata.",
  "S06psp_5u:571": "bhagavān āha:",
  "S06psp_5u:572_0": "evaṃ śikṣamāṇaḥ subhūte bodhisattvo mahāsattvas tathatāyāṃ śikṣate śikṣate sarvākārajñatāyāṃ",
  "S06psp_5u:572_1": "na ca tathatā kṣīyate vā virahyate vā nirudhyate vā prahīyate vā. evaṃ śikṣamāṇaḥ",
  "S06psp_5u:572_2": "subhūte bodhisattvo mahāsattvas tathatāyāṃ śikṣate śikṣate sarvākārajñatāyām. evaṃ",
  "S06psp_5u:572_3": "śikṣamāṇaḥ subhūte bodhisattvo mahāsattvas tathatāyāṃ śikṣate śikṣate ṣaṭsu pāramitāsu,",
  "S06psp_5u:573": "śikṣate sarvāsu śūnyatāsu,",
  "S06psp_5u:574": "śikṣate smṛtyupasthāneṣu,",
  "S06psp_5u:575": "śikṣate samyakprahāṇarddhipādendriyabalabodhyaṅgamārgeṣu,",
  "S06psp_5u:576": "śikṣate āryasatyeṣu,",
  "S06psp_5u:577": "śikṣate 'pramāṇadhyānārūpyasamāpattiṣu,",
  "S06psp_5u:578": "śikṣate sarvavimokṣasamādhisamāpattidhāraṇīmukheṣu,",
  "S06psp_5u:579": "śikṣate śūnyatānimittāpraṇihiteṣu,",
  "S06psp_5u:580": "śikṣate pañcasv abhijñāsu,",
  "S06psp_5u:581": "śikṣate daśabalavaiśāradyapratisaṃvitsu, (PSP_5:30)",
  "S06psp_5u:582": "śikṣate 'ṣṭādaśasv āveṇikeṣu buddhadharmeṣu,",
  "S06psp_5u:583_0": "śikṣate sarvākārajñatāyām. evaṃ śikṣamāṇaḥ subhūte bodhisattvo mahāsattvaḥ sarvaśikṣāparamapāramitām",
  "S06psp_5u:583_1": "anuprāpsyati. evaṃ śikṣamāṇaḥ subhūte bodhisattvo mahāsattvo na śakyate māreṇa vā",
  "S06psp_5u:583_2": "mārakāyikābhir vā devatābhir abhimarditum. evaṃ śikṣamāṇaḥ subhūte bodhisattvo mahāsattvaḥ",
  "S06psp_5u:583_3": "kṣipram avinivartanīyatām anuprāpsyati. evaṃ śikṣamāṇaḥ subhūte bodhisattvo mahāsattvaḥ",
  "S06psp_5u:583_4": "svake paitṛke tathāgatagocare carati. evaṃ śikṣamāṇaḥ subhūte bodhisattvo mahāsattvo",
  "S06psp_5u:583_5": "nāthakaraṇīyair dharmaiś carati buddhakṣetrapariśodhanaiḥ. evaṃ śikṣamāṇaḥ subhūte",
  "S06psp_5u:583_6": "bodhisattvo mahāsattvo mahāmaitryāṃ śikṣate mahākaruṇāyāṃ śikṣate buddhakṣetrapariśodhanāya",
  "S06psp_5u:583_7": "śikṣate sattvaparipākāya śikṣate. evaṃ śikṣamāṇaḥ subhūte bodhisattvo mahāsattvas",
  "S06psp_5u:583_8": "triparivartadvādaśākāradharmacakrapravartanatāyai śikṣate. evaṃ śikṣamāṇaḥ subhūte",
  "S06psp_5u:583_9": "bodhisattvo mahāsattvaḥ sarvasattvān parinirvāpayiṣyāmīti śikṣate. evaṃ śikṣamāṇaḥ",
  "S06psp_5u:583_10": "subhūte bodhisattvo mahāsattvas tathāgatavaṃśasyānupacchedāya śikṣate. evaṃ śikṣamāṇaḥ",
  "S06psp_5u:583_11": "subhūte bodhisattvo mahāsattvo 'mṛtadhātudvāraṃ vivariṣyāmīti śikṣate,",
  "S06psp_5u:584": "saṃskṛtadhātuṃ saṃdarśayiṣyāmīti śikṣate,",
  "S06psp_5u:585_0": "na hi subhūte śakyaṃ hīnasattvair iha śikṣāyāṃ śikṣituṃ sarvasattvān saṃsārād uddhartukāmaḥ",
  "S06psp_5u:585_1": "sa sattvo yo 'syāṃ śikṣāyāṃ śikṣate. evaṃ śikṣamāṇaḥ subhūte bodhisattvo mahāsattvo",
  "S06psp_5u:585_2": "na narakeṣūpapadyate,",
  "S06psp_5u:586": "na tiryagyonau na yamaloke upapadyate,",
  "S06psp_5u:587": "na pratyanteṣu janapadeṣūpapadyate na caṇḍālakuleṣūpapadyate,",
  "S06psp_5u:588": "nānyeṣu nīceṣu nīcavṛttiṣu kutsiteṣu kuleṣūpapadyate,",
  "S06psp_5u:589": "na kāṇo bhavati,",
  "S06psp_5u:590": "na kuṇḍo bhavati,",
  "S06psp_5u:591": "na laṅgo bhavati,",
  "S06psp_5u:592": "na lallo bhavati,",
  "S06psp_5u:593": "na vadhiro bhavati,",
  "S06psp_5u:594": "na pakṣahato bhavati,",
  "S06psp_5u:595": "na vikalendriyo bhavati,",
  "S06psp_5u:596": "suparipūrṇendriyo bhavati,",
  "S06psp_5u:597": "nāparipūrṇendriyo bhavati,",
  "S06psp_5u:598": "na prāṇātipātiko bhavati,",
  "S06psp_5u:599": "nādattādāyī bhavati,",
  "S06psp_5u:600": "na kāmamithyācārī bhavati,",
  "S06psp_5u:601": "na mṛṣāvādī bhavati,",
  "S06psp_5u:602": "na paruṣavāg bhavati,",
  "S06psp_5u:603": "na piśunavāg bhavati,",
  "S06psp_5u:604": "nābaddhapralāpī bhavati,",
  "S06psp_5u:605": "nābhidhyālur bhavati,",
  "S06psp_5u:606": "na vyāpannacitto bhavati,",
  "S06psp_5u:607": "na mithyādṛṣṭir bhavati,",
  "S06psp_5u:608": "na mithyājīvena jīvikāṃ kalpayati,",
  "S06psp_5u:609": "nābhūtaparigrahaṃ karoti,",
  "S06psp_5u:610": "na duḥśīlaparigrāhako bhavati. evaṃ śikṣamāṇaḥ subhūte bodhisattvo mahāsattvo na dīrghāyuṣkeṣu devesūveṣūpapadyate. tat kasya hetoḥ? tathā (PSP_5:31 )",
  "S06psp_5u:611": "hy asti tasyopāyakauśalyaṃ yenopāyakauśalyena samanvāgato bodhisattvo mahāsattvo dhyānāni ca samāpadyate,",
  "S06psp_5u:612": "apramāṇāni ca samāpadyate,",
  "S06psp_5u:613": "ārūpyasamāpattīś ca samāpadyate,",
  "S06psp_5u:614": "na ca dhyānānāṃ na cāpramāṇānāṃ na cārūpyasamāpattīnāṃ vaśenopapadyate. evaṃ śikṣamāṇaḥ subhūte bodhisattvo mahāsattvaḥ sarvadharmāṇāṃ pariśuddhim adhigacchati,",
  "S06psp_5u:615": "śrāvakabhūmeḥ pratyekabuddhabhūmer api pariśuddhim adhigacchati.",
  "S06psp_5u:616": "evam ukte āyuṣmān subhūtiḥ sthaviro bhagavantam etad avocat:",
  "S06psp_5u:617": "yad bhagavan sarvadharmāḥ prakṛtipariśuddhās,",
  "S06psp_5u:618": "tat katamasya dharmasya bodhisattvo mahāsattvaḥ pariśuddhim adhigacchati?",
  "S06psp_5u:619": "bhagavān āha: evam etat subhūte evam etat,",
  "S06psp_5u:620": "yathā vadasi sarvadharmāḥ subhūte parakṛtipariśuddhāḥ,",
  "S06psp_5u:621": "evaṃ pariśuddheṣu subhūte sarvadharmeṣu bodhisattvasya mahāsattvasya prajñāpāramitāyāṃ śikṣamāṇasya yā tatrāsaṃsīdanatā anavalīnatā,",
  "S06psp_5u:622": "iyaṃ subhūte bodhisattvasya mahāsattvasya prajñāpāramitā. tatsarvabālapṛthagjanā etān dharmān na jānanti na paśyanti,",
  "S06psp_5u:623_0": "teṣāṃ sattvānāṃ kṛtena bodhisattvo mahāsattvo dānapāramitāyāṃ carati śīlapāramitāyāṃ",
  "S06psp_5u:623_1": "carati kṣāntipāramitāyāṃ carati vīryapāramitāyāṃ carati dhyānapāramitāyāṃ carati",
  "S06psp_5u:623_2": "prajñāpāramitāyāṃ carati,",
  "S06psp_5u:624": "adhyātmaśūnyatāyāṃ carati yāvad abhāvasvabhāvaśūnyatāyāṃ carati,",
  "S06psp_5u:625": "smṛtyupasthāneṣu carati,",
  "S06psp_5u:626": "samyakprahāṇarddhipādendriyabalabodhyaṅgamārgeṣu caraty,",
  "S06psp_5u:627": "āryasatyeṣv apramāṇadhyānārūpyasamāpattiṣu carati,",
  "S06psp_5u:628": "sarvavimokṣasamādhisamāpattidhāraṇīmukheṣu carati,",
  "S06psp_5u:629": "śūnyatānimittāpraṇihiteṣu carati,",
  "S06psp_5u:630": "pañcasv abhijñāsu carati daśabalavaiśāradyapratisaṃvitsu carati,",
  "S06psp_5u:631_0": "aṣṭādaśāveṇikeṣu buddhadharmeṣu carati sarvākārajñatāyāṃ carati. evaṃ śikṣamāṇaḥ",
  "S06psp_5u:631_1": "subhūte bodhisattvo mahāsattvaḥ sarvadharmeṣu balavaiśāradyam anuprāpnoti. evaṃ śikṣamāṇaḥ",
  "S06psp_5u:631_2": "subhūte bodhisattvo mahāsattvaḥ sarvasattvacittacaritānāṃ pāraṃ gacchati. iti navamī",
  "S06psp_5u:632": "tadyathāpi nāma subhūte 'lpakās te mahāpṛthivīpradeśā yatra jāṃbūnadaṃ suvarṇaṃ jātarūpam utpadyate,",
  "S06psp_5u:633": "evam eva subhūte 'lpakās te sattvā ya iha śikṣāyāṃ śikṣaṇte,",
  "S06psp_5u:634": "yad uta prajñāpāramitāśikṣāyām ito bahutarakās te sattvā ye śrāvakapratyekabuddhabhūmau saṃprasthitāḥ. iti daśamī",
  "S06psp_5u:635": "tadyathāpi nāma subhūte 'lpakās te sattvā ye cakravartirājyasaṃvartanīyaṃ karma samādāya vartante,",
  "S06psp_5u:636": "ataḥ prabhūtatarakās te sattvā (PSP_5:32)",
  "S06psp_5u:637": "ye koṭṭarājyaṃ saṃvartanīyaṃ karma samadāya vartante. evam eva subhūte 'lpatarakās te sattvā ya imaṃ sarvākārajñatāmārgaṃ samāruhanti,",
  "S06psp_5u:638_0": "ataḥ prabhūtatarakās te sattvā ye śrāvakapratyekabuddhamārgaṃ samāruhanti. ye 'pi",
  "S06psp_5u:638_1": "te subhūte bodhisattvā mahāsattvā anuttarāyai samyaksaṃbodhaye saṃprasthitās tato",
  "S06psp_5u:638_2": "'lpakās te bodhisattvā mahāsattvā ye tathatāyai pratipadyante,",
  "S06psp_5u:639_0": "ataḥ prabhūtatarakās te sattvā ye śrāvakapratyekabuddhatvāya sthāsyanti. ye 'pi te",
  "S06psp_5u:639_1": "subhūte bodhisattvayānikāḥ kulaputrāḥ kuladuhitaraḥ prajñāpāramitayāvirahitā ye 'vinivartanīyabhūmim avakramiṣyanti,",
  "S06psp_5u:640": "ataḥ prabhūtatarakās te ye sattvāvinivartanīyabhūmin nāvakramiṣyanti,",
  "S06psp_5u:641_0": "tasmāt tarhi subhūte bodhisattvena mahāsattvenāvinivartanīyabhūmim anuprāptukāmenāvinivartanīyabhūmau",
  "S06psp_5u:641_1": "gaṇanāṃ gantukāmenehaiva gambhīrāyāṃ prajñāpāramitāyāṃ śikṣitavyam. ity ekādaśī",
  "S06psp_5u:642": "punar aparaṃ subhūte bodhisattvasya mahāsattvasya prajñāpāramitāyāṃ carato na mātsaryasahagataṃ cittam utpadyate,",
  "S06psp_5u:643": "na dauḥśīlyasahagataṃ cittam utpadyate,",
  "S06psp_5u:644": "na kṣobhasahagataṃ cittam utpadyate,",
  "S06psp_5u:645": "na kauśīdyasahagataṃ cittam utpadyate,",
  "S06psp_5u:646": "na vikṣiptasahagataṃ cittam utpadyate,",
  "S06psp_5u:647": "na dauḥprajñāsahagataṃ cittam utpadyate,",
  "S06psp_5u:648": "na rāgasahagataṃ cittam utpadyate,",
  "S06psp_5u:649": "na dveṣasahagataṃ cittam utpadyate,",
  "S06psp_5u:650": "na mohasahagataṃ cittam utpadyate,",
  "S06psp_5u:651": "na khilasahagataṃ cittam utpadyate. iti dvādaśī",
  "S06psp_5u:652": "na rūpasahagataṃ cittam utpadyate,",
  "S06psp_5u:653": "na vedanāsaṃjñāsaṃskārasahagataṃ cittam utpadyate,",
  "S06psp_5u:654": "na vijñānasahagataṃ cittam utpadyate na skandhadhātvāyatanapratītyasamutpādapratītyasamutpādāṅgasahagataṃ cittam utpadyate,",
  "S06psp_5u:655_0": "evaṃ na sarvaśūnyatāḥ sarvapāramitāḥ saptatriṃśadbodhipakṣyadharmāryasatyāpramāṇadhyānārūpyasamāpattiśūnyatānimittāpraṇihitābhijñāsarvavimokṣasamādhisamāpattidhāraṇīmukhadaśabalavaiśāradyapratisaṃvidāveṇikabuddhadharmasahagataṃ cittam utpadyate,",
  "S06psp_5u:656": "na samyaksaṃbodhisaghagataṃ cittam utpadyate. tat kasya hetoḥ?",
  "S06psp_5u:657": "tathā hi subhūte bodhisattvo mahāsattva iha gambhīrāyāṃ prajñāpāramitāyāñ caran na kañcid dharmam upalabhate,",
  "S06psp_5u:658": "anupalambhamāno na kañcid dharmacittam utpādayati. evaṃ khalu subhūte iha gambhīrāyāṃ prajñāpāramitāyāṃ śikṣamāṇena bodhisattvena mahāsattvena sarvāḥ pāramitāḥ saṃgṛhītā bhavanti,",
  "S06psp_5u:659": "sarvāḥ pāramitāḥ samudānītā bhavanti,",
  "S06psp_5u:660": "sarvāḥ pāramitā (PSP_5:33)",
  "S06psp_5u:661": "anugatā bhavanti. tat kasya hetoḥ?",
  "S06psp_5u:662": "tathā hi subhūte iha gambhīrāyāṃ prajñāpāramitāyāṃ sarvāḥ pāramitā antargatā bhavanti. iti trayodaśī",
  "S06psp_5u:663": "tadyathāpi nāma subhūte satkāyadṛṣṭyāṃ dvāṣaṣṭidṛṣṭigatāny antargatāni bhavanti,",
  "S06psp_5u:664_0": "evam eva subhūte bodhisattvasya mahāsattvasyeha gambhīrāyāṃ prajñāpāramitāyāṃ carataḥ",
  "S06psp_5u:664_1": "sarvāḥ pāramitā antargatā bhavanti. tadyathāpi nāma subhūte puruṣasya kālagatasya",
  "S06psp_5u:664_2": "jīvitendriye niruddhe sarvāṇīndriyāṇi niruddhāni bhavanti. evam eva subhūte bodhisattvasya",
  "S06psp_5u:664_3": "mahāsatvasyeha gambhīrāyāṃ prajñāpāramitāyāṃ carataḥ sarvāḥ pāramitā antargatā bhavanti,",
  "S06psp_5u:665": "tasmāt tarhi subhūte bodhisattvena mahāsattvena sarvapāramitānāṃ pāraṃ gantukāmena iha gambhīrāyāṃ prajñāpāramitāyāṃ śikṣitavyam. iti caturdaśī",
  "S06psp_5u:666": "iha punaḥ subhūte gambhīrāyāṃ prajñāpāramitāyāṃ śikṣamāṇo bodhisattvo mahāsattvaḥ sarvasattvānām agratāyai śikṣate. tat kiṃ manyase?",
  "S06psp_5u:667": "subhūte ye trisāhasramahāsāhasre lokadhātau sattvā api nu te bahavaḥ.",
  "S06psp_5u:668": "subhūtir āha:",
  "S06psp_5u:669": "bahavo bhagavan jāṃbūdvīpakā eva tāvat sattvāḥ kaḥ punar vādo ye trisāhasramahāsāhasre lokadhātau sattvāḥ.",
  "S06psp_5u:670": "bhagavān āha:",
  "S06psp_5u:671_0": "yāvantaḥ subhūte trisāhasramahāsāhasre lokadhātau sattvās te sarve 'pūrvācaramamānuṣyakam",
  "S06psp_5u:671_1": "ātmabhāvaṃ pratilabhyānuttarāṃ samyaksaṃbodhim abhisaṃbudhyeraṃs tāṃ sarvān ekaiko",
  "S06psp_5u:671_2": "bodhisattvo yāvajjīvaṃ tiṣṭhaṃs tathāgatān arhataḥ samyaksaṃbuddhāṃś cīvarapiṇḍapātaśayanāsanaglānapratyayabhaiṣajyapariṣkārair",
  "S06psp_5u:671_3": "upatiṣṭhet. tat kiṃ manyase?",
  "S06psp_5u:672": "subhūte 'pi nu sa bodhisattvo mahāsattvas tatonidānaṃ bahupuṇyaṃ prasavet.",
  "S06psp_5u:673": "subhūtir āha: bahu bhagavan bahu sugata.",
  "S06psp_5u:674": "bhagavān āha: ataḥ sa subhūte kulaputro vā kuladuhitā vā bahutaraṃ puṇyaṃ prasaviṣyati,",
  "S06psp_5u:675": "ya imāṃ gambhīrāṃ prajñāpāramitām udgṛhīṣyati dhārayiṣyati vācayiṣyati paryavāpsyati yoniśaś ca manasikariṣyati. tat kasya hetoḥ?",
  "S06psp_5u:676_0": "evaṃ maharddhikā hi subhūte bodhisattvānāṃ mahāsattvānāṃ prajñāpāramitā anuttarāyāḥ",
  "S06psp_5u:676_1": "samyaksaṃbodher āhārikā. tasmāt tarhi subhūte bodhisattvena mahāsattvena sarvasattvānām",
  "S06psp_5u:676_2": "anuttarena bhavitukāmena sarvasattvānām anāthānāṃ nāthena bhavitukāmenāśaraṇānāṃ",
  "S06psp_5u:676_3": "śaraṇena bhavitukāmenāparāyaṇānāṃ parāyaṇena bhavitukāmenātrāṇānāṃ trāṇena (PSP_5:34)",
  "S06psp_5u:677": "bhavitukāmenālayanānāṃ layanena bhavitukamenādvīpanāṃ dvipena bhavitukāmena buddhatvam anuprāputukāmena buddhaviṣayam anuprāptukāmena budddhavikrīḍitaṃ vikrīḍitukāmena,",
  "S06psp_5u:678": "buddhasiṃhanādaṃ naditukāmena buddhaśaṃkhaṃ prapūrayitukāmena buddhasāṃkathyaṃ kartukāmena ihaiva gambhīrāyāṃ prajñāpāramitāyāṃ śikṣitavyaṃ,",
  "S06psp_5u:679": "prajñāpāramitāyāṃ śikṣamāṇo bodhisattvo mahāsattvo na sā kācit saṃpattir yāṃ na pratilabhate yā tena na pratilabdhā syāt.",
  "S06psp_5u:680": "subhūtir āha: śrāvakasaṃpad api tena pratilabdhavyā pratyekabuddhasaṃpad api tena pratilabdhavyā.",
  "S06psp_5u:681": "bhagavān āha: śrāvakasaṃpad api tena subhūte pratilabdhavyā,",
  "S06psp_5u:682": "pratyekabuddhasaṃpad api tena subhūte pratilabdhyā,",
  "S06psp_5u:683": "tatra ca na sthātavyaṃ na pratiṣṭhātavyaṃ,",
  "S06psp_5u:684_0": "jñānena ca darśanena ca dṛṣṭvātikramiṣyati bodhisattvaniyāmam avakramiṣyati. evaṃ",
  "S06psp_5u:684_1": "śikṣamāṇaḥ subhūte bodhisattvo mahāsattvaḥ sarvākārajñatāyā abhyāsī bhavaty anuttarāṃ",
  "S06psp_5u:684_2": "samyaksaṃbodhim abhisaṃbhotsyate. evaṃ śikṣamāṇaḥ subhūte bodhisattvo mahāsattvaḥ",
  "S06psp_5u:684_3": "sadevamānuṣāsurasya lokasya dakṣiṇīyatāṃ gacchati. evaṃ śikṣamāṇaḥ subhūte bodhisattvo",
  "S06psp_5u:684_4": "mahāsattvaḥ ye tadanye dakṣiṇīyāḥ śrāvakapratyekabuddhās tān sarvān abhibhavitvā gacchati,",
  "S06psp_5u:685": "sarvākārajñatāyāś cābhyāsī bhavati. evaṃ śikṣamāṇaḥ subhūte bodhisattvo mahāsattvo na riñcati prajñāpāramitāṃ carati prajñāpāramitāyām avirahitaḥ prajñāpāramitayā,",
  "S06psp_5u:686": "evaṃ caran subhūte bodhisattvo mahāsattva iha gambhīrāyāṃ prajñāpāramitāyām aparihāṇadharmā veditavyāḥ,",
  "S06psp_5u:687": "sarvākārajñatāyā dūrīkaroti śrāvakabhūmiṃ vā pratyekabuddhabhūmiṃ vābhyāsī bhavaty anuttarāyāḥ samyaksaṃbodheḥ. iti pañcadaśī",
  "S06psp_5u:688": "sacet punas tasyaivaṃ bhavati,",
  "S06psp_5u:689": "iyaṃ prajñāpāramitā,",
  "S06psp_5u:690": "amuṣmin prajñāpāramitā,",
  "S06psp_5u:691": "imāyai prajñāpāramitāyai sarvākārajñatām āvahiṣyāmīti,",
  "S06psp_5u:692": "saced evaṃ jānāti na carati prajñāpāramitāyāṃ saced evaṃ prajñāpāramitāṃ na jānāti,",
  "S06psp_5u:693": "iyaṃ prajñāpāramitā,",
  "S06psp_5u:694": "amuṣmin prajñāpāramitā,",
  "S06psp_5u:695": "imāyai prajñāpāramitāyai sarvākārajñatām āvahiṣyāmīti,",
  "S06psp_5u:696_0": "tad api na jānāti na paśyati yasya vā prajñāpāramitā yena vā prajñāpāramitā yo vā",
  "S06psp_5u:696_1": "prajñāpāramitayā niryāty evam anuttarāṃ samyaksaṃbodhim abhisaṃbhotsyate. sacet punar asyaivaṃ bhavati,",
  "S06psp_5u:697": "neyaṃ prajñāpāramitā nāmuṣmin prajñāpāramitā (PSP_5:35)",
  "S06psp_5u:698": "nānayā prajñāpāramitayā kaścid dharmo niryāsyati sthitatvād dharmadhātos tathatāyā bhūtakoṭer,",
  "S06psp_5u:699": "evaṃ caran bodhisattvo mahāsattvaś carati prajñāpāramitāyām abhyāsī bhavaty anuttarāyāḥ samyaksaṃbodheḥ. iti ṣoḍaśī vivṛddhir ity uktā vivṛddhiḥ",
  "S06psp_5u:700": "atha khalu śakrasya devānām indrasyaitad abhavat:",
  "S06psp_5u:701": "carann apīha bodhisattvo mahāsattvo dānapāramitāyāṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāra,",
  "S06psp_5u:702": "adhyātmaśūnyatāyāṃ yāvad abhāvasvabhāvaśūnyatāyāṃ,",
  "S06psp_5u:703_0": "smṛtyupasthānasamyakprahāṇarddhipādendriyabalabodhyaṅgamārgesv āryasatyesv apramāṇadhyānārūpyasamāpattidhāraṇīmukheṣu",
  "S06psp_5u:703_1": "śūnyatānimittāpraṇihiteṣu pañcasv abhijñāsu daśabalavaiśāradyapratisaṃvitsv aṣṭādaśāveṇikeṣu",
  "S06psp_5u:703_2": "buddhadharmeṣu caran sarvasattvān abhibhavati,",
  "S06psp_5u:704": "kaḥ punar vādo yadānuttarāṃ samyaksaṃbodhim abhisaṃbuddho bhaviṣyati. sulabdhās tair lābhāḥ sujīvitaṃ teṣāṃ sattvānāṃ yeṣāṃ sarvākārajñatāyāṃ cittaṃ kramati,",
  "S06psp_5u:705": "kaḥ punar vādo yair anuttarāyāṃ samyaksaṃbodhau cittam utpāditaṃ,",
  "S06psp_5u:706": "spṛhaṇīyās te sattvā ye 'nuttarāyāḥ samyaksaṃbodheś cittam utpādayiṣyanti,",
  "S06psp_5u:707": "spṛhaṇīyās te sattvā ye 'nuttarāyāṃ samyaksaṃbodhau cittam utpādayanti.",
  "S06psp_5u:708_0": "atha khalu śakro devānām indro māndāravāṇi puṣpāṇi gṛhītvā yena bhagavāṃs tenopasaṃkrāmad",
  "S06psp_5u:708_1": "upasaṃkramya tair māndāravaiḥ puṣpais tathāgatam arhantaṃ samyaksaṃbuddham avakirati",
  "S06psp_5u:708_2": "sma abhyavakirati sma prakirati sma,",
  "S06psp_5u:709": "avakīryābhyavakīrya pravikīryaivaṃ vācam abhāṣata:",
  "S06psp_5u:710": "ye bodhisattvayānikāḥ pudgalā anuttarāṃ samyaksaṃbodhim adhyālambante teṣām anena kuśalamūlenānuttarāṇāṃ buddhadharmāṇāṃ paripūrir bhavatu,",
  "S06psp_5u:711": "trisarvajñatāsarvadharmāṇāṃ pripūrir bhavatu,",
  "S06psp_5u:712": "eṣāṃ svayaṃbhūdharmāṇāṃ paripūrir bhavatu,",
  "S06psp_5u:713": "eṣām anāsravadharmāṇāṃ paripūrir bhavatu. iti trisarvajñatvadharmānuttarā paripūrinirūḍhiḥ",
  "S06psp_5u:714": "na me bhagavann ekaś cittotpādo 'py utpadyate yad bodhisattvayānikaḥ pudgalo 'nuttarāyāṃ samyaksaṃbodhau saṃprasthito vivartetānuttarāyāḥ samyaksaṃbodher,",
  "S06psp_5u:715": "na hi me bhagavann ekaś cittotpādo 'py utpadyate yad bodhisattvo mahāsattvo vivartya śrāvako vā pratyekabuddho vā bhaved,",
  "S06psp_5u:716": "atha tarhi chandaṃ janayed anuttarāyāṃ samyaksaṃbodhau bhūyasyā mātrayā (PSP_5:36)",
  "S06psp_5u:717": "praṇidhiṃ kurvītānuttarāyāṃ samyaksaṃbodhau,",
  "S06psp_5u:718": "imāni saṃsarāvacarāṇi duḥkhāni dṛṣṭvārthakāmaḥ sukhakāmaḥ hitakāmaḥ sa sadevamānuṣāsurasya lokasya ya etaiś cittotpādaiḥ samanvāgato bodhisattvo mahāsattva evaṃ cintayati,",
  "S06psp_5u:719": "kim iti vayaṃ tīrṇā atīrṇān sattvāṃs tārayema,",
  "S06psp_5u:720": "kim iti vayaṃ muktā amuktān sattvān mocayema,",
  "S06psp_5u:721": "kim iti vayam āśvastā anāśvastān sattvān āśvāsayema,",
  "S06psp_5u:722_0": "kim iti vayaṃ parinirvṛtā aparinirvṛtān sattvān parinirvāpayemeti. kiyat sa bhagavan",
  "S06psp_5u:722_1": "kulaputro vā kuladuhitā vā puṇyaṃ prasavati yaḥ prathamayānasaṃprasthitānāṃ bodhisattvānāṃ",
  "S06psp_5u:722_2": "mahāsattvānāṃ tāṃś cittotpādān anumodeta?",
  "S06psp_5u:723": "caryāpratipannānāñ ca bodhisattvānāṃ mahāsattvānāṃ tāṃś cittotpādān anumodeta?",
  "S06psp_5u:724": "avinivartanīyānāṃ ca bodhisattvānāṃ mahāsattvānāṃ tāṃś cittotpādān anumodeta?",
  "S06psp_5u:725": "ekajātipratibaddhānāṃ bodhisattvānāṃ mahāsattvānāṃ tāṃś cittotpādān anumodeta?",
  "S06psp_5u:726": "ity aparityaktasattvārthā nirūḍhir ity uktā nirūḍhiḥ",
  "S06psp_5u:727": "evam ukte bhagavān śakraṃ devānām indram etad avocat:",
  "S06psp_5u:728": "syāt kauśika cāturmahādvīpake lokadhātau palāgreṇa pramāṇaṃ na tv eva teṣām anumodanāsahagatānāṃś cittotpādānāṃ puṇyasya pramāṇaṃ,",
  "S06psp_5u:729": "tiṣṭhatu kauśika cāturdvīpako lokadhātur evaṃ sāhasro lokadhātur evaṃ dvisāhasro madhyamo lokadhātuḥ,",
  "S06psp_5u:730": "syāt khalu punaḥ kauśika trisāhasramahāsāhasre lokadhātau palāgreṇa pramāṇaṃ na tv eva teṣām anumodanāsahagatānāṃ cittotpādānāṃ puṇyasya pramāṇaṃ,",
  "S06psp_5u:731_0": "syāt khalu punaḥ kauśika trisāhasramahāsāhasre lokadhātau mahāsamudreṣu śatadhā bhinnayā",
  "S06psp_5u:731_1": "vālāgrakoṭyā udakabindūnām utkṣipyamānānāṃ pramāṇaṃ na tv eva teṣām anumodanāsahagatānāṃ",
  "S06psp_5u:731_2": "cittotpādānāṃ puṇyasya pramāṇam.",
  "S06psp_5u:732": "evam ukte śakro devānām indro bhagavantam etad avocat:",
  "S06psp_5u:733": "mārādhiṣṭhitās te bhagavan sattvā bhaviṣyanti,",
  "S06psp_5u:734": "ya imāṃś cittotpādān nānumodiṣyante. mārapakṣikās te bhagavan sattvā bhaviṣyanti,",
  "S06psp_5u:735": "mārabhavanāt te bhagavan sattvāś cyutā bhaviṣyanti,",
  "S06psp_5u:736": "ya imāṃś cittotpādān nānumodiṣyante. mārabhavanāt te bhagavan sattvā ihāgatā bhaviṣyanti,",
  "S06psp_5u:737": "ya imāṃś cittotpādān nānumodiṣyante. tat kasya hetoḥ?",
  "S06psp_5u:738": "mārabhavanavidhvaṃsanakarās te bhagavan sattvā,",
  "S06psp_5u:739": "yair ime cittotpādā abhinirhṛtā,",
  "S06psp_5u:740": "ye 'nuttarāyāṃ samyaksaṃbodhau pariṇāmayanti. anumoditavyās te bhagavaṃś cittotpādā,",
  "S06psp_5u:741": "ye 'nuttarāyāṃ samyaksaṃbodhau cittāny utpādayanti. yair aparityakto buddho 'parityakto dharmo 'parityaktaḥ saṃghas,",
  "S06psp_5u:742": "tair ime cittotpādā (PSP_5:37)",
  "S06psp_5u:743": "anumodyānuttarāyai samyaksaṃbodhaye pariṇāmayitavyā yathā na dvayaḥ saṃjñī nādvayaḥ saṃjñī.",
  "S06psp_5u:744": "bhagavān āha: evam etat kauśikaivam etat,",
  "S06psp_5u:745": "yathā tvaṃ vadasi,",
  "S06psp_5u:746_0": "ya imān kauśika cittotpādān anumodiṣyante te kṣipraṃ tathāgatam arhantaṃ samyaksaṃbuddham",
  "S06psp_5u:746_1": "ārāgayiṣyanti ārāgayitvā na virāgayiṣyanti. evaṃ te ebhir anumodanāsahagataiś cittotpādakuśalamūlaiḥ",
  "S06psp_5u:746_2": "samanvāgatā yatra yatropapatsyante tatra tatra satkṛtā bhaviṣyanti,",
  "S06psp_5u:747": "gurukṛtā mānitāḥ pūjitā arcitā apacāyitā bhaviṣyanti. tatra te na jātv amanaāpāni rūpāṇi drakṣyanti,",
  "S06psp_5u:748": "nāmanaāpān śabdān śroṣyanti,",
  "S06psp_5u:749": "nāmanaāpān gandhān ghrāsyanti,",
  "S06psp_5u:750": "nāmanaāpān rasān āsvādayiṣyanti,",
  "S06psp_5u:751": "nāmanaāpān spraṣṭavyān sprakṣyanti,",
  "S06psp_5u:752": "nāmanaāpān dharmān vijñāsyanti. na ca te jātu buddhair bhagavadbhir virahitā bhaviṣyanti,",
  "S06psp_5u:753": "buddhakṣetreṇa ca buddhakṣetraṃ saṃkramiṣyanti,",
  "S06psp_5u:754": "tāṃś ca buddhān bhagavataḥ paryupāsiṣyante,",
  "S06psp_5u:755": "kuśalamūlañ cāvaropayiṣyanti. tat kasya hetoḥ?",
  "S06psp_5u:756_0": "tathā hi taiḥ kulaputraiḥ kuladuhitṛbhiś cāsaṃkhyeyānām aprameyāṇām aparimāṇānāṃ",
  "S06psp_5u:756_1": "bodhisattvānāṃ mahāsattvānāṃ navayānasaṃprasthitānāṃ kuśalamūlāny anumoditāny anumodyānuttarāyāṃ",
  "S06psp_5u:756_2": "samyaksaṃbodhau pariṇāmitāni,",
  "S06psp_5u:757": "prathamabhūmisthitānāṃ kuśalamūlāny anumoditāni,",
  "S06psp_5u:758": "dvitīyabhūmisthitānāṃ yāvad daśabhūmisthitānāṃ yāvad ekajātipratibaddhānāṃ bodhisattvānāṃ mahāsattvānāṃ tāni kuśalamūlāny anumoditāni,",
  "S06psp_5u:759_0": "taiś ca kuśalamūlair vibaddhamānair anuttarāyāḥ samyaksaṃbodher abhyāsī bhavanti.",
  "S06psp_5u:759_1": "te 'nuttarāṃ samyaksaṃbodhim abhisaṃbudhyāprameyān asaṃkhyeyān aparimāṇasattvān parinirvāpayiṣyanti.",
  "S06psp_5u:759_2": "tad anena kauśika paryāyeṇa tena kulaputreṇa vā kuladuhitrā vā prathamacittotpādikānāṃ",
  "S06psp_5u:759_3": "bodhisattvānāṃ mahāsattvānāṃ tāni kuśalamūlāny anumodyānuttarāyāṃ samyaksaṃbodhau pariṇāmayitavyāni,",
  "S06psp_5u:760": "tathā ca pariṇāmayitavyāni yathā tac cittam anyatra cittena caren nānyatra cittena. ity uktā cittasaṃsthitiḥ",
  "S06psp_5u:761": "avinivartanīyānām ekajātipratibaddhānāṃ tāni kuśalamūlāny anumodyānuttarāyāṃ samyaksaṃbodhau pariṇāmayitavyāni,",
  "S06psp_5u:762": "tathā ca pariṇāmayitavyāni yathā na dvayasaṃjñā nādvayasaṃjñā. iti sakalapravṛttipakṣādhiṣṭhānaḥ prathamo grāhyavikalpaḥ",
  "S06psp_5u:763": "(PSP_5:38)",
  "S06psp_5u:764": "atha khalv āyuṣmān śāriputra āyuṣmantaṃ subhūtiṃ sthaviram etad avocat:",
  "S06psp_5u:765": "kiṃ punar āyuṣman subhūte prajñāpāramitaivāvikalpā,",
  "S06psp_5u:766": "utāho dhyānapāramitāpy avikalpā,",
  "S06psp_5u:767": "vīryapāramitāpy avikalpā,",
  "S06psp_5u:768": "kṣāntipāramitāpy avikalpā,",
  "S06psp_5u:769": "śīlapāramitāpy avikalpā,",
  "S06psp_5u:770": "dānapāramitāpy avikalpā.",
  "S06psp_5u:771": "subhūtir āha: avikalpā āyuṣman śāriputra prajñāpāramitā,",
  "S06psp_5u:772": "avikalpā dhyānapāramitā,",
  "S06psp_5u:773": "avikalpā vīryapāramitā,",
  "S06psp_5u:774": "avikalpā kṣāntipāramitā,",
  "S06psp_5u:775": "avikalpā śīlapāramitā,",
  "S06psp_5u:776": "avikalpā āyuṣman śāriputra dānapāramitā.",
  "S06psp_5u:777": "śāriputra āha: kiṃ punar āyuṣman subhūte rūpam avikalpaṃ,",
  "S06psp_5u:778": "vedanā saṃjñā saṃskārā,",
  "S06psp_5u:779": "vijñānam apy avikalpaṃ,",
  "S06psp_5u:780": "cakṣuś cakṣurvijñānaṃ cakṣuḥsaṃsparśaś cakṣuḥsaṃsparśapratyayā vedanā avikalpā. evaṃ śrotraṃ ghrāṇaṃ jihvā kāyā,",
  "S06psp_5u:781": "mano manovijñānaṃ manaḥsaṃsparśo manaḥsaṃsparśapratyayā vedanā avikalpā. kiṃ punar āyuṣman subhūte rūpam avikalpaṃ,",
  "S06psp_5u:782": "śabdo gandho rasaḥ sprastavyaṃ,",
  "S06psp_5u:783_0": "dharmā apy avikalpāḥ. kiṃ punar āyuṣman subhūte dhyānāni vā apramāṇāni vā ārūpyasamāpattayo",
  "S06psp_5u:783_1": "vāvikalpāḥ smṛtyupasthānāni vā samyakprahāṇarddhipādendriyabalabodhyaṅgamārgā vā avikalpāḥ,",
  "S06psp_5u:784_0": "śūnyatānimittāpraṇihitāryasatyābhijñā sarvavimokṣasamādhisamāpattidhāraṇīmukhāni",
  "S06psp_5u:784_1": "vā sarvaśūnyatā vā sarvasamādhayo vā daśatathāgatabalāni vā catvāri vaiśāradyāni",
  "S06psp_5u:784_2": "vā catasraḥ pratisaṃvido vā mahāmaitrī vā mahākaruṇā vāvikalpā yāvad aṣṭādaśāveṇikā",
  "S06psp_5u:784_3": "buddhadharmā avikalpāḥ,",
  "S06psp_5u:785": "buddho 'py avikalpaḥ bodhir apy avikalpā saṃskṛto dhātur apy avikalpo 'saṃskṛto dhātur apy avikalpaḥ.",
  "S06psp_5u:786": "subhūtir āha: sarvadharmā apy āyuṣmañ chāriputrāvikalpāḥ.",
  "S06psp_5u:787": "śāriputra āha: yady āyuṣman subhūte sarvadharmā avikalpāḥ,",
  "S06psp_5u:788": "tat kuto 'yaṃ pañcagatikasya saṃsārasya saṃbhedaḥ?",
  "S06psp_5u:789": "kuto vā narakatiryagyoniyamalokadevamanuṣyāṇāṃ vyavasthā?",
  "S06psp_5u:790": "kuto vā prabhāvanā srotaāpannānāṃ sakṛdāgāminām anāgāminām arhatāṃ pratyekabuddhānāṃ bodhisattvānāṃ mahāsattvānāṃ buddhānāṃ bhagavatām?",
  "S06psp_5u:791": "evam ukte āyuṣmān subhūtir āyuṣmantaṃ śāriputram etad avocat:",
  "S06psp_5u:792": "yad ete āyuṣman śāriputra sattvā viparyāsa samutthitāḥ karmābhisaṃskurvanti kāyena vācā manasā vā,",
  "S06psp_5u:793": "ato nidānaṃ vivartante,",
  "S06psp_5u:794": "chandamūlakarmaparigṛhītā narakatiryagyoniyamalokadevamanuṣyāḥ,",
  "S06psp_5u:795": "yat punar āyuṣmān śāriputra evam āha,",
  "S06psp_5u:796": "kutaḥ srotaāpannāḥ prabhāvyante,",
  "S06psp_5u:797": "sakṛdāgāminaḥ prabhāvyante,",
  "S06psp_5u:798": "anāgāminaḥ prabhāvyante,",
  "S06psp_5u:799": "arhantaḥ prabhāvyante pratyekabuddhāḥ (PSP_5:39)",
  "S06psp_5u:800": "prabhāvyante, kato yāvad buddhā bhagavantaḥ prabhāvyante?",
  "S06psp_5u:801": "subhūtir āha: avikalpatayā āyuṣman śāriputra srotaāpanno 'vikalpaḥ,",
  "S06psp_5u:802": "srotaāpattiphalam avikalpam,",
  "S06psp_5u:803": "evaṃ sakṛdāgāmy anāgāmy arhattvam,",
  "S06psp_5u:804": "avikalpaṃ pratyekabuddhatvaṃ,",
  "S06psp_5u:805": "pratyekabodhir avikalpā,",
  "S06psp_5u:806_0": "ato 'vikalpaḥ pratyekabuddhaḥ. ye 'pi te āyuṣman śāriputrābhūvann atīte 'dhvani tathāgatā",
  "S06psp_5u:806_1": "arhantaḥ samyaksaṃbuddhās te 'py āyuṣman śāriputra buddhā bhagavanto 'vikalpo vikalpaprahīṇās,",
  "S06psp_5u:807": "tad anenāpi te āyuṣman śāriputra paryāyeṇaivaṃ veditavyaṃ,",
  "S06psp_5u:808": "sarvadharmā avikalpā avikalpatathatāṃ pramāṇīkṛtya bhūtakoṭiṃ dharmadhātum. evaṃ khalv āyuṣman śāriputra bodhisattvena mahāsattvenāvikalpāyāṃ prajñāpāramitāyāṃ caritavyam,",
  "S06psp_5u:809": "avikalpāyāṃ prajñāpāramitāyāṃ carann avikalpaṃ dharmam abhisaṃbudhyate. iti samastanivṛttipakṣādhiṣṭhāno dvitīyo grāhyavikalpaḥ",
  "S06psp_5u:810": "atha khalv āyuṣmān śāriputra āyuṣmantaṃ subhūtim etad avocat:",
  "S06psp_5u:811": "sāre batāyam āyuṣman subhūte carati bodhisattvo mahāsattvo yaḥ prajñāpāramitāyāṃ carati.",
  "S06psp_5u:812": "evam ukte āyuṣmān subhūtir āyuṣmantaṃ śāriputram etad avocat:",
  "S06psp_5u:813": "asāre batāyaṃ caraty āyuṣman śāriputra bodhisattvo mahāsattvo yaḥ prajñāpāramitāyāṃ carati. tat kasya hetoḥ?",
  "S06psp_5u:814": "tathā hy āyuṣman śāriputrāsārā prajñāpāramitā,",
  "S06psp_5u:815": "asārā dhyānapāramitā,",
  "S06psp_5u:816": "asārā vīryapāramitā,",
  "S06psp_5u:817": "asārā kṣāntipāramitā,",
  "S06psp_5u:818": "asārā śīlapāramitā,",
  "S06psp_5u:819": "asārā dānapāramitā,",
  "S06psp_5u:820": "evaṃ yāvad asārā sarvākārajñatā. tat kasya hetoḥ?",
  "S06psp_5u:821": "tathā hi bodhisattvo mahāsattvaḥ prajñāpāramitāyāṃ carann asāram eva nopalabhate na samanupaśyati,",
  "S06psp_5u:822": "kutaḥ punaḥ sāram upalapsyate,",
  "S06psp_5u:823": "evaṃ yāvad asārāṃ sarvākārajñatāṃ,",
  "S06psp_5u:824": "kutaḥ punaḥ sāram upalapsyate.",
  "S06psp_5u:825": "atha khalu saṃbahulānāṃ kāmāvacarāṇāṃ rūpāvacarāṇāñ ca devaputrāṇām etad abhavat:",
  "S06psp_5u:826": "namaskartavyās te kulaputrāḥ kuladuhitaraś ca yair anuttarāyāṃ samyaksaṃbodhau cittam utpāditaṃ,",
  "S06psp_5u:827": "ye ceha gambhīrāyāṃ prajñāpāramitāyāṃ yathopadiṣṭāyāṃ caranti,",
  "S06psp_5u:828": "atra cārthe caranto na ca bhūtakoṭiṃ sākṣātkurvanti,",
  "S06psp_5u:829": "asākṣātkurvataḥ śrāvakabhūmau vā pratyekabuddhabhūmau vā na tiṣṭheyur,",
  "S06psp_5u:830": "anena bhagavan paryāyeṇa namaskartavyās te bhagavan bodhisattvā mahāsattvā ya imāṃ dharmasamatāṃ na sākṣātkurvanti.",
  "S06psp_5u:831": "atha khalv āyuṣmān subhūtis tān devaputrān etad avocat: nedaṃ (PSP_5:40)",
  "S06psp_5u:832": "devaputrā duṣkaraṃ bodhisattvānāṃ mahāsattvānāṃ ya imaṃ dharmasamatāṃ na sākṣātkurvanti,",
  "S06psp_5u:833_0": "yasyāḥ sākṣātkṛtāyāḥ śrāvakabhūmau vā pratyekabuddhabhūmau vā tiṣṭheyuḥ. idaṃ teṣāṃ",
  "S06psp_5u:833_1": "devaputrā duṣkaraṃ yad asaṃkhyeyān aprameyān aparimāṇān sattvān parinirvāpayiṣyāma",
  "S06psp_5u:833_2": "iti saṃnāhaṃ saṃnahyante,",
  "S06psp_5u:834": "te ca sattvā atyantatayā nopalabhyante ye vinayitavyā iti. evañ caranto bodhisattvā mahāsattvāḥ saṃprasthitā anuttarāyāṃ samyaksaṃbodhau sarvasattvān vinayiṣyāma iti,",
  "S06psp_5u:835": "ākāśaṃ sa vinayitavyaṃ manyeta yaḥ sattvān vinayitavyān manyeta. tat kasya hetoḥ?",
  "S06psp_5u:836": "ākāśaviviktatayā sattvaviviktatā draṣṭavyā,",
  "S06psp_5u:837": "ākāśaśūnyatayā sattvaśūnyatā draṣṭavyā,",
  "S06psp_5u:838": "ākāśāsāratayā sattvāsāratā draṣṭavyā,",
  "S06psp_5u:839_0": "ākāśatucchatayā sattvatucchatā draṣṭavyā iti. anenāpi devaputrāḥ paryāyeṇa duṣkarakārako",
  "S06psp_5u:839_1": "bodhisattvo mahāsattvo yo 'saṃvidyamānānāṃ sattvānāṃ kṛtaśaḥ saṃnāhaṃ saṃnahyate",
  "S06psp_5u:839_2": "ākāśena sārdhaṃ sa vivaditavyaṃ manyeta yaḥ sattvānāṃ kṛtaśaḥ saṃnāhaṃ saṃnaddhavyaṃ manyeta,",
  "S06psp_5u:840": "sa ca saṃnāhaḥ saṃnaddho bodhisattvena mahāsattvena sattvāś ca nopalabhyante yeṣām arthāya saṃnāhaḥ saṃnaddhaḥ. tat kasya hetoḥ?",
  "S06psp_5u:841": "sattvaviviktatayā saṃnāhaviviktatā draṣṭavyā. saced evaṃ bhāṣyamāṇe bodhisattvo mahāsattvo na saṃsīdati carati prajñāpāramitāyām. tat kasya hetoḥ?",
  "S06psp_5u:842": "rūpaviviktatayā sattvaviviktatā,",
  "S06psp_5u:843": "vedanāsaṃjñāsaṃskāravijñānaviviktatayā sattvaviviktatā,",
  "S06psp_5u:844_0": "prajñāpāramitāviviktatayā rūpaviviktatā yāvad vistareṇa sarvākārajñatāviviktatā.",
  "S06psp_5u:844_1": "sacet punar bodhisattvasya mahāsattvasya sarvadharmaviviktatāyāṃ bhāṣyamāṇāyāṃ cittaṃ",
  "S06psp_5u:844_2": "nāvalīyate na saṃlīyate na saṃtrāsam āpadyate,",
  "S06psp_5u:845": "carati bodhisattvo mahāsattvaḥ prajñāpāramitāyām. iti dravyasatpṛthagjanapuruṣādhiṣṭhānaḥ prathamo grāhakavikalpaḥ",
  "S06psp_5u:846": "bhagavān āha: kena kāraṇena subhūte bodhisattvo mahāsattvo na saṃsīdati prajñāpāramitāyā?",
  "S06psp_5u:847": "subhūtir āha: asattvād bhagavan na saṃsīdati bodhisattvo mahāsattvaḥ prajñāpāramitāyāṃ,",
  "S06psp_5u:848": "viviktatvāc chāntatvād anutpādatvād bhagavan na saṃsīdati bodhisattvo mahāsattvaḥ prajñāpāramitāyām,",
  "S06psp_5u:849": "anena bhagavan kāraṇena bodhisattvo mahāsattvo na saṃsīdati prajñāpāramitāyām. tat kasya hetoḥ?",
  "S06psp_5u:850": "tathā hi bhagavan sa nopalabhyate yaḥ saṃsīdate, yena (PSP_5:41)",
  "S06psp_5u:851_0": "vā saṃsīdate yatra vā saṃsīdate sarva ete dharmā nopalabhyante. saced bhagavann evaṃ",
  "S06psp_5u:851_1": "bhāṣyamāṇe bodhisattvo mahāsattvo na saṃsīdati na viṣīdati nāvalīyate na saṃlīyate",
  "S06psp_5u:851_2": "nottrasyati na saṃtrasyati na saṃtrāsam āpadyate carati prajñāpāramitāyām. tat kasya hetoḥ?",
  "S06psp_5u:852": "tathā hi bhagavan sarva ete dharmā nopalabhyante yo vā saṃsīdet yena vā saṃsīdet yatra vā saṃsīdet,",
  "S06psp_5u:853": "evaṃ carantaṃ bodhisattvaṃ mahāsattvaṃ sendrakā devāḥ sabrahmakāḥ saprajāpatayo devā namasyanti yaḥ prajñāpāramitāyāṃ carati.",
  "S06psp_5u:854": "evam ukte bhagavān āyuṣmantaṃ subhūtim etad avocat:",
  "S06psp_5u:855": "na kevalaṃ subhūte sendrakair devaiḥ sabrahmakaiḥ saprajāpatikair devair namasyanīyo bodhisattvo mahāsattvo ya evaṃ prajñāpāramitāyāṃ carati,",
  "S06psp_5u:856": "ye 'pi te 'tikrāntavarṇā devaputrāḥ śubhakṛtsnā vṛhatphalā yāvac chuddhāvāsakā devaputrās te 'pi subhūte namasyanti bodhisattvaṃ mahāsattvaṃ ya evaṃ prajñāpāramitāyāṃ carati.",
  "S06psp_5u:857_0": "ye 'pi te subhūte tathāgatā arhantaḥ samyaksaṃbuddhā asaṃkhyeyeṣv aprameyeṣu lokadhātuṣu",
  "S06psp_5u:857_1": "tiṣṭhanti dhriyante yāpayanti te 'pi subhūte tathāgatā arhantaḥ samyaksaṃbuddhās",
  "S06psp_5u:857_2": "taṃ bodhisattvaṃ mahāsattvaṃ prajñāpāramitāyāṃ caran taṃ samanvāharanti. ayaṃ bodhisattvo",
  "S06psp_5u:857_3": "mahāsattvaḥ prajñāpāramitāyāṃ caran dhyānapāramitāṃ paripūrayiṣyati,",
  "S06psp_5u:858": "vīryapāramitāṃ paripūrayiṣyati,",
  "S06psp_5u:859": "kṣāntipāramitāṃ paripūrayiṣyati,",
  "S06psp_5u:860": "śīlapāramitāṃ paripūrayiṣyati,",
  "S06psp_5u:861": "dānapāramitāṃ paripūrayiṣyati,",
  "S06psp_5u:862": "adhyātmaśūnyatāṃ paripūrayiṣyati yāvad abhāvasvabhāvaśūnyatāṃ paripūrayiṣyati,",
  "S06psp_5u:863": "saptatriṃśadbodhipakṣyān dharmān paripūrayiṣyati,",
  "S06psp_5u:864": "daśabalavaiśāradyapratisaṃvidāveṇikābuddhadharmān paripūrayiṣyati yāvat sarvākārajñatāṃ paripūrayiṣyati,",
  "S06psp_5u:865": "yāvat punaḥ subhūte bodhisattvān mahāsattvān buddhā bhagavantaḥ prajñāpāramitāyāṃ carataḥ samanvāharanti,",
  "S06psp_5u:866": "te bodhisattvā mahāsattvā buddhapratipannā dhārayitavyāḥ,",
  "S06psp_5u:867": "yāvantaḥ subhūte gaṅgānadīvālukopameṣu lokadhātuṣu sattvās te sarve mārāḥ pāpīyāṃso bhaveyur ekaikaś ca māraḥ pāpīyāṃs tāvata eva mārān pāpīyāso 'bhinirmimīte,",
  "S06psp_5u:868": "te sarve 'pratibalās tasya bodhisattvasya mahāsattvasya prajñāpāramitāyāṃ carato 'ntarāyaṃ kartum.",
  "S06psp_5u:869": "dvābhyāṃ subhūte dharmābhyāṃ samanvāgato bodhisattvo mahāsattvo (PSP_5:42)",
  "S06psp_5u:870": "durdharṣo bhavati māraiḥ pāpīyobhiḥ. katamābhyāṃ dvābhyāṃ?",
  "S06psp_5u:871": "sarvadharmāś ca śūnyatāto vyavalokitā bhavanti,",
  "S06psp_5u:872_0": "sarvasattvāś cāparityaktā bhavanti. ābhyāṃ subhūte dvābhyāṃ dharmābhyāṃ samanvāgato",
  "S06psp_5u:872_1": "bodhisattvo mahāsattvo durdharṣo bhavati māraiḥ pāpīyābhiḥ. aparābhyāṃ subhūte dvābhyāṃ",
  "S06psp_5u:872_2": "dharmābhyāṃ samanvāgato bodhisattvo mahāsattvaḥ prajñāpāramitāyāṃ caran durdharṣo",
  "S06psp_5u:872_3": "bhavati māraiḥ pāpīyobhiḥ. katamābhyāṃ dvābhyām?",
  "S06psp_5u:873_0": "yathāvādī tathākārī ca bhavati buddhāṃś ca bhagavataḥ samanvāharati. ābhyāṃ subhūte",
  "S06psp_5u:873_1": "dvābhyāṃ dharmābhyāṃ samanvāgato bodhisattvo mahāsattvaḥ prajñāpāramitāyāṃ caran",
  "S06psp_5u:873_2": "durdharṣo bhavati māraiḥ pāpīyobhiḥ. evañ carataḥ subhūte bodhisattvasya mahāsattvasya",
  "S06psp_5u:873_3": "te devaputrā upasaṃkramitavyaṃ maṃsyante paryupāsyante paripraśnayanti,",
  "S06psp_5u:874": "utsāhañ ca dadāti:",
  "S06psp_5u:875": "kṣipraṃ tvaṃ kulaputra buddhabodhiṃ samanuprāpsyasi tasmāt tarhi tvaṃ kulaputra etenaiva vihāreṇa vihara yad uta śūnyatāvihāreṇānimittavihāreṇāpraṇihitavihāreṇa. tat kasya hetoḥ?",
  "S06psp_5u:876": "etena tvaṃ kulaputra vihāreṇa viharann anāthānāṃ sattvānāṃ nātho bhaviṣyasi,",
  "S06psp_5u:877": "asaraṇānāṃ śaraṇaṃ bhaviṣyasi,",
  "S06psp_5u:878": "atrāṇānāṃ sattvānāṃ trāṇaṃ bhaviṣyasi,",
  "S06psp_5u:879": "aparāyaṇānāṃ sattvānāṃ parāyaṇaṃ bhaviṣyasi,",
  "S06psp_5u:880": "alayanānāṃ sattvānāṃ layanaṃ bhaviṣyasi,",
  "S06psp_5u:881": "advīpānāṃ sattvānāṃ dvīpo bhaviṣyasi,",
  "S06psp_5u:882": "andhabhūtānāṃ sattvānām āloko bhaviṣyasi. tat kasya hetoḥ?",
  "S06psp_5u:883": "etena hi prajñāpāramitāvihāreṇāvirahitasya bodhisattvasya mahāsattvasyāmī guṇā bhavanti.",
  "S06psp_5u:884": "ye 'pi te 'saṃkhyeyeṣv aprameyeṣu lokadhātuṣu buddhā bhagavantas tiṣṭhanti dhriyante yāpayanti te 'pi bhikṣusaṃghaparivṛtā buddhā bhagavanto bodhisattvagaṇapuraskṛtā,",
  "S06psp_5u:885_0": "yo 'sau prajñāpāramitāyāṃ caraty etair eva guṇaiḥ samanvāgato yad uta prajñāpāramitāguṇais",
  "S06psp_5u:885_1": "tasya te buddhā bhagavanto nāmaṃ ca gotraṃ ca parikīrtayamānarūpā dharmaṃ deśayanty udānaṃ codānayanti.",
  "S06psp_5u:886": "tasya bodhisattvasya mahāsattvasya tadyathāpi nāmāham etarhi ratnaketor bodhisattvasya mahāsattvasya nāmadheyaṃ parikīrtayamānarūpo dharmaṃ deśayāmy udānaṃ codānayāmi,",
  "S06psp_5u:887": "śikhinaś ca bodhisattvasya mahāsattvasya nāmadheyaṃ parikīrtayamānarūpo dharmaṃ deśayāmy udānaṃ codānayāmi.",
  "S06psp_5u:888": "(PSP_5:43)",
  "S06psp_5u:889": "ye 'pi te bodhisattvā mahāsatttvā akṣobhyasya tathāgatasyārhataḥ samyaksaṃbuddhasyāntike brahmacaryaṃ caranti,",
  "S06psp_5u:890": "anayā ca prajñāpāramitayāvirahitās teṣām ahaṃ bodhisattvānāṃ mahāsattvānāṃ nāmadheyaṃ parikīrtayamānarūpo dharmaṃ deśayāmy udānaṃ codānayāmi.",
  "S06psp_5u:891": "ye 'pi te pūrvasyāṃ diśi buddhā bhagavantas tiṣṭhanti dhriyante yāpayanti dharmaṃ ca deśayanti,",
  "S06psp_5u:892": "tatra ye bodhisattvā mahāsattvā brahmacaryaṃ caranti,",
  "S06psp_5u:893_0": "anayā prajñāpāramitayāvirahitās teṣāṃ te buddhā bhagavanto nāmadheyaṃ parikīrtayamānarūpā",
  "S06psp_5u:893_1": "dharmaṃ deśayaty udānaṃ codānayanti. evaṃ dakṣiṇasyāṃ paścimāyām uttarasyām adha",
  "S06psp_5u:893_2": "ūrdhvam atra vidikṣu lokadhātuṣu,",
  "S06psp_5u:894": "ye buddhā bhagavantas tiṣṭhanti dhriyante yāpayanti dharmaṃ ca deśayanti,",
  "S06psp_5u:895": "tatra ye bodhisattvā mahāsattvā brahmacaryaṃ caranti,",
  "S06psp_5u:896": "anayā prajñāpāramitayāvirahitās teṣāṃ te buddhā bhagavanto nāmadheyaṃ parikīrtayamānarūpā dharmaṃ deśayanty udānaṃ codānayanti.",
  "S06psp_5u:897": "ye 'pi te bodhisattvā mahāsattvāḥ prathamacittotpādam upādāya bodhisattvamārgaṃ paripūrayamāṇā yāvat sarvākārajñatām anuprāpsyanti,",
  "S06psp_5u:898": "teṣām api te buddhā bhagavanto nāmadheyaṃ parikīrtayamānarūpā dharmaṃ deśayanty udānaṃ codānayanti. tat kasya hetoḥ?",
  "S06psp_5u:899": "evaṃ duṣkarakārakā hi subhūte bodhisattvā mahāsattvā bhavanti,",
  "S06psp_5u:900": "ye buddhanetryavyavacchedāya pratipannāḥ.",
  "S06psp_5u:901": "evam ukte āyuṣmān subhūtir bhagavantam etad avocat:",
  "S06psp_5u:902": "katameṣāṃ bhagavan bodhisattvānāṃ mahāsattvānāṃ nāmadheyaṃ parikīrtayamānarūpās te buddhā bhagavanto dharmaṃ deśayanty udānaṃ codānayanti vinivartanīyānāṃ vā avinivartanīyānāṃ vā?",
  "S06psp_5u:903": "evam ukte bhagavān āyuṣmantaṃ subhūtim etad avocat:",
  "S06psp_5u:904": "santi subhūte bodhisattvā mahāsattvā avinivartanīyā ye prajñāpāramitāyāṃ caranti,",
  "S06psp_5u:905": "santi vinivartanīyā bodhisattvā mahāsattvā ye prajñāpāramitāyāṃ caranti,",
  "S06psp_5u:906_0": "yeṣāṃ te buddhā bhagavanto nāmadheyaṃ parikīrtayamānarūpā dharmaṃ deśayanty udānaṃ",
  "S06psp_5u:906_1": "codānayanti. ye 'pi te ratnaketor bodhisattvasya mahāsattvasyānuśikṣamāṇarūpā bodhisattvacārikāṃ",
  "S06psp_5u:906_2": "caranti teṣāṃ te buddhā bhagavanto nāmadheyaṃ parikīrtayamānarūpā dharmaṃ deśayanty udānaṃ codānayanti.",
  "S06psp_5u:907": "punar aparaṃ subhūte ye 'pi te bodhisattvā mahāsattvāḥ prajñāpāramitāyāṃ caranti,",
  "S06psp_5u:908": "sarvadharmā anutpattikā ity adhimuktā na cānutpattikair (PSP_5:44)",
  "S06psp_5u:909": "dharmaiḥ kṣāntiḥ pratilabdhā,",
  "S06psp_5u:910": "sarvadharmāḥ śūnyā ity adhimuktā na cānutpattikeṣu dharmeṣu kṣāntiḥ pratilabdhā,",
  "S06psp_5u:911": "sarvadharmāḥ śāntā ity adhimuktāḥ sarvadharmā vigatā iti tucchakā iti vaśikā ity asārakā ity adhimuktā na cānutpattikeṣu dharmeṣu kṣāntiḥ pratilabdhā,",
  "S06psp_5u:912": "eṣāṃ subhūte bodhisattvānāṃ mahāsattvānāṃ te buddhā bhagavanto nāmadheyaṃ parikīrtayamānarūpā dharmaṃ deśayanty udānaṃ codānayanti.",
  "S06psp_5u:913": "yeṣāṃ te subhūte bodhisattvānāṃ mahāsattvānāṃ buddhā bhagavanto nāmadheyaṃ parikīrtayamānarūupā dharmaṃ deśayanty udānaṃ codānayanti,",
  "S06psp_5u:914": "teṣām api subhūte bodhisattvānāṃ mahāsattvānāṃ prahīṇā śrāvakabhūmiś ca pratyekabuddhabhūmiś ca pratikāṅkṣitavyā,",
  "S06psp_5u:915": "vyākriyante ca te 'nuttarāyāṃ samyaksaṃbodhau.",
  "S06psp_5u:916": "yasya subhūte bodhisattvasya mahāsattvasya prajñāpāramitāyāṃ carato buddhā bhagavanto nāmadheyaṃ parikīrtayamānarūpā dharmaṃ deśayanty udānaṃ codānayanti,",
  "S06psp_5u:917": "sa bodhisattvo mahāsattvo 'vinivartanīyatāyāṃ sthāsyati yatra sthitvā sarvākārajñatām anuprāpsyati.",
  "S06psp_5u:918_0": "punar aparaṃ subhūte bodhisattvā mahāsattvā gambhīrāyāṃ prajñāpāramitāyāṃ bhāṣyamāṇāyāṃ",
  "S06psp_5u:918_1": "śrutvā na kāṅkṣiṣyanti na vicikitsiṣyanti na dhandhāyiṣyanti. evam etad yathā tathāgatenārhatā",
  "S06psp_5u:918_2": "samyaksaṃbuddhena bhāṣitety adhimokṣyante bodhim abhisaṃbhotsyate,",
  "S06psp_5u:919": "kas tatra sthitvā dharmaṃ deśayiṣyati?",
  "S06psp_5u:920": "nedaṃ sthānaṃ vidyate.",
  "S06psp_5u:921": "atha khalu śakro devānām indro bhagavantam etad avocat:",
  "S06psp_5u:922": "gambhīreyaṃ bhagavan prajñāpāramitā duṣkarakārakā bhagavan bodhisattvā mahāsattvā ye 'nuttarāṃ samyaksaṃbodhim abhisaṃboddhukāmāḥ. tat kasya hetoḥ?",
  "S06psp_5u:923_0": "na ca nāma bhagavan kaścit tathatāyāṃ tiṣṭhati nāpi kaścid anuttarāṃ samyaksaṃbodhim",
  "S06psp_5u:923_1": "abhisaṃbudhyate nāpi kaścid dharmaṃ deśayati. atha ca nāvalīyate na cāsya kāṅkṣāyitatvaṃ",
  "S06psp_5u:923_2": "vā dhandhāyitatvaṃ vā bhavati. iti prajñaptisahāryapudgalādhiṣṭhāno dvitiyo grāhakavikalpaḥ",
  "S06psp_5u:924": "atha khalv āyuṣmān subhūtir bhagavantam etad avocat:",
  "S06psp_5u:925": "kathaṃ bhagavan māyopamaṃ cittam anuttarāṃ samyaksaṃbodhim abhisaṃbudhyate?",
  "S06psp_5u:926": "evam ukte bhagavān āyuṣmantaṃ subhūtim etad avocat: tat kiṃ manyase?",
  "S06psp_5u:927": "subhūte samanupaśyasi tvaṃ taṃ māyopamaṃ cittam.",
  "S06psp_5u:928": "subhūtir āha: na bhagavan, nāhaṃ bhagavan māyopamaṃ cittaṃ samanupaśyāmi.",
  "S06psp_5u:929": "(PSP_5:45)",
  "S06psp_5u:930": "bhagavān āha: tat kiṃ manyase?",
  "S06psp_5u:931": "subhūte yatra na māyā, na māyopamaṃ cittaṃ tatra samanupaśyasi tvaṃ cittam.",
  "S06psp_5u:932": "subhūtir āha: na bhagavan.",
  "S06psp_5u:933": "bhagavān āha: tat kiṃ manyase?",
  "S06psp_5u:934": "subhūte 'nyatra māyāyā māyopamād vā cittāt taṃ dharmaṃ samanupaśyasi yo dharmo 'nuttarāṃ samyaksaṃbodhim abhisaṃbhotsyate.",
  "S06psp_5u:935": "subhūtir āha: na bhagavan,",
  "S06psp_5u:936_0": "nāhaṃ bhagavan anyatra māyāyā māyopamād vā cittāt taṃ dharmaṃ samanupaśyāmi yo dharmo",
  "S06psp_5u:936_1": "'nuttarāṃ samyaksaṃbodhim abhisaṃbhotsyate. so 'haṃ bhagavann anyaṃ dharmaṃ na samanupaśyan",
  "S06psp_5u:936_2": "tatkatamaṃ dharmam upadekṣyāmy asti vā nāsti veti?",
  "S06psp_5u:937": "yo dharmo 'tyantatayā vivikto na so 'stitāṃ vā nāstitāṃ vopaiti,",
  "S06psp_5u:938": "yo dharmo 'tyantatayā vivikto na so 'nuttarāṃ samyaksaṃbodhim abhisaṃbhotsyate,",
  "S06psp_5u:939": "na cāsaṃvidyamāno dharmo 'nuttarāṃ samyaksaṃbodhim abhisaṃbohotsyate. tat kasya hetoḥ?",
  "S06psp_5u:940": "tathā hi bhagavaṃs te dharmā na saṃvidyante ye saṃkliśyeyur vyavadāyeyur vā. tat kasya hetoḥ?",
  "S06psp_5u:941": "tathā hi bhagavan prajñāpāramitātyantaviviktā,",
  "S06psp_5u:942": "dhyānapāramitātyantaviviktā vīryapāramitātyantaviviktā,",
  "S06psp_5u:943": "kṣāntipāramitātyantaviviktā,",
  "S06psp_5u:944": "śīlapāramitātyantaviviktā,",
  "S06psp_5u:945": "dānapāramitātyantaviviktā,",
  "S06psp_5u:946": "evam adhyātmaśūnyatātryantaviviktā yāvad abhāvasvabhāvaśūnyatātyantaviviktā,",
  "S06psp_5u:947": "smṛtyupasthānasamyakprahāṇarddhipādendriyabalabodhyaṅgamārgā atyantaviviktāḥ,",
  "S06psp_5u:948": "apramāṇadhyānārūpyasamāpattyāryasatyāny atyantaviviktāni,",
  "S06psp_5u:949": "sarvavimokṣasamādhisamāpattidhāraṇīmukhāny atyantaviviktāni,",
  "S06psp_5u:950": "pañcābhijñā atyantaviviktā,",
  "S06psp_5u:951": "daśabalavaiśāradyapratisaṃvidāveṇikābuddhadharmā atyantaviviktāḥ,",
  "S06psp_5u:952": "anuttarāṃ samyaksaṃbodhir apy atyantaviviktā.",
  "S06psp_5u:953": "yaś cātyantavivikto dharmo na sa bhāvayitavyo vā vibhāvayitavyo vā,",
  "S06psp_5u:954": "nāpi kasyacid dharmasyāhārikā prajñāpāramitātyantaviviktatvād,",
  "S06psp_5u:955": "yady atyantaviviktā prajñāpāramitā tat kathaṃ bhagavan prajñāpāramitam āgamya bodhisattvo 'nuttarāṃ samyaksaṃbodhim abhisaṃbhotsyate?",
  "S06psp_5u:956": "anuttarāpi samyaksaṃbodhir atyantaviviktā, kathaṃ viviktena viviktasyānubodhau bhavati?",
  "S06psp_5u:957": "evam ukte bhagavān āyuṣmantaṃ subhūtim etad avocat: sādhu sādhu (PSP_5:46)",
  "S06psp_5u:958": "subhūte evam etat,",
  "S06psp_5u:959": "atyantaviviktā hi subhūte prajñapāramitā,",
  "S06psp_5u:960": "'tyantaviviktā dhyānapāramitā,",
  "S06psp_5u:961": "'tyantaviviktā vīryapāramitā,",
  "S06psp_5u:962": "'tyantaviviktā kṣāntipāramitā,",
  "S06psp_5u:963": "'tyantaviviktā śīlapāramitā,",
  "S06psp_5u:964": "'tyantaviviktā dānapāramitā,",
  "S06psp_5u:965": "atyantaviviktāḥ sarvaśūnyatāḥ,",
  "S06psp_5u:966_0": "saptatriṃśadbodhipakṣyā dharmā apramāṇadhyānārūpyasamāpattaya āryasatyāni śūnyatānimittāpraṇihitāny",
  "S06psp_5u:966_1": "abhijñāḥ sarvavimokṣasamādhisamāpattidhāraṇīmukhadaśabalavaiśāradyapratisaṃvidāveṇikabuddhadharmā atyantaviviktā,",
  "S06psp_5u:967_0": "anuttarā samayaksaṃbodhir atyantaviviktā yāvat sarvākārajñatā atyantaviviktā. yathā",
  "S06psp_5u:967_1": "subhūte 'tyantaviviktā prajñāpāramitā yāvat sarvākārajñatā tathātyantaviviktām anuttarāṃ",
  "S06psp_5u:967_2": "samyaksaṃbodhim abhisaṃbhotsyate.",
  "S06psp_5u:968_0": "sacet subhūte na prajñāpāramitātyantaviviktābhaviṣyad yāvat sarvākārajñatātyantaviviktā",
  "S06psp_5u:968_1": "bhaviṣyan na prajñāpāramitābhaviṣyad yāvan na sarvākārajñatābhaviṣyad evaṃ na prajñapāramitā.",
  "S06psp_5u:968_2": "ye ca punar evaṃ śroṣyanti akṣobhyasya tathāgatasyārhataḥ samyaksaṃbuddhasyāntike",
  "S06psp_5u:968_3": "gambhīrāṃ prajñāpāramitāṃ teṣāṃ ca bodhisattvayānikānāṃ kulaputrāṇāṃ kuladuhitṛṇāṃ cāntikād,",
  "S06psp_5u:969": "ayam api bodhisattvayānikaḥ pudgala imāṃ prajñāpāramitām adhimokṣyate,",
  "S06psp_5u:970": "imāṃ prajñāpāramitāṃ yathā tathāgatenārhatā samyaksaṃbuddhena bhāṣitā tathādhimucyamāno 'vinivartanīyatāyāṃ sthāsyati,",
  "S06psp_5u:971": "evaṃ bahukaraṃ subhūte bodhisattvānāṃ mahāsattvānāṃ prajñāpāramitāyāḥ śravaṇaṃ vadāmi,",
  "S06psp_5u:972": "kaḥ punar vādo ye 'dhimokṣyante 'dhimucya tathatvāya sthāsyanti tathatvāya pratipatsyante tathatvāya sthitvā tathatvāya pratipadyamānās tiṣṭhanti sarvākārajñatāyām.",
  "S06psp_5u:973": "subhūtir āha:",
  "S06psp_5u:974": "yat punar bhagavaṃs tathatāyāṃ sthitvā tathatāyāṃ pratipadyamāno na kaścid dharmam upalabhate tadā kathaṃ tiṣṭhati sarvākārajñatāyām?",
  "S06psp_5u:975": "evam ukte bhagavān āyuṣmantaṃ subhūtim etad avocat:",
  "S06psp_5u:976": "yathā subhūte tathāgatanirmitas tiṣṭhati tathā tiṣṭhati sarvākārajñatāyām.",
  "S06psp_5u:977": "atha khalv āyuṣmān subhūtir bhagavantam etad avocat:",
  "S06psp_5u:978": "yat punar bhagavaṃs tathāgatanirmito na kaścid dharmam upalabhate,",
  "S06psp_5u:979": "ko 'yaṃ tathatāyāṃ tiṣṭhati?",
  "S06psp_5u:980": "ko vā tathatāyāṃ sthitvānuttarāṃ samyaksaṃbodhim abhisaṃbhotsyate?",
  "S06psp_5u:981": "ko vā tathatāyāṃ sthitvā dharmaṃ deśayiṣyati?",
  "S06psp_5u:982": "tathataiva tāvan nopalabhyate, kaḥ punar vādo yas tathatāyāṃ sthāsyati (PSP_5:47)",
  "S06psp_5u:983": "tathatāyāṃ sthitvānuttarāṃ samyaksaṃbodhim abhisaṃbhotsyate tathatāyāṃ sthitvā dharmaṃ deśayiṣyati.",
  "S06psp_5u:984": "evam ukte bhagavān āyuṣmantaṃ subhūtim etad avocat: yadāyuṣmān subhūtir evam āha,",
  "S06psp_5u:985": "tathāgatanirmito na kaścid dharmam upalabhate ko 'yaṃ tathatāyāṃ tiṣṭhati,",
  "S06psp_5u:986": "ko vā tathatāyāṃ sthitvānuttarāṃ samyaksaṃbodhim abhisaṃbhotsyate,",
  "S06psp_5u:987": "ko yā tathatāyāṃ sthitvā dharman deśayiṣyati,",
  "S06psp_5u:988": "tathataiva tāvan nopalabhyate,",
  "S06psp_5u:989": "kaḥ punar vādo yas tathatāyāṃ sthāsyati tathatāyāṃ sthitvānuttarāṃ samyaksaṃbodhim abhisaṃbhotsyate tathatāyāṃ sthitvā dharmaṃ deśayiṣyati. evam etat subhūte evam etat,",
  "S06psp_5u:990": "tathā yathā vadasi,",
  "S06psp_5u:991": "na subhūte tathāgatanirmitaḥ kaścid dharmam upalabhate yas tathatāyāṃ sthāsyati yas tathatāyāṃ sthitvānuttarāṃ samyaksaṃbodhim abhisaṃbhotsyate,",
  "S06psp_5u:992": "yas tathatāyāṃ sthitvā dharmaṃ deśayiṣyati tathataiva tāvan nopalabhyate,",
  "S06psp_5u:993": "kaḥ punar vādo yas tathatāyāṃ sthāsyati tathatāyāṃ sthitvānuttarāṃ samysaksaṃbodhim abhisaṃbhotsyate tathatāyāṃ sthitvā dharmaṃ deśayiṣyantiti,",
  "S06psp_5u:994": "nedaṃ sthānaṃ vidyate. tat kasya hetoḥ?",
  "S06psp_5u:995": "utpādād vā subhūte tathāgatānām anutpādād vā tathāgatānāṃ sthitaivaiṣā tathatā avitathatā ananyatathatā dharmatā dharmadhātur dharmasthititā dharmaniyāmatā bhūtakoṭir,",
  "S06psp_5u:996": "neha subhūte tathatāyāṃ kaścit tiṣṭhati na tathatāyāṃ kaścid anuttarāṃ samyaksaṃbodhim abhisaṃbudhyate na tathatāyāṃ kaścid dharmaṃ deśayati. tat kasya hetoḥ?",
  "S06psp_5u:997": "na hy atra tathatāyāṃ dharma upalabhyate,",
  "S06psp_5u:998": "yo vā tathatāyāṃ tiṣṭhet,",
  "S06psp_5u:999": "yo vā tathatāyāṃ sthitvānuttarāṃ samyaksaṃbodhim abhisaṃbhotsyate,",
  "S06psp_5u:1000": "yo vā tathatāyā sthitvā dharmaṃ deśayiṣyati. tat kasya hetoḥ?",
  "S06psp_5u:1001": "tathataiva tāvan nopalabhyate,",
  "S06psp_5u:1002": "naivāsyotpāda upalabhyate na vyayo na sthitir nānyathātvam. yatrāsya dharmasya notpāda upalabhyate na vyayo na sthitir nānyathātvaṃ,",
  "S06psp_5u:1003": "kas tatra sthāsyati?",
  "S06psp_5u:1004": "ko vā tatra sthitvā bodhisattvo mahāsattvo 'nuttarāṃ samyaksaṃbodhim abhisaṃbhotsyate?",
  "S06psp_5u:1005": "tasmāt tarhi subhūte prajñāpāramitātyantaviviktā yāvat sarvākārajñatātyantaviviktā,",
  "S06psp_5u:1006": "tasmāt subhūte prajñapāramitām āgamya bodhisattvo mahāsattvo 'nuttarāṃ samyaksaṃbodhim abhisaṃbhotsyate,",
  "S06psp_5u:1007": "na ca vivekena viveko 'bhisaṃbhotsyate,",
  "S06psp_5u:1008": "abhisaṃbhotsyate ca,",
  "S06psp_5u:1009": "na ca tām anāgamya prajñāpāramitām abhisaṃbhotsyate.",
  "S06psp_5u:1010": "(PSP_5:48)",
  "S06psp_5u:1011": "subhūtir āha: gambhīre bhagavann arthe carati bodhisattvo mahāsattvaḥ.",
  "S06psp_5u:1012": "bhagavān āha: evam etat subhūte evam etat,",
  "S06psp_5u:1013": "gambhīre 'rthe carati bodhisattvo mahāsattvo,",
  "S06psp_5u:1014": "duṣkarakārakaḥ subhūte bodhisattvo mahāsattvo,",
  "S06psp_5u:1015": "yo gambhīre 'rthe carati,",
  "S06psp_5u:1016": "tañ cārthaṃ na sākṣātkaroti yad uta śrāvakabhūmiṃ vā pratyekabuddhabhūmiṃ vā.",
  "S06psp_5u:1017": "subhūtir āha:",
  "S06psp_5u:1018": "yathāhaṃ bhagavato bhāṣitasyārtham ājānāmi tathā na kaścid duṣkarakārako bodhisattvo mahāsattvaḥ. tat kasya hetoḥ?",
  "S06psp_5u:1019": "tathā hi bhagavan so 'rtho nopalabhyate yaṃ sākṣātkuryāt. sāpi prajñāpāramitā nopalabhyate yayā sākṣātkuryāt,",
  "S06psp_5u:1020": "so 'pi dharmo nopalabhyate yaḥ sākṣātkuryād,",
  "S06psp_5u:1021": "anupalabhamāno bhagavan sarvadharmāṃs tat katamam arthaṃ sākṣātkariṣyati?",
  "S06psp_5u:1022": "katamāṃ prajñāpāramitāṃ sākṣātkariṣyati?",
  "S06psp_5u:1023": "katamaṃ dharmaṃ sākṣātkariṣyati yaṃ sākṣātkṛtvānuttarāṃ samyaksaṃbodhim abhisaṃbhotsyate?",
  "S06psp_5u:1024": "iyaṃ bhagavann anupalambhacarir bodhisattvacarir yatra caran bodhisattvo mahāsattvaḥ sarvadharmair anandhakāratām anuprāpnoti.",
  "S06psp_5u:1025": "saced bhagavann evaṃ bhāṣyamāṇe bodhisattvasya mahāsattvasya cittaṃ nāvalīyate na saṃlīyate na vipratisārī bhavati mānasaṃ nottrasyati na saṃtrasyati na saṃtrāsam āpadyate,",
  "S06psp_5u:1026": "evañ caraṃ bhagavan bodhisattvo mahāsattvaś carati prajñāpāramitāyāṃ,",
  "S06psp_5u:1027": "sa caran nimittam api na samanupaśyati,",
  "S06psp_5u:1028": "prajñāpāramitām api na samanupaśyati,",
  "S06psp_5u:1029": "anuttarāṃ samyaksaṃbodhim abhisaṃbhotsyata iti na samanupaśyati.",
  "S06psp_5u:1030": "tasya khalu punar bhagavan bodhisattvasya mahāsattvasya prajñāpāramitāyāṃ carato naivaṃ bhavati,",
  "S06psp_5u:1031": "dūrīkariṣyāmi śrāvakabhūmiṃ vā pratyekabuddhabhūmiṃ vāsanno 'smi sarvākārajñatāyāḥ. iti svabhāvavikalpaḥ",
  "S06psp_5u:1032": "tadyathāpi nāma bhagavan nākāśasyaivaṃ bhavati kasyacid, ahaṃ dūre vābhyāse vā. tat kasya hetoḥ?",
  "S06psp_5u:1033": "abhedatvād bhagavann ākāśasya. evam eva bhagavan na prajñāpāramitāyā evaṃ bhavati,",
  "S06psp_5u:1034": "śrāvakabhūmir vā pratyekabuddhabhūmir vā mama dūre,",
  "S06psp_5u:1035": "anuttarā samyaksaṃbodhir abhyāse vā. tat kasya hetoḥ?",
  "S06psp_5u:1036": "avikalpatvād bhagavan prajñāpāramitāyāḥ. iti gotravikalpaḥ",
  "S06psp_5u:1037": "(PSP_5:49)",
  "S06psp_5u:1038": "tadyathāpi nāma bhagavan māyāpuruṣasya naivaṃ bhavati,",
  "S06psp_5u:1039": "māyākāro vā na mama dūre māyākāro mamābhyāse,",
  "S06psp_5u:1040": "yaḥ punar evaṃ janakāyaḥ saṃnipatitaḥ sa mama dūre nābhyāse. tat kasya hetoḥ?",
  "S06psp_5u:1041": "avikalpatvād bhagavan māyāpuruṣasya. evam eva bhagavan na prajñāpāramitāyā evaṃ bhavati,",
  "S06psp_5u:1042": "śrāvakabhūmir vā pratyekabuddhabhūmir vā mama dūre 'nuttarā samyaksaṃbodhir mamābhyāse. tat kasya hetoḥ?",
  "S06psp_5u:1043": "avikalpatvād bhagavan prajñāpāramitāyāḥ iti samudāgamavikalpaḥ",
  "S06psp_5u:1044": "tadyathāpi nāma bhagavan pratibhāsasya naivaṃ bhavati,",
  "S06psp_5u:1045": "yenārambaṇena pratibhāsa utpannas tan mamābhyāse,",
  "S06psp_5u:1046": "ye punar atra nopasaṃkrāntā ādarśe vā udakapātre vā te mama dūre. tat kasya hetoḥ?",
  "S06psp_5u:1047": "avidyamānatvād bhagavan pratibhāsasya,",
  "S06psp_5u:1048": "evam eva bhagavan bodhisattvasya mahāsattvasya prajñāpāramitāyāṃ carato naivaṃ bhavati,",
  "S06psp_5u:1049": "śrāvakabhūmir vā pratyekabuddhabhūmir vā mama dūre 'nuttarā samyaksaṃbodhir abhyāse. tat kasya hetoḥ?",
  "S06psp_5u:1050": "avidyamānatvād bhagavan prajñāpāramitāyāḥ. ity ālambanavikalpaḥ",
  "S06psp_5u:1051": "tadyathāpi nāma bhagavaṃs tathāgatasyārhataḥ samyaksaṃbuddhasya na kaścit priyo vāpriyo vā saṃvidyate. tat kasya hetoḥ?",
  "S06psp_5u:1052": "tathā hy asya svabhāvo nopalabhyate,",
  "S06psp_5u:1053": "evam eva bhagavan prajñāpāramitāyā na kaścit priyo vāpriyo vā saṃvidyate. tat kasya hetoḥ?",
  "S06psp_5u:1054": "tathā hy asyāḥ svabhāvo nopalabhyate. iti pratipakṣavikalpaḥ",
  "S06psp_5u:1055": "tadyathāpi nāma bhagavaṃs tathāgato 'rhan samyaksaṃbuddhaḥ sarvavikalpaprahīṇa evam eva bhagavan prajñāpāramitā sarvavikalpaprahīṇā avikalpatām upādāya. iti svādhigamavikalpaḥ",
  "S06psp_5u:1056": "tadyathāpi nāma bhagavaṃs tathāgatanirmitasya naivaṃ bhavati,",
  "S06psp_5u:1057": "śrāvakabhūmir vā pratyekabuddhabhūmir vā mama dūre 'nuttarā samyaksaṃbodhir mamābhyāse. tat kasya hetoḥ?",
  "S06psp_5u:1058": "avikalpatvād bhagavaṃs tathāgatanirmitasya,",
  "S06psp_5u:1059": "evam eva bhagavan bodhisattvasya mahāsattvasya prajñāpāramitāyāṃ carato naivaṃ bhavati,",
  "S06psp_5u:1060": "srāvakabhūmir vā pratyekabuddhabhūmir vā mama dūre 'nuttarā samyaksaṃbodhir abhyāse. tat kasya hetoḥ?",
  "S06psp_5u:1061": "avikalpatvād bhagavan prajñāpāramitāyāḥ. iti kartṛvikalpaḥ",
  "S06psp_5u:1062": "tadyathāpi nāma bhagavaṃs tathāgatena yo nirmitaḥ sa yasya kṛtyasya kṛtena kṛtas tac ca kṛtyaṃ karoti sa ca nirmino 'vikalpo (PSP_5:50)",
  "S06psp_5u:1063_0": "nirvikalpaḥ. evam eva bhagavan yasya kṛtyasya kṛtena bodhisattvo mahāsattvaḥ prajñāpāramitāṃ",
  "S06psp_5u:1063_1": "bhāvayati tac ca kṛtyaṃ karoti sā ca prajñāpāramitāvikalpā nirvikalpā. iti kāritravikalpaḥ",
  "S06psp_5u:1064": "tadyathāpi nāma bhagavan dakṣeṇa palagaṇḍena palagaṇḍāntevāsinā vā yantrayuktaḥ kṛtaḥ syāt strīvigraho vā puruṣavigraho vā hastivigraho vā balīvardavigraho vā,",
  "S06psp_5u:1065_0": "sa ca yantrayukto yasya kṛtyasya kṛtena kṛtas tac ca kṛtyaṃ karoti sa ca yantrayukto",
  "S06psp_5u:1065_1": "'vikalpo nirvikalpaḥ. evam eva bhagavan yasya kṛtyasya kṛtena bodhisattvena mahāsattvena",
  "S06psp_5u:1065_2": "prajñāpāramitā bhāvyate tac ca kṛtyaṃ karoti sā prajñāpāramitā avikalpā nirvikalpā.",
  "S06psp_5u:1065_3": "iti kriyāsāphalyavikalpaḥ ity ukto navavidhaḥ prathamo grāhyavikalpaḥ",
  "S06psp_5u:1066": "atha khalv āyuṣmān subhūtir bhagavantam etad avocat:",
  "S06psp_5u:1067": "kiyacciraṃ saṃprasthitā bodhisattvā mahāsattvā ye 'nenopāyakauśalyena samanvāgatāḥ?",
  "S06psp_5u:1068": "evam ukte bhagavān āyuṣmantaṃ subhūtim etd avocat:",
  "S06psp_5u:1069": "asaṃkhyeyakalpakoṭīniyutaśatasahasrasaṃprasthitāḥ subhūte 'mī bodhisattvā mahāsattvā ye 'nenopāyakauśalyena samanvāgatāḥ.",
  "S06psp_5u:1070": "subhūtir āha:",
  "S06psp_5u:1071": "kiyanto buddhā bhagavataḥ paryupāsitā bhagavaṃs tair bodhisattvair mahāsattvair ye 'nenopāyakauśalyena samanvāgatāḥ?",
  "S06psp_5u:1072": "bhagavān āha:",
  "S06psp_5u:1073": "gaṅgānadīvālukopamā buddhā bhagavantaḥ paryupāsitās taiḥ kulaputrair vā kuladuhitṛbhir vā bhavitavyā ye 'nenopāyakauśalyena samanvāgatāḥ.",
  "S06psp_5u:1074": "subhūtir āha:",
  "S06psp_5u:1075": "kiyat tair bhagavan kuśalamūlaṃ kṛtaṃ bodhisattvair mahāsattvair ye 'nenopāyakauśalyena samanvāgatāḥ?",
  "S06psp_5u:1076": "bhagavān āha:",
  "S06psp_5u:1077": "prathamacittotpādam upādāya subhūte na sā kācid dānapāramitā yā tair bodhisattvair mahāsattvair na paripūritā,",
  "S06psp_5u:1078": "na sā kācic chīlapāramitā,",
  "S06psp_5u:1079": "na sā kācit kṣāntipāramitā,",
  "S06psp_5u:1080": "na sā kācid vīryapāramitā,",
  "S06psp_5u:1081": "na sā kācid dhyānapāramitā yā tair bodhisattvair mahāsattvair na paripūritā,",
  "S06psp_5u:1082": "na sā kācit prajñāpāramitā yā tair bodhisattvair mahāsattvair na paripūritā ye 'nenopāyakauśalyena samanvāgatāḥ.",
  "S06psp_5u:1083": "subhūtir āha:",
  "S06psp_5u:1084": "āścaryam etad bhagavan bodhisattvānāṃ mahāsattvānāṃ ye 'nenopāyakauśalyena samanvāgatāḥ.",
  "S06psp_5u:1085": "(PSP_5:51)",
  "S06psp_5u:1086": "bhagavān āha: evam etat subhūte evam etat,",
  "S06psp_5u:1087_0": "āścaryam etat subhūte bodhisattvānāṃ mahāsattvānāṃ ye 'nenopāyakauśalyena samanvāgatāḥ.",
  "S06psp_5u:1087_1": "tadyathāpi nāma sūryācandramasau maṇḍale caturṣu dvīpeṣu kāryaṃ kurvāte caturo dvīpān anugacchataḥ,",
  "S06psp_5u:1088": "evam eva subhūte prajñāpāramitā pañcasu pāramitāsu karma karoti pañca pāramitā anugacchanti,",
  "S06psp_5u:1089": "prajñāpāramitāvirahitatvāt pañca pāramitāḥ pāramitānāmadheyaṃ labhante,",
  "S06psp_5u:1090": "prajñāpāramitāvirahitatvād na pāramitānāmadheyaṃ labhante. tadyathāpi nāma subhūte yathā rājā cakravartī virahitaḥ saptabhī ratnair na rājā cakravartīti nāmadheyaṃ labhate,",
  "S06psp_5u:1091": "evam eva subhūte pañca pāramitā virahitatvāt prajñāpāramitayā na pāramitānāmadheyaṃ labhante.",
  "S06psp_5u:1092": "iti nyūnādhigamavikalpaḥ",
  "S06psp_5u:1093": "tadyathāpi nāma subhūte apuruṣā strī sudharṣaṇā bhavati dhūrtakānām,",
  "S06psp_5u:1094": "evam eva subhūte pañca pāramitāḥ prajñāpāramitāvirahitatvāt sudharṣaṇā bhavanti māreṇa pāpīyasā mārakāyikābhir vā devatābhiḥ.",
  "S06psp_5u:1095": "iti saṃparigraho 'bhāvavikalpaḥ",
  "S06psp_5u:1096": "tadyathāpi nāma subhūte saṃgrāmāvacaraḥ puruṣaḥ saṃnāhasaṃnaddhaḥ saṃgrāme vartamāne durdharṣo bhavati rājanyair vā pratyarthikair vā pratyamitrair vā,",
  "S06psp_5u:1097_0": "evam eva subhūte pañca pāramitāḥ prajñāpāramitāvirahitatvād durdharṣā bhavanti māreṇa",
  "S06psp_5u:1097_1": "vā mārakāyikābhir vā devatābhir ādhimānikair vā pudgalair yāvad evaṃ bodhisattvacaṇḍālair",
  "S06psp_5u:1097_2": "vā pañca pāramitā durdharṣā bhavanti. iti pratipattivaikalyavikalpaḥ",
  "S06psp_5u:1098": "tadyathāpi nāma subhūte koṭṭarājāno rājñaś cakravartino 'nuvidheyā bhavanti so 'yaṃ prātarupasthāno yo gacchanti,",
  "S06psp_5u:1099": "evam eva subhūte pañca pāramitāḥ prajñāpāramitāparigṛhītā yena sarvākārajñatā tenānugacchanti. iti parapratyayamāyitvavikalpaḥ",
  "S06psp_5u:1100": "tadyathāpi nāma subhūte yāḥ kācit kunadyaḥ sarvās tā yena gaṅgānadī tenānugacchanti tā gaṅgānadyā sārdhaṃ mahāsamudram upayānti,",
  "S06psp_5u:1101": "evam eva pañca pāramitāḥ prajñāpāramitāparigṛhītā yena sarvākārajñatā tenānugacchanti. ity uddeśanivṛttivikalpaḥ",
  "S06psp_5u:1102": "tadyathāpi nāma subhūte puruṣasya dakṣiṇo hastaḥ sarvakṛtyāni karoty,",
  "S06psp_5u:1103": "evam eva subhūte prajñāpāramitā draṣṭavyā,",
  "S06psp_5u:1104": "yathā ca vāmahasta (PSP_5:52)",
  "S06psp_5u:1105": "evaṃ pañca pāramitā draṣṭavyāḥ. iti prādeśikakāritravikalpaḥ",
  "S06psp_5u:1106": "tadyathāpi nāma subhūte yac ca kunadīnāṃ yac ca mahānadīnām udakaṃ sarvaṃ taṃ mahāsamudrapraviṣṭam ekarasaṃ bhavaty,",
  "S06psp_5u:1107": "evam eva subhūte pañca pāramitāḥ prajñāpāramitāparigṛhītā anupraviṣṭāḥ pāramitā nāmadheyaṃ labhante. ity adhigamanānātvavikalpaḥ",
  "S06psp_5u:1108": "tadyathāpi nāma subhūte rājñaś cakravartinaś caturaṅgasya balakāyasya cakraratnam agrato gacchati,",
  "S06psp_5u:1109": "tiṣṭhati ca yatra rājñaś cakravartinaś cakraratnaṃ tiṣṭhati tatra rājā cakravartī balakāyam arpayati na ca cakraratnaṃ sthānataś calati,",
  "S06psp_5u:1110": "evam eva subhūte āsāṃ pañcānāṃ pāramitānāṃ prajñāpāramitā pariṇāyikā yena sarvākārajñatā tenānugacchanti,",
  "S06psp_5u:1111": "tatra sthāsyanti tatra sthitvā sthānato nātikrāmanti. iti sthānaprasthānāsthānavikalpaḥ.",
  "S06psp_5u:1112": "tadyathāpi nāma subhūte rājñaś cakravartinaś cakraratnaṃ sapariṇāyakaratnaṃ sagṛhapatiratnaṃ caturaṅgasya balakāyasyāgrato gacchaty,",
  "S06psp_5u:1113": "evam eva subhūte āsāṃ pañcānāṃ pāramitānāṃ prajñāpāramitāgrato gacchaty agrato gatvā yena sarvākārajñatā tena tiṣṭhati. na ca prajñāpāramitāyā evaṃ bhavati,",
  "S06psp_5u:1114": "dānapāramitā mamānugacchec,",
  "S06psp_5u:1115": "chīlapāramitā mamānugacchet,",
  "S06psp_5u:1116": "kṣāntipāramitā mamānugacched,",
  "S06psp_5u:1117": "vīryapāramitā mamānugacched dhyānapāramitā mamānugacchet,",
  "S06psp_5u:1118": "naivaṃ dānapāramitāyā evaṃ bhavaty,",
  "S06psp_5u:1119": "ahaṃ prajñāpāramitām anugaccheyam iti,",
  "S06psp_5u:1120": "na śīlapāramitāyā na kṣāntipāramitāyā na vīryapāramitāyā na dhyānapāramitāyā evaṃ bhavaty,",
  "S06psp_5u:1121": "ahaṃ prajñāpāramitām anugaccheyam iti. tat kasya hetoḥ?",
  "S06psp_5u:1122": "svabhāva āsām akiṃcitsamarthaḥ svabhāvaḥ śūnyas tuccho marīcisamaḥ.",
  "S06psp_5u:1123": "atha khalv āyuṣmān subhūtir bhagavantam etad avocat:",
  "S06psp_5u:1124_0": "yadā bhagavan sarvadharmāḥ svabhāvaśūnyās tat kathaṃ bodhisattvo mahāsattvaḥ dānapāramitāyāṃ",
  "S06psp_5u:1124_1": "caran śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñapāramitāyāṃ",
  "S06psp_5u:1124_2": "carann anuttarāṃ samyaksaṃbodhim abhisaṃbudhyate?",
  "S06psp_5u:1125": "bhagavān āha: iha subhūte bodhisattvasya mahāsattvasya ṣaṭsu pāramitāsu carata evaṃ bhavati,",
  "S06psp_5u:1126": "viparyastacitto 'yaṃ lokasaṃniveśaḥ,",
  "S06psp_5u:1127": "sa na śakyo 'nupāyakauśalyena saṃsārataḥ parimoktuṃ,",
  "S06psp_5u:1128": "teṣāṃ sattvānām arthāya dānapāramitāyāṃ cariṣyāmi,",
  "S06psp_5u:1129": "śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ cariṣyāmīti,",
  "S06psp_5u:1130": "sa teṣāṃ sattvānām (PSP_5:53)",
  "S06psp_5u:1131": "arthāyādhyātmabahirdhāvastu parityajati tasya ca parityajata evaṃ bhavati,",
  "S06psp_5u:1132": "na kiṃcit parityaktam. tat kasya hetoḥ?",
  "S06psp_5u:1133": "tathā hy etad vastu svabhāvaśūnyaṃ,",
  "S06psp_5u:1134": "evaṃ khalu subhūte bodhisattvo mahāsattvo vyupaparīkṣamāṇo dānapāramitāṃ paripūrayati. teṣāñ ca sattvānām arthāya dauḥśīlyasyāvakāśaṃ na dadāti. tat kasya hetoḥ?",
  "S06psp_5u:1135": "na hy etan mama pratirūpaṃ syād yo 'ham anuttarāṃ samyaksaṃbodhim abhisaṃboddhuṃ saṃprasthitaḥ prāṇātipātaṃ kuryām,",
  "S06psp_5u:1136": "evam adattādānaṃ kāmamithyācāraṃ mṛṣāvādaṃ piśunavacanaṃ paruṣavacanam abaddhapralāpam abhidhyāṃ vyāpādaṃ mithyādṛṣṭiṃ kuryāṃ,",
  "S06psp_5u:1137": "śrāvakabhūmiṃ vā pratyekabuddhabhūmiṃ vā prārthayeyaṃ,",
  "S06psp_5u:1138": "evaṃ khalu subhūte bodhisattvo mahāsattvo vyupaparīkṣamāṇaḥ śīlapāramitāyāṃ carati. teṣām eva sattvānām arthāyaikacittotpādam api na kṣobhayati,",
  "S06psp_5u:1139": "evaṃ khalu subhūte bodhisatttvo mahāsattvo vyupaparīkṣamāṇaḥ kṣāntipāramitāyāñ carati. teṣām eva sattvānām arthāya kauśīdyacittaṃ notpādayati,",
  "S06psp_5u:1140": "yāvan nānuttarāṃ samyaksaṃbodhim abhisaṃbuddho bhavaty,",
  "S06psp_5u:1141": "evaṃ khalu subhūte bodhisattvo mahāsattvo vyupaparīkṣamāṇo vīryapāramitāyāṃ carati. sa teṣām eva sattvānām arthāya vikṣiptacitto na bhavati,",
  "S06psp_5u:1142": "yāvan nānuttarāṃ samyaksaṃbodhim abhisaṃbuddho bhavaty,",
  "S06psp_5u:1143": "evaṃ khalu subhūte bodhisattvo mahāsattvo vyupaparīkṣamāṇo dhyānapāramitāyāṃ carati. sa teṣām eva sattvānām arthāya na jātu prajñāpāramitāvirahito bhavati,",
  "S06psp_5u:1144": "yāvan nānuttarāṃ samyaksaṃbodhim abhisaṃbuddho bhavati. tat kasya hetoḥ?",
  "S06psp_5u:1145": "na hy anyathā śakyāḥ sattvāḥ paripācayitum anyatra prajñayety arthavaśenaivam arthaṃ prajñāpāramitāyāṃ carati.",
  "S06psp_5u:1146": "evam ukte āyuṣmān subhūtir bhagavantam etad avocat: yadā bhagavan pāramitānāṃ nāsti nānātvaṃ,",
  "S06psp_5u:1147": "katham iyaṃ prajñāpāramitā pañcānāṃ pāramitānām agrākhyāyate jyeṣṭhākhyāyate śreṣṭhākhyāyate varākhyāyate pravarākhyāyate praṇītākhyāyate uttamākhyāyate 'nuttarākhyāyate?",
  "S06psp_5u:1148": "bhagavān āha: evam etat subhūte evam etat,",
  "S06psp_5u:1149": "na subhūte pāramitānāṃ kiñcit nānātvaṃ,",
  "S06psp_5u:1150": "yadi punaḥ prajñāpāramitā na bhāvyeta,",
  "S06psp_5u:1151_0": "nemāḥ pañca pāramitānāmadheyaṃ labheran prajñāpāramitāṃ punaḥ subhūte āgamya imāḥ",
  "S06psp_5u:1151_1": "pañca pāramitāḥ pāramitānāmadheyaṃ labhante tadyathāpi nāma subhūte nānāprakārā ātmabhāvāḥ",
  "S06psp_5u:1151_2": "sumeruṃ parvatarājam upasaṃkrāntā ekavarṇā (PSP_5:54)",
  "S06psp_5u:1152": "bhavanti yad uta tadvarṇāḥ,",
  "S06psp_5u:1153": "evam eva subhūte prajñāpāramitām āgamya pañca pāramitāḥ pāramitānāmadheyaṃ labhante,",
  "S06psp_5u:1154": "tāḥ sarvākārajñatām anupraviṣṭā ekavarṇā bhavanti,",
  "S06psp_5u:1155": "na viśeṣaḥ kaścit prajñāyate,",
  "S06psp_5u:1156": "iyaṃ dānapāramitā,",
  "S06psp_5u:1157": "iyaṃ śīlapāramitā,",
  "S06psp_5u:1158": "iyaṃ kṣāntipāramitā,",
  "S06psp_5u:1159": "iyaṃ vīryapāramitā,",
  "S06psp_5u:1160": "iyaṃ dhyānapāramitā,",
  "S06psp_5u:1161": "iyaṃ prajñāpāramitā. tat kasya hetoḥ?",
  "S06psp_5u:1162": "tathā hy āsāṃ svabhāvo nāsty anena kāraṇena svabhāvo na prajñāyate.",
  "S06psp_5u:1163": "subhūtir āha:",
  "S06psp_5u:1164": "yadi bhagavann arthānupratipannasya kasyacid dharmasya viśeṣo vā nānākaraṇaṃ vā na prajñāyate,",
  "S06psp_5u:1165_0": "katham iyaṃ prajñāpāramitā āsāṃ pañcānāṃ pāramitānām agrākhyāyate jyeṣṭhākhyāyate",
  "S06psp_5u:1165_1": "śreṣṭhākhyāyate varākhyāyate pravarākhyāyate praṇītākhyāyate uttāmākhyāyate anuttarākhyāyate",
  "S06psp_5u:1165_2": "niruttamākhyāyate asamākhyāyate asamasamākhyāyate?",
  "S06psp_5u:1166": "bhagavān āha: evam etat subhūte evam etat,",
  "S06psp_5u:1167": "arthānupratipannasya kasyacid dharmasya viśeṣo vā nānākaraṇaṃ vā na prajñāyate. api tu khalu punar lokavyavahārasaṃketam upādāya dānapāramitā prajñaptā,",
  "S06psp_5u:1168": "śīlapāramitā prajñaptā,",
  "S06psp_5u:1169": "kṣāntipāramitā prajñaptā,",
  "S06psp_5u:1170": "vīryapāramitā prajñaptā,",
  "S06psp_5u:1171": "dhyānapāramitā prajñaptā sattvānāṃ saṃsārataḥ parimocanāya. te ca sattvā na jāyante na mriyante na cyavante nopapadyante,",
  "S06psp_5u:1172_0": "sattvāsattayā sarvadharmāsattā veditavyā. anena subhūte kāraṇenāsāṃ pañcānāṃ pāramitānāṃ",
  "S06psp_5u:1172_1": "prajñāpāramitāgrākhyāyate jyeṣṭhākhyāyate śreṣṭhākhyāyate varākhyāyate pravarākhyāyate",
  "S06psp_5u:1172_2": "praṇītākhyāyate uttamākhyāyate anuttamākhyāyate niruttamākhyāyate asamākhyāyate asamasamākhyāyate,",
  "S06psp_5u:1173_0": "tadyathāpi nāma subhūte yāḥ kāścana striyas tāsāṃ strīratnam agram ākhyāyate jyeṣṭham",
  "S06psp_5u:1173_1": "ākhyāyate śreṣṭham ākhyāyate varam ākhyāyate pravaram ākhyāyate praṇītam ākhyāyate",
  "S06psp_5u:1173_2": "uttamam ākhyāyate anuttamam ākhyāyate niruttamam ākhyāyate asamam ākhyāyate asamasamam",
  "S06psp_5u:1173_3": "ākhyāyate. evam eva subhūte prajñāpāramitā āsāṃ pañcānāṃ pāramitānām agrākhyāyate",
  "S06psp_5u:1173_4": "jyeṣṭhākhyāyate śreṣṭhākhyāyate varākhyāyate pravarākhyāyate praṇītākhyāyate uttamākhyāyate",
  "S06psp_5u:1173_5": "anuttamākhyāyate niruttamākhyāyate asamākhyāyate asamasamākhyāyate.",
  "S06psp_5u:1174": "subhūtir āha:",
  "S06psp_5u:1175": "ka eṣa bhagavann abhiprāyo yat prajñāpāramitā agrākhyāyate jyeṣṭhākhyāyate śreṣṭhākhyāyate varākhyāyate pravarākhyāyate (PSP_5:55)",
  "S06psp_5u:1176": "praṇītākhyāyate' uttamākhyāyate anuttamākhyāyate niruttamākhyāyate asamākhyāyate asamasamākhyāyate?",
  "S06psp_5u:1177": "bhagavān āha:",
  "S06psp_5u:1178_0": "tathā hi subhūte prajñāpāramitā sarvān kuśalān dharmān gṛhītvā yena sarvākārajñatā",
  "S06psp_5u:1178_1": "tena sthāsyaty asthānayogena. iti pṛṣṭato niryāṇavikalpaḥ ity ukto navavidho dvitīyo grāhyavikalpaḥ",
  "S06psp_5u:1179": "subhūtir āha: kiṃ punar bhagavan prajñāpāramitā kañcid dharmaṃ gṛhṇāti vā muñcati vā?",
  "S06psp_5u:1180": "bhagavān āha: na subhūte prajñāpāramitā kañcid dharmaṃ gṛhṇāti vā muñcati vā. tat kasya hetoḥ?",
  "S06psp_5u:1181": "tathā hi subhūte sarvadharmā agṛhītā amuktāḥ.",
  "S06psp_5u:1182": "subhūtir āha: tat katamān bhagavan sarvadharmān prajñāpāramitā na gṛhṇāti na muñcati?",
  "S06psp_5u:1183": "bhagavān āha: rūpaṃ subhūte prajñāpāramitā na gṛhṇāti na muñcati,",
  "S06psp_5u:1184": "na vedanāṃ na saṃjñāṃ na saṃskārān,",
  "S06psp_5u:1185_0": "vijñānaṃ subhūte prajñāpāramitā na gṛhṇāti na muñcati. evaṃ skandhadhātvāyatanapratītyasamutpādaṃ",
  "S06psp_5u:1185_1": "pratītyasamutpādāṅgāni subhūte prajñāpāramitā na gṛhṇāti na muñcati. evaṃ sarvapāramitāḥ",
  "S06psp_5u:1185_2": "sarvaśūnyatāḥ saptatriṃśadbodhipakṣyān dharmān āryasatyāpramāṇadhyānārūpyasamāpattayaḥ",
  "S06psp_5u:1185_3": "śūnyatānimittāpraṇihitāni sarvavimokṣasamādhisamāpattidhāraṇīmukhāny abhijñādaśabalavaiśāradyapratisaṃvidāveṇikān",
  "S06psp_5u:1185_4": "buddhadharmān anuttarāṃ samyaksaṃbodhiṃ subhūte prajñapāramitā na gṛhṇāti na muñcati.",
  "S06psp_5u:1185_5": "iti grahaṇamokṣaṇavikalpaḥ",
  "S06psp_5u:1186": "subhūtir āha: kathaṃ bhagavan rūpam aparigṛhītaṃ bhavati,",
  "S06psp_5u:1187": "kathaṃ vedanā saṃjñā saṃskārāḥ,",
  "S06psp_5u:1188": "kathaṃ vijñānam aparigṛhītaṃ bhavati?",
  "S06psp_5u:1189": "bhagavān āha:",
  "S06psp_5u:1190": "yaḥ subhūte rūpasyāmanasikāro vedanāyā amanasikāraḥ saṃjñāyā amanasikāraḥ saṃskārāṇām amanasikāro vijñānasyāmanasikāraḥ,",
  "S06psp_5u:1191": "yaḥ skandhadhātvāyatanapratītyasamutpādasya pratītyasamutpādāṅgānāra amanasikāro,",
  "S06psp_5u:1192": "yaḥ sarvapāramitānāṃ sarvaśūnyatānāṃ,",
  "S06psp_5u:1193": "yaḥ saptatriṃśadbodhipakṣyāṇāṃ dharmāṇām amanasikāro,",
  "S06psp_5u:1194": "ya āryasatyāpramāṇadhyānārūpyasamāpattīnām amanasikāro,",
  "S06psp_5u:1195": "yaḥ śūnyatānimittāpraṇihitānāṃ sarvavimokṣasamādhisamāpattidhāraṇīmukhānām (PSP_5:56)",
  "S06psp_5u:1196": "amanasikāro,",
  "S06psp_5u:1197": "yo 'bhijñādaśabalavaiśāradyapratisaṃvidām amanasikāro,",
  "S06psp_5u:1198": "ya āveṇikānāṃ buddhadharmāṇām amanasikāraḥ,",
  "S06psp_5u:1199": "yāvad yo 'nuttarāyāḥ samyaksaṃbodher amanasikāraḥ. evaṃ hy etat subhūte rūpam aparigṛhītaṃ bhavati yāvat sarvākārajñatā parigṛhītā bhavati.",
  "S06psp_5u:1200": "subhūtir āha: yadi bhagavan rūpaṃ na manasikartavyaṃ,",
  "S06psp_5u:1201": "vedanā saṃjñā saṃskārā,",
  "S06psp_5u:1202": "vijñānaṃ na manasikartavyaṃ,",
  "S06psp_5u:1203": "evaṃ skandhadhātvāyatanapratītyasamutpādāḥ pratītyasamutpādāṅgāni vā na manasikartavyāni,",
  "S06psp_5u:1204_0": "sarvapāramitāḥ sarvaśūnyatāḥ sarvabodhipakṣyā dharmā āryasatyāpramāṇadhyānārūpyasamāpattayaḥ",
  "S06psp_5u:1204_1": "śūnyatānimittāpraṇihitavimokṣasamādhisamāpattidhāraṇīmukhāny abhijñādaśabalavaiśāradyapratisaṃvidāveṇikā",
  "S06psp_5u:1204_2": "buddhadharmā na manasikartavyāḥ sarvākārajñatā na manasikartavyā tat kathaṃ bhagavan rūpam amanasikṛtvā,",
  "S06psp_5u:1205": "vedanāṃ saṃjñāṃ saṃskārān,",
  "S06psp_5u:1206": "vijñānam amanasikṛtvā,",
  "S06psp_5u:1207": "skandhadhātvāyatanapratītyasamutpādān pratītyasamutpādāṅgāni vāmanasikṛtvā,",
  "S06psp_5u:1208_0": "sarvapāramitāḥ sarvaśūnyatāḥ saptatriṃśadbodhipakṣyān dharmān āryasatyāny apramāṇadhyānārūpyasamāpattīḥ",
  "S06psp_5u:1208_1": "śūnyatānimittāpraṇihitavimokṣasamādhisamāpattidhāraṇīmukhāny abhijñādaśabalavaiśāradyapratisaṃvidāveṇikābuddhadharmān",
  "S06psp_5u:1208_2": "amanasikṛtvā sarvākārajñatām amanasikṛtvā kuśalamūlāni vivardhante?",
  "S06psp_5u:1209": "kuśalamūlaiś cāvivardhamānaiḥ kathaṃ pāramitāḥ paripūryante?",
  "S06psp_5u:1210": "pāramitā aparipūrya kathaṃ sarvākārajñatām anuprāpsyati?",
  "S06psp_5u:1211": "bhagavān āha: yadā subhūte rūpaṃ na manasikariṣyati,",
  "S06psp_5u:1212": "na vedanāṃ na saṃjñāṃ na saṃskārān,",
  "S06psp_5u:1213": "na vijñānaṃ na manasikariṣyati,",
  "S06psp_5u:1214": "skandhadhātvāyatanapratītyasamutpādān pratītyasamutpādāṅgāni vā na manasikariṣyati,",
  "S06psp_5u:1215": "sarvapāramitāḥ sarvaśūnyatāḥ saptatriṃśadbodhipakṣyān dharmān āryasatyāparamāṇadhyānārūpyasamāpattīr na manasikariṣyati,",
  "S06psp_5u:1216": "śūnyatānimittāpraṇihitavimokṣasamādhisamāpattidhāraṇīmukhābhijñā na manasikariṣyati,",
  "S06psp_5u:1217": "daśabalavaiśāradyapratisaṃvidāveṇikabuddhadharmān na manasikariṣyati,",
  "S06psp_5u:1218": "yāvad anuttarāṃ samyaksaṃbodhiṃ na manasikariṣyati,",
  "S06psp_5u:1219": "tadā bodhisattvasya mahāsattvasya kuśalamūlāni vivardhiṣyante yāvat sarvākārajñatām anuprāpsyati. tat kasya hetoḥ?",
  "S06psp_5u:1220": "amanasikṛtvā hi rūpaṃ (PSP_5:57)",
  "S06psp_5u:1221_0": "vedanāṃ saṃjñāṃ saṃskārāṃ vijñanam amanasikṛtvā skandhadhātvāyatanapratītyasamutpādān",
  "S06psp_5u:1221_1": "pratītyasamutpādāṅgāny amanasikṛtvā sarvapāramitāḥ sarvaśūnyatāḥ saptatriṃsadbodhipakṣyān",
  "S06psp_5u:1221_2": "dharmān āryasatyāpramāṇadhyānārūpyasamāpattīḥ śūnyatānimittāpraṇihitavimokṣasamādhisamāpattidhāraṇīmukhābhijñādaśabalavaiśāradyapratisaṃvidāveṇikān",
  "S06psp_5u:1221_3": "buddhadharmān amanasikṛtvānuttarāṃ samyaksaṃbodhim abhisaṃbhotsyate.",
  "S06psp_5u:1222": "iti manasikāravikalpaḥ",
  "S06psp_5u:1223": "subhūtir āha: kim atra bhagavan kāraṇaṃ yena rūpam amanasikāraṃ,",
  "S06psp_5u:1224": "vedanā saṃjñā saṃskārā,",
  "S06psp_5u:1225": "vijñānam amanasikāram,",
  "S06psp_5u:1226": "evaṃ skandhadhātvāyatanapratītyasamutpādāḥ pratītyasamutpādāṅgāni vā manasikārāṇi,",
  "S06psp_5u:1227_0": "sarvapāramitāḥ sarvaśūnyatāḥ saptatriṃśadbodhipakṣyā dharmā āryasatyāpramāṇadhyānārūpyasamāpattayaḥ",
  "S06psp_5u:1227_1": "śūnyatānimittāpraṇihitavimokṣasamādhisamāpattidhāraṇīmukhāny abhijñādaśabalavaiśāradyapratisaṃvidāveṇikabuddhadharmā amanasikārā,",
  "S06psp_5u:1228": "anuttarā samyaksaṃbodhir amanasikārā?",
  "S06psp_5u:1229": "bhagavān āha:",
  "S06psp_5u:1230": "amanasikāreṇa hi na śliṣyate kāmadhātau na śliṣyate rūpadhātau na śliṣyate ārūpyadhātāv amanasikāreṇa na kvacic chliṣyate,",
  "S06psp_5u:1231": "evaṃ khalu subhūte bodhisattvena mahāsattvena prajñāpāramitāyāṃ caratā na kvacid dharme śliṣyate. iti traidhātukāśleṣavikalpaḥ",
  "S06psp_5u:1232": "subhūtir āha: evaṃ caran bhagavan bodhisattvo mahāsattvaḥ prajñāpāramitāyāṃ na kvacit sthāsyati.",
  "S06psp_5u:1233": "bhagavān āha: evaṃ caran subhūte bodhisattvo mahāsattvo rūpe na tiṣṭhati,",
  "S06psp_5u:1234": "vedanāyāṃ saṃjñāyāṃ saṃskāreṣu,",
  "S06psp_5u:1235": "vijñāne na tiṣṭhati,",
  "S06psp_5u:1236": "evaṃ caran skandhadhātvāyatanapratītyasamutpādeṣu pratītyasamutpādāṅgeṣu na tiṣṭhati,",
  "S06psp_5u:1237_0": "sarvapāramitāsu sarvaśūnyatāsu saptatriṃśatsu bodhipakṣyeṣu dharmeṣv āryasatyāpramāṇadhyānārūpyasamāpattiṣu",
  "S06psp_5u:1237_1": "śūnyatānimittāpraṇihitavimokṣasamādhisamāpattidhāraṇīmukhābhijñāsu daśabalavaiśāradyapratisaṃvidāveṇikābuddhadharmeṣu na tiṣṭhaty,",
  "S06psp_5u:1238": "evaṃ caran subhūte bodhisattvo mahāsattvaḥ sarvākārajñatāyām api na tiṣṭhati. iti sthānavikalpaḥ",
  "S06psp_5u:1239": "subhūtir āha: kim atra bhagavan kāraṇaṃ yena bodhisattvo mahāsattvaḥ tatrāpi na tiṣṭhati?",
  "S06psp_5u:1240": "bhagavān āha: anabhiniveśena bodhisattvo mahāsattvo na kvacit (PSP_5:58)",
  "S06psp_5u:1241": "tiṣṭhati. tat kasya hetoḥ?",
  "S06psp_5u:1242": "tathā hi sarvadharmān na samanupaśyati yatrābhiniviśeta vā tiṣṭhed vā,",
  "S06psp_5u:1243": "evaṃ khalu subhūte bodhisattvo mahāsattvaḥ prajñāpāramitāyāṃ caraty anabhiniveśyāsthānayogena. iti bhāvābhāvavikalpābhiniveśavikalpaḥ",
  "S06psp_5u:1244": "sacet punar bodhisattvasya mahāsattvasyaivaṃ bhavati,",
  "S06psp_5u:1245": "ya evaṃ bhāvayaty evaṃ carati sa prajñāpāramitāyāṃ carati sa prajñāpāramitāṃ bhāvayati,",
  "S06psp_5u:1246": "ahaṃ prajñāpāramitāyāṃ carāmy ahaṃ prajñāpāramitāṃ bhāvayāmi. saced evaṃ saṃjānīte dūrīkaroti prajñāpāramitāṃ,",
  "S06psp_5u:1247": "sa prajñāpāramitāyā dūrībhavati,",
  "S06psp_5u:1248": "dhyānapāramitāyā vīryapāramitāyāḥ kṣāntipāramitāyāḥ śīlapāramitāyā dānapāramitāyā dūrībhavati,",
  "S06psp_5u:1249": "adhyātmaśūnyatāyā yāvad abhāvasvabhāvaśūnyatāyā dūrībhavati,",
  "S06psp_5u:1250": "smṛtyupasthānasamyakprahāṇarddhipādendriyabalabodhyaṅgamārgebhyo dūrībhavaty,",
  "S06psp_5u:1251_0": "āryasatyāpramāṇadhyānārūpyasamāpattivimokṣasamādhisamāpattidhāraṇīmukhābhijñāśūnyatānimittāpraṇihitadaśabalavaiśāradyapratisaṃvidāveṇikabuddhadharmebhyo",
  "S06psp_5u:1251_1": "dūrībhavati. tat kasya hetoḥ?",
  "S06psp_5u:1252": "na hi prajñāpāramitā kvacid dharme 'bhiniviśate,",
  "S06psp_5u:1253": "na ca prajñāpāramitāyāḥ kaścid abhiniveśo 'sti. tat kasya hetoḥ?",
  "S06psp_5u:1254": "tathā hy asyāḥ svabhāvo nāsti yatrābhiniviśateḥ.",
  "S06psp_5u:1255_0": "sacet punar bodhisattvo mahāsattvaḥ prajñāpāramitām api saṃjānīte cyuto bodhisattvo",
  "S06psp_5u:1255_1": "mahāsattvaḥ prajñapāramitāyā yaḥ prajñāpāramitāyāñ carati sarvadharmeṣu carati. saced asyaivaṃ bhavati,",
  "S06psp_5u:1256": "prajñāpāramitā pañca pāramitāḥ parigṛhṇāti,",
  "S06psp_5u:1257": "saptatriṃśadbodhipakṣyān dharmān āryasatyāpramāṇadhyānārūpyasamāpattīḥ parigṛhṇāti,",
  "S06psp_5u:1258": "śūnyatānimittāpraṇihitāny adhyātmaśūnyatāṃ yāvad abhāvasvabhāvaśūnyatāṃ parigṛhṇāti,",
  "S06psp_5u:1259": "vimokṣasamādhisamāpattidhāraṇīmukhāni parigṛhṇāti,",
  "S06psp_5u:1260": "abhijñādaśabalavaiśāradyapratisaṃvidāveṇikabuddhadharmān parigṛhṇāti,",
  "S06psp_5u:1261": "sarvākārajñatāṃ parigṛhṇāti,",
  "S06psp_5u:1262": "cyuto bodhisattvo mahāsattvaḥ prajñāpāramitāyāḥ,",
  "S06psp_5u:1263": "na khalu punaḥ prajñāpāramitāvirahitena śakyānuttarā samyaksaṃbodhir abhisaṃboddhum.",
  "S06psp_5u:1264": "sacet punar asyaivaṃ bhavatīha prajñāpāramitāyāṃ vyākariṣyaty anuttarāyāṃ samyaksaṃbodhau cyuto bodhisattvo mahāsattvaḥ prajñāpāramitāyāḥ. sacet punar asyaivaṃ bhavati,",
  "S06psp_5u:1265": "ya iha prajñāpāramitāyāṃ sthitvā dānapāramitām abhinirhariṣyati,",
  "S06psp_5u:1266": "śīlapāramitām abhinirhariṣyati,",
  "S06psp_5u:1267": "kṣāntipāramitām (PSP_5:59)",
  "S06psp_5u:1268": "abhinirhariṣyati,",
  "S06psp_5u:1269": "vīryapāramitām abhinirhariṣyati,",
  "S06psp_5u:1270": "dhyānapāramitām abhinirhariṣyati,",
  "S06psp_5u:1271": "adhyātmaśūnyatāṃ yāvad abhāvasvabhāvaśūnyatām abhinirhariṣyati,",
  "S06psp_5u:1272": "smṛtyupasthānasamyakprahāṇarddhipādendriyabalabodhyaṅgamārgān abhinirhariṣyaty,",
  "S06psp_5u:1273": "āryasatyāpramāṇadhyānārūpyasamāpattīḥ śūnyatānimittāpraṇihitavimokṣasamādhisamāpattidhāraṇīmukhāny abhinirhariṣyati,",
  "S06psp_5u:1274": "abhijñādaśabalavaiśāradyapratisaṃvidāveṇikābuddhadharmān abhinirhariṣyati,",
  "S06psp_5u:1275": "cyuto bodhisattvo mahāsattvaḥ prajñāpāramitāyāḥ. tat kasya hetoḥ?",
  "S06psp_5u:1276": "na hi prajñāpāramitācyutasya,",
  "S06psp_5u:1277": "dhyānapāramitāvīryapāramitākṣāntipāramitāśīlapāramitādānapāramitācyutasya śakyam abhinirharaṇāya,",
  "S06psp_5u:1278": "na hi smṛtypasthānasamyakprahāṇarddhipādendriyabalabodhyaṅgamārgacyutasya śakyam abhinirharaṇāya,",
  "S06psp_5u:1279": "na hy ādhyātmaśūnyatā yāvad abhāvasvabhāvaśūnyatācyutasya śakyam abhinirharaṇāya,",
  "S06psp_5u:1280": "na hy āryasatyāpramāṇadhyānārūpyasamāpattivimokṣasamādhisamāpattidhāraṇīmukhacyutasya śakyam abhinirharaṇāya,",
  "S06psp_5u:1281": "na hi śūnyatānimittāpraṇihitābhijñācyutasya śakyam abhinirharaṇāya,",
  "S06psp_5u:1282": "na hi daśabalavaiśāradyapratisaṃvidāveṇikabuddhadharmacyutasya śakyam abhinirharaṇāya,",
  "S06psp_5u:1283": "na hi sarvākārajñatā cyutasya śakyam abhinirharaṇāya,",
  "S06psp_5u:1284": "na hi mahāmaitrīmahākaruṇācyutasya śakyam abhinirharaṇāya.",
  "S06psp_5u:1285": "sacet punar asyaivaṃ bhavati,",
  "S06psp_5u:1286": "aparigṛhītās tathāgatena sarvadharmāḥ svayam abhisaṃbuddhā abhisaṃbudhyākhyātā deśitāḥ prakāśitāś,",
  "S06psp_5u:1287": "cyuto bodhisattvo mahāsattvaḥ prajñāpāramitāyāḥ. tat kasya hetoḥ?",
  "S06psp_5u:1288": "na hi tathāgatena kaścid dharmo 'bhisaṃbuddhaḥ. tat kasya hetoḥ?",
  "S06psp_5u:1289": "dṛṣṭaṃ dharmaṃ na prajñapayati,",
  "S06psp_5u:1290": "kutaḥ punaḥ kañcid dharmam abhisaṃbhotsyate,",
  "S06psp_5u:1291": "nedaṃ sthānaṃ vidyate. iti vastuprajñaptivikalpaḥ",
  "S06psp_5u:1292": "atha khalv āyuṣmān subhūtir bhagavantam etad avocat:",
  "S06psp_5u:1293": "kathaṃ bhagavan bodhisattvasya mahāsattvasya prajñāpāramitāyāṃ carata ime doṣā na bhavanti?",
  "S06psp_5u:1294": "bhagavān āha: yadā subhūte bodhisattvo mahāsattvaḥ prajñāpāramitāyāṃ carann evañ jānāti,",
  "S06psp_5u:1295": "anuktāḥ sarvadharmā aparigṛhītā,",
  "S06psp_5u:1296": "na cāśakto dharmo 'parigṛhītaḥ kaścid abhisaṃbudhyate,",
  "S06psp_5u:1297": "saced evañ carati carati prajñāpāramitāyāṃ,",
  "S06psp_5u:1298": "saced aparigrahadharmam abhinivaśate virahitaḥ prajñāpāramitayā. tat kasya hetoḥ?",
  "S06psp_5u:1299": "na hi prajñāpāramitābhiniveśena vartitavyā. iti śaktivikalpaḥ",
  "S06psp_5u:1300": "(PSP_5:60)",
  "S06psp_5u:1301": "subhūtir āha: kiṃ punar bhagavan prajñāpāramita prajñāpāramitayāvirahitā?",
  "S06psp_5u:1302": "dhyānapāramitā dhyānapāramitayāvirahitā,",
  "S06psp_5u:1303": "vīryapāramitā vīryapāramitayāvirahitā,",
  "S06psp_5u:1304": "kṣāntipāramitā kṣāntipāramitayāvirahitā,",
  "S06psp_5u:1305": "śīlapāramitā śīlapāramitayāvirahitā,",
  "S06psp_5u:1306": "dānapāramitā dānapāramitayāvirahitā,",
  "S06psp_5u:1307": "adhyātmaśūnyatā adhyātmaśūnyatayāvirahitā yāvad abhāvasvabhāvaśūnyatā abhāvasvabhāvaśūnyatayāvirahitā,",
  "S06psp_5u:1308": "smṛtyupasthānāni smṛtyupasthānair avirahitāni,",
  "S06psp_5u:1309": "evaṃ samyakprahāṇarddhipādendriyabalabodhyaṅgāni,",
  "S06psp_5u:1310": "mārgā mārgair avirahitā,",
  "S06psp_5u:1311": "āryasatyāny āryasatyair avirahitāny,",
  "S06psp_5u:1312": "apramāṇadhyānārūpyavimokṣasamādhisamāpattidhāraṇīmukhāny apramāṇadhyānārūpyavimokṣasamādhisamāpattidhāraṇīmukhair avirahitāni,",
  "S06psp_5u:1313": "śūnyatānimittāpraṇihitāni śūnyatānimittāpraṇihitair avirahitāni,",
  "S06psp_5u:1314": "daśabalavaiśāradyapratisaṃvidāveṇikabuddhadharmā daśabalavaiśāradyapratisaṃvidāveṇikābuddhadharmair avirahitāḥ,",
  "S06psp_5u:1315": "sarvākārajñatā sarvākārajñatayāvirahitā?",
  "S06psp_5u:1316": "saced bhagavan prajñāpāramitā prajñāpāramitayāvirahitā,",
  "S06psp_5u:1317": "evaṃ dhyānaṃ vīryaṃ kṣāntiḥ śīlaṃ,",
  "S06psp_5u:1318": "dānapāramitā dānapāramitayāvirahitā,",
  "S06psp_5u:1319": "yāvat sarvākārajñatā sarvākārajñatayāvirahitā. iti pratipakṣavikalpaḥ",
  "S06psp_5u:1320": "tat kathaṃ prajñāpāramitābhinirhartavyā?",
  "S06psp_5u:1321": "evaṃ dhyānaṃ vīryaṃ kṣāntiḥ śīlaṃ, tat kathaṃ dānapāramitābhinirhartavyā?",
  "S06psp_5u:1322": "yāvat tat kathaṃ sarvākārajñatābhinirhartavyā?",
  "S06psp_5u:1323": "bhagavān āha: iha subhūte bodhisattvo mahāsattvaḥ prajñāpāramitāyāṃ caran rūpam iti nābhiniviśate,",
  "S06psp_5u:1324": "idaṃ rūpam asya rūpam,",
  "S06psp_5u:1325": "evaṃ vedanā saṃjñā saṃskārā,",
  "S06psp_5u:1326": "vijñānam iti nābhiniviśate,",
  "S06psp_5u:1327": "idaṃ vijñānam asya vijñānam. evaṃ skandhadhātvāyatanapratītyasamutpādāḥ pratītyasamutpādāṅgāni vā nābhiniviśate,",
  "S06psp_5u:1328": "ime skandhadhātvāyatanapratītyasamutpādāḥ pratītyasamutpādāṅgāny asya skandhadhātvāyatanapratītyasamutpādāḥ pratītyasamutpādāṅgāni ceti,",
  "S06psp_5u:1329": "evaṃ yāvat sarvadharmān nābhiniviśate,",
  "S06psp_5u:1330": "ime sarvadharmā asya sarvadharmāḥ. rūpaṃ nityato vānityato vā duḥkhato vā sukhato vātmato vānātmato vā śūnyato vāśūnyato vā viviktato vāviviktato vā na samanupaśyati,",
  "S06psp_5u:1331": "vedanā saṃjñā saṃskārā,",
  "S06psp_5u:1332": "vijñānaṃ nityato vānityato vā duṣkhato vā sukhato vātmato vānātmato vā śūnyato vāśūnyato vā viviktato vāviviktato vā na samanupaśyati,",
  "S06psp_5u:1333": "evaṃ skandhadhātvāyatanapratītyasamutpādāḥ (PSP_5:61)",
  "S06psp_5u:1334": "pratītyasamutpādāṅgāni vā nityato vānityato vā duḥkhato vā sukhato vātmato vānātmato vā śūnyato vāśūnyato vā viviktato vāviviktato vā na samanupaśyati,",
  "S06psp_5u:1335": "yāvat sarvākārajñatāṃ nityato vānityato vā duṣkhato vā sukhato vātmato vānātmato vā śūnyato vāśūnyato vā viviktato vāviviktato vā na samanupaśyati. tat kasya hetoḥ?",
  "S06psp_5u:1336": "na hi dharmo nityato vānityato vā duṣkhato vā sukhato vātmato vānātmato vā śūnyato vāśūnyato vā viviktato vāviviktato vā saṃvidyate,",
  "S06psp_5u:1337": "na hi svabhāvaḥ svabhāvena śakyo 'bhinirharaṇāya.",
  "S06psp_5u:1338_0": "sa khalu punaḥ subhūte bodhisattvo mahāsattvaḥ prajñāpāramitāyāṃ sthito dhyānapāramitāyāṃ",
  "S06psp_5u:1338_1": "vīryapāramitāyāṃ kṣāntipāramitāyāṃ śīlapāramitāyāṃ dānapāramitāyāṃ yāvat sarvākārajñatāyāṃ",
  "S06psp_5u:1338_2": "sthāsyati. tadyathāpi nāma subhūte rājñaś cakravartinaś caturaṅgabalakāyo yena yena",
  "S06psp_5u:1338_3": "sa rājā gacchati tena tenānuvartate,",
  "S06psp_5u:1339": "evam eva subhūte yena yena prajñāpāramitā gacchati tena tenemāḥ pañca pāramitā anuvartante,",
  "S06psp_5u:1340": "yena sarvākārajñatā tena sthāsyanti. iti yathecchagamanavyāghātavikalpaḥ",
  "S06psp_5u:1341": "ity ukto navavidhaḥ prathamo grāhakavikalpaḥ",
  "S06psp_5u:1342": "tadyathāpi nāma subhūte sārathiś caturaṅgam abhiruhya satmārgeṇa gacchati,",
  "S06psp_5u:1343": "evam eva subhūte āsāṃ pañcānāṃ pāramitānāṃ prajñāpāramitā sārathyaṃ karoti samyagmārgeṇa yena sarvākārajñatā tenānugacchati. ity uktā uddeśaniryāṇavikalpāḥ",
  "S06psp_5u:1344": "subhūtir āha: katamo bhagavan bodhisattvānāṃ mahāsattvānāṃ mārgaḥ? katamo 'mārgaḥ?",
  "S06psp_5u:1345": "bhagavān āha: śrāvakamārgo bodhisattvānāṃ mahāsattvānām amārgaḥ,",
  "S06psp_5u:1346": "pratyekabuddhamārgo bodhisattvānāṃ mahāsattvānām amārgaḥ,",
  "S06psp_5u:1347": "sarvākārajñatāmārgo bodhisattvānāṃ mahāsattvānāṃ mārgaḥ. imau subhūte bodhisattvānāṃ mahāsattvānāṃ mārgāmārgau. iti mārgāmārgajñānavikalpaḥ",
  "S06psp_5u:1348": "subhūtir āha:",
  "S06psp_5u:1349": "mahākṛtyena bhagavan bodhisattvānāṃ mahāsattvānāṃ prajñāpāramitā pratyupasthitā. evaṃ nayati praṇayati,",
  "S06psp_5u:1350": "ayaṃ mārgo 'yam amārga iti.",
  "S06psp_5u:1351": "bhagavān āha: evam etat subhūte evam etat,",
  "S06psp_5u:1352": "mahākṛtyeneyaṃ subhūte bodhisattvānāṃ mahāsattvānāṃ prajñāpāramitā pratyupasthitā,",
  "S06psp_5u:1353": "evaṃ nayati (PSP_5:62)",
  "S06psp_5u:1354": "praṇayati,",
  "S06psp_5u:1355": "ayaṃ mārgo 'yam amārga iti. aprameyāṇam asaṃkhyeyānām aparimāṇānāṃ sattvānāṃ kṛtyena pratyupasthitā prajñāpāramitā,",
  "S06psp_5u:1356": "na kaścit subhūte praṇayati na rūpaṃ parigṛhṇāti,",
  "S06psp_5u:1357": "na vedanāṃ na saṃjñāṃ na saṃskārān,",
  "S06psp_5u:1358": "na vijñānaṃ parigṛhṇāti,",
  "S06psp_5u:1359": "na śrāvakabhūmer vā na pratyekabudddhabhūmer vā pratyupasthitā,",
  "S06psp_5u:1360": "sā khalu punar iyaṃ prajñāpāramitā bodhisattvasya mahāsattvasya pariṇāyikānuttarāyāṃ samyaksaṃbodhau,",
  "S06psp_5u:1361": "śrāvakabhūmeś ca pratyekabuddhabhūmeś ca nopanāyikā,",
  "S06psp_5u:1362": "sarvākārajñatāyāś copanāyikā. evam iyaṃ prajñāpāramitā na kasyacid dharmasyotpādikā na nirodhikā dharmasthititāṃ pramāṇīkṛtya.",
  "S06psp_5u:1363": "subhūtir āha: yadi bhagavan prajñāpāramitā na kasyacid dharmasyotpādikā na nirodhikā,",
  "S06psp_5u:1364": "tat kathaṃ bhagavan bodhisattvena mahāsattvena prajñāpāramitāyāṃ caratā dānaṃ dātavyaṃ?",
  "S06psp_5u:1365": "kathaṃ śīlaṃ rakṣitavyaṃ,",
  "S06psp_5u:1366": "kathaṃ kṣāntir bhāvayitavyā,",
  "S06psp_5u:1367": "kathaṃ vīryam ārabdhavyaṃ,",
  "S06psp_5u:1368": "kathaṃ dhyānaṃ samāpattavyaṃ,",
  "S06psp_5u:1369": "kathaṃ prajñā bhāvayitavyā?",
  "S06psp_5u:1370": "bhagavān āha: sarvākārajñatām ārambaṇīkṛtya dānaṃ dātavyaṃ,",
  "S06psp_5u:1371": "sarvākārajñatām ārambaṇīkṛtya śīlaṃ rakṣitavyaṃ,",
  "S06psp_5u:1372": "sarvākārajñatām ārambaṇīkṛtya kṣāntir bhāvayitavyā,",
  "S06psp_5u:1373": "sarvākārajñatām ārambaṇīkṛtya vīryam ārabdhavyaṃ,",
  "S06psp_5u:1374": "sarvākārajñatām ārambaṇīkṛtya dhyānaṃ samāpattavyaṃ,",
  "S06psp_5u:1375_0": "sarvākārajñatām ārambaṇīkṛtya prajñā bhāvayitavyā. tena bodhisattvena mahāsattvena",
  "S06psp_5u:1375_1": "tāni kuśalamūlāni sarvasattvaiḥ sārdhaṃ sādhāraṇaṃ kṛtvānuttarāyāṃ samyaksaṃbodhau",
  "S06psp_5u:1375_2": "pariṇāmayitavyāni. tathā ca pariṇāmayitavyāni yathāsya trividhā buddhir na bhavati,",
  "S06psp_5u:1376": "ka eṣa pariṇāmayati,",
  "S06psp_5u:1377": "kiṃ vā pariṇāmayati,",
  "S06psp_5u:1378_0": "kutra vā pariṇāmayati. evaṃ bodhisattvasya mahāsattvasya imān kuśalān dharmān anuttarāyai",
  "S06psp_5u:1378_1": "samyaksaṃbodhaye pariṇāmayataḥ ṣaṭpāramitābhāvanā paripūriṅ gacchati yāvad bodhisattvasya",
  "S06psp_5u:1378_2": "mahāsattvasya maitrībhāvanā paripūriṅ gacchati yāvat sarvākārajñatābhāvanā paripūriṅ",
  "S06psp_5u:1378_3": "gacchati. yaḥ kaścid bodhisattvo mahāsattvaḥ ṣaḍbhiḥ pāramitābhir avirahitaḥ sarvākārajñatayāvirahito bhavati,",
  "S06psp_5u:1379_0": "tasmād bodhisattvena mahāsattvenānuttarāṃ samyaksaṃbodhim abhisaṃboddhukāmena ṣaṭsu",
  "S06psp_5u:1379_1": "pāramitāsu śikṣitavyaṃ ṣaṭsu pāramitāsu caritavyam. ṣaṭsu pāramitāsu caran bodhisattvo",
  "S06psp_5u:1379_2": "mahāsattvaḥ sarvān kuśalān dharmān paripūrya sarvākārajñatām anuprāpsyati, tasmād (PSP_5:63)",
  "S06psp_5u:1380": "bodhisattvena mahāsattvena ṣaṭsu pāramitāsu yogaḥ karaṇīyaḥ.",
  "S06psp_5u:1381": "ity utpādanirodhavikalpaḥ",
  "S06psp_5u:1382": "subhūtir āha: kathaṃ bhagavan bodhisattvena mahāsattvena ṣaṭsu pāramitāsu yogaḥ karaṇīyaḥ?",
  "S06psp_5u:1383": "bhagavān āha: iha subhūte bodhisattvena mahāsattvenaivaṃ pratyavekṣitavyaṃ,",
  "S06psp_5u:1384": "rūpaṃ na saṃyuktaṃ na visaṃyuktaṃ,",
  "S06psp_5u:1385": "vedanā saṃjñā saṃskārā,",
  "S06psp_5u:1386": "vijñanaṃ na saṃyuktaṃ na visaṃyuktaṃ,",
  "S06psp_5u:1387": "evaṃ skandhadhātvāyatanapratītyasamutpādāḥ pratītyasamutpādāṅgāni ca na saṃyuktāni na visaṃyuktāni,",
  "S06psp_5u:1388": "evaṃ sarvapāramitāḥ sarvasūnyatāḥ saptatriṃśadbodhipakṣyā dharmāḥ,",
  "S06psp_5u:1389_0": "āryasatyāpramāṇadhyānārūpyasamāpattayaḥ śūnyatānimittāpraṇihitāni sarvavimokṣasamādhisamāpattidhāraṇīmukhābhijñādaśabalavaiśāradyapratisaṃvidāveṇikābuddhadharmā",
  "S06psp_5u:1389_1": "na saṃyuktā na visaṃyuktāḥ,",
  "S06psp_5u:1390": "sarvākārajñatā na saṃyuktā na visaṃyuktā evaṃ khalu subhūte bodhisattvena mahāsattvena ṣaṭsu pāramitāsu yogaḥ karaṇīyaḥ.",
  "S06psp_5u:1391": "iti saṃyogavisaṃyogavikalpaḥ",
  "S06psp_5u:1392": "punar aparaṃ subhūte bodhisattvena mahāsattvena na rūpe sthāsyāmīti yogaḥ karaṇīyaḥ,",
  "S06psp_5u:1393": "na vedanāyāṃ na saṃjñāyāṃ na saṃskāreṣu,",
  "S06psp_5u:1394": "na vijñāne sthāsyāmīti yogaḥ karaṇīyaḥ,",
  "S06psp_5u:1395": "evaṃ skandhadhātvāyatanapratītyasamutpādeṣu na sthāsyāmīti yogaḥ karaṇīyaḥ,",
  "S06psp_5u:1396": "na pratītyasamutpādāṅgeṣu na sthāsyāmīti yogaḥ karaṇīyaḥ,",
  "S06psp_5u:1397": "evaṃ na sarvapāramitāsu sthāsyāmīti yogaḥ karaṇīyaḥ,",
  "S06psp_5u:1398_0": "na sarvaśūnyatāsu na saptatriṃśatsu bodhipakṣyeṣu dharmeṣu nāryasatyāpramāṇadhyānārūpyasamādhisamāpattidhāraṇīmukheṣu",
  "S06psp_5u:1398_1": "na śūnyatānimittāpraṇihiteṣu nābhijñādaśabalavaiśāradyapratisaṃvitsu nāveṇikeṣu buddhadharmeṣu",
  "S06psp_5u:1398_2": "sthāsyāmīti yogaḥ karaṇīyaḥ,",
  "S06psp_5u:1399": "na sarvākārajñatāyāṃ sthāsyāmīti yogaḥ karaṇīyaḥ. tat kasya hetoḥ?",
  "S06psp_5u:1400": "na hi rūpaṃ vā kvacit sthitaṃ,",
  "S06psp_5u:1401": "na vedanā na saṃjñā na saṃskārā,",
  "S06psp_5u:1402": "na vijñānaṃ kvacit sthitaṃ,",
  "S06psp_5u:1403": "na skandhadhātvāyatanapratītyasamutpādāḥ pratītyasamutpādāṅgāni vā kvacit sthitāni,",
  "S06psp_5u:1404_0": "evaṃ na pāramitā na śūnyatā na bodhipakṣyā dharmā nāryasatyāpramāṇadhyānārūpyavimokṣasamādhisamāpattidhāraṇīmukhāni",
  "S06psp_5u:1404_1": "na vimokṣamukhāni nābhijñādaśabalavaiśāradyapratisaṃvidāveṇikābuddhadharmāḥ kvacit sthitā,",
  "S06psp_5u:1405": "na sarvākārajñatā kvacit sthitā. evam asthānayogena bodhisattvena mahāsattvenānuttarā samyaksaṃbodhir (PSP_5:64)",
  "S06psp_5u:1406": "abhisaṃbodhavyā. iti rūpādisthānavikalpaḥ",
  "S06psp_5u:1407": "tadyathāpi nāma subhūte puruṣa āmraphalāni vā panasaphalaṃ vā bhakṣayitukāmaḥ syāt tenāmraphalaṃ panasaphalaṃ vāvaropayitavyam,",
  "S06psp_5u:1408": "avaropya codakaṃ kālānukālaṃ dātavyaṃ kelāyitavyaṃ,",
  "S06psp_5u:1409": "tasyānupūrveṇa saṃbaddhyamānasya stambasya sāmagrī labhamānasy āmraphalair vā panasaphalair vā sāmagrī bhaviṣyati,",
  "S06psp_5u:1410_0": "sa tāny āmraphalāni vā parasaphalāni vā bhakṣiṣyati. evam eva subhūte bodhisattvo",
  "S06psp_5u:1410_1": "mahāsattvo 'nuttarāṃ samyaksaṃbodhim abhisaṃbodhukāmaḥ ṣaṭsu pāramitāsu śikṣitvā",
  "S06psp_5u:1410_2": "sattvān dānenānugrahīṣyati śīlena kṣāntyā vīryeṇa dhyānena prajñayānugrahīṣyati sattvān",
  "S06psp_5u:1410_3": "saṃsārāt parimocayiṣyati.",
  "S06psp_5u:1411": "iti gotravipraṇāśavikalpaḥ",
  "S06psp_5u:1412": "tasmāt tarhi subhūte bodhisattvena mahāsattvenāparapraṇeyatāṃ gantukāmena,",
  "S06psp_5u:1413": "buddhakṣetraṃ pariśodhayitukāmena,",
  "S06psp_5u:1414": "bodhimaṇḍe nisīditukāmena,",
  "S06psp_5u:1415": "dharmacakraṃ pravartayitukāmena ṣaṭsu pāramitāsu śikṣitavyam.",
  "S06psp_5u:1416": "subhūtir āha: prajñāpāramitayā bhagavan prajñāpāramitāyāṃ śikṣitavyam iti vadasi.",
  "S06psp_5u:1417": "bhagavān āha: prajñāpāramitayā subhūte prajñāpāramitāyāṃ śikṣitavyam iti vadāmi,",
  "S06psp_5u:1418": "sarvadharmavaśitām anuprāptukāmena prajñāpāramitāyāṃ śikṣitavyam iti vadāmi. iti prārthanābhāvavikalpaḥ",
  "S06psp_5u:1419": "tat kasya hetoḥ?",
  "S06psp_5u:1420": "eṣā hi prajñāpāramitā sarvadharmavaśitām anuprāpayati,",
  "S06psp_5u:1421": "eṣā hi prajñāpāramitā sarvadharmāṇāṃ mukhaṃ,",
  "S06psp_5u:1422": "tadyathāpi nāma subhūte mahāsamudraḥ sarvaratnānāṃ sarvasaritāṃ mukhaṃ,",
  "S06psp_5u:1423": "sarvanadījalāni samudre praviṣṭāny ekarasāni bhavanty,",
  "S06psp_5u:1424": "evam eva prajñāpāramitā sarvadharmāṇāṃ mukhaṃ,",
  "S06psp_5u:1425": "sarvadharmā hi prajñāpāramitā bhāvitāḥ prajñāpāramitā bhavanti,",
  "S06psp_5u:1426": "tasmāt tarhi śrāvakayānikair vā pratyekabuddhayānikair vā bodhisattvayānikair vā pudgalair ihaiva prajñāpāramitāyāṃ śikṣitavyaṃ,",
  "S06psp_5u:1427_0": "tasmād bodhisattvena mahāsattvena dānapāramitāyāṃ śikṣitavyaṃ śīlapāramitāyāṃ śikṣitavyaṃ",
  "S06psp_5u:1427_1": "kṣāntipāramitāyāṃ śikṣitavyaṃ vīryapāramitāyāṃ śikṣitavyaṃ dhyānapāramitāyāṃ śikṣitavyaṃ",
  "S06psp_5u:1427_2": "prajñāpāramitāyāṃ śikṣitavyam,",
  "S06psp_5u:1428": "adhyātmaśūnyatāyāṃ śikṣitavyaṃ bahirdhāśūnyatāyāṃ śikṣitavyam adhyātmabahirdhāśūnyatāyāṃ śikṣitavyaṃ yāvad abhāvasvabhāvaśūnyatāyāṃ śikṣitavyaṃ,",
  "S06psp_5u:1429": "smṛtyupasthāneṣu śikṣitavyam,",
  "S06psp_5u:1430": "evaṃ samyakprahāṇarddhipādendriyabalabodhyaṅgamārgeṣu śikṣitavyam āryasatyāpramāṇadhyānārūpyasamāpattidhāraṇīmukheṣu (PSP_5:65)",
  "S06psp_5u:1431_0": "śikṣitavyaṃ śūnyatānimittāpraṇihiteṣu śikṣitavyaṃ daśabalavaiśāradyapratisaṃvitsu",
  "S06psp_5u:1431_1": "śikṣitavyam aṣṭādaśasv āveṇikeṣu buddhadharmeṣu śikṣitavyaṃ sarvākārajñatāyāṃ śikṣitavyam.",
  "S06psp_5u:1431_2": "iti hetvabhāvavikalpaḥ",
  "S06psp_5u:1432": "tadyathāpi nāma subhūte iṣvastrācāryo yathānurūpaṃ dhanur gṛhītvā durādharṣo bhavati pratyarthikānāṃ vā pratyamitrāṇāṃ vā,",
  "S06psp_5u:1433_0": "evam eva subhūte bodhisattvo mahāsattvaḥ prajñāpāramitāyāñ caran durādharṣo bhavati",
  "S06psp_5u:1433_1": "mārair vā mārakāyikābhir vā devatābhis tasmāt tarhi subhūte bodhisattvena mahāsattvenānuttarāṃ",
  "S06psp_5u:1433_2": "samyaksaṃbodhim abhisaṃbodhukāmena prajñāpāramitāyāṃ śikṣitavyaṃ,",
  "S06psp_5u:1434": "taṃ ca prajñāpāramitāyāṃ caran tam atītānāgatapratyutpannā buddhā bhagavantaḥ samanvāharanti.",
  "S06psp_5u:1435": "evam ukte āyuṣmān subhūtir bhagavantam etad avocat:",
  "S06psp_5u:1436": "kathaṃ bhagavan buddhā bhagavanto dānapāramitāyāṃ caran taṃ bodhisattvaṃ mahāsattvaṃ samanvāharanti?",
  "S06psp_5u:1437": "śīlapāramitāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1438": "kṣāntipāramitāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1439": "vīryapāramitāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1440": "dhyānapāramitāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1441": "prajñāpāramitāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1442": "adhyātmaśūnyatāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1443": "yāvad abhāvasvabhāvaśūnyatāyāṃ caran taṃ bodhisattvaṃ mahāsattvaṃ samanvāharanti,",
  "S06psp_5u:1444_0": "smṛtyupasthānasamyakprahāṇarddhipādendriyabalabodhyaṅgamārgeṣu caran tam āryasatyāpramāṇadhyānārūpyavimokṣasamādhisamāpattidhāraṇīmukheṣu",
  "S06psp_5u:1444_1": "caran tam abhijñāsu śūnyatānimittāpraṇihiteṣu caran taṃ daśabalavaiśāradyapratisaṃvitsv",
  "S06psp_5u:1444_2": "āveṇikābuddhadharmeṣu caran taṃ,",
  "S06psp_5u:1445": "kathaṃ sarvākārajñatāyāṃ caran taṃ bodhisattvaṃ mahāsattvaṃ samanvāharanti?",
  "S06psp_5u:1446": "evam utkte bhagavān āyuṣmantaṃ subhūtim etad avocat:",
  "S06psp_5u:1447": "iha subhūte atītānāgatapratyutpannā buddhā bhagavanto bodhisattvaṃ mahāsattvaṃ prajñāpāramitāyāṃ caran taṃ samanvāharanti,",
  "S06psp_5u:1448": "tathā ca samanvāharanti yatra naiva dānaṃ na śīlan na kṣāntir na vīryan na dhyānaṃ na prajñopalabhyate. evam anupalambhena bodhisattvaṃ mahāsattvaṃ samanvāharanti,",
  "S06psp_5u:1449": "yatra nādhyātmaśūnyatā yāvad abhāvasvabhāvaśūnyatā smṛtyupasthānasamyakprahāṇarddhipādendriyabalabodhyaṅgamārgā nopalabhyante, yatra (PSP_5:66)",
  "S06psp_5u:1450": "nāryasatyāpramāṇadhyānārūpyavimokṣasamādhisamāpattidhāraṇīmukhāny abhijñāśūnyatānimittāpraṇihitadaśabalavaiśāradyapratisaṃvidāveṇikā buddhadharmā nopalabhyante,",
  "S06psp_5u:1451": "yatra sarvākārajñatā nopalabhyate. evam anupalambhayogena bodhisattvaṃ mahāsattvaṃ samanvāharanti.",
  "S06psp_5u:1452": "punar aparaṃ subhūte buddhā bhagavanto bodhisattvaṃ mahāsattvaṃ na rūpataḥ samanvāharanti,",
  "S06psp_5u:1453": "na vedanāto na saṃjñāto na saṃskārato,",
  "S06psp_5u:1454": "na vijñānataḥ samanvāharanti,",
  "S06psp_5u:1455": "na skandhato na dhātuto nāyatanato na pratītyasamutpādato na pratītyasamutpādāṅgataḥ samanvāharanti,",
  "S06psp_5u:1456": "na dānapāramitāto na śīlapāramitāto na kṣāntipāramitāto na vīryapāramitāto na dhyānapāramitāto na prajñāpāramitātaḥ samanvāharanti,",
  "S06psp_5u:1457": "nādhyātmaśūnyatāto yāvan nābhāvasvabhāvaśūnyatātaḥ samanvāharanti,",
  "S06psp_5u:1458": "na smṛtyupasthānasamyakprahāṇarddhipādendriyabalabodhyaṅgamārgataḥ samanvāharanti,",
  "S06psp_5u:1459": "nāryasatyāpramāṇadhyānārūpyavimokṣasamādhisamāpattidhāraṇīmukhataḥ samanvāharanti,",
  "S06psp_5u:1460": "na śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmataḥ samanvāharanti,",
  "S06psp_5u:1461": "na sarvākārajñatātaḥ samanvāharanti. iti pratyarthikadharmopalambhavikalpaḥ ity ukto navavidho dvitīyo grāhakavikalpaḥ",
  "S06psp_5u:1462": "atha khalu subhūtiḥ sthaviraḥ śakran devānām indram etad avocat:",
  "S06psp_5u:1463": "yat tvaṃ kauśikaivaṃ vadasi gambhīreyaṃ bhagavan prajñāpāramitā,",
  "S06psp_5u:1464": "duṣkarakārakā bodhisattvā mahāsattvā yeṣāṃ gambhīreṣu dharmeṣu na bhavati kāṅkṣāyitatvaṃ vā dhanvāyitatvaṃ vā,",
  "S06psp_5u:1465": "śūnyeṣu kauśika sarvadharmeṣu kasyātra kāṅkṣāyitatvaṃ vā dhanvāyitvaṃ vā bhaviṣyati?",
  "S06psp_5u:1466": "evam ukte śakro devānām indraḥ subhūtisthaviram etad avocat:",
  "S06psp_5u:1467": "yadyad eva subhūtiḥ sthaviro nirdiśati sarvan tac chūnyatām evārabhya nirdiśati na kvacit sajjati,",
  "S06psp_5u:1468": "tadyathāpi nāmeṣur antarīkṣe kṣipto na kvacit sajjati,",
  "S06psp_5u:1469": "evam eva subhūteḥ sthavirasya dharmadeśanā na kvacit sajjati.",
  "S06psp_5u:1470": "atha khalu sakro devānām indro bhagavantam etad avocat:",
  "S06psp_5u:1471": "kaccid ahaṃ bhagavann evaṃ bhāṣamāṇa evam upadiśann uktavādī ca bhagavato dharmavādī ca dharmasya cānudharmaṃ samyag vyākurvan vyākaromi?",
  "S06psp_5u:1472": "bhagavān āha:",
  "S06psp_5u:1473": "samyak khalu tvaṃ kauśika evaṃ bhāṣamāṇa evam upadiśaṃs tathāgatasyoktavādī ca dharmavādī ca dharmasya cānudharmaṃ (PSP_5:67)",
  "S06psp_5u:1474": "vyākurvan vyākaroṣi.",
  "S06psp_5u:1475": "devendra āha:",
  "S06psp_5u:1476": "āścaryaṃ bhagavan yāvad eva subhūteḥ sthavirasya pratibhāti sarvan tac chūnyatāṃ caivārabhya pratibhāti,",
  "S06psp_5u:1477": "ānimittaṃ caivāpraṇihitaṃ caivārabhya pratibhāti,",
  "S06psp_5u:1478": "smṛtyupasthānāny ārabhya pratibhāti,",
  "S06psp_5u:1479": "samyakprahāṇarddhipādendriyabalabodhyaṅgamārgān ārabhya pratibhāti,",
  "S06psp_5u:1480": "adhyātmaśūnyatāṃ yāvad abhāvasvabhāvaśūnyatām ārabhya pratibhāti,",
  "S06psp_5u:1481": "yāvad anuttarāṃ samyaksaṃbodhim ārabhya pratibhāti.",
  "S06psp_5u:1482": "evam ukte bhagavān śakran devānām indram etad avocat:",
  "S06psp_5u:1483": "subhūtiḥ kauśika sthaviraḥ śūnyatāyāṃ viharan dānapāramitāñ caiva nopalabhate,",
  "S06psp_5u:1484": "kaḥ punar vādo ye dānapāramitāyāṃ caranti śīlapāramitāyāṃ caranti kṣāntipāramitāyāṃ caranti vīryapāramitāyāṃ caranti dhyānapāramitāyāṃ caranti prajñāpāramitāñ caiva nopalabhate,",
  "S06psp_5u:1485": "kaḥ punar vādo ye prajñāpāramitāyāṃ caranti. smṛtyupasthānāny eva nopalabhate,",
  "S06psp_5u:1486": "kaḥ punar vādo ye smṛtyupasthānāni bhāvayanti,",
  "S06psp_5u:1487": "samyakprahāṇarddhipādendriyabalabodhyaṅgamārgāṃś caiva nopalabhate,",
  "S06psp_5u:1488": "kaḥ punar vādo ye samyakprahāṇarddhipādendriyabalabodhyaṅgamārgāṃ bhāvayanti,",
  "S06psp_5u:1489": "adhyātmaśūnyatāṃ yāvad abhāvasvabhāvaśūnyatān nopalabhate,",
  "S06psp_5u:1490": "kaḥ punar vādo ye 'dhyātmaśūnyatāṃ yāvad abhāvasvabhāvaśūnyatāṃ bhāvayanti,",
  "S06psp_5u:1491": "āryasatyāny eva nopalabhate,",
  "S06psp_5u:1492": "kaḥ punar vādo ya āryasatyāni bhāvayanti,",
  "S06psp_5u:1493": "apramāṇadhyānārūpyasamāpattīr nopalabhate,",
  "S06psp_5u:1494": "kaḥ punar vādo ye 'pramāṇadhyānārūpyasamāpattīr bhāvayanti,",
  "S06psp_5u:1495": "śūnyatānimittāpraṇihitāny eva nopalabhate,",
  "S06psp_5u:1496": "kaḥ punar vādo ye śūnyatānimittāpraṇihitāni bhāvayanti,",
  "S06psp_5u:1497": "dhyānavimokṣasamādhibsamāpattidhāraṇīmukhāny eva nopalabhate,",
  "S06psp_5u:1498": "kaḥ punar vādo ye dhyānavimokṣasamādhisamāpattidhāraṇīmukhāni bhāvayanti,",
  "S06psp_5u:1499": "tathāgata balāny eva nopalabhate,",
  "S06psp_5u:1500": "kaḥ punar vādo ye balāni bhāvayanti vaiśāradyāny eva nopalabhate,",
  "S06psp_5u:1501": "kaḥ punar vādo ye vaiśāradyāny abhinirharanti,",
  "S06psp_5u:1502": "pratisaṃvida eva nopalabhate,",
  "S06psp_5u:1503": "kaḥ punar vādo ye pratisaṃvido 'bhinirharanti abhijñā eva nopalabhate,",
  "S06psp_5u:1504": "kaḥ punar vādo ye 'bhijñāṃ bhāvayanti,",
  "S06psp_5u:1505": "mahākaruṇām eva nopalabhate,",
  "S06psp_5u:1506": "kaḥ punar vādo ye mahākaruṇāvihāraṃ bhāvayanti,",
  "S06psp_5u:1507": "āveṇikān eva buddhadharmān nopalabhate,",
  "S06psp_5u:1508": "kaḥ punar vādo ye āveṇikāṃ buddhadharmān abhinirharanti,",
  "S06psp_5u:1509": "anuttarām eva samyaksaṃbodhin nopalabhate,",
  "S06psp_5u:1510": "kaḥ punar vādo ye 'nuttarāṃ samyaksaṃbodhim abhisaṃbudhyante, (PSP_5:68)",
  "S06psp_5u:1511": "sarvākārajñatam eva nopalabhate,",
  "S06psp_5u:1512": "kaḥ punar vādo ye sarvākārajñatām anuprāpnuvanti,",
  "S06psp_5u:1513": "tathāgatatvam eva nopalabhate,",
  "S06psp_5u:1514": "kaḥ punar vādo yas tathāgato bhavaty anutpādam eva nopalabhate,",
  "S06psp_5u:1515": "kaḥ punar vādo ye 'nutpādaṃ sākṣāt kurvanti,",
  "S06psp_5u:1516": "lakṣaṇāny eva nopalabhate,",
  "S06psp_5u:1517": "kaḥ punar vādo yeṣāṃ lakṣaṇāni kāye bhavanti,",
  "S06psp_5u:1518": "anuvyañjanāny eva nopalabhate,",
  "S06psp_5u:1519": "kaḥ punar vādo yeṣām anuvyañjanāni kāye bhavanti. tat kasya hetoḥ?",
  "S06psp_5u:1520": "sarvadharmaviviktavihārī kauśika subhūtiḥ,",
  "S06psp_5u:1521_0": "anupalambhavihārī śūnyatāvihāry ānimittavihāry apraṇihitavihārī kauśika ya eṣa subhūteḥ",
  "S06psp_5u:1521_1": "sthavirasya vihāraḥ sa bodhisattvasya mahāsattvasya prajñāpāramitāyāṃ carato vihārasya",
  "S06psp_5u:1521_2": "śatatamīm api kalān nopaiti sahasratamīm api śatasahasratamīm api kotītamīm api koṭīśatatamīm",
  "S06psp_5u:1521_3": "api koṭīsahasratamīm api koṭīśatasahasratamīm api saṃkhyām api kalām api gaṇanām",
  "S06psp_5u:1521_4": "apy upamām apy aupamyam apy upaniśām apy upaniṣadam api nopaiti. tat kasya hetoḥ?",
  "S06psp_5u:1522_0": "tathā hi tathāgatavihāraṃ sthāpayitvā bodhisattvasya mahāsattvasya prajñāpāramitāyāñ",
  "S06psp_5u:1522_1": "carato yo vihāraḥ sarvaśrāvakapratyekabuddhānāṃ ca ye vihārās teṣāṃ vihārāṇām ayaṃ",
  "S06psp_5u:1522_2": "bodhisattvasya mahāsattvasya prajñāpāramitāyāñ carato yo vihāraḥ so 'gra ākhyāyate,",
  "S06psp_5u:1523": "śreṣṭha ākhyāyate,",
  "S06psp_5u:1524": "jyeṣṭha ākhyāyate,",
  "S06psp_5u:1525": "vara ākhyāyate,",
  "S06psp_5u:1526": "pravara ākhyāyate,",
  "S06psp_5u:1527": "praṇīta ākhyāyate,",
  "S06psp_5u:1528": "uttama ākhyāyate,",
  "S06psp_5u:1529": "anuttama ākhyāyate,",
  "S06psp_5u:1530": "niruttama ākhyāyate. tasmāt tarhi kauśika bodhisattvena mahāsattvenāgratāṃ gantukāmenānena vihāreṇa vihartavyaṃ yad uta prajñāpāramitāvihāreṇa. tat kasya hetoḥ?",
  "S06psp_5u:1531": "atra hi kauśika prajñāpāramitāyāñ caran bodhisattvo mahāsattvaḥ śrāvakapratyekabuddhabhūmim atikrāmati,",
  "S06psp_5u:1532": "bodhisattvaniyāmam avakrāmati,",
  "S06psp_5u:1533": "buddhadharmān paripūrayati,",
  "S06psp_5u:1534": "sarvākārajñatām anuprāpsyati,",
  "S06psp_5u:1535": "sarvākārajñatām anuprāpya tathāgato 'rhan samyaksaṃbuddhaḥ sarvavāsanānusaṃdhikleśaprahāno bhaviṣyati.",
  "S06psp_5u:1536_0": "atha khalu tasyāṃ parṣadi devās trayastriṃśā māndāravāṇi puṣpāṇi gṛhītvā bhagavantam",
  "S06psp_5u:1536_1": "avakiranti smābhyavakiranti smābhiprakiranti sma. ṣaṣṭiñ ca bhikṣūṇāṃ śatam utsthāyāsanebhya",
  "S06psp_5u:1536_2": "ekāṃśañ cīvaraṃ prāvṛtya dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs",
  "S06psp_5u:1536_3": "tenāñjaliṃ praṇamayām āsuḥ,",
  "S06psp_5u:1537_0": "teṣāṃ ca bhikṣūṇām añjalayaḥ praṇāmitā buddhānubhāvena māndāravaiḥ puṣpaiḥ paripūrṇā",
  "S06psp_5u:1537_1": "abhūvaṃs te ca māndāravaiḥ puṣpais tathāgatam arhantaṃ samyaksaṃbuddham avakiranti",
  "S06psp_5u:1537_2": "smābhyavakiranti smābhiprakiranti (PSP_5:69)",
  "S06psp_5u:1538": "smāvakiranto 'bhyavakiranto 'bhiprakiranta evaṃ ca vācam udīrayanti sma:",
  "S06psp_5u:1539": "vayaṃ bhagavann etena kuśalamūlenaitenottamena vihāreṇa vihariṣyāmo yatra nāgatiḥ sarvaśrāvakapratyekabuddhānām iti.",
  "S06psp_5u:1540_0": "atha khalu bhagavāṃs tasyā velāyāṃ teṣāṃ bhikṣūṇām adhyāśayaṃ viditvā smitaṃ praduṣkaroti",
  "S06psp_5u:1540_1": "sma. dharmatā khalu punar eṣāṃ buddhānāṃ bhagavatāṃ yadā smitaṃ prāduṣkurvanti tadā",
  "S06psp_5u:1540_2": "khalv anekavarṇā nānāvarṇā arciṣo bhagavato mukhadvārān niścaranti sma,",
  "S06psp_5u:1541_0": "tadyathā nīlāḥ pītā lohitā avadātā māñjiṣṭhā rajatavarṇās trisāhasramahāsāhasraṃ",
  "S06psp_5u:1541_1": "lokadhātum avabhāsya punar evāgatya buddhān bhagavatas triḥ pradakṣiṇīkṛtya bhagavato",
  "S06psp_5u:1541_2": "mūrdhany antarhitāḥ.",
  "S06psp_5u:1542_0": "atha khalv āyuṣmān ānanda utthāyāsanād ekāṃśaṃ cīvaraṃ prāvṛtya dakṣiṇaṃ jānumaṇḍalaṃ",
  "S06psp_5u:1542_1": "pṛthivyāṃ pratiṣṭhāpya yena bhagavāṃs tenāñjaliṃ praṇamya bhagavantam etad avocat: ko bhagavan hetuḥ?",
  "S06psp_5u:1543": "kaḥ pratyayaḥ?",
  "S06psp_5u:1544": "smitasya prāduṣkaraṇāya nāhetukan nāpratyayan tathāgatā arhantaḥ samyaksaṃbuddhāḥ smitaṃ prāduṣkurvanti.",
  "S06psp_5u:1545": "evam ukte bhagavān āyuṣmantaṃ ānanadam etad avocat:",
  "S06psp_5u:1546": "imāny ānanda ṣaṣṭir bhikṣuśatāny anāgate 'dhvani tārakopame kalpe 'nuttarāṃ samyaksaṃbodhim abhisaṃbhotsyante,",
  "S06psp_5u:1547": "avakīrṇakusumanāmānas tathāgatā arhantaḥ samyaksaṃbuddhā bhaviṣyanti,",
  "S06psp_5u:1548": "teṣāṃ khalu punar ānandāvakīrṇakusumanāmnāṃ tathāgatānām arhatāṃ samyaksaṃbuddhānāṃ samasamo bhikṣusaṃgho bhaviṣyati,",
  "S06psp_5u:1549": "samasamaṃ buddhakṣetraṃ bhaviṣyati,",
  "S06psp_5u:1550": "samasamam āyuḥpramāṇaṃ bhaviṣyati,",
  "S06psp_5u:1551_0": "viṃśativarṣasahasraṃ yato yato 'bhiniṣkramiṣyanti abhiniṣkramya pravrajiṣyanti pravrajitvā",
  "S06psp_5u:1551_1": "yatra yatra vihariṣyanti tatra tatra pañcavarṇikānāṃ kusumānāṃ kusumavarṣāṇi pravarṣiṣyanti.",
  "S06psp_5u:1551_2": "tasmāt tarhy ānanda uttamena vihāreṇa vihartukāmena bodhisattvena mahāsattvena prajñāpāramitāyāṃ",
  "S06psp_5u:1551_3": "caritavyaṃ tathāgatavihāreṇa vihartukāmena bodhisattvena mahāsattvena prajñāpāramitāyāṃ caritavyam.",
  "S06psp_5u:1552": "ity anyeṣāṃ mahābodhau saṃdarśanāprathamaṃ kāraṇaro",
  "S06psp_5u:1553_0": "yo hi kaścit kulaputro vā kuladuhitā vā iha gambhīrāyāṃ prajñāpāramitāyāṃ cariṣyati",
  "S06psp_5u:1553_1": "niṣṭhā tenānanda kulaputreṇa vā kuladuhitrā vā evaṃ gantavyā manuṣyebhyo vāhaṃ cyutvehopapannas",
  "S06psp_5u:1553_2": "tuṣitād vā devanikāyā cyutvehopapanna iti,",
  "S06psp_5u:1554": "manuṣyeṣv iyaṃ gambhīrā prajñāpāramitā vistareṇa (PSP_5:70)",
  "S06psp_5u:1555": "śrutā bhaviṣyati,",
  "S06psp_5u:1556": "tuṣiteṣu deveṣv iyaṃ gambhīrā prajñāpāramitā vistareṇa śrutā bhaviṣyati,",
  "S06psp_5u:1557": "tathāgatavyavalokayitās te ānanda bodhisattvā mahāsattvā bhaviṣyanti ya iha gambhīrāyāṃ prajñāpāramitāyāṃ cariṣyanti.",
  "S06psp_5u:1558": "yaḥ kaścid ānandan kulaputro vā kuladuhitā vā imāṃ gambhīrāṃ prajñāpāramitāṃ śroṣyaty udgrahīṣyati dhārayiṣyati vācayiṣyati paryavāpsyati yoniśaś ca manasikariṣyati,",
  "S06psp_5u:1559_0": "bodhisattvayānikānāṃ vā pudgalānām imāṃ gambhīrāṃ prajñāpāramitām upadekṣyaty anuśāsiṣyati",
  "S06psp_5u:1559_1": "niṣṭhā tenānanda kulaputreṇa vā kuladuhitrā vānugantavyā saṃmukhaṃ mayā teṣāṃ tathāgatānām",
  "S06psp_5u:1559_2": "arhatāṃ samyaksaṃbuddhānām antikād iyaṃ gambhīrā prajñāpāramitā śrutābhūt,",
  "S06psp_5u:1560": "udgrahītā ca dhāritā ca vācitā ca paryavāptā cābhūt,",
  "S06psp_5u:1561": "teṣu ca tathāgateṣv arhatsu samyaksaṃbuddheṣu kuśalamūlam avaropitam abhūt,",
  "S06psp_5u:1562": "na śrāvakāṇām antike kuśalamūlam avaropitaṃ nāpi śrāvakāṇām antikād iyaṃ gambhīrā prajñāpāramitā śrutveti.",
  "S06psp_5u:1563": "yaḥ kaścid ānanda kulaputro vā kuladuhitā vā imāṃ gambhīrāṃ prajñāpāramitām udgrahīṣyati dhārayiṣyati vācayiṣyati paryavāpsyati,",
  "S06psp_5u:1564": "arthataś ca dharmataś ca vinayataś cānugamiṣyati niṣṭhānanda tena kulaputreṇa vā kuladuhitrā vānugantavyā saṃmukhībhūto 'haṃ tathāgatānām arhatāṃ samyaksaṃbuddhānām iti,",
  "S06psp_5u:1565": "yaḥ kaścid ānanda kulaputro vā kuladuhitā vā imāṃ gambhīrāṃ prajñāpāramitāṃ bhāṣyamāṇāṃ śrutvā na pratikrokṣyati na prativahiṣyati prasādaṃ pratilapsyate,",
  "S06psp_5u:1566": "pūrvajinakṛtādhikāraḥ sa ānanda kulaputro vā kuladuhitā vā veditavyaḥ,",
  "S06psp_5u:1567": "avaropitakuśalamūlaḥ,",
  "S06psp_5u:1568": "kalyāṇamitraparigṛhītaḥ,",
  "S06psp_5u:1569_0": "kiṃ cāpy ānanda yena kulaputreṇa vā kuladuhitrā vā tathāgatasyārhataḥ samyaksaṃbuddhasyāntike",
  "S06psp_5u:1569_1": "kuśalamūlam avaropitaṃ sa na tad visaṃvādayiṣyati śrāvakatvāya vā pratyekabuddhatvāya",
  "S06psp_5u:1569_2": "vā. api tu khalu punar ānanda supratisaṃviditena bodhisattvena mahāsattvena bhavitavyaṃ,",
  "S06psp_5u:1570": "dānapāramitāyāṃ caratā śīlapāramitāyāṃ caratā kṣāntipāramitāyāṃ caratā vīryapāramitāyāṃ caratā dhyānapāramitāyāṃ caratā prajñāpāramitāyāṃ caratā,",
  "S06psp_5u:1571_0": "sarvaśūnyatāsu saptatriṃśadbodhipakṣyeṣu dharmeṣv āryasatyeṣv apramāṇadhyānārūpyasamāpattiṣu",
  "S06psp_5u:1571_1": "sarvavimokṣasamādhisamāpattidhāraṇīmukheṣv abhijñāsu daśabalavaiśāradyapratisaṃvitsv",
  "S06psp_5u:1571_2": "āveṇikabuddhadharmeṣu caratā,",
  "S06psp_5u:1572": "sarvākārajñatāyāṃ caratā. supratisaṃvidito hy (PSP_5:71)",
  "S06psp_5u:1573_0": "ānanda bodhisattvo mahāsattvo dānapāramitāyāñ caran śīlapāramitāyāṃ caran kṣāntipāramitāyāṃ",
  "S06psp_5u:1573_1": "caran vīryapāramitāyāṃ caran dhyānapāramitāyāṃ caran prajñāpāramitāyāṃ caran na śrāvakatvāya",
  "S06psp_5u:1573_2": "vā na pratyekabuddhatvāya vā sthāsyati. tasmāt tarhy ānandānuparīndāmi ta imāṃ gambhīrāṃ prajñāpāramitāṃ,",
  "S06psp_5u:1574_0": "sacet punas tvaṃ ānanda yo mayā dharmo deśitaḥ sthāpitvā prajñāpāramitāṃ sarvāntāṃ",
  "S06psp_5u:1574_1": "dharmadeśanām udgṛhya paryavāpya punar eva nāśayeḥ punar evotsṛjer na me tvam ānanda",
  "S06psp_5u:1574_2": "tāvatā aparāddhaḥ syāḥ,",
  "S06psp_5u:1575": "sacet tvam ānandemāṃ gambhīrāṃ prajñāpāramitām udgṛhya paryavāpya ekapadam api nāśayer utsṛjes tāvatā me tvaṃ ānandāparāddhaḥ syāḥ,",
  "S06psp_5u:1576_0": "sacet tvaṃ ānandemāṃ gambhīrāṃ prajñāpāramitām udgṛhya paryavāpya dve padam api punar",
  "S06psp_5u:1576_1": "eva nāśayeḥ punar evotsṛjes tāvatā me tvaṃ ānandāparāddhaḥ syāḥ. tasmāt tarhy ānandānuparīndāmi",
  "S06psp_5u:1576_2": "te tathemāṃ gambhīrāṃ prajñāpāramitāṃ paṭheyam udgrahītavyā dhārayitavyā vācayitavyā",
  "S06psp_5u:1576_3": "paryavāptavyā pravartayitavyā yoniśaś ca manasikartavyā bhavet,",
  "S06psp_5u:1577": "tvayā ca suvyaktena suparigṛhītenākṣarapadavyañjanena suniruktā ca suparigṛhītā ca kartavyā.",
  "S06psp_5u:1578_0": "yaḥ kaścid ānanda kulaputro vā kuladuhitā vā imāṃ gambhīrāṃ prajñāpāramitām udgṛhīṣyati",
  "S06psp_5u:1578_1": "dhārayiṣyati vācayiṣyati paryavāpsyati pravartayiṣyati yoniśaś ca manasikariṣyati",
  "S06psp_5u:1578_2": "tena kulaputreṇa vā kuladuhitrā vātītānāgatapratyutpannānāṃ buddhānāṃ bhagavatāṃ",
  "S06psp_5u:1578_3": "bodhir anuparigṛhītā bhaviṣyati,",
  "S06psp_5u:1579_0": "yo hy ānanda tarhi māṃ saṃmukhībhūtaḥ kulaputro vā kuladuhitā vā satkuryād gurukuryāt",
  "S06psp_5u:1579_1": "mānayet pūjayet puṣpadhūpagandhamālyavilepanacūrṇacīvaracchatradhvajapatākābhis teneyaṃ",
  "S06psp_5u:1579_2": "gambhīrā prajñāpāramitā udgṛhītavyā dhārayitavyā vācayitavyā paryavāptavyā pravartayitavyā",
  "S06psp_5u:1579_3": "yoniśaś ca manasikartavyā satkartavyā gurukartavyā mānayitavyā pūjayitavyā puṣpadhūpagandhamālyavilepanacūrṇacīvaracchatradhvajapatākābhiḥ",
  "S06psp_5u:1579_4": "prajñāpāramitāṃ satkurvan tu gurukurvan mānayan pūjayan tena pūjito bhavāmi,",
  "S06psp_5u:1580": "atītānāgatapratyutpannāś ca buddhā bhagavantaḥ pūjitā bhavanti.",
  "S06psp_5u:1581": "yaḥ kaścid ānanda kulaputro vā kuladuhitā vā,",
  "S06psp_5u:1582": "imāṃ gambhīrāṃ prajñāpāramitāṃ bhāṣyamāṇāṃ śrutvā gauravaṃ ca prema ca prasādaṃ (PSP_5:72)",
  "S06psp_5u:1583_0": "cotpādayiṣyati atītānāgatapratyutpannanāṃ buddhānāṃ bhagavatām antike tena gauravañ",
  "S06psp_5u:1583_1": "ca prema ca prasādaś cotpādito bhaviṣyati yathā te 'ham ānanda priyaś ca manaāpaś",
  "S06psp_5u:1583_2": "cāparityaktaś ca tatheyaṃ gambhīrā prajñāpāramitā priyā manaāpāparityaktā bhavatu",
  "S06psp_5u:1583_3": "yathā ekapadam api ta ito gambhīrāyā prajñāpāramitāyā na nāśayitavyaṃ,",
  "S06psp_5u:1584": "bahv api te 'ham ānanda bhāṣe prajñāpāramitāyā parīndanām ārabhya saṃkṣiptenānanda yādṛśas te 'haṃ śāstā tādṛśī te prajñāpāramitā śāstā,",
  "S06psp_5u:1585": "tasmāt tarhy ānanda prajñāpāramitā yā apramāṇāni parīndanāni,",
  "S06psp_5u:1586": "ahaṃ ca te ānandemāṃ gambhīrāṃ prajñāpāramitām anuparīndāmi,",
  "S06psp_5u:1587_0": "tasmāt tarhy ānanda sadevamānuṣāsurasya lokasyārocayāmi yasyāparityakto buddho 'parityakto",
  "S06psp_5u:1587_1": "dharmo 'parityaktaḥ saṃgho 'parityaktā atītānāgatapratyutpannā buddhā bhagavanto",
  "S06psp_5u:1587_2": "'parityaktānuttarā samyaksaṃbodhis tasyeyaṃ gambhīrā prajñāpāramitāparityaktā bhavatu,",
  "S06psp_5u:1588": "iyam asmākam anuśāsanī.",
  "S06psp_5u:1589": "yaḥ kaścid ānanda kulaputro vā kuladuhitā vā imāṃ gambhīrāṃ prajñāpāramitām udgṛhīṣyati dhārayiṣyati vācayiṣyati paryavāpsyati pravartayiṣyati yoniśaś ca manasikariṣyati,",
  "S06psp_5u:1590": "pareṣāñ cemāṃ gambhīrāṃ prajñāpāramitām anekaparyāyeṇa vistareṇākhyāsyati deśayiṣyati prajñāpayiṣyati prasthāpayiṣyati vivariṣyati vibhajiṣyaty uttānīkariṣyati saṃprakāśayiṣyati,",
  "S06psp_5u:1591": "sa khalu punar ānanda kulaputro vā kuladuhitā vā kṣipram anuttarāṃ samyaksaṃbodhim abhisaṃbhotsyate,",
  "S06psp_5u:1592": "abhyāsannaś ca bhaviṣyati sarvākārajñatāyāḥ. tat kasya hetoḥ?",
  "S06psp_5u:1593_0": "prajñāpāramitā nirjātā hy ānanda buddhānāṃ bhagavatām anuttarā samyaksaṃbodhiḥ. ye",
  "S06psp_5u:1593_1": "'pi te ānandābhūvann atīte 'dhvani tathāgatā arhantaḥ samyaksaṃbuddhās teṣām apy",
  "S06psp_5u:1593_2": "ānanda buddhānāṃ bhagavatāṃ prajñāpāramitā nirjātaivānuttarā samyaksaṃbodhiḥ. ye",
  "S06psp_5u:1593_3": "'pi te bhaviṣyanty anāgate 'dhvani tathāgatā arhantaḥ samyaksaṃbuddhās teṣām apy",
  "S06psp_5u:1593_4": "ānanda buddhānāṃ bhagavatāṃ prajñāpāramitā nirjātaivānuttarā samyaksaṃbodhiḥ. ye",
  "S06psp_5u:1593_5": "'pi te ānandaitarhi pūrvasyān diśi dakṣiṇasyāṃ paścimāyām uttarasyām adha ūrdhvaṃ",
  "S06psp_5u:1593_6": "vidikṣu daśadiglokadhātuṣu tathāgatā arhantaḥ samyaksaṃbuddhās tiṣṭhanti dhriyante",
  "S06psp_5u:1593_7": "yāpayanti dharmañ ca deśayanti,",
  "S06psp_5u:1594": "teṣām apy ānanda buddhānāṃ bhagavatāṃ prajñāpāramitā nirjātaivānuttarā samyaksaṃbodhiḥ. tasmāt tarhy ānanda (PSP_5:73)",
  "S06psp_5u:1595": "bodhisattvena mahāsattvenānuttarāṃ samyaksaṃbodhim abhisaṃbodhukāmena iha prajñāpāramitāyāṃ śikṣitavyam. tat kasya hetoḥ?",
  "S06psp_5u:1596": "eṣā hy ānanda bodhisattvānāṃ mahāsattvānāṃ mātājanayitrī yad uta prajñāpāramitā,",
  "S06psp_5u:1597_0": "ye kecid ānanda bodhisattvā mahāsattvāḥ prajñāpāramitāyāṃ śikṣiṣyante sarve te niryāsyanty",
  "S06psp_5u:1597_1": "anuttarāyāṃ samyaksaṃbodhau. tasmāt tarhy ānandemāṃ prajñāpāramitāṃ bhūyasyā mātrayānuparīndāmi. tat kasya hetoḥ?",
  "S06psp_5u:1598": "eṣā hy ānanda tathāgatānām arhatāṃ samyaksaṃbuddhānāṃ dharmakośaḥ,",
  "S06psp_5u:1599_0": "akṣayo hy eṣa kośo yad uta prajñāpāramitākośaḥ. ye 'pi te ānanda pūrvasyāṃ diśi dakṣiṇasyāṃ",
  "S06psp_5u:1599_1": "paścimāyām uttarasyām adha ūrdhvaṃ vidikṣu daśadiglokadhātuṣu tathāgatā arhantaḥ",
  "S06psp_5u:1599_2": "samyaksaṃbuddhās tiṣṭhanti dhriyante yāpayanti dharmañ ca deśayanti te 'py ānanda",
  "S06psp_5u:1599_3": "buddhā bhagavanta ita eva prajñāpāramitākośād deśayanti. ye 'pi te ānandātīte 'dhvani",
  "S06psp_5u:1599_4": "tathāgatā arhantaḥ samyaksaṃbuddhā abhūvaṃs te 'py asyām eva prajñāpāramitāyāṃ śikṣitvānuttarāṃ",
  "S06psp_5u:1599_5": "samyaksaṃbodhim abhisaṃbuddhā dharman deśitavantaḥ. ye 'pi te ānanda bhaviṣyanty",
  "S06psp_5u:1599_6": "anāgate 'dhvani tathāgatā arhantaḥ samyaksaṃbuddhās te 'py asyām eva prajñāpāramitāyāṃ",
  "S06psp_5u:1599_7": "śikṣitvānuttarāṃ samyaksaṃbodhim abhisaṃbhotsyante dharmañ ca deśayiṣyanti. ye 'pi",
  "S06psp_5u:1599_8": "te ānandātītānāgatapratyutpannānāṃ buddhānāṃ bhagavatāṃ śrāvakāḥ sarve te ihaiva",
  "S06psp_5u:1599_9": "prajñāpāramitāyāṃ śikṣitvā parinirvṛtāś ca parinirvānti ca parinirvāsyanti ca. iti",
  "S06psp_5u:1599_10": "mahābodhihetoḥ prajñāpāramitāparīndanādvitīyaṃ kāraṇam",
  "S06psp_5u:1600_0": "sacet tvam ānanda śrāvakayānikānāṃ pudgalānāṃ śrāvakabhūmim ārabhya dharman deśayes",
  "S06psp_5u:1600_1": "tayā ca dharmadeśanayā ye trisāhasramahāsāhasre lokadhātau sattvās te sarve 'rhattvaṃ",
  "S06psp_5u:1600_2": "sākṣātkuryur adyāpi tvayā mama śrāvakeṇa śrāvakakṛtyan na kṛtaṃ syāt. sacet me tvam",
  "S06psp_5u:1600_3": "ānanda bodhisattvasya mahāsattvasya ekam api prajñāpāramitā pratisaṃyuktaṃ padaṃ deśayeḥ prakāśayer,",
  "S06psp_5u:1601": "evam ahaṃ tvayā śrāvakenābhirādhito bhaveyaṃ,",
  "S06psp_5u:1602": "śrāvakeṇa śrāvakakṛtyaṃ kṛtaṃ syāt,",
  "S06psp_5u:1603_0": "tayā ca pūrvikayā dharmadeśanayā ye trisāhasramahāsāhasre lokadhātau sattvās te sarve",
  "S06psp_5u:1603_1": "'pūrvācaramaṃ mānuṣyakam ātmabhāvaṃ pratilabheran mānuṣyakam ātmabhāvaṃ pratilabhyārhattvaṃ",
  "S06psp_5u:1603_2": "sākṣātkuryus teṣāñ cārhatāṃ yad dānamayaṃ puṇyakriyāvastu śīlamayaṃ puṇyakriyāvastu",
  "S06psp_5u:1603_3": "bhāvanāmayaṃ puṇyakriyāvastu.",
  "S06psp_5u:1604": "(PSP_5:74) tat kiṃ manyase? tvam ānandāpi nu tat puṇyakriyāvastu bahu.",
  "S06psp_5u:1605": "ānanda āha: bahu bhagavan bahu sugata.",
  "S06psp_5u:1606": "bhagavān āha: ataḥ sa ānanda bahutaraṃ puṇyaṃ prasavet,",
  "S06psp_5u:1607": "yaḥ śrāvakayānikaḥ pudgalo bodhisattvasya mahāsattvasya prajñāpāramitāpratisaṃyuktan dharman deśayed antaśa ekadivasam api,",
  "S06psp_5u:1608": "tiṣṭhatv ānanda ekadivasaṃ saced yāvad ardhadivasam api,",
  "S06psp_5u:1609": "tiṣṭhatv ardhadivasaṃ yāvat purobhaktam api,",
  "S06psp_5u:1610": "tiṣṭhatv ānanda purobhaktaṃ saced yāvan nālikāntaraṃ,",
  "S06psp_5u:1611": "saced yāvat kṣaṇaṃ vā yāval lavaṃ vā,",
  "S06psp_5u:1612": "tiṣṭhatv ānanda lavam antaśo nimeṣamātram api,",
  "S06psp_5u:1613": "ayaṃ ānanda tato bahutaraṃ puṇyaṃ prasavet. yaḥ śrāvakayānikaḥ pudgalo bodhisattvasya mahāsattvasya prajñāpāramitāpratisaṃyuktan dharman deśayet,",
  "S06psp_5u:1614_0": "sa sarvaśrāvakayānikānāṃ sarvapratyekabuddhayānikānāṃ pudgalānāṃ kuśalamūlam abhibhavati.",
  "S06psp_5u:1614_1": "saced ānanda bodhisattvo mahāsattvo bodhisattvayānikānāṃ pudgalānāṃ prajñāpāramitāpratisaṃyuktaṃ",
  "S06psp_5u:1614_2": "dharman deśayed antaśa ekadivasam apy ardhadivasam api purobhaktam api nālikāntaraṃ",
  "S06psp_5u:1614_3": "vā kṣaṇaṃ vā lavaṃ vā nimeṣamātram api,",
  "S06psp_5u:1615": "ayam ānanda bodhisattvo mahāsattvaḥ sarvaśrāvakapratyekabuddhayānikānāṃ kulaputrāṇāṃ kuladuhitṛṇāṃ kuśalamūlam abhibhavati. tat kasya hetoḥ?",
  "S06psp_5u:1616_0": "tathā hi sa ātmanā cānuttarāṃ samyaksaṃbodhim abhisaṃboddhukāmaḥ parāṃś cānuttarāyai",
  "S06psp_5u:1616_1": "samyaksaṃbodhaye saṃpraharṣayati samuttejayati samādāpayati niveśayati pratiṣṭhāpayati.",
  "S06psp_5u:1616_2": "evaṃ ānanda bodhisattvo mahāsattvaḥ ṣaṭsu pāramitāsu carañ caturṣu smṛtyupasthāneṣu",
  "S06psp_5u:1616_3": "caran samyakprahāṇarddhipādendriyabalabodhyaṅgeṣu carann adhyātmaśūnyatāyāṃ caran",
  "S06psp_5u:1616_4": "bahirdhāśūnyatāyāṃ caran yāvad abhāvasvabhāvaśūnyatāyāṃ carann apramāṇadhyānārūpyasamāpattiṣu",
  "S06psp_5u:1616_5": "carann āryasatyeṣu caran sarvavimokṣasamādhisamāpattidhāraṇīmukheṣu caran śūnyatānimittāpraṇihiteṣu",
  "S06psp_5u:1616_6": "carann abhijñādaśabalavaiśāradyapratisaṃvidāveṇikabuddhadharmeṣu caran sarvākārajñatāyāṃ",
  "S06psp_5u:1616_7": "caran kuśalamūlair vivardhamāno 'sthānam anavakāśo yad anuttarāyāḥ samyaksaṃbodheḥ",
  "S06psp_5u:1616_8": "parihāsyate nedaṃ sthānaṃ vidyate. asyāṃ khalu punaḥ prajñāpāramitāyāṃ bhāṣyamāṇāyāṃ",
  "S06psp_5u:1616_9": "catasraḥ pariṣado devamanuṣyayaksagandharvāsuragaruḍakiṃnaramahoragāś ca saṃnipatitāḥ saṃniṣanṇā abhūvan.",
  "S06psp_5u:1617": "(PSP_5:75)",
  "S06psp_5u:1618_0": "atha khalu bhagavāṃś catasṛṇāṃ parṣadāṃ puratas tathārūpam ṛddhyabhisaṃskāram abhisaṃskṛtavān",
  "S06psp_5u:1618_1": "yathārūpeṇarddhyabhisaṃskāreṇābhi saṃskṛtenākṣobhyaṃ tathāgatam arhantaṃ samyaksaṃbuddhaṃ paśyanti sma,",
  "S06psp_5u:1619_0": "bhikṣusaṃghaparivṛtaṃ bodhisattvagaṇapuraskṛtaṃ dharmaṃ deśayantaṃ sāgaropamāyāṃ",
  "S06psp_5u:1619_1": "parṣady akṣobhyāyāṃ sarvair arhadbhiḥ kṣīṇāsravair niḥkleśair vaśībhūtaiḥ suvimuktacittaiḥ",
  "S06psp_5u:1619_2": "suvimuktaprajñair ājāneyair mahānāgaiḥ kṛtakṛtyaiḥ kṛtakaraṇīyair apahṛtabhārair",
  "S06psp_5u:1619_3": "anuprāptasvakārthaiḥ parikṣīṇabhavasaṃyojanaiḥ samyagājñāsuvimuktacittaiḥ sarvacetovaśiparamapāramiprāptair",
  "S06psp_5u:1619_4": "bodhisattvayānikaiś ca pudgalaiḥ.",
  "S06psp_5u:1620": "atha khalu bhagavān punar eva tam ṛddhyabhisaṃskāraṃ pratisaṃharati sma,",
  "S06psp_5u:1621_0": "yenarddhyabhisaṃskāreṇa pratisaṃhṛtena tāś catasraḥ pariṣado na bhūyaḥ paśyanti sma.",
  "S06psp_5u:1621_1": "tam aksobhyaṃ tathāgatam arhantāṃ samyaksaṃbuddhaṃ śrāvakayānikā vā pratyekabuddhayānikā",
  "S06psp_5u:1621_2": "vā bodhisattvayānikā vā pudgalās tañ ca buddhakṣetram akṣobhyasya tathāgatasyārhataḥ",
  "S06psp_5u:1621_3": "samyaksaṃbuddhasya na bhūyaḥ paśyanti sma. sa buddhapramukho bhikṣusaṃgho na bhūyaś",
  "S06psp_5u:1621_4": "cakṣurindriyasyāvabhāsam āgacchati. tat kasya hetoḥ?",
  "S06psp_5u:1622": "pratisaṃhṛto hi bhagavatā tathāgatena sa ṛddhyabhisaṃskāras tena bhūyo na paśyati sma.",
  "S06psp_5u:1623": "atha khalu bhagavān āyuṣmantaṃ ānandam āmantrayate sma:",
  "S06psp_5u:1624": "evaṃ hy ānanda sarvadharmāś cakṣuṣo nābhāsam āgacchanti,",
  "S06psp_5u:1625": "na dharmo dharmasyābhāsam āgacchati,",
  "S06psp_5u:1626": "na dharmo dharmaṃ paśyati,",
  "S06psp_5u:1627_0": "na dharmo dharmaṃ jānāti. yathā punar eva so 'ksobhyas tathāgato 'rhan samyaksaṃbuddhas",
  "S06psp_5u:1627_1": "te ca śrāvakās te ca bodhisattvayānikāḥ kulaputrās tac ca buddhakṣetraṃ cakṣuṣo nābhāsam āgacchanti,",
  "S06psp_5u:1628": "evaṃ hy ānanda sarvadharmāś cakṣuṣo nābhāsam āgacchanti,",
  "S06psp_5u:1629": "na dharmo dharmasyābhāsam āgacchati,",
  "S06psp_5u:1630": "na dharmo dharmaṃ paśyati,",
  "S06psp_5u:1631": "na dharmo dharmaṃ jānāti. sarvadharmā hy ānandājānakā apaśyakā akriyāsamarthāḥ. tat kasya hetoḥ?",
  "S06psp_5u:1632": "nirīhakā agrāhyā ānanda sarvadharmā agrāhyā nirīhakatayā,",
  "S06psp_5u:1633": "acintyāḥ sarvadharmā māyāpuruṣopamā,",
  "S06psp_5u:1634": "avedakā hy ānanda sarvadharmā asāratām upādāya. evañ carann ānanda bodhisattvo mahāsattvaś carati prajñāpāramitāyān na kaṃcid dharmam abhiniviśate,",
  "S06psp_5u:1635": "evaṃ śikṣamāṇa ānanda bodhisattvo mahāsattvaś carati prajñāpāramitāyān na kaṃcid dharmam abhiniviśate, evaṃ (PSP_5:76)",
  "S06psp_5u:1636_0": "śikṣamāṇa ānanda bodhisattvo mahāsattvaḥ śikṣate prajñāpāramitayāṃ sarvapāramitānuprāptukāmena",
  "S06psp_5u:1636_1": "bodhisattvena mahāsattvena prajñāpāramitāyāṃ śikṣitavyam. eṣā hi śikṣā yāgrākhyāyate",
  "S06psp_5u:1636_2": "jyeṣṭhākhyāyate śreṣṭhākhyāyate varākhyāyate pravarākhyāyate praṇītākhyāyate uttamākhyāyate",
  "S06psp_5u:1636_3": "'nuttamākhyāyate niruttamākhyāyate,",
  "S06psp_5u:1637": "sarvalokahitā sarvalokasukhā anāthānāṃ nāthakarī buddhānujñātā buddhapraśastā,",
  "S06psp_5u:1638_0": "yatra sthitvā tathāgatā arhantaḥ samyaksaṃbuddhā imaṃ trisāhasramahāsāhasralokadhātuṃ",
  "S06psp_5u:1638_1": "dakṣiṇena pāṇinotkṣipya punar eva nikṣipeyur na ca teṣām evaṃ bhavati utkṣipto vāyaṃ",
  "S06psp_5u:1638_2": "trisāhasramahāsāhasralokadhātuḥ nikṣipto veti. tat kasya hetoḥ?",
  "S06psp_5u:1639_0": "iyaṃ sānanda prajñāpāramitāśikṣā yatra śikṣitvā buddhānāṃ bhagavatām atītānāgatapratyutpanneṣu",
  "S06psp_5u:1639_1": "dharmeṣu asaṅgajñānadarśanam utpannaṃ yāvatya ānanda śikṣāḥ sarvāsām ānanda śikṣānām",
  "S06psp_5u:1639_2": "iyaṃ prajñāpāramitāśikṣāgrākhyāyate jyeṣṭhākhyāyate śreṣṭhākhyāyate varākhyāyate",
  "S06psp_5u:1639_3": "pravarākhyāyate praṇītākhyāyate uttamākhyāyate 'nuttamākhyāyate niruttamākhyāyate,",
  "S06psp_5u:1640": "ākāśasya ānanda pramāṇaṃ vā paryantaṃ vā udgṛhītavyaṃ manyeta yaḥ prajñāpāramitāyāḥ pramāṇaṃ vā paryantaṃ vā grahītavyaṃ manyeta. tat kasya hetoḥ?",
  "S06psp_5u:1641": "apramāṇā hy ānanda prajñāpāramitā,",
  "S06psp_5u:1642": "na mayānanda prajñāpāramitāyāḥ pramāṇam ākhyātaṃ,",
  "S06psp_5u:1643": "nāmakāyapadakāyavyañjanakāyā hy ānanda pramāṇabaddhā,",
  "S06psp_5u:1644": "na prajñāpāramitā pramāṇabaddhā. iti mahābodhiprāptaye puṇyabāhulyalakṣaṇaṃ tṛtīyaṃ kāraṇam ity uktāni kāraṇāni",
  "S06psp_5u:1645": "evam ukte āyuṣmān ānando bhagavantam etad avocat:",
  "S06psp_5u:1646": "kena kāraṇena bhagavan prajñāpāramitāpramāṇabaddhā?",
  "S06psp_5u:1647": "bhagavān āha:",
  "S06psp_5u:1648": "akṣayatvād ānanda prajñāpāramitāpramāṇabaddhā viviktād ānanda prajñāpāramitā pramāṇabaddhā,",
  "S06psp_5u:1649": "ye 'pi te ānandābhūvann atīte 'dhvani tathāgatā arhantaḥ samyaksaṃbuddhās te 'pi buddhā bhagavanta ita eva prajñāpāramitātaḥ prabhāvitā na ca prajñāpāramitā kṣīṇā kṣīyate kṣeṣyate,",
  "S06psp_5u:1650_0": "ye 'pi te ānanda bhaviṣyanty anāgate 'dhvani tathāgatā arhantaḥ samyaksaṃbuddhās",
  "S06psp_5u:1650_1": "te 'pi buddhā bhagavanta ita eva prajñāpāramitātaḥ prabhāviṣyante na ca prajñāpāramitā",
  "S06psp_5u:1650_2": "kṣīṇā kṣīyate kṣeṣyate,",
  "S06psp_5u:1651": "ye 'pi te ānanda etarhi daśadiśi loke tathāgatā arhantaḥ (PSP_5:77)",
  "S06psp_5u:1652_0": "samyaksaṃbuddhās tiṣṭhanti dhriyante yāpayanti dharman deśayanti te 'pi buddhā bhagavanta",
  "S06psp_5u:1652_1": "ita eva prajñāpāramitātaḥ prabhāvyante na ca prajñāpāramitā kṣīṇā kṣīyate kṣeṣyate. tat kasya hetoḥ?",
  "S06psp_5u:1653": "ākāśaṃ sa ānanda kṣayituṃ manyeta yaḥ prajñāpāramitāyāḥ kṣayaṃ manyeta na ca prajñāpāramitā kṣīṇā kṣīyate kṣeṣyate,",
  "S06psp_5u:1654": "na dhyānapāramitā kṣīyate na vīryapāramitā kṣīyate na kṣāntipāramitā kṣīyate na śīlapāramitā kṣīyate na dānapāramitā kṣīṇā kṣīyate kṣaṣyate,",
  "S06psp_5u:1655": "adhyātmaśūnyatā bahirdhāśūnyatā adhyātmabahirdhāśūnyatā yāvad abhāvasvabhāvaśūnyatā na kṣīṇā na kṣīyate na kṣeṣyate,",
  "S06psp_5u:1656": "smṛtyupasthānasamyakprahāṇarddhipādendriyabalabodhyaṅgamārgā na kṣīṇā na kṣīyante na kṣeṣyante,",
  "S06psp_5u:1657": "āryasatyāpramāṇadhyānārūpyasamāpattayo na kṣīṇā na kṣīyante na kṣeṣyante,",
  "S06psp_5u:1658": "śūnyatānimittāpraṇihitābhijñā na kṣīṇā na kṣīyante na kṣeṣyante,",
  "S06psp_5u:1659_0": "sarvavimokṣasamādhisamāpattidhāraṇīmukhāni na kṣīṇā na kṣīyante na kṣeṣyante daśatathāgatabalāni",
  "S06psp_5u:1659_1": "catvāri vaiśāradyāni catasraḥ pratisaṃvido 'ṣṭādaśāveṇikābuddhadharmā na kṣīṇā na",
  "S06psp_5u:1659_2": "kṣīyante na kṣeṣyante,",
  "S06psp_5u:1660": "sarvākārajñatā na kṣīṇā na kṣīyate na kṣeṣyate. na hi teṣāṃ dharmāṇām utpādo 'sti yeṣām utpādo nāsti,",
  "S06psp_5u:1661": "kutas teṣāṃ kṣayaḥ prajñāsyate?",
  "S06psp_5u:1662": "ity uktā kṣayānutpādajñānātmikā mahābodhiḥ",
  "S06psp_5u:1663": "atha khalu bhagavāñ jihvendriyaṃ nirṇāmya sarvāvantaṃ mukhamaṇḍalaṃ jihvendriyeṇācchādayitvāyuṣmantaṃ ānandam etad avocat: tat kiṃ manyase?",
  "S06psp_5u:1664": "ānandāpi nu īdṛśaṃ jihvendriyaṃ vitathavādi anyathāvādi syāt.",
  "S06psp_5u:1665": "ānanda āha: na bhagavan na sugata.",
  "S06psp_5u:1666": "bhagavān āha:",
  "S06psp_5u:1667": "tasmāt tarhy ānanda imāṃ prajñāpāramitāṃ catasṛṇāṃ parṣadāṃ vistareṇākhyāhi deśaya prajñāpaya prasthāpaya vibhaja vibhāvayottānīkuru saṃprakāśaya,",
  "S06psp_5u:1668": "ihaivānanda gambhīrāyāṃ prajñāpāramitāyāṃ sarvadharmā vistareṇopadiṣṭā yatra śrāvakayānikaiś ca pratyekabuddhayānikaiś ca bodhisattvayānikaiś ca pudgalaiḥ śikṣitavyaṃ,",
  "S06psp_5u:1669": "yatra yathānuśikṣamāṇāḥ svakasvakāsu bhūmiṣu sthāsyante, (PSP_5:78)",
  "S06psp_5u:1670": "iyaṃ punar ānanda gambhīrā prajñāpāramitā sarvākṣarapraveśa sarvānakṣarapraveśā,",
  "S06psp_5u:1671": "iyam ānanda gambhīrā prajñāpāramitā sarvadhāraṇīnāṃ mukhaṃ,",
  "S06psp_5u:1672": "yair dhāraṇīmukhair bodhisattvair mahāsattvaiḥ śikṣitavyaṃ,",
  "S06psp_5u:1673": "dhāraṇīṃ dhārayatāṃ bodhisattvānāṃ mahāsattvānāṃ sarvāḥ pratibhānapratisaṃvido bhaviṣyantiyam ānanda gambhīrā prajñāpāramitā,",
  "S06psp_5u:1674": "'tītānāgatapratyutpannānāṃ buddhānāṃ bhagavatāṃ sarvadharma ukto mayā,",
  "S06psp_5u:1675": "tasmāt tarhy ānandārocayāmi te prativedayāmi te,",
  "S06psp_5u:1676_0": "ya imāṃ gambhīrāṃ prajñāpāramitām udgrahīṣyati dhārayiṣyati vācayiṣyati paryavāpsyati",
  "S06psp_5u:1676_1": "yoniśaś ca manasikariṣyati so 'tītānāgatapratyutpannānāṃ buddhānāṃ bhagavatāṃ bodhiṃ dhārayiṣyati,",
  "S06psp_5u:1677": "iyaṃ sānanda prajñāpāramitā dhāraṇy uktā mayā,",
  "S06psp_5u:1678": "tāṃ tvaṃ prajñāpāramitādhāraṇīṃ dhārayan sarvadharmān dhārayasi. ity uktaṃ mahābodhau saṃpratyayakāraṇam",
  "S06psp_5u:1679": "atha khalv āyuṣmataḥ subhūter etad abhavat: gambhīrā bateyaṃ tathāgatānāṃ bodhiḥ,",
  "S06psp_5u:1680": "yan nūnam ahaṃ tathāgataṃ paripṛccheyam.",
  "S06psp_5u:1681": "atha khalv āyuṣmān subhūtir bhagavantam etad avocat: akṣayā hi bhagavan prajñāpāramitā.",
  "S06psp_5u:1682": "bhagavān āha: ākāśākṣayatvāt subhūte akṣayā prajñāpāramitā.",
  "S06psp_5u:1683": "subhūtir āha: kathaṃ bhagavan prajñāpāramitābhinirhartavyā?",
  "S06psp_5u:1684": "bhagavān āha: rūpākṣayatvāt subhūte prajñāpāramitābhinirhartavyā,",
  "S06psp_5u:1685": "vedanāsaṃjñāsaṃskāravijñānākṣayatvāt subhūte prajñāpāramitābhinir hartavyā. evaṃ skandhadhātvāyatanākṣayatvāt subhūte prajñāpāramitābhinirhartavyā,",
  "S06psp_5u:1686": "pratītyasamutpādākṣayatvāt subhūte prajñāpāramitābhinirhartavyā,",
  "S06psp_5u:1687": "pratītyasamutpādāṅgākṣayatvāt subhūte prajñāpāramitābhinirhartavyā,",
  "S06psp_5u:1688": "dānapāramitākṣayatvāt subhūte prajñāpāramitābhinirhartavyā,",
  "S06psp_5u:1689": "evaṃ śīlapāramitākṣayatvāt kṣāntipāramitākṣayatvād vīryapāramitākṣayatvād dhyānapāramitākṣayatvāt prajñāpāramitākṣayatvāt subhūte prajñāpāramitābhinirhartavyā,",
  "S06psp_5u:1690_0": "smṛtyupasthānākṣayatvena samyakprahāṇākṣayatvena ṛddhipādākṣayatvena indriyākṣayatvena",
  "S06psp_5u:1690_1": "balākṣayatvena bodhyaṅgākṣayatvenāryāṣṭāṅgamārgākṣayatvena subhūte prajñāpāramitābhinirhartavyā,",
  "S06psp_5u:1691": "adhyātmaśūnyatākṣayatvena bahirdhāśūnyatāksyatvenādhyātmabahirdhāśūnyatākṣayatvena yāvad abhāvasvabhāvaśūnyatākṣayatvena subhūte prajñāpāramitābhinirhartavyā,",
  "S06psp_5u:1692": "āryasatyākṣayatvenāpramāṇadhyānārūpyasamāpattyakṣayatvena (PSP_5:79)",
  "S06psp_5u:1693": "subhūte prajñāpāramitābhinirhartavyā śūnyatānimittāpraṇihitākṣayatvena pañcābhijñākṣayatvena subhūte prajñāpāramitābhinirhartavyā,",
  "S06psp_5u:1694": "sarvavimokṣasamādhisamāpattidhāraṇīmukhākṣayatvena subhūte prajñāpāramitābhinirhartavyā,",
  "S06psp_5u:1695": "daśabalākṣayatvena caturvaiśāradyākṣayatvena pratisaṃvidakṣayatvenāṣṭādaśāveṇikābuddha dharmākṣayatvena subhūte prajñāpāramitābhinirhartavyā,",
  "S06psp_5u:1696": "sarvākārajñatākṣayatvena subhūte prajñāpāramitābhinirhartavyā.",
  "S06psp_5u:1697": "punar aparaṃ subhūte rūpākāśākṣayatvena bodhisattvena mahāsattvena prajñāpāramitābhinirhartavyā,",
  "S06psp_5u:1698": "vedanākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1699": "saṃjñākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1700": "saṃskārākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1701": "vijñānākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1702": "skandhākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1703": "dhātvākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1704": "āyatanākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1705": "pratītyasamutpādākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1706": "avidyākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1707": "saṃskārākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1708": "vijñānākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1709": "nāmarūpākāśākṣayatvena subhūte bodhisattvena mahāsavena prajñāpāramitābhinirhartavyā,",
  "S06psp_5u:1710": "ṣaḍāyatanākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1711": "sparśākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1712": "vedanākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1713": "tṛṣṇākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1714": "upādānākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1715": "bhavākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1716": "jātyākāśākṣayatvena subhūte bodhisattvena (PSP_5:80)",
  "S06psp_5u:1717": "mahāsattvena prajñāpāramitābhinirhartavya,",
  "S06psp_5u:1718": "jarāmaraṇaśokaparidevaduḥkhadaurmanasyopāyāsākāśākṣayatvena subhūte bodhisattvena mahāsattvena prajñāpāramitābhinirhartavyā,",
  "S06psp_5u:1719": "iyaṃ subhūte bodhisattvasya mahāsattvasya pratītyasamutpādavyavalokanā ādyantavivarjitā,",
  "S06psp_5u:1720": "āveṇiko 'yaṃ bodhisattvasya mahāsattvasya dharmo bodhimaṇḍaniṣaṇṇasya yad evaṃ pratītyasamutpādaṃ vyavalokayaty,",
  "S06psp_5u:1721_0": "evaṃ vyavalokayan pratītyasamutpādaṃ sarvajñajñānaṃ pratilapsyate. yaḥ kaścit subhūte",
  "S06psp_5u:1721_1": "bodhisattvo mahāsattvo 'nenākāśākṣayābhinirhāreṇa prajñāpāramitāyāṃ caran pratītyasamutpādaṃ vyavalokayiṣyati,",
  "S06psp_5u:1722": "na sa śrāvakabhūmau vā pratyekabuddhabhūmau vā patiṣyati,",
  "S06psp_5u:1723": "so 'nuttarāyāṃ samyaksaṃbodhau sthāsyati. yaḥ kaścit subhūte bodhisattvayānikaḥ kulaputro vā kuladuhitā vā vivartiṣyaty anuttarāyāḥ samyaksaṃbodheḥ,",
  "S06psp_5u:1724": "sa sarva imaṃ prajñāpāramitāmanasikāram anāgamya vivartiṣyati,",
  "S06psp_5u:1725": "na saṃjñāsyate kathaṃ prajñāpāramitāyāṃ caratā bodhisattvena mahāsattvenākāśākṣayābhinirhāreṇa pratītyasamutpādo vyavalokayitavyaḥ?",
  "S06psp_5u:1726": "katham abhinirhartavya?",
  "S06psp_5u:1727_0": "iti. ye kecit subhūte bodhisattvayānikāḥ pudgalā vivartante sarve ta idam upāyakauśalyam",
  "S06psp_5u:1727_1": "anāgamya vivartante 'nuttarāyāḥ samyaksaṃbodheḥ. ye kecit subhūte bodhisattvā mahāsattvā",
  "S06psp_5u:1727_2": "na vivartante 'nuttarāyāḥ samyaksaṃbodheḥ sarve ta imāṃ prajñāpāramitām āgamya na",
  "S06psp_5u:1727_3": "vivartante 'nuttarāyāḥ samyaksaṃbodher upāyakauśalyena. evaṃ prajñāpāramitāyāṃ caratā",
  "S06psp_5u:1727_4": "bodhisattvena mahāsattven ākāśākṣayābhinirhāreṇa prajñāpāramitā vyavalokayitavyā abhinirhartavyā.",
  "S06psp_5u:1728": "evaṃ khalu subhūte bodhisattvo mahāsattvaḥ pratītyasamutpādaṃ vyavalokayan na kaṃcid dharmaṃ samanupaśyati,",
  "S06psp_5u:1729": "ahetukam utpadyamānan na kaṃcid dharmaṃ samanupaśyati,",
  "S06psp_5u:1730_0": "nirudhyamānan na kaṃcid dharmam ātmataḥ samanupaśyati na sattvato na jīvato na jantuto",
  "S06psp_5u:1730_1": "na poṣato na puruṣato na pudgalato na manujato na mānavato na kārakato notthāpakato",
  "S06psp_5u:1730_2": "na samutthāpakato na vedakato na vedāpakato na jānakato na jānāpakato na paśyakato na paśyāpakato,",
  "S06psp_5u:1731": "na nityato nānityataḥ samanupaśyati na sukhato na duṣkhato nātmakato nānātmakato na śāntato nāśāntataḥ.",
  "S06psp_5u:1732": "evaṃ khalu subhūte bodhisattvena mahāsattvena pratītyasamutpādo (PSP_5:81)",
  "S06psp_5u:1733": "vyavalokayitavyaḥ prajñāpāramitāyāñ caratā,",
  "S06psp_5u:1734_0": "yasmin samaye subhūte bodhisattvo mahāsattvaḥ prajñāpāramitāyāñ carati tasmin samaye",
  "S06psp_5u:1734_1": "rūpaṃ na samanupaśyati nityaṃ vā anityaṃ vā sukhaṃ vā duṣkhaṃ vā ātmā vā anātmā vā",
  "S06psp_5u:1734_2": "śāntaṃ vā aśāntaṃ vā śubhaṃ vā aśubhaṃ vā,",
  "S06psp_5u:1735": "vedanā saṃjñā saṃskārā,",
  "S06psp_5u:1736_0": "vijñānaṃ na samanupaśyati nityaṃ vā anityaṃ vā sukhaṃ vā duṣkhaṃ vā ātmā vā anātmā",
  "S06psp_5u:1736_1": "vā śāntaṃ vā aśāntaṃ vā śubhaṃ vā aśubhaṃ vā. evaṃ vyastasamastān skandhadhātvāyatanapratītyasamutpādān",
  "S06psp_5u:1736_2": "pratītyasamutpādāṅgāni vā na samanupaśyati nityaṃ vā anityaṃ vā sukhaṃ vā duṣkhaṃ",
  "S06psp_5u:1736_3": "vā ātmā vā anātmā vā śāntaṃ vā aśāntaṃ vā śubhaṃ vā aśubhaṃ vā. evaṃ sarvapāramitān na samanupaśyati,",
  "S06psp_5u:1737": "sarvaśūnyatān na samanupaśyati,",
  "S06psp_5u:1738": "saptatriṃśadbodhipakṣyān dharmān na samanupaśyati,",
  "S06psp_5u:1739_0": "āryasatyāpramāṇadhyānārūpyasamāpattīḥ śūnyatānimittāpraṇihitān sarvavimokṣasamādhisamāpattidhāraṇīmukhābhijñādaśabalavaiśāradyapratisaṃvidāveṇikabuddhadharmān",
  "S06psp_5u:1739_1": "na samanupaśyati nityaṃ vā anityaṃ vā sukhaṃ vā duṣkhaṃ vā ātmā vā anātmā vā śāntaṃ",
  "S06psp_5u:1739_2": "vā aśāntaṃ vā śubhaṃ vā aśubhaṃ vā. sarvākārajñatān na samanupaśyati nityaṃ vā anityaṃ",
  "S06psp_5u:1739_3": "vā sukhaṃ vā duḥkhaṃ vā ātmā vā anātmā vā śāntaṃ vā aśāntaṃ vā śubhaṃ vā aśubhaṃ",
  "S06psp_5u:1739_4": "vā. yasmin samaye subhūte bodhisattvo mahāsattvaḥ prajñāpāramitāyāṃ carati tasmin",
  "S06psp_5u:1739_5": "samaye bodhisattvo mahāsattvaḥ prajñāpāramitāyāṃ caran prajñāpāramitān na samanupaśyati,",
  "S06psp_5u:1740": "tam api dharman na samanupaśyati yena dharmeṇa prajñāpāramitāṃ na samanupaśyati,",
  "S06psp_5u:1741": "dhyānapāramitān na samanupaśyati,",
  "S06psp_5u:1742": "vīryapāramitān na samanupaśyati,",
  "S06psp_5u:1743": "kṣāntipāramitān na samanupaśyati,",
  "S06psp_5u:1744": "śīlapāramitān na samanupaśyati,",
  "S06psp_5u:1745": "dānapāramitān na samanupaśyati,",
  "S06psp_5u:1746": "tam api dharman na samanupaśyati yena dharmeṇa yāvad dānapāramitāṃ samanupaśyet. evaṃ smṛtyupasthānasamyakprahāṇarddhipādendriyabalabodhyaṅgāny āryāstāṅgamārgan na samanupaśyati,",
  "S06psp_5u:1747": "tam api dharman na samanupaśyati yena dharmeṇāryāṣṭāṅgamārgaṃ samanupaśyet. adhyātmaśūnyatāṃ bahirdhāśūnyatāṃ yāvad abhāvasvabhāvaśūnyatāṃ na samanupaśyati,",
  "S06psp_5u:1748": "tam api dharman na samanupaśyati yena dharmeṇa yāvad abhāvasvabhāvaśūnyatāṃ samanupaśyed āryasatyāpramāṇadhyānārūpyavimokṣasamādhisamāpattīr na samanupaśyati,",
  "S06psp_5u:1749": "tam api dharman na samanupaśyati yena dharmeṇāryasatyāpramāṇadhyānārūpyavimokṣasamādhisamāpattīḥ (PSP_5:82)",
  "S06psp_5u:1750": "samanupaśyet. śūnyatānimittāpraṇihitāṃ na samanupaśyati,",
  "S06psp_5u:1751": "tam api dharman na samanupaśyati,",
  "S06psp_5u:1752": "yena dharmeṇa śūnyatānimittāpraṇihitān samanupaśyet. sarvavimokṣasamādhisamāpattidhāraṇīmukhāni na samanupaśyati,",
  "S06psp_5u:1753": "tam api dharman1 na samanupaśyati yena dharmeṇa sarvavimokṣasamādhisamāpattidhāraṇīmukhāni samanupaśyet. abhijñādaśabalavaiśāradyapratisaṃvido na samanupaśyati,",
  "S06psp_5u:1754": "tam api dharman na samanupaśyati yena dharmeṇābhijñadaśabalavaiśāradyapratisaṃvidaḥ samanupaśyet. aṣṭādaśāveṇikān buddhadharmān na samanupaśyati,",
  "S06psp_5u:1755": "tam api dharmān na samanupaśyati yena dharmeṇāṣṭādaśāveṇikān buddhadharmān samanupaśyet. anuttarāṃ samyaksaṃbodhin na samanupaśyati,",
  "S06psp_5u:1756": "tam api dharman na samanupaśyati yena dharmeṇānuttarāṃ samyaksaṃbodhiṃ samanupaśyet.",
  "S06psp_5u:1757_0": "evaṃ khalu subhūte bodhisattvena mahāsattvena prajñāpāramitāyāṃ caritavyaṃ sarvadharmān",
  "S06psp_5u:1757_1": "anupalabhamānena. yasmin samaye subhūte bodhisattvo mahāsattvaḥ sarvadharmān anupalabhamānaḥ",
  "S06psp_5u:1757_2": "prajñāpāramitāyāṃ carati tasmin samaye māraḥ pāpīyāṃ śokaśalyasamarpito bhavati,",
  "S06psp_5u:1758": "tadyathāpi nāma subhūte puruṣasya mātāpitarau kālagatau bhavataḥ sa tena duṣkhena śokaśalyasamarpito bhavati parameṇa śokaśalyena samanvāgataḥ,",
  "S06psp_5u:1759": "evam eva subhūte māraḥ pāpīyāṃ bodhisattvasya mahāsattvasya prajñāpāramitāyāṃ carataḥ sarvadharmān anupalabhamānasya śokasalyasamarpito bhavati parameṇa śokaśalyena samanvāgataḥ.",
  "S06psp_5u:1760": "evam ukte āyuṣmān subhūtir bhagavantam etad avocat:",
  "S06psp_5u:1761": "eka eva bhagavan māraḥ pāpīyān paramaśokaśalyena samanvāgato bhavati,",
  "S06psp_5u:1762": "utāho ye trisāhasramahāsāhasre lokadhātau mārāḥ pāpīyāṃsas te sarve parameṇa śokaśalyena samanvāgatā bhavanti,",
  "S06psp_5u:1763": "svakasvakeṣv āsaneṣu na ramante?",
  "S06psp_5u:1764": "bhagavān āha: sarva eva subhūte mārāḥ pāpīyāṃsaḥ parameṇa śokaśalyena samanvāgatā bhavanti,",
  "S06psp_5u:1765": "svakasvakeṣv āsaneṣu na ramante,",
  "S06psp_5u:1766": "yadā subhūte bodhisattvo mahāsattvaḥ prajñāpāramitāvihāreṇāvirahito bhavati,",
  "S06psp_5u:1767": "evaṃ viharataḥ subhūte bodhisattvasya mahāsattvasya sadevamānuṣāsuraloko 'vatāran na labhate yatra gṛhītvā viheṭhayet,",
  "S06psp_5u:1768_0": "tasmāt tarhi subhūte bodhisattvena mahāsattvenānuttarāṃ samyaksaṃbodhim abhisaṃboddhukāmena",
  "S06psp_5u:1768_1": "prajñāpāramitāvihāreṇa vihartavyam. ity uktam akṣayākāraṃ kṣayajñānam anutpādākāram anutpādajñānam",
  "S06psp_5u:1769": "(PSP_5:83)",
  "S06psp_5u:1770": "prajñāpāramitāvihāreṇa viharato bodhisattvasya mahāsattvasya dānapāramitā bhāvanāparipūriṃ gacchati,",
  "S06psp_5u:1771": "śīlapāramitā bhāvanāparipūriṃ gacchati,",
  "S06psp_5u:1772": "kṣāntipāramitā bhāvanāparipūriṃ gacchati,",
  "S06psp_5u:1773": "vīryapāramitā bhāvanāparipūriṃ gacchati,",
  "S06psp_5u:1774": "dhyānapāramitā bhāvanāparipūriṃ gacchati,",
  "S06psp_5u:1775": "prajñāpāramitā bhāvanāparipūriṃ gacchati. prajñāpāramitāyāṃ carato bodhisattvasya mahāsattvasya sarvāḥ pāramitā bhāvanāparipūriṃ gacchanti",
  "S06psp_5u:1776": "atha khalv āyuṣmān subhūtir bhagavantam etad avocat:",
  "S06psp_5u:1777": "kathaṃ bhagavan bodhisattvasya mahāsattvasya prajñāpāramitāyāṃ carato dānapāramitā bhāvanāparipūriṃ gacchati,",
  "S06psp_5u:1778": "śīlapāramitā bhāvanāparipūriṃ gacchati,",
  "S06psp_5u:1779": "kṣāntipāramitā bhāvanāparipūriṃ gacchati,",
  "S06psp_5u:1780": "vīryapāramitā bhāvanāparipūriṃ gacchati,",
  "S06psp_5u:1781": "dhyānapāramitā bhāvanāparipūriṃ gacchati,",
  "S06psp_5u:1782": "prajñāpāramitā bhāvanāparipūriṃ gacchati?",
  "S06psp_5u:1783": "evam ukte bhagavān āyuṣmantaṃ subhūtim etad avocat:",
  "S06psp_5u:1784": "iha subhūte bodhisattvo mahāsattvaḥ sarvākārajñatāyāṃ pariṇāmayan dānan dadāti,",
  "S06psp_5u:1785": "evaṃ khalu subhūte bodhisattvasya mahāsattvasya dānapāramitā bhāvanāparipūriṃ gacchati. iha subhūte bodhisattvo mahāsattvaḥ sarvākārajñatāyāṃ pariṇāmayan śīlaṃ rakṣati,",
  "S06psp_5u:1786": "evaṃ khalu subhūte bodhisattvasya mahāsattvasya śīlapāramitā bhāvanāparipūriṃ gacchati. iha subhūte bodhisattvo mahāsattvaḥ sarvākārajñatāyāṃ pariṇāmayan kṣāntyā saṃpādayati,",
  "S06psp_5u:1787": "evaṃ khalu subhūte bodhisattvasya mahāsattvasya kṣāntipāramitā bhāvanāparipūriṃ gacchati. iha subhūte bodhisattvo mahāsattvaḥ sarvākārajñatāyāṃ pariṇāmayan vīryam ārabhate,",
  "S06psp_5u:1788": "evaṃ khalu subhūte bodhisattvasya mahāsattvasya vīryapāramitā bhāvanāparipūriṃ gacchati. iha subhūte bodhisatttvo mahāsattvaḥ sarvākārajñatāyāṃ pariṇāmayan dhyānaṃ samāpadyate,",
  "S06psp_5u:1789": "evaṃ khalu subhūte bodhisattvasya mahāsattvasya dhyānapāramitā bhāvanāparipūriṃ gacchati. iha subhūte bodhisattvo mahāsattvaḥ sarvākārajñatāyāṃ pariṇāmayan prajñāṃ bhāvayati,",
  "S06psp_5u:1790": "evaṃ khalu subhūte bodhisattvasya mahāsattvasya prajñāpāramitā bhāvanāparipūriṃ gacchati.",
  "S06psp_5u:1791": "atha khalv āyuṣmān subhūtir bhagavantam etad avocat:",
  "S06psp_5u:1792": "kathaṃ bhagavan bodhisattvo mahāsattvo dānapāramitāyāṃ sthitvā śīlapāramitāṃ parigṛhṇāti?",
  "S06psp_5u:1793": "(PSP_5:84)",
  "S06psp_5u:1794": "bhagavān āha:",
  "S06psp_5u:1795_0": "iha subhūte bodhisattvasya mahāsattvasya dānapāramitāyāṃ sthitvā dānan dadataḥ sarvākārajñatāyāṃ",
  "S06psp_5u:1795_1": "pariṇāmayataḥ sattveṣu maitraṃ kāyakarma maitraṃ vākkarma maitraṃ manaḥkarma pratyupasthitaṃ bhavati,",
  "S06psp_5u:1796": "evaṃ khalu subhūte bodhisattvo mahāsattvo dānapāramitāyāṃ sthitvā śīlapāramitāṃ parigṛhṇāti.",
  "S06psp_5u:1797": "subhūtir āha:",
  "S06psp_5u:1798": "kathaṃ bhagavan bodhisattvo mahāsattvo dānapāramitāyāṃ sthitvā kṣāntipāramitāṃ parigṛhṇāti?",
  "S06psp_5u:1799": "bhagavān āha:",
  "S06psp_5u:1800": "iha subhūte bodhisattvasya mahāsattvasya dānapāramitāyāṃ sthitvā dānan dadato yad idaṃ pratigrāhakā ākrośanti vā paribhāṣante vā,",
  "S06psp_5u:1801": "asatyābhiś ca paruṣābhir vāgbhiḥ samudācaranti,",
  "S06psp_5u:1802": "na ca teṣām antike cittam āghātayati,",
  "S06psp_5u:1803": "evaṃ khalu subhūte bodhisattvo mahāsattvo dānapāramitāyāṃ sthitvā kṣāntipāramitāṃ parigṛhṇāti.",
  "S06psp_5u:1804": "subhūtir āha:",
  "S06psp_5u:1805": "kathaṃ bhagavan boddhisattvo mahāsattvo dānapāramitāyāṃ sthitvā vīryapāramitāṃ parigṛhṇāti?",
  "S06psp_5u:1806": "bhagavān āha:",
  "S06psp_5u:1807_0": "iha subhūte bodhisattvasya mahāsattvasya dānapāramitāyāṃ sthitvā danan dadatas te",
  "S06psp_5u:1807_1": "pratigrāhakā yady ākrośanti vā paribhāṣante vā asatyāṃ vā paruṣāṃ vā vācaṃ samudācaranti",
  "S06psp_5u:1807_2": "tasyākruṣyamāṇasya vā paribhāṣyamāṇasya vā,",
  "S06psp_5u:1808": "asatyayā vā paruṣayā vā vācā samudācaryamāṇasya dānabuddhir eva bhavati,",
  "S06psp_5u:1809": "parityāgabuddhir eva bhavati,",
  "S06psp_5u:1810": "dātavyañ caiva mayā dānan,",
  "S06psp_5u:1811": "na mayā na dātavyaṃ sa kāyikañ ca caitasikañ ca vīryaṃ sa vyañjanayati,",
  "S06psp_5u:1812": "evaṃ khalu subhūte bodhisattvo mahāsattvo dānapāramitāyāṃ sthitvā vīryapāramitāṃ parigṛhṇāti.",
  "S06psp_5u:1813": "subhūtir āha:",
  "S06psp_5u:1814": "kathaṃ bhagavan bodhisattvo mahāsattvo dānapāramitāyāṃ sthitvā dhyānapāramitāṃ parigṛhṇāti?",
  "S06psp_5u:1815": "bhagavān āha:",
  "S06psp_5u:1816": "iha subhūte bodhisattvasya mahāsattvasya dānapāramitāyāṃ sthitvā dānan dadato dānaṃ parityajataḥ sarvākārajñatāyāṃ pariṇāmayate,",
  "S06psp_5u:1817": "na śrāvakabhūmau vā na pratyekabuddhabhūmau vā cittaṃ pariṇāmayaty,",
  "S06psp_5u:1818": "anyatra sarvākārajñatārambaṇam eva cittaṃ pravartate,",
  "S06psp_5u:1819": "evaṃ khalu subhūte bodhisattvo mahāsattvo dānapāramitāyāṃ sthitvā dhyānapāramitāṃ parigṛhṇāti.",
  "S06psp_5u:1820": "(PSP_5:85)",
  "S06psp_5u:1821": "subhūtir āha:",
  "S06psp_5u:1822": "kathaṃ bhagavan bodhisattvo mahāsattvo dānapāramitāyāṃ sthitvā prajñāpāramitāṃ parigṛhṇāti?",
  "S06psp_5u:1823": "bhagavān āha:",
  "S06psp_5u:1824": "iha subhūte bodhisattvasya mahāsattvasya dānapāramitāyāṃ sthitvā dānan dadato dānaṃ parityajataḥ,",
  "S06psp_5u:1825": "tasya māyābuddhir eva dāne pratyupasthitā bhavati,",
  "S06psp_5u:1826": "tena ca dānena na kasyacit sattvasyopakāraṃ vāpakāraṃ vā paśyaty,",
  "S06psp_5u:1827": "evaṃ khalu subhūte bodhisattvo mahāsattvo dānapāramitāyāṃ sthitvā pprajñāpāramitāṃ parigṛhṇāti.",
  "S06psp_5u:1828": "atha khalv āyuṣmān subhūtir bhagavantam etad avocat:",
  "S06psp_5u:1829": "kathaṃ bhagavan bodhisattvo mahāsattvaḥ śīlapāramitāyāṃ sthito dānapāramitāṃ parigṛhṇāti?",
  "S06psp_5u:1830": "bhagavān āha:",
  "S06psp_5u:1831_0": "iha subhūte bodhisattvo mahāsattvaḥ śīlapāramitāyāṃ sthito yaḥ kāyikaś ca vācikaś",
  "S06psp_5u:1831_1": "ca caitasikaś ca saṃvaras tena saṃvarena na śrāvakabhūmiṃ vā na pratyekabuddhabhūmiṃ vā parāmṛṣati,",
  "S06psp_5u:1832": "tatra ca śīlapāramitāyāṃ sthito na sattvān jīvitād vyaparopayati,",
  "S06psp_5u:1833": "nādattam ādadāti,",
  "S06psp_5u:1834": "na kāmeṣu mithyā carati,",
  "S06psp_5u:1835": "na mṛṣāvāg bhavati,",
  "S06psp_5u:1836": "na paruṣavāg bhavati na piśunāṃ vācaṃ bhāṣate,",
  "S06psp_5u:1837": "na saṃbhinnapralāpī bhavati,",
  "S06psp_5u:1838": "nābhidhyālur bhavati,",
  "S06psp_5u:1839": "na vyāpannacitto bhavati,",
  "S06psp_5u:1840": "na mithyādṛṣṭir bhavati,",
  "S06psp_5u:1841_0": "sa tatra śīlapāramitāyāṃ sthito yad dānan dadāty annam annārthikānāṃ pānaṃ pānārthikānāṃ",
  "S06psp_5u:1841_1": "yānaṃ yānārthikānāṃ vastraṃ vastrārthikānāṃ mālyaṃ mālyārthikānāṃ vilepanaṃ vilepanārthikānāṃ",
  "S06psp_5u:1841_2": "śayanaṃ śayanārthikānām upāśrayam upāśrayārthikānāṃ pradīpaṃ pradīpārthikānāṃ upakaraṇam",
  "S06psp_5u:1841_3": "upakaraṇārthikānām anyatarānyatarāṇi mānuṣyakāṇi sarvapariṣkāropakaraṇāni dadāti,",
  "S06psp_5u:1842": "tac ca dānaṃ sarvasattvasādhāraṇaṃ kṛtvā anuttarāyai samyaksaṃbodhaye pariṇāmayati,",
  "S06psp_5u:1843": "tathā ca pariṇāmayati yathā na śrāvakapratyekabuddhabhūmau vā pariṇāmayati,",
  "S06psp_5u:1844": "evaṃ khalu subhūte bodhisattvo mahāsattvaḥ śīlapāramitāyāṃ sthito dānapāramitāṃ parigṛhṇāti.",
  "S06psp_5u:1845": "subhūtir āha:",
  "S06psp_5u:1846": "kathaṃ bhagavan bodhisattvo mahāsattvaḥ śīlapāramitāyāṃ sthitaḥ kṣāntipāramitāṃ parigṛhṇāti?",
  "S06psp_5u:1847": "bhagavān āha:",
  "S06psp_5u:1848_0": "iha subhūte bodhisattvasya mahāsatttvasya śīlapāramitāyāṃ sthitasya sarvasattvā aṅgapratyaṅgāni",
  "S06psp_5u:1848_1": "cchitvā cchitvā gaccheyus tatra bodhisattvasya mahāsattvasya ekacittotpādo 'pi na",
  "S06psp_5u:1848_2": "kṣubhyate na vyāpadyate 'nyatra cāsyaivaṃ bhavati,",
  "S06psp_5u:1849": "sulabdhā me lābhā (PSP_5:86)",
  "S06psp_5u:1850": "yatra hi nāma mama sattvā aṅgapratyaṅgāni cchitvā cchitvā gaccheyur,",
  "S06psp_5u:1851": "evaṃ khalu subhūte bodhisattvo mahāsattvaḥ śīlapāramitāyāṃ sthitaḥ kṣāntipāramitāṃ parigṛhṇāti.",
  "S06psp_5u:1852": "subhūtir āha:",
  "S06psp_5u:1853": "kathaṃ bhagavan bodhisattvo mahāsattvaḥ śīlapāramitāyāṃ sthito vīryapāramitāṃ parigṛhṇāti?",
  "S06psp_5u:1854": "bhagavān āha: iha subhūte bodhisattvo mahāsattvo na kāyena na cittena vīryaṃ srasayati,",
  "S06psp_5u:1855": "sarvasattvā mayottārayitavyāḥ saṃsārataḥ amṛte dhātau pratiṣṭhāpayitavyāḥ,",
  "S06psp_5u:1856": "evaṃ khalu subhūte bodhisattvo mahāsattvaḥ śīlapāramitāyāṃ sthito vīryapāramitāṃ parigṛhṇāti.",
  "S06psp_5u:1857": "subhūtir āha:",
  "S06psp_5u:1858": "kathaṃ bhagavan bodhisattvo mahāsattvaḥ śīlapāramitāyāṃ sthito dhyānapāramitāṃ parigṛhṇāti?",
  "S06psp_5u:1859": "bhagavān āha:",
  "S06psp_5u:1860": "iha subhūte bodhisattvo mahāsattvaḥ prathamaṃ dhyānaṃ samāpadyate dvitīyaṃ dhyānaṃ samāpadyate tṛtīyaṃ dhyānaṃ samāpadyate caturthaṃ dhyānaṃ samāpadyate,",
  "S06psp_5u:1861": "na ca śrāvakabhūmiṃ vā na pratyekabuddhabhūmiṃ vādhyālambate 'nyatra cāsyaivaṃ bhavati,",
  "S06psp_5u:1862": "iha mayā dhyānapāramitāyāṃ sthitvā sarvasattvāḥ saṃsārād uttārayitavyāḥ,",
  "S06psp_5u:1863": "evaṃ khalu subhūte bodhisattvo mahāsattvaḥ śīlapāramitāyāṃ sthito dhyānapāramitāṃ parigṛhṇāti.",
  "S06psp_5u:1864": "subhūtir āha:",
  "S06psp_5u:1865": "kathaṃ bhagavan bodhisattvo mahāsattvaḥ śīlapāramitāyāṃ sthitaḥ prajñāpāramitāṃ parigṛhṇāti?",
  "S06psp_5u:1866": "bhagavān āha:",
  "S06psp_5u:1867": "iha subhūte bodhisattvo mahāsattvaḥ śīlapāramitāyāṃ sthito na kañcid dharmaṃ saṃskṛtaṃ vāsaṃskṛtaṃ vā paśyati,",
  "S06psp_5u:1868": "na nimittan nānimittaṃ paśyati,",
  "S06psp_5u:1869": "na kasyacid dharmasyāsti tvaṃ vā nāsti tvaṃ vā paśyaty anyatra sarvadharmatathatān na vyativartante,",
  "S06psp_5u:1870": "tayā ca prajñāpāramitayopāyakauśalyena na śrāvakabhūmiṃ vā na pratyekabuddhabhūmiṃ vā pataty,",
  "S06psp_5u:1871": "evaṃ khalu subhūte bodhisattvo mahāsattvaḥ śīlapāramitāyāṃ sthitaḥ prajñāpāramitāṃ parigṛhṇāti.",
  "S06psp_5u:1872": "atha khalv āyuṣmān subhūtir bhagavantam etad avocat:",
  "S06psp_5u:1873": "kathaṃ bhagavan bodhisattvo mahāsattvaḥ kṣāntipāramitāyāṃ sthitvā dānapāramitāṃ parigṛhṇāti?",
  "S06psp_5u:1874": "bhagavān āha: iha subhūte bodhisattvasya mahāsattvasya (PSP_5:87)",
  "S06psp_5u:1875_0": "prathamacittotpādam upādāya yāvad bodhimaṇḍaniṣaṇṇasya sarvasattvā yady ākrośayeyuḥ",
  "S06psp_5u:1875_1": "paribhāṣerann aṅgapratyaṅgāni cācchidyus tatra bodhisattvasya mahāsattvasya kṣāntipāramitāyāṃ",
  "S06psp_5u:1875_2": "sthitasyaivaṃ bhavati,",
  "S06psp_5u:1876": "dātavyaṃ mayaiteṣāṃ sattvānāṃ dānaṃ,",
  "S06psp_5u:1877": "na mayaiteṣāṃ sattvānāṃ dānaṃ na dātavyaṃ,",
  "S06psp_5u:1878": "sa teṣāṃ sattvānām annam annārthikānāṃ dadāti,",
  "S06psp_5u:1879": "pānaṃ pānārthikānāṃ dadāti,",
  "S06psp_5u:1880": "yānaṃ yānārthikānāṃ dadāti,",
  "S06psp_5u:1881_0": "śayanāsanavastrahiraṇyasuvarṇamaṇimuktāvaiḍūryamarakataśaṃkhaśilāpravālavajrendranīlasarvaratnaglānapratyayabhaiṣajyapariṣkārādīni",
  "S06psp_5u:1881_1": "dadāti yāvad anyatarānyatarāṇi mānuṣyakāṇi pariṣkāropakaraṇāni dadāti,",
  "S06psp_5u:1882": "tac ca kuśalamūlaṃ sarvasattvasādhāraṇaṃ kṛtvā sarvākārajñatāyāṃ pariṇāmayati,",
  "S06psp_5u:1883": "tathā ca pariṇāmayati yathāsya trividhā buddhir na pravartate,",
  "S06psp_5u:1884": "ko vā pariṇāmayati,",
  "S06psp_5u:1885": "kiṃ vā pariṇāmayati,",
  "S06psp_5u:1886": "kutra vā pariṇāmayati. evaṃ khalu subhūte bodhisattvo mahāsattvaḥ kṣāntipāramitāyāṃ sthitvā dānapāramitāṃ parigṛhṇāti.",
  "S06psp_5u:1887": "subhūtir āha:",
  "S06psp_5u:1888": "kathaṃ bhagavan bodhisattvo nmahāsattvaḥ kṣāntipāramitāyāṃ sthitvā śīlapāramitāṃ parigṛhṇāti?",
  "S06psp_5u:1889": "bhagavān āha:",
  "S06psp_5u:1890_0": "iha subhūte bodhisattvo mahāsattvaḥ prathamacittotpādam upādāya yāvad bodhimaṇḍaniṣanṇo",
  "S06psp_5u:1890_1": "'trāntare na kaścit sattvo jīvitād vyaparopito na daihikī bodhyaṅgatāghātadoṣakriyā vā utpāditā,",
  "S06psp_5u:1891": "nādattam ādadāti,",
  "S06psp_5u:1892": "na kāmamithyācārī bhavati,",
  "S06psp_5u:1893": "na mṛṣāvāg bhavati,",
  "S06psp_5u:1894": "na paruṣavāg bhavati,",
  "S06psp_5u:1895": "na piśunavāg bhavati,",
  "S06psp_5u:1896": "nābaddhapralāpī bhavati,",
  "S06psp_5u:1897": "nābhidhyālur bhavati,",
  "S06psp_5u:1898": "na vyāpannacitto bhavati,",
  "S06psp_5u:1899": "na mithyādṛṣṭir bhavati,",
  "S06psp_5u:1900": "na cāsya srāvakapratyekabuddhabhūmau cittaṃ krāmati,",
  "S06psp_5u:1901": "tāni ca kuśalamūlāni sarvasattvasādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:1902": "tathā ca pariṇāmayati yathāsya trividhā buddhir na pravartate,",
  "S06psp_5u:1903": "ka eṣa pariṇāmayati,",
  "S06psp_5u:1904": "kiṃ vā pariṇāmayati,",
  "S06psp_5u:1905": "kutra vā pariṇāmayati. evaṃ khalu subhūte bodhisattvo mahāsattvaḥ kṣāntipāramitāyāṃ sthitvā śīlapāramitāṃ parigṛhṇāti.",
  "S06psp_5u:1906": "subhūtir āha:",
  "S06psp_5u:1907": "kathaṃ bhagavan bodhisattvo mahāsattvaḥ kṣāntipāramitāyāṃ sthitvā vīryapāramitāṃ parigṛhṇāti?",
  "S06psp_5u:1908": "bhagavān āha: iha subhūte bodhisattvo mahāsattvaḥ kṣāntipāramitāyāṃ (PSP_5:88)",
  "S06psp_5u:1909": "sthitvā vīryaṃ sa vyañjanayati,",
  "S06psp_5u:1910": "nāhaṃ yojanaṃ vā gatvā yojanaśataṃ vā yojanasahasraṃ vā yojanaśatasahasraṃ vā yojanakoṭī niyutaśatasahasraṃ vā,",
  "S06psp_5u:1911_0": "lokadhātuṃ vā lokadhātuśataṃ vā lokadhātusahasraṃ vā lokadhātuśatasahasraṃ vā lokadhātuniyutaśatasahasraṃ",
  "S06psp_5u:1911_1": "vā lokadhātukoṭīṃ vā lokadhātukoṭīśataṃ vā lokadhātukoṭīsahasraṃ vā lokadhātukoṭīśatasahasraṃ",
  "S06psp_5u:1911_2": "vā lokadhātukoṭīniyutaśatasahasraṃ vā gatvā tatrāntaśa ekasattvam api śaraṇagamanaśikṣāpadeṣu",
  "S06psp_5u:1911_3": "na pratiṣṭhāpayeyaṃ srotaāpattiphale vā sakṛdāgāmiphale vā anāgāmiphale vā arhattvaphale",
  "S06psp_5u:1911_4": "vā na pratiṣṭhāpayeyaṃ pratyekabodhau vā na pratiṣṭhāpayeyam anuttarāyāṃ vā samyaksaṃbodhau",
  "S06psp_5u:1911_5": "na pratiṣṭhāpayeyaṃ,",
  "S06psp_5u:1912": "tāni ca kuśalamūlāni sarvasattvaiḥ sārdhaṃ sādhāraṇāni kṛtvānuttarāyai samyaksaṃbodhaye pariṇāmayati tathā ca pariṇāmayati yathāsya trividhā buddhir na pravartate,",
  "S06psp_5u:1913": "ko vā pariṇāmayati,",
  "S06psp_5u:1914": "kiṃ vā pariṇāmayati,",
  "S06psp_5u:1915": "kutra vā pariṇāmayati. evaṃ khalu subhūte bodhisattvo mahāsattvaḥ kṣānatipāramitāyāṃ sthitvā vīryapāramitāṃ parigṛhṇāti.",
  "S06psp_5u:1916": "subhūtir āha:",
  "S06psp_5u:1917": "kathaṃ bhagavan bodhisattvo mahāsattvaḥ kṣāntipāramitāyāṃ sthitvā dhyānapāramitāṃ parigṛhṇāti?",
  "S06psp_5u:1918": "bhagavān āha:",
  "S06psp_5u:1919": "iha subhūte bodhisattvo mahāsattvaḥ kṣāntipāramitāyāṃ sthitvā prathamaṃ dhyānam upasaṃpadya viharati,",
  "S06psp_5u:1920": "dvitīyaṃ dhyānam upasaṃpadya viharati,",
  "S06psp_5u:1921": "tṛtīyaṃ dhyānam upasaṃpadya viharati,",
  "S06psp_5u:1922": "caturthaṃ dhyānam upasaṃpadya viharati,",
  "S06psp_5u:1923": "utpannotpannāṃś cittacetasikān dharmān kuśalamūlopasaṃhitān sarvasattveṣu sādhāraṇān kṛtvā sarvākārajñatāyāṃ pariṇāmayati,",
  "S06psp_5u:1924": "tathā ca pariṇāmayati,",
  "S06psp_5u:1925": "yathā dhyānāni ca dhyānāṅgāni ca tasmin samaye nopalabhate. evaṃ khalu subhūte bodhisattvo mahāsattvaḥ kṣāntipāramitāyāṃ sthitvā dhyānapāramitāṃ parigṛhṇāti.",
  "S06psp_5u:1926": "subhūtir āha:",
  "S06psp_5u:1927": "kathaṃ bhagavan bodhisattvo mahāsattvaḥ kṣāntipāramitāyāṃ sthitvā prajñāpāramitāṃ parigṛhṇāti?",
  "S06psp_5u:1928": "bhagavān āha:",
  "S06psp_5u:1929": "iha subhūte bodhisattvo mahāsattvaḥ kṣāntipāramitāyāṃ sthitvā tasmin samaye dharme dharmānupaśyī viharati,",
  "S06psp_5u:1930": "viviktavihāreṇa vā śāntākāreṇa vākṣayākāreṇa vā na ca tāṃ dharmatāṃ sākṣātkaroti,",
  "S06psp_5u:1931": "yāvac ca na bodhimaṇḍe niṣaṇṇo bhavati,",
  "S06psp_5u:1932": "tatra ca niṣadya (PSP_5:89)",
  "S06psp_5u:1933": "sarvākārajñatām anuprāpsyati,",
  "S06psp_5u:1934": "utthāya dharmacakraṃ pravartayiṣyati,",
  "S06psp_5u:1935": "tāni ca kuśalamūlāni sarvasattvasādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:1936": "tathā ca pariṇāmayati yathāsya trividhā buddhir na pravartate,",
  "S06psp_5u:1937": "ko vā pariṇāmayati,",
  "S06psp_5u:1938": "kiṃ vā pariṇāmayati,",
  "S06psp_5u:1939": "kutra vā pariṇāmayati. evaṃ khalu subhūte bodhisattvo mahāsattvaḥ kṣāntipāramitāyāṃ sthitvā prajñāpāramitāṃ parigṛhṇāti,",
  "S06psp_5u:1940": "tathā ca parigṛhṇāti yathā nodgṛhṇāti tāvan notsṛjati.",
  "S06psp_5u:1941": "atha khalv āyuṣmān subhūtir bhagavantam etad avocat:",
  "S06psp_5u:1942": "kathaṃ bhagavan bodhisattvo mahāsattvo vīryapāramitāyāṃ sthitvā dānapāramitāṃ parigṛhṇāti?",
  "S06psp_5u:1943": "bhagavān āha:",
  "S06psp_5u:1944": "iha subhūte bodhisattvo mahāsattvo vīryapāramitāyāṃ sthitvā kāyena cittena caran na nikṣipati,",
  "S06psp_5u:1945": "avaśyañ caiva mayānuttarā samyaksaṃbodhir abhisaṃboddhavyā,",
  "S06psp_5u:1946": "na mayā nābhisaṃboddhavyānuttarā samyaksaṃbodhiḥ,",
  "S06psp_5u:1947_0": "sattvānāṃ ca kṛtena yojanaṃ vā yojanaśataṃ vā yojanasahasraṃ vā yojanaśatasahasraṃ",
  "S06psp_5u:1947_1": "vā yojanakoṭīniyutaśatasahasraṃ vā lokadhātuṃ vā lokadhātuśataṃ vā lokadhātusahasraṃ",
  "S06psp_5u:1947_2": "vā lokadhātuśatasahasraṃ vā lokadhātukoṭīniyutaśatasahasraṃ vā gatvā vīryapāramitāyāṃ",
  "S06psp_5u:1947_3": "sthitvāntaśa ekasattvam apy anuttarāyāṃ samyaksaṃbodhau pratiṣṭhāpayati,",
  "S06psp_5u:1948": "saced bodhisattvayānikaṃ pudgalaṃ labheta taṃ bodhicaryāsu pratiṣṭhāpayati. śrāvakayānikaṃ pudgalaṃ śrāvakatvāya pratiṣṭhāpayati,",
  "S06psp_5u:1949": "pratyekabuddhayānikaṃ pudgalaṃ pratyekabodhau pratiṣṭhāpayaty,",
  "S06psp_5u:1950": "antaśa ekasattvam api daśakuśaleṣu karmapatheṣu samādāpayati,",
  "S06psp_5u:1951": "sa tad dharmadānaṃ dattvā āmiṣadānena sattvān saṃtarpayati. sa tat kuśalamūlaṃ na śrāvakabhūmau vā na pratyekabuddhabhūmau vā pariṇāmayaty,",
  "S06psp_5u:1952": "anyatra sarvasattvaiḥ sārdhaṃ sādhāraṇaṃ kṛtvānuttarāyai samyaksaṃbodhaye pariṇāmayati,",
  "S06psp_5u:1953": "tathā ca pariṇāmayati yathāsya trividhā buddhir na pravartate,",
  "S06psp_5u:1954": "ko vā pariṇāmayati,",
  "S06psp_5u:1955": "kiṃ vā pariṇāmayati,",
  "S06psp_5u:1956": "kutra vā pariṇāmayati. evaṃ khalu subhūte bodhisattvo mahāsattvo vīryapāramitāyāṃ sthitvā dānapāramitāṃ parigṛhṇāti.",
  "S06psp_5u:1957": "subhūtir āha:",
  "S06psp_5u:1958": "kathaṃ bhagavan bodhisattvo mahāsattvo vīryapāramitāyāṃ sthitvā śīlapāramitāṃ parigṛhṇāti?",
  "S06psp_5u:1959": "(PSP_5:90)",
  "S06psp_5u:1960": "bhagavān āha: iha subhūte bodhisattvo mahāsattvaḥ prathamacittotpādam upādāya,",
  "S06psp_5u:1961": "yāvad bodhimaṇḍa etasminn antare,",
  "S06psp_5u:1962": "ātmanā ca prāṇātipātāt prativirato bhavati,",
  "S06psp_5u:1963": "parāṃś ca prāṇātipātaprativiratau samādāpayati,",
  "S06psp_5u:1964": "prāṇātipātavirateś ca varṇaṃ bhāṣate,",
  "S06psp_5u:1965": "ye cānye prāṇātipātāt prativiratā bhavanti,",
  "S06psp_5u:1966": "teṣāṃ ca varṇavādī bhavati samanujñaḥ. ātmanā cādattādānāt prativirato bhavati,",
  "S06psp_5u:1967": "parāṃś cādattādānaprativiratau samādāpayati,",
  "S06psp_5u:1968": "adattādānavirateś ca varṇaṃ bhāṣate,",
  "S06psp_5u:1969": "ye cānye 'dattādānāt prativiratā bhavanti,",
  "S06psp_5u:1970": "teṣāṃ ca varṇavādī bhavati samanujñaḥ. ātmanā ca kāmamithyācārāt prativirato bhavati,",
  "S06psp_5u:1971": "parāṃś ca kāmamithyācāraprativiratau samādāpayati,",
  "S06psp_5u:1972": "kāmamithyācāravirateś ca varṇaṃ bhāṣate,",
  "S06psp_5u:1973": "ye cānye kāmamithyācārāt prativiratā bhavanti,",
  "S06psp_5u:1974": "teṣām api varṇavādī bhavati samanujñaḥ. ātmanā ca mṛṣāvādāt prativirato bhavati,",
  "S06psp_5u:1975": "parāṃś ca mṛṣāvādaviratau samādāpayati,",
  "S06psp_5u:1976": "mṛṣāvādavirateś ca varṇaṃ bhāṣate,",
  "S06psp_5u:1977": "ye cānye mṛṣāvādāt prativiratā bhavanti,",
  "S06psp_5u:1978": "teṣām api varṇavādī bhavati samanujñaḥ. ātmanā ca paruṣavacanāt prativirato bhavati,",
  "S06psp_5u:1979": "parāṃś ca paruṣavacanaviratau samādāpayati,",
  "S06psp_5u:1980": "paruṣavacanavirateś ca varṇaṃ bhāṣate,",
  "S06psp_5u:1981": "ye cānye paruṣavacanāt prativiratā bhavanti,",
  "S06psp_5u:1982": "teṣām api varṇavādī bhavati samanujñaḥ. ātmanā ca piśunavacanāt prativirato bhavati,",
  "S06psp_5u:1983": "parāṃś ca piśunavacanaviratau samādāpayati,",
  "S06psp_5u:1984": "piśunavacanavirateś ca varṇaṃ bhāsate,",
  "S06psp_5u:1985": "ye cānye piśunavacanāt prativiratā bhavanti,",
  "S06psp_5u:1986": "teṣām api varṇavādī bhavati samanujñaḥ. ātmanā cābaddhapralāpāt prativirato bhavati,",
  "S06psp_5u:1987": "parāṃś cābaddhapralāpaviratau samādāpayati,",
  "S06psp_5u:1988": "abaddhapralāpavirateś ca varṇaṃ bhāṣate,",
  "S06psp_5u:1989": "ye 'pi cānye 'baddhapralāpāt prativiratā bhavanti,",
  "S06psp_5u:1990": "teṣām api varṇavādī bhavati samanujñaḥ. ātmanā cābhidhyāyāḥ prativirato bhavati,",
  "S06psp_5u:1991": "parāṃś cābhidhyāviratau samādāpayati,",
  "S06psp_5u:1992": "abhidhyāvirateś ca varṇaṃ bhāṣate,",
  "S06psp_5u:1993": "ye 'pi cānye 'bhidhyāyāḥ prativiratā bhavanti,",
  "S06psp_5u:1994": "teṣām api varṇavādī bhavati samanujñaḥ. ātmanā ca vyāpādāt prativirato bhavati,",
  "S06psp_5u:1995": "parāṃś ca vyāpādaviratau samādāpayati,",
  "S06psp_5u:1996": "vyāpādavirateś ca varṇaṃ bhāṣate,",
  "S06psp_5u:1997": "ye 'pi cānye vyāpādāt prativiratā bhavanti,",
  "S06psp_5u:1998": "teṣām api varṇavādī bhavati samanujñaḥ. ātmanā ca mithyādṛṣṭeḥ prativirato bhavati,",
  "S06psp_5u:1999": "parāṃś ca mithyādṛṣṭiviratau samādāpayati,",
  "S06psp_5u:2000": "mithyādṛṣṭivirateś ca varṇaṃ bhāṣate, (PSP_5:91)",
  "S06psp_5u:2001": "ye 'pi cānye mithyādṛṣṭeḥ prativiratā bhavanti,",
  "S06psp_5u:2002": "teṣām api varṇavādī bhavati samanujñaḥ. sa tayā śīlapāramitayā na kāmadhātuṃ prārthayati,",
  "S06psp_5u:2003": "na rūpadhātuṃ prārthayati,",
  "S06psp_5u:2004": "nārūpyadhātuṃ prārthayati,",
  "S06psp_5u:2005": "na śrāvakabhūmiṃ prārthayati,",
  "S06psp_5u:2006": "na pratyekabuddhabhūmiṃ prārthayati,",
  "S06psp_5u:2007": "anyatra tat kuśalamūlaṃ sarvasattvaiḥ sārdhaṃ sādhāraṇaṃ kṛtvānuttarāyāṃ samyaksaṃbodhau pariṇāmayati,",
  "S06psp_5u:2008": "tathā ca pariṇāmayati yathāsya trividhā buddhir na pravartate,",
  "S06psp_5u:2009": "ko vā pariṇāmayati,",
  "S06psp_5u:2010": "kiṃ vā pariṇāmayati,",
  "S06psp_5u:2011": "kutra vā pariṇāmayati. evaṃ khalu subhūte bodhisattvo mahāsattvo vīryapāramitāyāṃ sthitvā śīlapāramitāṃ parigṛhṇāti.",
  "S06psp_5u:2012": "subhūtir āha:",
  "S06psp_5u:2013": "kathaṃ bhagavan bodhisattvo mahāsattvo vīryapāramitāyāṃ sthitvā kṣāntipāramitāṃ parigṛhṇāti?",
  "S06psp_5u:2014": "bhagavān āha:",
  "S06psp_5u:2015_0": "iha subhūte bodhisattvasya mahāsattvasya prathamacittotpādam upādāya yāvad bodhimaṇḍaniṣaṇṇasya",
  "S06psp_5u:2015_1": "manuṣyabhūto vāmanuṣyabhūto vā cittavikṣepaṃ vā kuryād aṅgapratyaṅgāni cchitvā ādāya gacchet,",
  "S06psp_5u:2016": "tatra bodhisattvasya mahāsattvasya vīryapāramitāyāṃ sthitasya naivaṃ bhavati,",
  "S06psp_5u:2017": "ko me cchinatti vā bhinatti vā harati vā,",
  "S06psp_5u:2018": "'nyatra cāsyaivaṃ bhavati,",
  "S06psp_5u:2019": "sulabdhā me lābhā yeṣām evāham arthāya kāyaṃ pariharāmi,",
  "S06psp_5u:2020": "te caivāgamyāṅgapratyaṅgāni cchitvā gacchanti,",
  "S06psp_5u:2021": "dharmatā cāsya prakṛtyā sumanasikṛtā bhavati,",
  "S06psp_5u:2022": "tāni ca kuśalamūlāni na śrāvakabhūmau vā na pratyekabuddhabhūmau vā pariṇāmayaty,",
  "S06psp_5u:2023": "anyatra sarva sattvaiḥ sārdhaṃ sādhāraṇāni kṛtvānuttarāyāṃ samyaksaṃbodhau pariṇāmayati,",
  "S06psp_5u:2024": "tathā ca pariṇāmayati yathāsya trividhā buddhir na bhavati,",
  "S06psp_5u:2025": "ko vā pariṇāmayati,",
  "S06psp_5u:2026": "kiṃ vā pariṇāmayati,",
  "S06psp_5u:2027": "kutra vā pariṇāmayati. evaṃ khalu subhūte bodhisattvo mahāsattvo vīryapāramitāyāṃ sthitvā kṣāntipāramitāṃ parigṛhṇāti.",
  "S06psp_5u:2028": "subhūtir āha:",
  "S06psp_5u:2029": "kathaṃ bhagavan bodhisattvo mahāsattvo vīryapāramitāyāṃ sthitvā dhyānapāramitāṃ parigṛhṇāti?",
  "S06psp_5u:2030": "bhagavān āha:",
  "S06psp_5u:2031_0": "iha subhūte bodhisattvo mahāsattvo viviktaṃ kāmair viviktaṃ pāpakair akuśalair dharmaiḥ",
  "S06psp_5u:2031_1": "savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati.",
  "S06psp_5u:2031_2": "vitarkavicārāṇāṃ vyupaśamād adhyātmaṃ saṃprasādāc cetasa ekotībhāvād avitarkam avicāraṃ",
  "S06psp_5u:2031_3": "samādhijaṃ prītisukhaṃ dvitīyaṃ dhyānam upasaṃpadya viharati. prīteś ca virāgād upekṣako viharati,",
  "S06psp_5u:2032": "smṛtimān saṃprajānaṃ sukhaṃ ca kāye na (PSP_5:92)",
  "S06psp_5u:2033": "pratisaṃvedayati yat tad āryā ācakṣate,",
  "S06psp_5u:2034_0": "upekṣakaḥ smṛtimān sukhavihārī tṛtīyaṃ dhyānam upasaṃpadya viharati. sa sukhasya",
  "S06psp_5u:2034_1": "ca prahāṇād duṣkhasya ca prahāṇāt pūrvam eva saumanasyadaurmanasyayor astaṃgamād",
  "S06psp_5u:2034_2": "aduṣkhāsukham upekṣāsmṛtipariśuddhañ caturthaṃ dhyānam upasaṃpadya viharati. sa sarvasattveṣu",
  "S06psp_5u:2034_3": "sukhasaṃjñāmanasikārād maitrīm apramāṇām upasaṃpadya viharati,",
  "S06psp_5u:2035": "sa sarvasattveṣu duṣkhasaṃjñāmanasikārāt karuṇām apramāṇām upasaṃpadya viharati,",
  "S06psp_5u:2036": "sa sarvasattveṣu pramuditāsaṃjñāmanasikārād muditām apramāṇām upasaṃpadya viharati,",
  "S06psp_5u:2037_0": "sa sarvasattveṣu sukhaduḥkhasaṃjñāmanasikārād upekṣām apramāṇām upasaṃpadya viharati.",
  "S06psp_5u:2037_1": "sa rūpe audārikasaṃjñāyāḥ prahāṇād ākāśasaṃjñāyāś ca manasikārād ākāśānantyāyatanam",
  "S06psp_5u:2037_2": "upasaṃpadya viharati,",
  "S06psp_5u:2038": "sa vijñāne śāntasaṃjñāyā manasikārād vijñānānantyāyatanam upasaṃpadya viharati,",
  "S06psp_5u:2039": "sa ākiṃcanyāyataneṣu śāntasaṃjñāmanasikārād ākiṃcanyāyatanam upasaṃpadya viharati,",
  "S06psp_5u:2040": "sa naivasaṃjñānāsaṃjñāyāḥ śāntasaṃjñāyā manasikārād naivasaṃjñānāsaṃjñāyatanam upasaṃpadya viharati. sa teṣām apramāṇānāñ cārūpyasamāpattīnāṃ ca vipākan na pratigṛhṇāty,",
  "S06psp_5u:2041": "anyatra yatra sarvasattvānām arthe kartavyaḥ,",
  "S06psp_5u:2042": "tatropapadyate sa tān sattvān ṣaṭsu pāramitāsu paripācayati dānapāramitāyāṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ,",
  "S06psp_5u:2043": "buddhakṣetreṇa buddhakṣetraṃ saṃkrāmati,",
  "S06psp_5u:2044": "buddhāṃś ca bhagavataḥ paryupāste paripṛcchati paripraśnīkurute kuśalamūlāvaropanatayā,",
  "S06psp_5u:2045": "tāni ca kuśalamūlāni sarvasattveṣu sādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:2046": "tathā ca pariṇāmayati yathāsya trividhā buddhir na bhavati,",
  "S06psp_5u:2047": "ko vā pariṇāmayati,",
  "S06psp_5u:2048": "kiṃ vā pariṇāmayati,",
  "S06psp_5u:2049": "kutra vā pariṇāmayati. evaṃ khalu subhūte bodhisattvo mahāsattvo vīryapāramitāyāṃ sthitvā dhyānapāramitāṃ parigṛhṇāti.",
  "S06psp_5u:2050": "subhūtir āha:",
  "S06psp_5u:2051": "kathaṃ bhagavan bodhisattvo mahāsattvo vīryapāramitāyāṃ sthitvā prajñāpāramitāṃ parigṛhṇāti?",
  "S06psp_5u:2052": "bhagavān āha:",
  "S06psp_5u:2053_0": "iha subhūte bodhisattvo mahāsattvo vīryapāramitāyāṃ sthitvā na dānapāramitān dravyataḥ",
  "S06psp_5u:2053_1": "samanupaśyati na bhāvato na nimittato na śīlapāramitāṃ dravyataḥ samanupaśyati na",
  "S06psp_5u:2053_2": "bhāvato na nimittato,",
  "S06psp_5u:2054": "na kṣāntipāramitāṃ dravyataḥ samanupaśyati na bhāvato na nimittato,",
  "S06psp_5u:2055": "na vīryapāramitāṃ dravyataḥ samanupaśyati na bhāvato na nimittato, na",
  "S06psp_5u:2056": "(PSP_5:93)",
  "S06psp_5u:2057": "dhyānapāramitāṃ dravyataḥ samanupaśyati na bhāvato na nimittato,",
  "S06psp_5u:2058_0": "na prajñāpāramitāṃ dravyataḥ samanupsaśyati na bhāvato na nimittataḥ. evaṃ smṛtyupasthānasamyakprahāṇarddhipādendriyabalabodhyaṅgāni",
  "S06psp_5u:2058_1": "mārgaṃ na dravyataḥ samanupaśyati na bhāvato na nimittataḥ,",
  "S06psp_5u:2059": "adhyātmaśūnyatāṃ bahirdhāśūnyatām adhyātmabahirdhāśūnyatāṃ yāvad abhāvasvabhāvaśūnyatān na dravyataḥ samanupaśyati na bhāvato na nimittataḥ,",
  "S06psp_5u:2060": "āryasatyāprmāṇadhyānārūpyasamāpattīr na dravyataḥ samanupaśyati na bhāvato na nimittataḥ,",
  "S06psp_5u:2061": "śūnyatānimittāpraṇihitāni pañcābhijñā na dravyataḥ samanupaśyati na bhāvato na nimittataḥ,",
  "S06psp_5u:2062": "sarvavimokṣasamādhisamāpattidhāraṇīmukhāni na dravyataḥ samanupaśyati na bhāvato na nimittataḥ,",
  "S06psp_5u:2063": "daśabalaviśāradyapratisaṃvidāveṇikābuddhadharmān na dravyataḥ samanupaśyati na bhāvato na nimittataḥ,",
  "S06psp_5u:2064": "sarvākārajñatān na dravyataḥ samanupaśyati na bhāvato na nimittataḥ,",
  "S06psp_5u:2065": "sarvadharmān na dravyataḥ samanupaśyati na bhāvato na nimittataḥ. sa evaṃ paśyan na kvacid dharmaniketaṃ karoti,",
  "S06psp_5u:2066": "sa yathā vādī tathā kārī ca bhavati,",
  "S06psp_5u:2067": "sa tāni kuśalamūlāni sarvasattvaiḥ sārdhaṃ sādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:2068": "tathā ca pariṇāmayati yathāsya trividhā buddhir na bhavati,",
  "S06psp_5u:2069": "ko vā pariṇāmayati,",
  "S06psp_5u:2070": "kiṃ vā pariṇāmayati,",
  "S06psp_5u:2071": "kutra vā pariṇāmayati. evaṃ khalu subhūte bodhisattvo mahāsattvo vīryapāramitāyāṃ sthitvā prajñāpāramitāṃ parigṛhṇāti.",
  "S06psp_5u:2072": "atha khalv āyuṣmān subhūtir bhagavantam etad avocat:",
  "S06psp_5u:2073": "kathaṃ bhagavan bodhisattvo mahāsattvo dhyānapāramitāyāṃ sthito dānapāramitāṃ parigṛhṇāti?",
  "S06psp_5u:2074": "bhagavān āha:",
  "S06psp_5u:2075_0": "iha subhūte bodhisattvo mahāsattvo dhyānapāramitāyāṃ sthito viviktaṃ kāmair viviktaṃ",
  "S06psp_5u:2075_1": "pāpakair akuśalair dharmaiḥ savitarkaṃ savicāraṃ vivekajaṃ prītisukhaṃ prathamaṃ",
  "S06psp_5u:2075_2": "dhyānam upasaṃpadya viharati. vitarkavicārāṇāṃ vyupaśamād adhyātmaṃ saṃprasādāc caitasa",
  "S06psp_5u:2075_3": "ekotībhāvād avitarkam avicāraṃ vivekajaṃ prītisukhaṃ dvitīyaṃ dhyānam upasaṃpadya",
  "S06psp_5u:2075_4": "viharati. prīteś ca virāgād upekṣako viharati,",
  "S06psp_5u:2076_0": "smṛtimān saṃprajānaṃ sukhaṃ ca kāye na pratisaṃvedayati yat tad āryā ācakṣate upeksakaḥ",
  "S06psp_5u:2076_1": "smṛtimān sukhavihārī tṛtīyaṃ dhyānam upasaṃpadya viharati. sa sukhasya ca prahāṇāt",
  "S06psp_5u:2076_2": "duḥkhasya ca prahāṇāt pūrvam eva saumanasyadaurmanasyayor astaṃgamād aduṣkhāsukham",
  "S06psp_5u:2076_3": "upekṣāsmṛtipariśuddhañ (PSP_5:94)",
  "S06psp_5u:2077_0": "caturthaṃ dhyānam upasaṃpadya viharati. evam ākāśānantyāyatanasamāpattiṃ vijñānānantyāyatanasamāpattim",
  "S06psp_5u:2077_1": "ākiṃcanyāyatanasamāpattiṃ naivasaṃjñānāsaṃjñāyatanasamāpattim upasaṃpadya viharati,",
  "S06psp_5u:2078": "tatra dhyānapāramitāyāṃ sthito 'vikṣiptamānasas teṣāṃ sattvānām āmiṣadānaṃ dharmadānaṃ ca dadāti,",
  "S06psp_5u:2079": "parāṃś cāmiṣadāne dharmadāne ca samādāpayati,",
  "S06psp_5u:2080": "āmiṣadānasya dharmadānasya ca varṇaṃ bhāṣate,",
  "S06psp_5u:2081": "ye 'pi cānye āmiṣadānaṃ dharmadānañ ca dadāti,",
  "S06psp_5u:2082": "teṣāṃ ca varṇavādī bhavati samanujñaḥ. tac ca kuśalamūlaṃ na śrāvakabhūmau vā na pratyekabuddhabhūmau vā pariṇāmayaty,",
  "S06psp_5u:2083": "anyatra sarvasattvaiḥ sārdhaṃ sādhāraṇaṃ kṛtvānuttarāyai samyaksaṃbodhaye pariṇāmayati,",
  "S06psp_5u:2084": "tathā ca pariṇāmayati yathāsya trividhā buddhir na bhavati,",
  "S06psp_5u:2085": "ko vā pariṇāmayati,",
  "S06psp_5u:2086": "kiṃ vā pariṇāmayati,",
  "S06psp_5u:2087": "kutra vā pariṇāmayati. evaṃ khalu subhūte bodhisattvo mahāsattvo dhyānapāramitāyāṃ sthito dānapāramitāṃ parigṛhṇāti.",
  "S06psp_5u:2088": "subhūtir āha:",
  "S06psp_5u:2089": "kathaṃ bhagavan bodhisattvo mahāsattvo dhyānapāramitāyāṃ sthitaḥ śīlapāramitāṃ parigṛhṇāti?",
  "S06psp_5u:2090": "bhagavān āha:",
  "S06psp_5u:2091": "iha subhūte bodhisattvasya mahāsattvasya dhyānapāramitāyāṃ sthitasya na rāgasahagataṃ cittam utpadyate,",
  "S06psp_5u:2092": "na doṣasahagataṃ cittam utpadyate,",
  "S06psp_5u:2093": "na mohasahagataṃ cittam utpadyate,",
  "S06psp_5u:2094": "na vicikitsāsahagataṃ cittam utpadyate,",
  "S06psp_5u:2095_0": "anyatra sarvākārajñatā pratisaṃyuktair manasikārair viaharati tac ca kuśalamūlaṃ",
  "S06psp_5u:2095_1": "na śrāvakabhūmau vā na pratyekabuddhabhūmau vā pariṇāmayaty anyatra sarvasattvaiḥ",
  "S06psp_5u:2095_2": "sārdhaṃ sādhāraṇaṃ kṛtvānuttarāyai samyaksaṃbodhaye pariṇāmayati tathā ca pariṇāmayati,",
  "S06psp_5u:2096": "yathāsya trividhā buddhir na bhavati,",
  "S06psp_5u:2097": "ko vā pariṇāmayati,",
  "S06psp_5u:2098": "kiṃ vā pariṇāmayati,",
  "S06psp_5u:2099": "kutra vā pariṇāmayati. evaṃ khalu subhūte bodhisattvo mahāsattvo dhyānapāramitāyāṃ sthitaḥ śīlapāramitāṃ parigṛhṇāti.",
  "S06psp_5u:2100": "subhūtir āha:",
  "S06psp_5u:2101": "kathaṃ bhagavan bodhisattvo mahāsattvo dhyānapāramitāyāṃ sthitaḥ kṣāntipāramitāṃ parigṛhṇāti?",
  "S06psp_5u:2102": "bhagavān āha:",
  "S06psp_5u:2103": "iha subhūte bodhisattvo mahāsattvo dhyānapāramitāyāṃ sthitaḥ phenapiṇḍopamaṃ rūpaṃ pratyavekṣate,",
  "S06psp_5u:2104": "budbdopamāṃ vedanāṃ pratyavekṣate,",
  "S06psp_5u:2105": "marīcyupamāṃ saṃjñāṃ pratyavekṣate,",
  "S06psp_5u:2106": "kadalyupamān saṃskārān pratyavekṣate,",
  "S06psp_5u:2107": "māyopamaṃ vijñānaṃ pratyavekṣate. tasyaivaṃ pratyavekṣamāṇasya pañcaskandheṣv asārakasaṃjñā pratyupasthitā bhavati,",
  "S06psp_5u:2108": "tasyaivaṃ (PSP_5:95)",
  "S06psp_5u:2109": "pratyavekṣamāṇasyaivaṃ bhavati,",
  "S06psp_5u:2110": "kasya vā rūpaṃ,",
  "S06psp_5u:2111": "kasya vā vedanā,",
  "S06psp_5u:2112": "kasya vā saṃjñā,",
  "S06psp_5u:2113": "kasya vā saṃskārāḥ,",
  "S06psp_5u:2114": "kasya vā vijñānaṃ,",
  "S06psp_5u:2115": "tasyaivaṃ pratyavekṣamāṇasyaivaṃ bhavati,",
  "S06psp_5u:2116": "ko vātrākruṣyate vā paribhāṣyate vā,",
  "S06psp_5u:2117": "ākruṣyamāṇasya vā paribhāṣyamāṇasya vā na vyāpāda utpadyate. sa tat kuśalamūlaṃ sarvasattvasādhāraṇaṃ kṛtvānuttarāyai samyaksaṃbodhaye pariṇāmayati,",
  "S06psp_5u:2118": "tathā ca pariṇāmayati yathāsya trividhā buddhir na bhavati,",
  "S06psp_5u:2119": "ko vā pariṇāmayati,",
  "S06psp_5u:2120": "kiṃ vā pariṇāmayati,",
  "S06psp_5u:2121": "kutra vā pariṇāmayati. evaṃ khalu subhūte bodhisattvo mahāsattvo dhyānapāramitāyāṃ sthitaḥ kṣāntipāramitāṃ parigṛhṇāti.",
  "S06psp_5u:2122": "subhūtir āha:",
  "S06psp_5u:2123": "kathaṃ bhagavan bodhisattvo mahāsattvo dhyānapāramitāyāṃ sthito vīryapāramitāṃ parigṛhṇāti?",
  "S06psp_5u:2124": "bhagavān āha:",
  "S06psp_5u:2125_0": "iha subhūte bodhisattvo mahāsattvo viviktaṃ kāmair viviktaṃ pāpakair akuśalamūlair",
  "S06psp_5u:2125_1": "dharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya",
  "S06psp_5u:2125_2": "viharati. vitarkavicārāṇāṃ vyupaśamād adhyātmaṃ saṃprasādāc cetasa ekotībhāvād avitarkam",
  "S06psp_5u:2125_3": "avicāraṃ vivekajaṃ prītisukhaṃ dvitīyaṃ dhyānam upasaṃpadya viharati. prīteś ca virāgād upekṣako viharati,",
  "S06psp_5u:2126": "smṛtimān saṃprajānaṃ sukhañ ca kāye na pratisaṃvedayati,",
  "S06psp_5u:2127": "yat tad āryā ācakṣate,",
  "S06psp_5u:2128_0": "upekṣakaḥ smṛtimān sukhavihārī tṛtīyaṃ dhyānam upasaṃpadya viharati. sukhasya ca",
  "S06psp_5u:2128_1": "prahāṇād duḥkhasya ca prahāṇāt pūrvam eva saumanasyadaurmanasyayor astaṃgamād aduḥkhāsukham",
  "S06psp_5u:2128_2": "upekṣāsmṛtipariśuddhaṃ caturthaṃ dhyānam upasaṃpadya viharati,",
  "S06psp_5u:2129": "sa dhyānānāṃ dhyānāṅgānāṃ nimittaṃ na gṛhṇāti,",
  "S06psp_5u:2130": "sa evaṃ samāhitacitto 'nekavidham ṛddhividhiṃ pratyanubhavati,",
  "S06psp_5u:2131": "vistareṇa kartavyaṃ,",
  "S06psp_5u:2132": "yāvad divyena śrotradhātunā ubhau śabdau śṛṇoti divyañ ca mānuṣyakañ ca,",
  "S06psp_5u:2133": "sa parasattvānāṃ parapudgalānāṃ cetasaiva cittaṃ prajānāti,",
  "S06psp_5u:2134": "vistareṇa yāvad anuttaraṃ cittam iti yathābhūtaṃ prajānāty,",
  "S06psp_5u:2135": "anekavidhaṃ pūrvanivāsam anusmarati,",
  "S06psp_5u:2136": "vistareṇa yāvad divyena cakṣuṣā viśuddhenātikrāntamānuṣyakena yāvad yathākarmopagān sattvān paśyati,",
  "S06psp_5u:2137": "sa iha pañcasv abhijñāsu pratiṣṭhāya buddhakṣetreṇa buddhakṣetraṃ gacchati,",
  "S06psp_5u:2138": "buddhān bhagavataḥ paryupāste paripṛcchati paripraśnīkaroti kuśalamūlāny avaropayati,",
  "S06psp_5u:2139": "buddhakṣetrañ ca pariśodhayati, tāni (PSP_5:96)",
  "S06psp_5u:2140": "ca kuśalamulāni na śrāvakabhūmau vā na pratyekabuddhabhūmau vā pariṇāmayaty,",
  "S06psp_5u:2141": "anyatra sarvasattvaiḥ sārdhaṃ sādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:2142": "tathā ca pariṇāmayati yathāsya trividhā buddhir na bhavati,",
  "S06psp_5u:2143": "ko vā pariṇāmayati,",
  "S06psp_5u:2144": "kiṃ vā pariṇāmayati,",
  "S06psp_5u:2145": "kutra vā pariṇāmayati. evaṃ khalu subhūte bodhisattvo mahāsattvo dhyānapāramitāyāṃ sthito vīryapāramitāṃ parigṛhṇāti.",
  "S06psp_5u:2146": "subhūtir āha:",
  "S06psp_5u:2147": "kathaṃ bhagavan bodhisattvo mahāsattvo dhyānapāramitāyāṃ sthitaḥ prajñāpāramitāṃ parigṛhṇāti?",
  "S06psp_5u:2148": "bhagavān āha: iha subhūte bodhisattvo mahāsattvo dhyānapāramitāyāṃ sthito rūpaṃ nopalabhate,",
  "S06psp_5u:2149": "vedanāṃ saṃjñāṃ saṃskārān,",
  "S06psp_5u:2150": "vijñānaṃ nopalabhate,",
  "S06psp_5u:2151": "skandhadhātvāyatanāni nopalabhate,",
  "S06psp_5u:2152": "pratītyasamutpādaṃ pratītyasamutpādāṅgāni nopalabhate,",
  "S06psp_5u:2153": "dānapāramitāṃ nopalabhate,",
  "S06psp_5u:2154": "śīlapāramitāṃ nopalabhate,",
  "S06psp_5u:2155": "kṣāntipāramitāṃ nopalabhate,",
  "S06psp_5u:2156": "vīryapāramitāṃ nopalabhate,",
  "S06psp_5u:2157": "dhyānapāramitāṃ nopalabhate,",
  "S06psp_5u:2158": "prajñāpāramitāṃ nopalabhate,",
  "S06psp_5u:2159": "smṛtyupasthānāni nopalabhate,",
  "S06psp_5u:2160": "evaṃ samyakprahāṇarddhipādendriyabalabodhyaṅgāny āryāṣṭāṅgamārgān nopalabhate,",
  "S06psp_5u:2161": "adhyātmaśūnyatāṃ yāvad abhāvasvabhāvaśūnyatāṃ nopalabhate,",
  "S06psp_5u:2162": "āryasatyāpramāṇadhyānārūpyasamāpattīḥ sarvavimokṣasamādhisamāpattidhāraṇīmukhāni śūnyatānimittāpraṇihitābhijñādaśabalavaiśāradyapratisaṃvidāveṇikābuddhadharmān nopalabhate,",
  "S06psp_5u:2163": "saṃskṛtadhātun nopalabhate,",
  "S06psp_5u:2164": "asaṃskṛtadhātun nopalabhate,",
  "S06psp_5u:2165": "anupalabhamāno nābhisaṃskaroty,",
  "S06psp_5u:2166": "anabhisaṃskurvāṇo notpādayaty,",
  "S06psp_5u:2167": "anutpādayamāno na nirodhayati. tat kasya hetoḥ?",
  "S06psp_5u:2168": "tathā hi subhūte utpādād vā tathāgatānām anutpādād vā tathāgatānāṃ sthitaivaiṣā dharmāṇāṃ dharmasthititā dharmaniyāmatā sā naivotpadyate na nirudhyate,",
  "S06psp_5u:2169": "so 'vikṣiptacittasarvākārajñatāpratisaṃyuktair manasikārair avirahito bhavati. tac ca kuśalamūlaṃ sarvasattvasādhāraṇaṃ kṛtvānuttarāyai samyaksaṃbodhaye pariṇāmayati,",
  "S06psp_5u:2170": "tathā ca pariṇāmayati yathāsya trividhā buddhir na bhavati,",
  "S06psp_5u:2171": "ko vā pariṇāmayati,",
  "S06psp_5u:2172": "kiṃ vā pariṇāmayati,",
  "S06psp_5u:2173": "kutra vā pariṇāmayati. evaṃ khalu subhūte bodhisattvo mahāsattvo dhyānapāramitāyāṃ sthitaḥ prajñāpāramitāṃ parigṛhṇāti.",
  "S06psp_5u:2174": "atha khalv āyuṣmān subhūtir bhagavantam etad avocat:",
  "S06psp_5u:2175": "kathaṃ bhagavan bodhisattvo mahāsattvaḥ prajñāpāramitāyāṃ sthitvā dānapāramitāṃ paripūrayati?",
  "S06psp_5u:2176": "(PSP_5:97)",
  "S06psp_5u:2177": "bhagavān āha:",
  "S06psp_5u:2178": "iha subhūte bodhisattvo mahāsattvaḥ prajñāpāramitāyāṃ caran sarvadharmāḥ śūnyā iti samanupaśyati. kathaṃ ca subhūte bodhisattvo mahāsattvaḥ sarvadharmāḥ śūnyā iti samanupaśyati?",
  "S06psp_5u:2179": "iha subhūte bodhisattvo mahāsattvaḥ prajñāpāramitāyāṃ carann adhyātmaśūnyatādhyātmaśūnyateti nopalabhate,",
  "S06psp_5u:2180": "bahirdhāśūnyatā bahirdhāśūnyateti nopalabhate adhyātmabahirdhāśūnyatādhyātmabahirdhāśūnyateti nopalabhate,",
  "S06psp_5u:2181": "yāvad abhāvaśūnyatā yāvad abhāvasvabhāvaśūnyateti nopalabhate. sa āsu śūnyatāsu sthitvā bodhisattvo mahāsattvo rūpan nopalabhate śūnyam iti vā aśūnyam iti vā,",
  "S06psp_5u:2182": "vedanā saṃjñā saṃskārā,",
  "S06psp_5u:2183": "vijñānaṃ nopalabhate śūnyam iti vā aśūnyam iti vā,",
  "S06psp_5u:2184": "skandhadhātvāyatanāni nopalabhate śūnyānīti vā aśūnyānīti vā,",
  "S06psp_5u:2185": "pratītyasamutpādaṃ pratītyasamutpādāṅgāni vā nopalabhate śūnyānīti vā aśūnyānīti vā,",
  "S06psp_5u:2186": "sarvapāramitā nopalabhate śūnyā iti vā aśūnyā iti vā,",
  "S06psp_5u:2187": "smṛtyupasthānasamyakprahāṇarddhipādendriyabalabodhyaṅgamārgā nopalabhate śūnyā iti vā aśūnyā iti vā,",
  "S06psp_5u:2188": "āryasatyāpramāṇadhyānārūpyasamāpattayo nopalabhate sūnyā iti vā aśūnyā iti vā,",
  "S06psp_5u:2189": "sarvavimokṣasamādhisamāpattidhāraṇīmukhāni nopalabhate śūnyānīti vā aśūnyānīti vā,",
  "S06psp_5u:2190": "śūnyatānimittāpraṇihitāni nopalabhate śūnyānīti vā aśūnyānīti vā,",
  "S06psp_5u:2191": "abhijñādaśabalavaiśāradyapratisaṃvidāveṇikābuddhadharmā nopalabhate śūnyā iti vā aśūnyā iti vā,",
  "S06psp_5u:2192": "anuttarā samyaksaṃbodhir nopalabhate śūnyeti vā aśūnyeti vā,",
  "S06psp_5u:2193_0": "saṃskṛto vā dhātur asaṃskṛto vā dhātur nopalabhate śūnya iti vā aśūnya iti vā. sa",
  "S06psp_5u:2193_1": "iha prajñāpāramitāyāṃ caran bodhisattvo mahāsattvo yadyad eva dānan dadāty annaṃ",
  "S06psp_5u:2193_2": "vā pānaṃ vā śayanaṃ vā āvasathaṃ vā glānapratyayabhaiṣajyapariṣkāraṃ vā vastraṃ vā",
  "S06psp_5u:2193_3": "suvarṇaṃ vā rūpyaṃ vā maṇimuktāśaṅkhaśilāpravālādīni vā puṣpadhūpagandhamālyavilepanacūrṇacīvaracchatradhvajapaṭākā",
  "S06psp_5u:2193_4": "vā yāvad anyatarānyatarāṇi mānuṣyakāṇi pariṣkāropakaraṇāni dadāti. sa tad dānaṃ śūnyam",
  "S06psp_5u:2193_5": "ity aśūnyam iti nopalabhate,",
  "S06psp_5u:2194": "yo vā dadāti yasyaivā dadāti tad api śūnyam iti aśūnyam iti nopalabhate,",
  "S06psp_5u:2195": "tasya mātsaryacittasya codgrahacittasya vāvakāśo na bhavati. tat kasya hetoḥ?",
  "S06psp_5u:2196": "sarva ete dharmāḥ prajñāpāramitāyāṃ carato bodhisattvasya mahāsattvasya (PSP_5:98)",
  "S06psp_5u:2197": "vikalpā eva bhavanti,",
  "S06psp_5u:2198": "prathamacittotpadam upādāya yāvad bodhimaṇḍaniṣaṇṇasya yathā caiva tathāgatasyānuttarāṃ samyaksaṃbodhim abhisaṃbuddhasya na mātsaryacittaṃ vodgrahacittaṃ votpadyate,",
  "S06psp_5u:2199": "tathaiva bodhisattvasya mahāsattvasya prajñāpāramitāyāṃ carato mātsaryacittaṃ vā udgrahacittaṃ vā nopapadyate,",
  "S06psp_5u:2200": "evam eva subhūte bodhisattvānāṃ mahāsattvānāṃ śāstā yad uta prajñāpāramitā,",
  "S06psp_5u:2201": "tāni ca kuśalamūlāni sarvasattvaiḥ sārdhaṃ sādhāraṇaṃ kṛtvānuttarāyai samyaksaṃbodhaye pariṇāmayati,",
  "S06psp_5u:2202": "tathā ca pariṇāmayati yathāsya trividhā buddhir na bhavati,",
  "S06psp_5u:2203": "ko vā pariṇāmayati,",
  "S06psp_5u:2204": "kiṃ vā pariṇāmayati,",
  "S06psp_5u:2205": "kutra vā pariṇāmayati. evaṃ khalu subhūte bodhisattvo mahāsattvaḥ prajñāpāramitāyāṃ sthitvā dānapāramitāṃ parigṛhṇāti.",
  "S06psp_5u:2206": "subhūtir āha:",
  "S06psp_5u:2207": "kathaṃ bhagavan bodhisattvo mahāsattvaḥ prajñāpāramitāyāṃ sthitvā śīlapāramitāṃ parigṛhṇāti?",
  "S06psp_5u:2208": "bhagavān āha:",
  "S06psp_5u:2209": "iha subhūte bodhisattvo mahāsatttvaḥ prajñāpāramitāyāṃ sthitvā na śrāvakapratyekabuddhabhūmicittānām avakāśaṃ dadāti. tat kasya hetoḥ?",
  "S06psp_5u:2210": "tathā hi sa śrāvakapratyekabuddhabhūmin nopalabhate,",
  "S06psp_5u:2211": "tad api cittan nopalabhate,",
  "S06psp_5u:2212": "yac chrāvakabhūmau vā pratyekabuddhabhūmau vā pariṇāmayati,",
  "S06psp_5u:2213": "sa prathamacittotpādam upādāya yāvad bodhimaṇḍaniṣadanāt,",
  "S06psp_5u:2214": "prāṇātipātaprahāṇāya cittam utpādayati,",
  "S06psp_5u:2215": "ātmanā ca prāṇātipātāt prativirato bhavati,",
  "S06psp_5u:2216": "parāṃś ca prāṇātipātaviratau samādāpayati,",
  "S06psp_5u:2217": "prāṇātipātavirateś ca varṇaṃ bhāṣate,",
  "S06psp_5u:2218_0": "ye 'pi cānye prāṇātipātāt prativiratā bhavanti teṣām api varṇavādī bhavati samanujñaḥ.",
  "S06psp_5u:2218_1": "evam adattādānāt kāmamithyācārāt mṛṣāvādāt paruṣavacanāt piśunavacanād abaddhapralāpād",
  "S06psp_5u:2218_2": "abhidhyāyā vyāpādāt,",
  "S06psp_5u:2219": "mithyādṛṣṭeḥ prativirato bhavati,",
  "S06psp_5u:2220": "parāṃś ca mithyādṛṣṭiviratau samādāpayati,",
  "S06psp_5u:2221": "mithyādṛṣṭivirateś ca varṇaṃ bhāsate,",
  "S06psp_5u:2222": "ye 'pi cānye mithyādṛṣṭeḥ prativiratā bhavanti teṣām api varṇavādī bhavati samanujñaḥ. tena ca śīlena na kaścid dharmaṃ parāmṛśati śrāvakatvaṃ vā pratyekabuddhatvaṃ vā,",
  "S06psp_5u:2223": "prāg evānyad vā tāni ca kuśalamūlāni sarvasattveṣu sādhāraṇāni kṛtvānuttarāyāṃ samyaksaṃbodhau pariṇāmayati,",
  "S06psp_5u:2224": "tathā ca pariṇāmayati yathāsya trividhā buddhir na bhavati,",
  "S06psp_5u:2225": "ko vā pariṇāmayati, kiṃ vā (PSP_5:99)",
  "S06psp_5u:2226": "pariṇāmayati,",
  "S06psp_5u:2227": "kutra vā pariṇāmayati. evaṃ khalu subhūte bodhisattvo mahāsattvaḥ prajñāpāramitāyāṃ sthitvā śīlapāramitāṃ parigṛhṇāti.",
  "S06psp_5u:2228": "subhūtir āha:",
  "S06psp_5u:2229": "kathaṃ bhagavan bodhisattvo mahāsattvaḥ prajñāpāramitāyāṃ sthitvā kṣāntipāramitāṃ parigṛhṇāti?",
  "S06psp_5u:2230": "bhagavān āha:",
  "S06psp_5u:2231": "iha subhūte bodhisattvasya mahāsattvasya prajñāpāramitāyāṃ sthitasyānulomikī kṣāntir utpadyate,",
  "S06psp_5u:2232": "tasyaivaṃ bhavati,",
  "S06psp_5u:2233_0": "iha na kaścid dharma utpadyate vā nirudhyate vā mriyate vā ākruṣyate vā paribhāṣyate",
  "S06psp_5u:2233_1": "vā cchidyate vā bhidyate vā hanyate vā tasya prathamacittotpādam upādāya yāvad bodhimaṇḍaniṣaṇṇasya",
  "S06psp_5u:2233_2": "yadi sarvasattvā āgamyākroṣayur vā paribhāṣeran vā loṣṭadaṇḍaśastraprahārān dadyuś",
  "S06psp_5u:2233_3": "cchidyur bhidyur vā,",
  "S06psp_5u:2234": "tatra cāsyaivaṃ bhavati,",
  "S06psp_5u:2235": "aho dharmāṇāṃ dharmatā,",
  "S06psp_5u:2236": "na iha kaścid dharma ākruṣyate vā paribhāṣyate vā cchidyate vā bhidyate vā hanyate vā,",
  "S06psp_5u:2237": "sa tāni kuśalamūlāni sarvasattvasādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:2238": "tathā ca pariṇāmayati yathāsya trividhā buddhir na bhavati,",
  "S06psp_5u:2239": "ko vā pariṇāmayati,",
  "S06psp_5u:2240": "kiṃ vā pariṇāmayati,",
  "S06psp_5u:2241": "kutra vā parinamayati. evaṃ khalu subhūte bodhisattvo mahāsattvaḥ prajñāpāramitāyāṃ sthitvā kṣāntipāramitāṃ parigṛhṇāti.",
  "S06psp_5u:2242": "subhūtir āha:",
  "S06psp_5u:2243": "kathaṃ bhagavan bodhisattvo mahāsattvaḥ prajñāpāramitāyāṃ sthitvā vīryapāramitāṃ parigarhnāti?",
  "S06psp_5u:2244": "bhagavān āha:",
  "S06psp_5u:2245_0": "iha subhūte bodhisattvo mahāsattvaḥ prajñāpāramitāyāṃ sthitvā caturbhir ṛddhipādair",
  "S06psp_5u:2245_1": "upāyakauśalyena samanvāgataḥ kāyikañ ca caitasikañ ca vīryaṃ saṃjanayyānyaṃ lokadhātum api gatvā,",
  "S06psp_5u:2246": "lokadhātuśatam api gatvā,",
  "S06psp_5u:2247": "lokadhātusahasram api gatvā lokadhātuśatasahasram api gatvā lokadhātukoṭīniyutaśatasahasram api gatvā sattvānāṃ dharmaṃ deśayati. dānapāramitāyāṃ pratiṣṭhāpayati,",
  "S06psp_5u:2248": "śīlapāramitāyāṃ pratiṣṭhāpayati,",
  "S06psp_5u:2249": "kṣāntipāramitāyāṃ pratiṣṭhāpayati,",
  "S06psp_5u:2250": "vīryapāramitāyāṃ pratiṣṭhāpayati,",
  "S06psp_5u:2251": "dhyānapāramitāyāṃ pratiṣṭhāpayati,",
  "S06psp_5u:2252": "prajñāpāramitāyāṃ pratiṣṭhāpayati. saptatriṃśadbodhipakṣyeṣu dharmeṣu pratiṣṭhāpayati,",
  "S06psp_5u:2253": "srotaāpattiphale pratiṣṭhāpayati,",
  "S06psp_5u:2254": "sakṛdāgāmiphale pratiṣṭhāpayati,",
  "S06psp_5u:2255": "anāgāmiphale pratiṣṭhāpayati,",
  "S06psp_5u:2256": "arhattve pratiṣṭhāpayati pratyekabodhau pratiṣṭhāpayati,",
  "S06psp_5u:2257": "yāvad anuttarāyāṃ samyaksaṃbodhau pratiṣṭhāpayati,",
  "S06psp_5u:2258": "tathā ca pratiṣṭhāpayati,",
  "S06psp_5u:2259": "yathā na saṃskṛte dhātau pratiṣṭhāpayati,",
  "S06psp_5u:2260": "nāsaṃskṛte dhātau pratiṣṭhāpayati tac ca kuśalamūlaṃ sarvasattveṣu (PSP_5:100)",
  "S06psp_5u:2261": "sārdhaṃ sādhāraṇaṃ kṛtvānuttarāyāṃ samyaksaṃbodhau pariṇāmayati,",
  "S06psp_5u:2262": "tathā ca pariṇāmayati,",
  "S06psp_5u:2263": "yathāsya trividhā buddhir na bhavati,",
  "S06psp_5u:2264": "ko vā pariṇāmayati,",
  "S06psp_5u:2265": "kiṃ vā pariṇāmayati,",
  "S06psp_5u:2266": "kutra vā pariṇāmayati. evaṃ khalu subhūte bodhisattvo mahāsattvaḥ prajñāpāramitāyāṃ sthitvā vīryapāramitāṃ parigṛhṇāti.",
  "S06psp_5u:2267": "subhūtir āha:",
  "S06psp_5u:2268": "kathaṃ bhagavan bodhisattvo mahāsattvaḥ prajñāpāramitāyāṃ sthitvā dhyānapāramitāṃ parigṛhṇāti?",
  "S06psp_5u:2269": "bhagavān āha: iha subhūte bodhisattvo mahāsattvaḥ prajñāpāramitāyāṃ sthitvā,",
  "S06psp_5u:2270": "tathāgatasamādhiṃ sthāpayitvā,",
  "S06psp_5u:2271": "yāvantaḥ kecit samādhayaḥ śrāvakasamādhir vā pratyekabuddhasamādhir vā tān sarvān samāpadyate ca vyuttiṣṭhate ca,",
  "S06psp_5u:2272": "samādhau sthitvā aṣṭau vimokṣān anulomaṃ pratilomaṃ samāpadyate ca vyuttiṣṭhate ca. katamān aṣṭau vimokṣān?",
  "S06psp_5u:2273": "iha subhūte bodhisattvo mahāsattvo 'dhyātmaṃ rūpasaṃjñī bahirdhārūpāṇi paśyaty,",
  "S06psp_5u:2274_0": "ayaṃ prathamo vimokṣaḥ. adhyātmam arūpasaṃjñī bahirdhārūpāṇi paśyaty ayaṃ dvitīyo",
  "S06psp_5u:2274_1": "vimokṣaḥ. śūnyatvenādhimuktaḥ śūnyatve cādhimukto bhavaty ayaṃ tṛtīyo vimokṣaḥ. sukhasya",
  "S06psp_5u:2274_2": "ca prahāṇād duṣkhasya ca prahāṇāt pūrvam eva saumanasyadaurmanasyayor astaṃgamād",
  "S06psp_5u:2274_3": "aduṣkhāsukham upekṣāsmṛtipariśuddhaṃ caturthaṃ dhyānam upasaṃpadya viharati. sa sarvaśo",
  "S06psp_5u:2274_4": "rūpasaṃjñānāṃ samatikramāt pratighasaṃjñānām astaṃgamād nānātvasaṃjñānām amanasikārād",
  "S06psp_5u:2274_5": "anantam ākāśam ity ākāśānantyāyatanam upasaṃpadya viharaty,",
  "S06psp_5u:2275": "ayaṃ caturtho vimokṣaḥ. sa sarvaśa ākāśānantyāyatanasamatikramād anantaṃ vijñānam iti vijñānānantyāyatanam upasaṃpadya viharaty,",
  "S06psp_5u:2276": "ayaṃ pañcamo vimokṣaḥ. sa sarvaśo vijñānānantyāyatanasamatikramād ākiṃcanyāyatanam upasaṃpadya viharaty,",
  "S06psp_5u:2277": "ayaṃ ṣaṣṭho vimokṣaḥ. sa sarvaśa ākiṃcanyāyatanasamatikramād naivasaṃjñānāsaṃjñāyatanam upasaṃpadya viharaty,",
  "S06psp_5u:2278": "ayaṃ saptamo vimokṣaḥ. sa sarvaśo naivasaṃjñānāsaṃjñāyatanasamatikramāt saṃjñāvedayitanirodham upasaṃpadya viharaty,",
  "S06psp_5u:2279": "ayam aṣṭamo vimokṣaḥ. itīmān aṣṭau vimokṣān anulomaṃ pratilomaṃ samāpadyate ca vyuttiṣṭhate ca,",
  "S06psp_5u:2280": "tatra samādhau sthitvā navānupūrvavihārasamāpattiīr anulomapratilomaṃ samāpadyate ca vyuttiṣṭhate ca. katamā navānupūrvavihārasamāpattīr?",
  "S06psp_5u:2281": "iha subhūte bodhisattvo mahāsattvo viviktaṃ kāmair viviktaṃ pāpakair akuśalair dharmaiḥ savitarkaṃ (PSP_5:101)",
  "S06psp_5u:2282": "savicāraṃ vivekajaṃ prītisukhaṃ prathamaṃ dhyānam upasaṃpadya viharati,",
  "S06psp_5u:2283": "vitarkavicārāṇāṃ vyupaśamād adhyātmaṃ saṃprasādāc cetasa ekotībhāvād avitarkam avicāraṃ vivekajaṃ prītisukhaṃ dvitīyaṃ dhyānam upasaṃpadya viharati,",
  "S06psp_5u:2284": "prīteś ca virāgād upekṣako viharati smṛtimān saṃprajānan sukhaṃ kāye na pratisaṃvedayate,",
  "S06psp_5u:2285": "yat tad āryā ācakṣate,",
  "S06psp_5u:2286_0": "upekṣakaḥ smṛtimān sukhavihārī tṛtīyaṃ dhyānam upasaṃpadya viharati. sa sukhasya",
  "S06psp_5u:2286_1": "ca prahāṇād duṣkhasya ca prahāṇāt pūrvam eva saumanasyadaurmanasyayor astaṃgamād",
  "S06psp_5u:2286_2": "aduṣkhāsukham upekṣāsmṛtipariśuddhiṃ caturthaṃ dhyānam upasaṃpadya viharati. sa sarvaśo",
  "S06psp_5u:2286_3": "rūpasaṃjñānāṃ samatikramāt pratighasaṃjñānām astaṃgamād nānātvasaṃjñānām amanasikārād",
  "S06psp_5u:2286_4": "anantam ākāśam ity ākāśānantyāyatanam upasaṃpadya viharati. sa sarvaśa ākāśānantyāyatanasamatikramād",
  "S06psp_5u:2286_5": "anantaṃ vijñānam iti vijñānānantyāyatanam upasaṃpadya viharati. sa sarvaśo vijñānānantyāyatanasamatikramād",
  "S06psp_5u:2286_6": "nāsti kiṃcid ity ākiṃcanyāyatanam upasaṃpadya viharati. sa sarvaśa ākiṃcanyāyatanasamatikramād",
  "S06psp_5u:2286_7": "naivasaṃjñānāsaṃjñāyatanam upasaṃpadya viharati. sa sarvaśo naivasaṃjñānāsaṃjñāyatanasamatikrayāt",
  "S06psp_5u:2286_8": "saṃjñāvedayitanirodhasamāpattim upasaṃpadya viharati. evam imā navānupūrvavihārasamāpattīr",
  "S06psp_5u:2286_9": "anulomapratilomaṃ samāpadyate ca vyuttiṣṭhate ca,",
  "S06psp_5u:2287": "imān aṣṭa vimokṣān imāś ca navānupūrvavihārasamāpattīr vibhaṅgaṃ kṛtvā imaṃ siṃhavijṛmbhitaṃ nāma samādhiṃ samāpadyate,",
  "S06psp_5u:2288": "tatra ca samādhau sthitvā dvādaśāṅgapratītyasamutpādam anulomapratilomaṃ pratyavekṣate. katamāni dvādaśāṅgāni?",
  "S06psp_5u:2289": "iha subhūte bodhisattvo mahāsattvo 'vidyāpratyayāḥ saṃskārā iti pratyavekṣate,",
  "S06psp_5u:2290": "evaṃ saṃskārapratyayaṃ vijñānaṃ vijñānapratyayaṃ nāmarūpamb nāmarūpapratyayaṃ ṣaḍāyatanaṃ ṣaḍāyatanapratyayaḥ sparśaḥ,",
  "S06psp_5u:2291": "sparśapratyayā vedanā,",
  "S06psp_5u:2292": "vedanāpratyayā tṛṣṇā,",
  "S06psp_5u:2293": "tṛṣṇāpratyayam upādānam,",
  "S06psp_5u:2294": "upādānapratyayo bhavo,",
  "S06psp_5u:2295": "bhavapratyayā jātiḥ,",
  "S06psp_5u:2296": "jātipratyayaṃ jarāmaraṇaṃ,",
  "S06psp_5u:2297_0": "jarāmaraṇapratyayāḥ śokaparidevaduḥkhadaurmanasyopāyāsā iti pratyavekṣate. evam asya",
  "S06psp_5u:2297_1": "kevalasya mahato duṣkhaskandhasya loke samudayo bhavatīti pratyavekṣate. jarāmaraṇe",
  "S06psp_5u:2297_2": "tasminn asati śokaparidevaduṣkhadaurmanasyopāyāsā na bhavantīti pratyavekṣate,",
  "S06psp_5u:2298": "evaṃ jātāv asatyāṃ jarāmaraṇan na bhavati,",
  "S06psp_5u:2299": "bhave 'sati jātir na bhavati,",
  "S06psp_5u:2300": "upādāne 'sati bhavo na bhavati,",
  "S06psp_5u:2301": "tṛṣṇāyām asatyām upādānan (PSP_5:102)",
  "S06psp_5u:2302": "na bhavati,",
  "S06psp_5u:2303": "vedanāyam asatyāṃ tṛṣṇā na bhavati,",
  "S06psp_5u:2304": "sparśe 'sati vedanā na bhavati,",
  "S06psp_5u:2305": "ṣaḍāyatane 'sati sparśo na bhavati,",
  "S06psp_5u:2306": "nāmarūpe 'sati ṣaḍāyatanan na bhavati,",
  "S06psp_5u:2307": "vijñāne 'sati nāmarūpan na bhavati,",
  "S06psp_5u:2308": "saṃskāreṣv asatsu vijñānan na bhavati,",
  "S06psp_5u:2309_0": "avidyāyām asatyāṃ saṃskārā na bhavantīti pratyavekṣate. evam asya kevalasya mahatā",
  "S06psp_5u:2309_1": "duṣkhaskandhasya loke nirodho bhavatīti pratyavekṣate. evam imaṃ dvādaśāṅgaṃ pratītyasamutpādam",
  "S06psp_5u:2309_2": "anulomapratilomaṃ pratyavekṣate,",
  "S06psp_5u:2310": "tāni ca kuśalamūlāni sarvasattvaiḥ sārdhaṃ sādhāraṇāni kṛtvānuttarāyai samyaksaṃbodhaye pariṇāmayati tathā ca pariṇāmayati yathāsya trividhā buddhir na bhavati,",
  "S06psp_5u:2311": "ko vā pariṇāmayati kiṃ vā pariṇāmayati,",
  "S06psp_5u:2312": "kutra vā pariṇāmayati. evaṃ khalu subhūte bodhisattvo mahāsattvaḥ prajñāpāramitāyāṃ sthitvā dhyānapāramitāṃ parigṛhṇāti. ity ukto darśanamārgaḥ",
  "S06psp_5u:2313": "katamaś ca subhūte bodhisattvasya mahāsattvasya siṃhavijṛmbhitaḥ samādhir?",
  "S06psp_5u:2314_0": "iha subhūte bodhisattvo mahāsattvo viviktaṃ kāmair viviktaṃ pāpakair akuśalair dharmaiḥ",
  "S06psp_5u:2314_1": "savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati.",
  "S06psp_5u:2314_2": "evaṃ dvitīyaṃ dhyānam upasaṃpadya viharati,",
  "S06psp_5u:2315": "tṛtīyaṃ dhyānam upasaṃpadya viharati caturthaṃ dhyānam upasaṃpadya viharati,",
  "S06psp_5u:2316": "ākāśānantyāyatanasamāpattiṃ vijñānānantyāyatanasamāpattiṃ ākiṃcanyāyatanasamāpattin naivasaṃjñānāsaṃjñāyatanasamāpattim upasaṃpadya viharati,",
  "S06psp_5u:2317": "saṃjñāvedayitanirodhasamāpattim upasaṃpadya viharati,",
  "S06psp_5u:2318": "nirodhasamāpatter vyutthāya naivasaṃjñānāsaṃjñāyatanasamāpattiṃ samāpadyate,",
  "S06psp_5u:2319": "naivasaṃjñānāsaṃjñāyatanasamāpatter vyutthāyākiṃcanyāyatanasamāpattiṃ samāpadyate,",
  "S06psp_5u:2320": "ākiṃcanyāyatanasamāpatter vyutthāya vijñānānantyāyatanasamāpattiṃ samāpadyate,",
  "S06psp_5u:2321": "vijñānānantyāyatanasamāpatter vyutthāyākāśānantyāyatanasamāpattiṃ samāpadyate,",
  "S06psp_5u:2322": "ākāśānantyāyatanasamāpatter vyutthāya caturthaṃ dhyānam upasaṃpadyate,",
  "S06psp_5u:2323": "caturthād dhyānād vyutthāya tṛtīyaṃ dhyānaṃ samāpadyate,",
  "S06psp_5u:2324": "tṛtīyād dhyānād vyutthāya dvitīyaṃ dhyānaṃ samāpadyate,",
  "S06psp_5u:2325_0": "dvitīyād dhyānād vyutthāya prathamaṃ dhyānaṃ samāpadyate. sa imaṃ siṃhavijṛmbhitaṃ",
  "S06psp_5u:2325_1": "samādhiṃ vibhaṅgaṃ kṛtvāvaskandakaṃ samādhiṃ samāpadyate. katamaś ca subhūte bodhisattvasya",
  "S06psp_5u:2325_2": "mahāsattvasyāvaskandakaḥ samādhir?",
  "S06psp_5u:2326": "iha subhūte bodhisattvo mahāsattvo viviktaṃ kāmair viviktaṃ (PSP_5:103)",
  "S06psp_5u:2327": "pāpakair akuśalair dharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati,",
  "S06psp_5u:2328": "prathamād dhyānād vyutthito dvitīyaṃ dhyānaṃ upasaṃpadya viharati,",
  "S06psp_5u:2329": "dvitīyād dhyānād vyutthitas tṛtīyaṃ dhyānam upasaṃpadya viharati,",
  "S06psp_5u:2330": "tṛtīyād dhyānād vyutthitaś caturthaṃ dhyānam upasaṃpadya viharati,",
  "S06psp_5u:2331": "caturthyād dhyānād vyutthita ākāśānantyāyatanasamāpattim upasaṃpadya viharati,",
  "S06psp_5u:2332": "ākāśānantyāyatanasamāpatter vyutthito vijñānānantyāyatanasamāpattim upasaṃpadya viharati,",
  "S06psp_5u:2333": "vijñānānantyāyatanasamāpatter vyutthita ākiṃcanyāyatanasamāpattim upasaṃpadya viharati,",
  "S06psp_5u:2334": "ākiṃcanyāyatanasamāpatter vyutthito naivasaṃjñānāsaṃjñāyatanasamāpattim upasaṃpadya viharati,",
  "S06psp_5u:2335": "naivasaṃjñānāsaṃjñāyatanasamāpatter vyutthitaḥ saṃjñāvedayitanirodhasamāpattim upasaṃpadya viharati. nirodhasamāpatter vyutthitaḥ prathamaṃ dhyānaṃ samāpadyate,",
  "S06psp_5u:2336": "prathamād dhyānād vyutthito nirodhasamāpattiṃ samāpadyate,",
  "S06psp_5u:2337": "nirodhasamāpatter vyutthito dvitīyaṃ dhyānaṃ samāpadyate dvitīyād dhyānād vyutthito nirodhasamāpittiṃ samāpadyate,",
  "S06psp_5u:2338": "nirodhasamāpatter vyutthitas tṛtīyaṃ dhyānaṃ samāpadyate,",
  "S06psp_5u:2339": "tṛtīyād dhyānād vyutthito nirodhasamāpattiṃ samāpadyate,",
  "S06psp_5u:2340": "nirodhasamāpatter vyutthitaś caturthaṃ dhyānaṃ samāpadyate,",
  "S06psp_5u:2341": "caturthād dhyānād vyutthito nirodhasamāpattiṃ samāpadyate,",
  "S06psp_5u:2342": "nirodhasamāpatter vyutthita ākāśānantyāyatanasamāpattiṃ samāpadyate,",
  "S06psp_5u:2343": "ākāśānantyāyatanasamāpatter vyutthito nirodhasamāpattiṃ samāpadyate,",
  "S06psp_5u:2344": "nirodhasamāpatter vyutthito vijñānānantyāyatanasamāpattiṃ samāpadyate,",
  "S06psp_5u:2345": "vijñānānantyāyatanasamāpatter vyutthito nirodhasamāpattiṃ samāpadyate,",
  "S06psp_5u:2346": "nirodhasamāpatter vyutthita ākiṃcanyāyatanasamāpattiṃ samāpadyate,",
  "S06psp_5u:2347": "ākiṃcanyāyatanasamāpatter vyutthito nirodhasamāpattiṃ samāpadyate,",
  "S06psp_5u:2348": "nirodhasamāpatter vyutthito naivasaṃjñānāsaṃjñāyatanasamāpattiṃ samāpadyate,",
  "S06psp_5u:2349": "naivasaṃjñāsaṃjñāyatanasamāpatter vyutthito nirodhasamāpattiṃ samāpadyate,",
  "S06psp_5u:2350": "nirodhasamāpatter vyutthito naivasaṃjñānāsaṃjñāyatānasamāpattiṃ samāpadyate naivasaṃjñānāsaṃjñāyatanasamāpatter vyutthito 'samāhite citte tiṣṭhaty,",
  "S06psp_5u:2351": "asamāhitāc cittād nirodhasamāpattiṃ samāpadyate,",
  "S06psp_5u:2352": "nirodhasamāpatter vyutthito 'samāhite citte tiṣṭhaty,",
  "S06psp_5u:2353": "asamāhitāc cittād naivasaṃjñānāsaṃjñāyatanasamāpattiṃ samāpadyate,",
  "S06psp_5u:2354": "naivasaṃjñānāsaṃjñāyatanasamāpatter vyutthito 'samāhite citte tiṣṭhaty,",
  "S06psp_5u:2355": "asamāhitāc cittād (PSP_5:104)",
  "S06psp_5u:2356": "vijñanānantyāyatanasamāpattiṃ samāpadyate,",
  "S06psp_5u:2357": "vijñanānantyāyatanasamāpatter vyutthito 'samāhite citte tiṣṭhaty,",
  "S06psp_5u:2358": "asamāhitāc cittād ākāśānantyāyatanasamāpattiṃ samāpadyate,",
  "S06psp_5u:2359": "ākāśānantyāyatanasamāpatter vyutthito 'samāhite citte tiṣṭhaty,",
  "S06psp_5u:2360": "asamāhitāc cittād ākāśānantyāyatanasamāpattiṃ samāpadyate,",
  "S06psp_5u:2361": "ākāśānantyāyatanasamāpatter vyutthito 'samāhite citte tiṣṭhaty,",
  "S06psp_5u:2362": "asamāhitāc cittāc caturthaṃ dhyānaṃ samāpadyate,",
  "S06psp_5u:2363": "caturthād dhyānād vyutthito 'samāhite citte tiṣṭhaty,",
  "S06psp_5u:2364": "asamāhitāc cittāt tṛtīyaṃ dhyānaṃ samāpadyate,",
  "S06psp_5u:2365": "tṛtīyād dhyānād vyutthito 'samāhite citte tiṣṭhaty,",
  "S06psp_5u:2366": "asamāhitāc cittād dvitīyaṃ dhyānaṃ samāpadyate,",
  "S06psp_5u:2367": "dvitīyād dhyānād vyutthito 'samāhite citte tiṣṭhaty,",
  "S06psp_5u:2368": "asamāhitāc cittāt prathamaṃ dhyānaṃ samāpadyate,",
  "S06psp_5u:2369": "prathamād dhyānād vyutthito 'samāhite citte tiṣṭhati. sa ihāvaskandake samādhau sthitvā sarvadharmasamatām anuprāpnoti,",
  "S06psp_5u:2370": "tāni ca kuśalamūlāni sarvasattvasādhāraṇāni kṛtvānuttarāyai samyaksaṃbodhaye pariṇāmayati,",
  "S06psp_5u:2371": "tathā ca pariṇāmayati yathāsya trividhā buddhir na bhavati,",
  "S06psp_5u:2372": "ko vā pariṇāmayati,",
  "S06psp_5u:2373": "kiṃ vā pariṇāmayati,",
  "S06psp_5u:2374": "kutra vā pariṇāmayati. evaṃ khalu subhūte bodhisattvo mahāsattvo 'vaskandakasamāpattiṃ samāpadyate ca vyuttiṣṭhate ca.",
  "S06psp_5u:2375": "ity ukto bhāvanāmārgaḥ",
  "S06psp_5u:2376": "subhūtir āha: bahuṣu sthāneṣu śikṣitavyaṃ bodhisattvena mahāsattvena na kvacic chikṣitavyam.",
  "S06psp_5u:2377": "bhagavān āha: evam etat subhūte evam etat,",
  "S06psp_5u:2378": "bahuṣu sthāneṣu śikṣitavyaṃ bodhisattvena mahāsattvena na kvacic chikṣitavyam. tat kasya hetoḥ?",
  "S06psp_5u:2379": "tathā hi te dharmā nopalabhyante yatra bodhisattvena mahāsattvena śikṣitavyam.",
  "S06psp_5u:2380": "atha khalv āyuṣmān subhūtir bhagavantam etad avocat:",
  "S06psp_5u:2381": "yat punar bhagavaṃs tathāgatena me saṃkṣiptena ca vistareṇa ca dharmā bhāṣitāḥ,",
  "S06psp_5u:2382_0": "tatra bodhisattvena mahāsattvenānuttarāṃ samyaksaṃbodhim abhisaṃboddhukāmenemāḥ ṣaṭ",
  "S06psp_5u:2382_1": "pāramitāḥ saṃkṣiptena ca vistareṇa ca paryavāptavyāḥ paryavāpya yāvad vācā parijitāḥ",
  "S06psp_5u:2382_2": "kartavyā yāvad vācā parijitāḥ kṛtvā manasā pratyavekṣitavyā,",
  "S06psp_5u:2383": "tathā ca cittacetasikā dharmā na pravartante,",
  "S06psp_5u:2384": "asmin punaḥ saṃkṣepavistare śikṣamāṇo bodhisattvo mahāsattvaḥ ṣaṇnāṃ pāramitānāṃ sarvadharmāṇāñ ca saṃkṣepavistaraṃ jñāsyati.",
  "S06psp_5u:2385": "subhūtir āha: kathaṃ bhagavan bodhisattvo mahāsattvaḥ sarvadharmāṇāṃ (PSP_5:105)",
  "S06psp_5u:2386": "saṃkṣepavistaraṃ jñāsyati?",
  "S06psp_5u:2387": "bhagavān āha:",
  "S06psp_5u:2388_0": "rūpasya vā vedanāyā vā saṃjñāyā vā saṃskārāṇāṃ vā vijñānasya vā saṃkṣiptavistarañ",
  "S06psp_5u:2388_1": "ca tathatāṃ jānānaḥ. evaṃ skandhadhātvāyatanapratītyasamutpādasya vā pratītyasamutpādāṅgānāṃ",
  "S06psp_5u:2388_2": "vā saṃkṣiptavistaraṃ tathatāṃ jānānaḥ,",
  "S06psp_5u:2389_0": "evaṃ sarvapāramitānāṃ vā saptatriṃśatāṃ bodhipakṣyāṇāṃ dharmāṇāṃ vā āryasatyāpramāṇadhyānārūpyavimokṣasamādhisamāpattidhāraṇīmukhānāṃ",
  "S06psp_5u:2389_1": "vā śūnyatānimittāpraṇihitābhijñādaśabalavaiśāradyapratisaṃvidāveṇikānāṃ buddhadharmāṇāṃ",
  "S06psp_5u:2389_2": "vā sarvākārajñatāyā vā saṃkṣiptavistaraṃ tathatāṃ jānānaḥ,",
  "S06psp_5u:2390": "sarvadharmāṇāṃ saṃkṣiptavistaraṃ jñāsyati.",
  "S06psp_5u:2391": "subhūtir āha: katamā sā bhagavaṃs tathatā?",
  "S06psp_5u:2392": "bhagavān āha: yasyās tathatāyā notpādaḥ prajñāyate,",
  "S06psp_5u:2393_0": "na sthitir nānyathātvaṃ prajñāyate iyaṃ sā tathatā yatra bodhisattvena mahāsattvena",
  "S06psp_5u:2393_1": "śikṣitavyam. evaṃ bhūtakoṭiṃ jānāno bodhisattvo mahāsattvaḥ sarvadharmāṇāṃ saṃkṣiptavistaraṃ jñāsyati.",
  "S06psp_5u:2394": "subhūtir āha: katamā sā bhagavan bhūtakoṭiḥ?",
  "S06psp_5u:2395": "bhagavān āha:",
  "S06psp_5u:2396": "akoṭir bhūtakoṭir atra koṭyāṃ śikṣamāṇo bodhisattvo mahāsattvaḥ sarvadharmāṇāṃ saṃkṣiptavistaraṃ jñāsyati,",
  "S06psp_5u:2397": "evaṃ dharmadhātuṃ jānāno bodhisattvo mahāsattvaḥ sarvadharmāṇāṃ saṃkṣiptavistaraṃ jñāsyati.",
  "S06psp_5u:2398": "subhūtir āha: katamo 'sau bhagavan dharmadhātuḥ?",
  "S06psp_5u:2399": "bhagavān āha:",
  "S06psp_5u:2400": "ākāśadhātur dharmadhātur yasya dhātor na cchedaḥ prajñāyate na paricchedaḥ. evaṃ ca dharmadhātuṃ jānāno bodhisattvo mahāsattvaḥ sarvadharmāṇāṃ saṃkṣiptavistaraṃ jñāsyati.",
  "S06psp_5u:2401": "subhūtir āha: kathaṃ bhagavan sarvadharmāṇāṃ saṃkṣiptavistaraṃ jñātavyam?",
  "S06psp_5u:2402": "bhagavān āha: yathā sarvadharmā na saṃyuktā na visaṃyuktāḥ.",
  "S06psp_5u:2403": "subhūtir āha: katame bhagavan sarvadharmā ye na saṃyuktā na visaṃyuktāḥ?",
  "S06psp_5u:2404": "bhagavān āha: rūpan na saṃyuktaṃ na visaṃyuktaṃ,",
  "S06psp_5u:2405": "vedanā saṃjñā saṃskārāḥ,",
  "S06psp_5u:2406": "vijñānan na saṃyuktan na visaṃyuktam,",
  "S06psp_5u:2407": "evaṃ skandhadhātvāyatanapratītyasamutpādāḥ pratītyasamutpādāṅgāni ca na saṃyuktāni na (PSP_5:106)",
  "S06psp_5u:2408": "visaṃyuktāni,",
  "S06psp_5u:2409": "evaṃ yāvat saṃskṛto dhātur asaṃskṛto dhatur na saṃyukto na visaṃyuktaḥ. tat kasya hetoḥ?",
  "S06psp_5u:2410": "na hy asyāsti svabhāvo yaḥ saṃyujyate vā visaṃyujyate vā yaś cāsvabhāvaḥ so 'bhāvo,",
  "S06psp_5u:2411": "yaś cābhāvaḥ so 'bhāvena sārdhaṃ na saṃyukto na visaṃyukta,",
  "S06psp_5u:2412": "evaṃ bodhisattvena mahāsattvena sarvadharmā jñātavyāḥ.",
  "S06psp_5u:2413": "subhūtir āha:",
  "S06psp_5u:2414": "ayaṃ punar bhagavann abhisaṃkṣepo bodhisattvasya mahāsattvasyātra hi bhagavann abhisaṃkṣepapāramitāyām ādikarmikeṇa bodhisattvena mahāsattvena śikṣitavyaṃ,",
  "S06psp_5u:2415": "yāvad daśasu bhūmiṣu sthitenehaivābhisaṃkṣepe śikṣitavyam,",
  "S06psp_5u:2416": "ihaiva punar abhisaṃkṣepe śikṣimāṇo bodhisattvo mahāsattvaḥ sarvadharmāṇāṃ saṃkṣepavistaraṃ jñāsyati.",
  "S06psp_5u:2417": "bhagavān āha: tīkṣṇendriyasyāpi bodhisattvasya mahāsattvasyāyaṃ praveśo,",
  "S06psp_5u:2418": "ṛddhīndriyasyāpi bodhisattvasya mahāsattvasyāyaṃ praveśo,",
  "S06psp_5u:2419": "madhyendriyasyāpi bodhisattvasya mahāsattvasyāpy ayaṃ praveśaḥ,",
  "S06psp_5u:2420": "kasyacin na praveśaḥ śikṣitukāmasya bodhisattvasya mahāsattvasyāyaṃ praveśo,",
  "S06psp_5u:2421_0": "na khalu kuśīdasyāyaṃ praveśo na hīnavīryasya muṣitasmṛter na vikṣiptacittasyāyaṃ",
  "S06psp_5u:2421_1": "praveśaḥ ārabdhavīryasyākuśīdasyopasthitasmṛter ayaṃ praveśaḥ śikṣitukāmasya cāvinivartanīyabhūmau",
  "S06psp_5u:2421_2": "sarvākārajñatām anuprāptukāmasya cāyaṃ praveśaḥ. iti saṃkṣepavistarājñānavikalpau",
  "S06psp_5u:2422": "saced yathopadiṣṭāyāṃ prajñāpāramitāyāṃ śikṣiṣyate śikṣitvā dānapāramitāṃ śīlapāramitāṃ kṣāntipāramitāṃ vīryapāramitāṃ dhyānapāramitāṃ prajñāpāramitām anuprāpsyati,",
  "S06psp_5u:2423": "adhyātmaśūnyatāṃ bahirdhāśūnyatām adhyātmabahirdhāśūnyatāṃ yāvad abhāvasvabhāvaśūnyatāṃ smṛtyupasthānasamyakprahāṇarddhipādendriyabalabodhyaṅgamārgān anuprāpsyaty,",
  "S06psp_5u:2424": "āryasatyāpramāṇadhyānārūpyavimokṣasamādhisamāpattidhāraṇīmukhāny anuprāpsyati,",
  "S06psp_5u:2425": "śūnyatānimittāpraṇihitābhijñā anuprāpsyati,",
  "S06psp_5u:2426": "daśabalavaiśāradyapratisaṃvidāveṇikabuddhadharmān anuprāpsyati,",
  "S06psp_5u:2427": "sarvākārajñatām anuprāpsyati. tasya khalu punaḥ subhūte bodhisattvasya mahāsattvasya prajñāpāramitāyāṃ carato yāni kānicit mārakarmāṇy utpatsyante,",
  "S06psp_5u:2428": "utpadyamānāny eva tāni prahāsyanti,",
  "S06psp_5u:2429_0": "tasmād upāyakauśalyaṃ parigṛhītukāmena bodhisattvena mahāsattvena prajñāpāramitāyāṃ",
  "S06psp_5u:2429_1": "caritavyam. yasmin samaye bodhisattvo mahāsattvaḥ prajñāpāramitāyāṃ carati prajñāpāramitāṃ bhāvayati,",
  "S06psp_5u:2430": "prajñāpāramitāyāṃ yogam āpadyate,",
  "S06psp_5u:2431": "tasmin samaye 'saṃkhyeyeṣu lokadhātuṣu ye buddhā bhagavantas tiṣṭhanti dhriyante yāpayanti dharmañ (PSP_5:107)",
  "S06psp_5u:2432": "ca deśayanti te taṃ bodhisattvaṃ mahāsattvaṃ samanvāharanti prajñāpāramitāyāṃ carantam. tat kasya hetoḥ?",
  "S06psp_5u:2433": "ato nirjātā hi subhūte 'tītānāgatapratyutpannā buddhā bhagavanto yad uta ṣaḍbhyaḥ pāramitābhyaḥ,",
  "S06psp_5u:2434": "tasmāt tarhi subhūte bodhisattvena mahāsattvena prajñāpāramitāyāṃ carataivaṃ pratikāṅkṣitavyam,",
  "S06psp_5u:2435_0": "aham apy enān dharmān anuprāpsyāmi ye tair atītānāgatapratyutpannair buddhair bhagavadbhir",
  "S06psp_5u:2435_1": "anuprāptāḥ. evaṃ khalu subhūte bodhisattvena mahāsattvena prajñāpāramitāyāṃ carataivaṃ yogam āpattavyam,",
  "S06psp_5u:2436_0": "evaṃ prayujyamāno bodhisattvo mahāsattvaḥ kṣipram anuttarāṃ samyaksaṃbodhim abhisaṃbhotsyate.",
  "S06psp_5u:2436_1": "tasmāt tarhi subhūte bodhisattvena mahāsattvena sarvākārajñatāmanasikārāvirahitena",
  "S06psp_5u:2436_2": "bhavitavyam. sacet punaḥ subhūte bodhisattvo mahāsattva evaṃ caran prajñāpāramitāyām",
  "S06psp_5u:2436_3": "antaśo 'cchaṭāsaṃghātamātrakam api prajñāpāramitāṃ bhāvayiṣyati,",
  "S06psp_5u:2437": "sa khhalu punar bodhisattvo mahāsattvo bahutarapuṇyaṃ prasaviṣyati,",
  "S06psp_5u:2438_0": "na tv eva ye trisāhasramahāsāhasre lokadhātau sattvās tān kaścid eva dānena saṃtarpayec",
  "S06psp_5u:2438_1": "chīle pratiṣṭhāpayet kṣāntau pratiṣṭhāpayed vīrye pratiṣṭhāpayet samādhau pratiṣṭhāpayet",
  "S06psp_5u:2438_2": "prajñāyāṃ pratiṣṭhāpayed vimuktau pratiṣṭhāpayed vimuktijñānadarśane pratiṣṭhāpayet,",
  "S06psp_5u:2439": "srotaāpattiphale pratiṣṭhāpayet sakṛdāgāmiphale pratiṣṭhāpayed anāgāmiphale pratiṣṭhāpayed arhattve pratiṣṭhāpayet pratyekabodhau pratiṣṭhāpayet. tat kasya hetoḥ?",
  "S06psp_5u:2440_0": "ato nirjātā hi subhūte dānaśīlakṣāntivīryasamādhiprajñāvimuktivimuktijñānadarśanāni",
  "S06psp_5u:2440_1": "srotaāpattiphalaṃ sakṛdāgāmiphalam anāgāmiphalam arhattvaṃ pratyekabodhiḥ. ye 'pi",
  "S06psp_5u:2440_2": "te buddhā bhagavanto daśadiglokadhātuṣu tiṣṭhanti dhriyante yāpayanti,",
  "S06psp_5u:2441": "te 'pito nirjātā yad uta prajñāpāramitātaḥ. ye 'pi te subhūte ' tītānāgatapratyutpannā buddhā bhagavantas te 'pīta eva prabhāvitā yad uta prajñāpāramitātaḥ.",
  "S06psp_5u:2442_0": "punar aparaṃ subhūte yo bodhisattvo mahāsattvo muhūrtaṃ vā divasaṃ vā divasaśataṃ",
  "S06psp_5u:2442_1": "vā saṃvatsaraṃ vā saṃvatsaraśataṃ vā kalpaṃ vā kalpaśataṃ vā yāvad asaṃkhyeyān api",
  "S06psp_5u:2442_2": "kalpāni māṃ prajñāpāramitāṃ sarvākārajñatāpratisaṃyuktair manasikārair bhāvayiṣyati,",
  "S06psp_5u:2443_0": "sa bahutaraṃ puṇyaṃ prasaviṣyati. na tv eva ye gaṅgānadīvālukāsameṣu lokadhātuṣu",
  "S06psp_5u:2443_1": "sattvās tān kaścid eva dānena saṃtarpayec chīle kṣāntau vīrye samādhau prajñāyāṃ",
  "S06psp_5u:2443_2": "vimuktau vimuktijñānadarśane ca pratiṣṭhāpayet, (PSP_5:108)",
  "S06psp_5u:2444": "srotaāpattiphale pratiṣṭhāpayet,",
  "S06psp_5u:2445": "sakṛdāgāmiphale pratiṣṭhāpayet,",
  "S06psp_5u:2446": "anāgāmiphale pratiṣṭhāpayet,",
  "S06psp_5u:2447": "arhattve pratiṣṭhāpayet,",
  "S06psp_5u:2448": "pratyekabodhau pratiṣṭhāpayet. tat kasya hetoḥ?",
  "S06psp_5u:2449": "ato nirjātā hi te buddhā bhagavanto yair idaṃ dānamayaṃ puṇyakriyāvastuprajñāptaṃ,",
  "S06psp_5u:2450": "śīlamayaṃ bhāvanāmayaṃ puṇyakriyāvastuprajñāptaṃ,",
  "S06psp_5u:2451": "kṣāntivīryasamādhiprajñāvimuktivimuktijñānadarśanaṃ prajñāptaṃ,",
  "S06psp_5u:2452": "srotaāpattiphalaṃ sakṛdāgāmiphalam anāgāmiphalam arhattvaṃ pratyekabuddhatvaṃ prajñāptam.",
  "S06psp_5u:2453": "iti buddhaiḥ sānāthyābhāvavikalpaḥ",
  "S06psp_5u:2454": "yaḥ punar aparaṃ bodhisattvo mahāsattva evaṃ yathopadiṣṭāyāṃ prajñāpāramitāyāṃ sthitaḥ,",
  "S06psp_5u:2455": "sa khalu punar bodhisattvo mahāsattvo 'vinivartanīyaḥ pratikāṅkṣitavyaḥ. tathāgatasamanvāgataḥ sa bodhisattvo mahāsattvaḥ,",
  "S06psp_5u:2456": "upāyakauśalyena samanvāgato bahubuddhakoṭīniyutaśatasahasraparyupāsitaḥ sa bodhisattvo mahāsattvaḥ pratikāṅkṣitavyaḥ. avaropitakuśalamūlaḥ sa bodhisattvo mahāsattvaḥ,",
  "S06psp_5u:2457": "kalyāṇamitraparigṛhītaḥ sa bodhisattvo mahāsattvaḥ,",
  "S06psp_5u:2458": "ṣaṭpāramitāvatīrṇaḥ sa bodhisattvo mahāsattvaḥ pratikāṅkṣitavyaḥ. viṃśatiśūnyatābhāvitaḥ sa bodhisattvo mahāsattvaḥ,",
  "S06psp_5u:2459": "saptatriṃśad bodhipakṣyadharmabhāvitaḥ sa bodhisattvo mahāsattvaḥ,",
  "S06psp_5u:2460_0": "āryasatyāpramāṇadhyānārūpyavimokṣasamādhisamāpattidhāraṇīmukhabhāvitaḥ sa bodhisattvo",
  "S06psp_5u:2460_1": "mahāsattvaḥ pratikāṅkṣitavyaḥ. śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmabhāvitaḥ",
  "S06psp_5u:2460_2": "sa bodhisattvo mahāsattvaḥ,",
  "S06psp_5u:2461": "ṣaḍ abhijñāpratilabdhaḥ sa bodhisattvo mahāsattvaḥ,",
  "S06psp_5u:2462": "kumārabhūtaḥ sa bodhisattvo mahāsattvaḥ pratikāṅkṣitavyaḥ. abhiprāyaparipūrṇaḥ sa bodhisattvo mahāsattvaḥ,",
  "S06psp_5u:2463": "buddhair avirahitaḥ sa bodhisattvo mahāsattvaḥ,",
  "S06psp_5u:2464": "kuśalamūlair avirahitaḥ sa bodhisattvo mahāsattvaḥ pratikāṅkṣitavyaḥ. anākṣiptapratibhānaḥ sa bodhisattvo mahāsattvaḥ,",
  "S06psp_5u:2465": "dhāraṇīpratilabdhaḥ sa bodhisattvo mahāsattvaḥ pratikāṅkṣitavyaḥ. rūpapariniṣpattis tasya pratikāṅkṣitavyā,",
  "S06psp_5u:2466_0": "vyākaraṇasaṃpanno gotrasaṃpannaḥ saṃcintyabhavaḥ sa bodhisattvo mahāsattvaḥ pratikāṅkṣitavyaḥ.",
  "S06psp_5u:2466_1": "ākārapraveśakuśalo 'nakṣarapraveśakuśalo vyavahārakuśalaḥ sa bodhisattvo mahāsattvaḥ",
  "S06psp_5u:2466_2": "pratikāṅkṣitavyaḥ. avyavahārakuśala ekādhivacanakuśalo dvyadhivacanakuśalas tryadhivacanakuśalaḥ",
  "S06psp_5u:2466_3": "puruṣādhivacanakuśalo rūpakuśalo,",
  "S06psp_5u:2467": "vedanākuśalaḥ saṃjñākuśalaḥ saṃskārakuśalo vijñānakuśalaḥ skandhadhātvāyatanakuśalaḥ pratītyasamutpādakuśalaḥ pratītyasamutpādāṅgakuśalo (PSP_5:109)",
  "S06psp_5u:2468_0": "yāvan nirvāṇakuśalo dharmadhātulakṣaṇakuśalaḥ saṃskāralakṣaṇakuśalaḥ saṃskṛtalakṣaṇakuśalo",
  "S06psp_5u:2468_1": "'saṃskṛtalakṣaṇakuśalo lakṣaṇālakṣaṇakuśalo bhāvakuśalo 'bhāvakuśalaḥ svabhāvakuśalaḥ",
  "S06psp_5u:2468_2": "parabhāvakuśalaḥ sayogakuśalo viyogakuśalaḥ saṃprayuktakuśalo viprayuktakuśalaḥ,",
  "S06psp_5u:2469_0": "tathatākuśalo 'vitathatākuśalo 'nanyatathatākuśalo dharmatākuśalo dharmadhātukuśalo",
  "S06psp_5u:2469_1": "dharmaniyāmatākuśalo dharmasthititākuśalo bhūtakoṭikuśalaḥ pratyayakuśalaḥ saṃpratyayakuśalo",
  "S06psp_5u:2469_2": "dhyānakuśalo 'pramāṇakuśala ārūpyasamāpattikuśalaḥ ṣaṭpāramitākuśalaś catuḥsmṛtyupasthānakuśalaḥ",
  "S06psp_5u:2469_3": "samyakprahāṇarddhipādendriyabalabodhyaṅgamārgakuśalo vimokṣasamādhisamāpattidhāraṇīmukhakuśalaḥ",
  "S06psp_5u:2469_4": "śūnyatānimittāpraṇihitakuśalo 'bhijñādaśabalavaiśāradyapratisaṃvidāveṇikabuddhadharmakuśalaḥ",
  "S06psp_5u:2469_5": "sarvākārajñatākuśalaḥ saṃskṛtadhātukuśalo 'saṃskṛtadhātukuśalo 'dhātukuśalo rūpamanasikārakuśalo",
  "S06psp_5u:2469_6": "vedanāsaṃjñāsaṃskāravijñānamanasikārakuśalaḥ skandhadhātvāyatanapratītyasamutpādapratītyasamutpādāṅgamanasikārakuśalaḥ",
  "S06psp_5u:2469_7": "saptatriṃśadbodhipakṣya dharmāryasatyāpramāṇadhyānārūpyavimokṣasamādhisamāpattidhāraṇīmukhamanasikārakuśalaḥ",
  "S06psp_5u:2469_8": "śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmamanasikārakuśalaḥ,",
  "S06psp_5u:2470": "sarvākārajñatā manasikārakuśalaḥ. rūpaṃ rūpeṇa śūnyam iti kuśalaḥ,",
  "S06psp_5u:2471": "vedanā saṃjñā saṃskārā,",
  "S06psp_5u:2472": "vijñānaṃ vijñānena śūnyam iti kuśalaḥ,",
  "S06psp_5u:2473": "skandhadhātvāyatanāni skandhadhātvāyatanaiḥ śūnyānīti kuśalaḥ,",
  "S06psp_5u:2474": "pratītyasamutpādaḥ pratītyasamutpādena śūnya iti kuśalaḥ,",
  "S06psp_5u:2475": "pratītyasamutpādāṅgāni pratītyasamutpādāṅgaiḥ śūnyānīti kuśalaḥ,",
  "S06psp_5u:2476": "sarvapāramitāḥ sarvapāramitābhiḥ śūnyā iti kuśalaḥ,",
  "S06psp_5u:2477": "sarvaśūnyatāḥ sarvaśūnyatābhiḥ śūnyā iti kuśalaḥ,",
  "S06psp_5u:2478": "bodhipakṣyā dharmā bodhipakṣyair dharmaiḥ śūnyāḥ iti kuśalaḥ,",
  "S06psp_5u:2479": "āryasatyāny āryasatyaiḥ śūnyānīti kuśalaḥ,",
  "S06psp_5u:2480": "apramāṇadhyānārūpyasamāpattayo 'pramāṇadhyānārūpyasamāpattibhiḥ śūnyā iti kuśalaḥ,",
  "S06psp_5u:2481": "sarvavimokṣasamādhisamāpattidhāraṇīmukhāni sarvavimokṣasamādhisamāpattidhāraṇīmukhaiḥ sūnyānīti kuśalaḥ,",
  "S06psp_5u:2482": "abhijñā abhijñābhiḥ śūnyā iti kuśalo,",
  "S06psp_5u:2483": "daśabalavaiśāradyapratisaṃvido daśabalavaiśāradyapratisaṃvidbhiḥ śūnyā iti kuśalaḥ,",
  "S06psp_5u:2484": "śūnyatānimittāpraṇihitāni śūnyatānimittāpraṇihitaiḥ śūnyānīti kusalaḥ,",
  "S06psp_5u:2485": "aṣṭādaśāveṇikabuddhadharmā aṣṭādaśāveṇikair buddhadharmaiḥ śūnyā iti kuśalaḥ,",
  "S06psp_5u:2486": "anuttarā samyaksaṃbodhir anuttarayā samyaksaṃbodhyā (PSP_5:110)",
  "S06psp_5u:2487": "śūnyeti kuśalaḥ,",
  "S06psp_5u:2488_0": "pratiprasrabdhamārgakuśalo 'pratiprasrabdhamārgakuśalaḥ utpādanirodhakuśalaḥ sthityanyathātvakuśalo",
  "S06psp_5u:2488_1": "rāgakuśalo dveṣakuśalo mohakuśalo dṛṣṭikuśalo 'dṛṣṭikuśalo mithyādṛṣṭikuśalo 'mithyādṛṣṭikuśalo",
  "S06psp_5u:2488_2": "yāvat sarvadṛṣṭikuśalo nāmarūpakuśalo 'nāmarūpakuśala ārambaṇakuśala ādhipatyakuśalo",
  "S06psp_5u:2488_3": "hetukuśalaḥ pratyayakuśalo lakṣaṇakuśalo 'lakṣaṇakuśalo duḥkhakuśalo 'duḥkhakuśalaḥ",
  "S06psp_5u:2488_4": "samudayakuśalo 'samudayakuśalo nirodhakuśalo mārgakuśalo narakakuśalo narakamārgakuśalaḥ",
  "S06psp_5u:2488_5": "tiryagyonikuśalas tiryagyonimārgakuśalo yamalokakuśalo yamalokamārgakuśalo manuṣyakuśalo",
  "S06psp_5u:2488_6": "manuṣyamārgakuśalo devakuśalo devamārgakuśalaḥ srotaāpattiphalakuśalaḥ srotaāpattiphalamārgakuśalaḥ,",
  "S06psp_5u:2489": "sakṛdāgāmiphalakuśalaḥ sakṛdāgāmiphalamārgakuśalaḥ,",
  "S06psp_5u:2490": "anāgāmiphalakuśalo 'nāgāmiphalamārgakuśalaḥ,",
  "S06psp_5u:2491": "arhattvaphalakuśalo 'rhattvaphalamārgakuśalaḥ,",
  "S06psp_5u:2492": "pratyekabodhikuśalaḥ pratyekabodhimārgakuśalaḥ,",
  "S06psp_5u:2493": "mārgākārajñatākuśalo mārgākārajñatāmārgakuśalaḥ,",
  "S06psp_5u:2494": "sarvākārajñatākuśalaḥ sarvākārajñatāmārgakuśalaḥ,",
  "S06psp_5u:2495": "indriyakuśala indriyamārgakuśalaḥ,",
  "S06psp_5u:2496_0": "tīkṣṇamārgakuśalo javanaprajñākuśalo nairvedhikaprajñākuśalaḥ pṛthakpṛthakprajñākuśalo",
  "S06psp_5u:2496_1": "samantaprajñākuśalo 'tītārthakuśalo 'nāgatārthakuśalaḥ pratyutpannārthakuśala upāyakuśalaḥ",
  "S06psp_5u:2496_2": "sattvāśayakuśalo 'dhyāśayakuśalo 'rthakuśalo vyañjanakuśalas tristhānavyavasthānakuśalaḥ,",
  "S06psp_5u:2497": "itīme 'nuśaṃsāḥ subhūte bodhisattvasya mahāsattvasya prajñāpāramitāyāṃ carataḥ.",
  "S06psp_5u:2498": "iti prayogamārgābhāvavikalpaḥ",
  "S06psp_5u:2499": "prajñāpāramitām abhinirharataḥ. iti darśanamārgābhāvavikalpaḥ",
  "S06psp_5u:2500": "prajñāpāramitāṃ bhāvayantaḥ. iti bhāvanāmārgābhāvavikalpaḥ",
  "S06psp_5u:2501": "subhūtir āha: kathaṃ bhagavan prajñāpāramitāyāñ caritavyaṃ?",
  "S06psp_5u:2502": "kathaṃ prajñāpāramitābhinirhartavyā?",
  "S06psp_5u:2503": "kathaṃ prajñāpāramitā bhāvayitavyā?",
  "S06psp_5u:2504": "bhagavān āha:",
  "S06psp_5u:2505": "rūpaśāntatayā subhūte rūpavaśikatayā rūpatucchatayā rūpāsāratayā prajñāpāramitāyāṃ caritavyaṃ,",
  "S06psp_5u:2506_0": "vedanāsaṃjñāsaṃskāravijñānaśāntatayā vijñānavaśikatayā vijñānatucchatayā vijñānāsāratayā",
  "S06psp_5u:2506_1": "prajñāpāramitāyāṃ caritavyam. evaṃ skandhadhātvāyatanapratītyasamutpādasya pratītyasamutpādāṅgānāṃ",
  "S06psp_5u:2506_2": "śāntatayā vaśikatayā tucchatayā (PSP_5:111)",
  "S06psp_5u:2507": "asāratayā prajñāpāramitāyāṃ caritavyam. iti prayogamārgājñānavikalpaḥ",
  "S06psp_5u:2508": "yat punaḥ subhūte evaṃ vadasi,",
  "S06psp_5u:2509": "kathaṃ prajñāpāramitābhinirhartavyeti,",
  "S06psp_5u:2510": "ākāśaśūnyatābhinirhāratayā prajñāpāramitābhinirhartavyā. iti darśanamārgājñānavikalpaḥ",
  "S06psp_5u:2511": "yat punaḥ subhūte evaṃ vadasi,",
  "S06psp_5u:2512": "kathaṃ prajñāpāramitā bhāvayitavyeti,",
  "S06psp_5u:2513": "ākāśaśūnyatābhāvanayā prajñāpāramitā bhāvayitavyā.",
  "S06psp_5u:2514": "iti bhāvanāmārgajñānavikalpaḥ",
  "S06psp_5u:2515": "ity ukto navavidhaḥ prathamo grāhyavikalpaḥ",
  "S06psp_5u:2516": "subhūtir āha:",
  "S06psp_5u:2517": "kiyac ciraṃ sa bhagavan bodhisattvo mahāsattvaḥ prajñāpāramitāyāṃ caran prajñāpāramitāyāṃ cīrṇo bhavati?",
  "S06psp_5u:2518": "bhagavān āha: prathamacittotpādam upādāya,",
  "S06psp_5u:2519": "iti bodhicittānutpādavikalpaḥ",
  "S06psp_5u:2520": "yāvad bodhimaṇḍam eva manasikaroty,",
  "S06psp_5u:2521": "evaṃ prajñāpāramitāyāṃ caritavyam,",
  "S06psp_5u:2522": "evaṃ prajñāpāramitābhinirharttavyā bhāvayitavyā.",
  "S06psp_5u:2523": "iti bodhimaṇḍāmanasikāravikalpaḥ",
  "S06psp_5u:2524": "subhūtir āha: kiṃ punar bhagavaṃś cittāntarānām avakāśan dadatā prajñāpāramitāyāṃ caritavyam?",
  "S06psp_5u:2525": "bhagavān āha: anyeṣāṃ subhūte manasikārāṇām avakāśam adadatā prajñāpāramitāyāṃ caritavyaṃ,",
  "S06psp_5u:2526": "prajñāpāramitābhinirhartavyā,",
  "S06psp_5u:2527": "prajñāpāramitā bhāvayitavyā.",
  "S06psp_5u:2528": "iti śrāvakapratyekabuddhayānāmanasikāravikalpaḥ",
  "S06psp_5u:2529": "sarvākārajñatāmanasikārāvipraṇāśa eva subhūte prajñāpāramitācaryā,",
  "S06psp_5u:2530": "tathā ca caritavyā tathā cābhinirhartavyā tathā ca bhāvayitavyā,",
  "S06psp_5u:2531": "yathā cittacaitasikā dharmā na pravartate.",
  "S06psp_5u:2532": "subhūtir āha:",
  "S06psp_5u:2533": "kiṃ punar bhagavan prajñāpāramitāyāṃ caran prajñāpāramitām abhinirharan prajñāpāramitāṃ bhāvayan sarvākārajñatām anuprāpsyati?",
  "S06psp_5u:2534": "bhagavān āha: na subhūte. iti samyaksaṃbodher amanasikāravikalpaḥ",
  "S06psp_5u:2535": "subhūtir āha: bhāvayan punaḥ sarvākārajñatām anuprāpsyati?",
  "S06psp_5u:2536": "bhagavān āha: na subhūte. iti bhāvanāvikalpaḥ",
  "S06psp_5u:2537": "subhūtir āha: abhāvayan punaḥ sarvākārajñatām anuprāpsyati?",
  "S06psp_5u:2538": "bhagavān āha: na subhūte. ity abhāvanāvikalpaḥ",
  "S06psp_5u:2539": "(PSP_5:112)",
  "S06psp_5u:2540": "subhūtir āha: naiva bhāvayan nābhāvayan sarvākārajñatām anuprāpsyati?",
  "S06psp_5u:2541": "bhagavān āha: na subhūte. iti naivabhāvanānābhāvanāvikalpaḥ",
  "S06psp_5u:2542": "subhūtir āha: tat kathaṃ bhagavan sarvākārajñatām anuprāpsyati?",
  "S06psp_5u:2543": "bhagavān āha: yathā tathatā.",
  "S06psp_5u:2544": "subhūtir āha: kathaṃ tathatā?",
  "S06psp_5u:2545": "bhagavān āha: yathā hi bhūtakoṭiḥ.",
  "S06psp_5u:2546": "subhūtir āha: kathaṃ bhūtakoṭiḥ?",
  "S06psp_5u:2547": "bhagavān āha: yathā dharmadhātuḥ. iti yathāvikalpaḥ",
  "S06psp_5u:2548": "ity ukto navavidho dvitīyo grāhyavikalpaḥ",
  "S06psp_5u:2549": "subhūtir āha: kathaṃ dharmadhātuḥ?",
  "S06psp_5u:2550": "bhagavān āha:",
  "S06psp_5u:2551": "yathātmadhātuḥ sattvadhātur jīvadhātur jantudhātuḥ poṣadhātuḥ puruṣadhātuḥ pudgaladhātuḥ.",
  "S06psp_5u:2552": "subhūtir āha:",
  "S06psp_5u:2553": "kathaṃ bhagavan tathatā bhūtakoṭidharmadhātur ātmadhātuḥ sattvadhātur jīvadhātur jantudhātuḥ poṣadhātuḥ puruṣadhātuḥ pudgaladhātuḥ?",
  "S06psp_5u:2554": "bhagavān āha: tat kiṃ manyase?",
  "S06psp_5u:2555": "subhūte api nu sa ātmā vā sattvo vā jīvo vā jantur vā poso vā puruṣo vā pudgalo vā upalabhyate.",
  "S06psp_5u:2556": "subhūtir āha: na bhagavan.",
  "S06psp_5u:2557": "bhagavān āha:",
  "S06psp_5u:2558": "anupalabhamānaḥ subhūte ātmānaṃ vā sattvaṃ vā jīvaṃ vā jantuṃ vā poṣaṃ vā puruṣaṃ vā pudgalaṃ vā,",
  "S06psp_5u:2559": "kathaṃ sattvadhātuṃ vā yāvat pudgaladhātuṃ vā prajñāpayiṣyati. evaṃ prajñāpāramitām apy aprajñapayamānaḥ sarvadharmān apy aprajñapayamānaḥ sarvākārajñatām anuprāpsyati.",
  "S06psp_5u:2560": "subhūtir āha: kiṃ punar bhagavann aprajñapanīyā prajñāpāramitā?",
  "S06psp_5u:2561": "aprajñapanīyā dhyānapāramitā,",
  "S06psp_5u:2562": "aprajñapanīyā vīryapāramitā,",
  "S06psp_5u:2563": "aprajñapanīyā kṣāntipāramitā,",
  "S06psp_5u:2564": "aprajñapanīyā śīlapāramitā,",
  "S06psp_5u:2565": "aprajñapanīyā dānapāramitā?",
  "S06psp_5u:2566": "bhagavān āha: aprajñapanīyā subhūte prajñāpāramitā,",
  "S06psp_5u:2567": "yāvat sarvadharmāḥ saṃskṛtā vāsaṃskṛtā vā śrāvakadharmā vā pratyekabuddhadharmā vā yāvad buddhadharmā vā.",
  "S06psp_5u:2568": "subhūtir āha: yadi bhagavann aprajñapanīyāḥ sarvadharmāḥ, kutaḥ (PSP_5:113)",
  "S06psp_5u:2569": "punar bhagavan nārakāḥ prajñāyante,",
  "S06psp_5u:2570": "tiryagyonigatāḥ prajñāyante,",
  "S06psp_5u:2571": "yamalokā vā prajñāyante,",
  "S06psp_5u:2572": "manuṣyā vā prajñāyante,",
  "S06psp_5u:2573": "devā vā prajñāyante,",
  "S06psp_5u:2574": "srotaāpannā vā sakṛdāgāmino vānāgāmino vārhanto vā pratyekabuddhā vā samyaksaṃbuddhā vā prajñāyante.",
  "S06psp_5u:2575": "bhagavān āha: kat kiṃ manyase? subhūte 'pi nu sattvaprajñāptir upalabhyate.",
  "S06psp_5u:2576": "subhūtir āha: na bhagavan.",
  "S06psp_5u:2577": "bhagavān āha: anupalabhamānaḥ subhūte sattvaṃ kuto nārakaṃ prajñāpayiṣyati tiryagyonigatān,",
  "S06psp_5u:2578": "yamalokaṃ vā manuṣyaṃ vā devaṃ vā srotaāpannān vā sakṛdāgāmino vā anāgāmino vā arhato vā pratyekabuddhān vā samyaksaṃbuddhān vā kutaḥ prajñāpayiṣyati?",
  "S06psp_5u:2579": "evaṃ khalu subhūte bodhisattvena mahāsattvena prajñāpāramitāyāṃ caratāprajñapanīyeṣu dharmeṣu śikṣitavyam. iti sattvaprajñāptivikalpaḥ",
  "S06psp_5u:2580": "subhūtir āha: na nu bhagavan bodhisattvena mahāsattvena prajñāpāramitāyāṃ caratā rūpe śikṣitavyaṃ,",
  "S06psp_5u:2581": "vedanāyāṃ saṃjñāyāṃ saṃskāreṣu,",
  "S06psp_5u:2582": "vijñāne śikṣitavyaṃ,",
  "S06psp_5u:2583": "skandhadhātvāyatanapratītyasamutpādeṣu pratītyasamutpādāṅgeṣu ca śikṣitavyaṃ,",
  "S06psp_5u:2584": "sarvākārajñatāyāṃ śikṣitavyaṃ,",
  "S06psp_5u:2585": "sarvapāramitāsu sarvaśūnyatāsu śikṣitavyaṃ,",
  "S06psp_5u:2586": "saptatriṃśadbodhipakṣyeṣu dharmeṣu śikṣitavyam,",
  "S06psp_5u:2587": "āryasatyāpramāṇadhyānārūpyavimokṣasamādhisamāpattidhāraṇīmukheṣu śikṣitavyaṃ,",
  "S06psp_5u:2588": "śūnyatānimittāpraṇihiteṣu śikṣitavyam,",
  "S06psp_5u:2589": "abhijñādaśabalavaiśāradyapratisaṃvidāveṇikābuddhadharmeṣu śikṣitavyaṃ,",
  "S06psp_5u:2590": "sarvākārajñatāyāṃ śikṣitavyam.",
  "S06psp_5u:2591": "iti dharmaprajñāptivikalpaḥ",
  "S06psp_5u:2592": "bhagavān āha: rūpeṣu subhūte śikṣitavyam anutkṣepāprakṣepatayā,",
  "S06psp_5u:2593": "vedanāyāṃ saṃjñāyāṃ saṃskāreṣu,",
  "S06psp_5u:2594": "vijñāneṣu śikṣitavyam anutkṣepāprakṣepatayā,",
  "S06psp_5u:2595": "skandhadhātvāyatanapratītyasamutpādeṣu pratītyasamutpādāṅgeṣu ca śikṣitavyam anutkṣepāprakṣepatayā,",
  "S06psp_5u:2596": "sarvapāramitāsu sarvaśūnyatāsu śikṣitavyam anutkṣepāprakṣepatayā,",
  "S06psp_5u:2597": "saptatriṃśadbodhipakṣeṣu dharmeṣu śikṣitavyam anutkṣepāprakṣepatayā,",
  "S06psp_5u:2598": "āryasatyāpramāṇadhyānārūpyavimokṣasamādhisamāpattidhāraṇīmukheṣu śikṣitavyam anutkṣepāprakṣepatayā,",
  "S06psp_5u:2599": "śūnyatānimittāpraṇihiteṣu śikṣitavyam anutkṣepāprakṣepatayā,",
  "S06psp_5u:2600": "abhijñādaśabalavaiśāradyapratisaṃvidāveṇikābuddhadharmeṣu (PSP_5:114)",
  "S06psp_5u:2601": "śikṣitavyam anutkṣepāprakṣepatayā sarvākārajñatāyāṃ śikṣitavyam anutkṣepāprakṣepatayā.",
  "S06psp_5u:2602": "subhūtir āha: kathaṃ bhagavan rūpe anutkṣepāprakṣepatayā śikṣitavyaṃ?",
  "S06psp_5u:2603": "vedanāyāṃ saṃjñāyāṃ saṃskāreṣu, kathaṃ bhagavan vijñāne 'nutkṣepāprakṣepatayā śikṣitavyaṃ?",
  "S06psp_5u:2604": "yāvat sarvākārajñatāyām anutkṣepāprakṣepatayā śikṣitavyam?",
  "S06psp_5u:2605": "bhagavān āha: anutpādato 'nirodhataḥ śikṣitavyam.",
  "S06psp_5u:2606": "subhūtir āha: kathaṃ bhagavan anutpādato 'nirodhataḥ śikṣitavyam?",
  "S06psp_5u:2607": "bhagavān āha: anabhisaṃskāratayā śikṣitavyam.",
  "S06psp_5u:2608": "subhūtir āha: kathaṃ bhagavann anabhisaṃskāratayā śikṣitavyam?",
  "S06psp_5u:2609": "bhagavān āha: svalakṣaṇaśūnyān dharmān samanupaśyann anabhisaṃskāratayā śikṣitavyam.",
  "S06psp_5u:2610": "subhūtir āha: kathaṃ bhagavan svalakṣaṇaśūnyāḥ sarvadharmā iti śikṣitavyam?",
  "S06psp_5u:2611": "bhagavān āha: rūpaṃ rūpeṇa śūnyaṃ draṣṭavyaṃ,",
  "S06psp_5u:2612": "vedanā saṃjñā saṃskārā,",
  "S06psp_5u:2613": "vijñānaṃ vijñānena śūnyaṃ draṣṭavyam,",
  "S06psp_5u:2614": "evaṃ cakṣuḥ śrotraṃ ghrāṇaṃ jihvā kāyo,",
  "S06psp_5u:2615": "mano manasā śūnyaṃ draṣṭavyam,",
  "S06psp_5u:2616": "evaṃ rūpaṃ śabdagandharasasparṣṭavyadharmāḥ śabdagandharasasparṣṭavyadharmaiḥ śūnyā draṣṭavyāḥ,",
  "S06psp_5u:2617": "cakṣurvijñānaṃ cakṣurvijñānena śūnyaṃ draṣṭavyam,",
  "S06psp_5u:2618": "evaṃ śrotraghrāṇajihvākāyamanovijñānaṃ manovijñānena śūnyaṃ draṣṭavyaṃ,",
  "S06psp_5u:2619": "cakṣuḥsaṃsparśaḥ cakṣuḥsaṃsparśena śūnyo draṣṭavyaḥ,",
  "S06psp_5u:2620": "evaṃ śrotrasaṃsparśo ghrāṇasaṃsparśo jihvāsaṃsparśaḥ kāyasaṃsparśo manaḥsaṃsparśo manaḥsaṃsparśena śūnyo draṣṭavyaḥ,",
  "S06psp_5u:2621": "cakṣuḥsaṃsparśapratyayā vedanā cakṣuḥsaṃsparśapratyayayā vedanayā śūnyā draṣṭavyā,",
  "S06psp_5u:2622": "evaṃ śrotrasaṃsparśapratyayā vedanā,",
  "S06psp_5u:2623": "ghrāṇasaṃsparśapratyayā vedanā,",
  "S06psp_5u:2624": "jihvāsaṃsparśapratyayā vedanā,",
  "S06psp_5u:2625": "kāyasaṃsparśapratyayā vedanā,",
  "S06psp_5u:2626": "manaḥsaṃsparśapratyayā vedanā manaḥsaṃsparśapratyayayā vedanayā śūnyā draṣṭavyā,",
  "S06psp_5u:2627": "dānapāramitā dānapāramitayā śūnyā draṣṭavyā,",
  "S06psp_5u:2628": "evaṃ śīlapāramitā kṣāntipāramitā vīryapāramitā dhyānapāramitā,",
  "S06psp_5u:2629": "prajñāpāramitā prajñāpāramitayā śūnyā draṣṭavyā,",
  "S06psp_5u:2630": "adhyātmaśūnyatādhyātmaśūnyatayā śūnyā draṣṭavyā,",
  "S06psp_5u:2631": "bahirdhāśūnyatā bahirdhāśūnyatayā śūnyā draṣṭavyā adhyātmabahirdhāśūnyatā adhyātmabahirdhāśūnyatayā śūnyā draṣṭavyā,",
  "S06psp_5u:2632": "yāvad abhāvasvabhāvaśūnyatā abhāvasvabhāvaśūnyatayā śūnyā draṣṭavyā,",
  "S06psp_5u:2633": "āryasatyāny (PSP_5:115)",
  "S06psp_5u:2634": "āryasatyaiḥ śūnyāni draṣṭavyāni,",
  "S06psp_5u:2635": "dhyānāni dhyānaiḥ śūnyāni draṣṭavyāni,",
  "S06psp_5u:2636": "apramāṇāny apramāṇaiḥ śūnyāni draṣṭvyāni,",
  "S06psp_5u:2637": "ārūpyasamāpattaya ārūpyasamāpattibhiḥ śūnyā draṣṭavyāḥ,",
  "S06psp_5u:2638": "vimokṣamukhāni vimokṣamukhaiḥ śūnyāni draṣṭavyāni,",
  "S06psp_5u:2639": "navānupūrvavihārasamāpattayo navānupūrvavihārasamāpattibhiḥ śūnyā draṣṭavyāḥ,",
  "S06psp_5u:2640": "samādhayaḥ samādhibhiḥ śūnyā draṣṭavyāḥ,",
  "S06psp_5u:2641": "dhāraṇīmukhāni dhāraṇīmukhaiḥ śūnyāni draṣṭavyāni,",
  "S06psp_5u:2642": "śūnyatānimittāpraṇihitāni śūnyatānimittāpraṇihitaiḥ śūnyāni draṣṭavyāni,",
  "S06psp_5u:2643": "smṛtyupasthānāni smṛtyupasthānaiḥ śūnyāni draṣṭavyāni,",
  "S06psp_5u:2644": "evaṃ samyakprahāṇarddhipādendriyabalabodhyaṅgāni samyakprahāṇarddhipādendriyabalabodhyaṅgaiḥ śūnyāni draṣṭavyāni,",
  "S06psp_5u:2645": "mārgā mārgaiḥ śūnyā draṣṭavyāḥ,",
  "S06psp_5u:2646": "abhijñā abhijñābhiḥ śūnyā draṣṭavyā,",
  "S06psp_5u:2647": "daśabalāni daśabalaiḥ śūnyāni draṣṭavyāni,",
  "S06psp_5u:2648": "vaiśāradyāni vaiśāradyaiḥ śūnyāni draṣṭavyāni,",
  "S06psp_5u:2649": "pratisaṃvidaḥ pratisaṃvidbhiḥ śūnyā draṣṭavyāḥ,",
  "S06psp_5u:2650": "āveṇikā buddhadharmā āveṇikaiḥ buddhadharmaiḥ śūnyā draṣṭavyāḥ,",
  "S06psp_5u:2651": "anuttarā samyaksaṃbodhir anuttarayā samyaksaṃbodhyā śūnyā draṣṭavyā. evaṃ khalu subhūte bodhisattvena mahāsattvena svalakṣaṇaśūnyeṣu dharmeṣu caritavyam.",
  "S06psp_5u:2652": "subhūtir āha: yadi bhagavan rūpaṃ rūpeṇa śūnyaṃ,",
  "S06psp_5u:2653": "vedanā saṃjñā saṃskārā,",
  "S06psp_5u:2654": "vijñānaṃ vijñānena śūnyam. evaṃ yāvad anuttarā samyaksaṃbodhir anuttarayā samyaksaṃbodhyā śūnyā. tat kathaṃ bhagavan bodhisattvasya mahāsattvasya prajñāpāramitāyāṃ carir bhavati?",
  "S06psp_5u:2655": "bhagavān āha: acariḥ subhūte bodhisattvasya mahāsattvasya prajñāpāramitācariḥ.",
  "S06psp_5u:2656": "subhūtir āha: kena kāraṇena bhagavann acariḥ?",
  "S06psp_5u:2657": "bhagavān āha: tathā hi subhūte sā prajñāpāramitā nopalabhyate,",
  "S06psp_5u:2658": "bodhisattvo 'pi nopalabhyate,",
  "S06psp_5u:2659": "carir api nopalabhyate,",
  "S06psp_5u:2660": "yo vā carito,",
  "S06psp_5u:2661": "yena vā carito,",
  "S06psp_5u:2662": "yatra vā caritas,",
  "S06psp_5u:2663": "tad api nopalabhyate. evaṃ hi subhūte acarir bodhisattvasya mahāsattvasya prajñāpāramitācarir yatraite sarvaprapañcā nopalabhyante.",
  "S06psp_5u:2664": "subhūtir āha: yadi bhagavan na cariḥ prajñāpāramitācarir bhavati,",
  "S06psp_5u:2665": "tat kathaṃ bhagavann ādikarmikeṇa bodhisattvena mahāsattvena prajñāpāramitāyāṃ caritavyam?",
  "S06psp_5u:2666": "bhagavān āha:",
  "S06psp_5u:2667": "iha subhūte bodhisattvena mahāsattvena prathamacittotpādam upādāyānupalambheṣu sarvadharmeṣu śikṣitavyaṃ,",
  "S06psp_5u:2668": "tena dānan dadatā (PSP_5:116)",
  "S06psp_5u:2669": "anupalambhayogena dānan dātavyaṃ,",
  "S06psp_5u:2670": "śīlaṃ rakṣatā anupalambhayogena śīlaṃ rakṣitavyaṃ,",
  "S06psp_5u:2671": "kṣāntyā saṃpādayatānupalambhayogena kṣāntiḥ saṃpādayitavyā,",
  "S06psp_5u:2672": "vīryam ārabhamāṇenānupalambhayogena vīryam ārabdhavyaṃ,",
  "S06psp_5u:2673": "samādhiṃ samāpadyamānenānupalambhayogena samādhiḥ samāpattavyaḥ,",
  "S06psp_5u:2674": "prajñāṃ bhāvayatānupalambhayogena prajñā bhāvayitavyā,",
  "S06psp_5u:2675": "adhyātmaśūnyatāṃ bhāvayatānupalambhayogena bahirdhāśūnyatāṃ bhāvayatānupalambhayogenādhyātmabahirdhāśūnyatāṃ bhāvayatānupalambhayogena,",
  "S06psp_5u:2676_0": "yāvad abhāvasvabhāvaśūnyatāṃ bhāvayatānupalambhayogenābhāvasvabhāvaśūnyatā bhāvayitavyā.",
  "S06psp_5u:2676_1": "smṛtyupasthānāni bhāvayatānupalambhayogena smṛtyupasthānāni bhāvayi tavyāni. evaṃ",
  "S06psp_5u:2676_2": "samyakprahāṇarddhipādendriyabalabodhyaṅgāny āryāṣṭāṅgamārgaṃ bhāvayatānupalambhayogenāryāṣṭāṅgamārgo bhāvayitavyaḥ,",
  "S06psp_5u:2677": "āryasatyāni bhāvayatānupalambhayogenāryasatyāni bhāvayitavyāni,",
  "S06psp_5u:2678": "apramāṇadhyānārūpyasamāpattīr bhāvayatānupalambhayogenāpramāṇadhyānārūpya samāpattayo bhāvayitavyāḥ,",
  "S06psp_5u:2679": "śūnyatānimittāpraṇihitāni bhāvayatānupalambhayogena śūnyatānimittāpraṇihitāni bhāvayitavyāni,",
  "S06psp_5u:2680": "vimokṣasamādhisamāpattidhāraṇīmukhāni bhāvayatānupalambhayogena vimokṣasamādhisamāpattidhāraṇīmukhāni bhāvayitavyāni,",
  "S06psp_5u:2681": "abhijñā bhāvayatānupalambhayogenābhijñā bhāvayitavyāḥ,",
  "S06psp_5u:2682": "daśabalavaiśāradyapratisaṃvido bhāvayatānupalambhayogena daśabalavaiśāradyapratisaṃvido bhāvayitavyāḥ,",
  "S06psp_5u:2683": "āveṇikān buddhadharmān bhāvayatānupalambhayogena āveṇikā buddhadharmā bhāvayitavyāḥ,",
  "S06psp_5u:2684": "sarvākārajñatāṃ bhāvayatānupalambhayogena sarvākārajñatā bhāvayitavyā.",
  "S06psp_5u:2685": "subhūtir āha: kiyatā bhagavann upalambho bhavati? kiyatā bhagavann anupalambho bhavati?",
  "S06psp_5u:2686": "bhagavān āha: yāvad dvayan tāvad upalambho, yāvad advayan tāvad anupalambhaḥ.",
  "S06psp_5u:2687": "subhūtir āha: kiyatā bhagavan dvayaṃ vā advayaṃ vā bhavati?",
  "S06psp_5u:2688": "bhagavān āha: yāvac cakṣurūpaṃ yāvat manodharmāś ca,",
  "S06psp_5u:2689": "yāvad bodhiś ca budddhaś ca,",
  "S06psp_5u:2690": "idaṃ subhūte dvayaṃ,",
  "S06psp_5u:2691": "yāvan na cakṣurūpaṃ,",
  "S06psp_5u:2692": "yāvan na manodharmāś ca,",
  "S06psp_5u:2693": "na bodhiś ca na buddhaś ca,",
  "S06psp_5u:2694": "idaṃ subhūte 'dvayam.",
  "S06psp_5u:2695": "iti śūnyatvavikalpaḥ",
  "S06psp_5u:2696": "subhūtir āha: kiṃ punar bhagavann upalambho 'nupalambhaḥ, athānupalambha upalambhaḥ?",
  "S06psp_5u:2697": "(PSP_5:117)",
  "S06psp_5u:2698": "bhagavan āha: na subhūte upalambho 'nupalambhaḥ,",
  "S06psp_5u:2699": "nāpy anupalambha upalambhaḥ,",
  "S06psp_5u:2700_0": "api tu khalu punaḥ subhūte upalambhānupalabdhisamatānupalambhaḥ. evaṃ khalu subhūte",
  "S06psp_5u:2700_1": "bodhisattvena mahāsattvenānupalambhasamatāyāṃ śikṣitavyam. evaṃ śikṣamāṇo bodhisattvo",
  "S06psp_5u:2700_2": "mahāsattvaḥ prajñāpāramitāyām anupalambhiko bhavati.",
  "S06psp_5u:2701": "subhūtir āha:",
  "S06psp_5u:2702": "yadi bhagavan bodhisattvo mahāsattvaḥ prajñāpāramitāyāṃ caran naivopalambhe sajjati nānupalambhe,",
  "S06psp_5u:2703": "kathaṃ bodhisattvena mahāsattvena prajñāpāramitāyāṃ caratā bhūmer bhūmiḥ paripūrayitavyā,",
  "S06psp_5u:2704": "bhūmer bhūmiṃ paripūrya sarvākārajñatānuprāptavyā?",
  "S06psp_5u:2705": "bhagavān āha:",
  "S06psp_5u:2706": "na subhūte bodhisattvo mahāsattvaḥ prajñāpāramitāyāṃ carann upalambhe sthitvā bhūmer bhūmiṃ paripūrayati,",
  "S06psp_5u:2707": "na copalarabhe sthitvā śaktyā bodhisattvena mahāsattvena prajñāpāramitāyāṃ caratā bhūmer bhūmiṃ paripūrayitum. tat kasya hetoḥ?",
  "S06psp_5u:2708": "anupalambhā hi prajñāpāramitā,",
  "S06psp_5u:2709": "anupalambhā hi bodhiḥ,",
  "S06psp_5u:2710": "so 'pi nopalabhyate yaḥ prajñāpāramitāyāṃ carati. evaṃ khalu subhūte bodhisattvena mahāsattvena prajñāpāramitāyāñ caritavyam. iti śaktivikalpaḥ",
  "S06psp_5u:2711": "subhūtir āha:",
  "S06psp_5u:2712": "yadi bhagavan prajñāpāramitā nopalabhyate. tat kathaṃ bodhisattvena mahāsattvena prajñāpāramitāyāñ caratā dharmeṣu pravicayaḥ kartavyaḥ?",
  "S06psp_5u:2713": "idaṃ rūpaṃ,",
  "S06psp_5u:2714": "iyaṃ vedanā,",
  "S06psp_5u:2715": "iyaṃ saṃjñā,",
  "S06psp_5u:2716": "ime saṃskārā,",
  "S06psp_5u:2717": "idaṃ vijñānam,",
  "S06psp_5u:2718": "imāni skandhadhātvāyatanāni,",
  "S06psp_5u:2719": "ayaṃ pratītyasamutpāda,",
  "S06psp_5u:2720": "imāni pratītyasamutpādāṅgāni,",
  "S06psp_5u:2721": "imā pāramitāḥ,",
  "S06psp_5u:2722": "imāni śūnyatāmukhāni,",
  "S06psp_5u:2723": "ime bodhipakṣyā dharmāḥ,",
  "S06psp_5u:2724": "imā āryasatyāpramāṇadhyānārūpyasamāpattayaḥ,",
  "S06psp_5u:2725": "imāni śūnyatānimittāpraṇihitāni,",
  "S06psp_5u:2726": "imāni vimokṣasamādhisamāpattidhāraṇīmukhāni,",
  "S06psp_5u:2727": "imā abhijñā daśabalavaiśāradyapratisaṃvidaḥ,",
  "S06psp_5u:2728": "ime āveṇikā buddhadharmāḥ,",
  "S06psp_5u:2729": "iyam anuttarā samyaksaṃbodhiḥ.",
  "S06psp_5u:2730": "bhagavān āha:",
  "S06psp_5u:2731": "iha subhūte bodhisattvo mahāsattvaḥ prajñāpāramitāyāṃ caraṃs tathā dharmeṣu pravicayaṃ karoti,",
  "S06psp_5u:2732": "yathā kurvan rūpaṃ nopalabhate,",
  "S06psp_5u:2733": "vedanā saṃjñā saṃskārān,",
  "S06psp_5u:2734": "vijñānaṃ nopalabhate,",
  "S06psp_5u:2735": "skandhadhātvāyatanāni nopalabhate,",
  "S06psp_5u:2736": "pratītyasamutpādaṃ nopalabhate,",
  "S06psp_5u:2737": "pratītyasamutpādāṅgāni nopalabhate,",
  "S06psp_5u:2738": "pāramitā nopalabhate,",
  "S06psp_5u:2739": "śūnyatāmukhāni nopalabhate,",
  "S06psp_5u:2740": "bodhipakṣyān dharmān nopalabhate,",
  "S06psp_5u:2741": "āryasatyāpramāṇadhyānārūpyavimokṣasamādhisamāpattidhāraṇīmukhāni nopalabhate,",
  "S06psp_5u:2742": "śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmān nopalabhate, (PSP_5:118)",
  "S06psp_5u:2743": "'nuttarāṃ samyaksṃabodhin nopalabhate. iti dharmapravicayavikalpaḥ",
  "S06psp_5u:2744": "subhūtir āha: yadi bhagavan bodhisattvo mahāsattvaḥ prajñāpāramitāyāñ caran rūpaṃ nopalabhate,",
  "S06psp_5u:2745": "vedanāṃ saṃjñāṃ saṃskārān,",
  "S06psp_5u:2746": "vijñānan nopalabhate,",
  "S06psp_5u:2747_0": "yāvad anuttarāṃ samyaksaṃbodhin nopalabhate. tat kathaṃ dānapāramitāṃ paripūrya śīlapāramitāṃ",
  "S06psp_5u:2747_1": "paripūrya kṣāntipāramitāṃ paripūrya vīryapāramitāṃ paripūrya dhyānapāramitāṃ paripūrya",
  "S06psp_5u:2747_2": "prajñāpāramitāṃ paripūrya bodhisattvaniyāmam avakramiṣyati,",
  "S06psp_5u:2748": "bodhisattvaniyāmam avakramya buddhakṣetraṃ pariśodhayiṣyati,",
  "S06psp_5u:2749": "buddhakṣetraṃ pariśodhya sattvān paripācayiṣyati,",
  "S06psp_5u:2750": "sattvān paripācya sarvākārajñatām anuprāpsyati sarvākārajñatām anuprāpya dharmacakraṃ pravartayiṣyati,",
  "S06psp_5u:2751": "dharmacakraṃ pravartya buddhakṛtyaṃ kariṣyati,",
  "S06psp_5u:2752": "buddhakṛtyaṃ kṛtvā sattvān saṃsārāt parimocayiṣyati?",
  "S06psp_5u:2753": "bhagavān āha: na subhūte bodhisattvo rūpasya kṛtena prajñāpāramitāyāṃ carati,",
  "S06psp_5u:2754": "na vedanāyā na saṃjñāyā na saṃskārāṇāṃ,",
  "S06psp_5u:2755": "na vijñānasya kṛtena prajñāpāramitāyāṃ carati,",
  "S06psp_5u:2756": "na skandhadhātvāyatanānāṃ na pratītyasamutpādasya na pratītyasamutpādāṅgānāṃ kṛtena prajñāpāramitāyāṃ carati,",
  "S06psp_5u:2757": "na pāramitānāṃ kṛtena,",
  "S06psp_5u:2758": "na śūnyatāmukhānāṃ na bodhipakṣyānāṃ dharmāṇāṃ kṛtena,",
  "S06psp_5u:2759": "nāryasatyāpramāṇadhyānārūpyavimokṣasamādhisamāpattidhāraṇīmukhānāṃ kṛtena,",
  "S06psp_5u:2760": "na śūnyatānimittāparanihitābhijñādaśabalavaiśāradyapratisaṃvidāveṇikabuddhadharmāṇāṃ kṛtena,",
  "S06psp_5u:2761": "nānuttarāyāḥ samyaksaṃbodheḥ kṛtena prajñāpāramitāyāṃ carati.",
  "S06psp_5u:2762": "subhūtir āha: kasyedānīṃ kṛtena bodhisattvo mahāsattvaḥ prajñāpāramitāyāṃ carati?",
  "S06psp_5u:2763": "bhagavān āha: na kasyacit kṛtena bodhisattvo mahāsattvaḥ prajñāpāramitāyāṃ carati. tat kasya hetoḥ?",
  "S06psp_5u:2764": "tathā hi subhūte 'kṛtā avikṛtā anabhisaṃskṛtāḥ sarvadharmāḥ,",
  "S06psp_5u:2765": "sāpi prajñāpāramitākṛtā avikṛtānabhisaṃskṛtā,",
  "S06psp_5u:2766": "bodhisattvo 'py akṛto 'vikṛto 'nabhisaṃskṛtaḥ. evaṃ khalu subhūte bodhisattvena mahāsattvena prajñāpāramitāyāṃ caritavyam akṛtāvikṛtānabhisaṃskṛtānabhisaṃskārayogena.",
  "S06psp_5u:2767": "iti vastūddeśavikalpaḥ",
  "S06psp_5u:2768": "subhūtir āha: yadi bhagavann akṛtā avikṛtā anabhisaṃskṛtāḥ sarvadharmāḥ,",
  "S06psp_5u:2769": "kathaṃ yeṣāṃ bhagavaṃs trayāṇāṃ yānānāṃ vyavasthānaṃ bhavati?",
  "S06psp_5u:2770": "śrāvakayānasya pratyekabuddhayānasya mahāyānasya ca.",
  "S06psp_5u:2771": "(PSP_5:119)",
  "S06psp_5u:2772": "bhagavān āha:",
  "S06psp_5u:2773": "na subhūte 'kṛtānām avikṛtānām anabhisaṃskṛtānāṃ dharmāṇāṃ kiṃcid vyavasthānam upalabhyate,",
  "S06psp_5u:2774": "anabhisaṃskṛtānām anabhisaṃcetayitānāṃ dharmāṇāṃ vyavasthānaṃ ca nopalabhyate. tat kasya hetoḥ?",
  "S06psp_5u:2775": "tathā hi bālo 'śrutavān pṛthagjano rūpe 'bhiniviṣṭo,",
  "S06psp_5u:2776": "vedanāyāṃ saṃjñāyāṃ saṃskāreṣu,",
  "S06psp_5u:2777": "vijñāne 'bhiniviṣṭaḥ,",
  "S06psp_5u:2778": "skandhadhātvāyataneṣv abhiniviṣṭaḥ,",
  "S06psp_5u:2779": "pratītyasamutpāde 'bhiniviṣṭaḥ,",
  "S06psp_5u:2780": "pratītyasamutpādāṅgeṣv abhiniviṣṭaḥ,",
  "S06psp_5u:2781": "pāramitāsv abhiniviṣṭaḥ,",
  "S06psp_5u:2782": "śūnyatāmukhesv abhiniviṣṭo,",
  "S06psp_5u:2783": "bodhipakṣyeṣu dharmeṣv abhiniviṣṭaḥ,",
  "S06psp_5u:2784": "āryasatyāpramāṇadhyānārūpyavimokṣasamādhisamāpattidhāraṇīmukheṣv abhiniviṣṭaḥ,",
  "S06psp_5u:2785": "śūnyatānimittāpraṇihitesv abhiniviṣṭo,",
  "S06psp_5u:2786": "'bhijñādaśabalavaiśāradyapratisaṃvidāveṇikābuddhadharmeṣv abhiniviṣṭaḥ,",
  "S06psp_5u:2787": "sarvākārajñatāyām abhiniviṣṭo,",
  "S06psp_5u:2788": "rūpaṃ manyate rūpam upalabhate,",
  "S06psp_5u:2789": "vedanāṃ saṃjñāṃ saṃskārān,",
  "S06psp_5u:2790": "vijñānaṃ manyate vijñānam upalabhate,",
  "S06psp_5u:2791": "skandhadhātvāyatanāni manyate skandhadhātvāyatanāny upalabhate,",
  "S06psp_5u:2792": "pratītyasamutpādaṃ manyate pratītyasamutpādam upalabhate,",
  "S06psp_5u:2793": "pratītyasamutpādāṅgāni manyate pratītyasamutpādāṅgāny upalabhate,",
  "S06psp_5u:2794": "pāramitā manyate pāramitā upalabhate,",
  "S06psp_5u:2795": "śūnyatāmukhāni manyate śūnyatāmukhāny upalabhate,",
  "S06psp_5u:2796": "bodhipakṣyān dharmān manyate bodhipakṣyān dharmān upalabhate,",
  "S06psp_5u:2797": "āryasatyāni manyate āryasatyāny upalabhate,",
  "S06psp_5u:2798": "apramāṇadhyānārūpyasamāpattīr manyate 'pramāṇadhyānārūpyasamāpattīr upalabhate,",
  "S06psp_5u:2799": "śūnyatānimittāpraṇihitāni manyate śūnyatānimittāpraṇihitāny upalabhate,",
  "S06psp_5u:2800": "aṣṭavimokṣanavānupūrvavihārasamāpattīr manyate 'ṣṭavimokṣanavānupūrvavihārasamāpattīr upalabhate,",
  "S06psp_5u:2801": "samādhidhāraṇīmukhāni manyate samādhidhāraṇīmukhāny upalabhate,",
  "S06psp_5u:2802": "abhijñādaśabalavaiśāradyapratisaṃvidāveṇikābuddhadharmān manyate 'bhijñādaśabalavaiśāradyapratisaṃvidāveṇikābuddhadharmān upalabhate,",
  "S06psp_5u:2803": "bodhiṃ manyate bodhim upalabhate. tasyaivaṃ bhavaty,",
  "S06psp_5u:2804": "ahaṃ bodhim abhisaṃbhotsye,",
  "S06psp_5u:2805": "ahaṃ sattvān parimocayiṣyāmi saṃsārataḥ. tat kasya hetoḥ?",
  "S06psp_5u:2806": "tathā hi subhūte yad buddhena pañcabhiś cakṣurbhir nopalabdhaṃ rūpaṃ,",
  "S06psp_5u:2807": "vedanā saṃjñā saṃskārā,",
  "S06psp_5u:2808": "vijñānaṃ nopalabdhaṃ,",
  "S06psp_5u:2809": "skandhadhātvāyatanāni pratītyasamutpādaḥ pratītyasamutpādāṅgāni ca nopalabdhāni,",
  "S06psp_5u:2810": "pāramitāḥ śūnyatāmukhāni bodhipakṣyā dharmā nopalabdhāḥ,",
  "S06psp_5u:2811": "āryasatyāpramāṇadhyānārūpyavimokṣasamādhisamāpattidhāraṇīmukhāni nopalabdhāni,",
  "S06psp_5u:2812": "śūnyatānimittāpraṇihitābhijñādaśabalavaiśāradyapratisaṃvidāveṇikābuddhadharmā (PSP_5:120)",
  "S06psp_5u:2813": "nopalabdhāḥ,",
  "S06psp_5u:2814": "anuttarā samyaksaṃbodhir api nopalabdhā,",
  "S06psp_5u:2815": "tatsamohapuruṣo buddhvā vākhyāya sattvān icchati saṃsārāt parimocayitum.",
  "S06psp_5u:2816": "evam ukte āyuṣmān subhūtir bhagavantam etad avocat: yad bhagavān evam āha,",
  "S06psp_5u:2817_0": "tathāgatenārhatā samyaksaṃbuddhena pañcabhiś cakṣurbhir nopalabdhās te sattvā yān",
  "S06psp_5u:2817_1": "āsaṃsārāt parimocayed iti. tat katham idānīṃ bhagavatānuttarāṃ samyaksaṃbodhim abhisaṃbudhya",
  "S06psp_5u:2817_2": "sattvās triṣu rāśiṣu vyākṛtāḥ samyaktvaniyatā vā mithyātvaniyatā vāniyatā vā?",
  "S06psp_5u:2818": "bhagavān āha:",
  "S06psp_5u:2819": "na mayā subhūte 'nuttarāṃ samyaksaṃbodhim abhisaṃbudhya kathaṃcid api sattva upalabdhaḥ,",
  "S06psp_5u:2820": "samyaktvaniyato vā mithyātvaniyato vāniyato vā,",
  "S06psp_5u:2821": "api tu khalu punaḥ subhūte ya ime sattvā adravye dravyasaṃjñinas tāṃs tato abhūtagrahād dhārayāmi lokavyavahāreṇa naḥ punaḥ paramārthena.",
  "S06psp_5u:2822": "subhūtir āha: na punar bhagavatā paramārthe sthitvā bodhir abhisaṃbuddhā?",
  "S06psp_5u:2823": "bhagavān āha: na subhūte.",
  "S06psp_5u:2824": "subhūtir āha: yadi bhagavatā naiva paramārthe sthitvānuttarā samyaksaṃbodhir abhisaṃbuddhā,",
  "S06psp_5u:2825": "nāpy ṛddhiparyāye sthitvānuttarā samyaksaṃbodhir abhisaṃbuddhā,",
  "S06psp_5u:2826": "katham idānīṃ bhagavatā tathāgatenārhatā samyaksaṃbuddhena bodhir abhisaṃbuddhā bhavati?",
  "S06psp_5u:2827": "bhagavān āha: anabhisaṃbuddhā subhūte tathāgatenānuttarā samyaksaṃbodhiḥ,",
  "S06psp_5u:2828": "sā ca na kvacit sthitā saṃskṛte vā dhātāv asaṃskṛte vā dhātau. tadyathāpi nāma subhūte tathāgatanirmito na kvacit sthitaḥ saṃskṛte vā dhātāv asaṃskṛte vā dhātau,",
  "S06psp_5u:2829": "sa ca tathāgatanirmito gacchati cāgacchati ca tiṣṭhati ca niṣīdati ca,",
  "S06psp_5u:2830": "sa dānapāramitāyāṃ carec,",
  "S06psp_5u:2831": "chīlapāramitāyāṃ caret,",
  "S06psp_5u:2832": "kṣāntipāramitāyāṃ cared,",
  "S06psp_5u:2833": "vīryapāramitāyāṃ cared,",
  "S06psp_5u:2834": "dhyānapāramitāyāṃ caret,",
  "S06psp_5u:2835": "prajñāpāramitāyāṃ carec,",
  "S06psp_5u:2836": "catvāri dhyānāny upasaṃpadya viharec,",
  "S06psp_5u:2837_0": "caturbhir apramāṇaiś catasṛbhir ārūpyasamāpattibhiḥ pañcabhir abhijñābhiś caturbhiḥ",
  "S06psp_5u:2837_1": "smṛtyupasthānaiś caturbhiḥ samyakprahāṇaiś caturbhir ṛddhipādaiḥ pañcabhir indriyaiḥ",
  "S06psp_5u:2837_2": "pañcabhir balaiḥ saptabhir bodhyaṅgair āryāṣṭāṅgena mārgeṇa śūnyatāsamādhinā animittasamādhināpraṇihitasamādhinā (PSP_5:121)",
  "S06psp_5u:2838": "adhyātmaśūnyatayā bahirdhāśūnyatayā adhyātmabahirdhāśūnyatayā yāvad abhāvasvabhāvaśūnyatayā,",
  "S06psp_5u:2839_0": "aṣṭavimokṣair navānupūrvavihārasamāpattibhir daśabhis tathāgatabalaiś caturbhir vaiśāradyaiś",
  "S06psp_5u:2839_1": "catasṛbhiḥ pratisaṃvidbhiḥ mahāmaitryā mahākaruṇayā samādhidhāraṇīmukhair aṣṭādaśabhir",
  "S06psp_5u:2839_2": "āveṇikair buddhadharmair dharmacakrapravartanatayā ca viharet,",
  "S06psp_5u:2840": "sa ca nirmito 'parimāṇān sattvān abhinirmāya triṣu rāśiṣu vyākuryāt. tat kiṃ manyase?",
  "S06psp_5u:2841": "subhūte 'pi nu tena kaścit sattvas triṣu rāśiṣu vyākṛtaḥ.",
  "S06psp_5u:2842": "subhūtir āha: na bhagavan.",
  "S06psp_5u:2843": "bhagavān āha: evam eva subhūte tathāgatena sarvadharmā nirmitopamā jñātā,",
  "S06psp_5u:2844": "na ca kaścit sattvo vinītaḥ. evaṃ khalu subhūte bodhisattvena mahāsattvena prajñāpāramitā bhāvayitavyā,",
  "S06psp_5u:2845": "tadyathāpi nāma tathāgatanirmitena.",
  "S06psp_5u:2846": "subhūtir āha: api nu bhagavan sarvadharmā nirmitopamāḥ.",
  "S06psp_5u:2847": "bhagavān āha: evam etat subhūte evam etat.",
  "S06psp_5u:2848": "subhūtir āha: yadi bhagavan sarvadharmā nirmitopamās tathāgatasya nirmitasya ca kaḥ prativiśeṣaḥ?",
  "S06psp_5u:2849": "kiṃ vā nānākaraṇaṃ? ko vābhiprāyaḥ?",
  "S06psp_5u:2850": "evam ukte bhagavān āyuṣmantaṃ subhūtim etad avocat:",
  "S06psp_5u:2851": "tathāgatasya ca subhūte nirmitasya ca na kaścid viśeṣo,",
  "S06psp_5u:2852": "na kiṃcit nānākaraṇam upalabhyate,",
  "S06psp_5u:2853": "nirviśeṣaḥ subhūte tathāgataś ca nirmitaś ca. tat kasya hetoḥ?",
  "S06psp_5u:2854": "tathā hi yat tathāgataḥ karma karoti, tan nirmitaḥ karma karoti.",
  "S06psp_5u:2855": "subhūtir āha: kaccit punar bhagavan na sati tathāgate nirmitaḥ karma karoti?",
  "S06psp_5u:2856": "bhagavān āha: karoti subhūte.",
  "S06psp_5u:2857": "subhūtir āha: kathaṃ yathā punar bhagavan na sati tathāgate tathāgatanirmitaḥ karma karoti?",
  "S06psp_5u:2858": "bhagavān āha:",
  "S06psp_5u:2859": "tadyathāpi nāma subhūte sacet tathāgato bhavyasattvam anupalabhamāno nirmitan nirmāya parinirvṛtaḥ,",
  "S06psp_5u:2860": "tena ca nirmitenārdhakalpaṃ buddhakṛtyaṃ sa paścād buddhakṛtyaṃ kṛtvā parinirvṛta iti janaḥ saṃjānīte,",
  "S06psp_5u:2861": "na ca nirmitānāṃ kaścid utpādo na nirvāṇam. evaṃ khalu subhūte bodhisattvena mahāsattvena prajñāpāramitāyāṃ caritavyaṃ, (PSP_5:122)",
  "S06psp_5u:2862": "yad uta nirmitopamān sarvadharmān adhimucyate. iti yānatrayavikalpaḥ",
  "S06psp_5u:2863": "subhūtir āha:",
  "S06psp_5u:2864": "yadi bhagavan nirmitasya tathāgatasya ca viśeṣo nāsti dakṣiṇā pariśuddhiḥ kathaṃ bhaviṣyati?",
  "S06psp_5u:2865": "ya ime bhagavaṃs tathāgate dakṣiṇāṃ pratiṣṭhāpayanti,",
  "S06psp_5u:2866": "sā na jātu kṣīyate yāvat te sattvā anupadhiśeṣanirvāṇadhātau parinirvāsyante,",
  "S06psp_5u:2867": "evam eva ye nirmite dakṣiṇāṃ pratiṣṭhāpayanti,",
  "S06psp_5u:2868": "sā na jātu kṣīyate yāvat te sattvā anupadhiśeṣanirvāṇadhātau parinirvāsyanti.",
  "S06psp_5u:2869": "bhagavān āha: yayā subhūte dharmatayā tathāgataḥ sadevakasya lokasya dakṣiṇīyo bhavati,",
  "S06psp_5u:2870": "tayaiva dharmatayā nirmito 'pi sadevasya lokasya dakṣiṇīyaḥ. tiṣṭhatu tāvat subhūte tathāgatapratiṣṭhāpitā dakṣiṇā,",
  "S06psp_5u:2871": "tiṣṭhatu nirmitapratiṣṭhāpitā dakṣiṇā yaḥ kaścit subhūte kulaputro vā kuladuhitā vā tathāgataṃ maitratayā manasikariṣyati,",
  "S06psp_5u:2872_0": "sarvo 'sau tasya kuśalamūlasya paryantam adhigamya duṣkhasyāntaṃ kariṣyati. tiṣṭhatu",
  "S06psp_5u:2872_1": "maitraṃ vā manasikāro yaḥ kaścit subhūte kulaputro vā kuladuhitā vā ākāśe puṣpāṇi",
  "S06psp_5u:2872_2": "kṣepsyati tathāgataṃ manasikṛtvā sarvo 'sau tasya kuśalamūlasya paryantam adhigamya",
  "S06psp_5u:2872_3": "duṣkhasyāntaṃ kariṣyati:",
  "S06psp_5u:2873": "tiṣṭhatu subhūte maitraṃ vā manasikāras,",
  "S06psp_5u:2874": "tiṣṭhatv ākāśe puṣpāṇi yaḥ kaścit subhūte kulaputro vā kuladuhitā vā namo buddhānām iti manasikariṣyati,",
  "S06psp_5u:2875": "sarvo 'sāv anupūrveṇa duḥkhasyāntaṃ kariṣyati. evaṃ maharddhikā subhūte tathāgatapratiṣṭhāpitā dakṣiṇā,",
  "S06psp_5u:2876": "evaṃ mahānuśaṃsā,",
  "S06psp_5u:2877": "tad anena te subhūte paryāyeṇaivaṃ veditavyaṃ,",
  "S06psp_5u:2878": "tathāgatasya ca tathāgatanirmitasya ca na kiṃcit nānākaraṇam upalabhyate dharmāṇāṃ dharmatāṃ pramāṇīkṛtyam. iti dakṣiṇāviśuddhivikalpaḥ",
  "S06psp_5u:2879": "evaṃ khalu subhūte bodhisattvena mahāsattvena prajñāpāramitāyāṃ caritavyaṃ,",
  "S06psp_5u:2880": "dharmāṇāṃ dharmatāyām avataritavyaṃ,",
  "S06psp_5u:2881": "sā ca dharmatā na vikopayitavyā,",
  "S06psp_5u:2882": "iyaṃ prajñāpāramitāyā dharmateti na vikopayitavyā,",
  "S06psp_5u:2883": "evaṃ dhyānapāramitāyā vīryapāramitāyāḥ kṣāntipāramitāyāḥ śīlapāramitāyā iyaṃ dānapāramitāyā dharmateti na vikopayitavyā,",
  "S06psp_5u:2884": "evaṃ yāvat sarvadharmeṣv ime sarvadharmā iyaṃ sarvadharmāṇāṃ dharmateti na vikopayitavyā.",
  "S06psp_5u:2885": "subhūtir āha: yadi bhagavan sarvadharmāṇān dharmatā na vikopayitavyā,",
  "S06psp_5u:2886": "yat punar bhagavaṃs tathāgatena vikopitaṃ rūpam idam,",
  "S06psp_5u:2887": "iyaṃ vedanā (PSP_5:123)",
  "S06psp_5u:2888": "iyaṃ saṃjñā,",
  "S06psp_5u:2889": "ime saṃskārā,",
  "S06psp_5u:2890": "idaṃ vijñānaṃ,",
  "S06psp_5u:2891": "ime skandhā,",
  "S06psp_5u:2892": "ime dhātavaḥ,",
  "S06psp_5u:2893": "imāny āyatanāni,",
  "S06psp_5u:2894": "ayaṃ pratītyasamutpādaḥ,",
  "S06psp_5u:2895": "imāni pratītyasamutpādāṅgāni,",
  "S06psp_5u:2896": "ime bāhyādhyātmikā dharmā nirdiṣṭāḥ,",
  "S06psp_5u:2897": "evaṃ kuśalā dharmā evam akuśalā dharmāḥ sāsravā anāsravā laukikā lokottarās sādhāraṇā asādhāraṇāḥ saṃskṛtā asaṃskṛtā dharmā nirdiṣṭāḥ,",
  "S06psp_5u:2898": "tan mā haiva bhagavatā dharmāṇāṃ dharmatā vikopitā bhavet?",
  "S06psp_5u:2899": "bhagavān āha: na subhūte,",
  "S06psp_5u:2900": "nāmanimittā hi te dharmā nirdiṣṭā dharmāṇāṃ sūcanakṛtā,",
  "S06psp_5u:2901": "kathaṃ paro 'vatariṣyatiti na dharmāṇān dharmatā vikopitā bhavet.",
  "S06psp_5u:2902": "subhūtir āha: yadi bhagavan nāmanimittā hi te dharmā nirdiṣṭāḥ pareṣām avatāraṇāya,",
  "S06psp_5u:2903": "kathaṃ bhagavarm anāmakā animittāḥ sarvadharmā nāma nimittena vyāhṛtāḥ?",
  "S06psp_5u:2904": "iti caryāvikopanavikalpaḥ",
  "S06psp_5u:2905": "ity ukto navavidhaḥ prathamagrāhakavikalpaḥ",
  "S06psp_5u:2906": "bhagavān āha: na subhūte vyavahāro nāmanimittam abhiniveśo vā nātra subhūte nāmni vyavaharāmi,",
  "S06psp_5u:2907": "na nimitte 'nimitte 'bhiniveśo vā. na hi subhūte tathāgataśrāvako vā nāmni nimitte vābhiniviśate. na hi subhūte nāma nāmny abhiniviśate,",
  "S06psp_5u:2908": "na nimittan nimitte 'bhiniviśate,",
  "S06psp_5u:2909": "na śūnyatā śūnyatāyām abhiniviśate,",
  "S06psp_5u:2910": "nānimittam ānimitte 'bhiniviśate,",
  "S06psp_5u:2911": "nāpraṇihitam apraṇihite 'bhiniviśate,",
  "S06psp_5u:2912": "na tathatā tathatāyām abhiniviśate,",
  "S06psp_5u:2913": "na bhūtakoṭir bhūtakoṭyām abhiniviśate,",
  "S06psp_5u:2914": "na dharmadhātur dharmadhātāv abhiniviśate,",
  "S06psp_5u:2915": "nāsaṃskṛtam asaṃskṛte 'bhiniviśate,",
  "S06psp_5u:2916": "evam ete sarvadharmā nāmamātraṃ,",
  "S06psp_5u:2917": "na hy ete nāmamātre 'vatiṣṭhante. evaṃ khalu subhūte bodhisattvena mahāsattvena nāmamātre sthitvā prajñāpāramitāyāṃ caritavyaṃ,",
  "S06psp_5u:2918": "tatra ca nābhiniveṣṭavyam.",
  "S06psp_5u:2919": "subhūtir āha: yadi bhagavan nāmamātram idaṃ sarvasaṃskṛtaṃ,",
  "S06psp_5u:2920": "kasyedānīṃ kṛtena bodhisattvo mahāsattvo bodhaye cittam utpādyānekavidhāṃ saṃsāracārikāṃ pratyanubhavati,",
  "S06psp_5u:2921": "bodhisattvacaryāñ caran dānaṃ dadāti,",
  "S06psp_5u:2922": "śīlaṃ rakṣati,",
  "S06psp_5u:2923": "kṣāntyā saṃpādayati,",
  "S06psp_5u:2924": "vīryam ārabhate,",
  "S06psp_5u:2925": "dhyānaṃ samāpadyate,",
  "S06psp_5u:2926": "prajñāṃ bhāvayati,",
  "S06psp_5u:2927": "śūnyatāyāṃ carati,",
  "S06psp_5u:2928": "apramāṇadhyānārūpyavimokṣasamādhisamāpattiṣu viharati,",
  "S06psp_5u:2929": "smṛtyupasthāneṣu viharati,",
  "S06psp_5u:2930": "samyakprahāṇarddhipādendriyabalabodhyaṅgamārgeṣu viharati,",
  "S06psp_5u:2931": "śūnyatānimittāpraṇihitasamādhiṃ (PSP_5:124)",
  "S06psp_5u:2932": "samāpadyate,",
  "S06psp_5u:2933": "āryasatyāni bhāvayati,",
  "S06psp_5u:2934": "vimokṣasamādhisamāpattiṃ dhāraṇīmukhāni samāpadyate,",
  "S06psp_5u:2935": "abhijñā bhāvayati,",
  "S06psp_5u:2936": "daśabhis tathāgatabalair viharati,",
  "S06psp_5u:2937": "caturvaiśāradyaiś catasṛbhiḥ pratisaṃvidbhiḥ,",
  "S06psp_5u:2938": "aṣṭādaśabhir āveṇikair buddhadharmair viharati,",
  "S06psp_5u:2939": "mahāmaitrīṃ mahākaruṇāṃ paripūrayati?",
  "S06psp_5u:2940": "bhagavān āha: yaṃ subhūtir evam āha,",
  "S06psp_5u:2941": "yadi nāmamātram idaṃ sarvasaṃskṛtaṃ,",
  "S06psp_5u:2942": "tat kasyedānīṃ kṛtena bodhisattvo mahāsattvo bodhaye cittam utpādyānekavidhāṃ saṃsāracārikāṃ pratyanubhavatīti,",
  "S06psp_5u:2943": "yasmāt subhūte nāmamātram idaṃ sarvasaṃskṛtaṃ,",
  "S06psp_5u:2944": "tac ca nāma nāmnā śūnyaṃ nimittaṃ nimittena śūnyaṃ,",
  "S06psp_5u:2945": "tasmād bodhisattvo mahāsattvo bodhisattvacārikāṃ caran sarvākārajñatām anuprāpsyati,",
  "S06psp_5u:2946": "sarvākārajñatām anuprāpya dharmacakraṃ pravartayati,",
  "S06psp_5u:2947": "dharmacakraṃ pravartya sattvāṃs tribhir yānaiḥ parinirvāpayati,",
  "S06psp_5u:2948": "tasya ca nāmanimittasya notpādo na nirodho na sthitir na sthiter anyathātvaṃ prajñāyate.",
  "S06psp_5u:2949": "iti sāmānyena dvitīyo grāhakavikalpopakṣepaḥ",
  "S06psp_5u:2950": "subhūtir āha: sarvākārajñatā sarvākārajñateti bhagavan vadasi.",
  "S06psp_5u:2951": "bhagavān āha: sarvākārajñatā sarvākārajñateti vadāmi.",
  "S06psp_5u:2952": "subhūtir āha: kathaṃ punar bhagavan sarvākārajñatā tathāgatena nirdiṣṭā,",
  "S06psp_5u:2953": "mārgākārajñatāpi tathāgatena nirdiṣṭā,",
  "S06psp_5u:2954": "sarvajñatāpi tathāgatena nirdiṣṭā?",
  "S06psp_5u:2955": "āsāṃ bhagavaṃs tisṛṇāṃ sarvajñatānāṃ kiṃ nānākaraṇam?",
  "S06psp_5u:2956": "bhagavān āha: sarvākārajñatā subhūte tathāgatasyārhataḥ samyaksaṃbuddhasya,",
  "S06psp_5u:2957": "mārgajñatā subhūte bodhisattvānāṃ mahāsattvānāṃ,",
  "S06psp_5u:2958": "sarvajñatā subhūte sarvaśrāvakapratyekabuddhānām.",
  "S06psp_5u:2959": "subhūtir āha: kena kāraṇena bhagavan sarvākārajñatā tathāgatasyārhataḥ samyaksaṃbuddhasya?",
  "S06psp_5u:2960": "bhagavān āha:",
  "S06psp_5u:2961": "yāvantaḥ subhūte ākārā liṅgāni nimittāni yair ākārair yair liṅgair yair nimittais te dharmāḥ sūcyante,",
  "S06psp_5u:2962": "te ākārās tāni liṅgāni tāni nimittāni tathāgatenānubaddhāni tenocyate tathāgatasyārhataḥ samyaksaṃbuddhasya sarvākārajñatā. iti sarvākārajñatāsaṃmohavikalpaḥ",
  "S06psp_5u:2963": "subhūtir āha: kena kāraṇena bhagavan mārgajñatā bodhisattvānāṃ mahāsattvānām?",
  "S06psp_5u:2964": "(PSP_5:125)",
  "S06psp_5u:2965": "bhagavān āha: sarvamārgāḥ subhūte bodhisattvena mahāsattvena notpādayitavyāḥ,",
  "S06psp_5u:2966": "sarvamārgā jñātavyāḥ,",
  "S06psp_5u:2967": "yaś ca śrāvakāṇāṃ mārgo,",
  "S06psp_5u:2968": "yaś ca pratyekabuddhānāṃ mārgo,",
  "S06psp_5u:2969": "ye ca bodhimārgās te ca mārgāḥ paripūrayitavyāḥ taiś ca mārge mārgakaraṇīyaṃ kartavyan na cānena bhūtakoṭiḥ sākṣātkartavyā.",
  "S06psp_5u:2970": "subhūtir āha: kiṃ punar bhagavan bodhisattvena mahāsattvena bhūtakoṭir na sākṣātkartavyā?",
  "S06psp_5u:2971": "bhagavān āha:",
  "S06psp_5u:2972": "nāparipūrya praṇidhānaṃ nāparipācya sattvān nāpariśodhya buddhakṣetran tena bodhisattvena mahāsattvena bhūtakoṭiḥ sākṣātkartavyā,",
  "S06psp_5u:2973": "tena kāraṇenocyate bodhisattvānāṃ mahāsattvānāṃ mārgajñatā. iti mārgākārajñatāsaṃmohavikalpaḥ",
  "S06psp_5u:2974": "subhūtir āha: kena kāraṇena bhagavan sarvajñatā sarvaśrāvakapratyekabuddhānām?",
  "S06psp_5u:2975": "bhagavān āha:",
  "S06psp_5u:2976": "etāvad eva subhūte sarvaṃ yāvad evādhyātmikāś ca bāhyāś ca dharmās te ca sarvaśrāvakapratyekabuddhair jñātā,",
  "S06psp_5u:2977": "na punaḥ sarvamārgeṇa sarvākāreṇa. iti sarvajñatāsaṃmohavikalpaḥ",
  "S06psp_5u:2978": "subhūtir āha: kiṃ punar bhagavan bodhisattvena mahāsattvena mārge sthitvā bhūtakoṭiḥ sākṣātkartavyā?",
  "S06psp_5u:2979": "bhagavān āha: na subhūte.",
  "S06psp_5u:2980": "subhūtir āha: amārge sthitvā?",
  "S06psp_5u:2981": "bhagavān āha: na subhūte.",
  "S06psp_5u:2982": "subhūtir āha: mārge amārge sthitvā?",
  "S06psp_5u:2983": "bhagavān āha: na subhūte.",
  "S06psp_5u:2984": "subhūtir āha: naivamārge nāmārge sthitvā?",
  "S06psp_5u:2985": "bhagavān āha: na subhūte.",
  "S06psp_5u:2986": "subhūtir āha: tat katham idānīṃ bhagavan bodhisattvena mahāsattvena bhūtakoṭiḥ sākṣātkartavyā?",
  "S06psp_5u:2987": "bhagavān āha: tat kiṃ manyase?",
  "S06psp_5u:2988": "subhūte api nu tava mārge sthitasyānupādāyāsravebhyaś cittaṃ vimuktam.",
  "S06psp_5u:2989": "subhūtir āha: na bhagavan.",
  "S06psp_5u:2990": "bhagavān āha: tavāmārge sthitasya?",
  "S06psp_5u:2991": "subhūtir āha: na bhagavan.",
  "S06psp_5u:2992": "bhagavān āha: tava mārge 'mārge sthitasya?",
  "S06psp_5u:2993": "(PSP_5:126)",
  "S06psp_5u:2994": "subhūtir āha: na bhagavan.",
  "S06psp_5u:2995": "bhagavān āha: tava naiva mārge nāmārge sthitasya?",
  "S06psp_5u:2996": "subhūtir āha: na bhagavan,",
  "S06psp_5u:2997": "api tu khalu punar me bhagavaṃś cittaṃ vimuktaṃ yathā na kvacit sthitvā syām.",
  "S06psp_5u:2998": "bhagavān āha:",
  "S06psp_5u:2999": "evam etat subhūte bodhisattvena mahāsattvena na kvacit sthitvā bhūtakoṭiḥ sākṣātkartavyā.",
  "S06psp_5u:3000": "subhūtir āha:",
  "S06psp_5u:3001": "yāḥ punar imā bhagavan sarvākārajñatā ca mārgajñatā ca sarvajñatā ca kaccid bhagavann āsāṃ tisṛṇāṃ sarvajñatānāṃ kleśaprahāṇasya nānātvam asti,",
  "S06psp_5u:3002": "asya sāvaśeṣaprahāṇam,",
  "S06psp_5u:3003": "asyānavaśeṣaprahāṇam?",
  "S06psp_5u:3004": "bhagavān āha: na subhūte kleśaprahāṇasya nānātvam asti,",
  "S06psp_5u:3005": "asti punas tathāgatasya sarvavāsanānusaṃdhikleśaprahāṇaṃ,",
  "S06psp_5u:3006": "na punaḥ śrāvakasya sarvavāsanānusaṃdhikleśaprahāṇam.",
  "S06psp_5u:3007": "subhūtir āha: kiṃ punar bhagavan sarvajñatāyām anuprāptāyām aśeṣaprahāṇam asaṃskṛtaṃ bhavati?",
  "S06psp_5u:3008": "bhagavān āha: evam etat subhūte evam etat.",
  "S06psp_5u:3009": "subhūtir āha: kiṃ punar bhagavann asaṃskṛtasya nānātvam upalabhyate?",
  "S06psp_5u:3010": "bhagavān āha: na subhūte 'saṃskṛtasya nānātvam upalabhyate.",
  "S06psp_5u:3011": "subhūtir āha: yadi nopalabhyate kuta etan nirdiśyate?",
  "S06psp_5u:3012": "asya vāsanānusaṃdhikleśaprahāṇam, asya na vāsanānusaṃdhikleśaprahāṇam iti.",
  "S06psp_5u:3013": "bhagavān āha: na subhūte vāsanānusaṃdhikleśaprahāṇaṃ,",
  "S06psp_5u:3014": "api nu teṣāṃ rāgadoṣamohaprahāṇam asti,",
  "S06psp_5u:3015": "kāyavāgvikārās tu pravartante,",
  "S06psp_5u:3016": "te tu bālapṛthagjanānām anarthāya pravartante,",
  "S06psp_5u:3017": "na tu śrāvakāṇāṃ,",
  "S06psp_5u:3018": "te tathāgatasya na santi.",
  "S06psp_5u:3019": "atha khalv āyuṣmān subhūtir bhagavantam etad avocat: yadi bhagavann abhāvo mārgaḥ,",
  "S06psp_5u:3020": "abhāvo nirvāṇaṃ,",
  "S06psp_5u:3021": "tat kutaḥ punar bhagavan nirdiśyate?",
  "S06psp_5u:3022": "ayaṃ srotaāpanno 'yaṃ sakṛdāgāmy ayam anāgāmy ayam arhann ayaṃ pratyekabuddho 'yan tathāgato 'rhan samyaksaṃbuddhaḥ.",
  "S06psp_5u:3023": "bhagavān āha:",
  "S06psp_5u:3024": "na khalu subhūte asaṃskṛtaṃ bhāvayati api tu lokavyavahāraṃ pramāṇīkṛtyocyate na punaḥ paramārthena śakyā prabhāvanā. tat kasya hetoḥ?",
  "S06psp_5u:3025": "na hi tatrāsti vākpathaprajñāptir,",
  "S06psp_5u:3026": "api tu khalu punar yaiḥ pūrvānto vyavacchinnas teṣāṃ paścimā koṭiprajñāptā.",
  "S06psp_5u:3027": "subhūtir āha: svalakṣaṇaśūnyānāṃ bhagavan sarvadharmāṇāṃ (PSP_5:127)",
  "S06psp_5u:3028": "kutaḥ punaḥ purvā koṭiḥ prajñāyate.",
  "S06psp_5u:3029": "bhagavān āha: evam etat subhūte evam etat,",
  "S06psp_5u:3030": "svalakṣaṇaśūnyānāṃ subhūte sarvadharmāṇāṃ pūrvā koṭir na prajñāyate,",
  "S06psp_5u:3031": "kutaḥ punaḥ paścimā koṭiḥ prajñāyate,",
  "S06psp_5u:3032": "nedaṃ sthānaṃ vidyate,",
  "S06psp_5u:3033": "api tu khalu punaḥ subhūte ye te sattvāḥ svalakṣaṇaśūnyān dharmān na jānanti,",
  "S06psp_5u:3034": "teṣām evaṃ nirdiṣṭam iyaṃ pūrvā koṭir iyaṃ paścimā koṭir,",
  "S06psp_5u:3035": "na punaḥ svalakṣaṇaśūnyeṣu dharmeṣu pūrvā koṭir na paścimā koṭir upalabhyate,",
  "S06psp_5u:3036": "evaṃ khalu subhūte bodhisattvena mahāsattvena svalakṣaṇaśūnyeṣu dharmeṣu prajñāpāramitāyāṃ caritavyaṃ,",
  "S06psp_5u:3037": "svalakṣaṇaśūnyeṣu dharmeṣu caran na kvacid abhiniviśate 'dhyātmikeṣu vā bāhyeṣu vā saṃskṛteṣu vāsaṃskṛteṣu vā śrāvakadharmeṣu vā pratyekabuddhadharmeṣu vā.",
  "S06psp_5u:3038": "evam ukte āyuṣmān subhūtir bhagavantam etad avocat:",
  "S06psp_5u:3039": "prajñāpāramitā prajñāpāramiteti bhagavann ucyate,",
  "S06psp_5u:3040": "kenārthena prajñāpāramitety ucyate?",
  "S06psp_5u:3041": "bhagavān āha:",
  "S06psp_5u:3042_0": "paramapāramitaiṣā subhūte sarvadharmāṇām agamanārthena prajñāpāramitety ucyate. api",
  "S06psp_5u:3042_1": "tu khalu punaḥ subhūte etayā prajñāpāramitayā sarvaśrāvakapratyekabuddhā bodhisattvāś",
  "S06psp_5u:3042_2": "ca mahāsattvās tathāgatā arhantaḥ samyaksaṃbuddhāḥ pāraṅgatās tenārthena prajñāpāramitety",
  "S06psp_5u:3042_3": "ucyate. api tu khalu punaḥ subhūte paramārthena yo 'rthaḥ sarvadharmāṇām abhinnaḥ,",
  "S06psp_5u:3043": "sa iha prajñāpāramitāyāṃ tais tathāgatair arhadbhiḥ samyaksaṃbuddhaiḥ,",
  "S06psp_5u:3044": "sarvadharmeṣu pāro nopalabdhas tenārthenocyate prajñāpāramitā. iti mārgasaṃmohavikalpaḥ",
  "S06psp_5u:3045": "api tu khalu punaḥ subhūte prajñāpāramitāyāṃ tathatāntargatā,",
  "S06psp_5u:3046": "bhūtakoṭir antargatā,",
  "S06psp_5u:3047_0": "dharmadhātur antargataḥ tenocyate prajñāpāramiteti. api tu khalu punaḥ subhūte neyaṃ",
  "S06psp_5u:3047_1": "prajñāpāramitā kenacid dharmeṇa saṃyuktā vā visaṃyuktā vā sanidarśanā vānidarśanā",
  "S06psp_5u:3047_2": "vā sapratighā vāpratighā vā. tat kasya hetoḥ?",
  "S06psp_5u:3048": "tathā hīyaṃ prajñāpāramitārūpānidarśanāpratighaikalakṣaṇā yad utālakṣaṇatvāt.",
  "S06psp_5u:3049": "iti tathatādiṣu saṃyogaviyogasaṃmohavikalpaḥ",
  "S06psp_5u:3050_0": "api tu khalu punaḥ subhūte iyaṃ prajñāpāramitā sarvadharmāṇāṃ cārikā sarvapratibhānānāṃ",
  "S06psp_5u:3050_1": "sarvālokānām anācchedyeyaṃ subhūte prajñāpāramitā māreṇa vā mārakāyikābhir devatābhiḥ",
  "S06psp_5u:3050_2": "śrāvakapratyekabuddha (PSP_5:128)",
  "S06psp_5u:3051": "yānikair vā pudgalair,",
  "S06psp_5u:3052": "yāvan na kenacid anyatīrthikaiḥ pratyamitrair vā iyaṃ prajñāpāramitā śakyā cchettuṃ bodhisattvasya mahāsattvasya. tat kasya hetoḥ?",
  "S06psp_5u:3053": "tathā hi te 'tra prajñāpāramitāyāṃ nopalabhyante sarva evaivaṃ khalu punaḥ subhūte bodhisattvena mahāsattvena prajñāpāramitāyām arthe caritavyam. ity asamatvasaṃmohavikalpaḥ",
  "S06psp_5u:3054": "punar aparaṃ subhūte bodhisattvena mahāsattveneha gambhīrāyāṃ prajñāpāramitāyām arthe caritavyam anityārthe caritavyaṃ,",
  "S06psp_5u:3055": "duḥkhārthe caritavyam,",
  "S06psp_5u:3056": "anātmārthe caritavyaṃ,",
  "S06psp_5u:3057": "śāntārthe caritavyaṃ,",
  "S06psp_5u:3058": "duḥkhajñānārthe caritavyaṃ,",
  "S06psp_5u:3059": "samudayajñānārthe caritavyaṃ,",
  "S06psp_5u:3060": "nirodhajñānārthe caritavyaṃ,",
  "S06psp_5u:3061": "mārgajñatārthe caritavyaṃ,",
  "S06psp_5u:3062": "duḥkhaparijñatārthe samudayaprahāṇārthe nirodhasākṣātkriyārthe mārgajñatārthe anvayajñānārthe caritavyaṃ,",
  "S06psp_5u:3063_0": "dharmajñatārthe 'saṃvṛttijñānārthe parijayajñānārthe yathārutajñānārthe caritavyam.",
  "S06psp_5u:3063_1": "evaṃ khalu subhūte bodhisattvena mahāsattvena prajñāpāramitāyām arthe caritavyam.",
  "S06psp_5u:3063_2": "iti duḥkhādiṣu saṃmohavikalpaḥ",
  "S06psp_5u:3064": "atha khalv āyuṣmān subhūtir bhagavantam etad avocat:",
  "S06psp_5u:3065": "yadi bhagavann iha gambhīrāyāṃ prajñāpāramitāyām arthaś cānarthaś ca nopalabhyate,",
  "S06psp_5u:3066": "tat kathaṃ bodhisattvena mahāsattveneha gambhīrāyāṃ prajñāpāramitāyām arthe caritavyam?",
  "S06psp_5u:3067": "bhagavān āha:",
  "S06psp_5u:3068": "iha subhūte bodhisattvena mahāsattvena gambhīre 'rthe prajñāpāramitārthe carataivaṃ caritavyaṃ,",
  "S06psp_5u:3069": "rāgo me 'rtho 'nartha iti na caritavyaṃ,",
  "S06psp_5u:3070": "dveṣo me 'rtho 'nartha iti na caritavyaṃ,",
  "S06psp_5u:3071": "moho me 'rtho 'nartha iti na caritavyaṃ,",
  "S06psp_5u:3072": "mithyādṛṣṭir me 'rtho 'nartha iti na caritavyaṃ,",
  "S06psp_5u:3073": "dṛṣṭigato me 'rtho 'nartha iti na caritavyam,",
  "S06psp_5u:3074": "idaṃ dṛṣṭigato me 'rtho 'nartha iti na caritavyam. tat kasya hetoḥ?",
  "S06psp_5u:3075": "na hi rāgadveṣamohānāṃ tathatā kasyacid artham anarthaṃ karoti,",
  "S06psp_5u:3076": "na dṛṣṭigatānāṃ tathatā kasyacid artham anarthaṃ karoti. rūpaṃ me 'rtho 'nartha iti na caritavyaṃ,",
  "S06psp_5u:3077": "vedanā saṃjñā saṃskārā,",
  "S06psp_5u:3078": "vijñānaṃ me 'rtho 'nartha iti na caritavyaṃ,",
  "S06psp_5u:3079": "evaṃ skandhadhātvāyatanāni me 'rtho 'nartha iti na caritavyaṃ,",
  "S06psp_5u:3080": "pratītyasamutpādo me 'rtho 'nartha iti na caritavyaṃ,",
  "S06psp_5u:3081": "pratītyasamutpādāṅgāni me 'rtho 'nartha iti na caritavyaṃ,",
  "S06psp_5u:3082": "pāramitā me 'rtho 'nartha iti na caritavyaṃ,",
  "S06psp_5u:3083": "śūnyatāmukhāni me 'rtho 'nartha iti na caritavyaṃ,",
  "S06psp_5u:3084": "bodhipakṣyā me dharmā artho 'nartha iti na caritavyaṃ,",
  "S06psp_5u:3085": "āryasatyāpramāṇadhyānārūpyavimokṣasamādhisamāpattidhāraṇīmukhāni (PSP_5:129)",
  "S06psp_5u:3086": "me 'rtho 'nartha iti na caritavyaṃ,",
  "S06psp_5u:3087": "śūnyatānimittāpraṇihitāni me 'rtho 'nartha iti na caritavyam,",
  "S06psp_5u:3088": "abhijñādaśabalavaiśāradyapratisaṃvido me 'rtho 'nartha iti na caritavyam,",
  "S06psp_5u:3089": "āveṇikābuddhadharmā me 'rtho 'nartha iti na caritavyam,",
  "S06psp_5u:3090": "anuttarā me samyaksaṃbodhir artho 'nartha iti na caritavyam. tat kasya hetoḥ?",
  "S06psp_5u:3091": "tathā hi subhūte tathāgatenānuttarāṃ samyaksaṃbodhim abhisaṃbudhya na kaścid dharma upalabdho yo 'rthaṃ vā kuryād anarthaṃ vā kuryād,",
  "S06psp_5u:3092_0": "api nu khalu punaḥ subhūte utpādād vā tathāgatānām anutpādād vā tathāgatānāṃ sthitaivaiṣā",
  "S06psp_5u:3092_1": "dharmāṇāṃ dharmatā dharmadhātur dharmasthititā dharmaniyāmatā sā naiva kasyacid arthaṃ",
  "S06psp_5u:3092_2": "vā karoty anarthaṃ vā,",
  "S06psp_5u:3093": "evaṃ khalu subhūte bodhisattvena mahāsattvenārthānartho varjayitvā prajñāpāramitāyāṃ caritavyam.",
  "S06psp_5u:3094": "evam ukte āyuṣmān subhūtir bhagavantam etad avocat:",
  "S06psp_5u:3095": "kena kāraṇena bhagavan prajñāpāramitā nānarthakarī nārthakarī?",
  "S06psp_5u:3096": "bhagavān āha: tathā hi subhūte saṃskṛtadharmāṇām asaṃskṛtadharmāṇām akāraṇaṃ prajñāpāramitā,",
  "S06psp_5u:3097": "tena kāraṇena prajñāpāramitā na kasyacid arthaṃ vā karoty anarthaṃ vā.",
  "S06psp_5u:3098": "subhūtir āha: punar bhagavann asaṃskṛto 'rthaḥ sarvāryāṇāṃ buddhānāṃ buddhaśrāvakāṇāṃ vā.",
  "S06psp_5u:3099": "bhagavān āha: asaṃskṛto 'rthaḥ sarvāryāṇāṃ buddhānāṃ buddhaśrāvakāṇāṃ ca,",
  "S06psp_5u:3100": "pratyupasthito na punar apakāreṇa vopakāreṇa vā,",
  "S06psp_5u:3101": "tadyathāpi nāma subhūte ākāśasya tathatā na kasyacid apakāreṇa vopakāreṇa vā pratyupasthitā,",
  "S06psp_5u:3102": "evam eva subhūte bodhisattvasya mahāsattvasya prajñāpāramitā na kasyacid dharmasyāpakāreṇa vopakāreṇa vā pratyupasthitā.",
  "S06psp_5u:3103": "subhūtir āha:",
  "S06psp_5u:3104": "kiṃ punar bhagavan bodhisattvo mahāsattvo 'saṃskṛtāyāṃ prajñāpāramitāyāṃ śikṣitvā sarvākārajñatām anuprāpsyati?",
  "S06psp_5u:3105": "bhagavān āha:",
  "S06psp_5u:3106": "iha punaḥ subhūte bodhisattvo mahāsattvo 'saṃskṛtāyāṃ prajñāpāramitāyāṃ śikṣitvā sarvākārajñatām anuprāpsyati,",
  "S06psp_5u:3107": "na punar dvayayogena. iti kleśaprakṛtisaṃmohavikalpaḥ",
  "S06psp_5u:3108": "subhūtir āha: kiṃ punar bhagavann advayadharmo 'dvayadharmam anuprāpnoti?",
  "S06psp_5u:3109": "bhagavān āha: na subhūte.",
  "S06psp_5u:3110": "subhūtir āha: kiṃ punar bhagavan dvayadharmo 'dvayadharmam anuprāpnoti?",
  "S06psp_5u:3111": "(PSP_5:130)",
  "S06psp_5u:3112": "bhagavān āha: na subhūte.",
  "S06psp_5u:3113": "subhūtir āha: katham idānīṃ bhagavann anuprāpyate?",
  "S06psp_5u:3114": "bhagavān āha: yathā nādvayo na dvayo dharma upalabhyate.",
  "S06psp_5u:3115": "subhūtir āha: kathaṃ bhagavan nādvayo na dvayo dharma upalabhyate?",
  "S06psp_5u:3116": "bhagavān āha: anupalambhaṃ prati na rūpam anupalambhena prāpnoti,",
  "S06psp_5u:3117": "na vedanān na saṃjñān na saṃskārān,",
  "S06psp_5u:3118": "na vijñānam anupalambhena prāpnoti. iti dvayābhāvasaṃmohavikalpaḥ",
  "S06psp_5u:3119": "ity ukto navavidho dvitīyo grāhakavikalpaḥ",
  "S06psp_5u:3120": "evam ukte āyuṣmān subhūtir bhagavantam etad avocat:",
  "S06psp_5u:3121": "gambhīrā bhagavan prajñāpāramitā duṣkarakārakā bhagavan bodhisattvā mahāsattvā ye 'nuttarāyāṃ samyaksaṃbodhau prasthitā na ca nāmasattva upalabhyate na sattvaprajñāptis,",
  "S06psp_5u:3122": "teṣāṃ ca sattvānāṃ kṛtaśo 'nuttarāṃ samyaksaṃbodhim abhisaṃboddhum abhisaṃprasthitāḥ. tadyathāpi nāma bhagavan kaścid eva puruṣa ākāśe apratiṣṭhāne stambam icched dhāpayitum,",
  "S06psp_5u:3123": "evam eva bhagavan bodhisattvo mahāsattvaḥ sattvānāṃ kṛtenecchet sarvākārajñatām anuprāptum.",
  "S06psp_5u:3124": "bhagavān āha: evam etat subhūte evam etat,",
  "S06psp_5u:3125": "duṣkarakārakā bodhisattvā mahāsattvā ye sattvānāṃ kṛtaśaḥ sarvākārajñatārtham abhipratiṣṭhante,",
  "S06psp_5u:3126": "tāñ ca sarvākārajñatām anubudhya sarvasattvān saṃsārāt parimocayiṣyanti. iti sarvākārajñatāyā abhāvālambanajñānam",
  "S06psp_5u:3127": "tadyathāpi nāma subhūte puruṣaḥ stambam icched vāpanāya sa ca puruṣas tasya stambasya na mūlaṃ jānīyād na śākhāṃ na tvacchedaṃ na pattraṃ na palāśaṃ na puṣpaṃ jānīyāt,",
  "S06psp_5u:3128": "sa tasya stambasya kāṇḍaṃ vāpayeta vāpayitvā kālena kālaṃ gopāyatodakaṃ dadyād arthaṃ tasya tat kāṇḍam anupūrveṇa śākhāsaṃpannañ ca bhavet,",
  "S06psp_5u:3129": "pattrasaṃpannañ ca bhavet,",
  "S06psp_5u:3130": "puṣpasaṃpannañ ca bhavet,",
  "S06psp_5u:3131": "phalasaṃpannañ ca bhavet,",
  "S06psp_5u:3132": "sa tasya stambasya pattrāṇy anubhuñjīt,",
  "S06psp_5u:3133_0": "puṣpāṇi ca phalāni cānubhuñjīta. evam eva subhūte bodhisattvā mahāsattvāḥ sarvasattvānāṃ",
  "S06psp_5u:3133_1": "kṛtaśo 'nuttarāṃ samyaksaṃbodhim abhisaṃboddhum abhisaṃprasthitā anupūrveṇa ṣaṭsu",
  "S06psp_5u:3133_2": "pāramitāsu carantaḥ sarvākārajñatām anuprāpsyanti,",
  "S06psp_5u:3134_0": "tataḥ sarvasattvānāṃ pattrapuṣpaphalopajīvyā bhavanti. tatredaṃ subhūte pattraṃ bodhisattvānāṃ",
  "S06psp_5u:3134_1": "mahāsattvānāṃ yad āgamya sattvās tribhyo 'pāyebhyaḥ parimucyante. tatredaṃ puṣpaṃ",
  "S06psp_5u:3134_2": "yad āgamya kṣatriyamahāśālakuleṣu brāhmaṇamahāśālakuleṣu gṛhapatimahāśālakuleṣu (PSP_5:131)",
  "S06psp_5u:3135_0": "vā cāturmahārājakāyikeṣu deveṣūpapadyante trayastriṃśeṣu yāmeṣu tuṣiteṣu nirmāṇaratisu",
  "S06psp_5u:3135_1": "paranirmitavaśavartiṣu brahmapārṣadyeṣu yāvan naivasaṃjñānāsaṃjñāyataneṣu upapadyante.",
  "S06psp_5u:3135_2": "tatredaṃ phalaṃ yad āgamya sattvāḥ srotaāpattiphale pratiṣṭhante,",
  "S06psp_5u:3136": "sakṛdāgāmiphale pratiṣṭhante,",
  "S06psp_5u:3137": "'nāgāmiphale pratiṣṭhante,",
  "S06psp_5u:3138": "arhattve pratiṣṭhante,",
  "S06psp_5u:3139": "pratyekabodhau pratiṣṭhante,",
  "S06psp_5u:3140": "tad eva ca phalam āgamya sattvāḥ sarvākārajñatam anuprāpnuvanti,",
  "S06psp_5u:3141": "sarvasattvānāṃ phalaśālino bhavanti,",
  "S06psp_5u:3142": "tatra ye dakṣiṇāṃ pratiṣṭhāpayanti te sarve 'nupūrveṇa tribhir yānaiḥ parinirvānti,",
  "S06psp_5u:3143": "yad uta śrāvakayānena vā pratyekabuddhayānena vā mahāyānena vā,",
  "S06psp_5u:3144": "anuttarām api samyaksaṃbodhim abhisaṃbudhyante,",
  "S06psp_5u:3145": "na ca tatra sattvaḥ prajñāyate,",
  "S06psp_5u:3146": "na ca sattvaprajñāptis te ca sattvā ātmagrāhataḥ parimocyante. evaṃ khalu subhūte bodhisattvena mahāsattvena prajñāpāramitāyāṃ caritavyaṃ,",
  "S06psp_5u:3147": "na ceha kaścit sattvo vā sattvaprajñāptir vopalabhyate,",
  "S06psp_5u:3148": "yeṣāṃ sattvānām ahaṃkṛte na sarvākārajñatām anuprāpsyāmīti.",
  "S06psp_5u:3149": "evam ukte āyuṣmān subhūtir bhagavantam etad avocat:",
  "S06psp_5u:3150": "tathāgata eva bodhisattvo mahāsattvo veditavyaḥ. tat kasya hetoḥ?",
  "S06psp_5u:3151": "tathā hi bhagavan bodhisattvaṃ mahāsattvam āgamya sarvanarakā ucchidyante,",
  "S06psp_5u:3152": "sarvatiryagyonayaḥ sarvayamalokā ucchidyante,",
  "S06psp_5u:3153": "sarvākṣaṇāḥ sarvadāridrāṇy ucchidyante,",
  "S06psp_5u:3154": "sarvahīnagataya ucchidyante,",
  "S06psp_5u:3155": "sarvakāmadhātur ucchidyante,",
  "S06psp_5u:3156": "sarvo rūpadhātur ucchidyante,",
  "S06psp_5u:3157": "sarva ārūpyadhātur ucchidyante.",
  "S06psp_5u:3158": "bhagavān āha: evam etat subhūte evam etat,",
  "S06psp_5u:3159": "tathāgata evam eva subhūte bodhisattvo mahāsattvo veditavyaḥ. sacet punaḥ subhūte bodhisattvo mahāsattvo 'nuttarāyai samyaksaṃbodhaye nābhipratiṣṭhet,",
  "S06psp_5u:3160": "nātītānāgatapratyutpannā buddhā bhagavanto 'nuttarāṃ samyaksaṃbodhim abhisaṃbuddhā nābhisaṃbhotsyante nābhisaṃbudhyante. na pratyekabuddhānāṃ loke prādurbhāvo bhaviṣyati,",
  "S06psp_5u:3161": "nārhatāṃ loke prādurbhāvo bhaviṣyati,",
  "S06psp_5u:3162": "nānāgāmināṃ loke prādurbhāvo bhaviṣyati,",
  "S06psp_5u:3163": "na sakṛdāgāmināṃ loke prādurbhāvo bhaviṣyati,",
  "S06psp_5u:3164": "srotaāpannānāṃ loke prādurbhāvo na bhaviṣyati. na sarvanarakā ucchetsyante,",
  "S06psp_5u:3165": "na sarvatiryagyonayo na sarvayamalokā ucchetsyanti,",
  "S06psp_5u:3166": "na sarvākṣaṇā na sarvadāridrāṇy ucchetsyanti,",
  "S06psp_5u:3167": "na sarvahīnagatayo na kāmadhātur na rūpadhātur nārūpyadhātur ucchetsyati. api tu khalu punar bhagavan yāvat tathāgata eva bodhisattvo mahāsattvo (PSP_5:132) veditavyaḥ.",
  "S06psp_5u:3168": "bhagavān āha: evam etat subhūte evam etat,",
  "S06psp_5u:3169": "tathāgata eva bodhisattvo mahāsattvo veditavyaḥ. tat kasya hetoḥ?",
  "S06psp_5u:3170": "yayaiva hi subhūte tathatayā tathāgataḥ prajñapyate,",
  "S06psp_5u:3171": "tayaiva tathatayā sarvāryāḥ prajñapyante,",
  "S06psp_5u:3172": "tayaiva tathatayā rūpaṃ prajñapyate,",
  "S06psp_5u:3173": "tayaiva tathatayā vedanā saṃjñā saṃskārāḥ prajñapyante,",
  "S06psp_5u:3174": "tayaiva tathatayā vijñānaṃ prajñapyate,",
  "S06psp_5u:3175": "tayaiva tathatayā skandhadhātvāyatanapratītyasamutpādāḥ pratītyasamutpādāṅgāni ca prajñapyante,",
  "S06psp_5u:3176": "evaṃ yāvat tayaiva tathatayā saṃskṛto dhātur asaṃskṛtaś ca dhātuḥ prajñapyate,",
  "S06psp_5u:3177": "tayaiva tathatayā sarvasattvatathatā tathāgatatathatā ca prajñapyate,",
  "S06psp_5u:3178": "tathāgatatathatāyāṃ bodhisattvo mahāsattvaḥ śikṣitvā sarvākārajñatām anuprāpsyati,",
  "S06psp_5u:3179": "tasmāt tathāgatas tathāgata ity ucyate,",
  "S06psp_5u:3180_0": "anena subhūte paryāyeṇa bodhisattvo mahāsattvas tathāgata eva veditavyaḥ tathatāṃ",
  "S06psp_5u:3180_1": "pramāṇīkṛtya. evaṃ khalu subhūte prajñāpāramitāyāṃ śikṣitvā bodhisattvo mahāsattvaḥ",
  "S06psp_5u:3180_2": "sarvasattvānām indriyakuśalo bhaviṣyatīndriyaparāparakauśalyam anuprāpsyati,",
  "S06psp_5u:3181": "sarvasattvānāṃ karmasvakatāṃ jñāsyati,",
  "S06psp_5u:3182": "sarvasattvānāṃ karmasvakatāṃ jñātvā praṇidhijñānaṃ paripūrayiṣyati,",
  "S06psp_5u:3183": "praṇidhijñānaṃ paripūrya triṣv andhasu jñānaṃ viśodhayiṣyati,",
  "S06psp_5u:3184": "triṣv andhasu jñānaṃ viśodhya bodhisattvacaryā caran sattvānām arthaṃ kariṣyati,",
  "S06psp_5u:3185": "sattvānām arthaṃ kṛtvā buddhakṣetraṃ pariśodhayiṣyati,",
  "S06psp_5u:3186": "buddhakṣetraṃ pariśodhya sarvākārajñatām anuprāpsyati,",
  "S06psp_5u:3187": "sarvākārajñatām anuprāpya dharmacakraṃ pravartayiṣyati,",
  "S06psp_5u:3188": "dharmacakraṃ pravartya sattvās triṣu yāneṣu pratiṣṭhāpayiṣyati,",
  "S06psp_5u:3189_0": "sattvāṃs triṣu yāneṣu pratiṣṭhāpyānupadhiśese nirvāṇadhātau parinirvāpayiṣyati. evaṃ",
  "S06psp_5u:3189_1": "khalu subhūte bodhisattvena mahāsattvena sarvaguṇānuśaṃsā saṃpaśyamānenātmanaś ca",
  "S06psp_5u:3189_2": "parasya cānuttarāyāṃ samyaksaṃbodhau cittam utpādayitavyam.",
  "S06psp_5u:3190": "atha khalv āyuṣmān subhūtir bhagavantam etad avocat:",
  "S06psp_5u:3191": "namaskaraṇīyā bhagavan bodhisattvā mahāsattvāḥ sadevamānuṣāsureṇa lokena ya iha gambhīrāyāṃ prajñāpāramitāyāṃ yathopadiṣṭāyāṃ caranti.",
  "S06psp_5u:3192": "bhagavān āha: evam etat subhūte evam etat,",
  "S06psp_5u:3193": "yathā vadasi,",
  "S06psp_5u:3194": "namaskaraṇīyās te subhūte bodhisattvā mahāsattvāḥ sadevamānuṣāsureṇa lokena ya iha gambhīrāyāṃ prajñāpāramitāyāṃ yathopadiṣṭāyāṃ caranti.",
  "S06psp_5u:3195": "iti yathoktabhāvanāmārgajñatālambanavataḥ sarvaguṇasaṃpadaḥ",
  "S06psp_5u:3196": "subhūtir āha: kiyat sa bhagavan prathamacittotpādiko bodhisattvo mahāsattvaḥ puṇyaṃ prasavati,",
  "S06psp_5u:3197": "yaḥ sarvasattvānāṃ kṛtaśo 'nuttarāṃ (PSP_5:133)",
  "S06psp_5u:3198": "samyaksaṃbodhim abhisaṃboddhukāmaḥ?",
  "S06psp_5u:3199": "evam ukte bhagavān āyuṣmantaṃ subhūtim etad avocat:",
  "S06psp_5u:3200": "yāvantaḥ subhūte sāhasre lokadhātau sattvās tān sarvān kvacid eva śrāvakabhūmau vā pratyekabuddhabhūmau vā pratiṣṭhāpayed,",
  "S06psp_5u:3201": "api nu sa sattvo bahupuṇyaṃ prasavet?",
  "S06psp_5u:3202": "subhūtir āha: bahu bhagavan bahu sugata, aprameyaṃ bhagavann aprameyaṃ sugata.",
  "S06psp_5u:3203": "bhagavān āha:",
  "S06psp_5u:3204": "yac ca khalu subhūte sāhasre lokadhātau śrāvakayānikānāṃ sattvānāṃ vā pratyekabuddhayānikānāṃ vā puṇyakriyāvastu,",
  "S06psp_5u:3205": "yac ca sāhasre lokadhātau sattvānāṃ śrāvakapratyekabuddhabhūmipratiṣṭhāpanapuṇyakriyāvastu,",
  "S06psp_5u:3206": "tat prathamacittotpādikasya bodhisattvasya mahāsattvasya puṇyakriyāvastunaḥ śatatamīm api kalān nopaiti,",
  "S06psp_5u:3207": "sahasratamīm api śatasahasratamīm api koṭītamīm api koṭīśatataraīm api koṭīsahasratamīm api kotīśatasahasratamīm api koṭīniyutaśatasahasratamīm api kalān nopaiti. tat kasya hetoḥ?",
  "S06psp_5u:3208": "bodhisattvaprasūtā hi śrāvakapratyekabuddhayānikā,",
  "S06psp_5u:3209": "na punaḥ śrāvakapratyekabuddhaprasūto bodhisattvo mahāsattvaḥ. evaṃ yāvat trisāhasramahāsāhasre lokadhātau śrāvakayānikānāṃ sattvānāṃ vā pratyekabuddhayānikānāṃ vā puṇyakriyāvastu,",
  "S06psp_5u:3210": "yac ca trisāhasramahāsāhasre lokadhātau sattvānāṃ śrāvakapratyekabuddhapratiṣṭhāpanapuṇyakriyāvastu,",
  "S06psp_5u:3211": "tat prathamacittotpādikasya bodhisattvasya mahāsattvasya puṇyakriyāvastunaḥ śatatamīm api kalān nopaiti,",
  "S06psp_5u:3212": "yāvat kotīniyutaśatasahasratamīm api kalān nopaiti. tat kasya hetoḥ?",
  "S06psp_5u:3213": "bodhisattvaprasūtā hi śrāvakapratyekabuddhayānikā,",
  "S06psp_5u:3214": "na punaḥ śrāvakapratyekabuddhaprasūto bodhisattvo mahāsattvaḥ. tiṣṭhantu śrāvakapratyekabuddhabhūmipratiṣṭhāpitāḥ,",
  "S06psp_5u:3215_0": "sacet subhūte ye trisāhasramāhāsāhasre lokadhātau sattvās te sarve śuklavidarśanābhūmau",
  "S06psp_5u:3215_1": "pratiṣṭhāpitā bhaveyus teṣāṃ yat puṇyaṃ tat prathamacittotpādikasya bodhisattvasya",
  "S06psp_5u:3215_2": "mahāsattvasya śatatamīm api kalān nopaiti,",
  "S06psp_5u:3216": "yāvat koṭīniyutaśatasahasratamīm api kalān nopaiti; tiṣṭhantu śuklavidarśanābhūmau pratiṣṭhāpitāḥ,",
  "S06psp_5u:3217_0": "sacet subhūte ye trisāhasramahāsāhasre lokadhātau sattvās te sarve gotrabhūmau pratiṣṭhāpitā",
  "S06psp_5u:3217_1": "bhaveyus teṣāṃ yat puṇyaṃ tat prathamacittotpādikasya bodhisattvasya mahāsattvasya",
  "S06psp_5u:3217_2": "śatatamīm api kalān nopaiti yāvat koṭīniyutaśatasahasratamīm api kalān nopaiti. tiṣṭhantu",
  "S06psp_5u:3217_3": "gotrabhūmau (PSP_5:134)",
  "S06psp_5u:3218": "pratiṣṭhāpitāḥ,",
  "S06psp_5u:3219_0": "sacet subhūte ye trisāhasramahāsahasre lokadhātau sattvās te sarve 'ṣṭamakabhūmau",
  "S06psp_5u:3219_1": "pratiṣṭhāpitā bhaveyus teṣāṃ yat puṇyaṃ tat prathamacittotpādikasya bodhisattvasya",
  "S06psp_5u:3219_2": "mahāsattvasya puṇyaskandhasya śatatamīm api kalān nopaiti,",
  "S06psp_5u:3220": "yāvat koṭīniyutasatasahasratamīm api kalān nopaiti. tiṣṭhantu 'ṣṭamakabhūmau pratiṣṭhāpitāḥ,",
  "S06psp_5u:3221_0": "sacet subhūte ye trisāhasramahāsāhasre lokadhātau sattvās te sarve darśanabhūmau",
  "S06psp_5u:3221_1": "pratiṣṭhāpitā bhaveyus teṣāṃ yat puṇyaṃ tat prathamacittotpādikasya bodhisattvasya",
  "S06psp_5u:3221_2": "mahāsattvasya śatatamīm api kalān nopaiti,",
  "S06psp_5u:3222": "yāvat koṭīniyutaśatasahasratamīm api kalān nopaiti. tiṣṭhantu darśanabhūmau pratiṣṭhāpitāḥ,",
  "S06psp_5u:3223_0": "sacet subhūte ye trisāhasramahāsāhasre lokadhātau sattvās te sarve tanubhūmau pratiṣṭhāpitā",
  "S06psp_5u:3223_1": "bhaveyus teṣāṃ yat puṇyaṃ tat prathamacittotpādikasya bodhisattvasya mahāsattvasya",
  "S06psp_5u:3223_2": "śatatamīm api kalān nopaiti,",
  "S06psp_5u:3224": "yāvat koṭīniyutaśatasahasratamīm api kalān nopaiti: tiṣṭhantu tanubhūmau pratiṣṭhāpitāḥ,",
  "S06psp_5u:3225_0": "sacet subhūte ye trisāhasramahāsāhasre lokadhātau sattvās te sarve vītarāgabhūmau",
  "S06psp_5u:3225_1": "pratiṣṭhāpitā bhaveyus teṣāṃ yat puṇyaṃ tat prathamacittotpādikasya bodhisattvasya",
  "S06psp_5u:3225_2": "mahāsattvasya śatatamīm api kalān nopaiti,",
  "S06psp_5u:3226_0": "yāvat koṭīniyutaśatasahasratamīm api kalān nopaiti. tiṣṭhantu vītarāgabhūmau pratiṣṭhāpitāḥ",
  "S06psp_5u:3226_1": "sacet subhūte ye trisāhasramahāsāhasre lokadhātau sattvās te sarve kṛtāvibhūmau pratiṣṭhāpitā",
  "S06psp_5u:3226_2": "bhaveyus teṣāṃ yat puṇyaṃ tat prathamacittotpādikasya bodhisattvasya mahāsattvasya",
  "S06psp_5u:3226_3": "śatatamīm api kalān nopaiti,",
  "S06psp_5u:3227": "yāvat koṭīniyutaśatasahasratamīm api kalān nopaiti. tiṣṭhantu kṛtāvibhūmau pratiṣṭhāpitāḥ,",
  "S06psp_5u:3228_0": "sacet subhūte ye trisāhasramahāsāhasre lokadhātau sattvās te sarve pratyekabuddhabhūmau",
  "S06psp_5u:3228_1": "pratiṣṭhāpitā bhaveyus teṣāṃ yat puṇyaṃ tat prathamacittotpādikasya bodhisattvasya",
  "S06psp_5u:3228_2": "mahāsattvasya śatatamīm api kalān nopaiti,",
  "S06psp_5u:3229": "yāvat kotīniyutaśatasahasratamīm api kalān nopaiti. tiṣṭhantu pratyekabuddhabhūmau pratiṣṭhāpitāḥ,",
  "S06psp_5u:3230_0": "sacet subhūte ye trisāhasramahāsāhasre lokadhātau sattvās te sarve bodhisattvaniyāmāvakrāntau",
  "S06psp_5u:3230_1": "pratiṣṭhāpitā bhaveyus teṣāṃ yat puṇyaṃ tad bodhisattvapratipannakasya puṇyasya śatatamīm api kalān nopaiti,",
  "S06psp_5u:3231": "yāvat koṭīniyutaśatasahasratamīm api kalān nopaiti. tiṣṭḥantu bodhisattvaniyāmāvakrāntau pratiṣṭhāpitāḥ,",
  "S06psp_5u:3232": "sacet subhūte ye (PSP_5:135)",
  "S06psp_5u:3233": "trisāhasramahāsāhasre lokadhātau sattvās te sarve bodhisattvapratipannakā bhaveyus,",
  "S06psp_5u:3234": "teṣāṃ yat puṇyaṃ tat tathāgatasyārhataḥ samyaksaṃbuddhasya śatatamīm api kalān nopaiti,",
  "S06psp_5u:3235": "yāvat koṭīniyutaśatasahasratamīm api kalān nopaiti. ity ānantaryasamādhiḥ",
  "S06psp_5u:3236": "subhūtir āha: prathamacittotpādikena bhagavan bodhisattvena mahāsattvena kiṃ manasikartavyam?",
  "S06psp_5u:3237": "bhagavān āha:",
  "S06psp_5u:3238": "prathamacittotpādikena subhūte bodhisattvena mahāsattvena sarvākārajñatā manasikartavyā.",
  "S06psp_5u:3239": "iti sarvākārajñatālakṣaṇabuddhatvam",
  "S06psp_5u:3240": "subhūtir āha: sarvākārajñatā kiṃ bhagavann abhāvasvabhāvā?",
  "S06psp_5u:3241": "sarvākārajñatāyāś ca bhagavan kim ārambaṇam?",
  "S06psp_5u:3242": "kim ādhipateyaṃ?",
  "S06psp_5u:3243": "kim ākāraṃ? kiṃ lakṣaṇam?",
  "S06psp_5u:3244": "bhagavān āha: sarvākārajñatā subhūte abhāvasvabhāvālakṣaṇānimittānābhogānābhāsānutpādā,",
  "S06psp_5u:3245": "yat punaḥ subhūtir evam āha,",
  "S06psp_5u:3246": "sarvākārajñatāyāḥ kim ārambaṇaṃ,",
  "S06psp_5u:3247": "kim ādhipateyaṃ,",
  "S06psp_5u:3248": "kim ākāraṃ,",
  "S06psp_5u:3249": "kiṃ lakṣaṇam iti. sarvākārajñatāyāḥ subhūte abhāva ārambaṇaṃ,",
  "S06psp_5u:3250": "smṛtir adhipatiḥ,",
  "S06psp_5u:3251": "śānta ākāro,",
  "S06psp_5u:3252": "'lakṣaṇaṃ lakṣaṇaṃ,",
  "S06psp_5u:3253": "sarvākārajñatāyāḥ subhūte idam ārambaṇam ayam adhipatir ayam ākāra idaṃ lakṣaṇam.",
  "S06psp_5u:3254": "iti sarvākārajñatāyām ālambanādhipatyākārā",
  "S06psp_5u:3255": "ity ukta ānantaryasamādhiḥ",
  "S06psp_5u:3256": "kiṃ punar bhagavan sarvākārajñataivābhāvaḥ?",
  "S06psp_5u:3257": "utāho rūpam apy abhāvaḥ, vedanā saṃjñā saṃskārā, vijñānam apy abhāvaḥ?",
  "S06psp_5u:3258": "skandhadhātvāyatanapratītyasamutpādāḥ pratītyasamutpādāṅgāni vābhāvaḥ?",
  "S06psp_5u:3259": "evam adhyātmikā vā bāhyā dharmā abhāvaḥ?",
  "S06psp_5u:3260": "catvāri dhyānāni catvāry apramāṇāni catasra ārūpyasamāpattayaś catvāri smṛtyupasthānāni catvāri samyakprahāṇāni catvāra ṛddhipādāḥ pañcendriyāṇi pañca balāni sapta bodhyaṅgāni,",
  "S06psp_5u:3261": "āryāṣṭāṅgo mārgaḥ śūnyatāsamādhiḥ,",
  "S06psp_5u:3262": "animittasamādhiḥ,",
  "S06psp_5u:3263": "apraṇihitasamādhiḥ,",
  "S06psp_5u:3264_0": "aṣṭavimokṣā navānupūrvavihārasamāpattayaḥ sarvapāramitāḥ sarvaśūnyatāḥ sarvasamādhayaḥ",
  "S06psp_5u:3264_1": "sarvadhāraṇīmukhāni daśa tathāgatabalāni catvāri vaiśāradyāni catasraḥ pratisaṃvido",
  "S06psp_5u:3264_2": "'ṣṭādaśāveṇikā buddhadharmāḥ mahāmaitrī mahākaruṇā mahāmuditā mahopekṣā prathamā",
  "S06psp_5u:3264_3": "abhijñā dvitīyā abhijñā tṛtīyā abhijñā caturthy abhijñā pañcamy abhijñā ṣaṣṭhy abhijñā",
  "S06psp_5u:3264_4": "saṃskṛto dhātur asaṃskṛto dhātur abhāvaḥ?",
  "S06psp_5u:3265": "(PSP_5:136)",
  "S06psp_5u:3266": "bhagavān āha: sarvākārajñatāpi subhūte abhāvo,",
  "S06psp_5u:3267": "rūpaṃ vedanā saṃjñā saṃskārā,",
  "S06psp_5u:3268": "vijñānam api subhūte abhāvaḥ,",
  "S06psp_5u:3269": "evaṃ skandhadhātvāyatanapratītyasamutpādā pratītyasamutpādāṅgāni vā abhāvaḥ,",
  "S06psp_5u:3270_0": "evam adhyātmikā bāhyāś ca dharmāḥ smṛtyupasthānasamyakprahāṇarddhipādendriyabalabodhyaṅgalmārgā",
  "S06psp_5u:3270_1": "apramāṇadhyānārūpyavimokṣasamādhisamāpattidhāraṇīmukhaśūnyatānimittāpraṇihitāryasatyābhijñāḥ sarvapāramitāḥ,",
  "S06psp_5u:3271": "sarvaśūnyatā daśabalavaiśāradyapratisaṃvida āveṇikabuddhadharmā api subhūte abhāvaḥ,",
  "S06psp_5u:3272": "mahāmaitrī mahākaruṇā mahāmuditā mahopekṣā abhāvaḥ,",
  "S06psp_5u:3273": "saṃskṛto dhātur asaṃskṛto dhātur abhāvaḥ. tat kasya hetoḥ?",
  "S06psp_5u:3274": "tathā hi subhūte tasyāḥ sarvākārajñatāyāḥ svabhāvo nāsti,",
  "S06psp_5u:3275": "yasya khalu punaḥ subhūte svabhāvo nāsti so 'bhāvaḥ.",
  "S06psp_5u:3276": "subhūtir āha: kena kāraṇena bhagavan sarvākārajñatāyāḥ svabhāvo nāsti?",
  "S06psp_5u:3277": "bhagavān āha: nāsti subhūte sāṃyogikaḥ svabhāvaḥ,",
  "S06psp_5u:3278": "yasya subhūte sāṃyogikaḥ svabhāvo nāsti so 'bhāvaḥ. anena subhūte paryāyeṇābhāvasvabhāvāḥ sarvadharmāḥ. ity ālambanopapattau vipratipattiḥ",
  "S06psp_5u:3279": "api tu khalu punaḥ subhūte tathatāvitathatānanyatathatābhūtakoṭisvabhāvāḥ sarvadharmāḥ,",
  "S06psp_5u:3280": "dharmatādharmadhātudharmasthititādharmaniyāmatāsvabhāvāḥ sarvadharmāḥ,",
  "S06psp_5u:3281": "anenāpi subhūte paryāyeṇa evaṃ veditavyam abhāvasvabhāvāḥ sarvadharmāḥ.",
  "S06psp_5u:3282": "evam ukte āyuṣmān subhūtir bhagavantam etad avocat: yadi bhagavann abhāvasvabhāvāḥ sarvadharmāḥ,",
  "S06psp_5u:3283": "katamenopāyakauśalyena samanvāgataḥ prathamacittotpādiko bodhisattvo mahhāsattvo dānapāramitāyāṃ carati,",
  "S06psp_5u:3284": "buddhakṣetraṃ ca pariśodhayati,",
  "S06psp_5u:3285": "sattvāṃś ca paripācayati?",
  "S06psp_5u:3286": "śīlapāramitāyāṃ carati,",
  "S06psp_5u:3287": "kṣāntipāramitāyāṃ carati,",
  "S06psp_5u:3288": "vīryapāramitāyāṃ carati,",
  "S06psp_5u:3289": "dhyānapāramitāyāṃ carati,",
  "S06psp_5u:3290": "prajñāpāramitāyāṃ carati,",
  "S06psp_5u:3291": "prathame dhyāne carati,",
  "S06psp_5u:3292": "dvitīye dhyāne carati,",
  "S06psp_5u:3293": "tṛtīye dhyāne carati,",
  "S06psp_5u:3294": "caturthe dhyāne carati,",
  "S06psp_5u:3295": "maitryāṃ karuṇāyāṃ muditāyām upekṣāyām ākāśānantyāyatanasamāpattau vijñānānantyāyatanasamāpattāv ākiṃcanyāyatanasamāpattau naivasaṃjñānāsaṃjñāyatanasamāpattau caraty,",
  "S06psp_5u:3296": "adhyātmaśūnyatāyāṃ bahirdhāśūnyatāyām adhyātmabahirdhāśūunyatāyāṃ yāvad abhāvasvabhāvaśūnyatāyāṃ carati,",
  "S06psp_5u:3297": "smṛtyupasthāna samyakprahāṇarddhipādendriyabalabodhyaṅgamārgeṣu carati,",
  "S06psp_5u:3298": "āryasatyeṣu śūnyatāsamādhāv animittasamādhāv apraṇihitasamādhāv (PSP_5:137)",
  "S06psp_5u:3299_0": "aṣṭasu vimokṣeṣu navānupūrvavihārasamāpattiṣu dhāraṇīmukheṣu daśasu tathāgatabaleṣu",
  "S06psp_5u:3299_1": "caturṣu vaiśāradyeṣu catasṛṣu pratisaṃvitsv aṣṭādaśasv āveṇikabuddhadharmeṣu sarvākārajñatāyāṃ carati,",
  "S06psp_5u:3300": "buddhakṣetraṃ ca pariśodhayati,",
  "S06psp_5u:3301": "sattvāṃś ca paripācayati?",
  "S06psp_5u:3302": "bhagavān āha:",
  "S06psp_5u:3303": "etad eva subhūte bodhisattvasya mahāsattvasyopāyakauśalyaṃ veditavyaṃ yad abhāvasvabhāveṣu sarvadharmeṣu parijayaṃ karoti,",
  "S06psp_5u:3304": "buddhakṣetraṃ ca pariśodhayati,",
  "S06psp_5u:3305": "sattvāṃś ca paripācayati,",
  "S06psp_5u:3306": "tac ca buddhakṣetraṃ tāṃś ca sattvān abhāvasvabhāvān jānāti. sa khalu punaḥ subhūte bodhisattvo mahāsattvo dānapāramitāyāṃ caran bodhimārge parijayaṃ karoti,",
  "S06psp_5u:3307": "śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ caran bodhimārge parijayaṃ karoti,",
  "S06psp_5u:3308": "adhyātmaśūnyatāyāṃ caran yāvad abhāvasvabhāvaśūnyatāyāṃ caran bodhimārge parijayaṃ karoty,",
  "S06psp_5u:3309": "āryasatyeṣu caran śūnyatānimittāpraṇihitasamādhau caran maitrīkaraṇāmuditopekṣāsu caran bodhimārge parijayaṃ karoti,",
  "S06psp_5u:3310": "abhijñādaśabalavaiśāradyapratisaṃvidāveṇikābuddhadharmeṣu caran bodhimārge parijayaṃ karoti,",
  "S06psp_5u:3311": "taṃ ca bodhimārgam abhāvasvabhāvaṃ jānāti. sa khalu punaḥ subhūte bodhisattvo mahāsattvaḥ ṣaṭsu pāramitāsu caran bodhimārge parijayaṃ kurvan,",
  "S06psp_5u:3312": "yāvad daśabhis tathāgatabalaiḥ samanvāgato bhavati,",
  "S06psp_5u:3313": "caturbhir vaiśāradyaiś catasṛbhiḥ pratisaṃvidbhir aṣṭādaśabhir āveṇikair buddhadharmair mahāmaitryā mahākaruṇayā sarvākārajñatājñānena ca samanvāgato bhavati,",
  "S06psp_5u:3314": "ime subhūte bodhaye mārgāḥ,",
  "S06psp_5u:3315": "sa ebhir bodhimārgaiḥ pāramitāḥ paripūrayati,",
  "S06psp_5u:3316": "pāramitāḥ paripūrya sarvan tad ekalakṣaṇasamāyuktayā prajñayā sarvākārajñatām anuprāpsyati,",
  "S06psp_5u:3317": "tasya tatrāvasthāyāṃ sarvavāsanānusaṃdhikleśāḥ prahāsyante,",
  "S06psp_5u:3318": "anutpattikaprahāṇāḥ. ity ālambanasvabhāvādhāraṇavipratipattiḥ",
  "S06psp_5u:3319_0": "sa buddhacakṣuṣā trisāhasramahāsāhasraṃ lokadhātuṃ vyavalokya bhāvam api nopalabhate",
  "S06psp_5u:3319_1": "prāg evābhāvam. evaṃ khalu subhūte bodhisattvena mahāsattvena prajñāpāramitāyāṃ caritavyam",
  "S06psp_5u:3319_2": "abhāvasvabhāvaiḥ sarvadharmair idaṃ subhūte bodhisattvasya mahāsattvasyopāyakauśalyaṃ,",
  "S06psp_5u:3320": "yad bhāva iti nopalabhyate prāg evābhāva iti. sa khalu punaḥ subhūte bodhisattvo mahāsattvo dānapāramitāyāṃ caran dānaṃ dadāti,",
  "S06psp_5u:3321": "sa tad dānam abhāva iti saṃjānīte,",
  "S06psp_5u:3322": "pratigrāhakam apy abhāva iti saṃjānīte,",
  "S06psp_5u:3323": "tam api bodhisattvam (PSP_5:138)",
  "S06psp_5u:3324": "abhāva iti saṃjanīte. evaṃ śīlapāramitāyāṃ caran kṣāntipāramitāyāṃ caran vīryapāramitāyāṃ caran dhyānapāramitāyāṃ caran,",
  "S06psp_5u:3325": "prajñāpāramitāyāṃ caraṃs tām api prajñāpāramitām abhāva iti saṃjānīte,",
  "S06psp_5u:3326": "yeṣāṃ prajñā bhāvyate tān apy abhāva iti saṃjānīte,",
  "S06psp_5u:3327": "yo 'pi bhāvayati tam apy abhāva iti saṃjānīte. evam adhyātmaśūnyatāyāṃ yāvad abhāvasvabhāvaśūnyatāyāṃ,",
  "S06psp_5u:3328": "smṛtyupasthānasamyakprahāṇarddhipādendriyabalabodhyaṅgamārgeṣu carann apramāṇadhyānārūpyavimokṣasamādhisamāpattidhāraṇīmukheṣu caran,",
  "S06psp_5u:3329": "śūnyatānimittāpraṇihiteṣu carann abhijñādaśabalavaiśāradyapratisaṃvidāveṇikabuddhadharmeṣu caran,",
  "S06psp_5u:3330": "sarvākārajñatāyāṃ caraṃs tām apy abhāva iti saṃjānīte,",
  "S06psp_5u:3331": "yo 'py abhisaṃbudhyate tam apy abhāva iti saṃjānīte,",
  "S06psp_5u:3332": "yenāpy abhisaṃbudhyate tam apy abhāva iti saṃjānīte. tat kasya hetoḥ?",
  "S06psp_5u:3333": "yathaiva hīyam abhāvasvabhāvā tathaiva sarvadhrmā abhāvasvabhāvās,",
  "S06psp_5u:3334": "te ca buddhair akṛtāḥ śrāvakair akārakāḥ,",
  "S06psp_5u:3335": "sarvadharmāḥ kārakarahitāḥ.",
  "S06psp_5u:3336": "subhūtir āha: nanu bhagavan dharmair eva dharmā virahitāḥ?",
  "S06psp_5u:3337": "bhagavān āha: evam etat subhūte evam etat, dharmair eva subhūte dharmā virahitāḥ.",
  "S06psp_5u:3338": "subhūtir āha: yadi bhagavan dharmair eva dharmā virahitāḥ,",
  "S06psp_5u:3339": "kathaṃ bhagavan virahito dharmo virahitaṃ dharmaṃ saṃjānīte bhāvaṃ vā abhāvaṃ vā?",
  "S06psp_5u:3340": "na hi bhāvo dharmo bhāvaṃ dharmaṃ saṃjānīte,",
  "S06psp_5u:3341": "na hy abhāvo dharmo 'bhāvaṃ dharmaṃ saṃjānīte,",
  "S06psp_5u:3342": "na hi bhāvo dharmo 'bhāvaṃ dharmaṃ saṃjānīte,",
  "S06psp_5u:3343": "na hy abhāvo dharmo bhāvaṃ dharmaṃ saṃjānīte. evam asaṃjānāneṣu dharmeṣu kuta evaṃ bhavati?",
  "S06psp_5u:3344": "bodhisattvasya mahāsattvasya bhāva iti vābhāva iti vā lokasaṃvṛtim upādāya bodhisattvo mahāsattvo bhāva iti vābhāva iti vā nirdiśati,",
  "S06psp_5u:3345": "na punaḥ paramārthena.",
  "S06psp_5u:3346": "iti sarvākārajñatājñāne vipratipattiḥ",
  "S06psp_5u:3347": "subhūtir āha: kiṃ punar bhagavann anyā lokasaṃvṛtir anyaḥ paramārthaḥ?",
  "S06psp_5u:3348": "bhagavān āha: na subhūte 'nyā lokasaṃvṛtir anyaḥ paramārthaḥ,",
  "S06psp_5u:3349": "yaiva lokasaṃvṛtes tathatā saiva paramārthasya tathatā,",
  "S06psp_5u:3350": "tān te sattvā evaṃtathatān na jānanti na paśyanti,",
  "S06psp_5u:3351": "teṣām arthāya lokasaṃvṛtyā nirdiśyate bhāva iti vābhāva iti vā. api tu khalu punaḥ subhūte ya ete sattvāḥ pañcabhiḥ skandhair bhāvasaṃjñino abhāva iti na jānanti, (PSP_5:139)",
  "S06psp_5u:3352": "abhāvasaṃjñino bhāva iti na jānanti,",
  "S06psp_5u:3353_0": "teṣām arthāyaivaṃ nirdiśyate dharmāṇāṃ prabhedatām upādāya katham api bhāvam abhāvaṃ",
  "S06psp_5u:3353_1": "vā jñāsyanti. evaṃ khalu subhūte bodhisattvena mahāsattvena prajñāpāramitāyāṃ caritavyam.",
  "S06psp_5u:3353_2": "iti satyadvaye vipratipattiḥ",
  "S06psp_5u:3354": "evam ukte āyuṣmān subhūtir bhagavantam etad avocat:",
  "S06psp_5u:3355": "bodhisattvacaryā bodhisattvacaryeti bhagavann ucyate kasyaitad adhivacanam?",
  "S06psp_5u:3356": "bhagavān āha:",
  "S06psp_5u:3357": "bodhisattvacaryeti subhūte bodhaye caryaiṣā bodhicārikā tasmād bodhisattvacaryety ucyate.",
  "S06psp_5u:3358": "subhūtir āha: kva sā bhagavan bodhisattvasya mahāsavasya bodhisattvacaryā?",
  "S06psp_5u:3359": "bhagavān āha: rūpaṃ śūnyam iti carati,",
  "S06psp_5u:3360": "vedanā saṃjñā saṃskārā,",
  "S06psp_5u:3361": "vijñānaṃ śūnyam iti carati,",
  "S06psp_5u:3362": "evaṃ skandhadhātvāyatanāni śūnyānīti carati,",
  "S06psp_5u:3363": "pratītyasamutpādaḥ pratītyasamutpādāṅgāni ca śūnyānīti carati,",
  "S06psp_5u:3364": "evam ādhyātmikabāhyair āyatanair dānapāramitāyāṃ carati,",
  "S06psp_5u:3365": "śīlapāramitāyāṃ carati,",
  "S06psp_5u:3366": "kṣāntipāramitāyāṃ carati,",
  "S06psp_5u:3367": "vīryapāramitāyāṃ carati,",
  "S06psp_5u:3368": "dhyānapāramitāyāṃ carati,",
  "S06psp_5u:3369": "prajñāpāramitāyāṃ carati,",
  "S06psp_5u:3370": "adhyātmaśūnyatāyāṃ carati,",
  "S06psp_5u:3371": "bahirdhāsūnyatāyāṃ carati,",
  "S06psp_5u:3372": "adhyātmabahirdhāśūnyatāyāṃ carati,",
  "S06psp_5u:3373": "yāvad abhāvasvabhāvaśūnyatāyāṃ carati,",
  "S06psp_5u:3374": "prathame dhyāne carati,",
  "S06psp_5u:3375": "dvitīye dhyāne carati,",
  "S06psp_5u:3376": "tṛtīye dhyāne carati,",
  "S06psp_5u:3377": "caturthe dhyāne carati,",
  "S06psp_5u:3378": "maitrīkaruṇāmuditopekṣāyāṃ carati,",
  "S06psp_5u:3379": "ākāśānantyāyatanasamāpattau vijñānānantyāyatanasamāpattāv ākiṃcanyāyatanasamāpattau naivasaṃjñānāsaṃjñāyatanasamāpattau carati,",
  "S06psp_5u:3380": "caturṣu smṛtyupasthāneṣu carati,",
  "S06psp_5u:3381": "caturṣu samyakprahāneṣu carati,",
  "S06psp_5u:3382": "caturṣv ṛddhipādeṣu carati,",
  "S06psp_5u:3383": "pañcasv indriyeṣu carati,",
  "S06psp_5u:3384": "pañcasu baleṣu carati,",
  "S06psp_5u:3385": "saptasu bodhyaṅgeṣu carati,",
  "S06psp_5u:3386": "āryāṣṭāṅgamārgeṣu carati,",
  "S06psp_5u:3387": "śūnyatānimittāpraṇihitasamādhau caraty,",
  "S06psp_5u:3388": "aṣṭasu vimokṣeṣu carati,",
  "S06psp_5u:3389": "navānupūrvavihārasamāpattiṣu carati,",
  "S06psp_5u:3390": "caturṣv āryasatyeṣu carati,",
  "S06psp_5u:3391": "daśasu tathāgatabaleṣu carati,",
  "S06psp_5u:3392": "caturṣu vaiśāradyeṣu carati,",
  "S06psp_5u:3393": "catasṛṣu pratisaṃvitsu carati,",
  "S06psp_5u:3394": "aṣṭādaśasv āveṇikābuddhadharmeṣu carati,",
  "S06psp_5u:3395": "pañcasv abhijñāsu carati,",
  "S06psp_5u:3396": "sarvasamādhiṣu carati,",
  "S06psp_5u:3397": "sarvadhāraṇīmukheṣu carati,",
  "S06psp_5u:3398": "buddhakṣetraṃ pariśodhanāya carati,",
  "S06psp_5u:3399": "sattvaparipācanāya carati,",
  "S06psp_5u:3400": "pratibhāneṣu carati,",
  "S06psp_5u:3401": "akṣarābhinirhāraḥ śūnya iti carati,",
  "S06psp_5u:3402": "akṣarapraveśaḥ śūnya iti carati,",
  "S06psp_5u:3403": "anakṣarapraveśaḥ śūnya iti carati,",
  "S06psp_5u:3404": "śūkṣmapraveśeṣu carati,",
  "S06psp_5u:3405": "dhāraṇyāṃ carati,",
  "S06psp_5u:3406": "saṃskṛtadhātau carati,",
  "S06psp_5u:3407": "asaṃskṛtadhātau (PSP_5:140)",
  "S06psp_5u:3408": "carati,",
  "S06psp_5u:3409": "evam atra carati yathā bodhim advayī karoti na dvaidhī karoti. evaṃ khalu subhūte bodhisattvo mahāsattvaḥ prajñāpāramitāyāṃ caran bodhaye carati. iti prayoge vipratipattiḥ",
  "S06psp_5u:3410": "evam ukte āyuṣmān subhūtir bhagavantam etad avocat: buddho buddha iti bhagavann ucyate,",
  "S06psp_5u:3411": "kasyaitad adhivacanaṃ buddha iti?",
  "S06psp_5u:3412": "bhagavān āha:",
  "S06psp_5u:3413": "bhūtārtho buddha ity ucyate. api tu khalu punaḥ subhūte bhūtā asya dharmā abhisaṃbuddhās tasmād buddha ity ucyate,",
  "S06psp_5u:3414": "bhūto 'syārthaḥ pratividdhas tasmād buddha ity ucyate. api tu khalu punaḥ subhūte sarvadharmā yathāvadabhisaṃbuddhās tasmād buddha ity ucyate. iti buddharatne vipratipattiḥ",
  "S06psp_5u:3415": "subhūtir āha: bodhir iti bhagavan kasyaitad adhivacanam?",
  "S06psp_5u:3416": "bhagavān āha: bodhir iti subhūte śūnyatāyā etad adhivacanaṃ,",
  "S06psp_5u:3417": "tathatāyā etad adhivacanaṃ,",
  "S06psp_5u:3418": "dharmatāyā etad adhivacanaṃ,",
  "S06psp_5u:3419": "bhūtakoṭer etad adhivacanaṃ,",
  "S06psp_5u:3420_0": "dharmadhātor etad adhivacanam. api tu khalu punaḥ subhūte nāmadheyamātram etad bodhir",
  "S06psp_5u:3420_1": "iti. api tu khalu punaḥ subhūte abhedārtho bodhyarthaḥ. api tu khalu punaḥ subhūte",
  "S06psp_5u:3420_2": "bodhis tathatāvitathatānanyatathatānanyathībhāvas tasmād bodhir ity ucyate. api tu",
  "S06psp_5u:3420_3": "khalu punaḥ subhūte nāmanimittamātram etad bodhir iti tasmād bodhir ucyate. api tu",
  "S06psp_5u:3420_4": "khalu punaḥ subhūte buddhānām eva bhagavatām eṣā bodhis tasmād bodhir ity ucyate.",
  "S06psp_5u:3420_5": "api tu khalu punaḥ subhūte buddhair eṣā bhagavadbhir abhisaṃbuddhās tasmād bodhir",
  "S06psp_5u:3420_6": "ity ucyate. iti dharmaratne vipratipattiḥ",
  "S06psp_5u:3421": "evam ukte āyuṣmān subhūtir bhagavantam etad avocat:",
  "S06psp_5u:3422": "yo bhagavan bodhisattvo mahāsattva imā yair bodhaye carati,",
  "S06psp_5u:3423": "sa kiṃ ṣaṭsu pāramitāsu carati,",
  "S06psp_5u:3424": "saptatriṃśatsu bodhipakṣyeṣu dharmeṣu carati,",
  "S06psp_5u:3425": "sarvaśūnyatāryasatyāpramāṇadhyānārūpyavimokṣasamādhisamāpattidhāraṇīmukheṣu carati,",
  "S06psp_5u:3426": "śūnyatānimittāpraṇihiteṣu caraty,",
  "S06psp_5u:3427": "abhijñādaśabalavaiśāradyapratisaṃvidāveṇikābuddhadharmeṣu carati,",
  "S06psp_5u:3428": "sarvākārajñatāyāṃ carati,",
  "S06psp_5u:3429": "kasya dharmasyāgame vā caraty apagame vā hānau vā vṛddhau vā utpādāya vā nirodhāya vā saṃkleśāya vyavadānāya vā?",
  "S06psp_5u:3430": "evam ukte bhagavān āyuṣmantaṃ subhūtim etad avocat:",
  "S06psp_5u:3431": "yaḥ subhūte bodhisattvo mahāsattva imā yair bodhaye carati,",
  "S06psp_5u:3432": "sa na ṣaṭsu pāramitāsu carati,",
  "S06psp_5u:3433": "na saptatriṃśatsu bodhipakṣeṣu dharmeṣu carati,",
  "S06psp_5u:3434": "na sarvaśūnyatāryasatyāpramāṇadhyānārūpyavimokṣasamādhisamāpattidhāraṇīmukheṣu (PSP_5:141)",
  "S06psp_5u:3435": "carati,",
  "S06psp_5u:3436": "na śūnyatānimittāpraṇihitābhijñādaśabalavaiśāradyapratisaṃvidāveṇikābuddhadharmeṣu carati,",
  "S06psp_5u:3437": "na sarvākārajñatāyāṃ carati,",
  "S06psp_5u:3438_0": "na kasyacid dharmasyāgame vā caraty apagame vā hānau vā vṛddhau vā utpādāya vā nirodhāya",
  "S06psp_5u:3438_1": "vā saṃkleśāya vyavadānāya vā. na hi subhūte bodhisattvasya mahāsattvasya bodhiḥ prajñāpāramitāyāṃ",
  "S06psp_5u:3438_2": "carata ārambaṇayogena pratyupasthitā ācaye vā apacaye vā hānau vā vṛddhau vā utpādāya",
  "S06psp_5u:3438_3": "vā nirodhāya vā saṃkleśāya vā vyavadānāya vā pratyupasthitā.",
  "S06psp_5u:3439": "subhūtir āha:",
  "S06psp_5u:3440": "yadi bhagavan bodhisattvasya mahyāsattvasya bodhir na kasyacid dharmasyārambaṇayogena pratyupasthitā,",
  "S06psp_5u:3441": "tat katham idānīṃ bodhisattvo mahāsattvaḥ prajñāpāramitāyāṃ caran dānapāramitāṃ parigṛhṇāti,",
  "S06psp_5u:3442": "śīlapāramitāṃ parigṛhṇāti,",
  "S06psp_5u:3443": "kṣāntipāramitāṃ parigṛhṇāti,",
  "S06psp_5u:3444": "vīryapāramitāṃ parigṛhṇāti,",
  "S06psp_5u:3445": "dhyānapāramitāṃ parigṛhṇāti,",
  "S06psp_5u:3446": "prajñāpāramitāṃ parigṛhṇāti,",
  "S06psp_5u:3447": "adhyātmaśūnyatāyāṃ carati,",
  "S06psp_5u:3448": "yāvad abhāvasvabhāvaśūnyatāyāṃ carati,",
  "S06psp_5u:3449": "āryasatyāpramāṇadhyānārūpyavimokṣasamādhisamāpattidhāraṇīmukheṣu carati,",
  "S06psp_5u:3450": "smṛtyupasthānasamyakprahāṇarddhipādendriyabalabodhyaṅgamārgeṣu carati,",
  "S06psp_5u:3451": "śūnyatānimittāpraṇihitavimokṣamukheṣu caraty,",
  "S06psp_5u:3452": "abhijñādaśabalavaiśāradyapratisaṃvidāveṇikābuddhadharmeṣu carati,",
  "S06psp_5u:3453": "mahākaruṇāyāṃ carati,",
  "S06psp_5u:3454": "daśasu bodhisattvabhūmiṣu carati,",
  "S06psp_5u:3455": "śrāvakapratyekabuddhabhūmim atikrāmati?",
  "S06psp_5u:3456": "evam ukte bhagavān āyuṣmantaṃ subhūtim etad avocat:",
  "S06psp_5u:3457": "na hi subhūte bodhisattvasya mahāsattvasya dvayena bodhisattvacarir,",
  "S06psp_5u:3458": "na hi bodhisattvo mahāsattvo dvayena dānapāramitāyāṃ carati,",
  "S06psp_5u:3459": "śīlapāramitāyāṃ carati,",
  "S06psp_5u:3460": "kṣāntipāramitāyāṃ carati,",
  "S06psp_5u:3461": "vīryapāramitāyāṃ carati,",
  "S06psp_5u:3462": "dhyānapāramitāyāṃ carati,",
  "S06psp_5u:3463": "na dvayena prajñāpāramitāyāṃ carati,",
  "S06psp_5u:3464": "na dvayenādhyātmaśūnyatāyāṃ carati,",
  "S06psp_5u:3465": "bahirdhāśūnyatāyāṃ carati,",
  "S06psp_5u:3466": "adhyātmabahirdhāśūnyatāyāṃ carati,",
  "S06psp_5u:3467": "yāvad abhāvasvabhāvaśūnyatāyāṃ carati,",
  "S06psp_5u:3468": "na dvayena smṛtyupasthānasamyakprahāṇarddhipādendriyabalabodhyaṅgamārgeṣu carati,",
  "S06psp_5u:3469": "na dvayenāryasatyāpramāṇadhyānārūpyavimokṣasamādhisamāpattidhāraṇīmukheṣu carati,",
  "S06psp_5u:3470": "na dvayena śūnyatānimittāpraṇihiteṣu carati,",
  "S06psp_5u:3471": "na dvayenābhjñādaśabalavaiśāradyapratisaṃvidāveṇikābuddhadharmeṣu carati,",
  "S06psp_5u:3472": "na dvayena sarvākārajñatāyāṃ carati.",
  "S06psp_5u:3473": "subhūtir āha: yadi bhagavan dānapāramitāyāṃ na dvayena caraty,",
  "S06psp_5u:3474": "evaṃ śīlakṣāntivīryadhyānapāramitāyāṃ prajñāpāramitāyāṃ na dvayena carati,",
  "S06psp_5u:3475": "sarvaśūnyatā bodhipakṣyadharmāryasatyāpramāṇa dhyānārūpya vimokṣasamādhisamāpattidhāraṇimukheṣu (PSP_5:142)",
  "S06psp_5u:3476": "na dvayena carati,",
  "S06psp_5u:3477": "śūnyatānimittāpraṇihitābbhijñādaśabalavaiśāradyapratisaṃvidāveṇikabuddhadharmeṣu na dvayena carati,",
  "S06psp_5u:3478": "sarvākārajñatāyāṃ na dvayena carati,",
  "S06psp_5u:3479": "tat katham idānīṃ bodhisattvo mahāsattvaḥ kuśalamūlair vivardhate prathamacittotpādam upādāya yāvat paścimakaś cittotpādaḥ kuśalamūlair vivardhate?",
  "S06psp_5u:3480": "evam ukte bhagavān āyuṣmantaṃ subhūtim etad avocat:",
  "S06psp_5u:3481": "ye subhūte dvayena caranti na te vivardhante kuśalamūlair dharmaiḥ. tat kasya hetoḥ?",
  "S06psp_5u:3482": "dvaye niśritya hi subhūte sarvabālapṛthagjanās te na vivardhate kuśalamūlair dharmair,",
  "S06psp_5u:3483": "bodhisattvo mahāsattvaḥ punar advayena carati tena prathamacittotpādam upādāya kuśalamūlair dharmair vivardhate,",
  "S06psp_5u:3484": "yāvat paścimakaś cittotpādaḥ kuśalamūlair dharmair vivardhate. tenānavamardanīyo bhavati sadevamānuṣāsureṇa lokena,",
  "S06psp_5u:3485_0": "yair akuśalair dharmair avamarditaḥ samānaḥ śrāvakabhūmau vā pratyekabuddhabhūmau",
  "S06psp_5u:3485_1": "vāpated ity ebhiś cānyaiś cākuśalair dharmaiḥ saṃhriyamāṇo dānapāramitāyāṃ caran",
  "S06psp_5u:3485_2": "na kuśalair dharmair vivardhate,",
  "S06psp_5u:3486": "evaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ,",
  "S06psp_5u:3487": "prajñāpāramitāyāṃ caran na kuśalair dharmair vivardhate,",
  "S06psp_5u:3488": "smṛtyupasthānasamyakprahāṇarddhipādendriyabalabodhyaṅgamārgeṣu caran na kuśalair dharmair vivardhate,",
  "S06psp_5u:3489": "adhyātmaśūnyatāyāṃ yāvad abhāvasvabhāvaśūnyatāyāṃ caran na kuśalair dharmair vivardhate,",
  "S06psp_5u:3490": "āryasatyāpramāṇadhyānārūpyavimokṣasamādhisamāpattidhāraṇīmukheṣu caran na kuśalair dharmair vivardhate,",
  "S06psp_5u:3491": "śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmeṣu caran na kuśalair dharmair vivardhate,",
  "S06psp_5u:3492": "sarvākārajñatāyāṃ caran na kuśalair dharmair vivardhate. evaṃ khalu subhūte bodhisattvena mahāsattvena prajñāpāramitāyāṃ caritavyam.",
  "S06psp_5u:3493": "subhūtir āha:",
  "S06psp_5u:3494": "kiṃ punar bhagavan bodhisattvo mahāsattvaḥ kuśalamūlānāṃ kṛtaśaḥ prajñāpāramitāyāṃ carati?",
  "S06psp_5u:3495": "bhagavān āha: na subhūte bodhisattvo mahāsattvaḥ kuśalamūlānāṃ kṛtaśaḥ prajñāpāramitāyāṃ carati,",
  "S06psp_5u:3496": "nāpy akuśalamūlānāṃ kṛtaśaḥ prajñāpāramitāyāṃ carati,",
  "S06psp_5u:3497": "nāparyupāsya budddhān bhagavataḥ,",
  "S06psp_5u:3498": "nāparipūrya kuśalamūlāni,",
  "S06psp_5u:3499": "kalyāṇamitrair aparigṛhīto bodhisattvo mahāsattvaḥ sarvākārajñatām anuprāptum.",
  "S06psp_5u:3500": "subhūtir āha: kathaṃ bhagavan paryupāsya buddhān bhagavataḥ kuśalamulāni (PSP_5:143)",
  "S06psp_5u:3501": "paripūrya kalyāṇamitraparigṛhīto bodhisattvo mahāsattvaḥ sarvākārajñatām anuprāpnoti?",
  "S06psp_5u:3502": "bhagavān āha:",
  "S06psp_5u:3503": "iha subhūte bodhisattvo mahāsattvaḥ prathamacittotpādam upādāya tathāgatān arhataḥ samyaksaṃbuddhān paryupāste,",
  "S06psp_5u:3504_0": "yaṃ ca te buddhā bhagavanto dharmaṃ bhāṣante sūtraṃ geyaṃ vyākaraṇam itivṛttakaṃ",
  "S06psp_5u:3504_1": "jātakaṃ saṃgrahavaipulyādbhutadharmāvadānopadeśāṃs tān sarvān udgṛhṇāty udgṛhya kāyena",
  "S06psp_5u:3504_2": "vācā suparijitān kṛtvā manasā tatprekṣitān karoti,",
  "S06psp_5u:3505": "dṛṣṭyā supratividdhān karoti,",
  "S06psp_5u:3506": "dhāraṇīṃ pratilabhate,",
  "S06psp_5u:3507": "dhāraṇyāṃ pratilabdhāyāṃ pratisaṃvid utpādayati,",
  "S06psp_5u:3508": "pratisaṃvidbhir utpāditābhis tasya jātivyativṛttasyāpi te dharmā na jātu vipraṇasyanti yāvat sarvākārajñatām anuprāpnoti,",
  "S06psp_5u:3509": "tatra tais tathāgatair arhadbhiḥ samyaksaṃbuddhaiḥ kuṣalamūlāny avaropayati,",
  "S06psp_5u:3510": "taiś ca kuśalamūlaiḥ parigṛhīto na jātv apāyair vākṣaṇair votpadyate,",
  "S06psp_5u:3511": "taiś ca kuśalair āśayapariśuddhiṃ parigṛhṇāti,",
  "S06psp_5u:3512": "yayā āśayapariśuddhyā buddhakṣetraṃ pariśodhayati,",
  "S06psp_5u:3513": "sattvāṃś ca paripācayati,",
  "S06psp_5u:3514": "taiś ca kuśalamūlaiḥ parigṛhītaḥ kalyāṇamitraiś ca na jātu virahito bhavati buddhair bhagavadbhir bodhisattvair mahāsattvaiḥ śrāvakaiś ca ye buddhayānasya varṇaṃ bhāṣante,",
  "S06psp_5u:3515": "evaṃ khalu subhūte bodhisattvena mahāsattvena prajñāpāramitāyāṃ caratā buddhā bhagavantaḥ paryupāsitavyāḥ,",
  "S06psp_5u:3516": "kuśalamūlaṃ ca parigṛhītavyaṃ,",
  "S06psp_5u:3517": "kalyāṇamitrāṇi ca sevitavyāni.",
  "S06psp_5u:3518": "atha khalv āyuṣmān subhūtir bhagavantam etad avocat:",
  "S06psp_5u:3519": "yaḥ punar bhagavan bodhisattvo mahāsattvo nāpi buddhān bhagavataḥ paryupāste,",
  "S06psp_5u:3520": "nāpi kuśalamūlāni paripūrayet,",
  "S06psp_5u:3521": "nāpi kalyāṇamitraparigṛhīto bhavet,",
  "S06psp_5u:3522": "mā haiva bodhisattvo mahāsattvaḥ sarvākārajñatām anuprāpnuyāt.",
  "S06psp_5u:3523": "bhagavān āha:",
  "S06psp_5u:3524": "na khalu subhūte buddhān bhagavato 'paryupāsyānavaropitakuśalamūlaḥ kalyāṇamitrair aparigṛhītaḥ sarvākārajñatām anuprāpnuyāt. tat kasya hetoḥ?",
  "S06psp_5u:3525_0": "buddhān eva tāvad bhagavataḥ paryupāsya kuśalamūlāny avaropya kalyāṇamitrāṇi ca sevitvā",
  "S06psp_5u:3525_1": "bhajitvā paryupāsyaivaṃ kuśalamūlasamanvāgato bodhisattvo mahāsattvaḥ sarvākārajñatām",
  "S06psp_5u:3525_2": "anuprāptum asamarthaḥ prāg eva buddhān bhagavato 'paryupāsya kuśalamūlāny anavaropya",
  "S06psp_5u:3525_3": "kalyāṇamitrair aparigṛhītaḥ sarvākārajñatām anuprāpnuyād iti nedaṃ sthānaṃ vidyate,",
  "S06psp_5u:3526": "tasmāt tarhi subhūte bodhisattvena mahāsattvena (PSP_5:144)",
  "S06psp_5u:3527": "buddhā bhagavantaḥ paryupāsitavyāḥ,",
  "S06psp_5u:3528": "kuśalamulāni cāvaropitavyāni kalyāṇamitrāṇi ca sevitavyāni bhaktavyāni paryupāsitavyāni.",
  "S06psp_5u:3529": "subhūtir āha:",
  "S06psp_5u:3530": "kena kāraṇena bhagavan bodhisattvo mahāsattvo buddhāṃś ca bhagavataḥ paryupāsya kuśalamūlāni cāvaropya kalyāṇamitrāṇi ca sevitvā bhaktvā paryupāsya sarvākārajñatām anuprāpnuyāt?",
  "S06psp_5u:3531": "bhagavān āha: upāyakauśalyavirahitatvāt,",
  "S06psp_5u:3532_0": "ye nopāyena śruto bhavati teṣāṃ buddhānāṃ bhagavatām antikāt sadharmas tāni ca kuśalamūlāni",
  "S06psp_5u:3532_1": "nāvaropitāni tāni ca kalyāṇamitrāṇi sevitāni bhaktitāni paryupāsitāni yāny asyopāyam",
  "S06psp_5u:3532_2": "upadiśanti tena virahitatvāt.",
  "S06psp_5u:3533": "iti saṃgharatne vipratipattiḥ",
  "S06psp_5u:3534": "subhūtir āha: katamad bhagavann upāyakauśalyaṃ,",
  "S06psp_5u:3535": "yenopāyakauśalyena samanvāgato bodhisattvo mahāsattvaḥ sarvākārajñatām anuprāpnoti?",
  "S06psp_5u:3536": "evam ukte bhagavān āyuṣmantaṃ subhūtim etad avocat:",
  "S06psp_5u:3537_0": "iha subhūte bodhisattvo mahāsattvaḥ prathamacittotpādam upādāya dānapāramitāyāṃ caran",
  "S06psp_5u:3537_1": "sarvākārajñatāpratisaṃyuktair manasikārair dānaṃ dadāti buddhebhyo bhagavadbhyaḥ",
  "S06psp_5u:3537_2": "pratyekabuddhebhyo vā,",
  "S06psp_5u:3538": "sarvākārajñatāpratisaṃyuktair manasikāraiḥ samanvāgato na cāsya dānasaṃjñā bhavati,",
  "S06psp_5u:3539": "na pratigrāhakasaṃjñā,",
  "S06psp_5u:3540": "na dānapatisaṃjñā. tat kasya hetoḥ?",
  "S06psp_5u:3541": "tathā hi sa svalakṣaṇaśūnyān dharmān jānāti,",
  "S06psp_5u:3542": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3543": "dharmāṇāṃ ca dharmalakṣaṇam avatarati,",
  "S06psp_5u:3544": "akiṃcitsamarthatāṃ sarvadharmāṇāṃ saṃskāralakṣaṇam avatarati,",
  "S06psp_5u:3545": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3546": "kuśalair dharmair vivardhamāno dānapāramitāyāṃ carati,",
  "S06psp_5u:3547": "dānapāramitāyāṃ caran sattvāṃś ca paripācayati,",
  "S06psp_5u:3548": "buddhakṣetraṃ ca pariśodhayati,",
  "S06psp_5u:3549": "na ca dānaphalam upajīvati yad dānaphalaṃ saṃsāre paribhuñjītānyatra sattvaparitrāṇatayā sattvaparimocanatayā dānapāramitāyāṃ carati.",
  "S06psp_5u:3550": "punar aparaṃ subhūte bodhisattvo mahāsattvaḥ śīlapāramitāyāṃ caran prathamacittotpādam upādāya sarvākārajñatāpratisaṃyuktair manasikāraiḥ śīlaṃ rakṣati,",
  "S06psp_5u:3551": "tasya naiva rāge cittaṃ patati na doṣe na mohe nānuśaye na paryutthāne patati,",
  "S06psp_5u:3552": "nānyeṣv akuśaleṣu dharmeṣu patati,",
  "S06psp_5u:3553": "ye bodhaye paripanthakās tadyathā mātsaryacittaṃ vā dauḥśīlyacittaṃ vā kṣubdhacittaṃ vā kauśīdyacittaṃ vā hīnacittaṃ vā bhrāntacittaṃ (PSP_5:145)",
  "S06psp_5u:3554": "vā dauṣprajñacittaṃ vā mānātimāno 'dhimāno 'smimānaḥ śrāvakapratyekabuddhacittaṃ vā. tat kasya hetoḥ?",
  "S06psp_5u:3555": "tathā hi sa svalakṣaṇaśūnyān dharmān jānāti,",
  "S06psp_5u:3556": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3557": "dharmāṇāñ ca dharmalakṣaṇam avatarati,",
  "S06psp_5u:3558": "akiṃcitsamarthatāṃ ca sarvadharmāṇāṃ saṃskāralakṣaṇam avatarati,",
  "S06psp_5u:3559": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3560": "kuśalair dharmair vivardhamānaḥ śīlapāramitāyāṃ carati,",
  "S06psp_5u:3561": "sa śīlapāramitāyāṃ caran sattvāṃś ca paripācayati,",
  "S06psp_5u:3562": "buddhakṣetraṃ ca pariśodhayati,",
  "S06psp_5u:3563": "na ca śīlaphalam upajīvati yac chīlaphalaṃ saṃsāre paribhuñjītānyatra sattvaparitrāṇatayā sattvaparimocanatayā śīlapāramitāyāṃ carati.",
  "S06psp_5u:3564": "punar aparaṃ subhūte bodhisattvo mahāsattvaḥ kṣāntipāramitāyāṃ caran prathamacittotpādam upādāya sarvākārajñatāpratisaṃyuktair manasikārais tāṃ kṣāntiṃ bhāvayati,",
  "S06psp_5u:3565": "sa svakeṣv api prāṇeṣu vyavaropyamāneṣu na pratidahyate,",
  "S06psp_5u:3566": "na pratikruṣyati na vyāpādopanāham upanahyati,",
  "S06psp_5u:3567_0": "sa jīvitād vyaparopyamāno 'pi sarvasve vāpahriyamāṇe dāre vākṛṣyamāṇe mṛṣāvāda ucyamānaḥ",
  "S06psp_5u:3567_1": "piśunaṃ paruṣaṃ saṃbhinnaṃ vocyamāna ākruṣyamāṇo vā tāḍyamāno vā cchidyamāno vā na",
  "S06psp_5u:3567_2": "kṣubhyati sattvānām eva hitam utpādayati. tat kasya hetoḥ?",
  "S06psp_5u:3568": "tathā hi svalakṣaṇaśūnyān dharmān jānāti,",
  "S06psp_5u:3569": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3570": "sa dharmāṇāṃ ca dharmalakṣaṇam avatarati,",
  "S06psp_5u:3571": "akiñcitsamarthatāṃ ca sarvadharmāṇāṃ saṃskāralakṣaṇam avatarati,",
  "S06psp_5u:3572": "so 'nenopāyakauśalyena samanvāgataḥ kuśalair dharmair vivardhate sa kuśalair dharmair vivardhamānaḥ kṣāntipāramitāyāṃ carati,",
  "S06psp_5u:3573": "sa kṣāntipāramitāyāṃ caran sarvasattvāṃś ca paripācayati,",
  "S06psp_5u:3574": "buddhakṣetraṃ ca pariśodhayati,",
  "S06psp_5u:3575": "na ca kṣāntiphalam upajīvati yat kṣāntiphalaṃ saṃsāre paribhuñjītānyatra sattvaparitrāṇatayā sattvaparimocanatayā kṣāntipāramitāyāṃ carati.",
  "S06psp_5u:3576": "punar aparaṃ subhūte bodhisattvo mahāsattvo vīryapāramitāyāṃ caran prathamacittotpādam upādāya sarvākārajñatāpratisaṃyuktair manasikārair vīryam ārabhate,",
  "S06psp_5u:3577": "dṛḍhasaṃnāho dṛḍhaparākramo na kauśīdyaṃ vā alasacittaṃ votpādayati,",
  "S06psp_5u:3578_0": "sa bodher arthāya duḥkham api na gaṇapatidakṣo 'nalaso 'pi śaktibhir vāryamāṇo manuṣyaduṣkham",
  "S06psp_5u:3578_1": "asuraduḥkhaṃ tiryagyoniduḥkhaṃ narakaduṣkham api na gaṇapatir api śaktibhir vāryamāṇaḥ. tat (PSP_5:146)",
  "S06psp_5u:3579": "kasya hetoḥ?",
  "S06psp_5u:3580": "tathā hi sa svalakṣaṇaśūnyān dharmān jānāti,",
  "S06psp_5u:3581": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3582": "dharmāṇāṃ ca dharmalakṣaṇam avatarati,",
  "S06psp_5u:3583": "akiṃcitsamarthatāṃ ca sarvadharmāṇāṃ saṃskāralakṣaṇam avatarati,",
  "S06psp_5u:3584": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3585": "sa kuśalair dharmair vivardhamāno vīryapāramitāyāṃ caran sattvāṃś ca paripācayati,",
  "S06psp_5u:3586": "buddhakṣetraṃ ca pariśodhayati,",
  "S06psp_5u:3587": "na ca vīryaphalam upajīvati yad vīryaphalaṃ saṃsāre paribhuñjītānyatra sattvaparitrāṇatayā sattvaparimocanatayā vīryapāramitāyāṃ carati.",
  "S06psp_5u:3588": "punar aparaṃ subhūte bodhisattvo mahāsattvo dhyānapāramitāyāṃ caran prathamacittotpādam upādāya sarvākārajñatāpratisaṃyuktair manasikārair dhyānaṃ samāpadyate,",
  "S06psp_5u:3589": "cakṣuṣā rūpāṇi dṛṣṭvā na nimittagrāhī bhavati nānuvyañjanagrāhī bhavati,",
  "S06psp_5u:3590": "yathāvikaraṇam evaṃ cakṣurindriyeṇāsaṃvarasaṃvṛtaṃ viharantam abhidhyā daurmanasyāḥ pāpakā akuśalā dharmāś cittam anuśraveyuḥ,",
  "S06psp_5u:3591": "teṣāṃ saṃvarāya pratipadyate rakṣati cakṣurindriyam evaṃ śrotreṇa śabdān śrutvā,",
  "S06psp_5u:3592": "ghrāṇena gandhān āghrāya,",
  "S06psp_5u:3593": "jihvayā rasān āsvādya,",
  "S06psp_5u:3594": "kāyena spraṣṭavyaṃ spṛṣṭvā,",
  "S06psp_5u:3595": "manasā dharmān vijñāya na nimittagrāhī bhavati,",
  "S06psp_5u:3596": "nānuvyañjanagrāhī bhavati,",
  "S06psp_5u:3597": "yathāvikaraṇam evaṃ manaindriyenāsaṃvarasaṃvṛtaṃ viharantam abhidhyā daurmanasyāḥ pāpakā akuśalā dharmāś cittam anuśraveyuḥ,",
  "S06psp_5u:3598": "teṣāṃ saṃvarāya pratipadyate,",
  "S06psp_5u:3599": "rakṣati manaindriyaṃ,",
  "S06psp_5u:3600": "sa gacchann api tiṣṭhann api niṣaṇṇo 'pi śayāno 'pi bhāṣamāno 'pi tūṣṇībhūto 'pi samāhitāvasthāṃ na jahāti na vijahāti,",
  "S06psp_5u:3601": "sa bhavaty ahastalolo 'pādalolo 'mukharo 'prakīrṇavāg avikṣiptacakṣur avikṣiptendriyo 'nuddhato 'capalo 'rabhaso 'bhrāntakāyo 'bhrāntacittaḥ,",
  "S06psp_5u:3602_0": "śāntakāyaḥ śāntavāk śāntacitto rahasyarahasi vāvikalpiteryāpatho yaiḥ kecid apy annapānaśayanāsanaglānapratyayabhaiṣajyapariṣkāraiḥ",
  "S06psp_5u:3602_1": "saṃtuṣṭaḥ surabhaḥ supoṣyaḥ kalyāṇācāragocaraḥ saṃgaṇikāyā api vivekagocaraḥ lābhe",
  "S06psp_5u:3602_2": "'lābhe ca sa nirvikāro 'nunnatāvanataḥ sukhe duṣkhe stutau nindāyāṃ yaśasyayaśasi",
  "S06psp_5u:3602_3": "jīvite ca maraṇe ca samo nirvikāro 'nunnatāvanataḥ,",
  "S06psp_5u:3603": "śatrau ca mitre ca sādhau cāsādhau ca manaāpavartiny amanaāpavartiny āryeṣu śabdesv anāryeṣu (PSP_5:147)",
  "S06psp_5u:3604": "śabdeṣu vivikteṣu vyavakīrṇeṣu ca samo nirvikāro 'nunnatāvanataḥ priyāpriyeṣu rūpeṣv anurodhavirodhāpagaḥ. tat kasya hetoḥ?",
  "S06psp_5u:3605": "tathā hi sa svalakṣaṇaśūnyān dharmān jānāti,",
  "S06psp_5u:3606": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3607": "dharmāṇāṃ ca dharmalakṣaṇam avatarati,",
  "S06psp_5u:3608": "akiṃcitsamarthatāṃ ca sarvadharmāṇāṃ saṃskāralakṣaṇam avatarati,",
  "S06psp_5u:3609": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3610": "sa kuśalair dharmair vivardhamāno dhyānapāramitāyāṃ carati,",
  "S06psp_5u:3611": "sa dhyānapāramitāyāṃ caran sattvāṃś ca paripācayati,",
  "S06psp_5u:3612": "buddhakṣetraṃ ca pariśodhayati,",
  "S06psp_5u:3613": "na dhyānaphalam upajīvati yad dhyānaphalaṃ saṃsāre paribhuñjītānyatra sattvaparitrāṇatayā sattvaparimocanatayā dhyānapāramitāyāṃ carati.",
  "S06psp_5u:3614_0": "punar aparaṃ subhūte bodhisattvo mahāsattvaḥ prajñāpāramitāyāṃ caran prathamacittotpādam",
  "S06psp_5u:3614_1": "upādāya sarvākārajñatāpratisaṃyuktair manasikārair na duṣprajño bhavati na parapraṇeyo",
  "S06psp_5u:3614_2": "'haṃkāramamakāravigataḥ,",
  "S06psp_5u:3615": "ātmasattva jīvajantu poṣapuruṣa pudgalamanujamānavakārakavedakajānakapaśyakavigataś ca bhavati sarvadṛṣṭivigataḥ sarvaśūnyatāvigato nirvikalpo nirvikāraḥ. tat kasya hetoḥ?",
  "S06psp_5u:3616": "tathā hi sa svalakṣaṇaśūnyān dharmān jānāti,",
  "S06psp_5u:3617": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3618": "dharmāṇāṃ ca dharmalakṣaṇam avatarati,",
  "S06psp_5u:3619": "akiṃcitsamarthatāṃ ca sarvadharmāṇāṃ saṃskāralakṣaṇam avatarati,",
  "S06psp_5u:3620": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3621": "kuśalair dharmair vivardhamānaḥ prajñāpāramitāyāṃ carati,",
  "S06psp_5u:3622": "sa prajñāpāramitāyāṃ caran sattvāṃś ca paripācayati,",
  "S06psp_5u:3623": "buddhakṣetraṃ ca pariśodhayati,",
  "S06psp_5u:3624": "na ca prajñāphalam upajīvati yat prajñāphalaṃ saṃsāre paribhuñjītānyatra sattvaparitrāṇatayā sattvaparimocanatayā prajñāpāramitāyāṃ carati.",
  "S06psp_5u:3625": "punar aparaṃ subhūte bodhisattvo mahāsattvaḥ prathamaṃ dhyānaṃ samāpadyate,",
  "S06psp_5u:3626": "dvitīyaṃ dhyānaṃ samāpadyate,",
  "S06psp_5u:3627": "tṛtīyaṃ dhyānaṃ samāpadyate,",
  "S06psp_5u:3628": "caturthaṃ dhyānaṃ samāpadyate,",
  "S06psp_5u:3629": "caturapramāṇārūpyasamāpattīḥ samāpadyate,",
  "S06psp_5u:3630": "prathamacittotpādam upādāya sarvākārajñatāpratisaṃyuktair manasikārair na ca teṣāṃ vipākaṃ parigṛhṇāti. tat kasya hetoḥ?",
  "S06psp_5u:3631": "tathā hi sa tenopāyakauśalyena samanvāgato bhavati,",
  "S06psp_5u:3632": "yenopāyakauśalyena samanvāgatas tāni ca dhyānāny apramāṇārūpyasamāpattīḥ samāpadyamānaḥ sa (PSP_5:148)",
  "S06psp_5u:3633": "svalakṣaṇaśūnyān dharmān jānāti,",
  "S06psp_5u:3634": "asadbhutān apariniṣpannan anabhinirvṛttāṃś ca sarvadharmān paśyati,",
  "S06psp_5u:3635": "dharmāṇāñ ca dharmalakṣaṇam avatarati,",
  "S06psp_5u:3636": "akiṃcitsamarthatāñ ca sarvadharmāṇāṃ saṃskāralakṣaṇam avatarati,",
  "S06psp_5u:3637": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3638": "sa kuśalair dharmair vivardhamāno dhyānāpramāṇārūpyasamāpattīś ca samāpadyate.",
  "S06psp_5u:3639": "punar aparaṃ subhūte bodhisattvo mahāsattvaḥ prajñāpāramitāyāṃ caran darśanabhāvanāprahātavye 'smin mārge carati,",
  "S06psp_5u:3640": "na srotaāpattiphalam anuprāpnoti,",
  "S06psp_5u:3641": "na sakṛdāgāmiphalaṃ nānāgāmiphalaṃ nārhattvam anuprāpnoti. tat kasya hetoḥ?",
  "S06psp_5u:3642": "tathā hi sa svalakṣaṇaśūnyān sarvadharmān jānāti,",
  "S06psp_5u:3643": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3644": "dharmāṇāṃ ca dharmalakṣaṇam avatarati,",
  "S06psp_5u:3645": "akiṃcitsamarthatāṃ ca sarvadharmāṇāṃ saṃskāralakṣaṇam avatarati,",
  "S06psp_5u:3646": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3647": "sa kuśalair dharmair vivardhamānaḥ saptatriṃśadbodhipakṣyeṣu dharmeṣu carati,",
  "S06psp_5u:3648": "bodhipakṣyeṣu dharmeṣu caran śrāvakapratyekabuddhabhūmim atikramatīyaṃ subhūte bodhisattvasya mahāsattvasyānutpattikair dharmaiḥ kṣāntiḥ.",
  "S06psp_5u:3649": "punar aparaṃ subhūte bodhisattvo mahāsattvaḥ prajñāpāramitāyāṃ carann aṣṭavimokṣān samāpadyate,",
  "S06psp_5u:3650": "sa navānupūrvavihārasamāpattīś catvāry āryasatyāni bhāvayati,",
  "S06psp_5u:3651": "śūnyatānimittāpraṇihitāni ca samāpadyate,",
  "S06psp_5u:3652": "na ca srotaāpattiphalam anuprāpnoti,",
  "S06psp_5u:3653": "na sakṛdāgāmiphalaṃ nānāgāmiphalaṃ nārhattvam anuprāpnoti. tat kasya hetoḥ?",
  "S06psp_5u:3654": "tathā hi sa svalakṣaṇaśūnyān dharmān jānāti,",
  "S06psp_5u:3655": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3656": "sa dharmāṇāṃ ca dharmalakṣaṇam avatarati,",
  "S06psp_5u:3657": "akiṃcitsamathatāṃ sarvadharmāṇāṃ saṃskāralakṣaṇam avatarati,",
  "S06psp_5u:3658": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3659": "sa kuśalair dharmair vivardhamāno vimokṣasamādhisamāpattyāryasatyaśūnyatānimittāpraṇihiteṣu carati,",
  "S06psp_5u:3660": "sa vimokṣasamādhisamāpattyāryasatyaśūnyatānimittāpraṇihiteṣu caran śrāvakapratyekabuddhabhūmim avakrāmatīyaṃ subhūte bodhisattvasya mahāsattvasyānutpattikadharmavyākaraṇakṣāntiḥ.",
  "S06psp_5u:3661": "punar aparaṃ subhūte bodhisattvo mahāsattvaḥ prajñāpāramitāyāṃ caran daśasu tathāgatabaleṣu parijayaṃ karoti,",
  "S06psp_5u:3662": "caturṣu vaiśāradyeṣu (PSP_5:149)",
  "S06psp_5u:3663": "catasṛṣu pratisaṃvitsv aṣṭādaśasv āveṇikeṣu buddhadharmeṣu mahāmaitryāṃ mahākaruṇāyāṃ ca,",
  "S06psp_5u:3664": "na ca tāvat sarvākārajñatām anuprāpnoti,",
  "S06psp_5u:3665": "yāvad buddhakṣetraṃ na pariśodhitaṃ bhavati,",
  "S06psp_5u:3666": "sarvasattvāś ca na paripācitā bhavanti. tat kasya hetoḥ?",
  "S06psp_5u:3667": "tathā hi sa svalakṣaṇaṃ śūnyān dharmān jānāti,",
  "S06psp_5u:3668": "asadbhūtān apariniṣpannān anabhinirvṛttāṃś ca sarvadharmān paśyati,",
  "S06psp_5u:3669": "dharmāṇāṃ ca dharmalakṣaṇam avatarati,",
  "S06psp_5u:3670": "akiṃcitsamarthatāṃ ca sarvadharmāṇāṃ saṃskāraṃ lakṣaṇam avatarati,",
  "S06psp_5u:3671": "so 'nenopāyakauśalyena samanvāgataḥ kuśalair dharmair vivardhate,",
  "S06psp_5u:3672": "sa kuśalair dharmair vivardhamāno daśabalavaiśāradyapratisaṃvidāveṇikābuddhadharmeṣu mahāmaitryāṃ mahākaruṇāyāṃ caran buddhakṣetraṃ ca pariśodhayati,",
  "S06psp_5u:3673": "sattvāṃś ca paripācayati. evaṃ subhūte bodhisattvena mahāsattvena prajñāpāramitāyāṃ caritavyam.",
  "S06psp_5u:3674": "evam ukte āyuṣmān subhūtir bhagavantam etad avocat:",
  "S06psp_5u:3675": "paramabuddhimanto bhagavan bodhisattvā mahāsattvā bhavanti,",
  "S06psp_5u:3676": "ya evaṃ gambhīreṣu dharmeṣu caranti,",
  "S06psp_5u:3677": "vipākaṃ ca na pratigṛhṇanti.",
  "S06psp_5u:3678": "evam ukte bhagavān āyuṣmantaṃ subhūtim etad avocat: evam etat subhūte evam etat,",
  "S06psp_5u:3679": "paramabuddhimantaḥ subhūte bodhisattvā mahāsattvā ya evaṃ gambhīreṣu dharmeṣu caranti,",
  "S06psp_5u:3680": "vipākaṃ ca na pratigṛhṇanti. tat kasya hetoḥ?",
  "S06psp_5u:3681": "tathā hi subhūte bodhisattvā mahāsattvāḥ svabhāvato na calanti.",
  "S06psp_5u:3682": "subhūtir āha: kasmāt svabhāvān na calanti?",
  "S06psp_5u:3683": "bhagavān āha: abhāvato na calanti,",
  "S06psp_5u:3684": "yat punar āyuṣmān subūtir evam āha katamasmāt svabhāvān na calanti,",
  "S06psp_5u:3685": "rūpasya svabhāvato na calanti,",
  "S06psp_5u:3686": "na vedanāyā na saṃjñāyā na saṃskārāṇāṃ,",
  "S06psp_5u:3687": "vijñānasya svabhāvato na calanti,",
  "S06psp_5u:3688": "skandhadhātvāyatanapratītyasamutpādasvabhāvān na calanti,",
  "S06psp_5u:3689": "pratītya samutpādāṅgasvabhāvān na calanti,",
  "S06psp_5u:3690": "dānapāramitāyāḥ svabhāvān na calanti,",
  "S06psp_5u:3691": "śīlapāramitāyāḥ kṣāntipāramitāyā vīryapāramitāyā dhyānapāramitāyāḥ prajñāpāramitāyāḥ svabhāvān na calanti,",
  "S06psp_5u:3692": "adhyātmaśūnyatāyā bahirdhāśūnyatāyā adhyātmabahirdhāśūnyatāyā yāvad abhāvasvabhāvaśūnyatāyāḥ svabhāvān na calanti,",
  "S06psp_5u:3693": "apramāṇasvabhāvād dhyānārūpyasamāpattisvabhāvāt smṛtyupasthānasvabhāvāt samyakprahāṇarddhipādendriyabalabodhyaṅgasvabhāvād āryāṣṭāṅgamārgasvabhāvān na calanti,",
  "S06psp_5u:3694": "śūnyatānimittāpraṇihitasvabhāvān na calanti,",
  "S06psp_5u:3695": "āryasatyasvabhāvād abhijñāsvabhāvād (PSP_5:150)",
  "S06psp_5u:3696": "vimokṣasamādhisamāpattidharaṇīmukhasvabhāvān na calanti,",
  "S06psp_5u:3697": "daśabalavaiśāradyapratisaṃvidāveṇikābuddhadharmasvabhāvān na calanti mahāmaitrīmahākaruṇāsvabhāvān na calanti. tat kasya hetoḥ?",
  "S06psp_5u:3698": "tathā hi subhūte ya eṣa dharmo niḥsvabhāvaḥ so 'bhāvaḥ.",
  "S06psp_5u:3699": "ity upāyakauśale vipratipattiḥ",
  "S06psp_5u:3700": "evam ukte āyuṣmān subhūtir bhagavantam etad avocat:",
  "S06psp_5u:3701": "tat kiṃ punar bhagavann abhāvenābhāvaḥ śakyo 'bhisaṃboddhum?",
  "S06psp_5u:3702": "bhagavān āha: na subhūte.",
  "S06psp_5u:3703": "subhūtir āha: tat kiṃ punar bhagavan bhāvena bhāvaḥ śakyo 'bhisaṃboddhum?",
  "S06psp_5u:3704": "bhagavān āha: na subhūte.",
  "S06psp_5u:3705": "subhūtir āha: tat kiṃ bhagavann abhāvena bhāvaḥ śakyo 'bhisaṃboddhum?",
  "S06psp_5u:3706": "bhagavān āha: na subhūte.",
  "S06psp_5u:3707": "subhūtir āha: tat kiṃ bhagavan bhāvenābhāvaḥ śakyo 'bhisaṃboddhum?",
  "S06psp_5u:3708": "bhagavān āha: na subhūte.",
  "S06psp_5u:3709": "subhūtir āha: tan mā haiva bhagavan na prāptir nābhisamayo bhaviṣyati?",
  "S06psp_5u:3710": "yadi nābhāvenābhāvasyābhisamayo,",
  "S06psp_5u:3711": "na bhāvena bhāvasyābhisamayo,",
  "S06psp_5u:3712": "nābhāvena bhāvasyābhisamayo,",
  "S06psp_5u:3713": "na bhāvenābhāvasyābhisamayaḥ.",
  "S06psp_5u:3714": "bhagavān āha: asyābhisamayo na punar anena catuḥprakārābhinihāreṇa.",
  "S06psp_5u:3715": "subhūtir āha: katham idānīṃ bhagavann abhisamayaḥ?",
  "S06psp_5u:3716": "bhagavān āha: naivābhāvo na bhāvaḥ,",
  "S06psp_5u:3717": "sa tādṛśo 'bhisamayo yatraite prapañcā na saṃvidyante,",
  "S06psp_5u:3718": "aprapañco niṣprapañcābhisamayaḥ.",
  "S06psp_5u:3719": "ity abhisamaye vipratipattiḥ",
  "S06psp_5u:3720": "evam ukte āyuṣmān subhūtir bhagavantam etad avocat:",
  "S06psp_5u:3721": "kiṃ punar bhagavan bodhisattvasya mahāsattvasya prapañcaḥ?",
  "S06psp_5u:3722": "bhagavān āha: rūpan nityam anityam iti vā bodhisattvasya mahāsattvasya prapañcaḥ,",
  "S06psp_5u:3723": "vedanā saṃjñā saṃskārā,",
  "S06psp_5u:3724": "vijñānaṃ nityam anityam iti vā prapañcaḥ,",
  "S06psp_5u:3725": "rūpaṃ sukhaṃ duḥkham iti vā,",
  "S06psp_5u:3726": "vedanā saṃjñā saṃskārā,",
  "S06psp_5u:3727": "vijñānaṃ sukhaṃ duḥkham iti vā prapañcaḥ,",
  "S06psp_5u:3728": "rūpam ātmānātmeti,",
  "S06psp_5u:3729": "vedanā saṃjñā saṃskārā,",
  "S06psp_5u:3730": "vijñānam ātmānātmeti prapañcaḥ,",
  "S06psp_5u:3731": "rūpaṃ śāntam aśāntam iti vā,",
  "S06psp_5u:3732": "vedanā saṃjñā saṃskārā,",
  "S06psp_5u:3733": "vijñānaṃ śāntam aśāntam iti vā prapañcaḥ,",
  "S06psp_5u:3734": "rūpaṃ parijñeyam aparijñeyam iti vā prapañcaḥ,",
  "S06psp_5u:3735": "vedanā saṃjñā (PSP_5:151)",
  "S06psp_5u:3736": "saṃskārā,",
  "S06psp_5u:3737": "vijñānaṃ parijñeyam aparijñeyam iti vā prapañcaḥ,",
  "S06psp_5u:3738_0": "evaṃ skandhadhātvāyatanapratītyasamutpādapratītyasamutpādāṅgāni ca nityānityasukhaduṣkhātmānātmaśāntāśāntaparijñeyāparijñeyam",
  "S06psp_5u:3738_1": "iti vā prapañcaḥ. duṣkham āryasatyaṃ parijñeyam iti prapañcaḥ,",
  "S06psp_5u:3739": "samudayaḥ prahātavya iti prapañcaḥ,",
  "S06psp_5u:3740": "nirodhaḥ sākṣātkartavya iti prapañcaḥ,",
  "S06psp_5u:3741": "mārge bhāvayitavya iti prapañcaḥ,",
  "S06psp_5u:3742": "catvāri dhyānāni bhāvayitavyānīti prapañcaḥ,",
  "S06psp_5u:3743": "catvāry apramāṇāni bhāvayitavyānīti prapañcaḥ,",
  "S06psp_5u:3744": "catasra ārūpyasamāpattayo bhāvayitavyā iti prapañcaḥ,",
  "S06psp_5u:3745": "catvāri smṛtyupasthānāni bhāvayitavyānīti prapañcaḥ,",
  "S06psp_5u:3746": "catvāri samyakprahāṇāni catvāra ṛddhipādāḥ pañcendriyāṇi pañca balāni sapta bodhyaṅgāni bhāvayitavyānīti prapañcaḥ,",
  "S06psp_5u:3747": "āryāṣṭāṅgamārgo bhāvayitavya iti prapañcaḥ,",
  "S06psp_5u:3748": "śūnyatānimittāpraṇihitavimokṣamukhāni bhāvayitavyānīti prapañcaḥ,",
  "S06psp_5u:3749": "aṣṭavimokṣanavānupūrvavihārasamāpattayo bhāvayitavyā iti prapañcaḥ,",
  "S06psp_5u:3750": "srotaāpattiphalaṃ sakṛdāgāmiphalam anāgāmiphalam arhattvam atikramiṣyāmīti prapañcaḥ,",
  "S06psp_5u:3751": "pratyekāṃ bodhim atikramiṣyāmīti prapañcaḥ,",
  "S06psp_5u:3752": "daśabodhisattvabhūmiḥ paripūrayiṣyāmīti prapañcaḥ,",
  "S06psp_5u:3753": "bodhisattvaniyāmam avakramiṣyāmīti prapañcaḥ,",
  "S06psp_5u:3754": "buddhakṣetraṃ pariśodhayiṣyāmīti prapañcaḥ,",
  "S06psp_5u:3755": "sattvān paripācayiṣyāmīti prapañcaḥ,",
  "S06psp_5u:3756": "dānapāramitāyāñ cariṣyāmīti prapañcaḥ,",
  "S06psp_5u:3757": "śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ,",
  "S06psp_5u:3758": "prajñāpāramitāyāṃ cariṣyāmīti prapañcaḥ,",
  "S06psp_5u:3759": "adhyātmaśūnyatāṃ bahirdhāśūnyatām adhyātmabahirdhāśūnyatāṃ yāvad abhāvasvabhāvaśūnyatāṃ bhāvayiṣyāmīti prapañcaḥ,",
  "S06psp_5u:3760": "catvāri vaiśāradyāni daśatathāgatabalāni catasraḥ pratisaṃvido 'ṣṭādaśāveṇikān buddhadharmān utpādayiṣyāmīti prapañcaḥ,",
  "S06psp_5u:3761": "sarvākārajñatām anuprāpsyāmīti prapañcaḥ,",
  "S06psp_5u:3762": "sarvavāsanānusaṃdhikleśān prahāsyāmīti prapañcaḥ. tasmād bodhisattvo mahāsattvaḥ prajñāpāramitāyāṃ caran rūpaṃ nityam anityam ity aprapañcan na prapañcayati,",
  "S06psp_5u:3763": "sukhaṃ duḥkham iti,",
  "S06psp_5u:3764": "ātmānātmeti,",
  "S06psp_5u:3765": "śāntam aśāntam iti,",
  "S06psp_5u:3766": "parijñeyam aparijñeyam ity aprapañcan na prapañcayati,",
  "S06psp_5u:3767": "vedanā saṃjñā saṃskārā,",
  "S06psp_5u:3768": "vijñānaṃ nityam anityam aprapañcan na prapañcayati,",
  "S06psp_5u:3769": "sukhaṃ duḥkham ity,",
  "S06psp_5u:3770": "ātmānātmeti,",
  "S06psp_5u:3771": "śāntam aśāntam iti,",
  "S06psp_5u:3772": "parijñeyam aparijñeyam ity aprapañcan na prapañcayati. evaṃ skandhadhātvāyatanapratītyasamutpādān pratītyasamutpādāṅgāni ca nityam anityam iti,",
  "S06psp_5u:3773": "sukhaṃ duḥkham (PSP_5:152)",
  "S06psp_5u:3774": "iti,",
  "S06psp_5u:3775": "ātmānatmeti,",
  "S06psp_5u:3776": "śāntam aśāntam iti,",
  "S06psp_5u:3777_0": "parijñeyam aparijñeyam iti vāprapañcan na prapañcayati. evaṃ sarvapāramitāḥ sarvaśūnyatā",
  "S06psp_5u:3777_1": "bodhipakṣyadharmāryasatyāpramāṇadhyānārūpyavimokṣasamādhisamāpattidhāraṇīmukhaśūnyatānitmittāpraṇihitābhijñādaśabalavaiśāradyapratisaṃvidāveṇikābuddhadharmān",
  "S06psp_5u:3777_2": "sarvān aprapañcān na prapañcayati,",
  "S06psp_5u:3778": "srotaāpannasakṛdāgāmyanāgāmyarhattvapratyekabuddhabodhim atikramiṣyāmity aprapañcan na prapañcayati. sarvākārajñatām atikramiṣyāmity aprapañcan na prapañcayati. tat kasya hetoḥ?",
  "S06psp_5u:3779": "na hi svabhāvaḥ svabhāvaṃ prapañcayati,",
  "S06psp_5u:3780": "abhāvo vābhāvaṃ prapañcayati,",
  "S06psp_5u:3781": "na hi svabhāvo 'bhāvaṃ vā sthāpayitvā anyat kiñcid upalabhate,",
  "S06psp_5u:3782": "yaṃ vā prapañcayet,",
  "S06psp_5u:3783": "yatra vā prapañcayet,",
  "S06psp_5u:3784": "yena vā prapañcayet. tasmāt tarhi subhūte niṣprapañcaṃ rūpaṃ,",
  "S06psp_5u:3785": "vedanā saṃjñā saṃskārā,",
  "S06psp_5u:3786": "niṣprapañcaṃ vijñānaṃ,",
  "S06psp_5u:3787": "niṣprapañcāḥ skandhadhātvāyatanapratītyasamutpādāḥ,",
  "S06psp_5u:3788": "pratītyasamutpādāṅgāni ca niṣprapañcāni,",
  "S06psp_5u:3789_0": "sarvapāramitāḥ sarvaśūnyatāḥ sarvabodhipakṣyā dharmāḥ sarvasamādhayaḥ sarvadhāraṇīmukhāny",
  "S06psp_5u:3789_1": "āryasatyāpramāṇadhyānārūpyasamāpattayo 'ṣṭavimokṣānavānupūrvavihārasamāpattayo niṣprapañcāḥ,",
  "S06psp_5u:3790": "śūnyatā nimittāpraṇihitābhijñādaśabalavaiśāradyapratisaṃvido niṣprapañcāḥ,",
  "S06psp_5u:3791": "aṣṭādaśāveṇikā buddhadharmā niṣprapañcāḥ,",
  "S06psp_5u:3792": "daśabodhisattvabhūmayo niṣprapañcāḥ,",
  "S06psp_5u:3793": "anuttarā samyaksaṃbodhir niṣprapañcā. evaṃ khalu subhūte bodhisattvena mahāsattvena niṣprapañcena prajñāpāramitāyāṃ caritavyam.",
  "S06psp_5u:3794": "subhūtir āha:",
  "S06psp_5u:3795": "kathaṃ bhagavan rūpaṃ niṣprapañcaṃ yāvad vijñānaṃ niḥprapañcaṃ peyālaṃ yāvad bodhir niṣprapañcā?",
  "S06psp_5u:3796": "evam ukte bhagavān āyuṣmantaṃ subhūtim etad avocat: nāsti subhūte rūpasya svabhāvo,",
  "S06psp_5u:3797": "nāsti vedanāyā nāsti saṃjñāyā nāsti saṃskārāṇāṃ nāsti vijñānasya svabhāvo,",
  "S06psp_5u:3798_0": "nāsti skandhadhātvāyatanapratītyasamutpādasya pratītyasamutpādāṅgānāṃ svabhāvo nāsti",
  "S06psp_5u:3798_1": "pāramitānāṃ svabhāvo nāsti śūnyatāmukhānāṃ svabhāvaḥ. evaṃ nāsti bodhipakṣyadharmāryasatyāpramāṇadhyānārūpyavimokṣasamādhisamāpattidhāraṇīmukhaśūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmāṇāṃ",
  "S06psp_5u:3798_2": "svabhāvo nāsti sarvākārajñatāyāḥ svabhāvo,",
  "S06psp_5u:3799": "yasya svabhāvaṃ nāsti so 'prapañco 'nena subhūte kāraṇena niṣprapañcaṃ rūpaṃ,",
  "S06psp_5u:3800": "vedanā saṃjñā saṃskārāḥ,",
  "S06psp_5u:3801": "niṣprapañcaṃ vijñānaṃ,",
  "S06psp_5u:3802": "niṣprapañcāḥ skandhadhātvāyatanapratītyasamutpādāḥ, (PSP_5:153)",
  "S06psp_5u:3803": "pratītyasamutpādāṅgāni ca niṣprapañcāni,",
  "S06psp_5u:3804": "sarvāḥ pāramitāḥ sarvaśūnyatā bodhipakṣyā dharmā niṣprapañcāḥ,",
  "S06psp_5u:3805": "āryasatyāpramāṇadhyānārūpyasamāpattayo vimokṣasamādhisamāpattidhāraṇīmukhāni niṣprapañcāni,",
  "S06psp_5u:3806": "śūnyatānimittāpraṇihitābhijñādaśabalavaiśāradyapratisaṃvidāveṇikābuddhadharmā niṣprapañcāḥ,",
  "S06psp_5u:3807": "daśabodhisattvabhūmayo niṣprapañcāḥ,",
  "S06psp_5u:3808": "sarvākārajñatā niṣprapañcā. evaṃ khalu subhūte bodhi sattvo mahāsattvaḥ prajñāpāramitāyāṃ caran bodhisattvaniyāmam avakrāmati.",
  "S06psp_5u:3809": "evam ukte āyuṣmān subhūtir bhagavantam etad avocat:",
  "S06psp_5u:3810": "yadi bhagavan na kasyacid dharmasya svabhāva upalabhate,",
  "S06psp_5u:3811": "tat katamena mārgeṇa bodhisattvo mahāsattvo bodhisattvaniyāmam avakrāmati?",
  "S06psp_5u:3812": "kiṃ śrāvakamārgeṇa vā pratyekabuddhamārgeṇa vā buddhamārgeṇa vā?",
  "S06psp_5u:3813": "evam ukte bhagavān āyuṣmantaṃ subhūtim etad avocat:",
  "S06psp_5u:3814_0": "na subhūte śrāvakamārgeṇa vā bodhisattvo mahāsattvo bodhisattvaniyāmam avakrāmati",
  "S06psp_5u:3814_1": "na pratyekabuddhamārgeṇa vā na buddhamārgeṇa vā. api tu khalu punaḥ subhūte bodhisattvo",
  "S06psp_5u:3814_2": "mahāsattvaḥ sarvamārgeṣu śikṣitvā bodhisattvaniyāmam avakrāmati,",
  "S06psp_5u:3815": "tadyathāpi nāma subhūte arhan sarvamārgeṣu śikṣitvā samyaktvaniyāmam avakrāmati,",
  "S06psp_5u:3816": "na ca tāvat phalaṃ prāpnoti,",
  "S06psp_5u:3817": "yāvan na phalamārgam utpādayati. evam eva subhūte bodhisattvo mahāsattvaḥ sarvamārgān utpādya bodhisattvaniyāmam avakrāmati,",
  "S06psp_5u:3818": "na ca tāvat sarvākārajñatām anuprāpnoti,",
  "S06psp_5u:3819": "yāvan na vajropamaḥ samādhiḥ pratilabdho bhavati,",
  "S06psp_5u:3820": "tataḥ sa ekalakṣaṇasamāyuktayā prajñayā sarvākārajñatām anuprāpnoti. iti viparyāse vipratipattiḥ",
  "S06psp_5u:3821": "evam ukte āyuṣmān subhūtir bhagavantam etad avocat:",
  "S06psp_5u:3822": "yadi bhagavan bodhisattvo mahāsattvaḥ sarvamārgān paripūrya bodhisattvaniyāmam avakrāmati,",
  "S06psp_5u:3823": "nanu bhagavann anyo 'ṣṭamakasya mārgaḥ,",
  "S06psp_5u:3824": "anyaḥ srotaāpannasyānyaḥ sakṛdāgāmitāyāḥ pratipannakasyānyaḥ sakṛdāgāmino 'nyo 'nāgāmitāyāḥ pratipannakasyānyo 'nāgāmino 'nyo 'rhattvapratipannakasyānyo 'rhato mārgaḥ,",
  "S06psp_5u:3825": "anyaḥ pratyekabuddhasyānyas tathāgatasyārhataḥ samyaksaṃbuddhasya mārgaḥ?",
  "S06psp_5u:3826": "yadi bhagavann anya eva mārgaḥ,",
  "S06psp_5u:3827": "tat kathaṃ bodhisattvo mahāsattvaḥ sarvamārgān paripūrya bodhisattvaniyāmam avakrāmati? (PSP_5:154)",
  "S06psp_5u:3828": "yadi bhagavan bodhisattvena mahāsattvena sarvamārgāḥ paripurayitavyāḥ,",
  "S06psp_5u:3829": "mā khalu bhagavan bodhisattvo mahāsattvo 'ṣṭamakamārgam utpādyāṣṭamako bhaviṣyati,",
  "S06psp_5u:3830": "darśanamārgam utpādya srotaāpanno bhaviṣyati,",
  "S06psp_5u:3831": "bhāvanāmārgam utpādya sakṛdāgāmitāyai pratipannakaḥ sakṛdāgāmī bhaviṣyaty,",
  "S06psp_5u:3832": "anāgāmitāyai pratipannako anāgāmī bhaviṣyati,",
  "S06psp_5u:3833": "arhattvapratipannako 'rhan bhaviṣyati,",
  "S06psp_5u:3834": "pratyekabuddhamārgam utpādya pratyekabuddho bhaviṣyaty,",
  "S06psp_5u:3835": "asthānaṃ bhagavann anavakāśo yad bodhisattvo mahāsattvo 'ṣṭamakamārgam utpādyāṣṭamakaḥ,",
  "S06psp_5u:3836": "syād aṣṭamako bhūtvā bodhisattvaniyāmam avakrāmed iti,",
  "S06psp_5u:3837": "nedaṃ sthānaṃ vidyate,",
  "S06psp_5u:3838": "bodhisattvaniyāmam avakrāmya sarvākārajñatām anuprāpnuyād iti,",
  "S06psp_5u:3839": "nedaṃ sthānaṃ vidyate,",
  "S06psp_5u:3840": "evaṃ srotaāpattiphalaṃ prāpya sakṛdāgāmiphalaṃ prāpyānāgāmiphalaṃ prāpyārhattvaṃ prāpya pratyekāṃ bodhiṃ prāpya bodhisattvaniyāmam avakrāmed iti,",
  "S06psp_5u:3841": "nedaṃ sthānaṃ vidyate,",
  "S06psp_5u:3842": "bodhisattvaniyāmam avakramya sarvākārajñatām anuprāpnuyād iti,",
  "S06psp_5u:3843": "nedaṃ sthānaṃ vidyate. tat kathaṃ bhagavan jānīyāma vayaṃ bodhisattvo mahāsattvaḥ sarvamārgān utpādya bodhisattvaniyāmam avakrāmatiti?",
  "S06psp_5u:3844": "evam ukte bhagavān āyuṣmantaṃ subhūtim etad avocat: evam etat subhūte evam etat,",
  "S06psp_5u:3845_0": "asthānaṃ subhūte anavakāśo yad bodhisattvo mahāsattvo 'ṣṭamako bhūtvā srotaāpattiphalaṃ",
  "S06psp_5u:3845_1": "prāpya sakṛdāgāmiphalaṃ prāpyānāgāmiphalaṃ prāpyārhattvaṃ prāpya pratyekāṃ bodhiṃ",
  "S06psp_5u:3845_2": "prāpya bodhisattvaniyāmam avakrāmed iti,",
  "S06psp_5u:3846": "nedaṃ sthānaṃ vidyate,",
  "S06psp_5u:3847": "bodhisattvaniyāmam avakramya sarvākārajñatām anuprāpnuyād iti,",
  "S06psp_5u:3848": "nedaṃ sthānaṃ vidyate.",
  "S06psp_5u:3849": "subhūtir āha:",
  "S06psp_5u:3850": "kathaṃ bhagavann etān mārgān prāpya bodhisattvo mahāsattvaḥ sarvākārajñatām anuprāpnoti?",
  "S06psp_5u:3851": "evam ukte bhagavān āyuṣmantaṃ subhūtim etad avocat:",
  "S06psp_5u:3852": "iha subhūte bodhisattvo mahāsattvaḥ prathamacittotpādam upādāya ṣaṭsu pāramitāsu carann aṣṭau bhūmīr jñānena ca darśanena cātikrāmati. katamā aṣṭa?",
  "S06psp_5u:3853": "yad uta śuklavidarśanābhūmir gotrabhūmir aṣṭamakabhūmir darśanabhūmis tanūbhūmir vītarāgabhūmiḥ kṛtāvībhūmiḥ pratyekabuddhabhūmir,",
  "S06psp_5u:3854": "ayaṃ bhūminirdeśaḥ. sa imā aṣṭau bhūmīr jñānena darśanena cātikramya mārgajñatayā bodhisattvaniyāmam avakrāmati,",
  "S06psp_5u:3855": "bodhisattvaniyāmam avakramya (PSP_5:155)",
  "S06psp_5u:3856": "sarvākārajñatājñānena sarvavāsanānusaṃdhikleśān prajahāti. tat kasya hetoḥ?",
  "S06psp_5u:3857": "tathā hi subhūte yad aṣṭamakasya jñānañ ca prahāṇañ ca sā bodhisattvasya mahāsattvasya kṣāntir,",
  "S06psp_5u:3858": "yaṃ srotaāpannasya jñānañ ca prahāṇañ ca sā bodhisattvasya mahāsattvasya kṣāntir,",
  "S06psp_5u:3859": "yat sakṛdāgāmino jñānañ ca prahāṇañ ca sā bodhisattvasya mahāsattvasya kṣāntir,",
  "S06psp_5u:3860": "yad anāgāmino jñānañ ca prahāṇañ ca sā bodhisattvasya mahāsattvasya kṣāntir,",
  "S06psp_5u:3861": "yad arhato jñānañ ca prahāṇañ ca sā bodhisattvasya mahāsattvasya kṣāntir,",
  "S06psp_5u:3862_0": "yat pratyekabuddhasya jñānañ ca prahāṇañ ca sā bodhisattvasya mahāsattvasya kṣāntiḥ.",
  "S06psp_5u:3862_1": "evaṃ khalu subhūte bodhisattvo mahāsattvaḥ sarvamārgān sarvaśrāvakapratyekabuddhānāṃ",
  "S06psp_5u:3862_2": "paripūrya mārgajñatayā bodhisattvaniyāmam avakrāmati,",
  "S06psp_5u:3863_0": "bodhisattvaniyāmam avakramya sarvākārajñatājñānena ca sarvavāsanānusaṃdhikleśān prajahāti.",
  "S06psp_5u:3863_1": "evaṃ khalu subhūte bodhisattvena mahāsattvena sarvamārgān paripūryānuttarā samyaksaṃbodhir",
  "S06psp_5u:3863_2": "abhisaṃbodhavyā anuttarāṃ samyaksaṃbodhim abhisaṃbudhya sarvasattvānāṃ phalopabhogena bhavitavyam.",
  "S06psp_5u:3864": "evam ukte āyuṣmān subhūtir bhagavantam etad avocat:",
  "S06psp_5u:3865": "ya ime bhagavan mārgā ākhyātāḥ śrāvakamārgaḥ pratyekabuddhamārgo buddhamārgaḥ,",
  "S06psp_5u:3866": "eṣāṃ katamo 'yaṃ bhagavan mārgajñatāmārgaḥ?",
  "S06psp_5u:3867": "bhagavān āha: iha subhūte bodhisattvena mahāsattvena sarvamārgākārajñatāviśuddhir utpādayitavyā,",
  "S06psp_5u:3868": "tatreyaṃ subhūte sarvadharmā mārgākārajñatāviśuddhiḥ. yair ākārair yair liṅgair yair nimittaiḥ sarvamārgākārajñatā visuddhir bhavati,",
  "S06psp_5u:3869": "te ākārās tāni liṅgāni tāni nimittāni bodhisattvena mahāsattvenābhisaṃboddhavyāni,",
  "S06psp_5u:3870": "abhisaṃbudhya pareṣām ākhyātavyāni nirdeśayitavyāni prakāśayitavyāni prajñepayitavyāni prasthāpayitavyāni,",
  "S06psp_5u:3871": "vivaritavyāni parebhyo vinayārthāya yathā pare jānīyur iti. tatra bodhisattvena mahāsattvena sarvasattvarutasaṃketaghoṣāḥ samudānayitavyā uccārayitavyāś ca,",
  "S06psp_5u:3872_0": "yai rutasaṃketaghoṣaiḥ trisāhasre mahāsāhasre lokadhātau vijñāpayati yadidaṃ pratiśrutkopamā",
  "S06psp_5u:3872_1": "jñānena. tad anena subhūte paryāyeṇa bodhisattvena mahāsattvena sarvamārgākārajñatā paripūrayitavyā,",
  "S06psp_5u:3873": "sarvamārgākārajñatāṃ paripūrya sattvānām āśayo jñātavyaḥ,",
  "S06psp_5u:3874": "nairayikānāṃ sattvānāṃ nairayiko mārgo jñātavyo hetur jñātavyaḥ phalaṃ jñātavyaṃ tataś ca nairayikamārgān nivārayitavyāḥ,",
  "S06psp_5u:3875": "hetuto nivārayitavyāḥ,",
  "S06psp_5u:3876": "phalato nivārayitavyāḥ,",
  "S06psp_5u:3877": "tiryagyonigatānāṃ (PSP_5:156)",
  "S06psp_5u:3878": "sattvānāṃ tiryagmārgo jñātavyo hetur jñātavyo phalaṃ jñātavyaṃ tataś ca tiryagmārgān nivārayitavyāḥ,",
  "S06psp_5u:3879": "hetuto nivārayitavyāḥ,",
  "S06psp_5u:3880_0": "phalato nivārayitavyāḥ. evaṃ kiṃnarāṇāṃ mahoragānāṃ nāgānāṃ yakṣāṇāṃ rākṣasānāṃ gandharvāṇām",
  "S06psp_5u:3880_1": "asurāṇāṃ garuḍānāṃ guhyakānāṃ cāraṇānāṃ vidyādharāṇāṃ siddhānāṃ sādhyānāṃ manuṣyāṇāṃ",
  "S06psp_5u:3880_2": "mārgo jñātavyo hetur jñātavyaḥ phalaṃ jñātavyaṃ,",
  "S06psp_5u:3881": "cāturmahārājakānāṃ devānāṃ trayastriṃśānāṃ yāmānāṃ tuṣitānāṃ nirmāṇaratīnāṃ paranirmitavaśavartināṃ devānāṃ mārgo jñātavyo hetur jñātavyaḥ phalaṃ jñātavyaṃ,",
  "S06psp_5u:3882": "brahmapāriṣadyānāṃ devānāṃ brahmapurohitānāṃ mahābrahmāṇo mārgo jñātavyo hetur jñātavyaḥ phalaṃ jñātavyam,",
  "S06psp_5u:3883_0": "ābhāsvarāṇāṃ parīttābhānām apramāṇābhānāṃ parīttaśubhānāṃ apramāṇaśubhānāṃ śubhakṛtsnānām",
  "S06psp_5u:3883_1": "anubhrakānāṃ puṇyaprasavānāṃ bṛhatphalānām asaṃjñisattvānāṃ śuddhāvāsānām aspṛhāṇām",
  "S06psp_5u:3883_2": "atapānāṃ sudṛśānāṃ sudarśanānāṃ akaniṣṭhānāṃ devānāṃ,",
  "S06psp_5u:3884_0": "ākāśānantyāyatanānāṃ devānāṃ vijñānānantyāyatanānām ākiṃcanyāyatanānāṃ naivasaṃjñānāsaṃjñāyatanānāṃ",
  "S06psp_5u:3884_1": "devānāṃ mārgo jñātavyo hetur jñātavyaḥ phalaṃ jñātavyam. catvāri smṛtyupasthānāni bhāvayitavyāni,",
  "S06psp_5u:3885": "catvāri samyakprahāṇāni jñātavyāni,",
  "S06psp_5u:3886": "catvāra ṛddhipādāḥ jñātavyāḥ,",
  "S06psp_5u:3887": "pañcendriyāṇi jñātavyāni,",
  "S06psp_5u:3888": "pañcabalāni jñātavyāni,",
  "S06psp_5u:3889": "saptabodhyaṅgāni jñātavyāni,",
  "S06psp_5u:3890": "āryāṣṭāṅgamārgo jñātavyaḥ,",
  "S06psp_5u:3891": "śūnyatānimittāpraṇihitavimokṣamukhāni jñātavyāni,",
  "S06psp_5u:3892": "āryasatyāpramāṇadhyānārūpyasamāpattayo jñātavyāḥ,",
  "S06psp_5u:3893": "aṣṭavimokṣanavānupūrvavihārasamāpattayo jñātavyāḥ,",
  "S06psp_5u:3894": "sarvapāramitāḥ sarvaśūnyatāḥ sarvasamādhayaḥ sarvadhāraṇīmukhāni jñātavyāni,",
  "S06psp_5u:3895": "pañcābhijñā jñātavyāḥ,",
  "S06psp_5u:3896": "daśabodhisattvabhūmayo jñātavyāḥ,",
  "S06psp_5u:3897": "daśatathāgatabalāni jñātavyāni,",
  "S06psp_5u:3898": "catvāri vaiśāradyāni catasraḥ pratisaṃvido 'ṣṭādaśāveṇikā buddhadharmā jñātavyāḥ,",
  "S06psp_5u:3899": "mahāmaitrī mahākaruṇā jñātavyā. yaiś ca mārgair ye sattvāḥ srotaāpattiphale pratiṣṭhāpayitavyāḥ tān srotaāpattiphale pratiṣṭhāpayati,",
  "S06psp_5u:3900": "ye sakṛdāgāmiphale pratiṣṭhāpayitavyāḥ tān sakṛdāgāmiphale pratiṣṭhāpayati,",
  "S06psp_5u:3901": "ye anāgāmiphale pratiṣṭhāpayitavyāḥ tān anāgāmiphale pratiṣṭhāpayati,",
  "S06psp_5u:3902": "ye 'rhattve pratiṣṭhāpayitavyās tān arhattve pratiṣṭhāpayati,",
  "S06psp_5u:3903": "ye pratyekāyāṃ bodhau pratiṣṭhāpayitavyā tān pratyekāyāṃ bodhau pratiṣṭhāpayati,",
  "S06psp_5u:3904": "ye 'nuttarāyāṃ samyaksaṃbodhau pratiṣṭhāpayitavyās tān anuttarāyāṃ samyaksaṃbodhau pratiṣṭhāpayati,",
  "S06psp_5u:3905": "iyaṃ subhūte sarvamārgākārajñatā (PSP_5:157)",
  "S06psp_5u:3906": "bodhisattvasya mahāsattvasya yatra bodhisattvo mahāsattvaḥ śikṣitvā sattvānām āśayam avatarati,",
  "S06psp_5u:3907": "sattvānām āśayam avatīrya tathā dharmaṃ deśayati yathāsya sā dharmadeśanāmoghākṣaṇā bhavati. tat kasya hetoḥ?",
  "S06psp_5u:3908": "tathā hy asya puruṣendriye parāparajñānaṃ suvibhaktaṃ suvijñātaṃ ca bhavati,",
  "S06psp_5u:3909": "sattvānāṃ gatiṃ cyutim upapattiṃ ca prajānāti. evaṃ khalu subhūte bodhisattvena mahāsattvena prajñāpāramitāyāṃ caritavyam,",
  "S06psp_5u:3910": "atra hi prajñāpāramitāyāṃ caritavyaṃ sarvadharmā antargatā,",
  "S06psp_5u:3911": "ye kecid bodhipakṣyā dharmā,",
  "S06psp_5u:3912": "yatra bodhisattvair mahāsattvaiś caritavyaṃ śrāvakayānikair vā pratyekabuddhayānikair vā caritavyam.",
  "S06psp_5u:3913": "evam ukte āyuṣmān subhūtir bhagavantam etad avocat:",
  "S06psp_5u:3914": "yadi bhagavan ye bodhipakṣyā dharmā yāvad yā bodhiḥ sarva ete dharmā na saṃyuktā na visaṃyuktāḥ,",
  "S06psp_5u:3915": "arūpiṇo 'nidarśanā apratighā ekalakṣaṇā yad utālakṣaṇāḥ,",
  "S06psp_5u:3916": "tat kathaṃ bhagavan bodhipakṣyā dharmā bodher āhārikā bhavanti?",
  "S06psp_5u:3917": "evaṃ bhagavan na saṃyuktā na visaṃyuktā arūpiṇo 'nidarśanā apratighā ekalakṣaṇā yad utālakṣaṇā dharmā na kasyacid dharmasyāhārikā vāpahārikā vā,",
  "S06psp_5u:3918": "tadyathāpi nāma bhagavann ākāśan na kasyacid dharmasyāhārakaṃ vāpahārakaṃ vā. evam eva bhagavan svalakṣaṇaśūnyā dharmā na kasyacid dharmasyāhārakā vāpahārakā vā.",
  "S06psp_5u:3919": "bhagavān āha: evam etat subhūte evam etat,",
  "S06psp_5u:3920": "na subhūte svalakṣaṇaśūnyā dharmāḥ kasyacid dharmasyāhārakā vāpahārakā vā,",
  "S06psp_5u:3921": "ye vā subhūte sattvāḥ svalakṣaṇaśūnyān dharmān na jānanti,",
  "S06psp_5u:3922": "teṣām arthāyaivaṃ nirdiśyate,",
  "S06psp_5u:3923": "ime bodhipakṣyā dharmā bodher āhārakā bhavanti.",
  "S06psp_5u:3924": "iti mārge vipratipattiḥ",
  "S06psp_5u:3925_0": "api tu khalu subhūte yañ ca rūpaṃ yā ca vedanā yā ca saṃjñā ye ca saṃskārā yac ca",
  "S06psp_5u:3925_1": "vijñānaṃ ye ca skandhā ye ca dhātavo yāni cāyatanāni yaś ca pratītyasamutpādo yāni",
  "S06psp_5u:3925_2": "ca pratītyasamutpādāṅgāni yā ca dānapāramitā yā ca śīlapāramitā yā ca kṣāntipāramitā",
  "S06psp_5u:3925_3": "yā ca vīryapāramitā yā ca dhyānapāramitā yā ca prajñāpāramitā yā cādhyātmaśūnyatā",
  "S06psp_5u:3925_4": "yā ca bahirdhāśūnyatā yā cādhyātmabahirdhāśūnyatā yā ca yāvad abhāvasvabhāva śūnyatā",
  "S06psp_5u:3925_5": "yac ca prathamaṃ dhyānaṃ yac ca dvitīyaṃ dhyānaṃ yac ca tṛtīyaṃ dhyānaṃ yac ca caturthaṃ dhyānaṃ,",
  "S06psp_5u:3926": "yac cākāśānantyāyatanaṃ yac ca vijñānānantyāyatanaṃ yac cākiṃcanyāyatanaṃ yac ca naivasaṃjñānā saṃjñāyatanaṃ yā ca mahāmaitrī yā ca mahākaruṇā yā ca mahāmuditā yā ca (PSP_5:158)",
  "S06psp_5u:3927_0": "mahopekṣā ye ca smṛtyupasthānasamyakprahāṇarddhipādendriyabalabodhyaṅgamārgā yā ca",
  "S06psp_5u:3927_1": "śūnyatā yac cānimittaṃ yac cāpraṇihitaṃ ye cāṣṭavimokṣā yāś ca navānupūrvavihārasamāpattayo",
  "S06psp_5u:3927_2": "yāni cāryasātyāni yāś cābhijñā ye ca samādhayo yāni ca dhāraṇīmukhāni yāś ca daśabodhisattvabhūmayo",
  "S06psp_5u:3927_3": "yāni ca daśatathāgatabalāni yāni ca catvāri vaiśāradyāni yāś ca catasraḥ pratisaṃvido",
  "S06psp_5u:3927_4": "ye cāṣṭādaśāveṇikā buddhadharmā yā ca mahākaruṇā yā ca yāvat sarvākārajñatā,",
  "S06psp_5u:3928_0": "ārye 'smin dharmavinaye sarva ete dharmā na saṃyuktā na visaṃyuktā arūpiṇo 'nidarśanā",
  "S06psp_5u:3928_1": "apratighā ekalakṣaṇā yad utālakṣaṇāḥ. te ca khalu punaḥ subhūte tathāgatena sattvānām",
  "S06psp_5u:3928_2": "avatāraṇārthāya lokavyavahāreṇa vyavakṛtās te dharmā prajñāpayitavyāḥ,",
  "S06psp_5u:3929": "na punaḥ paramārthena. tatra subhūte bodhisattvena mahāsattvena sarvatra śikṣitavyaṃ jñānena ca darśanena ca śikṣitvā kecid dharmāḥ pratibodhavyāḥ kecin na pratibodhavyāḥ",
  "S06psp_5u:3930": "subhūtir āha:",
  "S06psp_5u:3931": "katame dharmā bodhisattvena mahāsattvena jñānena ca darśanena ca śikṣitvā na pratibodhavyāḥ?",
  "S06psp_5u:3932": "katame dharmāḥ pratibodhavyāḥ?",
  "S06psp_5u:3933": "bhagavān āha:",
  "S06psp_5u:3934": "śrāvakabhūmiḥ pratyekabuddhabhūmiś ca śikṣitvā jñānena ca darśanena ca na pratibodhavyā,",
  "S06psp_5u:3935": "sarvākārajñatā jñānena ca darśanena ca pratibodhavyā,",
  "S06psp_5u:3936": "sarvākārajñatājñānena sarvākāraiḥ sarvadharmāś ca pratibodhavyāḥ. evaṃ khalu subhūte bodhisattvena mahāsattvena ārye 'smin dharmavinaye prajñāpāramitāyāṃ śikṣitavyam.",
  "S06psp_5u:3937": "evam ukte āyuṣmān subhūtir bhagavantam etad avocat:",
  "S06psp_5u:3938": "āryo dharmavinayo 'nāryo dharmavinaya iti bhagavann ucyate,",
  "S06psp_5u:3939": "katamo bhagavann āryo dharmavinayaḥ?",
  "S06psp_5u:3940": "katamo bhagavann anāryo dharmavinayaḥ?",
  "S06psp_5u:3941": "kiyatā bhagavann āryo dharmavinayaḥ?",
  "S06psp_5u:3942": "kiyatā bhagavann anāryo dharmavinaya ity ucyate?",
  "S06psp_5u:3943": "evam ukte bhagavān āyuṣmantaṃ subhūtim etad avocat:",
  "S06psp_5u:3944": "iha subhūte śrāvakāḥ pratyekabuddhā bodhisattvāś ca mahāsattvāś ca tathāgatā arhantaḥ samyaksaṃbuddhā rāgena na saṃyuktā na visaṃyuktā,",
  "S06psp_5u:3945": "doṣeṇa na saṃyuktā na visaṃyuktā,",
  "S06psp_5u:3946": "mohena na saṃyuktā na visaṃyuktā,",
  "S06psp_5u:3947": "satkāyadṛṣṭyā na saṃyuktā na visaṃyuktā,",
  "S06psp_5u:3948": "vicikitsayā na saṃyuktā na visaṃyuktāḥ,",
  "S06psp_5u:3949": "śīlavrataparāmarśena na saṃyuktā na visaṃyuktāḥ,",
  "S06psp_5u:3950": "kāmarāgavyāpādair na saṃyuktā na visaṃyuktā,",
  "S06psp_5u:3951": "rūparāgārūpyarāgair na saṃyuktā na visaṃyuktā,",
  "S06psp_5u:3952": "avidyayā na saṃyuktā na visaṃyuktā,",
  "S06psp_5u:3953": "mānena na saṃyuktā na visaṃyuktā, (PSP_5:159)",
  "S06psp_5u:3954": "auddhatyena na saṃyuktā na visaṃyuktāḥ,",
  "S06psp_5u:3955": "prathamena dhyānena na saṃyuktā na visaṃyuktā,",
  "S06psp_5u:3956": "dvitīyena dhyānena tṛtīyena dhyānena,",
  "S06psp_5u:3957": "caturthena dhyānena na saṃyuktā na visaṃyuktā,",
  "S06psp_5u:3958": "maitryā karuṇayā muditayopekṣayā na saṃyuktā na visaṃyuktāḥ,",
  "S06psp_5u:3959": "ākāśānantyāyatanena vijñānānantyāyatanenākiṃcanyāyatanena naivasaṃjñānāsaṃjñāyatanena na saṃyuktā na visaṃyuktāḥ,",
  "S06psp_5u:3960": "smṛtyupasthānasamyakprahāṇarddhipādendriyabalabodhyaṅgamārgeṇa na saṃyuktā na visaṃyuktā,",
  "S06psp_5u:3961": "āryasatyaiḥ śūnyatānimittāpraṇihitair na saṃyuktā na visaṃyuktāḥ,",
  "S06psp_5u:3962": "aṣṭavimokṣair navānupūrvavihārasamāpattibhiḥ pañcabhir abhijñābhir na saṃyuktā na visaṃyuktāḥ,",
  "S06psp_5u:3963": "samādhibhidhāraṇīmukhair na saṃyuktā na visaṃyuktāḥ,",
  "S06psp_5u:3964": "dānapāramitayā na saṃyuktā na visaṃyuktāḥ,",
  "S06psp_5u:3965": "śīlapāramitayā kṣāntipāramitayā vīryapāramitayā dhyānapāramitayā,",
  "S06psp_5u:3966": "prajñāpāramitayā na saṃyuktā na visaṃyuktāḥ,",
  "S06psp_5u:3967": "adhyātmaśūnyatayā na saṃyuktā na visaṃyuktā,",
  "S06psp_5u:3968": "bahirdhāśūnyatayā na saṃyuktā na visaṃyuktā,",
  "S06psp_5u:3969": "adhyātmabahirdhāśūnyatayā na saṃyuktā na visaṃyuktā,",
  "S06psp_5u:3970": "yāvad abhāvasvabhāvaśūnyatayā na saṃyuktā na visaṃyuktāḥ,",
  "S06psp_5u:3971": "daśabhis tathāgatabalair na saṃyuktā na visaṃyuktāḥ,",
  "S06psp_5u:3972": "caturbhir vaiśāradyaiś catasṛbhiḥ pratisaṃvidbhir aṣṭādaśābhir āveṇikair buddhadharmair na saṃyuktā na visaṃyuktāḥ,",
  "S06psp_5u:3973": "saṃskṛtadhātāv asaṃskṛtadhātau na saṃyuktā na visaṃyuktāḥ. tat kasya hetoḥ?",
  "S06psp_5u:3974": "tathā hi sarvadharmā arūpiṇo 'nidarśanā apratighā ekalakṣaṇā yad utālakṣaṇāḥ,",
  "S06psp_5u:3975": "te arūpiṇo 'rūpibhiḥ sārdhaṃ na saṃyuktā vā na visaṃyuktā vā,",
  "S06psp_5u:3976": "anidarśanā nidarśanaiḥ sārdhaṃ na saṃyuktā vā na visaṃyuktā vā,",
  "S06psp_5u:3977": "apratighā apratighaiḥ sārdhaṃ na saṃyuktā vā na visaṃyuktā vā,",
  "S06psp_5u:3978": "alakṣaṇā alakṣaṇaiḥ sārdhaṃ na saṃyuktā vā na visaṃyuktā vā. iti vipakṣapratipakṣayor vipratipattiḥ",
  "S06psp_5u:3979": "imā subhūte 'rūpiṇo 'nidarśanā apratighā ekalakṣaṇā yad utālakṣaṇā pāramitā bodhisattvānāṃ mahāsattvānāṃ yatra bodhisattvair mahāsattvaiḥ śikṣitavyaṃ,",
  "S06psp_5u:3980": "yatra śikṣitvā na kasyacid dharmasya lakṣaṇam upalabhyate.",
  "S06psp_5u:3981": "evam ukte āyuṣmān subhūtir bhagavantam etad avocat:",
  "S06psp_5u:3982": "na punar bhagavan rūpalakṣaṇe śikṣitavyaṃ na vedanālakṣaṇe na saṃjñālakṣaṇe na saṃskāralakṣaṇe na vijñānalakṣaṇe śikṣitavyaṃ,",
  "S06psp_5u:3983": "na cakṣuḥśrotraghrāṇajihvākāyamanolakṣaṇe śikṣitavyaṃ,",
  "S06psp_5u:3984": "na rūpaśabdagandharasaspraṣṭavyadharmalakṣaṇe śikṣitavyaṃ,",
  "S06psp_5u:3985": "na pṛthivīdhātulakṣaṇe śikṣitavyaṃ,",
  "S06psp_5u:3986": "nābdhātulakṣaṇe na tejodhātulakṣaṇe na vāyudhātulakṣaṇe nākāśadhātulakṣaṇe (PSP_5:160)",
  "S06psp_5u:3987": "na vijñānadhātulakṣaṇe śikṣitavyaṃ,",
  "S06psp_5u:3988": "na dānaparamitālakṣaṇe śikṣitavyaṃ,",
  "S06psp_5u:3989": "na śīlapāramitālakṣaṇe na kṣāntipāramitālakṣaṇe na vīryapāramitālakṣaṇe na dhyānapāramitālakṣaṇe na prajñāpāramitālakṣaṇe śikṣitavyaṃ,",
  "S06psp_5u:3990": "nādhyātmaśūnyatālakṣaṇe na bahirdhāśūnyatālakṣaṇe nādhyātmabahirdhāśūnyatālakṣaṇe na yāvad abhāvasvabhāvaśūnyatālakṣaṇe śikṣitavyaṃ,",
  "S06psp_5u:3991": "na prathamadhyānalakṣaṇe śikṣitavyaṃ,",
  "S06psp_5u:3992": "na dvitīyadhyānalakṣaṇe na tṛtīyadhyānalakṣaṇe na caturthadhyānalakṣaṇe śikṣitavyaṃ,",
  "S06psp_5u:3993": "na mahāmaitrīlakṣaṇe na mahākaruṇālakṣaṇe na muditālakṣaṇe nopekṣālakṣaṇe śikṣitavyaṃ,",
  "S06psp_5u:3994": "nākāśānantyāyatanalakṣaṇe na vijñānānantyāyatanalakṣaṇe nākiṃcanyāyatanalakṣaṇe naivasaṃjñānāsaṃjñāyatanalakṣaṇe śikṣitavyaṃ,",
  "S06psp_5u:3995": "na smṛtyupasthānasamyakprahāṇarddhipādendriyabalabodhyaṅgamārgalakṣaṇe śikṣitayaṃ,",
  "S06psp_5u:3996": "na śūnyatānimittāpraṇihitalakṣaṇe śikṣitavyaṃ,",
  "S06psp_5u:3997": "nāryasatyalakṣaṇe śikṣitavyaṃ,",
  "S06psp_5u:3998": "nāṣṭavimokṣalakṣaṇe śikṣitavyaṃ,",
  "S06psp_5u:3999": "na navānupūrvavihārasamāpattilakṣaṇe śikṣitavyaṃ,",
  "S06psp_5u:4000": "nābhijñālakṣaṇe śikṣitavyaṃ,",
  "S06psp_5u:4001": "na samādhilakṣaṇe śikṣitavyaṃ,",
  "S06psp_5u:4002": "na dhāraṇīmukhalakṣaṇe śikṣitavyaṃ,",
  "S06psp_5u:4003": "na daśatathāgatabalalakṣaṇe śikṣitavyaṃ,",
  "S06psp_5u:4004": "na caturvaiśāradyalakṣaṇe śikṣitavyaṃ,",
  "S06psp_5u:4005": "na catuḥpratisaṃvillakṣaṇe śikṣitavyaṃ,",
  "S06psp_5u:4006": "na yāvad aṣṭādaśāveṇikabuddhadharmalakṣaṇe śikṣitavyaṃ,",
  "S06psp_5u:4007": "na duḥkhāryasatyalakṣaṇe śikṣitavyaṃ,",
  "S06psp_5u:4008": "na samudayāryasatyalakṣaṇe śikṣitavyaṃ,",
  "S06psp_5u:4009": "na nirodhāryasatyalakṣaṇe śikṣitavyaṃ,",
  "S06psp_5u:4010": "na mārgāryasatyalakṣaṇe śikṣitavyaṃ,",
  "S06psp_5u:4011": "nārye 'smin dharmavinaye lakṣaṇe śikṣitavyaṃ,",
  "S06psp_5u:4012": "nānulomapratilomapratītyasamutpādalakṣaṇe śikṣitavyaṃ,",
  "S06psp_5u:4013": "na saṃskṛtadhātulakṣaṇe śikṣitavyaṃ,",
  "S06psp_5u:4014": "nāsaṃskṛtadhātulakṣaṇe śikṣitavyam.",
  "S06psp_5u:4015": "subhūtir āha: yadi bhagavann eteṣāṃ dharmāṇāṃ lakṣaṇe na śikṣitavyaṃ,",
  "S06psp_5u:4016": "kathaṃ bhagavan na śikṣitvā bodhisattvo mahāsattvo dharmāṇāṃ dharmalakṣaṇe śrāvakapratyekabuddhabhūmim atikramiṣyati?",
  "S06psp_5u:4017": "śrāvakapratyekabudddhabhūmim anatikramya kathaṃ bodhisattvaniyāmam avakramiṣyati?",
  "S06psp_5u:4018": "bodhisattvaniyāmam anavakramya kathaṃ sarvākārajñatām anuprāpsyati?",
  "S06psp_5u:4019": "sarvākārajñatām ananuprāpya kathaṃ dharmacakraṃ pravartayiṣyati?",
  "S06psp_5u:4020": "dharmacakram apravartya kathaṃ sattvān saṃsārāt parimocayiṣyati śrāvakayānena vā pratyekabuddhayānena vā buddhayānena vā?",
  "S06psp_5u:4021": "(PSP_5:161)",
  "S06psp_5u:4022": "evam ukte bhagavān āyuṣmantaṃ subhūtim etad avocat: yadi subhūte kasyacid dharmasya lakṣaṇaṃ syāt,",
  "S06psp_5u:4023": "tadā bodhisattvena mahāsattvena lakṣaṇe śikṣitavyaṃ syād,",
  "S06psp_5u:4024": "yasmāt tarhi sarvadharmā alakṣaṇā arūpiṇo 'nidarśanā apratighā ekalakṣaṇā yad utālakṣaṇās tasmāt tad bodhisattvena mahāsattvena nāpi lakṣaṇe śikṣitavyam. tat kasya hetoḥ?",
  "S06psp_5u:4025": "yadi pūrvaṃ lakṣaṇam abhaviṣyat paścād alakṣaṇaṃ na bhaved,",
  "S06psp_5u:4026": "yasmāt tarhi subhūte pūrvam eva te sarvadharmā alakṣaṇās tasmāt tarhy apy alakṣaṇās,",
  "S06psp_5u:4027": "tasmād bodhisattvena mahāsattvena nāpi lakṣaṇe śikṣitavyaṃ,",
  "S06psp_5u:4028": "nāpy alakṣaṇe śikṣitavyam. tat kasya hetoḥ?",
  "S06psp_5u:4029": "utpādād vā tathāgatānām anutpādād vā tathāgatānāṃ sthita evaiṣa lakṣaṇadhātuḥ.",
  "S06psp_5u:4030": "iti lakṣaṇe vipratipattiḥ",
  "S06psp_5u:4031": "evam ukte āyuṣmān subhūtir bhagavantam etad avocat:",
  "S06psp_5u:4032": "yadi bhagavann alakṣaṇāḥ sarvadharmā na vilakṣaṇāḥ,",
  "S06psp_5u:4033": "ekalakṣaṇā yad utālakṣaṇās,",
  "S06psp_5u:4034": "tat kathaṃ bhagavan bodhisattvasya mahāsattvasya prajñāpāramitābhāvanā bhavati?",
  "S06psp_5u:4035": "na hi bhagavann avibhāvya prajñāpāramitāṃ bodhisattvena mahāsattvena śakyā śrāvakabhūmir vā pratyekabuddhabhūmir vā atikramitum,",
  "S06psp_5u:4036": "anatikramya śrāvakabhūmiṃ vā pratyekabuddhabhūmiṃ vā na śakyo bodhisattvena mahāsattvena bodhisattvaniyāmam avakramituṃ,",
  "S06psp_5u:4037": "bodhisattvaniyāmam anavakramya na śakyānutpattikair dharmaiḥ kṣāntir utpādayitum,",
  "S06psp_5u:4038": "anutpattikair dharmaiḥ kṣāntim anutpādya na śakyā bodhisattvābhijñā utpādayituṃ,",
  "S06psp_5u:4039": "bodhisattvābhijñānutpādya na śakyaṃ buddhakṣetraṃ pariśodhayituṃ,",
  "S06psp_5u:4040": "buddhakṣetram apariśodhya na śakyāḥ sattvān paripācāyituṃ,",
  "S06psp_5u:4041": "sattvān aparipācya na śakyā sarvākārajñatām anuprāptuṃ,",
  "S06psp_5u:4042": "sarvākārajñatām ananuprāpya na śakyaṃ dharmacakraṃ pravartayituṃ,",
  "S06psp_5u:4043": "dharmacakram apravartya na śakyāḥ sattvāḥ srotaāpattiphale pratiṣṭhāpayituṃ,",
  "S06psp_5u:4044": "na sakṛdāgāmiphale nānāgāmiphale nārhattve pratiṣṭhāpayituṃ,",
  "S06psp_5u:4045": "na pratyekabodhau pratiṣṭhāpayituṃ,",
  "S06psp_5u:4046": "nānuttarāyāṃ samyaksaṃbodhau pratiṣṭhāpayituṃ,",
  "S06psp_5u:4047": "nāpi śakyāḥ sattvā dānamaye puṇyakriyāvastūni pratiṣṭhāpayituṃ,",
  "S06psp_5u:4048": "na śīlamaye puṇyakriyāvastūni pratiṣṭhāpayituṃ,",
  "S06psp_5u:4049": "na bhāvanāmaye puṇyakriyāvastūni pratiṣṭhāpayitum.",
  "S06psp_5u:4050": "evam ukte bhagavān āyuṣmantaṃ subhūtim etad avocat: evam etat subhūte evam etat,",
  "S06psp_5u:4051": "alakṣaṇāḥ subhūte sarvadharmā na vilakṣaṇāḥ.",
  "S06psp_5u:4052": "(PSP_5:162)",
  "S06psp_5u:4053": "subhūtir āha: katham alakṣaṇasya dharmasya prajñāpāramitābhavanā bhavati?",
  "S06psp_5u:4054": "bhagavān āha: na subhūte prajñāpāramitābhāvanā bodhisattvasya mahāsāttvasyaikalakṣaṇā anekalakṣaṇā,",
  "S06psp_5u:4055": "alakṣaṇā bhāvanā bodhisattvasya mahāsattvasya prajñāpāramitābhāvanā bhavati.",
  "S06psp_5u:4056": "subhūtir āha: kathaṃ bhagavann alakṣaṇā bhāvanā prajñāpāramitābhāvanā bhavati?",
  "S06psp_5u:4057": "bhagavān āha: sarvadharmabhāvanāvibhāvanā prajñāpāramitābhāvanā bhavati.",
  "S06psp_5u:4058": "subhūtir āha: kathaṃ bhagavan sarvadharmabhāvanāvibhāvanā prajñāpāramitābhāvanā bhavati?",
  "S06psp_5u:4059": "bhagavān āha: rūpabhāvanāvibhāvanā prajñāpāramitābhāvanā,",
  "S06psp_5u:4060": "vedanā saṃjñā saṃskārā,",
  "S06psp_5u:4061": "vijñānabhāvanāvibhāvanā prajñāpāramitābhāvanā,",
  "S06psp_5u:4062": "cakṣurbhāvanāvibhāvanā prajñāpāramitābhāvanā,",
  "S06psp_5u:4063": "evaṃ śrotraghrāṇajihvākāyamanobhāvanāvibhāvanā prajñāpāramitābhāvanā,",
  "S06psp_5u:4064": "rūpabhāvanāvibhāvanā prajñāpāramitābhāvanā,",
  "S06psp_5u:4065": "evaṃ śabdagandharasaspraṣṭavyadharmabhāvanāvibhāvanā prajñāpāramitābhāvanā,",
  "S06psp_5u:4066": "cakṣurvijñānabhāvanāvibhāvanā prajñāpāramitābhāvanā,",
  "S06psp_5u:4067": "cakṣuḥsaṃsparśabhāvanāvibhāvanā prajñāpāramitābhāvanā,",
  "S06psp_5u:4068": "cakṣuḥsaṃsparśapratyayavedanābhāvanāvibhāvanā prajñāpāramitābhāvanā,",
  "S06psp_5u:4069": "evaṃ śrotraghrāṇajihvākāyamanovijñānabhāvanāvibhāvanā prajñāpāramitābhāvanā,",
  "S06psp_5u:4070": "manaḥsaṃsparśabhāvanāvibhāvanā prajñāpāramitābhāvanā,",
  "S06psp_5u:4071": "manaḥsaṃsparśapratyayavedanābhāvanāvibhāvanā prajñāpāramitābhāvanā,",
  "S06psp_5u:4072": "pṛthivīdhātubhāvanāvibhāvanā prajñāpāramitābhāvanā,",
  "S06psp_5u:4073": "abdhātubhāvanāvibhāvanā prajñāpāramitābhāvanā tejodhātubhāvanāvibhāvanā prajñāpāramitābhāvanā,",
  "S06psp_5u:4074": "vāyudhātubhāvanāvibhāvanā prajñāpāramitābhāvanā,",
  "S06psp_5u:4075": "ākāśadhātubhāvanāvibhāvanā prajñāpāramitābhāvanā,",
  "S06psp_5u:4076": "vijñānadhātubhāvanāvibhāvanā prajñāpāramitābhāvanā,",
  "S06psp_5u:4077": "pratītyasamutpādabhāvanāvibhāvanā prajñāpāramitābhāvanā,",
  "S06psp_5u:4078": "avidyābhāvanāvibhāvanā prajñāpāramitābhāvanā,",
  "S06psp_5u:4079": "saṃskārabhāvanāvibhāvanā,",
  "S06psp_5u:4080": "vijñānabhāvanāvibhāvanā,",
  "S06psp_5u:4081": "nāmarūpabhāvanāvibhāvanā,",
  "S06psp_5u:4082": "ṣaḍāyatanabhāvanā vibhāvanā,",
  "S06psp_5u:4083": "sparśabhāvanā vibhāvanā,",
  "S06psp_5u:4084": "vedanābhāvanā vibhāvanā,",
  "S06psp_5u:4085": "tṛṣṇābhāvanāvibhāvanā,",
  "S06psp_5u:4086": "upādānabhāvanāvibhāvanā,",
  "S06psp_5u:4087": "bhavabhāvanāvibhāvanā,",
  "S06psp_5u:4088": "jātibhāvanāvibhāvanā,",
  "S06psp_5u:4089": "jarāmaraṇaśokaparidevaduḥkhadaurmanasyopāyāsabhāvanāvibhāvanā prajñāpāramitābhāvanā,",
  "S06psp_5u:4090": "āyūhaniryūhabhāvanāvibhāvanā prajñāpāramitābhāvanā,",
  "S06psp_5u:4091": "prathamadhyānabhavanāvibhāvanā (PSP_5:163)",
  "S06psp_5u:4092": "prajñāpāramitābhāvanā,",
  "S06psp_5u:4093": "dvitīyadhyānabhāvanāvibhāvanā tṛtīyadhyānabhāvanāvibhāvanā caturthadhyānabhāvanāvibhāvanā prajñāpāramitābhāvanā,",
  "S06psp_5u:4094": "maitrībhāvanāvibhāvanā prajñāpāramitābhāvanā,",
  "S06psp_5u:4095": "karuṇābhāvanāvibhāvanā prajñāpāramitābhāvanā,",
  "S06psp_5u:4096": "muditābhāvanāvibhāvanā prajñāpāramitābhāvanā,",
  "S06psp_5u:4097": "upekṣābhāvanāvibhāvanā prajñāpāramitābhāvanā,",
  "S06psp_5u:4098": "ākāśānantyāyatanabhāvanāvibhāvanā prajñāpāramitābhāvanā,",
  "S06psp_5u:4099": "vijñānānantyāyatanabhāvanāvibhāvanā prajñāpāramitābhāvanā,",
  "S06psp_5u:4100": "ākiṃcanyāyatanabhāvanāvibhāvanā prajñāpāramitābhāvanā,",
  "S06psp_5u:4101": "naivasaṃjñānāsaṃjñāyatanabhāvanāvibhāvanā prajñāpāramitābhāvanā,",
  "S06psp_5u:4102": "buddhānusmṛtibhāvanāvibhāvanā prajñāpāramitābhāvanā,",
  "S06psp_5u:4103": "dharmānusmṛtibhāvanāvibhāvanā,",
  "S06psp_5u:4104": "saṃghānusmṛtibhāvanāvibhāvanā,",
  "S06psp_5u:4105": "śīlānusmṛtibhāvanāvibhāvanā,",
  "S06psp_5u:4106": "tyāgānusmṛtibhāvanāvibhāvanā,",
  "S06psp_5u:4107": "devānusmṛtibhāvanāvibhāvanā prajñāpāramitābhāvanā,",
  "S06psp_5u:4108": "upāyānusmṛtibhāvanāvibhāvanā,",
  "S06psp_5u:4109": "anupāyānusmṛtibhāvanāvibhāvanā prajñāpāramitābhāvanā,",
  "S06psp_5u:4110": "anityasaṃjñābhāvanāvibhāvanā duṣkhasaṃjñābhāvanāvibhāvanā,",
  "S06psp_5u:4111": "anātmasaṃjñābhāvanāvibhāvanā,",
  "S06psp_5u:4112": "ātmasaṃjñābhāvanāvibhāvanā,",
  "S06psp_5u:4113": "sattvasaṃjñābhāvanāvibhāvanā,",
  "S06psp_5u:4114": "jīvasaṃjñābhāvanāvibhāvanā,",
  "S06psp_5u:4115": "jantusaṃjñābhāvanāvibhāvanā,",
  "S06psp_5u:4116": "poṣasaṃjñābhāvanāvibhāvanā,",
  "S06psp_5u:4117": "puruṣasaṃjñābhāvanāvibhāvanā,",
  "S06psp_5u:4118": "pudgalasaṃjñābhāvanāvibhāvanā,",
  "S06psp_5u:4119": "manujasaṃjñābhāvanāvibhāvanā,",
  "S06psp_5u:4120": "mānavasaṃjñābhāvanāvibhāvanā,",
  "S06psp_5u:4121": "kārakasaṃjñābhāvanāvibhāvanā,",
  "S06psp_5u:4122": "vedakasaṃjñābhāvanāvibhāvanā,",
  "S06psp_5u:4123": "jānakasaṃjñābhāvanāvibhāvanā,",
  "S06psp_5u:4124": "paśyakasaṃjñābhāvanāvibhāvanā prajñāpāramitābhāvanā,",
  "S06psp_5u:4125": "nityānityasaṃjñābhāvanāvibhāvanā prajñāpāramitābhāvanā,",
  "S06psp_5u:4126": "śubhāśubhasaṃjñābhāvanāvibhāvanā,",
  "S06psp_5u:4127": "duḥkhāduḥkhasaṃjñābhāvanāvibhāvanā śāntāśāntasaṃjñābhāvanāvibhāvanā prajñāpāramitābhāvanā,",
  "S06psp_5u:4128": "smṛtyupasthānasamyakprahāṇarddhipādendriyabalabodhyaṅgāryāṣṭāṅgamārgabhāvanāvibhāvanā prajñāpāramitābhāvanā,",
  "S06psp_5u:4129": "śūnyatānimittāpraṇihitabhāvanāvibhāvanā prajñāpāramitābhāvanā,",
  "S06psp_5u:4130": "aṣṭavimokṣanavānupūrvavihārasamāpattibhāvanāvibhāvanā prajñāpāramitābhāvanā,",
  "S06psp_5u:4131": "savitarkasavicārasamādhyavitarkāvicārasamādhibhāvanāvibhāvanā prajñāpāramitābhāvanā,",
  "S06psp_5u:4132": "duṣkhāryasatyabhāvanāvibhāvanā prajñāpāramitābhāvanā,",
  "S06psp_5u:4133": "samudayāryasatyabhāvanāvibhāvanā,",
  "S06psp_5u:4134": "nirodhāryasatyabhāvanāvibhāvanā,",
  "S06psp_5u:4135": "mārgāryasatyabhāvanāvibhāvanā prajñāpāramitābhāvanā,",
  "S06psp_5u:4136": "duṣkhāryasatyajñānabhāvanāvibhāvanā prajñāpāramitābhāvanā,",
  "S06psp_5u:4137": "samudayāryasatyajñānabhāvanāvibhāvanā,",
  "S06psp_5u:4138": "nirodhāryasatyajñānabhāvanāvibhāvanā,",
  "S06psp_5u:4139": "mārgāryasatyajñānabhāvanāvibhāvanā,",
  "S06psp_5u:4140": "kṣayajñānabhāvanāvibhāvanā,",
  "S06psp_5u:4141": "anutpādajñānabhāvanāvibhāvanā, (PSP_5:164)",
  "S06psp_5u:4142": "dharmajñānabhāvanāvibhāvanā,",
  "S06psp_5u:4143": "anvayajñānabhāvanāvibhavanā,",
  "S06psp_5u:4144": "ātmajñānabhāvanāvibhāvanā,",
  "S06psp_5u:4145": "saṃvṛtijñānabhāvanāvibhāvanā,",
  "S06psp_5u:4146": "parijayajñānabhāvanāvibhāvanā,",
  "S06psp_5u:4147": "yathārutajñānabhāvanāvibhāvanā prajñāpāramitābhāvanā,",
  "S06psp_5u:4148": "dānapāramitābhāvanāvibhāvanā prajñāpāramitābhāvanā,",
  "S06psp_5u:4149": "śīlapāramitābhāvanāvibhāvanā prajñāpāramitābhāvanā,",
  "S06psp_5u:4150": "kṣāntipāramitābhāvanāvibhāvanā prajñāpāramitābhāvanā,",
  "S06psp_5u:4151": "vīryapāramitābhāvanāvibhāvanā prajñāpāramitābhāvanā,",
  "S06psp_5u:4152": "dhyānapāramitābhāvanāvibhāvanā prajñāpāramitābhāvanā,",
  "S06psp_5u:4153": "prajñāpāramitābhāvanāvibhāvanā prajñāpāramitābhāvanā,",
  "S06psp_5u:4154": "adhyātmaśūnyatābhāvanāvibhāvanā prajñāpāramitābhāvanā,",
  "S06psp_5u:4155": "bahirdhāśūnyatābhāvanāvibhāvanā prajñāpāramitābhāvanā,",
  "S06psp_5u:4156": "adhyātmabahirdhāśūnyatābhāvanāvibhāvanā prajñāpāramitābhāvanā,",
  "S06psp_5u:4157": "yāvad abhāvasvabhāvaśūnyatābhāvanāvibhāvanā prajñāpāramitābhāvanā,",
  "S06psp_5u:4158": "abhijñābhāvanāvibhāvanā prajñāpāramitābhāvanā,",
  "S06psp_5u:4159": "daśatathāgatabalabhāvanāvibhāvanā prajñāpāramitābhāvanā,",
  "S06psp_5u:4160": "caturṇāṃ vaiśāradyānāṃ bhāvanāvibhāvanā,",
  "S06psp_5u:4161": "catasṛṇāṃ pratisaṃvidāṃ bhāvanāvibhāvanā,",
  "S06psp_5u:4162": "aṣṭādaśāveṇikabuddhadharmāṇāṃ bhāvanāvibhāvanā prajñāpāramitābhāvanā,",
  "S06psp_5u:4163": "samādhidhāraṇīmukhānāṃ bhāvanāvibhāvanā prajñāpāramitābhāvanā,",
  "S06psp_5u:4164": "mahākaruṇābhāvanāvibhāvanā prajñāpāramitābhāvanā,",
  "S06psp_5u:4165": "srotaāpattiphalabhāvanāvibhāvanā prajñāpāramitābhāvanā,",
  "S06psp_5u:4166": "sakṛdāgāmiphalabhāvanāvibhāvanā prajñāpāramitābhāvanā,",
  "S06psp_5u:4167": "anāgāmiphalabhāvanāvibhāvanā prajñāpāramitābhāvanā,",
  "S06psp_5u:4168": "arhattvaphalabhāvanāvibhāvanā prajñāpāramitābhāvanā,",
  "S06psp_5u:4169": "pratyekabodhibhāvanāvibhāvanā prajñāpāramitābhāvanā,",
  "S06psp_5u:4170": "sarvākārajñatābhāvanāvibhāvanā prajñāpāramitābhāvanā,",
  "S06psp_5u:4171": "sarvavāsanānusaṃdhikleśaprahāṇabhāvanāvibhāvanā prajñāpāramitābhāvanā.",
  "S06psp_5u:4172": "evam ukte āyuṣmān subhūtir bhagavantam etad avocat:",
  "S06psp_5u:4173": "kathaṃ bhagavan rūpabhāvanāvibhāvanā prajñāpāramitābhāvanā?",
  "S06psp_5u:4174": "vedanā saṃjñā saṃskārāḥ, kathaṃ vijñānabhāvanāvibhāvanā prajñāpāramitābhāvanā?",
  "S06psp_5u:4175_0": "evaṃ skandhadhātvāyatanapratītyasamutpādāḥ pratītyasamutpādāṅgāni sarvapāramitāḥ",
  "S06psp_5u:4175_1": "sarvaśūnyatāḥ bodhipakṣyā dharmā āryasatyāpramāṇadhyānārūpyavimokṣasamādhisamāpattidhāraṇīmukhābhijñādaśabalavaiśāradyapratisaṃvidāveṇikabuddhadharmā",
  "S06psp_5u:4175_2": "mahākaruṇā sarvākārajñatā,",
  "S06psp_5u:4176": "ātmasattvajīvajantupoṣapuruṣapudgalamanujamānavakārakavedakajānakapaśyakaḥ nityānityasukhaduṣkhaśāntāśāntaśubhāśubhaḥ,",
  "S06psp_5u:4177": "srotaāpattiphalaṃ (PSP_5:165)",
  "S06psp_5u:4178": "sakṛdāgāmiphalam anāgāmiphalam arhattvaphalaṃ pratyekabodhir yāvat kathaṃ bhagavan sarvavāsanānusaṃdhikleśaprahāṇabhāvanāvibhāvanā prajñāpāramitābhāvanā?",
  "S06psp_5u:4179": "evam ukte bhagavān āyuṣmantaṃ subhūtim etad avocat:",
  "S06psp_5u:4180": "iha subhūte bodhisattvo mahāsattvaḥ prajñāpāramitāyāṃ caran rūpaṃ bhāva iti na bhāvayati,",
  "S06psp_5u:4181": "vedanā saṃjñā saṃskārā,",
  "S06psp_5u:4182": "vijñānaṃ bhāva iti na bhāvayati. tat kasya hetoḥ?",
  "S06psp_5u:4183": "nāsti subhūte bhāvasaṃjñinaḥ prajñāpāramitābhāvanā,",
  "S06psp_5u:4184_0": "evaṃ skandhadhātvāyatanapratītyasamutpādāḥ pratītyasamutpādāṅgāni sarvapāramitāḥ",
  "S06psp_5u:4184_1": "sarvaśūnyatā bodhipakṣyā dharmā āryasatyāpramāṇadhyānārūpyavimokṣasamādhisamāpattidhāraṇīmukhābhijñādaśabalavaiśāradyapratisaṃvidāveṇikābuddhadharmāḥ",
  "S06psp_5u:4184_2": "sarvākārajñatā bhāva iti na bhāvayati,",
  "S06psp_5u:4185": "rāgadoṣamohā bhāva iti na bhāvayati,",
  "S06psp_5u:4186": "anuśayaparyutthānāni bhāva iti na bhāvayati. tat kasya hetoḥ?",
  "S06psp_5u:4187": "nāsti subhūte bhāvasaṃjñinaḥ prajñāpāramitābhāvanā,",
  "S06psp_5u:4188": "nāsti subhūte bhāvasaṃjñino dānapāramitābhāvanā,",
  "S06psp_5u:4189": "śīlapāramitākṣāntipāramitāvīryapāramitādhyānapāramitāprajñāpāramitābhāvanā. tat kasya hetoḥ?",
  "S06psp_5u:4190": "tathā hi subhūte bhāve eṣo 'ham iti saṃjñā,",
  "S06psp_5u:4191": "dāne śīle kṣāntau vīrye dhyāne,",
  "S06psp_5u:4192": "prajñāyām eṣo 'ham iti saṃjñā,",
  "S06psp_5u:4193": "yo dvābhyām antābhyāṃ saktas tasya nāsti vimokṣo,",
  "S06psp_5u:4194_0": "nāsti subhūte bhāvasaṃjñinaḥ smṛtyupasthānabhāvanā na samyakprahāṇabhāvanā narddhipādabhāvanā",
  "S06psp_5u:4194_1": "nendriyabhāvanā na balabhāvanā na bodhyaṅgabhāvanā nāryāṣṭāṅgamārgabhāvanā na duḥkhāryasatyabhāvanā",
  "S06psp_5u:4194_2": "na samudayāryasatyabhāvanā na nirodhāryasatyabhāvanā na mārgāryasatyabhāvanā na śūnyatābhāvanā",
  "S06psp_5u:4194_3": "nānimittabhāvanā nāpraṇihitabhāvanā nāpramāṇadhyānārūpyasamāpattibhāvanā nāṣṭavimokṣabhāvanā",
  "S06psp_5u:4194_4": "na navānupūrvavihārasamāpattibhāvanā na sarvaśūnyatābhāvanā na samādhidhāraṇīmukhabhāvanā",
  "S06psp_5u:4194_5": "nābhijñābhāvanā na daśabalavaiśāradyapratisaṃvidāveṇikābuddhadharmabhāvanā na mahākaruṇābhāvanā",
  "S06psp_5u:4194_6": "na sarvākārajñatābhāvanā. tat kasya hetoḥ?",
  "S06psp_5u:4195": "tathā hi sa bhāve saktaḥ.",
  "S06psp_5u:4196": "evam ukte āyuṣmān subhūtir bhagavantam etad avocat: tat kim iti bhagavan bhāvaḥ? kim ity abhāvaḥ?",
  "S06psp_5u:4197": "bhagavān āha: dvayaṃ subhūte bhāvaḥ, advayam abhāvaḥ.",
  "S06psp_5u:4198": "subhūtir āha: kim iti bhagavan dvayaṃ? kim ity advayam?",
  "S06psp_5u:4199": "bhagavān āha: rūpasaṃjñinaḥ subhūte dvayaṃ,",
  "S06psp_5u:4200": "vedanāsaṃjñāsaṃskāravijñānasaṃjñino dvayaṃ,",
  "S06psp_5u:4201": "cakṣuḥsaṃjñinaḥ,",
  "S06psp_5u:4202": "evaṃ śrotraghrāṇajihvākāyamanaḥsaṃjñinaḥ,",
  "S06psp_5u:4203": "rūpasaṃjñinaḥ,",
  "S06psp_5u:4204": "evaṃ śabdagandharasaspraṣṭavyadharmasaṃjñinaḥ, (PSP_5:166)",
  "S06psp_5u:4205": "cakṣurvijñānasaṃjñinaś cakṣuḥsaṃsparśasaṃjñinaś cakṣuḥsaṃsparśapratyayavedanāsaṃjñinaḥ,",
  "S06psp_5u:4206": "evaṃ śrotraghrāṇajihvākāyamanovijñānasaṃjñino manaḥsaṃsparśasaṃjñino manaḥsaṃsparśapratyayavedanāsaṃjñinaḥ,",
  "S06psp_5u:4207": "pṛthivīdhātusaṃjñinaḥ,",
  "S06psp_5u:4208": "evam abdhātutejodhātuvāyudhātvākāśadhātuvijñānadhātusaṃjñinaḥ pratītyasamutpādasaṃjñinaḥ avidyāsaṃjñinaḥ,",
  "S06psp_5u:4209": "evaṃ saṃskāravijñānanāmarūpaṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyopāyāsasaṃjñinaḥ,",
  "S06psp_5u:4210": "pāramitāsaṃjñinaḥ,",
  "S06psp_5u:4211": "sarvaśūnyatāsaṃjñinaḥ,",
  "S06psp_5u:4212": "bodhipakṣyadharmāryasatyāpramāṇadhyānārūpyavimokṣasamādhisamāpattidhāraṇīmukhasaṃjñinaḥ,",
  "S06psp_5u:4213": "śūnyatānimittāpraṇihitasaṃjñinaḥ,",
  "S06psp_5u:4214": "abhijñādaśabalavaiśāradyapratisaṃvidāveṇikabuddhadharmasaṃjñinaḥ,",
  "S06psp_5u:4215": "srotaāpannasaṃjñinaḥ,",
  "S06psp_5u:4216": "sakṛdāgāmyanāgāmyarhatsaṃjñinaḥ,",
  "S06psp_5u:4217": "pratyekabuddhasaṃjñino bodhisattvasaṃjñino 'nuttarasamyaksaṃbuddhasaṃjñinaḥ,",
  "S06psp_5u:4218": "saṃskṛtadhātusaṃjñino 'saṃskṛtadhātusaṃjñino,",
  "S06psp_5u:4219": "yāvat subhūte sarvasaṃjñino dvayaṃ,",
  "S06psp_5u:4220": "yāvad asarvasaṃjñino 'dvayaṃ,",
  "S06psp_5u:4221": "yāvad dvayaṃ tāvad bhāvo,",
  "S06psp_5u:4222": "yāvad bhāvaṃ tāvat saṃskārā,",
  "S06psp_5u:4223": "yāvat saṃskārās tāvat sattvā na parimucyante jātyā jarayā vyādhinā maraṇena śokaparidevaduḥkhadaurmanasyopāyāsaiḥ. tad anena subhūte paryāyeṇaivaṃ veditavyaṃ,",
  "S06psp_5u:4224": "nāsti dvayasaṃjñino dānaṃ,",
  "S06psp_5u:4225": "nāsti śīlaṃ nāsti kṣāntir nāsti vīryaṃ nāsti dhyānaṃ nāsti prajñā nāsti mārgo nāsti jñānaṃ nāsty abhisamayo nāsty antaśo 'nulomikī kṣāntiḥ. kutaḥ punā rūpasya parijñā,",
  "S06psp_5u:4226": "vedanāyāḥ saṃjñāyāḥ saṃskārāṇāṃ,",
  "S06psp_5u:4227": "kuto vijñānasya parijñā,",
  "S06psp_5u:4228": "kutaḥ skandhadhātvāyatanapratītyasamutpādāṅgānāṃ parijñā,",
  "S06psp_5u:4229": "kutaḥ pāramitānāṃ parijñā,",
  "S06psp_5u:4230": "kutaḥ śūnyatāmukhānāṃ parijñā,",
  "S06psp_5u:4231": "kutaḥ saptatriṃśadbodhipakṣyāṇāṃ dharmāṇāṃ parijñā,",
  "S06psp_5u:4232": "kutaḥ āryasatyāpramāṇadhyānārūpyavimokṣasamādhisamāpattidhāraṇīmukhānāṃ parijñā,",
  "S06psp_5u:4233": "kutaḥ śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmāṇāṃ parijñā,",
  "S06psp_5u:4234": "kutaḥ sarvākārajñatāyāḥ parijñā yasya nāsti mārgabhāvanā,",
  "S06psp_5u:4235": "kutas tasya srotaāpattiphalaṃ,",
  "S06psp_5u:4236": "kutas tasya sakṛdāgāmiphalaṃ,",
  "S06psp_5u:4237": "kutas tasyānāgāmiphalaṃ,",
  "S06psp_5u:4238": "kutas tasyārhatvaphalaṃ,",
  "S06psp_5u:4239": "kutas tasya pratyekabuddhatvaṃ,",
  "S06psp_5u:4240": "kutas tasya sarvavāsanānusaṃdhikleśaprahāṇam.",
  "S06psp_5u:4241": "evam ukte āyuṣmān subhūtir bhagavantam etad avocat:",
  "S06psp_5u:4242": "yadi bhagavan bhāvasaṃjñina ānulomikī kṣāntir nāsti kutaḥ punaḥ prāptiḥ kuto 'bhisamayaḥ?",
  "S06psp_5u:4243": "kiṃ punar bhagavann abhāvasaṃjñina ānulomikī kṣāntiḥ? (PSP_5:167)",
  "S06psp_5u:4244": "śuklavidarśanābhūmir vā gotrabhūmir vā aṣṭamakabhūmir vā darśanabhūmir vā tanūbhūmir vā vītarāgabhūmir vā kṛtāvībhūmir vā pratyekabuddhabhūmir vā bodhisattvabhūmir vā,",
  "S06psp_5u:4245": "yā ca mārgabhāvanām āgamya kleśān prajahīta śrāvakabhūmipratisaṃyuktān vā pratyekabuddhabhūmipratisaṃyuktān vā,",
  "S06psp_5u:4246": "yaiḥ kleśair āvṛto bodhisattvaniyāmam avakrāmet,",
  "S06psp_5u:4247": "bodhisattvaniyāmam avakrāman sarvākārajñatām anuprāpnuyāt,",
  "S06psp_5u:4248": "sarvākārajñatām anuprāpnuvan sarvavāsanānusaṃdhikleśān prajahīta. punar bhagavan nābhāvasaṃjñinaḥ kasyacid dharmasya sthānaṃ vā nirodho vā utpādo vā bhavati,",
  "S06psp_5u:4249": "na cānutpādyainān dharmān sarvākārajñatānuprāptum.",
  "S06psp_5u:4250": "evam ukte bhagavān āyuṣmantaṃ subhūtim etad avocat: evam etat subhūte evam etan,",
  "S06psp_5u:4251": "nābhāvasaṃjñina ānulomikī kṣāntir,",
  "S06psp_5u:4252": "na śuklavidarśanābhūmir na gotrabhūmir nāṣṭamakabhūmir na darśanabhūmir na tanūbhūmir na vītarāgabhūmir na kṛtāvībhūmir na pratyekabuddhabhūmir na bodhisattvabhūmir,",
  "S06psp_5u:4253": "na sā mārgabhāvanāyāṃ mārgabhāvanām āgamya kleśān prajahīta śrāvakabhūmipratisaṃyuktān vā pratyekabuddhabhūmipratisaṃyuktān vā,",
  "S06psp_5u:4254": "yaiḥ kleśair āvṛto bodhisattvaniyāmam avakrāmet,",
  "S06psp_5u:4255": "bodhisattvaniyāmam avakrāman sarvākārajñatām anuprāpnuyāt,",
  "S06psp_5u:4256": "sarvākārajñatām anuprāpnuvan sarvavāsanānusaṃdhikleśān prajahīta.",
  "S06psp_5u:4257": "subhūtir āha:",
  "S06psp_5u:4258": "kiṃ punar bhagavan bodhisattvasya mahāsattvasya prajñāpāramitāyāṃ carato bhāvasaṃjñā vā bhāvaty abhavasaṃjñā vā,",
  "S06psp_5u:4259": "rūpasaṃjñā vā vedanāsaṃjñā vā saṃjñāsaṃjñā vā saṃskārasaṃjñā vā vijñānasaṃjñā vā,",
  "S06psp_5u:4260_0": "skandhadhātvāyatanapratītyasamutpādasaṃjñā vā pratītyasamutpādāṅgasaṃjñā vā pāramitāsaṃjñā",
  "S06psp_5u:4260_1": "vā sarvaśūnyatāsaṃjñā vā bodhipakṣyadharmāryasatyasaṃjñā vā pramāṇadhyānārūpyavimokṣasamādhisamāpattisaṃjñā",
  "S06psp_5u:4260_2": "vā dhāraṇīmukhasaṃjñā vā śūnyatānimittāpraṇihitābhijñādaśabalavaiśāradyapratisaṃvidāveṇikābuddhadharmasaṃjñā vā,",
  "S06psp_5u:4261": "rāgasaṃjñā vā rāgaprahāṇasaṃjñā vā doṣasaṃjñā vā doṣaprahāṇasaṃjñā vā mohasaṃjñā vā mohaprahāṇasaṃjñā vā,",
  "S06psp_5u:4262_0": "avidyāsaṃjñā vāvidyāprahāṇasaṃjñā vā saṃskārasaṃjñā vā saṃskāraprahāṇasaṃjñā vā vijñānasaṃjñā",
  "S06psp_5u:4262_1": "vā vijñānaprahāṇasaṃjñā vā nāmarūpasaṃjñā vā nāmarūpaprahāṇasaṃjñā vā ṣaḍāyatanasaṃjñā",
  "S06psp_5u:4262_2": "vā ṣaḍāyatanaprahāṇasaṃjñā vā sparśasaṃjñā vā sparśaprahāṇasaṃjñā vā vedanāsaṃjñā",
  "S06psp_5u:4262_3": "vā vedanāprahāṇasaṃjñā vā (PSP_5:168)",
  "S06psp_5u:4263_0": "tṛṣṇāsaṃjñā vā tṛṣṇāprahāṇasaṃjñā vopādānasaṃjñā vopādānaprahāṇasaṃjñā vā bhavasaṃjñā",
  "S06psp_5u:4263_1": "vā bhavaprahāṇasaṃjñā vā jātisaṃjñā vā jātiprahāṇasaṃjñā vā jarāmaraṇasaṃjñā vā jarāmaraṇaprahāṇasaṃjñā vā,",
  "S06psp_5u:4264": "śokaparidevasaṃjñā vā śokaparidevaprahāṇasaṃjñā vā duṣkhasaṃjñā vā duṣkhaprahāṇasaṃjñā vā daurmanasyopāyāsasaṃjñā vā daurmanasyopāyāsaprahāṇasaṃjñā vā,",
  "S06psp_5u:4265": "duḥkhasaṃjñā vā duḥkhaprahāṇasaṃjñā vā samudayasaṃjñā vā samudayaprahāṇasaṃjñā vā nirodhasaṃjñā vā nirodhaprahāṇasaṃjñā vā mārgasaṃjñā vā mārgaprahāṇasaṃjñā vā,",
  "S06psp_5u:4266": "sarvākārajñatāsaṃjñā vā sarvākārajñatāprahāṇasaṃjñā vā sarvavāsanānusaṃdhikleśasaṃjñā vā sarvavāsanānusaṃdhikleśaprahāṇasaṃjñā vā.",
  "S06psp_5u:4267": "bhagavān āha: na subhūte,",
  "S06psp_5u:4268": "naitat subhūte bodhisattvasya mahāsattvasya prajñāpāramitāyāṃ carataḥ kvacid dharme bhāvasaṃjñā vābhāvasaṃjñā vā,",
  "S06psp_5u:4269": "eṣaiva subhūte bodhisattvasya mahāsattvasyānulomikī kṣāntir yatra nāsti bhāvasaṃjñā vābhāvasaṃjñā vā,",
  "S06psp_5u:4270": "eṣaivāsya mārgabhāvanā yatra nāsti bhāvasaṃjñā nābhāvasaṃjñā,",
  "S06psp_5u:4271": "etad evāsya phalaṃ yatra nāsti bhāvasaṃjñā nābhāvasaṃjñā. abhāvaḥ khalu punaḥ subhūte bodhisattvasya mahāsattvasya mārgaḥ,",
  "S06psp_5u:4272": "abhāvaś caivābhisamayas,",
  "S06psp_5u:4273": "tad anenāpi subhūte paryāyeṇaivaṃ veditavyam,",
  "S06psp_5u:4274": "abhāvasvabhāvāḥ sarvadharmāḥ.",
  "S06psp_5u:4275": "evam ukte āyuṣmān subhūtir bhagavantam etad avocat: yadi bhagavann abhāvasvabhāvāḥ sarvadharmāḥ,",
  "S06psp_5u:4276": "kathaṃ bhagavann abhāvasvabhāvāḥ sarvadharmās tathāgatenābhisaṃbuddhāḥ,",
  "S06psp_5u:4277": "yeṣām abhisaṃbodhāya sarvadharmeṣu ca vaśavartitā visayavartitā cānuprāptā?",
  "S06psp_5u:4278": "evam ukte bhagavān āyuṣmantaṃ subhūtim etad avocat:",
  "S06psp_5u:4279_0": "ihāhaṃ subhūte pūrvaṃ bodhisattvacaryāṃ caran ṣaṭsu pāramitāsu caran viviktaṃ kāmair",
  "S06psp_5u:4279_1": "viviktaṃ pāpakair akuśalair dharmaiḥ savitarkaṃ savicāraṃ vivekajaṃ prītisukhaṃ prathamaṃ",
  "S06psp_5u:4279_2": "dhyānam upasaṃpadya vyahārṣaṃ,",
  "S06psp_5u:4280": "yāvac caturthaṃ dhyānam upasaṃpadya vyahārṣaṃ,",
  "S06psp_5u:4281": "teṣāñ ca dhyānānāṃ dhyānāṅgānāṃ ca nimittam anudgṛhṇaṃs taiś ca dhyānair dhyānāṅgaiś ca na manye,",
  "S06psp_5u:4282": "dhyānāni dhyānāṅgāni ca nāsvādayāmi,",
  "S06psp_5u:4283": "dhyānāni dhyānāṅgāni ca nopalabhe. so 'han tāni catvāri dhyānāny ākāraviśuddhāny upasaṃpadyotsāhaṃ dhyānaṃ vipākaṃ kṛtvā vābhijñājñānasākṣātkriyāyai cittam abhinirṇāmayāmi,",
  "S06psp_5u:4284": "divyaśrotrajñānasākṣātkriyāyai,",
  "S06psp_5u:4285": "cetaḥparyāyajñānasākṣātkriyāyai,",
  "S06psp_5u:4286": "pūrvanivāsānusmṛtijñānasākṣātkriyāyai,",
  "S06psp_5u:4287": "divyacakṣurjñānasākṣātkriyāyai (PSP_5:169)",
  "S06psp_5u:4288": "cittam abhinirṇāmayāmi,",
  "S06psp_5u:4289": "so 'han tāsāṃ sākṣātkriyānāṃ nimittam anudgṛhṇaṃs tābhir abhijñābhir na manye,",
  "S06psp_5u:4290": "tāś ca paṃcābhijñā nāsvādayāmi nopalabhe,",
  "S06psp_5u:4291": "so 'han tāḥ pañcābhijñā ākāśasamāḥ paśyāmi samāpadye,",
  "S06psp_5u:4292": "so 'haṃ punaḥ subhūte ekalakṣaṇasamāyuktayā prajñayānuttarāṃ samyaksaṃbodhim abhisaṃbudhya yāvad idaṃ duṣkhaṃ,",
  "S06psp_5u:4293": "ayaṃ duḥkhasamudayaḥ,",
  "S06psp_5u:4294": "ayaṃ duḥkhanirodhaḥ,",
  "S06psp_5u:4295": "iyaṃ duḥkhanirodhagāminī pratipad iti,",
  "S06psp_5u:4296": "daśabhis tathāgatabalaiḥ samanvāgataś caturbhir vaiśāradyaiś catasṛbhiḥ pratisaṃvidbhir aṣṭādaśabhir āveṇikair buddhadharmaiḥ samanvāgataḥ sattvāṃs triṣu rāśiṣu vyākaromi.",
  "S06psp_5u:4297": "evam ukte āyuṣmān subhūtir bhagavantam etad avocat:",
  "S06psp_5u:4298": "kathaṃ bhagavaṃs tathāgatenārhatā samyaksaṃbuddhenābhāvasvabhāvāni catvāri dhyānāny utpāditāni ṣaḍ abhijñā utpāditāḥ sattvāsattayā ca sattvās triṣu rāśiṣu vyākṛtāḥ?",
  "S06psp_5u:4299": "evam ukte bhagavān āyuṣmantaṃ subhūtim etad avocat:",
  "S06psp_5u:4300": "sacet subhūte kāmānāṃ vā pāpakānām akuśalānāṃ dharmāṇāṃ svabhāvo vā bhāvo vābhāvo vā bhaviṣyan,",
  "S06psp_5u:4301": "nāhaṃ subhūte pūrvaṃ bodhisattvacaryāṃ caran nābhāvasvabhāvān pāpakān akuśalān dharmān viditvā prathamaṃ dhyānam upasaṃpadya vyahārṣaṃ,",
  "S06psp_5u:4302": "yasmāt tarhi subhūte kāmānāṃ svabhāvo vābhāvo vā bhāvo vā nāsti,",
  "S06psp_5u:4303": "pāpakānām akuśalānāṃ dharmāṇāṃ svabhāvo vābhāvo vā bhāvo vā nāsty anyatrābhāvasvabhāvāt,",
  "S06psp_5u:4304": "tasmād ahaṃ pūrvaṃ bodhisattvacaryāṃ caran viviktaṃ kāmair viviktaṃ pāpakair akuśalair dharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya vyahārṣaṃ,",
  "S06psp_5u:4305": "evaṃ yāvac caturthaṃ dhyānam upasaṃpadya vyahārṣam. sacet subhūte abhijñānāṃ svabhāvo vābhāvo vā bhāvo vā abhaviṣyan,",
  "S06psp_5u:4306": "nāhaṃ subhūte sarvābhijñā abhāvasvabhāvā iti viditvānuttarāṃ samyaksaṃbodhim abhisaṃbhotsye yāvat sattvāṃs tribhyo rāśibhyo na vyupaśamayiṣye,",
  "S06psp_5u:4307": "yasmāt tarhi subhūte sarvābhijñānāṃ svabhāvo vābhāvo vā bhāvo vā nāsty anyatrābhāvasvabhāvāt,",
  "S06psp_5u:4308": "tasmāt tathāgato 'rhan samyaksaṃbuddhaḥ sarvābhijñā abhāvasvabhāvā iti viditvānuttarāṃ samyaksaṃbodhim abhisaṃbuddhaḥ syāṃ,",
  "S06psp_5u:4309": "sattvāś ca triṣu rāśiṣu vyākṛtāḥ.",
  "S06psp_5u:4310": "iti bhāvanāyāṃ vipratipattiḥ",
  "S06psp_5u:4311": "(PSP_5:170)",
  "S06psp_5u:4312": "ity uktā vipratipattayaḥ",
  "S06psp_5u:4313": "ity ukto mūrdhābhisamayaḥ",
  "S06psp_5u:4314": "āryapañcaviṃśatisāhasrikāyāṃ bhagavatyāṃ prajñāpāramitāyām abhisamayālaṃkārānusāreṇa saṃśodhitāyāṃ mūrdhābhisamayādhikāraḥ śikṣāpariśuddhiparivartaḥ pañcamaḥ"
}