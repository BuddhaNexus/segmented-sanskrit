{
    "T04ksmadhlu:0": " Ācāryakamalaśīlaviracito Madhyamakālokaḥ",
    "T04ksmadhlu:1": " ajñānino ye 'tra vipannadṛṣṭyā bhāveṣu cāsaktimahāgrahāṇāṃ",
    "T04ksmadhlu:2": " vaśena grastā hi praṇaṣṭaprajñā nāgārjunādīṃśca mahāmahimnaḥ /",
    "T04ksmadhlu:3": " kṣipanti tenātmavināśa eva teṣāṃ mahābhūtagrahopaśāntyai",
    "T04ksmadhlu:4": " prārabhyate poṣakaro 'bhyupāyaḥ kāruṇyamāśritya mayādhūnātra //",
    "T04ksmadhlu:5": " bhāvābhiniveśa eva tāvat samastasaṅkleśajālamūlam,",
    "T04ksmadhlu:6": " atastatparihṛtya niḥśreyasapadābhilāṣiṇāṃ sarvadharmaniḥsvabhāvatāvyutpādanārthamidamārabhyate /",
    "T04ksmadhlu:7": " paramārthagambhīrodadhinayamanavagāhya atra kecidāhuḥ - yuktyāgamābhyāṃ sarvadharmaniḥsvabhāvatā sidhyatīti cet?",
    "T04ksmadhlu:8": " [1] nāgamastāvacchaktaḥ,",
    "T04ksmadhlu:9": " kenāpi tathābhyupagamābhāvād,",
    "T04ksmadhlu:10": " vivakṣādhīnatvād vacanānāṃ tadvastusambandhābhāvācca na prāmāṇyam /",
    "T04ksmadhlu:11": " syādapi sambandhastathāpyarvāgdarśibhiravadhārayituṃ na śakyate",
    "T04ksmadhlu:12": " prekṣakāstatpravacanamata - mabhyupagamyamānebhyo 'pi niḥsaṃśayaṃ sarvabhāvānāṃ niḥsvabhāvatāpratipādakaṃ kimapi vacanamupadarśayituṃ na śaknuvanti",
    "T04ksmadhlu:13": " [2] sūtreṣu keṣucit - 'niḥsvabhāvāḥ sarvadharmāḥ,",
    "T04ksmadhlu:14": " anutpannāḥ,",
    "T04ksmadhlu:15": " ādiśāntāḥ prakṛtiparinirvṛtā ityādīni [vacanāni] āgacchanti,",
    "T04ksmadhlu:16": " tānyapi neyārthānyeva veditavyāni,",
    "T04ksmadhlu:17": " nānābhisandhidvāreṇa bhagavato deśanayā avatāraṇāt /",
    "T04ksmadhlu:18": " trayāṇāṃ svabhāvānāṃ parikalpitaparatantrapariniṣpannānāṃ kramaśaḥ lakṣaṇata utpattitaḥ paramārthataḥ niḥsvabhāvatāṃ sandhāya sarvadharmā niḥsvabhāvā",
    "T04ksmadhlu:19": " tena niḥsvabhāvatvādanutpannā,",
    "T04ksmadhlu:20": " tata ādiśāntāḥ,",
    "T04ksmadhlu:21": " tena prakṛtiparinirvṛtāḥ /",
    "T04ksmadhlu:22": " tathaiva bhagavatā āryasandhinirmocanasūtrādau sūtrārthābhiprāyayogo deśitaḥ /",
    "T04ksmadhlu:23": " [3] dvaitābhāsivijñānamātreṇa sarvadharmāṇāmutpattyādayo vibhajyante,",
    "T04ksmadhlu:24": " na tu svasaṃvedanamātreṇa /",
    "T04ksmadhlu:25": " dvaitābhāso 'pi mithyā,",
    "T04ksmadhlu:26": " tena sarvabhāvā api mṛṣā eva vyavasthāpyante /",
    "T04ksmadhlu:27": " parikalpitasya lakṣaṇaniḥsvabhāvatvāt sarvadharmānutpādādayo deśitāḥ,",
    "T04ksmadhlu:28": " na tu paramārthataḥ /",
    "T04ksmadhlu:29": " ato nāgamadvārā [sarvadharmaniḥsvabhāvatā] sādhayituṃ śakyate /",
    "T04ksmadhlu:30": " [4] nāpi yuktidvārā /",
    "T04ksmadhlu:31": " na khalu sarve bhāvāḥ pratyakṣata evaṃ viviktāḥ [śūnyāḥ] anubhūyante /",
    "T04ksmadhlu:32": " vastutvāttasya viṣayāṇām /",
    "T04ksmadhlu:33": " abhāvāya tāvad nīrūpatayā na kathamapi svarūpopadarśanena vijñānajanakatvaṃ yujyate,",
    "T04ksmadhlu:34": " janakatve sati vastutvaprasaṅgaḥ,",
    "T04ksmadhlu:35": " arthakriyāsamarthyatvād vastulakṣaṇasya /",
    "T04ksmadhlu:36": " yat pratyakṣaṃ tadapi yadi sasvabhāvam,",
    "T04ksmadhlu:37": " tadā sarvadharmaniḥsvabhāvatāpratijñāyā hāniprasaṅgaḥ /",
    "T04ksmadhlu:38": " yadi tanniḥsvabhāvam,",
    "T04ksmadhlu:39": " kathaṃ tena sarvadharmāṇāṃ viviktatānubhūyate /",
    "T04ksmadhlu:40": " atha kaiścid arthāntarā viviktateti pakṣo gṛhyate,",
    "T04ksmadhlu:41": " tadā itareṇa tāvat pratyakṣeṇa śūnyatā grāhyā syāt /",
    "T04ksmadhlu:42": " sarvadharmaḥsvabhāvavādiṣu ye kecana [dharmāḥ] pratyakṣeṇa upalabhyante [te] sarve dharmā viviktāḥ pratīyeran /",
    "T04ksmadhlu:43": " sarvadharmāṇāṃ svabhāvaviviktatā tāvannāsti kimapi vastu,",
    "T04ksmadhlu:44": " tasyā api sarvadharmāntargatatvāt /",
    "T04ksmadhlu:45": " na cedantarbhāvaḥ,",
    "T04ksmadhlu:46": " svapratijñāhāniḥ /",
    "T04ksmadhlu:47": " [5] ayaṃ tāvad [viṣayaḥ] sarvajñādīnāṃ yogināṃ pratyakṣeṇa sugamya ityucyamāne 'pi na khalu vidvadbhyastṛptimāsādayati,",
    "T04ksmadhlu:48": " yuktyabhāvāttatra /",
    "T04ksmadhlu:49": " yadi tad yogijñānamapyasaditi ced?",
    "T04ksmadhlu:50": " tadā kathaṃ tasya prāmāṇyam /",
    "T04ksmadhlu:51": " yadi tat sat,",
    "T04ksmadhlu:52": " tadā pratijñāhāniḥ /",
    "T04ksmadhlu:53": " [6] nāpyanumānenāpi 'sarve bhāvāḥ śūnyāḥ' iti sādhayituṃ śakyate,",
    "T04ksmadhlu:54": " kasyāpyādhārasya dharmiṇa evābhāvāt,",
    "T04ksmadhlu:55": " hetudṛṣṭāntādīnāmapyanupapannatvāt /",
    "T04ksmadhlu:56": " svabhāvāśrayarahitaiḥ sarvahetubhiḥ kathaṃ sarvadharmaniḥsvabhāvatā sādhayituṃ śakyate /",
    "T04ksmadhlu:57": " [7] paraiḥ siddhatvāt parābhyupagatahetvādibhiḥ svapakṣaḥ prasidhyediti cet tadāpi na yujyate,",
    "T04ksmadhlu:58": " sādhanadūṣaṇayorubhayaprasiddhatvenābhimatatvāt /",
    "T04ksmadhlu:59": " ithaṃ yadā parābhyupagatahetvādayo yadi na vāstavikāḥ,",
    "T04ksmadhlu:60": " mohena kalpitamātrasattākāḥ,",
    "T04ksmadhlu:61": " tadā kathaṃ taiḥ svapakṣaḥ prasidhyet /",
    "T04ksmadhlu:62": " yadi te bhāvarupeṇa sanmātrāḥ,",
    "T04ksmadhlu:63": " tadā na kevalaṃ te paraprasiddhamātrāḥ,",
    "T04ksmadhlu:64": " tavāpi tatprasiddhatvāt /",
    "T04ksmadhlu:65": " bhāvānāṃ siddhayasiddhayo na puruṣavivakṣādhīnāḥ /",
    "T04ksmadhlu:66": " parābhyupagatasādhanādayo yadi sanmātrā evābhyupeyante tadā bhāvā api sasvabhāvāḥ kathaṃ nābhyupeyante?",
    "T04ksmadhlu:67": " [8] sarvadharmaśūnyatā kutrāpi kenāpi hetunā na sambaddhā,",
    "T04ksmadhlu:68": " atyantaparokṣatvāt /",
    "T04ksmadhlu:69": " yadi [sambandhaḥ] siddhaḥ syāt tadā sarve tattvadarśinaḥ syuriti prasaṅgaḥ /",
    "T04ksmadhlu:70": " pūrvata eva siddhatvād yuktyanusaraṇamapi nirarthakaṃ syāt /",
    "T04ksmadhlu:71": " [9] api ca, na tāvat kāryasvabhāvaliṅgābhyāṃ śakyate sādhayituṃ sarvadharmaniḥsvabhāvatā /",
    "T04ksmadhlu:72": " teṣāṃ khalu bhāvasādhanatvāt /",
    "T04ksmadhlu:73": " tvanmate tu etau [kāryasvabhāvau] na sambhavataḥ tathā hi - sarveṣāṃ dharmāṇāmanutpannatvena kasyāpi kenāpi saha kāryakāraṇabhāvasyānabhyupetatvāt kāryahetustāvanna sambhavati /",
    "T04ksmadhlu:74": " sarvadharmāṇāṃ niḥsvabhāvatvena kasyāpi ātmanaḥ svabhāvasyāsattvāt kutastāvat svabhāvahetuḥ /",
    "T04ksmadhlu:75": " [10] anupalabdhirapi tāṃ sādhayituṃ na śaktā /",
    "T04ksmadhlu:76": " svabhāvānupalabdhiryā khalu asadvyavahāraṃ sādhayati,",
    "T04ksmadhlu:77": " sā taditaraviviktasya vastunaḥ pratyakṣataḥ pratītau satyāmapi asacchāstraśravaṇavimūḍhamanasā",
    "T04ksmadhlu:78": " kenacit taditaravivekavyavahāre 'pravṛttānāṃ tadvyavahāraprasādhanāya prayujyata iti /",
    "T04ksmadhlu:79": " tava tu sādhyamānasarvadharmābhāvavyavahārasya pratyakṣataḥ jñānārthaṃ kiñcidapi nāstyeva,",
    "T04ksmadhlu:80": " svapakṣahāniprasaṅgādityuktapūrvam /",
    "T04ksmadhlu:81": " [11]viruddhopalabdhyādayo 'pi [tava mate abhāvasādhanārthaṃ] na sambhavantyeva /",
    "T04ksmadhlu:82": " atyantaparokṣāt sarvadharmavivekāt sahānavasthānavirodhenāpi na kiñcidapi sidhyati /",
    "T04ksmadhlu:83": " yadi sidhyet tadā tadviruddhādayo bhāvatvenaiva sidhyeyurityanabhyupetā na syuḥ /",
    "T04ksmadhlu:84": " bhāvānāṃ virodho dvidhā vyavasthāpyate,",
    "T04ksmadhlu:85": " tadyathā - sahānavasthānalakṣaṇaḥ parasparaparihāralakṣaṇaśca /",
    "T04ksmadhlu:86": " ye tatrāvikalakāraṇāni tebhyo niyataṃ yasminna bhavati,",
    "T04ksmadhlu:87": " tayoḥ prathamo virodho vyavasthāpyate,",
    "T04ksmadhlu:88": " śītoṣṇasparśavat /",
    "T04ksmadhlu:89": " yad yasmin parihriyate yanna vicchidyate tayorubhayorabhāvayordvitīyo virodho vyavasthāpyate,",
    "T04ksmadhlu:90": " ekasmin dharmiṇi yugapat sadasattvavat /",
    "T04ksmadhlu:91": " tathāvidhau dvāvapi virodhau sarvadharmāniḥsvabhāvavādiṣu naiva sambhavataḥ /",
    "T04ksmadhlu:92": " gaganāravindādiṣu na santi avikalakāraṇānyapi tathā nāsti atadvyāvṛttyā paricchedo 'pi bhāvaparyantavāt /",
    "T04ksmadhlu:93": " sattāvyavacchena yadyapi paricchedo vyavasthāpyate tathāpi kutracit kācit,",
    "T04ksmadhlu:94": " sattā vyavacchinnā sidhyet,",
    "T04ksmadhlu:95": " kintu bhavantastāvat kutrāpi kasyāpi vyavacchedaṃ kathamapi naivābhyupagacchanti /",
    "T04ksmadhlu:96": " yadi sarve dharmā niḥsvabhāvatāpratyāsannāstadā yuṣmāsu kimapyavikalakāraṇasattvaṃ na sidhyet /",
    "T04ksmadhlu:97": " yadi sidhyettadā tānyavikalakāraṇānyeva bhāvāḥ sidhyeyuḥ /",
    "T04ksmadhlu:98": " yadi sarvadharmaniḥsvabhāvatāvyavacchedana kecana bhāvāḥ paricchidyante,",
    "T04ksmadhlu:99": " tadā ta evāsmāsu vastusantaḥ sidhyeyuḥ tadviruddhopalabdhyasambhavāt /",
    "T04ksmadhlu:100": " [12] yadyasambhavastadā vyāpakaviruddhopalabdhyādayo 'pi na sambhaveyuḥ /",
    "T04ksmadhlu:101": " viruddhopalabdhyasiddhestā api na sambhavanti,",
    "T04ksmadhlu:102": " viruddhopalabdhiprabhāvitatvāttāsām /",
    "T04ksmadhlu:103": " [13] vyāpakānupalabdhirapi vyāpyavyāpakabhāvasiddhau vyāpyaniṣedhāya yadi prayujyate tadā sarvadharmasvabhāvaśūnyatvaṃ tu tāvanna kasyāpi vyāpyaṃ sidhyatīti /",
    "T04ksmadhlu:104": " yadi sidhyatīti cet tad vyāpyameva hi vastutayā siddhaṃ syāt /",
    "T04ksmadhlu:105": " [14] kāraṇānupalabdhirapi kāryakāraṇabhāvasiddhau kāryatvaniṣedhāya yadi prayujyate tadā sarvadharmaniḥsvabhāvatāyāṃ tu kāryakāraṇabhāva eva siddho na bhavati /",
    "T04ksmadhlu:106": " yadi siddhastadā yat kāraṇaṃ yaccāpi vā kāryaṃ tadeva vastu syāt /",
    "T04ksmadhlu:107": " [15] sarvadharmeṣu kasyāpyekasya niṣedhād eteṣāṃ niḥsvabhāvatāsiddhayarthaṃ nāsti kimapyekaṃ kāraṇam /",
    "T04ksmadhlu:108": " [16] kenāpi īścarādyekanimittābhyupagamaniṣedhe 'pi neme niḥsvabhāvatve sidhyanti,",
    "T04ksmadhlu:109": " sarveṣāṃ svanimittotpannatvāt /",
    "T04ksmadhlu:110": " eteṣāṃ pratisvaṃ nimittānyapi niṣeddhuṃ na śakyante,",
    "T04ksmadhlu:111": " teṣāṃ prasiddhatvāt /",
    "T04ksmadhlu:112": " [17] api ca, nairātmyaṃ yadi sarvadharmagocaratāyāṃ sādhyate,",
    "T04ksmadhlu:113": " tadā na dṛṣṭāntaḥ prasiddhayati /",
    "T04ksmadhlu:114": " pratibimbādayo ye 'pi dṛṣṭāntāsteṣvapi kecit bāhyavastusvabhāvāḥ,",
    "T04ksmadhlu:115": " anye tāvajjñānasvabhāvā abhyupagamyante,",
    "T04ksmadhlu:116": " ataste vastusvabhāvā eva svīkṛtāḥ /",
    "T04ksmadhlu:117": " [18] yadi prādeśikaṃ nairātmyaṃ sādhayitumiṣyeta,",
    "T04ksmadhlu:118": " tatra yadi tairthikaparikalpitāḥ pradhānādayaḥ niṣidhyante,",
    "T04ksmadhlu:119": " tadā siddhasādhanamātrameva /",
    "T04ksmadhlu:120": " [19] yadi lokaprasiddhā rupādayastadā dṛṣṭānta eva tāvannopalabhyate,",
    "T04ksmadhlu:121": " pratijñāyāścāpi pratyakṣavirodhaḥ /",
    "T04ksmadhlu:122": " [20] yadyanumānasya pratibandhasādhanārthaṃ pratyakṣapramāṇamabhayupagamyate,",
    "T04ksmadhlu:123": " tadā siddha eva tāvad bhāvaḥ /",
    "T04ksmadhlu:124": " tadyathā - kalpanāpoḍhamabhrāntamiti pratyakṣalakṣaṇam /",
    "T04ksmadhlu:125": " abhrāntajñānena nirūpito 'pi bhāvasvabhāvaḥ kathamanumānenāpahnotuṃ śakyate /",
    "T04ksmadhlu:126": " yadi sa nirākriyate tadā pratyakṣasyaiva bādhaprasaṅgaḥ /",
    "T04ksmadhlu:127": " yadi sa badhyate tadā nānumānasyāpi sausthityam /",
    "T04ksmadhlu:128": " pratyakṣasambandhādanuprāptānumānenāpi sa eva kathaṃ bādhayituṃ śakyate /",
    "T04ksmadhlu:129": " yadi pratyakṣasiddho 'rtho na bādhyate tadā vastuvādināmeva sausthityam,",
    "T04ksmadhlu:130": " prāpyasya prāptatvāt /",
    "T04ksmadhlu:131": " [21] api ca, sarvadharmaniḥsvabhāvatvaṃ sādhayitu yadi kaścid bhāvasvabhāvo hetuḥ pradarśyate,",
    "T04ksmadhlu:132": " tadā viparītasādhyasādhako heturviroddho bhavati /",
    "T04ksmadhlu:133": " [22] yadi abhāvasvabhāvastadā asadabhavayoḥ parasparasambandhāabhāvāt kathaṃ sādhayiṣyati?",
    "T04ksmadhlu:134": " [23] yadyubhayasvabhāvaḥ,",
    "T04ksmadhlu:135": " so 'pyaniyata eva,",
    "T04ksmadhlu:136": " vipakṣe 'pi sattvāt /",
    "T04ksmadhlu:137": " yato hi tat sādhayituṃ nānyat kimapi pramāṇamiti /",
    "T04ksmadhlu:138": " [24] śabdamātrato 'pi na tat sidhyati,",
    "T04ksmadhlu:139": " sarvataḥ sarvasiddhiprasaṅgāt /",
    "T04ksmadhlu:140": " śabdo 'pi viruddhaḥ,",
    "T04ksmadhlu:141": " yato hi yadi niḥsvabhāvastadā kathaṃ sa siddhaḥ /",
    "T04ksmadhlu:142": " [25] prasaṅgatvena siddhe 'pi neṣṭārthasiddhiḥ,",
    "T04ksmadhlu:143": " tathāvidhaprasaṅgasyaivāsiddhatvāt /",
    "T04ksmadhlu:144": " prasaṅgena tāvat parapakṣo bādhayituṃ śakyate,",
    "T04ksmadhlu:145": " tathāpi svapakṣastu na sidhyati,",
    "T04ksmadhlu:146": " ubhayasiddhahetvantarāpekṣatvāttasya /",
    "T04ksmadhlu:147": " [26] svato notpadyate bhāvaḥ,",
    "T04ksmadhlu:148": " yaścānutpannastasyāsattvena kutrāpi hetutvenānupapatteḥ /",
    "T04ksmadhlu:149": " utpannānāṃ punarutpāde nairarthakyam,",
    "T04ksmadhlu:150": " vidyamānatvāt /",
    "T04ksmadhlu:151": " yadyaviśiṣṭastadā kāryakāraṇabhāvo 'pi na yujyate,",
    "T04ksmadhlu:152": " viśiṣṭasyaiva hetutvāt /",
    "T04ksmadhlu:153": " parato 'pi notpadyate bhāvaḥ,",
    "T04ksmadhlu:154": " parasyaivāsiddhatvāt /",
    "T04ksmadhlu:155": " api ca nityabhūtādapi tāvat parānnotpadyate,",
    "T04ksmadhlu:156": " nityasya kramayaugapadyābhyāmarthakriyāvirodhāt /",
    "T04ksmadhlu:157": " anityādapi tāvad vinaṣṭānna,",
    "T04ksmadhlu:158": " tasyāvidyamāanatvāt /",
    "T04ksmadhlu:159": " avinaṣṭādapi na,",
    "T04ksmadhlu:160": " kāryakāraṇayostutvaprasaṅgāt /",
    "T04ksmadhlu:161": " samakālikayostāvat kāryakāraṇabhāvo na yujyate,",
    "T04ksmadhlu:162": " niṣpannavasthāyāṃ dvayorvidyamānasvabhāvatvena parasparopakārakatvābhāvāt /",
    "T04ksmadhlu:163": " aniṣpannavasthāyāṃ tu dvayorasattvād upakārakatvātyantābhāvaḥ /",
    "T04ksmadhlu:164": " ubhayato 'pi notpadyate,",
    "T04ksmadhlu:165": " yathoktobhayadoṣaprasaṅgāt,",
    "T04ksmadhlu:166": " ekasmin dvitvavirodhācca /",
    "T04ksmadhlu:167": " ahetuto 'pi notpadyate bhāvaḥ kādācitkatvāt,",
    "T04ksmadhlu:168": " naivaṃ kathanaṃ yujyate /",
    "T04ksmadhlu:169": " yanna svato nobhayato nāpi vinaṣṭāddhetornāpyahetuto nābhīṣṭānnityāddhetoḥ kāryotpattirbhavatīti tathāvādinastat [sarvaṃ] yujyate,",
    "T04ksmadhlu:170": " kintvanityatvenābhīṣṭāttaditarādavinaṣṭāddhetoḥ kāryotpattau kastāvad virodhaḥ,",
    "T04ksmadhlu:171": " kena hetunā tataḥ kāryotpattirniṣidhyate,",
    "T04ksmadhlu:172": " nāsti tadbādhakaṃ kimapi pramāṇam /",
    "T04ksmadhlu:173": " parabhūtasya bhāvamātrasyāpyasiddhiriti na,",
    "T04ksmadhlu:174": " yato hi yadanantaraṃ kāryamutpadyate tadeva 'para'ḥ ityabhidhīyate /",
    "T04ksmadhlu:175": " kāryotpādāt prāk pareti nāmro 'siddhatve 'pi bhāvasya tu naiva hāniḥ /",
    "T04ksmadhlu:176": " [27]kecit paratvāditi bādhakaṃ pramāṇaṃ vadanti,",
    "T04ksmadhlu:177": " tadapyanaikāntikameva,",
    "T04ksmadhlu:178": " parātvajanakatvayoravirodhāt /",
    "T04ksmadhlu:179": " sa tāvavirodhanayo 'pi niṣeddhuṃ na śakyate,",
    "T04ksmadhlu:180": " atiprasaṅgāt /",
    "T04ksmadhlu:181": " yadyevamasti tadā kasmiṃścidaparasmin drāridrayamūḍhatvādidharmāṇāṃ dṛśyatvena paratvahetoḥ sarvajagaddāridrayādidharmopādānaṃ syāt /",
    "T04ksmadhlu:182": " [28] avyavahitādavinaṣṭāt parāt kāryotpattau kāryakāraṇasamakālikatvaprasaṅgo bādhakapraṇamiti yadi kaścidevaṃ manyate,",
    "T04ksmadhlu:183": " tadapyayuktameva /",
    "T04ksmadhlu:184": " avyavahikāryotpādenāpi kāryakāraṇasamakālikatvaṃ na prasajyate,",
    "T04ksmadhlu:185": " kṣaṇikatvena kāryasattve kāraṇasyāsattvāt /",
    "T04ksmadhlu:186": " yadā kāryamutpadyate tadaiva kāraṇaṃ nirudhyate,",
    "T04ksmadhlu:187": " tulādaṇḍonnāmāvanāmavaditi kutaḥ samakālikatvaprasaṅgaḥ /",
    "T04ksmadhlu:188": " kāraṇāvasthāyāmapi kāryasya vidyamānatvād nairarthakyameva /",
    "T04ksmadhlu:189": " yathā avyavahitavinaṣṭo bhāva uttarakṣaṇabhāvinā bhāvena saha yugapad vyavasthāpyo na bhavati,",
    "T04ksmadhlu:190": " evameva kāryasyāpi tatsadṛśatvādaviruddhataiva,",
    "T04ksmadhlu:191": " chāyātapavat /",
    "T04ksmadhlu:192": " yathā ca pūrvāparāvyavadhānena pravahamānajaladhārāyāṃ viṣayaikatvaṃ na bhavati,",
    "T04ksmadhlu:193": " tathaiva asyāpi tatsadṛśatvāt samakālikatvaṃ na bhaviṣyati /",
    "T04ksmadhlu:194": " [29] vidyamānasyāpi kāryasya naivotpādaḥ,",
    "T04ksmadhlu:195": " utpādavaiyarthāt,",
    "T04ksmadhlu:196": " nāpyavidyamānasya,",
    "T04ksmadhlu:197": " śaśaśṛṅgadīnāmapyutpattiprasaṅgād ityapi kathanaṃ naiva yujyate /",
    "T04ksmadhlu:198": " yadi vidyamānakāryasyotpattinirṣidhyate tadā tava [pakṣe] ubhayasiddho heturdṛṣṭāntaśca na syātām /",
    "T04ksmadhlu:199": " yadyasti tadā niḥsvabhāvatvapratijñāyā hāniḥ /",
    "T04ksmadhlu:200": " [30] sāṃkhyādiparikalpitasatkāryavādo yadyapyayuktastathāpyasatkāryotpāde kiṃ nāma viruddhatvam,",
    "T04ksmadhlu:201": " kimarthaṃ ca tanniṣidhyate /",
    "T04ksmadhlu:202": " naiva ca syāt śaśaśṛṅgādyutpattiprasaṅgaḥ tattathāvidhahetūnāmabhāvādanutpatteḥ na tvabhāvāddhetoḥ /",
    "T04ksmadhlu:203": " sarvataḥ sarvotpattiprasaṅgo 'pi naiva;",
    "T04ksmadhlu:204": " kāraṇapratiniyatasāmarthasya vyavasthitatvāt /",
    "T04ksmadhlu:205": " pratiniyatakāraṇasāmarthyamapyaśyamabhyupeyam,",
    "T04ksmadhlu:206": " anyathā sāṃvṛtike 'pi kāryakāraṇabhāve kathaṃ na sarvataḥ sarvotpattirbhavatīti /",
    "T04ksmadhlu:207": " [31] api ca, yadi vinaṣṭāvinaṣṭādayo vikalpāḥ pāramārthikīmutpattiṃ bādhante,",
    "T04ksmadhlu:208": " tadā kathaṃ na sāṃvṛtikīmapi bādhante?",
    "T04ksmadhlu:209": " vastubalapravṛttasya hetorviṣasya puruṣecchāvaśena vibhāgo na yuktarūpaḥ /",
    "T04ksmadhlu:210": " yadi patyakṣabādhitatvāśaṅkayā tasmin hetutvaṃ na pravartata ityucyeta tarhi sa hetureva nāsti,",
    "T04ksmadhlu:211": " bādhayogyatvāt /",
    "T04ksmadhlu:212": " [32] na hyekena hetunā anekakāryotpattiryujyate,",
    "T04ksmadhlu:213": " na cānekenāpyekotpattiryujyate,",
    "T04ksmadhlu:214": " anyathā hetubhedena bhedo na syāt /",
    "T04ksmadhlu:215": " ata eva nānekebhyo 'pyanekakāryotpattirbhavatīti /",
    "T04ksmadhlu:216": " yadyekaṃ kāryaṃ sarve hetovo 'bhinirvartayanti,",
    "T04ksmadhlu:217": " tadā bhinnānāṃ hetūnāmabhedaḥ syāt,",
    "T04ksmadhlu:218": " anekebhya ekaikasyotpatteḥ /",
    "T04ksmadhlu:219": " yadhekaikaṃ nābhinirvartayanti tadā kathaṃ nāmānekebhyo 'nekotpattirapi /",
    "T04ksmadhlu:220": " na hyekenāpi ekasyotpattiḥ,",
    "T04ksmadhlu:221": " cakṣurādīndriyebhyastadvijñānasyotpatteḥ /",
    "T04ksmadhlu:222": " tadanantaraṃ yadi sajātīyakṣaṇotpattirna bhavettadā sarveṣāmandhabadhiratvādiprasaṅga ityapi kathanaṃ tāvannaiva yujyate /",
    "T04ksmadhlu:223": " evaṃ yastāvadandhabadhiratvādiprasaṅgo 'bhihita sa naiva sambhavati,",
    "T04ksmadhlu:224": " anabhyupagatatvāt,",
    "T04ksmadhlu:225": " sāmagryā utpatteḥ,",
    "T04ksmadhlu:226": " na hi kācidekena ekasyotpattiriti /",
    "T04ksmadhlu:227": " yenaikasmādanekotpattiḥ,",
    "T04ksmadhlu:228": " anekasmād vā ekasyotpattiḥ [tataḥ sa] viruddho hetusvabhāvātikrānto janakatvenānabhyupagato bhavati,",
    "T04ksmadhlu:229": " tathāpi vidyamānamātrādanekasvabhāvāt pradīpādeḥ anekasvabhāvaṃ kāryamutpadyamānaṃ dṛśyate /",
    "T04ksmadhlu:230": " hetubhedo bhedako na bhaviṣyatīti na syāt,",
    "T04ksmadhlu:231": " hetuviśeṣeṇa kāryaviśeṣasyotpatteḥ /",
    "T04ksmadhlu:232": " hetuviśeṣeṇa kāryaviśeṣotpāda iti yadeva kathanaṃ tadeva hetubhedasya bhedakatvapratipādakamiti /",
    "T04ksmadhlu:233": " [33] yaḥ pratītyasamutpannaḥ sa prakṛtyā śānta ityetadanaikāntikatvam,",
    "T04ksmadhlu:234": " pratītyasamutpannasya sasvabhāvatvena virodhābhāvāt,",
    "T04ksmadhlu:235": " pratītyasamupādasya sasvabhāvatve prasiddhatvād /",
    "T04ksmadhlu:236": " hetorviruddhatvamapi,",
    "T04ksmadhlu:237": " ajātānāṃ khapuṣpādīnāṃ sasvabhāvatvenānanubhūyamānatvāt /",
    "T04ksmadhlu:238": " [34] yo hi paramārthato 'san sa saṃvṛtāvapi svabhāvato 'nutpanno dṛśyate,",
    "T04ksmadhlu:239": " yathā - vandhyāputraḥ /",
    "T04ksmadhlu:240": " tulye 'pi niḥsvabhāvatve yathā rupādayo 'vabhāsante,",
    "T04ksmadhlu:241": " tathā śaśaśṛṅgādayaḥ kathaṃ nāvabhāsante?",
    "T04ksmadhlu:242": " avabhāsaviśeṣasyāsya nāsti kimapi kāraṇam /",
    "T04ksmadhlu:243": " [35] 'sarve dharmā niḥsvabhāvāḥ,",
    "T04ksmadhlu:244": " ekānekasvabhāvarahitatvāt' ityevamabhidadhānā ye prasaṅgaṃ sādhayanti teṣāmapi tathā parairanaṅgīkārād heturasiddha eva,",
    "T04ksmadhlu:245": " ekānekasvabhāvarahitatvasya na kenāpyabhyupagatatvāt /",
    "T04ksmadhlu:246": " ataḥ svataḥ siddhāvapi heturayaṃ parato 'siddhaḥ /",
    "T04ksmadhlu:247": " [36] anyacca, sādhyasādhane paryudāsātmake prasajyātmake vā?",
    "T04ksmadhlu:248": " yadi paryudāsātmake tadā ekānekasvabhāvarahitātvasya bhāvasvabhāvatvenābhyupetatvāttadapyanabhyupagataṃ na bhavet /",
    "T04ksmadhlu:249": " yadi prasajyātmake tadā nāsti gamyagamakabhāvaḥ,",
    "T04ksmadhlu:250": " tayorniḥsvabhāvatvād anyo 'nyāsambaddhatvād abhinnatvācca /",
    "T04ksmadhlu:251": " [37] yacca sarvābhilāpavirahalakṣaṇaṃ tanna kiñcid gamyaṃ gamakaṃ vā,",
    "T04ksmadhlu:252": " yathā - aśvaśṛṅgam /",
    "T04ksmadhlu:253": " yathoktasādhyasādhane api sarvābhilāpavirahalakṣaṇe /",
    "T04ksmadhlu:254": " [38] yau hyanyo 'nyāsambaddhau tayornāsti gamyagamakabhāvaḥ,",
    "T04ksmadhlu:255": " yathā vindhyahimālayau /",
    "T04ksmadhlu:256": " sādhyasādhane cāpyanyo 'nyāsambaddhe /",
    "T04ksmadhlu:257": " [39] yadyubhe abhāvasvabhāvatvena tādātmyalakṣaṇāpanne eveti manyase cet,",
    "T04ksmadhlu:258": " tadapyuktam,",
    "T04ksmadhlu:259": " tadātmano bhāve vyavasthitatvāt /",
    "T04ksmadhlu:260": " [40] yo yasmānna bhinnasvabhāvastayornāsti gamyagamakabhāvaḥ,",
    "T04ksmadhlu:261": " vṛkṣadrumavat /",
    "T04ksmadhlu:262": " yathoktasādhyasādhane api na bhinnasvabhāve /",
    "T04ksmadhlu:263": " nāyaṃ kṛtakatvānityatvābhyāmanaikāntiko 'pi,",
    "T04ksmadhlu:264": " vyāvṛttyā bhinnatvāttayoḥ /",
    "T04ksmadhlu:265": " [41] atrāpi vyāvṛttyā bheda iti manyate cet?",
    "T04ksmadhlu:266": " tadapyayuktam /",
    "T04ksmadhlu:267": " yadyevaṃ svād bhāva eva te syātām,",
    "T04ksmadhlu:268": " nīlapītavat /",
    "T04ksmadhlu:269": " [42] api ca yathā kenāpi ekānekasvabhāvaviyuktatvahetunā bhāvānāṃ niḥsvabhāvatā sādhyate,",
    "T04ksmadhlu:270": " tathā dharmiṇo 'pyabhāvaḥ sādhyate tadā dharmivyāvṛttatvasiddheḥ /",
    "T04ksmadhlu:271": " heturviruddhaḥ syāt,",
    "T04ksmadhlu:272": " tathā niḥsvabhāvatvasiddhau nāsti kimapi pramāṇam /",
    "T04ksmadhlu:273": " [43] api ca, yadi vijñānamapyanyadharmavat paramārthato niḥsvabhāvaṃ syāttadā tadanupādeyaṃ syād vitathatvādanyadharmavat /",
    "T04ksmadhlu:274": " yadyevaṃ syāttadā na syuryogino 'pi,",
    "T04ksmadhlu:275": " naiva yogijñānamapi syānna ca taistattvapratibodhaḥ syāt /",
    "T04ksmadhlu:276": " naiva teṣāṃ bhagavatāṃ buddhānāmapratiṣṭhitanirvāṇaṃ syānna ca sarvākāraṃ jñānaṃ syāt /",
    "T04ksmadhlu:277": " phalataḥ sarvavyavasthāvilopaḥ syāditi /",
    "T04ksmadhlu:278": " [44] saṃvṛtau yogijñānādīnāmabhyupagamād buddhā api viparyastā bhaveyuriti prasaṅgaḥ /",
    "T04ksmadhlu:279": " [45] api cāsti bhavatāṃ sarvadharmaniḥsvabhāvatvapratijñāyāṃ yuktyāgamābhyāṃ virodho 'pi /",
    "T04ksmadhlu:280": " yathā rupādayastāvat sasvabhāvatve eva niyatā,",
    "T04ksmadhlu:281": " deśakālāvasthābhedena sphuṭamavabhāsamānatvāt /",
    "T04ksmadhlu:282": " ata ādau tāvat pratyakṣavirodhaḥ suspaṣṭaḥ /",
    "T04ksmadhlu:283": " [46] agnyādayo ye bhāvāḥ parokṣarvenābhyupagatāste 'pi abhrāntena niyatadhūmādihetunā anumānapramāṇena satsvabhāvātmakā eva /",
    "T04ksmadhlu:284": " bhāvānāmutpādo 'pi khalu hetupratyayasāpekṣa eva siddhaḥ,",
    "T04ksmadhlu:285": " kādācitkatvāt /",
    "T04ksmadhlu:286": " ahetukasya tu kādācitkatvamapi na yujyate,",
    "T04ksmadhlu:287": " nirapekṣatvāt /",
    "T04ksmadhlu:288": " ataḥ pratijñāyāmanumānabādhāpi /",
    "T04ksmadhlu:289": " [47] yāni trāyastriṃśānāṃ nagarādīnyatyantaparokṣāṇi,",
    "T04ksmadhlu:290": " tānyapi samastalokaikacakṣurbhūtena tāyinā svakīyenānāvṛtena jñānacakṣuṣā pratyakṣīkṛtya anyebhyo 'pi samprakāśitāni,",
    "T04ksmadhlu:291": " ato viścastāgamena sattāyāḥ siddherāgamavirodho 'pi,",
    "T04ksmadhlu:292": " asatāmākāśapuṣpādīnāṃ tathā darśanasamprakāśanayorayuktvāt /",
    "T04ksmadhlu:293": " [48] bhagavatā khalu ye āntarabahyavastūnāmanekavidhāḥ pratītyasamutpādāḥ samupadiṣṭāste 'pi svabhāvavirahitāḥ kathaṃ yujyante,",
    "T04ksmadhlu:294": " atyantābhāvānāmākāśapuṣpādīnāṃ naivātyantikī utpattiriti /",
    "T04ksmadhlu:295": " [49] kuśalākuśalamarmaṇāṃ phalabhūtā devanarakādigatayo bhavantīti svayambhuva upadeśāt kathaṃ na virodhaḥ,",
    "T04ksmadhlu:296": " naiva yujyate atyantāsadbhūtakūrmaromādibhirvastranirmāṇopadeśaḥ /",
    "T04ksmadhlu:297": " [50] ataḥ karmaṇāmiṣṭāniṣṭaphalāpavādāt saṃkleśapakṣāpavādaḥ /",
    "T04ksmadhlu:298": " [51] sūtrādiṣu āryāṇāṃ mārgābhyāsabalena yā uttarottaralokottarajñānaphalavyavasthā sāpi na syāt,",
    "T04ksmadhlu:299": " gatigamyagamakādyabhāvāt /",
    "T04ksmadhlu:300": " śaśaśṛṅgakṛtasopānamārge pādau nidhāya",
    "T04ksmadhlu:301": " vandhyāputrasya aścaṅgasamucchritottuṅgaviśālaprāsādārohaṇaṃ na sambhavatītyato vyavadānapakṣāpavādo 'pi syāt /",
    "T04ksmadhlu:302": " [52] ityevamubhayapakṣāpavādamanutiṣṭhantaścatvāryāryasatyānyapi niṣedhanti bhavantaḥ /",
    "T04ksmadhlu:303": " [53] bījādiṣu janyajanakabhāvastāvad āgopāṅganāprasiddhaḥ,",
    "T04ksmadhlu:304": " ataḥ pratijñāyāḥ prasiddhivirādho 'pi /",
    "T04ksmadhlu:305": " [54] hetuprayogeṇa pareṣu niścayotpādābhyupagamāt svavacanavirodho 'pi /",
    "T04ksmadhlu:306": " [55] yaśca bhagavatā pratyakṣādipramāṇairbhāvānāṃ sattānirdeśaḥ kṛtaḥ,",
    "T04ksmadhlu:307": " tasyāpi bādhā syāt / yato hiḥ",
    "T04ksmadhlu:308": " “cakṣurvijñānasamaṅgī nīlaṃ vijānāti,",
    "T04ksmadhlu:309": " no tu nīlam” ityādinā tāvannīlādayo bhāvāḥ kalpānāpoḍhalakṣaṇena pratyakṣapramāṇena jñāyanta iti pratipāditam,",
    "T04ksmadhlu:310": " naiva hi gaganotpalavartīni nīlādīni cakṣurvijñānenānubhūyanta iti /",
    "T04ksmadhlu:311": " [56] “yatkiñcit samudayadharmakam,",
    "T04ksmadhlu:312": " tat sarvatra nirodhadharmakam” anena sādhyavyāptahetunānumānapramāṇenopadarśitāḥ kṣaṇasthitadharmiṇo bhāvāḥ prasiddhā iti spaṣṭamupadarśitam",
    "T04ksmadhlu:313": " anena tāvadupadarśanena te [bhāvā] sasvabhāvatāyāṃ nirucyante,",
    "T04ksmadhlu:314": " atyantāsadbhūtākāśapuṣpādīnāmutpādāvyayadharmāyogāt /",
    "T04ksmadhlu:315": " [57] “dhūmena jñāyate vahniḥ salilaṃ ca balākayā” iti /",
    "T04ksmadhlu:316": " agnyādayo bhāvāḥ kāryaliṅgena niyataṃ jñāyamānatvānniyataṃ svabhāvamavadhārayantīti suspaṣṭaṃ nirdiśyate /",
    "T04ksmadhlu:317": " balākādihetūnāṃ darśanānmarīcikādyabhāvānumānasyotpatterabhāvāt /",
    "T04ksmadhlu:318": " [58] abhidharmādau ye ṣaḍ hetavaścatvāraśca pratyayā abhihitāste 'pi sarvadharmānutpādavāde tāvatkathaṃ yujyante,",
    "T04ksmadhlu:319": " utpādyasya kasyacidabhāvena hetvādīnāmayuktatvāt /",
    "T04ksmadhlu:320": " [59] sūtreṣu sarve dharmāḥ skandhadhātvāyataneṣu saṅgṛhītāḥ samupadiṣṭāḥ /",
    "T04ksmadhlu:321": " skandhādīnāṃ bhagavatā kāryakāraṇasvabhāvatvasamprakāśanāt kathaṃ te sarvedharmānutpādatāyāṃ saṅgṛhītāḥ syuḥ /",
    "T04ksmadhlu:322": " [60] yadi skandhadivyatiriktasya kasyacid dharmasya anutpādaḥ sādhyate tadā nāsti [kaścit] vivādaḥ,",
    "T04ksmadhlu:323": " vayamapi tadvyatiriktaṃ dharmaṃ nāṅgīkurmahe /",
    "T04ksmadhlu:324": " [61] yadyevaṃ manyate yatsaṃvṛtau pramāṇādīnāmabhyupagamānnaiva eṣāṃ sarveṣāṃ dūṣaṇānāmavakāśo yujyata iti cet?",
    "T04ksmadhlu:325": " tadā [saṃvṛtau] bhāvābhyugama evāṅgīkṛtaḥ syāt,",
    "T04ksmadhlu:326": " yato hi yāni pramāṇādīni saṃvṛtāvabhyupetāni tāni niścayena sarvābhilāpavidhuralakṣaṇaśaśaśṛṅgādibhyo vyāvṛttasvabhāvānyeva vyāhatāni syuḥ /",
    "T04ksmadhlu:327": " yadyevaṃ na syāttatadā lokavirodha āgamavirodhaśca kathaṃ parihataḥ syāt /",
    "T04ksmadhlu:328": " vayaṃ tu yat sarvasāmarthyavirahalakṣaṇaśaśaśṛṅgādiviparītaṃ tadeva 'vastu' ityabhidadhmahe /",
    "T04ksmadhlu:329": " yadi bhavantastānapi saṃvṛtisaditi nāmamātramupacāramātraṃ vyavahāramātramiti pravyāharanti,",
    "T04ksmadhlu:330": " tadā kāmaṃ tathābhilapantviti /",
    "T04ksmadhlu:331": " na hi nāmamātreṇa bhāvastathāvidhaṃ svabhāvamanusaratītyatiprasaṅgāt /",
    "T04ksmadhlu:332": " [62] api ca, kā nāma saṃvṛtirityapi vaktavyam /",
    "T04ksmadhlu:333": " yadi sarvamasaditi kathyate,",
    "T04ksmadhlu:334": " tadapi na yuktam,",
    "T04ksmadhlu:335": " parasparavirodhāt /",
    "T04ksmadhlu:336": " tathāvidhā saṃvṛtistāvadasamarthaivocyeta /",
    "T04ksmadhlu:337": " yadi utpādayatīti tadā sāmarthyamevaitat /",
    "T04ksmadhlu:338": " tadā kathamekasmin parasparaviruddhayoḥ sāmarthyāsāmathyayoryoga iti /",
    "T04ksmadhlu:339": " kathamasatā sanniṣpādayituṃ śakyate /",
    "T04ksmadhlu:340": " [63] na hi sarvamasaditi /",
    "T04ksmadhlu:341": " tatkathamiti cet?",
    "T04ksmadhlu:342": " bhāvasvabhāvaiva saṃvṛtiriti /",
    "T04ksmadhlu:343": " tadā nāsti vivādaḥ,",
    "T04ksmadhlu:344": " bhavataḥ pratijñāyā eva hāniḥ bhavo 'pyutpadyata eva,",
    "T04ksmadhlu:345": " ataḥ saṃvṛtyā tadutpadyata iti kathamevamucyeta?",
    "T04ksmadhlu:346": " tadā tvanutpanna utpadyata ityuktaṃ syāt /",
    "T04ksmadhlu:347": " saṃvṛtiviparītasyānutpādasya paramārthatvāt tadā paramārthato 'nutpāda eva syādityasambaddhabhidhānaṃ syāt /",
    "T04ksmadhlu:348": " upayato 'nubhayata ityeṣāpi kalpanā naiva sambhavati,",
    "T04ksmadhlu:349": " parasparaviruddhatvāt /",
    "T04ksmadhlu:350": " [64] yadyanityārthaḥ saṃvṛtyartha ityevaṃ cet?",
    "T04ksmadhlu:351": " tadā kiṃ tāvadanityam?",
    "T04ksmadhlu:352": " yadi nityābhāvamātram?",
    "T04ksmadhlu:353": " tadā kathaṃ talloke pratītaṃ syāt /",
    "T04ksmadhlu:354": " yadi nityaditaraṃ kimapyanityamiti nigadyeta?",
    "T04ksmadhlu:355": " tadā nityasya vikalpātmakatvāttat [itaraṃ] tāvat sāmarthyānnirvikalpaṃ jñānamityatasyadavasthāyāṃ",
    "T04ksmadhlu:356": " 'saṃvṛtisat' - iti kathanaṃ tu nirvikalpakajñānena tatpratīyata ityabhihitaṃ syāt /",
    "T04ksmadhlu:357": " yadyevaṃ syāttadā kimiva bhāvasvabhāvo nābhyupeyate /",
    "T04ksmadhlu:358": " [tathātve ca] anumānakalpanāyā api tāvat parihāraḥ syāt savikalpakatvāttasyāḥ /",
    "T04ksmadhlu:359": " [65] atha lokapratītyarthaḥ saṃvṛtyartha ityevaṃ cet?",
    "T04ksmadhlu:360": " kastāvalloka iti?",
    "T04ksmadhlu:361": " śāstrakārā vā prākṛtā vā janāḥ prathame vikalpe bhāvo hyanekaparasparaviruddhasvabhāvaḥ syāt,",
    "T04ksmadhlu:362": " śāstrakāraikasyāpi bhāvasya nānākāreṇādhyāropaṇāt /",
    "T04ksmadhlu:363": " dvitīye vikalpe nairātmyakarmaphalādīni nābhyupetāni syuḥ,",
    "T04ksmadhlu:364": " prākṛtakairapratītatvāt /",
    "T04ksmadhlu:365": " [66] atha māyārthaḥ saṃvṛtyartha iti cet tadā ko hi nāma māyārtha iti vaktavyam /",
    "T04ksmadhlu:366": " yadi sarvamasaditi,",
    "T04ksmadhlu:367": " tadā pūrvadoṣa eva samāpadyeta,",
    "T04ksmadhlu:368": " saṃkleśavyavadānāni ca kathaṃ syuriti ca /",
    "T04ksmadhlu:369": " atha bhrāntijñānena māyeti cet tadā ābhyantarikajñeyanayena ko hi viśeṣaḥ syāt /",
    "T04ksmadhlu:370": " [67] atha saṃvṛtirnāmamātramiti tadā subhāṣitadurbhāṣitayorbhedo 'śakyaḥ syāt,",
    "T04ksmadhlu:371": " asatyabhidheye śabdamātre bhedābhāvāt /",
    "T04ksmadhlu:372": " [68] atha śabdārtha iti cettadā kathabhedaḥ syāt,",
    "T04ksmadhlu:373": " pratyātmādhigamyā ye sukhādayaste kutra saṃgṛhītāḥ syuḥ?",
    "T04ksmadhlu:374": " na hi tāvat saṃvṛtau,",
    "T04ksmadhlu:375": " teṣāmanirvacanīyatvāt,",
    "T04ksmadhlu:376": " saṃvṛtisatāṃ vyavahāraprajñapyamānatvācca /",
    "T04ksmadhlu:377": " sūtre 'pyevamuktamḥ “kiṃ nāma saṃvṛtisatyam?",
    "T04ksmadhlu:378": " yāvanto lokavyavahārāḥ ye 'kṣarapadaniruktibhirnidiśyanta iti” /",
    "T04ksmadhlu:379": " anena hi saṃkṣepataḥ saṃvṛtiśabdārtho 'bhihitaḥ /",
    "T04ksmadhlu:380": " athaivaṃ manyate yadābhāsaparikalpyau vyāmiśrya sāmānyākārena gṛhyanta iti?",
    "T04ksmadhlu:381": " tadā paramārthe 'pyeṣa prasaṅgaḥ syāt,",
    "T04ksmadhlu:382": " tasyāpi vacanīyasvābhāvye vyavasthitatvena abhidheyatvāt /",
    "T04ksmadhlu:383": " na ca paramārthasatye 'pi saṅgṛhyante,",
    "T04ksmadhlu:384": " tadvastusattayāḥ sattvāt /",
    "T04ksmadhlu:385": " satyāntaraviśeṣapūrakākārā api te na bhavanti /",
    "T04ksmadhlu:386": " yadi pratītyotpannā rupādayaḥ,",
    "T04ksmadhlu:387": " pratyāmādhigamyāḥ sukhādayaścāpi 'saṃvṛtisatyam' it nāmrā prajñapyante,",
    "T04ksmadhlu:388": " tadā mudā tathā kuryuriti,",
    "T04ksmadhlu:389": " kulmāṣamapi dātavyamiti,",
    "T04ksmadhlu:390": " katipayenāvirpayayeṇāvivādaśceti /",
    "T04ksmadhlu:391": " [69] atha kṣaṇamātrānantarānavasthānena asthirārthaḥ saṃvṛtyarthastadviparītaśca nityārthaḥ paramārtha iti siddhasādhanamevaitat,",
    "T04ksmadhlu:392": " bhavadbhirevaṃ vastunaḥ kṣaṇikatvasvīkarāt,",
    "T04ksmadhlu:393": " vayamapyevamabhyupagacchamaḥ /",
    "T04ksmadhlu:394": " ato nāsti vivādaḥ tathā sāṃvṛtikānāṃ vastusāmānyalakṣaṇāmāṃ yā nairātmyarupā dharmatā sāsti paramārthataḥ /",
    "T04ksmadhlu:395": " sāpi utpādād vā tathāganāmanutpadād vā sarvakālamavikāratayā nityābhyupeyate /",
    "T04ksmadhlu:396": " [70] atha asatyārthaḥ saṃvṛtyartha iti tadā kathaṃ sā satyamiti parasparaviruddhayoḥ satyāsatyayoraikātmyānupapatteḥ bhāvasvabhāvaiva kācana",
    "T04ksmadhlu:397": " anyathā kathaṃ jagat tathā satyaṃ sidhyet,",
    "T04ksmadhlu:398": " yadi tadabhyupagamyate,",
    "T04ksmadhlu:399": " tadā [bhavataḥ] pratijñātārthahāniḥ syāt /",
    "T04ksmadhlu:400": " [71] anyacca saṃvṛtiḥ pramāṇamapramāṇaṃ vā?",
    "T04ksmadhlu:401": " yadi pramāṇaṃ kathaṃ sā saṃvṛtiḥ?",
    "T04ksmadhlu:402": " athāpramāṇaṃ tadā kathaṃ nairātmyaṃ sādhayituṃ śakyeta?",
    "T04ksmadhlu:403": " [72] avaśyamataḥ saṃvṛtibījāni vijñānādīni paramārthataḥ santītyaṅgīkartavyāni,",
    "T04ksmadhlu:404": " ṛte bījaṃ saṃvṛtyanutpatteḥ,",
    "T04ksmadhlu:405": " yad bijaṃ tadeva vastutaḥ saditi /",
    "T04ksmadhlu:406": " [73] api ca, yadi bhāvasvabhāvā abbhyupagamyante tadā teṣvāropito mithyāsvabhāvaḥ saṃvṛtisatyam,",
    "T04ksmadhlu:407": " anāropitastu bhāvasvabhāvaḥ paramārthasatyam /",
    "T04ksmadhlu:408": " paramārthasatyam /",
    "T04ksmadhlu:409": " tataśca satyadvayavibhājanaṃ tāvad yujyate /",
    "T04ksmadhlu:410": " yadi nābhyupagamyante,",
    "T04ksmadhlu:411": " tadā saṃvṛtirapi vitathā syāt paramārtho 'pyaśakyavyavasthānaḥ syāt,",
    "T04ksmadhlu:412": " vyavasthākārāṇānāmasattvāt /",
    "T04ksmadhlu:413": " [74] yadi yathākathañcana kañcidekaḥ paramārthaḥ syāttadā kimarthaṃ sa sādhayate?",
    "T04ksmadhlu:414": " sa naiva paramārthaḥ kathaṃ sa jñānenāvadhārayituṃ śakyate,",
    "T04ksmadhlu:415": " na ca paramārthaśabdenāpyabhidhātumarhaḥ evaṃ tāvannāyaṃ paramārthaḥ,",
    "T04ksmadhlu:416": " na cārtho 'pi paramaḥ,",
    "T04ksmadhlu:417": " nāpi paramasya jñānasyāyamarthaḥ,",
    "T04ksmadhlu:418": " sādhāraṇatvāt /",
    "T04ksmadhlu:419": " yadi yathākathañcana kiścidekaḥ paramārthaḥ syāt tadā paramārthato 'sadbhāvasyaikasya yathākathañcana nirākaraṇād bhāvasattāyā evābhyupagamaḥ syāt /",
    "T04ksmadhlu:420": " [75] api ca, yadi saṃvṛtiparamārthāvabhinnāviti manyate,",
    "T04ksmadhlu:421": " tadā satyadvayavyavasthānāṃ kathaṃ syāt,",
    "T04ksmadhlu:422": " dvayorekatarasya parityāgāt /",
    "T04ksmadhlu:423": " atha bhinnau tadobhayoḥ pṛthaksiddhatvād bhāvaprasaṅgaḥ /",
    "T04ksmadhlu:424": " atha bhinnabhinnau,",
    "T04ksmadhlu:425": " tadā kathamekasmin parasparaviruddhatvam /",
    "T04ksmadhlu:426": " ataḥ pakṣo 'yam 'na bhinno nāpyabhinnaḥ' iti na yujyate,",
    "T04ksmadhlu:427": " viruddhatvāt /",
    "T04ksmadhlu:428": " evaṃ bhinnābhinnatvasya anyo 'nyaparihārasthitalakṣaṇatvena ekasya pratiṣedhe 'parasya vidhānaṃ na bhavettadā asattvameva /",
    "T04ksmadhlu:429": " sa tadā pratiṣeddhumapi kathaṃ śaktaḥ ekasmin yugapatparyudāsaprasajyayorvirodhāt /",
    "T04ksmadhlu:430": " [76] anyacca, bhavatāmanusāreṇa tu puṇyajñānasambhārau duṣparipūraṇau syātām,",
    "T04ksmadhlu:431": " tadabhāve ca buddhatvamapi duṣprāpaṃ syāt /",
    "T04ksmadhlu:432": " pūjānugrahakāmyayā yad dīyate tad dānaṃ tvatyantaṃ prasādamabhinirvartayati,",
    "T04ksmadhlu:433": " tacca nāsti deyadāyakapratigrāhakānupalambhāśritatvāt /",
    "T04ksmadhlu:434": " sa cānupalambhaḥ kiṃ deyābhāvād vā viṣayābhāvād vā bhavati?",
    "T04ksmadhlu:435": " prathame tāvat pakṣe na ko 'pi kimapi dadātīti puṇyasyaivābhāvaḥ prasajyate,",
    "T04ksmadhlu:436": " sattvābhāvācca yo hi bodhisattvānāṃ sattvārthapariśramaḥ sa nirarthaka eva syāt,",
    "T04ksmadhlu:437": " ato 'sattvaṃ tu nāstyeva /",
    "T04ksmadhlu:438": " viṣayābhavo 'pi tāvannāsti,",
    "T04ksmadhlu:439": " bhagavatā deyādivastūnāṃ paridṛṭatvāt /",
    "T04ksmadhlu:440": " yadyevaṃ na syāuttadā bhagavatā bodhisattvāvasthāyāṃ kathamarthibhyaḥ putrādidānaṃ kṛtam?",
    "T04ksmadhlu:441": " bhavantastvālambanāśritaṃ dānādikaṃ 'viśuddham' iti nābhyupagacchanti,",
    "T04ksmadhlu:442": " ataḥ sambhārapāripūristāvadasambhavaiva /",
    "T04ksmadhlu:443": " tadabhāve hetvabhāvād buddhātvamapi dūre 'pāstaṃ syāt /",
    "T04ksmadhlu:444": " [77] api ca, 'sarve dharmā niḥsvabhāvāḥ' ityettasya tāvat ko hyarthaḥ?",
    "T04ksmadhlu:445": " yadi svayambhāvasya abhāvānniḥsvabhāvā ityabhidhīyante tadā siddhasādhanameva,",
    "T04ksmadhlu:446": " hetupratyayādhīnavṛttitvāt sarvavastūnām,",
    "T04ksmadhlu:447": " na tānyahetukānīti vayamapyabhyupagacchāmaḥ /",
    "T04ksmadhlu:448": " yadyevaṃ na syāttadā nirapekṣatvānnityaṃ sattvamasattvaṃ vā syāt /",
    "T04ksmadhlu:449": " yadyucyeta - vinaṣṭā bhāvāḥ svasvabhāvenānutpannatvāt svasvabhāvena na santīti niḥsvabhāvāḥ?",
    "T04ksmadhlu:450": " ityetadapi siddhasādhanameva,",
    "T04ksmadhlu:451": " asmākamapi vinaṣṭotpatteranabhyupetatvāt /",
    "T04ksmadhlu:452": " yadi cābhidhīyeta - tatsvabhāvenaiva sarvakālānavasthānānniḥsvabhāvā manyante,",
    "T04ksmadhlu:453": " tadapi siddhasādhanameva,",
    "T04ksmadhlu:454": " yasmādutpattisamanantaravināśasadbhāvāt kṣaṇikā eva /",
    "T04ksmadhlu:455": " kṣaṇikasya khalu vastuno dvitīye kṣaṇe 'vasthānaṃ nābhyupeyate /",
    "T04ksmadhlu:456": " yadyucyeta yathā bālapṛthagjanaiḥ parikalpitasya grāhyagrāhakabhāvasya paramārthena svabhavato 'sattvād sasattvaṃ tathā niḥsvabhāvatvamiti tadapi",
    "T04ksmadhlu:457": " asmābhirapi parikalpitātmano niḥsvabhāvatvasyābhyupagamāt /",
    "T04ksmadhlu:458": " yadyevaṃ na syāttadā sarve 'pi tattvadarśinaḥ syuḥ /",
    "T04ksmadhlu:459": " paramārthataḥ sarve bhāvā bālapṛthagjanaiḥ parikalpitena grāhyagrahakāreṇa virāhitā api āryajñānasya advaitātmanā gocaratvena sthitā eva /",
    "T04ksmadhlu:460": " yadyevaṃ na sthitāḥ,",
    "T04ksmadhlu:461": " tathāpyasattvena niḥsvabhāvāstadā saṅkleśavyavadānau na syātām /",
    "T04ksmadhlu:462": " [78] tathaiva sarvadharmānutpādo 'pyabhihitaḥ /",
    "T04ksmadhlu:463": " kiṃ tadanutpadatāyāstāvadarthaṃ manyase?",
    "T04ksmadhlu:464": " yadyucyeta ādito 'nutpannatvāt sarve bhāvā anutpannā iti tadapi siddhasādhanameva,",
    "T04ksmadhlu:465": " vayamapi saṃsāramanādiṃ manyāmahe /",
    "T04ksmadhlu:466": " atha pūrvamutpannasya vastunaḥ punaranupattyā sarve dharmā anutpannā iti tadapi siddhasādhanameva,",
    "T04ksmadhlu:467": " vayamapi pūrvamatpannasya punarutpattiṃ nābhyupagacchāmaḥ,",
    "T04ksmadhlu:468": " tasya vinaṣṭatvāt /",
    "T04ksmadhlu:469": " atha apūrvotpādābhāvādanutpādo 'bhidhīyate,",
    "T04ksmadhlu:470": " tasya vinaṣṭatvāt /",
    "T04ksmadhlu:471": " atha apūrvotpādābhāvādanutpādo 'bhidhīyate,",
    "T04ksmadhlu:472": " tadapi nāniṣṭasādhakam,",
    "T04ksmadhlu:473": " saṃsāre 'pūrvasattvānabhyupagamāt,",
    "T04ksmadhlu:474": " sarvadā ca pūrvavinaṣṭānāṃ sajātīyotpatteḥ atha bālapṛthagjanaparikalpitasya svalakṣaṇato 'nutpādādanutpāda ucyate,",
    "T04ksmadhlu:475": " tadāpi nāsti virodhaḥ,",
    "T04ksmadhlu:476": " kalpitasya svabhāvata utpettaranabhyupagamāt /",
    "T04ksmadhlu:477": " atha svato 'nutpādād anutpāda ityucyeta tadāpi nāsti virodhaḥ,",
    "T04ksmadhlu:478": " hetupratyayādhīnatvāt sarvavastūnām,",
    "T04ksmadhlu:479": " yathā pūrvamuktam /",
    "T04ksmadhlu:480": " yadi sarvaśaḥ sarvānutpādād anutpāda ucyate tadā darśanādivirodho durnivāraḥ syāt /",
    "T04ksmadhlu:481": " yadi parasparaviśeṣānutpādād anutpādo 'bhidhīyate tadā [yadi] tathatāsvabhavatāmupādāyocyate tadā nāsti doṣaḥ,",
    "T04ksmadhlu:482": " [kintu] yadi lokaprasiddhasvabhāvatāmupādāyocyate tadā kena darśanādivirodho nivārayituṃ śakyate /",
    "T04ksmadhlu:483": " yadi svabhāvetarakriyālakṣaṇaviyogād anupāda iti?",
    "T04ksmadhlu:484": " tadāpi nāsti doṣaḥ,",
    "T04ksmadhlu:485": " sarvabhāveṣu kriyāyā abhāvāt /",
    "T04ksmadhlu:486": " atheścarādibhiritarairanutpādād [anutpāda] ucyate,",
    "T04ksmadhlu:487": " tadāpi nāniṣṭam,",
    "T04ksmadhlu:488": " [asmābhirapi] īśvarāderanabhyupagamāt /",
    "T04ksmadhlu:489": " evamādibhirākāraiḥ 'ādiśāntāḥ,",
    "T04ksmadhlu:490": " prakṛtiparinirvṛttāḥ' ityādiśabdānāmapyarthā vicāraṇīyāḥ /",
    "T04ksmadhlu:491": " api ca, anyairanekasūtraiścāpi virodhaḥ saṃllakṣyate,",
    "T04ksmadhlu:492": " tathā hi āryasandhinirmocanasūtre hyuktaṃ",
    "T04ksmadhlu:493": " “ato lakṣaṇaniḥsvabhāvatāmabhisandhāya mayā sarvadharmaṇāmanutpādḥparikīrtitaḥ /“",
    "T04ksmadhlu:494": " parikalpitasvabhāve hi lakṣaṇaniḥsvabhāvatā vyavasthāpyate /",
    "T04ksmadhlu:495": " mahāyānaprasādaprabhāvane [nāma mahāyānasūtre] coktamḥ",
    "T04ksmadhlu:496": " “kulaputra, bodhisattvaḥ dharmamayoniśaḥ śabdaśaḥ pravicayya mahāyānaprasadāyatano na bhavati /",
    "T04ksmadhlu:497": " śabdaśo 'nabhipretya yoniśo manasi kṛtvā mahāyānaprasādāyatano bhavati /",
    "T04ksmadhlu:498": " evaṃ kulaputra,",
    "T04ksmadhlu:499": " bodhisattvo 'yoniśaḥ śabdaśo dharmān pravicayya aṣṭāviṃśatimasaddṛṣṭīrutpādayati,",
    "T04ksmadhlu:500": " tadayathā - nimittadṛṣṭiḥ,",
    "T04ksmadhlu:501": " adṛṣṭidarśanadṛṣṭiḥ,",
    "T04ksmadhlu:502": " vyavahārāpavādadṛṭiḥ,",
    "T04ksmadhlu:503": " saṃkleśāpavādadṛṣṭiḥ,",
    "T04ksmadhlu:504": " tattvāpavādadṛṣṭiśceti” ityevamādikaṃ vistareṇābhidhāya ḥ",
    "T04ksmadhlu:505": " “kulaputraṃ,",
    "T04ksmadhlu:506": " kā hi tāvannimittadṛṭiḥ?",
    "T04ksmadhlu:507": " sāṃyogikasya svabhāvamabhisandhāya mayā sarvadharmāṇāṃ yadasattvaṃ samprakāśitaṃ tacchabdaśo 'bhiniviśya [ye] sāṃkleśikadharmāṇāṃ vaiyavadānīkadharmāṇāṃ cāpyasattve 'bhiniviśante,",
    "T04ksmadhlu:508": " asannimittopādānena [teṣu] asaddṛṣṭirupajāyate,",
    "T04ksmadhlu:509": " ataḥ [saiva] nimittadṛṣṭiruktā /",
    "T04ksmadhlu:510": " [ataḥ] bodhisattvasya śabdaśo 'bhiniviṣṭāyāmasaddṛṣṭi saiva tasya mahatī dṛṣṭiriti,",
    "T04ksmadhlu:511": " ata eva sā adṛṣṭidarśanadṛṣṭirityucyate /",
    "T04ksmadhlu:512": " tato vyavahārāpavādadṛṣṭisaṃkleśāpavādadṛṭitattvāpavādadṛṣṭa yastāvajjāyante /",
    "T04ksmadhlu:513": " tato vyavahārāpavādadṛṣṭisaṃkleśāpavādadṛṣṭitattvāpavādadṛṣtayastāvajjāyante yadā nimittadṛṣṭyā sarvāpavādaḥ [yadā] kriyate tadā vyavahārāpavādadṛṣṭerapyabhiniveśo",
    "T04ksmadhlu:514": " saṃkleśāpavādadṛṣṭerapyabhiniveśo jāyate tattvāpavādadṛṣṭerapyabhiniveśo jāyate” ityevamuktam /",
    "T04ksmadhlu:515": " laṅkāvatārasūtre 'upuktamḥ",
    "T04ksmadhlu:516": " nāsti vaikalpito bhāvaḥ paratantraśca vidyate /",
    "T04ksmadhlu:517": " samāropāpavādaṃ hi vikalpanto vinaśyati //",
    "T04ksmadhlu:518": " parikalpitaṃ svabhāvena sarvadharmā ajānakāḥ /",
    "T04ksmadhlu:519": " paratantraṃ samāśritya vikalpo bhramate nṛṇām //",
    "T04ksmadhlu:520": " ataḥ pratītyasamutpannaḥ paratantrasvabhāvaḥ paramārthataḥ san,",
    "T04ksmadhlu:521": " tatra parikalpitasvabhāvo 'nutpādinābhihitaṃ ityeva tāvannirdekṣyate /",
    "T04ksmadhlu:522": " punastatroktamḥ",
    "T04ksmadhlu:523": " na hyātmā vidyate skandhe skandhāścaiva hi nātmani /",
    "T04ksmadhlu:524": " na te yathā vikalpyante na ca vai na santi ca //",
    "T04ksmadhlu:525": " ābhyāṃ dvābhyāṃ pratiṣedhābhyāṃ skandhānāṃ sattaiva tāvannirdiṣṭā /",
    "T04ksmadhlu:526": " mahāśūnyatāsūtre 'pi yaduktamḥ",
    "T04ksmadhlu:527": " “asti karma asti vipākaḥ kārakastu nopalabhyate” anena tāvad vacanena virodho 'pi samupajāyate /",
    "T04ksmadhlu:528": " evaṃ yadi paramārthataḥ karmāpyasti vipāko 'pyasti tadā sarve dharmā niḥsvabhāvā bhavituṃ nārhanti /",
    "T04ksmadhlu:529": " yadi saṃvṛtau santīti cet tadā karturapi saṃvṛtau sadbhāvāt “kārakastu nopalabhyate” ityevaṃ na vaktavyam /",
    "T04ksmadhlu:530": " āryalaṅkāvatārasūtre coktamḥ",
    "T04ksmadhlu:531": " astitvaṃ sarvabhāvānāṃ yathā bālaivirkalpyate /",
    "T04ksmadhlu:532": " yadi te bhaved yathā dṛṣṭāḥ sarve syustattvadarśinaḥ //",
    "T04ksmadhlu:533": " abhāvātsarvadharmāṇāṃ saṃśleṣo nāsti buddhitaḥ /",
    "T04ksmadhlu:534": " na te tathā yathā dṛṣṭā na ca te vai na santi ca //",
    "T04ksmadhlu:535": " anena yadi sarvadharmāṇāmasattvaṃ tadā saṃkleśavyadānayorapavādadoṣaḥ prasajyata iti nirdiṣṭam /",
    "T04ksmadhlu:536": " punastatraivoktamḥ",
    "T04ksmadhlu:537": " bāhyarthadarśanaṃ mithyā nāstyarthaṃ cittameva tu /",
    "T04ksmadhlu:538": " yuktā vipaśyamānānāṃ grāhagrāhyaṃ nirudhyate //",
    "T04ksmadhlu:539": " bāhyo na vidyate hyartho yathā bālairvikalpyate /",
    "T04ksmadhlu:540": " vāsanairlulitaṃ cittamarthābhāsaṃ pravavarte //",
    "T04ksmadhlu:541": " āryadaśabhūmakasūtre 'pyuktam “cittamātraṃ yaduta traidhātukam” iti /",
    "T04ksmadhlu:542": " tathaiva āryasandhinirmocanalaṅkāvatāraghanavyūhādiṣvapi sarvadharmāṇāṃ cittamātraśarīratvaṃ nirdeṣṭuṃ 'cittamātrameva paramārthasat,",
    "T04ksmadhlu:543": " netarathā' iti sampradarśitam /",
    "T04ksmadhlu:544": " ataḥ sarve dharmā niḥsvabhāvatvena na sidhyanti /",
    "T04ksmadhlu:545": " āryātakūṭe 'pyullikhitamḥ",
    "T04ksmadhlu:546": " “astīti kāśyapa,",
    "T04ksmadhlu:547": " ayameko 'nta,",
    "T04ksmadhlu:548": " nāstīti kāśyapa,",
    "T04ksmadhlu:549": " ayameko 'ntaḥ,",
    "T04ksmadhlu:550": " yadenayorantayormadhyam,",
    "T04ksmadhlu:551": " tadarupyanidarśanamapraṣṭhimanābhāsamaniketamavijñaptikam,",
    "T04ksmadhlu:552": " iyamucyate kāśyapa,",
    "T04ksmadhlu:553": " madhyatā pratipad bhūtapratyavekṣā” iti /",
    "T04ksmadhlu:554": " anena tāvad vijñānameva paramārthasattvānidarśanatvādiguṇopetaṃ śāścatocchedāntadvayavinirmuktamiti nirdiṣṭam /",
    "T04ksmadhlu:555": " etadadhikṛtyaivāryaratnamedhe 'pyuktamḥ",
    "T04ksmadhlu:556": " “kulaputra, yadi [vijñānaṃ] paramārthato nāsti,",
    "T04ksmadhlu:557": " tadā brahmacaryādīni nirarthakāni syuḥ” iti /",
    "T04ksmadhlu:558": " āryaratnakūṭe hyuktamḥ",
    "T04ksmadhlu:559": " “ye paramārthasato 'pi vijñānasyāpavādaṃ kṛtvā sarvadharmaśūnyatāyāmabhiniviśya śūnyatādṛṣṭikāste 'cikitsyāḥ” iti /",
    "T04ksmadhlu:560": " tathā coktamḥ",
    "T04ksmadhlu:561": " “varaṃ khalu kāśyapa,",
    "T04ksmadhlu:562": " sumerumātrā pudgaladṛṣṭirna tvevābhimānikasya śūnyatādṛṣṭiriti” /",
    "T04ksmadhlu:563": " āryasandhinirmocane cāpi śūnyatālakṣaṇamudbhāvitamḥ",
    "T04ksmadhlu:564": " “paratantralakṣaṇaṃ maitreya,",
    "T04ksmadhlu:565": " pariniṣpannalakṣaṇaṃ ca saṃkleśo vyavadānaṃ ca /",
    "T04ksmadhlu:566": " sarvathātyantaviyuktaṃ parikalpitalakṣaṇaṃ yattanna tenopalabhyata idaṃ śūnyatālakṣanamuktaṃ bhavati” /",
    "T04ksmadhlu:567": " āryāṇāṃ pratyātmavedyamavaśyameva paramārthato vastusat,",
    "T04ksmadhlu:568": " anyathā āryasandhinirmocanoktāni vacanāni tāvādasadarthakānītī naiva /",
    "T04ksmadhlu:569": " yadyucyeta kiṃ khalu vastu?",
    "T04ksmadhlu:570": " yadāryajñānena āryadarśanena vānirvacanīyatvena parijñātam /",
    "T04ksmadhlu:571": " anirvacanīyadharmatāvabodhena saṃskārāsaṃskārābhyāṃ prajñaptamiti yaduktaṃ tena virodhaḥ syāditi /",
    "T04ksmadhlu:572": " ekameva yānaṃ paramārthato mahāyānalakṣaṇaṃ,",
    "T04ksmadhlu:573": " nāvaśiṣṭamiti yad bhavatābhihitaṃ tadapi yuktyāgamābhyāṃ viruddham,",
    "T04ksmadhlu:574": " vipratipattināṃ sandarśanāt /",
    "T04ksmadhlu:575": " sattveṣu tāvad vividhādhimuktikā upalabhyante /",
    "T04ksmadhlu:576": " tathā hi kecana parahitāśayā eva pravartante /",
    "T04ksmadhlu:577": " athāpare niṣkāraṇaṃ paraduḥkheṣu spṛhante /",
    "T04ksmadhlu:578": " kecittvalpamātra evātmano hitasukhe āsajyāyeṣu drahyanti /",
    "T04ksmadhlu:579": " tathaivānye svasukhasampattisādhanatatparā anyavyāghātaṃ kṛtvā tadduḥkhavinivṛttito virajyate /",
    "T04ksmadhlu:580": " kecana saṃsārasukhamātrasyaivābhilāṣeṇa puṇyādīni sampādayanti /",
    "T04ksmadhlu:581": " tathaivetare tāvad bhavāntarakhecchato viramya svamuktyarthaṃ prayatante /",
    "T04ksmadhlu:582": " aye tu kevalaṃ paravimuktimevānucintayanti saṃbodhinidānāṃ ca dānādipāramitāpravṛttimālambante /",
    "T04ksmadhlu:583": " ityevamaprameyapratipattyālambanāt sattvānāṃ chandalakṣaṇo hetuviśeṣo 'numīyate,",
    "T04ksmadhlu:584": " phalaviśeṣo 'pihetuviśeṣākṣiptavāttasya /",
    "T04ksmadhlu:585": " svābhilāṣadvāreṇaiva pravṛttidarśanād śraddhaiva hi pravṛttiheturiti niścitam /",
    "T04ksmadhlu:586": " sattvānāmayaṃ śraddhāviśeṣo 'pi gotraviśeṣeṇāvinābhūtaḥ,",
    "T04ksmadhlu:587": " ato nānāgotratvāt sattvānāṃ tulyajātīyagotrakairvidhīyamānapratipattiviśeṣānurūpaṃ phalalakṣaṇayānamapi nānā bhavatīti yuktibhirnānāyānataiva niścīyate /",
    "T04ksmadhlu:588": " bahudhātukasūtre 'pi bahudhātukāḥ sattvā vinirdiṣṭāḥ /",
    "T04ksmadhlu:589": " bhagavātā yatkhalu dhātujñānabalānāṃ nānātvamabhihitam,",
    "T04ksmadhlu:590": " tadapi nānādhātutvaṃ kimiva asat syāt /",
    "T04ksmadhlu:591": " āryakaṅkavatārasūtre 'pi pañca abhisamayotrāṇyabhihitāni /",
    "T04ksmadhlu:592": " āryākṣayamatinirdeśasūtre 'pyuktam - trīṇi tāvatrairyāṇikayānāni,",
    "T04ksmadhlu:593": " yaduta - śrāvakayānaṃ pratyekabuddhayānaṃ mahāyānaṃ ceti /",
    "T04ksmadhlu:594": " evamevānekeṣu sūtreṣvapi śrāvakādiyānatrayanirdeśād āgamato 'pi tāvannānā yānāni sidhyantīti /",
    "T04ksmadhlu:595": " āryasaddharmapuṇḍarīkādiṣu yaddhi ekaṃ hi yānamiti vyapadiṣṭam,",
    "T04ksmadhlu:596": " tadābhiprāyikamiti draṣṭavyam samatābhiprāyādipradarśanāt /",
    "T04ksmadhlu:597": " dharmadhātulakṣaṇatayā yānānāṃ bhedābhāvād ekameva yānamiti tadabhiprāyaḥ /",
    "T04ksmadhlu:598": " athavā yānīkṛtaṃ yānamiti yānikurvatāṃ śrāvakādipudgalānāṃ nairātmye 'tulyatvābhāvād ekameva yānam /",
    "T04ksmadhlu:599": " athavā ye vimuktāsteṣāmabhinnatvād ekameva yānam /",
    "T04ksmadhlu:600": " athavā aniyatagotrakāṇāṃ śrāvakāṇāṃ mahāyānenaiva niryāṇād ekameva yānaṃ deśitam /",
    "T04ksmadhlu:601": " athavā sarvasattveṣvātmādhyāśayena mahākaraṇāmayā bhagavantaḥ,",
    "T04ksmadhlu:602": " pūrvaṃ samudānītabodhisambhārāḥ śrāvakagotrīyāścāpi buddhatvaprāptyadhyāśayāḥ,",
    "T04ksmadhlu:603": " ato 'bhinnādhyāśayād ekameva yānam /",
    "T04ksmadhlu:604": " athavā bhagavatā svayamanekadhā śrāvakayānādibhirniryāṇadvāraiḥ parinirvāṇasandarśanād ekameva yānam /",
    "T04ksmadhlu:605": " athavā nāsti mahāyānād viśiṣṭataraṃ yānāntaramiti tadadhikārād ekameva yānamiti,",
    "T04ksmadhlu:606": " tadevaṃvidhābhiprāyeṇa ekameva yānamiti deśitam /",
    "T04ksmadhlu:607": " athavā aniyatānāṃ śrāvakagotrīyāṇāmākarṣaṇārthaṃ bodhisattvagotrīyāṇāṃ ca",
    "T04ksmadhlu:608": " sandhāraṇārthamityabhiprāyo bhagavataiva āryadaśadharmakasandhinirmocanalaṅkāvatārādiṣu sūtreṣu spaṣṭīkṛtaḥ /",
    "T04ksmadhlu:609": " anyacca, naikabhavaparamparāyāṃ sambhārān paripūrya bodhisattvā buddhatvapadamadhigamiṣyanti /",
    "T04ksmadhlu:610": " śrāvakā aśeṣabhavasaṃyojanaṃ prajahantīti teṣāṃ naikajanmasādhyaṃ buddhātvadhigantuṃ ko 'pi bhavapratīsandhirnaiva sambhavati,",
    "T04ksmadhlu:611": " tathā hi - mūlaṃ bhavasyānuśayāḥ yaduktaṃ so 'pyātmagrahaprabhava eveti niyatam abhīṣṭaṃ ca /",
    "T04ksmadhlu:612": " āryairātmadṛṣṭiviparītayā nairātmyamārgabhāvanayā sarvānuśayāḥ samūlamucchināḥ,",
    "T04ksmadhlu:613": " tatsamucchedena teṣāṃ janmano 'pyādhārarasyābhāvāt tad [janma] api samucchidyate /",
    "T04ksmadhlu:614": " phalataḥ kutasteṣāmanekabhavaparamparāsādhyo buddhātvalābho bhaviṣyatīti /",
    "T04ksmadhlu:615": " āryāsaddharmapuṇḍarīke bhagavatā yacchrāvakebhyo buddhātvādhigatervyākaraṇaṃ kṛtaṃ tattu nirmitaśrāvakāṇāṃ nirmāṇasya,",
    "T04ksmadhlu:616": " yairbodhau pariṇāmanā kṛtā,",
    "T04ksmadhlu:617": " teṣāṃ vābhiprāyeṇa kṛtamiti draṣṭavyam /",
    "T04ksmadhlu:618": " idaṃ tāvad bhagavatā āryalaṅkavatārasūtrādiṣu nirdiṣṭameva /",
    "T04ksmadhlu:619": " āryasamādhirājasūtre yattāvaduktamḥ",
    "T04ksmadhlu:620": " atra nāsti ko 'pi sattvo 'bhavyaḥ /",
    "T04ksmadhlu:621": " sampūrṇo 'yaṃ sattvaloko buddho bhaviṣyati //",
    "T04ksmadhlu:622": " tadapyucyamānamupagatānabhipretyābhihitamiti jñātavyam /",
    "T04ksmadhlu:623": " katipayeṣu [sūtreṣu] - “tathāgatagarbhāḥ sarve sattvāḥ” iti yaduktaṃ tadapi tathatālakṣaṇāyāstathatāyā abhiprāyeṇa vyapadiṣṭam /",
    "T04ksmadhlu:624": " ataḥ paramārthatastrīṇyeva yānāni,",
    "T04ksmadhlu:625": " sarve dharmāśca sasvabhāvā ityabhidhīyate /",
    "T04ksmadhlu:626": " ityayaṃ pūrvapakṣaḥ /",
    "T04ksmadhlu:627": " [1] tataścāyaṃ pratyavasthīyate /",
    "T04ksmadhlu:628": " tatra tāvad 'nāgamataḥ sarve dharmā niḥsvabhāvatvena sādhayituṃ śakyāḥ,",
    "T04ksmadhlu:629": " kenāpi tathābhyupagamābhāvād' ityādyuktaṃ tannirucyate /",
    "T04ksmadhlu:630": " kiṃ kenāpyanabhyupetatvādāgama ekāntenānupādeya eva bhavatyuta utadeyo 'pīti?",
    "T04ksmadhlu:631": " prathamastāvat pakṣo na yuktaḥ /",
    "T04ksmadhlu:632": " tathā sati na ko 'pi kamapyāgamamāśrayiṣyati,",
    "T04ksmadhlu:633": " kenacidapi tadanabhtupetatvāt /",
    "T04ksmadhlu:634": " tatra kaścid abhimānitayā vā,",
    "T04ksmadhlu:635": " anarthitayā vā,",
    "T04ksmadhlu:636": " pāpamitrasaṃsargeṇa vā,",
    "T04ksmadhlu:637": " vimūḍhacittatayā vā,",
    "T04ksmadhlu:638": " sukalyāmitrānupalambhena vā,",
    "T04ksmadhlu:639": " parapratyaneyatayā vā,",
    "T04ksmadhlu:640": " śraddhendriyādivaikalyena vā?",
    "T04ksmadhlu:641": " tadvidāṃ sudhiyāṃ viraheṇa bhagavata ādimadhyaparyavasānakalyāṇaṃ pravacanaratnamanāśritā api kiṃ tāvadadhigatasvaparahitasampādanonopāyaṃ tarkanipuṇaṃ vidvāṃsamapi nāśrayiṣyante?",
    "T04ksmadhlu:642": " athavā, ajñā vaṇijo yathā vimugdhatayānarghaṃ ratnamapi parityajanti tathā suvijñāstarkanipuṇā api vaṇijastanna parigṛhṇantīti na /",
    "T04ksmadhlu:643": " tāpāccedācca nikaṣāt suvarṇamiva pratyakṣānumānapūrvaparāviruddhāgamairaviruddhātvāt",
    "T04ksmadhlu:644": " pareṣāñcāgamānāṃ tadviparītatvād ābhyudayikanaiḥśreyasikanaiḥśreyasikaphalamāptukāmā",
    "T04ksmadhlu:645": " aśeṣasampadamadhigantukāmā vipaścitastaṃ [viparītāgamaṃ] parityajya yadekāntakuśalaṃ",
    "T04ksmadhlu:646": " tatpravacanaratnamevāśrayantīti yaḥ pakṣaḥ,",
    "T04ksmadhlu:647": " sa cet samyagiti tadā bhavanto 'pi yadi bhagavatpravacanaṃ suparīkṣyaivābhyupayantītyato bhagavatā prajñāpārāmitādiṣu yo hi madhyamo mārgaḥ suspaṣṭamādiṣṭastaṃ kinnāśrayiṣyantīti?",
    "T04ksmadhlu:648": " yadi svayaṃ tamāśrayituṃ na śaktāstathāpyāryanāgātjunapādairyo hyanekayuktipradīpaprakāraiḥ suspaṣṭaṃ nirdiṣṭastadbalenāpi kimiva nābhyupagacchanti?",
    "T04ksmadhlu:649": " yato hi sa ācāryastāvad bhagadvacananirdiṣṭatvena prathamāṃ bhūmimāsāditatvena cāryalaṅkāvatārādau vyākṛtaḥ /",
    "T04ksmadhlu:650": " tasyāpi yadi nirdeśo viparyastaḥ syāttadā naiva tāvad bhagavatā tathā vyākṛtaḥ syāt /",
    "T04ksmadhlu:651": " ato yadayācāryavacānaṃ tyajyate bhagavadvacanamapi nūnaṃ parityaktaṃ bhavet /",
    "T04ksmadhlu:652": " phalata āryanāgārjunapādapratipadītaṃ mārgaṃ parityajya anāryapudgalapradarśitapathāśrayaṇaṃ tāvānnaiva yujyate /",
    "T04ksmadhlu:653": " na vayaṃ śabdānāṃ bhāvikaḥ kaścana sambandha iti manyāmahe /",
    "T04ksmadhlu:654": " atastanniṣedhato na [te] anabhyupagatā bhaviṣyantīti /",
    "T04ksmadhlu:655": " te tāvat [śabdāḥ] saṅketābhijñānena vyavahāre vakturicchāṃ dyotayante arthāvasthādibhirabhrāntapuruṣairabhihitāḥ śabdāḥ vivakṣitārthāsambaddhā iti na sarvathā niścetuṃ śakyate,",
    "T04ksmadhlu:656": " anyathā sarvavyavahāroccheda eva syāditi /",
    "T04ksmadhlu:657": " kṣīṇarāgadveṣamohānāṃ śabdā aviparītārthā iti pratipādanena sarveṣāṃ śabdā viparītārthā evati na,",
    "T04ksmadhlu:658": " svasantatau viniyatatvātteṣām /",
    "T04ksmadhlu:659": " atastrirupapaliṅgāni parikṣaṇapariśuddhāni ādimadhyāntakalyāṇaniyatāni tāvad vacanāni avisaṃvādakatvād vidvadbhiḥ samāśrayaṇīyānyeva /",
    "T04ksmadhlu:660": " [2] na vayaṃ tathāgatavacanapratihatebhyastīrthikebhyastātsiddhaye bhagavadvacanaprāmāṇyaṃ",
    "T04ksmadhlu:661": " pratipādayāmāstathāpi yadā āgamārthaṃ vinintayāmastadā vyākaraṇapramāṇatvena sampradarśayāmaḥ /",
    "T04ksmadhlu:662": " tatpratipādakaṃ bhagavadvacanaṃ nāstītyetadapi kathanaṃ nocitam /",
    "T04ksmadhlu:663": " bhagavatāpyevameva nītārthasūtrasamāśrayaṇamevābhihitam,",
    "T04ksmadhlu:664": " na neyārthasūtrasamāśrayaṇamiti /",
    "T04ksmadhlu:665": " yadyucyeta ko 'yaṃ paramārtho nāmeti cet?",
    "T04ksmadhlu:666": " pramāṇopapatraḥ paramārthādhikṛtaśceti /",
    "T04ksmadhlu:667": " athavā yadartho nānyatra netuṃ śakyata iti /",
    "T04ksmadhlu:668": " sarvadharmānutpādāstāvat pramāṇopannārthaḥ,",
    "T04ksmadhlu:669": " ato yuktyanvitatvāt sa paramārtha ityucyate /",
    "T04ksmadhlu:670": " āryadharmasaṃgītāvuktam - anutpādaḥ satyam,",
    "T04ksmadhlu:671": " utpādādayo 'nye dharmā asatyāḥ,",
    "T04ksmadhlu:672": " mṛṣā moṣadharmakatvāt /",
    "T04ksmadhlu:673": " āryasatyadvayanirdeśe 'pyuktam “devaputra,",
    "T04ksmadhlu:674": " artho hi paramārthato 'nutpādaḥ,",
    "T04ksmadhlu:675": " ayaṃ tāvat sarvasaṃkleśavyavadānadharmeṣu vyavasthāpyate,",
    "T04ksmadhlu:676": " na katipayeṣu” avameva punastatraivoktam - “tadyathāpi nāma devaputra,",
    "T04ksmadhlu:677": " yacca mṛdbhājanasyābhyantaramākāśam,",
    "T04ksmadhlu:678": " yacca ratnabhājanasyākāśam ākāśadhātureva eṣaḥ /",
    "T04ksmadhlu:679": " tatra paramārthano na kiñcinnānākaraṇam /",
    "T04ksmadhlu:680": " evameva devaputra,",
    "T04ksmadhlu:681": " yaḥ saṃkleśaḥ,",
    "T04ksmadhlu:682": " sa paramārthato 'tyantānutpādatā /",
    "T04ksmadhlu:683": " yadapi vyavadānaṃ tadapi paramārthato 'tyantānutpādatā /",
    "T04ksmadhlu:684": " saṃsāro 'pi paramārtha 'tyantānutpādatā /",
    "T04ksmadhlu:685": " yāvannirvāṇamapi paramārthato 'tyantānutpādatā /",
    "T04ksmadhlu:686": " nātra kiñcit paramārthato nānākaraṇam /",
    "T04ksmadhlu:687": " tat kasmāddhetoḥ?",
    "T04ksmadhlu:688": " paramārthato 'tyantānutpādatvāt sarvadharmāṇāmiti” /",
    "T04ksmadhlu:689": " evamayamanutpādo 'pi paramārthānukulatvāt paramārtha ucyate,",
    "T04ksmadhlu:690": " na vastutaḥ,",
    "T04ksmadhlu:691": " sarvaprapañcitītatvāddhi vastutaḥ paramārthasya /",
    "T04ksmadhlu:692": " ato yāni ca yāvanti ca paramārthamadhikṛtya anutpādīni lakṣaṇāni nirdiṣṭāni tāni sarvāṇi nītārthatvena grahītavyāni,",
    "T04ksmadhlu:693": " ato viparītāni neyārthāniti /",
    "T04ksmadhlu:694": " āryākṣayamatinirdiśasūtre tāvanneyanītārthalakṣaṇaṃ nirdiṣṭam, tathāhi -",
    "T04ksmadhlu:695": " ke sūtrāntā neyārthāḥ?",
    "T04ksmadhlu:696": " yāvad ye sūtrāntā saṃvṛtipratipattaye nirdiṣṭāsta ucyante neyārthāḥ yāvad ye sūtrāntāḥ paramārthapratipattaye nirdiṣṭāsta ucyante nītārthāḥ",
    "T04ksmadhlu:697": " yāvad ye sūtrāntā nānāpadavyañcanāni nirdiśanti,",
    "T04ksmadhlu:698": " ta ucyante neyārthāḥ,",
    "T04ksmadhlu:699": " yāvad ye sutrāntā gambhīradurdarśadurjñeyāni nirdiśanti,",
    "T04ksmadhlu:700": " ta ucyante nītārthāḥ /",
    "T04ksmadhlu:701": " yāvad ye sūtrāntā ātmasattvajīvapuruṣapudgalamanujamānavakāravedakān anekarutairasvāmikān svāmina iva nirdiśanti,",
    "T04ksmadhlu:702": " ta ucyante neyārthāḥ /",
    "T04ksmadhlu:703": " yāvad ye sūtrāntāḥ śūnyatānimittāpraṇihitānabhisaṃskārājānutpādābhāvanirātmaniḥsattvanirjīvaniḥpudgalāsvāmikavimokṣamukhā nirdiṣṭāsta ucyate nītārthāḥ - iti vistaraḥ /",
    "T04ksmadhlu:704": " sutrāntareṣu 'tāvadanutpādādinirdeśā abhiprāyāntareṇa nītārtha ityabhihitāḥ' - iti yaduktam,",
    "T04ksmadhlu:705": " tadapi na samyak /",
    "T04ksmadhlu:706": " ekaṃ hi sthitau ātmādinirdeśā api nītārthāḥ syuḥ /",
    "T04ksmadhlu:707": " ataḥ paramārthābhidhāyako nītārthastadviparīto neyārtha ityavaboddhavyam /",
    "T04ksmadhlu:708": " āryasarvabuddhaviṣayāvatārajñānālokālaṅkāre 'pyuktam - 'yo hi nītārthāḥ,",
    "T04ksmadhlu:709": " sa paramārtha iti” /",
    "T04ksmadhlu:710": " āryākṣayamatinirdeśasūtre ca anutpādādayo nītārthā uktāḥ /",
    "T04ksmadhlu:711": " ataścaivamanutpādādaya eva paramārthā iti niyatam /",
    "T04ksmadhlu:712": " yadyevaṃ tadā kathaṃ bhagavatā āryasandhinirmocanasūtre trividhasya svabhāvasya trividhāṃ niḥsvabhagavatāmabhipretya sarve dharmā niḥsvabhāvāḥ,",
    "T04ksmadhlu:713": " proktā iti ced?",
    "T04ksmadhlu:714": " nāsti doṣaḥ /",
    "T04ksmadhlu:715": " ye tāvat kecit saṃvṛtisvabhāvamapyapavadanti,",
    "T04ksmadhlu:716": " atha cāsacchastraśravaṇābhiniśavaśād viparyastamatayaḥ saṃvṛtau asantamanṛtamapi nityādivasturupatayā samāropya yathā rūpapratibhāsaṃ tathaiva",
    "T04ksmadhlu:717": " te āropāpavādāntadvayapatitatamatitayā antadvayarahite paramagambhīre paramārthanayasāgare nānupraviśanti /",
    "T04ksmadhlu:718": " ataeva tāvad bhagavān 'anutpādādinirdeśaḥ paramārthādhikṛtaḥ' iti nirucya trividhaniḥsvabhāvatābhiprāyapratipādakamantadvayarahitaṃ0",
    "T04ksmadhlu:719": " madhyamapathaṃ madhaymapathaṃ prakāśayituṃ nītārthameva mataṃ pratiṣṭhāpitavān /",
    "T04ksmadhlu:720": " na ca mādhyamikāstrividhaniḥsvabhāvatāvyavasthānaṃ nābhyugacchantīti,",
    "T04ksmadhlu:721": " anyathā darśanādiviparītaṃ kathaṃ parihareyuriti /",
    "T04ksmadhlu:722": " tatravicāritaṃ tāvad vastu yathāpratibhāsaṃ māyāvat pratītyasamutpannam,",
    "T04ksmadhlu:723": " tacca paratantrasvabhāvam /",
    "T04ksmadhlu:724": " tatrāpi saṃvṛtau māyāvat parapratyayena tasyotpādaḥ,",
    "T04ksmadhlu:725": " na tu svayaṃbhāvaḥ /",
    "T04ksmadhlu:726": " ata eva utpattiniḥsvabhāvatāyāṃ tad vyavasthāpyate /",
    "T04ksmadhlu:727": " 'yaḥ prattyasamutpannaḥ sa svabhāvataḥ śūnya iti vidvāṃso nirdhārayanti /",
    "T04ksmadhlu:728": " na hi svabhāvo nāma kṛtrimaḥ /",
    "T04ksmadhlu:729": " abhūtvā bhāvaḥ bhūtvā cābhāvo 'pi tāvannasti,",
    "T04ksmadhlu:730": " krameṇāpyekasya sadasattvāmyāṃ viruddhatvāt /",
    "T04ksmadhlu:731": " yaduta -",
    "T04ksmadhlu:732": " na sambhavaḥ svabhāvasya yuktaḥ pratyayahetubhiḥ /",
    "T04ksmadhlu:733": " hetupratyayasambhūtaḥ svabhāvaḥ kṛtako bhavet /",
    "T04ksmadhlu:734": " svabhāvaḥ kṛtako nāma bhaviṣyati punaḥ katham //",
    "T04ksmadhlu:735": " akṛtrimaḥ svabhāvo hi nirapekṣaḥ paratra ca /",
    "T04ksmadhlu:736": " kutaḥ svabhāvasyābhāve parabhāvo bhaviṣyati /",
    "T04ksmadhlu:737": " bhagavatāpi āryānavataptanāgarājaparipṛcchāsūtre nirdiṣṭam -",
    "T04ksmadhlu:738": " yaḥpratyayairjāyati sa hyajāto na tasya utpādu svabhāvato 'sti /",
    "T04ksmadhlu:739": " yaḥpratyayādhīnu sa śūnya ukto yaḥśūnyatāṃ jānati so 'pramattaḥ //",
    "T04ksmadhlu:740": " āryasāgararājaparipṛcchasūtre 'pyuktam -",
    "T04ksmadhlu:741": " yat pratītyasamutpannaṃ tacca śūnyaṃ svabhāvataḥ /",
    "T04ksmadhlu:742": " yacca śūnyaṃ svabhāvena na hi taccasti kutracit //",
    "T04ksmadhlu:743": " etadarthameva āryapitāputrasamāgamasūtre 'pi pratītyasamutpādapravṛttyā dharmadhātupravṛttirnidiṣṭā,",
    "T04ksmadhlu:744": " yaduta - “tatra bhagavan,",
    "T04ksmadhlu:745": " avidyā tu avidyātvenaivāsatī /",
    "T04ksmadhlu:746": " tatkathamityucyeta tarhyevamavidyā tu svabhāvena virahitā /",
    "T04ksmadhlu:747": " yasmin dharme nāsti svabhāvaḥ sa na tāvad vastu /",
    "T04ksmadhlu:748": " yacca nāsti vastu tadapariniṣpannam,",
    "T04ksmadhlu:749": " yadapariniṣpannaṃ tadanutpannamaniruddhaṃ ca /",
    "T04ksmadhlu:750": " yadanutpannamaniruddhaṃ tad 'atītam' iti prajñaptuṃ naiva śakyate,",
    "T04ksmadhlu:751": " na ca tadanāgataṃ pratyatpannamityapi vā prajñaptuṃ śakyate /",
    "T04ksmadhlu:752": " yacca kālatraye 'pyanupapannaṃ tannāma lakṣaṇaṃ nimittaṃ prajñaptamiti vā na bhavati,",
    "T04ksmadhlu:753": " yato hi tat sattvānāṃ grahaṇārthaṃ nāmamātrasaṃketamātravyavahāramātrasaṃvṛtimātrābhidheyamātraprajñaptimātrebhyo 'tiriktaṃ nāsti /",
    "T04ksmadhlu:754": " avidyā tāvat paramārthato 'nupalabdhā /",
    "T04ksmadhlu:755": " yaśca dharmaḥ paramārthato 'nupalabdhaḥ,",
    "T04ksmadhlu:756": " na tat prajñaptaḥ,",
    "T04ksmadhlu:757": " na vyavahāryaḥ,",
    "T04ksmadhlu:758": " nābhidheyaśca /",
    "T04ksmadhlu:759": " ato hi bhagavan yacca nāmamātraṃ saṃketamātraṃ na tattathyamiti” vistareṇābhihitam /",
    "T04ksmadhlu:760": " ata eva paratantrasvabhāvo na tathyatve yujyate,",
    "T04ksmadhlu:761": " anyathā māyādīnāmapi vastutvaprasaṅgaḥ,",
    "T04ksmadhlu:762": " tānyapi pratyayasāpekṣatāyāṃ na santi bhinnāni /",
    "T04ksmadhlu:763": " ata eva māyābhinnatvena paratantrasvabhāvastāvadutpattiniḥsvabhāvatāyāṃ vyavasthāpyate /",
    "T04ksmadhlu:764": " āryasandhinirmocanasūtre cābhihitam - yathā māyākṛtaṃ tathaivotpattiniḥsvabhāvatāyāmupalakṣaṇīyam /",
    "T04ksmadhlu:765": " māyādito 'bhinno yo hi paratantrasvabhāvaḥ sa eva nityānityādibhiḥ paramārthata upacaritaḥ",
    "T04ksmadhlu:766": " sa eva ca parikalpitasvabhāvaḥ so 'pi yathā parikalpyate tathā lakṣaṇenāsiddhatvāllakṣaṇaniḥsvabhāvatāyāṃ vyavasthāpyate /",
    "T04ksmadhlu:767": " sāpi niḥsvabhāvatā vastutaḥ paratantrasvabhāve eva sthitā /",
    "T04ksmadhlu:768": " yato hi tasminneva [parikalpitaḥ] sa lakṣaṇairupacaryate /",
    "T04ksmadhlu:769": " ata eva yathā anityādibhiḥ parikalpitāḥ sarve dharmāḥ paramārthato lakṣaṇaśūnyatvena anutpannāḥ,",
    "T04ksmadhlu:770": " ata eva cāniruddhāḥ,",
    "T04ksmadhlu:771": " ata eva ādiśāntāḥ,",
    "T04ksmadhlu:772": " ata eva hi prakṛtiparinirvṛtāḥ āryasandhinirmocane 'pi yathoktam -",
    "T04ksmadhlu:773": " ye tāvat svalakṣaṇenāsantaste 'nutpannāḥ,",
    "T04ksmadhlu:774": " ye hyanutpannāste 'niruddhāḥ,",
    "T04ksmadhlu:775": " ye cāniruddhāsta ādiśāntā,",
    "T04ksmadhlu:776": " ādiśāntā,",
    "T04ksmadhlu:777": " ye hyādiśāntāste prakṛtiparinirvṛtā iti /",
    "T04ksmadhlu:778": " ata evāhaṃ lakṣaṇaniḥsvabhavātābhisandhāya 'sarve dharmā anutpannāḥ' iti yadupadiśāmi,",
    "T04ksmadhlu:779": " tadapi yathāśabdamarthaparikalpanaṃ nirākaroti /",
    "T04ksmadhlu:780": " paratantrasvabhāvaśca yathā saṃvṛtau hyuktastathā parikalpitātmanā virahitatvena prasidhya saṃvṛtisvabhāvasyānapavādamapi nirdiśati,",
    "T04ksmadhlu:781": " na tu paramārthatvena /",
    "T04ksmadhlu:782": " alakṣaṇasvabhāvastu na kaścana yujyate /",
    "T04ksmadhlu:783": " yathoktamḥ",
    "T04ksmadhlu:784": " alakṣaṇo na kaścicca bhāvaḥ saṃvidyate kvacit /",
    "T04ksmadhlu:785": " sarve dharmāḥ paramārthataḥ sadā bhāvaniḥsvabhāvatāyāmeva pratiṣṭhitā bhavanti /",
    "T04ksmadhlu:786": " ayameva tāvat pariniṣpatraḥ svabhāvaḥ,",
    "T04ksmadhlu:787": " nityaṃ tasyānāropitatvena sthitatvāt /",
    "T04ksmadhlu:788": " sa hi pramāṇaiḥ samyugupapatrannasvabhāvatayā paramārtha ityucyate,",
    "T04ksmadhlu:789": " niḥsvabhāvatāprabhāvitātvācca niḥsvabhāvo 'pi /",
    "T04ksmadhlu:790": " ato 'yaṃ [pariniṣpannaḥ] paramārthaniḥsvābhāva iti /",
    "T04ksmadhlu:791": " āryasandhinirmocane 'pyuktam -",
    "T04ksmadhlu:792": " “sa ca paramārtho 'pi dharmaniḥsvabhāvatāprabhāvito 'pītyataḥ paramārthaniḥsvabhāvaḥ” iti /",
    "T04ksmadhlu:793": " yannidānamanena niḥsvabhāvena sarve niḥsvabhāvāḥ,",
    "T04ksmadhlu:794": " tannidānamanutpādādideśanā nītarthā /",
    "T04ksmadhlu:795": " paramārthābhiprāyanirdeśāt sa na tāvad darśanādiviruddhaḥ,",
    "T04ksmadhlu:796": " na ca yathāśabdaṃ parikalpitaśca /",
    "T04ksmadhlu:797": " ata eva nābhiprāyanirdeśo 'pi nītārthaviruddhaḥ,",
    "T04ksmadhlu:798": " parigrahītavyaḥ /",
    "T04ksmadhlu:799": " ataśca abhiprāyanirdeśo 'pi na nītārthaviruddho bhavatīti /",
    "T04ksmadhlu:800": " phalataḥ anutpādideśanāṃ nītārthāṃ sādhayituṃ darśanādivirodhaṃ parihartuṃ yathāśabdaparikalpanaṃ ca nirākartum āryasandhinirmocane tāvadabhihitam",
    "T04ksmadhlu:801": " api ca, paramārthasamudgat,",
    "T04ksmadhlu:802": " paramārthaniḥsvabhāvaṃ dharmanairātmaprabhāvitamityabhipretya mayā sarve dharmā anutpannāḥ sarve dharmā aniruddhāḥ,",
    "T04ksmadhlu:803": " ādiśāntāḥ,",
    "T04ksmadhlu:804": " prakṛtiparinivṛttāśva deśitāḥ /",
    "T04ksmadhlu:805": " yadyevaṃ mahāśraddadhāsūtre “prayogajaṃ svabhāvamabhipretya yanmayā 'sarve dharmā",
    "T04ksmadhlu:806": " asantaḥ' iti yaduktaṃ tatra yathāśabdamabhiniviśca saṃkleśavyavadānadharmāṇāmapyabhāvamātramabhiniviśca",
    "T04ksmadhlu:807": " asannimittagrahaṇād asaddarśanaṃ tad bhavedityato nimittadarśanaṃ taducyate /",
    "T04ksmadhlu:808": " evaṃ vistareṇa yadabhihitaṃ tatkathaṃ grāhyamiti?",
    "T04ksmadhlu:809": " ayamapi yathoktaḥ paratantrasvabhāva eva,",
    "T04ksmadhlu:810": " yo hi saṃvṛtau hetupratyayabalasambhūtatvena māyāvannisvabhāvatvena ca 'prayogajaḥ' ityuktaḥ /",
    "T04ksmadhlu:811": " prajñāpāramitāyāmapyuktam -",
    "T04ksmadhlu:812": " “prayogajaḥ svabhāvastāvadasat pratītyasamunpannatvād” iti /",
    "T04ksmadhlu:813": " etadarśaṃ yo hi parikalpitasvabhāva uktaḥ so 'pyāgantuka eva kalpanābhinirhatatvāt /",
    "T04ksmadhlu:814": " ata eva saḥ [paratantraḥ] prayogaja ityuktaḥ /",
    "T04ksmadhlu:815": " svabhāvo 'yaṃ dvidhāpi paramārthato naiva yujyate /",
    "T04ksmadhlu:816": " ataḥ sarve dharmāḥ svabhāvenānena paramārthato niḥ svabhāvāḥ /",
    "T04ksmadhlu:817": " na hyabhāvāt saṃvṛtisvabhavo bhavati /",
    "T04ksmadhlu:818": " yadi sa tāvadasat svāttadā saṃkleśavyadānadharmā naiva vyavasthāpayituṃ śakyeran,",
    "T04ksmadhlu:819": " yato hi tatprabhāvitā hi te,",
    "T04ksmadhlu:820": " na tu paramārthena [prabhāvitāḥ] /",
    "T04ksmadhlu:821": " evaṃ hi sūtrānteṣvapi pratipāditamiti /",
    "T04ksmadhlu:822": " ato ye paramārthābhiprāyaṃ naiva jānanti,",
    "T04ksmadhlu:823": " te pūrvasvabhāvamapi vasturupeṇa parigṛhya paścāttasyāpyabhāvaṃ matvā anutpannādideśanānāṃ śabdaśo 'rthābhiniveśaṃ kurvanti /",
    "T04ksmadhlu:824": " te cābhāvādinimittagrahaṇena nimittādidṛṣṭayo bhavanti /",
    "T04ksmadhlu:825": " atastanniṣedhāyaiva etaduktam,",
    "T04ksmadhlu:826": " na tu mādhyamikebhya etaduktamiti /",
    "T04ksmadhlu:827": " te tu tathatāṃ sarvanimittagrāhapratipakṣāṃ pracakṣate /",
    "T04ksmadhlu:828": " atasteṣvabhāvādinimittagrāho naiva sambhavati / tathā hiḥ",
    "T04ksmadhlu:829": " aparapratyayayaṃ śāntaṃ prapañcairaprapañcitam /",
    "T04ksmadhlu:830": " nirvikalpamanānārthametattattasya lakṣaṇam //",
    "T04ksmadhlu:831": " api ca, astīti śāśvatagrāho nāstītyucchedadarśanam /",
    "T04ksmadhlu:832": " tasmādastitvanāstitve nāśrīyeta vicakṣaṇaḥ //",
    "T04ksmadhlu:833": " yeṣu bhāvābhāvādayo nimittagrāhā bhavanti,",
    "T04ksmadhlu:834": " teṣu naiva sambhavati tattvadarśanāvakāśo 'pi,",
    "T04ksmadhlu:835": " tathā coktam -",
    "T04ksmadhlu:836": " svabhāvaṃ parabhāvaṃ ca bhāvaṃ cābhāvameva ca /",
    "T04ksmadhlu:837": " ye paśyanti na paśyanti te tattvaṃ buddhaśāsane //",
    "T04ksmadhlu:838": " yo 'yaṃ bhāvābhāvābhiniveśaḥ,",
    "T04ksmadhlu:839": " sa tāvad bhāvābhiniveśapūrvaka iti sūtreṣu pratipāditam /",
    "T04ksmadhlu:840": " tathā hi laṅkavatārasūtre proktam -",
    "T04ksmadhlu:841": " astitatvapūrvakaṃ nāsti asti nāstitvapūrvakam /",
    "T04ksmadhlu:842": " ato nāsti na gantavyamastitvaṃ na ca kalpayet //",
    "T04ksmadhlu:843": " ato ye khalu bhāvābhiniveśaparaśāste tāvat paratantraṃ sanimittaṃ paśyanti /",
    "T04ksmadhlu:844": " ye tu vyapagatabhāvagrāhāste tathā na kurvanti,",
    "T04ksmadhlu:845": " kutrāpyanavasthitatvāt /",
    "T04ksmadhlu:846": " tathā hyuktam -",
    "T04ksmadhlu:847": " siddhimāśritabhāvānāmicchanti tattvatastu ye /",
    "T04ksmadhlu:848": " tatra nityādayo doṣāḥ sambhavanti na vā katham //",
    "T04ksmadhlu:849": " bhāvānāmāśritānāṃ tu hyasattvaṃ sattvameva vā /",
    "T04ksmadhlu:850": " jalenduvanna cecchanti te dṛṣṭvā nāpahāritāḥ //",
    "T04ksmadhlu:851": " rāgadveṣodbhavastīvraduṣṭadṛṣṭaparigrahaḥ",
    "T04ksmadhlu:852": " vivādāstatsamutthāśca bhāvābhyupagame sati //",
    "T04ksmadhlu:853": " ato ye 'nutpādādideśanāsu śabdaśo 'bhiniviśante,",
    "T04ksmadhlu:854": " tān pratiṣeddhuṃ nimittādidṛṣṭayo vigarhaṇīyāḥ /",
    "T04ksmadhlu:855": " mādhyamikābhidhāstu anutpādādideśanāsu nābhiniviśante,",
    "T04ksmadhlu:856": " paramārthato 'nutpādādīnāmabhyupagamāt saṃvṛtyotpādādīnāmapi vyāharaṇāt / tathā hi -",
    "T04ksmadhlu:857": " tattvamanveṣṭumārambhe sarvamastīti kathyatām /",
    "T04ksmadhlu:858": " jñātvārthān khalu vairāgye paścānūnaṃ vivicyate //",
    "T04ksmadhlu:859": " anājñāya viviktārthaṃ śrutimātre praviśya ca /",
    "T04ksmadhlu:860": " ye puṇyāni na kurvanti narāste kutsitā hatāḥ //",
    "T04ksmadhlu:861": " phalayuktāni karmāṇi gatayaśca sudeśitāḥ /",
    "T04ksmadhlu:862": " tatsvabhāvaparijñānamanutpādo 'pi deśitaḥ //",
    "T04ksmadhlu:863": " mametyahamiti priktaṃ yathā kāryavaśājjinaiḥ /",
    "T04ksmadhlu:864": " tathā kāryavaśāt proktāḥ svandhāyatanadhātavaḥ //",
    "T04ksmadhlu:865": " yadyevaṃ cet?",
    "T04ksmadhlu:866": " āryalaṅkāvatārasūtre -",
    "T04ksmadhlu:867": " nāsti vaikalpito bhāvaḥ paratantraśca vidyate /",
    "T04ksmadhlu:868": " samāropāpavādaṃ hi vikalpanto vinaśyati //",
    "T04ksmadhlu:869": " yaddhi proktaṃ tatkathamiti cintāyāmatrāpi yathā kathitasya parikalpitasvabhāvasya samāropo bhavati,",
    "T04ksmadhlu:870": " tasya parihārārthaṃ “nāsti vaikalpito bhāvaḥ” ityuktam /",
    "T04ksmadhlu:871": " yathoktaḥ paratantrasvabhāvāstu saṃvṛtiniṣedhakaraṇāt parāyattavṛtitayā 'san' ityevamuktaḥ /",
    "T04ksmadhlu:872": " ucyamānamidaṃ dvayaṃ ye antadvayarupeṇa parikalpiyanti,",
    "T04ksmadhlu:873": " te naiva madhyamamārge pravṛttā bhaviṣyanti,",
    "T04ksmadhlu:874": " prapātasthānasthitaskandhasadṛśatvāt /",
    "T04ksmadhlu:875": " ataḥ - “samāropāpavādaṃ hi vikalpanto vinaśyati” ityuktam / ata eva ca -",
    "T04ksmadhlu:876": " parikalpitaṃ svabhāvena sarvadharmā ajānakāḥ /",
    "T04ksmadhlu:877": " paratantraṃ samāśritya vikalpo bhramate nṛṇām //",
    "T04ksmadhlu:878": " yaduktaṃ tenāpi tannirākaraṇaṃ bhavati /",
    "T04ksmadhlu:879": " anenāpi coktayoḥ samāropāpavādāntayoḥ nirākaraṇaṃ kriyate /",
    "T04ksmadhlu:880": " tathā hiyathā vikalpyate tathā paramārthataḥ paratantrasyānutpannatvāt parikalpitātmanā anutpanna eva /",
    "T04ksmadhlu:881": " tadanena samāropāntasvāvannirākriyate /",
    "T04ksmadhlu:882": " saṃvṛtyā paratantratayā samutpannatvāt tadāśritā anye vikalpā nirmāṇanirmitasadṛśā samutpadyante / ata eva -",
    "T04ksmadhlu:883": " paratantraṃ samāśritya vikalpo bhramate nṛṇām /",
    "T04ksmadhlu:884": " ityevamuktaṃ /",
    "T04ksmadhlu:885": " anena tāvadapavādānto nirākriyate,",
    "T04ksmadhlu:886": " saṃvṛtyotpādasyānapavādāt /",
    "T04ksmadhlu:887": " atastatra tatra yā paratantrasvabhāvāstitatvadeśanā yāśca bhāvotpatyādideśanāstāḥ",
    "T04ksmadhlu:888": " sarvāḥ deśanāḥ bālapṛthagjanānāṃ bhayahetuparivarjanārthaṃ saṃvṛtyotpādāśayena abhiprāyataḥ",
    "T04ksmadhlu:889": " pravṛttā ityavagamāya,",
    "T04ksmadhlu:890": " na tu paramārthataḥ /",
    "T04ksmadhlu:891": " tanniṣedhastu sūtre kṛtaḥ /",
    "T04ksmadhlu:892": " yathoktaṃ laṅkāvatārasūtre -",
    "T04ksmadhlu:893": " buddhayā vivecyamānaṃ hi na tantraṃ nāpi kalpitam /",
    "T04ksmadhlu:894": " niṣpanno nāsti vai bhāvaḥ kathaṃ buddhayā prakalpyate //",
    "T04ksmadhlu:895": " na svabhāvo na vijñaptirna vastu na ca ālayaḥ /",
    "T04ksmadhlu:896": " bālairvikalpitā hyete vaśabhūtaiḥ kutārkikaiḥ //",
    "T04ksmadhlu:897": " āryadharmasaṅgītau cāpyuktam -",
    "T04ksmadhlu:898": " kulaputra, loko 'yaṃ jātinirādhayoradhyavasāyena tiṣṭhati,",
    "T04ksmadhlu:899": " ato mahākaruṇāmayena tathāgatena lokabhayaviṣayaparivarjanārthaṃ vyavahāravaśena tasya utpattinirodhau bhavata ityupadiṣṭam /",
    "T04ksmadhlu:900": " kulaputra, nātra kaścid dharma utpadyata iti /",
    "T04ksmadhlu:901": " āryaprajñāpāramitāsūtre 'pi -",
    "T04ksmadhlu:902": " “āyuṣman śāradvatīputra,",
    "T04ksmadhlu:903": " evaṃ rūpaṃ svabhāvena śūnyam,",
    "T04ksmadhlu:904": " yacca svabhāvena śūnyaṃ tannotpadyate,",
    "T04ksmadhlu:905": " na ca niradhyate /",
    "T04ksmadhlu:906": " yasya natpattinirādhau tannānyathā bhavatīti /",
    "T04ksmadhlu:907": " evaṃ yāvad vedanāto vijñānaparyantam” - iti vistaraḥ /",
    "T04ksmadhlu:908": " nātra parikalpitasya svabhāvo yuktataraḥ,",
    "T04ksmadhlu:909": " āgantukatvād bhāvabahirbhūtatvācca tasya,",
    "T04ksmadhlu:910": " evaṃ śabdārtho 'pi nopapadyate /",
    "T04ksmadhlu:911": " yadyapi rupādayaḥ paramārthato 'nutpannastathāpi bālapṛthagjanaiste utpādādisvabhāve parikalpyante /",
    "T04ksmadhlu:912": " ityevaṃ tairyadi tatsvabhāve parikalpitatvāt svabhāvaśabdenocyante,",
    "T04ksmadhlu:913": " tadā na doṣaḥ,",
    "T04ksmadhlu:914": " iṣṭārthāviruddhatvāt /",
    "T04ksmadhlu:915": " sūtrāntare 'pi -",
    "T04ksmadhlu:916": " “kulaputra , yo bodhisattvaḥ dharmān ayoniśo manasikṛtya śabdaśaḥ pravicinoti,",
    "T04ksmadhlu:917": " sa mahāyānaśraddhāyatano na bhavati /",
    "T04ksmadhlu:918": " yaśca aśabdaśo 'bhisandhyarthaṃ yoniśo manasikaroti,",
    "T04ksmadhlu:919": " sa mahāyānaśraddhāyatano bhavati” /",
    "T04ksmadhlu:920": " yaduktaṃ tattu ye paramārthābhiprāyānabhijñāḥ saṃvṛtisvabhāvamapyapavadante te 'yoniśo",
    "T04ksmadhlu:921": " dharmān pravicinvantītihetormahāyānaśraddhāyatanā na bhavantītyatastanniṣedhārthamidamityuktam /",
    "T04ksmadhlu:922": " nikhileṣvapi sūtreṣu śabdaśo 'rthābhiniveśapariharāya abhipretārthāvabodhāya ca samyag yatnotpādārthaṃ sarveṣu cādhimaktyupādārthamevābhihitam,",
    "T04ksmadhlu:923": " na tu mādhyamikamataniṣedhārtham,",
    "T04ksmadhlu:924": " na hi mādhyamikāḥ śabdaśo 'rthaṃ parikalpayantīti pūrvamevoktatvāt /",
    "T04ksmadhlu:925": " āryaratnameghasūtre 'pyuktam, yathā -",
    "T04ksmadhlu:926": " “kathamiva bodhisattvaḥ paramārthanipuṇo na bhavati?",
    "T04ksmadhlu:927": " kulaputra, bodhisattvaḥ samyak prajñayā rūpapratyavekṣaṇaṃ yāvd vijñānapratyavekṣaṇaṃ pratyavekṣate /",
    "T04ksmadhlu:928": " yadā sa rūpaṃ pratyavekṣate,",
    "T04ksmadhlu:929": " tadā na rupotpādamupalabhate,",
    "T04ksmadhlu:930": " na samudayamupalabhate,",
    "T04ksmadhlu:931": " na ca nirodhamupalabhate yāvad vijñānaparyantaṃ yathāvadutpādaṃ nopalabhate,",
    "T04ksmadhlu:932": " yato hi so 'pi tāvad [anupalambhaḥ] paramārthato 'nutpādapravṛttayā prajayā bhavati,",
    "T04ksmadhlu:933": " na tu sāṃvyāvahārikasvabhāvena” ityevaṃ nirdiṣṭam /",
    "T04ksmadhlu:934": " āryalaṅkāvatāre 'pi -",
    "T04ksmadhlu:935": " sarvaṃ vidyati saṃvṛtyāṃ paramārthe na vidyate /",
    "T04ksmadhlu:936": " dharmāṇāṃ niḥsvabhāvatvaṃ paramārthe 'pi dṛśyate //",
    "T04ksmadhlu:937": " ityuktam /",
    "T04ksmadhlu:938": " ye tāvadanutpādādinirdeśān 'sarve dharmāḥ paramārthata utpadyante saṃvṛtisvabhābhāvataśca notpadyante' ityetasmin mate sthāpayanti,",
    "T04ksmadhlu:939": " te sarve āryaratnameghādinirdiṣṭaiḥ samastavacanairvirudhyante,",
    "T04ksmadhlu:940": " vipratipannatvāt teṣām /",
    "T04ksmadhlu:941": " teṣu [sūtreṣu] tu rupādayaḥ sarve [dharmāḥ] paramārthato 'nutpannāḥ,",
    "T04ksmadhlu:942": " saṃvṛtitaścotpannā iti nirdiṣṭāḥ satyadvayanirdeśādiṣu tāvad - devaputra,",
    "T04ksmadhlu:943": " sarve dharmāḥ śāntāḥ,",
    "T04ksmadhlu:944": " paramārthato 'nutpannatvād",
    "T04ksmadhlu:945": " ityevamādikaṃ yaduktaṃ tenāpi [saha] virudhyante /",
    "T04ksmadhlu:946": " punaśca āryalaṅkāvatare 'bhihitam -",
    "T04ksmadhlu:947": " bhāvā vidyanti saṃvṛtyā paramārthe na bhāvakāḥ /",
    "T04ksmadhlu:948": " niḥsvabhāveṣu yā bhrāntistatsatyaṃ saṃvṛtirbhavet //",
    "T04ksmadhlu:949": " āryaprajñāpāramitāyāmapi -",
    "T04ksmadhlu:950": " “subhūte, viparyayamatiricya bālapṛthagjanāḥ kutrāvatiṣṭhante?",
    "T04ksmadhlu:951": " karmārbhisaṃskāravastu tāvat keśāgratulyamapi na vidyate“",
    "T04ksmadhlu:952": " ityādikā yā deśānā,",
    "T04ksmadhlu:953": " tayāpi virudhyante,",
    "T04ksmadhlu:954": " vastutaḥ ātmano 'tisūkṣmasvabhāvasyāpi niṣiddhatvāt /",
    "T04ksmadhlu:955": " yadi viparyayasyāpratiṣedhād asti viparyayaṃ vastu,",
    "T04ksmadhlu:956": " tatraiva tathā proktatvāditi cet? tathā hiḥ",
    "T04ksmadhlu:957": " niḥsvabhāveṣu yā bhrantistatsatyaṃ saṃvṛtirbhavet /",
    "T04ksmadhlu:958": " iti /",
    "T04ksmadhlu:959": " tadapi naivopapadyate /",
    "T04ksmadhlu:960": " viparyastaṃ vastu yadi vidyeta,",
    "T04ksmadhlu:961": " tadā atisūkṣmabhāvasvabhāvaniṣedhavacanaṃ kathaṃ nāmopapadyeta /",
    "T04ksmadhlu:962": " asatīṣvapi samastabhāvavāsanāsu bālapṛthagjanāḥ asadviparyayopakalpitānāṃ bhāvasvabhāvānāmabhiniveśena",
    "T04ksmadhlu:963": " kamāṇyabhisaṃskurvantīti yadaivaṃ sūtrārtho vivecyeta tadā evaṃvidhena tāvad vivecanena",
    "T04ksmadhlu:964": " [bhavadabhyupagataṃ] abhyupagantuṃ śakyeta /",
    "T04ksmadhlu:965": " āryasamādhirājasūtre -",
    "T04ksmadhlu:966": " svabhāvaśūnyāḥ sada sarvadharmāḥ vastuṃ vibhāventi jinānaputrāḥ /",
    "T04ksmadhlu:967": " sarveṇa sarvaṃ bhavasarvaśūnyaṃ prādeśikī śūnyatā tīrthikānām //",
    "T04ksmadhlu:968": " iti yaduktam tadapi abhyuddhartuṃ śakyate /",
    "T04ksmadhlu:969": " anyatrāpi sūtreṣu tāvad -",
    "T04ksmadhlu:970": " prajñaptimātraṃ tribhavaṃ nāsti vastu svabhāvataḥ /",
    "T04ksmadhlu:971": " prajñaptivastubhāvena kalpayiṣyanti tārkikāḥ //",
    "T04ksmadhlu:972": " iti yaducyate tadapyuddhariṣyate /",
    "T04ksmadhlu:973": " viparyayādayo hi vastutvena tāvannaiva yaujyante /",
    "T04ksmadhlu:974": " ityevaṃ bhavadbhiścittacaittātmakasya traidhātukasya yadasamyaktvaṃ parikalpyate tadapi asamyagākāropagrahaṇāvabhāsatvena viparyayāditayā procyate",
    "T04ksmadhlu:975": " mithyāsvabhāvenopagrahaṇād yastasyātmatvenāvabhāsaḥ sa kathaṃ samyag bhāva iti bhavet,",
    "T04ksmadhlu:976": " tattvānyatvayoḥ parasparahārasthitalakṣaṇatvāt /",
    "T04ksmadhlu:977": " tattvasya tāvadanyātmakatvaṃ hi viruddham /",
    "T04ksmadhlu:978": " yadyevaṃ nāsti tadā sāṃkhyādiparikalpiteṣu pradhānādivikāreṣu bhavatāṃ ko dveṣaḥ svād,",
    "T04ksmadhlu:979": " bhavadbhisteṣāmanabhyupagamāt /",
    "T04ksmadhlu:980": " ata evaḥ kasya syādanyathābhāvaḥ svabhāvo yadi vidyate /",
    "T04ksmadhlu:981": " ityevamuktam /",
    "T04ksmadhlu:982": " āryasatyadvayanirdeśe 'piḥ",
    "T04ksmadhlu:983": " “devaputra, yathā ātmā,",
    "T04ksmadhlu:984": " nānti paramārthata ātmā,",
    "T04ksmadhlu:985": " tathaiva devaputra,",
    "T04ksmadhlu:986": " kleśā api,",
    "T04ksmadhlu:987": " paramārthato na santi kleśāḥ /",
    "T04ksmadhlu:988": " devaputra, yadyātmā paramārthatastattvaṃ svāttadā devaputra,",
    "T04ksmadhlu:989": " anenaiva hetunā kleśā api paramārthatastattvāni syuḥ /“",
    "T04ksmadhlu:990": " ityevaṃ kathitam /",
    "T04ksmadhlu:991": " anena tāvad ātmādīnāṃ mithyākāropagrahaṇena pravṛttatvād ātmādivat kleśā api sarve",
    "T04ksmadhlu:992": " mithyākāropagrahaṇena pravṛttatvād ātmādivat kleśā api sarve mithyāsvabhāvā evetyevaṃ tāvannirdiśyate /",
    "T04ksmadhlu:993": " ityevaṃ traidhātukāḥ khalu cittacaitasikā mithyākāragraharaṇapravṛttatvāt svākāra iva tadabhinnatvācca mithyāsvabhāvā eveti nirdiṣṭāḥ /",
    "T04ksmadhlu:994": " bodhisattvebhyustu viśeṣataḥ kliṣṭatvāt sarvaparikalpānāṃ te mithyā evātaḥ “mithyā sarvavikalpāḥ” ityevaṃ tāvat pratipāditam /",
    "T04ksmadhlu:995": " yadi nāsti paramārthato vastunāṃ svakīyaḥ kaścana svabhāvastadā -",
    "T04ksmadhlu:996": " na hyātmā vidyate skandhe skandhāścaiva hi nātmani /",
    "T04ksmadhlu:997": " na te yathā vikalpyante na ca te vai na santi ca //",
    "T04ksmadhlu:998": " yadi yaduktaṃ tad yadyevamuddhriyate yadanena nioṣedhamukhena svandhādīnāṃ tāvat sattaiva nirdiśyata iti cet?",
    "T04ksmadhlu:999": " tanna pramāṇayogyamiti /",
    "T04ksmadhlu:1000": " yato hyatra “na te yathā vikalpyante” iti yaduktaṃ tena sattayā niṣedho vidhīyate /",
    "T04ksmadhlu:1001": " “na ca vai na santi ca” ityamunā ca ye yathā saṃvṛtavavabhāsante,",
    "T04ksmadhlu:1002": " te tathaiva saditi nirdiśyante /",
    "T04ksmadhlu:1003": " phalataśca tairthikaparikalpitasyātmanaḥ saṃvṛttavapyasattvam /",
    "T04ksmadhlu:1004": " skandhādīnāṃ tāvad vyavahāre sattvam,",
    "T04ksmadhlu:1005": " na tu tathatāyāmiti vispaṣṭamādiṣṭam /",
    "T04ksmadhlu:1006": " yadyevaṃ na bhavettadaikasminnasattvabhidhāya punaḥ sattvena nirdeśaḥ kathaṃ sambadhyeta /",
    "T04ksmadhlu:1007": " āryabrahnaparivartasūtre coktaṃ yaduta -",
    "T04ksmadhlu:1008": " yena skandhasya notpattiranupattiśca jñāyate /",
    "T04ksmadhlu:1009": " samudācarati talloke na ca loke sthitaśca saḥ //",
    "T04ksmadhlu:1010": " iti //",
    "T04ksmadhlu:1011": " āryaratnameghe 'pi na skandhāḥ paramārthataḥ santi,",
    "T04ksmadhlu:1012": " saṃvṛtyaiva te santīti apaṣṭatayā nirdiṣṭamḥ",
    "T04ksmadhlu:1013": " “kulaputra, daśadharmasamanvāgato bodhisattvaḥ saṃvṛtisatye kuśalo bhavati,",
    "T04ksmadhlu:1014": " ke ca daśeti?",
    "T04ksmadhlu:1015": " tadyathā - rūpaprajñaptiṃ karoti,",
    "T04ksmadhlu:1016": " na ca paramārthato rūpamupalabhate,",
    "T04ksmadhlu:1017": " nābhiniveśaṃ karoti /",
    "T04ksmadhlu:1018": " vedanāsaṃjñāsaṃskāravijñānanyapi tadvaditi vistaraḥ /“",
    "T04ksmadhlu:1019": " āryaratnākare 'piḥ",
    "T04ksmadhlu:1020": " “sūryadatta,",
    "T04ksmadhlu:1021": " evamasti,",
    "T04ksmadhlu:1022": " yathā vyomni citrāṅkanaṃ na bhavati,",
    "T04ksmadhlu:1023": " na bhaviṣyati,",
    "T04ksmadhlu:1024": " yato hi tadabhūtamaniruddhamanāgamamanirgamamanutpannamacyumanabhiniṣpannam anirvacanīyatvād vyavahāramātraṃ saṃvṛtimātraṃ bhavati /",
    "T04ksmadhlu:1025": " sūryadatta,",
    "T04ksmadhlu:1026": " tathaiva rupādivijñānaparyantaṃ na bhūtaṃ na bhaviṣyati,",
    "T04ksmadhlu:1027": " ita ārabhya...... saṃvṛtimātraṃ bhavati” ityetatparyantaṃ yad vistareṇābhihitaṃ tadarthasambaddhaṃ karaṇīyamiti /",
    "T04ksmadhlu:1028": " nanu mahāparamārthaśūnyatāyāṃ 'asti karma,",
    "T04ksmadhlu:1029": " asti vipākaḥ kartā tu nopalabhyate' yadevamuktaṃ tattāvad etadviruddhaṃ syāt,",
    "T04ksmadhlu:1030": " yato hi yadā karmādayaḥ paramārthataḥ santi,",
    "T04ksmadhlu:1031": " tadā na bhavanti sarve dharmā niḥsvabhāvāḥ,",
    "T04ksmadhlu:1032": " yadi saṃvṛtitaste santi tadā karturapi saṃvṛtitaḥ satvāt 'kartā tu nopalabhyate' ityetatkathanaṃ na yuktisaṅgataṃ syāditi cet?",
    "T04ksmadhlu:1033": " yadyevamucyeta tadātrāpi nāsti virodhaḥ pūrvavadeva,",
    "T04ksmadhlu:1034": " karmaphalayoḥ saṃvṛtāveva sattvāt,",
    "T04ksmadhlu:1035": " tairthikaparikalpitasya ca kartuḥ saṃvṛtāvapyasattvāt /",
    "T04ksmadhlu:1036": " ityevaṃvidhanirdeśataḥ kutastāvad virodhāvasaraḥ /",
    "T04ksmadhlu:1037": " yadyevaṃ ced anyeṣu sūtreṣuḥ",
    "T04ksmadhlu:1038": " astitvaṃ sarvabhāvānāṃ yathā bālairvikalpyate /",
    "T04ksmadhlu:1039": " yadi te bhaved yathādṛṣṭāḥ sarve syustattvadarśinaḥ //",
    "T04ksmadhlu:1040": " abhāvāt sarvadharmāṇāṃ saṃkleśo nāsti śuddhitaḥ /",
    "T04ksmadhlu:1041": " na te tathā yathā dṛṣṭā na ca te vai na santi ca //",
    "T04ksmadhlu:1042": " yaduktaṃ tatkathamiti cet?",
    "T04ksmadhlu:1043": " idamapi purvamaktameva /",
    "T04ksmadhlu:1044": " atrāpi 'yadi sarvāṇi vastūni yathāvabhāsante tathaiva paramārthato vidyante' iti tadā 'sarve 'pi tattvadarśinaḥ syuḥ' iti syāt /",
    "T04ksmadhlu:1045": " ato 'nenāpi tāvat paramārthataḥ sarvadharmānutpādamatameva saṃsthāpyate /",
    "T04ksmadhlu:1046": " yaddhi 'abhāvāt sarvadharmāṇām' ityuktaṃ tena vastūnāṃ saṃvṛtisattvaṃ pratipāditam 'na te tathā yathā dṛṣṭāḥ' iti vacanāt /",
    "T04ksmadhlu:1047": " prajñāpāramitāyāmapi saṃkleśavyavadānavyavasthā khalu vyavahārasatyamāśrityaiva kṛteti,",
    "T04ksmadhlu:1048": " tadyathāḥ “subhūte,",
    "T04ksmadhlu:1049": " prāptirabhisamayo jātirnirodhaḥ saṃkleśo vyavadānamiti vyavahārata eva saṃvidyante,",
    "T04ksmadhlu:1050": " na tu paramārthataḥ iti /“",
    "T04ksmadhlu:1051": " yadyevaṃ tarhi tatraivaḥ",
    "T04ksmadhlu:1052": " “bāhyārthadarśanaṃ mithyā nāstyarthaṃ cittameva tu /",
    "T04ksmadhlu:1053": " 'yuktyā vipaśyamānānāṃ grāhagrāhyaṃ virudhyate /",
    "T04ksmadhlu:1054": " 'bāhyo na vidyate hyartho yathā bālairvikalpyate /“",
    "T04ksmadhlu:1055": " “vāsanairlulitaṃ cittamarthābhāsaṃ pravartate /“",
    "T04ksmadhlu:1056": " “cittamātraṃ bho jinaputra,",
    "T04ksmadhlu:1057": " yaduta traidhātukam” iti yaduktaṃ tatkathaṃ nīyate?",
    "T04ksmadhlu:1058": " evameva āryāndhimirmocane āryaghanavyūhādiṣvāpi sarvadharmāṇāṃ cittamātra kāyatvena nirdiṣṭatvāccittameva hi tāvat paramārthataḥ sat,",
    "T04ksmadhlu:1059": " nānyaditi sādhyate /",
    "T04ksmadhlu:1060": " ataśca sarve dharmāḥ niḥsvabhāvatvena na sādhyituṃ śakyante /",
    "T04ksmadhlu:1061": " yadyevamucyeta,",
    "T04ksmadhlu:1062": " tadapi na samucitaṃ kāraṇam,",
    "T04ksmadhlu:1063": " yato hi yathā cittasattā nirdiṣṭā tathaiva rūpasyāpi sattāyā nirdeśastattatsūtreṣvanekadhā kṛto vidyate /",
    "T04ksmadhlu:1064": " atha pramānabādhitatvāt suttrāntareṣu ca niṣiddhatvāta paramārthataḥ sattvena vyavasthāpayituṃ na śakyate,",
    "T04ksmadhlu:1065": " tadā pudgalanairātmyamātrapraveśābhisandhinā tathāvidhavineyajanāśayāpekṣayā kathanamātramevaitaditi?",
    "T04ksmadhlu:1066": " yadyevamucyeta tadā cittamapi vakṣyamāṇapramāṇairbādhitaṃ bhavati /",
    "T04ksmadhlu:1067": " sūtrāntareṣvapi niḥsvabhāvatvena nirdiṣṭatvāt paramārthato 'gṛhītāpi sā cittamātratā kramaśaḥ paramārthanayasamudrāvagāhanahetumātratayā nirdiṣṭetyevaṃ grahaṇanīyamiti /",
    "T04ksmadhlu:1068": " ityevaṃ ye tāvat sarvadharmān niḥsvabhāvatayā yugapajjñātumakṣamāste kadācana cittamātratāmāśritya kramaśo bāhyārthaniḥsvabhāvatāyāṃ praviśanti / ata eva",
    "T04ksmadhlu:1069": " yuktyā nirīkṣamāṇānāṃ grahyagrāho nirudhyate /",
    "T04ksmadhlu:1070": " ityuktam /",
    "T04ksmadhlu:1071": " tadanantaraṃ yadi krameṇa cittasvabhāvaḥ pratyavekṣyate,",
    "T04ksmadhlu:1072": " tadā tamapi niḥsvabhāvatvenāvabudhya nitarāṃ gambhīranaye praviśanti /",
    "T04ksmadhlu:1073": " yathoktaṃ bhagavatā -",
    "T04ksmadhlu:1074": " cittamātraṃ samāruhya bāhyamarthaṃ na kalpayet /",
    "T04ksmadhlu:1075": " tathātālambane sthitvā cittamātramatikramet //",
    "T04ksmadhlu:1076": " cittamātramatikramya nirābhāsamatikramet /",
    "T04ksmadhlu:1077": " nirābhāsasthioto yogi mahāyānaṃ sa paśyati //",
    "T04ksmadhlu:1078": " anābhogagatiḥ śāntā praṇidhānairviśodhitā /",
    "T04ksmadhlu:1079": " jñānamanātmakaṃ śreṣṭhaṃ nirābhāse na paśyate //",
    "T04ksmadhlu:1080": " anye tu bruvate - cittamātratā hi tavat svaprasiddhasvabhāvā,",
    "T04ksmadhlu:1081": " ataḥ saṃvṛtyaiva sthitā /",
    "T04ksmadhlu:1082": " bāhyārthāstu na khalu saṃvṛtyāpi,",
    "T04ksmadhlu:1083": " cittakāramatiricya na sidhyanti /",
    "T04ksmadhlu:1084": " ata eva bhagavatā tatpradarśanārthaṃ vastūni cittamātratāyāṃ nirdiṣṭāni,",
    "T04ksmadhlu:1085": " sāpi na paramārthataḥ sidhyati,",
    "T04ksmadhlu:1086": " sūtrāntareṣvapi niḥsvabhāvatāyāmeva nirdiṣṭatvād,",
    "T04ksmadhlu:1087": " yathoktam āryasarvabuddhaviṣayāvatārajñānalokākaṅkāre -",
    "T04ksmadhlu:1088": " sarve buddhāḥ sadā sarvān dharmān jānanti sarvathā /",
    "T04ksmadhlu:1089": " nopalabhya kvaciccittaṃ nopalambhakaraṃ numaḥ //",
    "T04ksmadhlu:1090": " āryaratnakuṭasūtre 'pi -",
    "T04ksmadhlu:1091": " cittaṃ hi kāśyapa,",
    "T04ksmadhlu:1092": " parigaveṣyamāṇaṃ na labhyate /",
    "T04ksmadhlu:1093": " yanna labhyate tannopalabhyate /",
    "T04ksmadhlu:1094": " yannopalabhyate tannaiva atītaṃ na anāgataṃ na pratyutpannam /",
    "T04ksmadhlu:1095": " yannaivātītaṃ nānāgataṃ na pratyutpannaṃ tat trikālātītam /",
    "T04ksmadhlu:1096": " yat trikālātītaṃ tasya sadasattvamapi nāsti /",
    "T04ksmadhlu:1097": " yasya nāsti sadasattvaṃ tasya nāstyutpādaḥ /",
    "T04ksmadhlu:1098": " yasya nāstyutpādastasya nāsti svabhāvaḥ yasya nāsti svabhāvastasya nāstyutpādaḥ,",
    "T04ksmadhlu:1099": " yasya nāstyutpādastasya nāsti nirodhaḥ /",
    "T04ksmadhlu:1100": " yasya nāsti nirodhastasya nāsti viyogaḥ /",
    "T04ksmadhlu:1101": " yasya nāsti viyogastasya nāstyāgamaḥ,",
    "T04ksmadhlu:1102": " nirgamaḥ,",
    "T04ksmadhlu:1103": " cyutiḥ, jātiḥ /",
    "T04ksmadhlu:1104": " yasya nāstyāgamo nirgamaścyutirjātistasya na santi saṃskārāḥ /",
    "T04ksmadhlu:1105": " yasya na santi saṃskārāḥ tadasaṃskṛtāḥ /",
    "T04ksmadhlu:1106": " yadasaṃskṛtaṃ tadāryairviditamiti vistaraḥ /",
    "T04ksmadhlu:1107": " punaśca tatraiva -",
    "T04ksmadhlu:1108": " “nitya iti kāśyapa,",
    "T04ksmadhlu:1109": " ayameko 'ntaḥ,",
    "T04ksmadhlu:1110": " anitya iti kāśyapa,",
    "T04ksmadhlu:1111": " ayameko 'ntaḥ /",
    "T04ksmadhlu:1112": " tathā astīti kāśyapa,",
    "T04ksmadhlu:1113": " ayameko 'ntaḥ,",
    "T04ksmadhlu:1114": " nāstīti kāśyapa,",
    "T04ksmadhlu:1115": " ayameko 'ntaḥ /",
    "T04ksmadhlu:1116": " yadanayorantayormadhyam,",
    "T04ksmadhlu:1117": " tadarupyamanidarśanamapratiṣṭhamanābhāsamaniketamavijñaptikam /",
    "T04ksmadhlu:1118": " iyamucyate kāśyapa,",
    "T04ksmadhlu:1119": " madhyamā pratipad bhūtapratyavekṣā” - iti /",
    "T04ksmadhlu:1120": " yadevamuktaṃ tanmadhyabhūtam,",
    "T04ksmadhlu:1121": " na tasya vastusatā vijñānasvabhāvena sattvasiddhiḥ /",
    "T04ksmadhlu:1122": " dharmadhāturhi dvābhyāmantābhyāṃ vinirmuktaḥ sarvadharmanisvabhāvalakṣaṇaḥ niṣprapañca iti vacanīyaḥ /",
    "T04ksmadhlu:1123": " sa cāpi dharmadhātuḥ 'ayaṃ saḥ - ityākāreṇa nirupayitumaśakyatvād arupyaḥ,",
    "T04ksmadhlu:1124": " parebhyo nidarśayitusamarthatvād anidarśanaḥ,",
    "T04ksmadhlu:1125": " ādhyātmike dhātau āyatane vānavasthitatvād apratiṣṭhaḥ,",
    "T04ksmadhlu:1126": " bāhyānāṃ dhātūnāmāyatanānāmiva anavabhāsitatvād anābhāsaḥ,",
    "T04ksmadhlu:1127": " cakṣurvijñānādidhatusvabhāvātikrāntatvād avijñaptikaḥ,",
    "T04ksmadhlu:1128": " rāgādisamastakleśānāmāśrayābhāvād aniketaḥ - ityevamuktam /",
    "T04ksmadhlu:1129": " yadi madhye cittasvabhāvatāyāḥ ko 'pyaṃśaḥ paramārthasan syāttadā tatsattayā nityānityābhiniveśaḥ khalu kathaṅkārameko 'ntaḥ syād,",
    "T04ksmadhlu:1130": " yato hi yathā vastutattvaṃ tathā yathāvadanugamya manaskaraṇaṃ patanasthānamiti naiva yujyate /",
    "T04ksmadhlu:1131": " nityādisvaruopamatirijya vastubhūtaḥ kaścidanyo vastvākāro 'sambhavī madhye hi vastu khalu svasvabhāvasyāsattvād abhūtamiti grahaṇaṃ nāsti tāvad anta ityevaṃ yadi cintyeta,",
    "T04ksmadhlu:1132": " tadapi na yuktam /",
    "T04ksmadhlu:1133": " asaditi graḥaṇaṃ sattagrahaṇābhāve 'bhāva eva /",
    "T04ksmadhlu:1134": " viṣayābhāvaniṣedhastu na tāvat san bhavati,",
    "T04ksmadhlu:1135": " ataḥ yasyābhāvagrahaṇaṃ st,",
    "T04ksmadhlu:1136": " niyataṃ tasya sattāgrahaṇamapi sadeva /",
    "T04ksmadhlu:1137": " tato dvāvapyantau bhavataḥ /",
    "T04ksmadhlu:1138": " yadi madhye vastunaḥ sattvaṃ tadā tatsattvagrahaṇaṃ kena tatsattvagrahaṇaṃ kena niṣiddhaṃ syāt?",
    "T04ksmadhlu:1139": " āryasamādhirājasūtre madhye sataḥ paramārthasthitasya vastuno niṣedhāya yaduktam,",
    "T04ksmadhlu:1140": " tenāpi saha virodhaḥ syāt -",
    "T04ksmadhlu:1141": " astīti nāstīti ubhe 'pi antā /",
    "T04ksmadhlu:1142": " śuddhī aśuddhīti ime 'pi antā //",
    "T04ksmadhlu:1143": " tasmādubhe anta vivarjayitvā /",
    "T04ksmadhlu:1144": " madhye 'pi sthānaṃ na karoti paṇditaḥ //",
    "T04ksmadhlu:1145": " ityevamuktam /",
    "T04ksmadhlu:1146": " ayaṃ tāvat sūtrārthaḥ - āśrayaṇīye madhye yadi vastusatāṃ nāsti kimapi svarūpaṃ tadaiva",
    "T04ksmadhlu:1147": " 'madhye 'pi sthānaṃ na karoti panḍitaḥ' iti yaduktaṃ tad yuktaṃ syādityucyate yadyasti",
    "T04ksmadhlu:1148": " kimapi vastu tadā kathaṃ na paṇḍitastasmin sthānaṃ na grahīṣyatīti /",
    "T04ksmadhlu:1149": " āryalokottaraparavarte tāvaduktam -",
    "T04ksmadhlu:1150": " api ca, he jinaputrāḥ,",
    "T04ksmadhlu:1151": " trayaḥ khalu dhāvato vijñaptimātratāyāṃ pracaranti,",
    "T04ksmadhlu:1152": " yato hi adhvatrayaṃ cittavat pratibudhyate,",
    "T04ksmadhlu:1153": " tadapi tāvaccittaṃ madhyāntarahitameva pravartate /",
    "T04ksmadhlu:1154": " idaṃ tāvat sūtrasya tātparyam - utpādabhaṅgayoḥ sthitilakṣaṇe ca madhye paramārthato 'sattvāccittaṃ tāvanmadhyārahitaṃ sat pravartate pratibudhyate cetyucyate /",
    "T04ksmadhlu:1155": " apere khalvabhidadhate - saṃvṛtau hi vijñānavad bāhyārthā api saṃvidyanta iti /",
    "T04ksmadhlu:1156": " anyathā daśabhūmakasūtre - aṣṭabhyāṃ hi bhūmau saṃsthitā bodhisattvā lokadhātvantargatānāṃ paramāṇvādīnāṃ saṃkhyāṃ parijānanti - iti yaduktam,",
    "T04ksmadhlu:1157": " tena saha virodhaḥsyāditi / tathā hi -",
    "T04ksmadhlu:1158": " “sa paramāṇurajaḥsūkṣmatāṃ ca prajānāti,",
    "T04ksmadhlu:1159": " mahadgatatāṃ ca apramāṇatāṃ ca vibhaktiṃ ca prajānāti /",
    "T04ksmadhlu:1160": " apramāṇaparamāṇurajovibhaktikauśalyaṃ ca prajānāti /",
    "T04ksmadhlu:1161": " asyāṃ ca lokadhātau yāvanti pṛthvīdhātoḥ paramāṇurajāṃsi tāni prajānāti /",
    "T04ksmadhlu:1162": " yāvanti abdhātoḥ,",
    "T04ksmadhlu:1163": " tejodhātoḥ,",
    "T04ksmadhlu:1164": " vāyudhātoḥ prajānāti” /",
    "T04ksmadhlu:1165": " iti vastaraḥ /",
    "T04ksmadhlu:1166": " vijñānavad bāhyārthānāmapi prasiddhatvāt pratītivirodhaḥ,",
    "T04ksmadhlu:1167": " yato hi yuktibhirvicāraṇāyāṃ satyāmubhāvapi naiva parīkṣāṃ sahete,",
    "T04ksmadhlu:1168": " atastau avtusthitimapi na kṣamete /",
    "T04ksmadhlu:1169": " vyavahārasatye [saṃvṛtau] tvāgopālāṅganāṃ yāvat prasiddhau /",
    "T04ksmadhlu:1170": " vijñaptimātratākathanasya tāvat phalaṃ tu paraparikalpitānāṃ kartubhoktrādīnāṃ niṣedha eva,",
    "T04ksmadhlu:1171": " vyavahāre 'pi cittatiriktānāṃ teṣāṃ kartrādīnāṃ saṃsiddherabhāvāt /",
    "T04ksmadhlu:1172": " athavā - sarvadharmeṣu pūrvaṅgamatvāccittaṃ sarvadharmāpekṣayā pradhānaṃ sidhyate /",
    "T04ksmadhlu:1173": " yāvad yathā “nāstyarthaṃ cittameva tu” iti yaduktam,",
    "T04ksmadhlu:1174": " yathā vā “vāsanairlulitaṃ cittamārthābhāsaṃ pravartate” ityādi yaduktam,",
    "T04ksmadhlu:1175": " yathā vā “vāsanairlulitaṃ cittamārthābhāsaṃ pravatate” ityādi yaduktam,",
    "T04ksmadhlu:1176": " tadapi nirākāreṇa cittena viṣayagrahaṇaṃ kathamapi na yujyata ityavaśyaṃ tat sākārameva mantavyam /",
    "T04ksmadhlu:1177": " ataścittākāraṃ vyatiricya arthākārāvabhāsābhāvāt tanniṣedhena sākāracittameva tāvannirdiśyate,",
    "T04ksmadhlu:1178": " na tu tena bahyārthā bhāvo 'vabodhyate /",
    "T04ksmadhlu:1179": " athavā ātmadisattānirdeśa iva tadvineyajanāpekṣayā yathā sadvaidya āturān puṣṇāti tathā bhagavanto nānavidyā deśānāḥ pravartayanti /",
    "T04ksmadhlu:1180": " yathoktaṃ laṅkāvatārasūtre -",
    "T04ksmadhlu:1181": " āture āture yadvad bhiṣag dravyaṃ prayacchati /",
    "T04ksmadhlu:1182": " buddhā hi tadvat sattvānāṃ cittamātraṃ vadanti vai //",
    "T04ksmadhlu:1183": " nānyān visaṃvādayatīti vineyajanānāṃ hitasukhakaratvāt sārthakaṃ vacanam /",
    "T04ksmadhlu:1184": " parahitaṃ tāvadekāntatayā satyamiti heturbhagavatsu tāvannāsti mṛṣāvādo 'pi / ata uktam -",
    "T04ksmadhlu:1185": " asatyaṃ yad visaṃvādi nāsaccāpyarthasaṃhitam /",
    "T04ksmadhlu:1186": " dhruvaṃ parahitaṃ yuktaṃ hitābhāvānna cāparam //",
    "T04ksmadhlu:1187": " ityevaṃ kiṃ sṃvṛtāvasti bāhyārthasattvan /",
    "T04ksmadhlu:1188": " varaṃ tāvaccittamatratā,",
    "T04ksmadhlu:1189": " kintu niḥsandigdhaṃ sūkṣmavastusvabhāvaṃ samyak sādhayituṃ nāsti sarvathā ko 'pi āptāgamaḥ /",
    "T04ksmadhlu:1190": " āryaratnameghasūtre tāvat -",
    "T04ksmadhlu:1191": " “kulaputra, yadi bhavet paramārthato 'sattvam,",
    "T04ksmadhlu:1192": " tadā nirarthakaṃ brahmacaryam” iti yaduktaṃ tatkiṃ nāsti sat?",
    "T04ksmadhlu:1193": " yadyevamucyeta tannaiva yujyate,",
    "T04ksmadhlu:1194": " yato hi tatpramāṇabhūtaṃ paramārthaṃ ko hi nāma tyajet /",
    "T04ksmadhlu:1195": " ayaṃ tāvat sūtrārthaḥ - iyaṃ hi pudgaladharmanairātmyalakṣaṇā tathataiva paramārthaśabdavācyā paramasya jñānasya gocaratvāt,",
    "T04ksmadhlu:1196": " yuktimattvācca saiva svayaṃ parameti /",
    "T04ksmadhlu:1197": " yadi tadapyasat syāttadā yathā pudgalo dharmāśca bālapṛthagjaneṣu prasiddhāstathaiva syuḥ,",
    "T04ksmadhlu:1198": " tathā sati sarve janā anāyāsena ādita eva tattvadarśinaḥ syuḥ,",
    "T04ksmadhlu:1199": " tattvadarśanārthaṃ ca prayatno 'pi nirarthakaḥ syāditi suspaṣṭameva /",
    "T04ksmadhlu:1200": " ato nāstīdaṃ pramāṇopapannamiti /",
    "T04ksmadhlu:1201": " āryaratnakūṭasūtre tāvataḥ “kāśyapa,",
    "T04ksmadhlu:1202": " varaṃ khalu sumerumātrā pudgaladṛṣṭiḥ,",
    "T04ksmadhlu:1203": " nābhimānikasya śūnyatādṛṣṭiḥ“",
    "T04ksmadhlu:1204": " iti uaduktaṃ tena kathaṃ na virodhaḥ syāditi cet?",
    "T04ksmadhlu:1205": " tarhi nāsti virodhaḥ /",
    "T04ksmadhlu:1206": " ye khalu paramārthasat vastvabhyupagamya punastasyāsattvaṃ parikalpayanti,",
    "T04ksmadhlu:1207": " evañca yeṣāṃ vināśārthaṃ śūnyatādeśānā,",
    "T04ksmadhlu:1208": " teṣāṃ rāgādīnāṃ samyak sattvameveti parikalpayanti,",
    "T04ksmadhlu:1209": " te pūrvaṃ sattvaṃ parikalpya paścāt tadasattvaṃ parigṛhṇanti /",
    "T04ksmadhlu:1210": " ataḥ sadasadantayoḥ patitatvāt te antadvayarahitaṃ sarvaprapañcapaśamaṃ śūnyatārthaṃ",
    "T04ksmadhlu:1211": " naivādhigacchantīti “abhimāninaḥ' ata eva bhagavantastathāvidhāyā dṛṣṭerniṣedhena",
    "T04ksmadhlu:1212": " paramārthataḥ sadasatsarvaprapañcajālavirahitasya jñānārthaṃ niyojayantīti /",
    "T04ksmadhlu:1213": " anyairapi sūtreḥ svayaṃ bhagavatā etannirdhāryate /",
    "T04ksmadhlu:1214": " laṅkāvatārasūtre 'piḥ",
    "T04ksmadhlu:1215": " “dvayaniśrito 'yaṃ mahāmate,",
    "T04ksmadhlu:1216": " loko yaduta astitvaniśritaśca nāstitvaniśritaśca /",
    "T04ksmadhlu:1217": " bhāvābhāvacchandadṛṣṭipatitaśca aniḥśaraṇe niḥśaraṇabuddhiḥ /",
    "T04ksmadhlu:1218": " tatra mahāmate,",
    "T04ksmadhlu:1219": " kathamastitvaniśrito lokaḥ?",
    "T04ksmadhlu:1220": " yaduta vidyamānairhetupratyayairloka utpadyate nāvidyamanaiḥ,",
    "T04ksmadhlu:1221": " vidyamānaṃ cotpadyamānamutpadyate nāvidyamānam /",
    "T04ksmadhlu:1222": " sa caivaṃ bruvan mahāmate,",
    "T04ksmadhlu:1223": " bhāvānāmastitvahetupratyānāṃ lokasya ca hetvastivādī bhavati /",
    "T04ksmadhlu:1224": " tatra mahāmate,",
    "T04ksmadhlu:1225": " kathaṃ nāstitvaniśrito bhavati?",
    "T04ksmadhlu:1226": " yaduta rāgadveṣamohābhyupagamaṃ kṛtvā punarapi rāgadveṣamohabhāvābhāvaṃ vikalpayati /",
    "T04ksmadhlu:1227": " yaśca mahāmate,",
    "T04ksmadhlu:1228": " bhāvābnāmastitvaṃ nābhyupaiti bhāvalakṣaṇaviviktatvād,",
    "T04ksmadhlu:1229": " yaśca buddhaśrāvakapratyekabuddhānāṃ rāgadveṣamohānnābhyupaiti bhāvalakṣaṇavinirmuktatvād vidyante neti /",
    "T04ksmadhlu:1230": " katamo 'tra mahāmate,",
    "T04ksmadhlu:1231": " vaināśiko bhavati?",
    "T04ksmadhlu:1232": " mahāmatirāha - ya eṣa bhagavan abhyupagamya rāgadveṣamohān na punarabhyupaiti /",
    "T04ksmadhlu:1233": " bhagavānāha - sādhu,",
    "T04ksmadhlu:1234": " sādhu mahāmate,",
    "T04ksmadhlu:1235": " sādhu sādhu punastvaṃ mahāmate,",
    "T04ksmadhlu:1236": " yastvamevaṃ prabhāṣitaḥ /",
    "T04ksmadhlu:1237": " kevalaṃ mahāmate,",
    "T04ksmadhlu:1238": " na rāgadveṣamohabhāvābhāvād vaināśiko bhavati,",
    "T04ksmadhlu:1239": " buddhaśrāvakapratyekabuddhavaināśiko 'pi bhavati /",
    "T04ksmadhlu:1240": " idaṃ ca mahāmate,",
    "T04ksmadhlu:1241": " sandhāyoktaṃ mayāvaraṃ khalu sumerumātrā pudgaladṛṣṭirna tveva nāstyastitvābhimānikasya śūnyatādṣṛṣṭiḥ iti /",
    "T04ksmadhlu:1242": " ata eva bhagavatā 'vastuvādina evābhimāninaḥ' ityuktāḥ /",
    "T04ksmadhlu:1243": " atastatraivoktam -",
    "T04ksmadhlu:1244": " abhutvā yasya utpādo bhūtva vāpi vinaśyati /",
    "T04ksmadhlu:1245": " pratyayaiḥ sadasaccāpi na te śāsane sthitāḥ //",
    "T04ksmadhlu:1246": " yasya notpadyate kiñcinna ca kiñcinnirudhyate /",
    "T04ksmadhlu:1247": " tasyāsti nāsti nopaiti viviktaṃ paśyato jagat //",
    "T04ksmadhlu:1248": " dvitīyapadyārthadvāreṇa svamataṃ saṃsthāpya 'parikalpitasvabhāvaviviktatvād viviktaṃ jagadityeva tāvat sūtrārthaḥ,",
    "T04ksmadhlu:1249": " ataśca nāsti virodhaḥ' ityabhidadhadbhiḥ kaḥ parikalpitaḥ svabhāvaḥ ityabhidhātavyam /",
    "T04ksmadhlu:1250": " atha pramāṇaviruddhamapi yad bālaiḥ satyamiti gṛhyate taditi cet?",
    "T04ksmadhlu:1251": " tadāśeṣaṃ jagat paramārthato 'nutpannamapi bālairyadutpattyādikaṃ paramārthataḥ sadityāropyate tad vakṣyamāṇapramāṇairniṣiddhatvāt saṃvṛtisvabhāvamiti kasmānna gṛhyate /",
    "T04ksmadhlu:1252": " yadyevaṃ nāsti?",
    "T04ksmadhlu:1253": " tadā yaddhi bhagavatābāhyārthāḥ parikalpitasvabhāvatvāchūnyāḥ' iti yaduktaṃ tasya paramārthato na santīti vyākhyānaṃ kasmānna kriyate?",
    "T04ksmadhlu:1254": " pramāṇaviruddhatvāttathā vyakhyānaṃ na karttavyamiti cet?",
    "T04ksmadhlu:1255": " tadā vijñānasyāpi tathā vyākhyānaṃ na kartuvyam,",
    "T04ksmadhlu:1256": " bāhārthavat tasyāpi pramāṇaviruddhatvāt /",
    "T04ksmadhlu:1257": " pramāṇai katipayairyadi vijñānaṃ vastusat sidhyati tadā dvividhameva parikalpitam,",
    "T04ksmadhlu:1258": " nānyaditi samyag vyākhyātaṃ bhavet,",
    "T04ksmadhlu:1259": " kintu tadapi naiva sidhyatīti nirdeṣṭavyam /",
    "T04ksmadhlu:1260": " ataśca jagadidaṃ yathoktaparikalpitasvabhāvaviviktamityasmābhirapyabhyupeyata iti nāsti sarvathā durūham /",
    "T04ksmadhlu:1261": " ata eva āryasandhinirmocanasūtre -",
    "T04ksmadhlu:1262": " “maitreya, paratantrapariniṣpannalakṣaṇayoḥ parikalpitasaṃkleśavyavadānalakṣaṇaṃ yaccātyantaviviktaṃ tannālambanīkriyate,",
    "T04ksmadhlu:1263": " sarvaśūnyatālakṣaṇatvāttasya' iti yaduktaṃ tadapyanena nirākṛtaṃ bhavati” ityuktam /",
    "T04ksmadhlu:1264": " tatrāpi rāgādayo ye saṃkleśātmakasaṃvṛtisvabhāvānāṃ paratantralakṣaṇānāṃ samyaktayā",
    "T04ksmadhlu:1265": " saṃkliṣṭakaraṇena saṃsāre niyojanena pratipakṣe ca yathākramaṃ vidhyanabhūtābhūtatvādinā cāropyante,",
    "T04ksmadhlu:1266": " te teṣāṃ kṛte parikalpitalakṣaṇānyeva /",
    "T04ksmadhlu:1267": " yogisaṃvṛtau aviparyastapariniṣpattyā tāvat pariniṣpannalakṣaṇam /",
    "T04ksmadhlu:1268": " ataḥ pariniṣpannalakṣaṇayuktāni bodhipakṣānukūlavyavadānānyapi vipakṣātyantapratighātarupeṇa parinirvāṇe ca niyojanādinā samyaktayā vastudharmatāyāmāropitāni,",
    "T04ksmadhlu:1269": " tānyapi teṣāṃ parikalpitalakṣaṇameva /",
    "T04ksmadhlu:1270": " yaśca dharmadhātuḥ prakṛtiprabhāsvarastasminnasambhavaḥ paramārthataḥ saṃkleśādīnām /",
    "T04ksmadhlu:1271": " ataḥ parikalpitadharmatvāt tayoḥ svabhāvayoḥ saṃkleśavyavadādharmatvamasambhavameva /",
    "T04ksmadhlu:1272": " saṃkleśavyavadānapakṣasarvadharmāṇāṃ paramārthato 'nutpāde hi ekarasībhūtatvena nānākaraṇamayuktam /",
    "T04ksmadhlu:1273": " ato dvāvapi samyagrupeṇa śūnyāveva /",
    "T04ksmadhlu:1274": " tathyasaṃvṛtau tu dvayorapi bhāvāt saṃkleśabyadānapakṣayorabhāvādoṣo 'pi na khalu prasajyate /",
    "T04ksmadhlu:1275": " āryasārdhadvisāhasrikāsūtre -",
    "T04ksmadhlu:1276": " “na hi suvikrāntavikrāmin rūpaṃ rāgadharmi vā virāgadharmi vā,",
    "T04ksmadhlu:1277": " evaṃ vedanā saṃjñā saṃskārāḥ /",
    "T04ksmadhlu:1278": " na vijñānaṃ rāgadharmi vā virāgadharmi vā /",
    "T04ksmadhlu:1279": " yā ca rūpavedanāsaṃjñāsaṃkāravijñānānāṃ na rāgadharmatā nāpi virāgadharmatā iyaṃ prajñāpāramitā /",
    "T04ksmadhlu:1280": " na hi suvikrāntavikrāmin evaṃ dveṣadharma vā adveṣadharmi vā,",
    "T04ksmadhlu:1281": " evaṃ vedanā saṃjñā saṃskārāḥ /",
    "T04ksmadhlu:1282": " na vijñānaṃ dveṣadharmi vā adveṣadharmi vā /",
    "T04ksmadhlu:1283": " yā ca rūpavedanāsaṃjñāsaṃskāravijñānānāṃ na dveṣadharmatā nāpi vigatadveṣadharmatā iyaṃ prajñāpāramitā /",
    "T04ksmadhlu:1284": " na hi suvikrāntavikrāmin rūpaṃ mohadharmi vā vigatamohadharmi vā,",
    "T04ksmadhlu:1285": " evaṃ vedanā saṃjñā saṃskārāḥ /",
    "T04ksmadhlu:1286": " na vijñānaṃ mohadharmi vā vigatamohadharmi vā /",
    "T04ksmadhlu:1287": " yā ca rūpavedanāsaṃjñāsaṃskāravijñānānāṃ na mohadharmatā nāpi vigatamohadharmatā iyaṃ prajñāpāramitā /",
    "T04ksmadhlu:1288": " na hi suvikrāntavikrāmin rūpaṃ saṃkliśyate vā vyavadāyate vā,",
    "T04ksmadhlu:1289": " evaṃ vedanā saṃjñā saṃskārāḥ /",
    "T04ksmadhlu:1290": " na vijñānaṃ saṃkliśyate vā vyavadāyate vā /",
    "T04ksmadhlu:1291": " yā ca rūpavedanāsaṃjñāsaṃskāravijñānānām asaṃkleśatā avyavadānatā iyamucyate prajñāpāramitā” / ityuktam /",
    "T04ksmadhlu:1292": " āryasatyadvayanirdeśasūtre 'pi -",
    "T04ksmadhlu:1293": " “katamayā punarmañjuśrīḥ samatayā yāvat paramārthato yatsamaṃ vyavadānaṃ tatsamāḥ sarvadharmāḥ paramārthata iti?",
    "T04ksmadhlu:1294": " mañjuśrīrāha - devaputra,",
    "T04ksmadhlu:1295": " paramārthataḥ sarvadharmānutpādasamatayā paramārthataḥ sarvadharmātyantājātisamatayā paramārthataḥ sarvadharmābhāvasamatayā paramārthataḥ samāḥ sarvadharmāḥ” ityuktam /",
    "T04ksmadhlu:1296": " āryasarvabuddhaviṣayāvatārajñānālokālaṅkārasūtre ca -",
    "T04ksmadhlu:1297": " “saṃkṣepato hi sarve 'kuśalamanaskārāstāvat saṃkleśahetavo bhavanti,",
    "T04ksmadhlu:1298": " sarve ca kuśalamanaskārā vyavadānahetava iti /",
    "T04ksmadhlu:1299": " tatra ye cāpi saṃkleśahetavo vā vyavadānahetavo vā dharmāste sarve svabhāvataḥ śūnyāḥ,",
    "T04ksmadhlu:1300": " niḥsattvanirjīvaniḥpudgalanirātmakamāyāvanniḥsvalakṣaṇatvebhyaḥ /",
    "T04ksmadhlu:1301": " ataste antaḥśāantāḥ,",
    "T04ksmadhlu:1302": " ye antaḥśāntāste praśāntāḥ,",
    "T04ksmadhlu:1303": " ye praśāntāste tāvattatprakṛtikāḥ,",
    "T04ksmadhlu:1304": " ye khalu tatprakṛkāste nopalabhyante,",
    "T04ksmadhlu:1305": " ye nopalabhyante te naivopatiṣṭhante,",
    "T04ksmadhlu:1306": " ye nopatiṣṭhante ta eva tāvadākāśam,",
    "T04ksmadhlu:1307": " ākāśaṃ cābhyavakāśaḥ /",
    "T04ksmadhlu:1308": " sarvadharmān ākāśasamān vijñāyāpi saṃkleśaḥ vyavadānaṃ ceti vyavahiyete ākāśadharmatā cāpi nāpanīyate /",
    "T04ksmadhlu:1309": " kathamidamiti cet?",
    "T04ksmadhlu:1310": " mañjuśrīḥ, jātinirodhadharmavān na ko 'pi dharmo bhavati” ityuktam /",
    "T04ksmadhlu:1311": " yadi punaḥ parikalpitalakṣaṇaśūnyaḥ ko 'pi dharmaḥ syāt tadāsminneva sūtre -",
    "T04ksmadhlu:1312": " “mañjuśrīḥ, advayā,",
    "T04ksmadhlu:1313": " sarve dharmāḥ,",
    "T04ksmadhlu:1314": " arthānniḥsvalakṣaṇā advaidhīkārā anāmikā animittā amanaścittavijñāptikā anutpannā aniruddhā ahetukā asañcārā asanudācārā anakṣarā anirghoṣasvarāḥ santi” /",
    "T04ksmadhlu:1315": " iti yaduktam, api ca -",
    "T04ksmadhlu:1316": " “mañjuśrīḥ, yacchūnyaṃ tadabhiniveśagrahaṇābhāvasyaivaitadadhivacanam,",
    "T04ksmadhlu:1317": " mañjuśrīḥ,",
    "T04ksmadhlu:1318": " nopalabhyate paramārthataḥ kaścana śūnyatākhyo dharmaḥ” /",
    "T04ksmadhlu:1319": " iti ca yaduktam,",
    "T04ksmadhlu:1320": " tad virudhyate /",
    "T04ksmadhlu:1321": " yadyevaṃ tadā āryasandhinirmocanasūtre -",
    "T04ksmadhlu:1322": " “abhilāpastāvannāsti asadbhūto bhāvaḥ /",
    "T04ksmadhlu:1323": " tatra ko hi nāma bhāva iti cet?",
    "T04ksmadhlu:1324": " yaḥ khalyavāryajñānena āryadarśanena cānirvacanīyatāyāmavabudhyate,",
    "T04ksmadhlu:1325": " sa eva tadanirvacanīyatāyāmavabuddhatvad asaṃskṛtanāmnā kevalaṃ vyavahiyate” /",
    "T04ksmadhlu:1326": " ityādikaṃ yaduktam,",
    "T04ksmadhlu:1327": " tathā bhagavatpravacaneṣu ca yadāryajñānagocaraṃ pratyātmavedanīyaṃ tad bhāvasvabhāvena saditi nirdiṣṭam,",
    "T04ksmadhlu:1328": " tatkathaṃ sambhavediti cet?",
    "T04ksmadhlu:1329": " na virodhaḥ /",
    "T04ksmadhlu:1330": " atrāryajñānagocarāṇāṃ sarvadharmāṇāṃ yo hi nairātmyalakṣaṇo dharmadhatuḥ sa eva bhāvaśabdena vivakṣayā vastvabhiniveśaśālināṃ bhayasthānaṃ parihartukāmena tathā deśitam /",
    "T04ksmadhlu:1331": " athavā āryajñānāni sarve ca dharmāḥ tathatāpannāḥ,",
    "T04ksmadhlu:1332": " ato vastuśabdāśrayapratipipādayiṣayā dharmadhātuvābhihitaḥ syāditi /",
    "T04ksmadhlu:1333": " bhagavadbhitrapi vineyajanāśayānurodhena tāvat sā dharmataiva vividhairupāyairupadiṣṭā /",
    "T04ksmadhlu:1334": " āryalaṅkāvatārasūtre - “mahāmate,",
    "T04ksmadhlu:1335": " padārthānāṃ tathāgatagarbhopadeśaṃ kṛtvā tathāgatā arhantaḥ samyaksambuddhā bālānāṃ",
    "T04ksmadhlu:1336": " nairātmyasantrāsapadavivarjanārthaṃ nirvikalpanirābhāsagocaraṃ tathāgatarbhakhopadeśena deśayanti /",
    "T04ksmadhlu:1337": " tadyathā mahāmate,",
    "T04ksmadhlu:1338": " kumbhakāra ekasmānmṛtparamāṇurāśervivadhāni bhāṇḍāni karoti hastaśilpadaṇḍodakasūtraprayatnaprayogād,",
    "T04ksmadhlu:1339": " evameva mahāmate,",
    "T04ksmadhlu:1340": " tathāgatāstadeva dharmanairātyaṃ sarvavikalpalakṣaṇavinivṛttaṃ vividhaiḥ prajñopāyakauśalyayogairrgarbhopadeśena",
    "T04ksmadhlu:1341": " vā nairāmyopadeśena vā kumbhakāravaccitraiḥ padavyañcanaparyāyairdeśayante” /",
    "T04ksmadhlu:1342": " tathātāpiyaṃ sarvathā vācyāpi vyavahāravaśena aśeṣasaṃskṛtadharmatā,",
    "T04ksmadhlu:1343": " ataḥ saṃkṛteti nāmnā vyavahiyate /",
    "T04ksmadhlu:1344": " utpādād vā tathāgatānāmanutpādād vā tathāgatanāṃ sarvakāleṣu sthitatvād asaṃskṛteti nāmnāpi vyapadiṣṭā /",
    "T04ksmadhlu:1345": " tathatā tāvat sarvasvabhāvātītalakṣaṇā,",
    "T04ksmadhlu:1346": " ato nāntyubhayasvabhāvāpītthamevāvabudhyate /",
    "T04ksmadhlu:1347": " anyathā bhavatsammatam asaṃskṛtastvapi tat kathaṃ bhavet /",
    "T04ksmadhlu:1348": " yato hi [bhavatā] tadasaṃskṛtaṃ vastvityapyabhidhīyate,",
    "T04ksmadhlu:1349": " saṃskṛtameva vastvityapi cābhidhīyate /",
    "T04ksmadhlu:1350": " āryaratnakarasūtre 'pyuktam -",
    "T04ksmadhlu:1351": " vadanti ye vai tathatāmasaṃkṛtāṃ tathaiva cānye kṛtakāṃ yatastām /",
    "T04ksmadhlu:1352": " notsāhavanto hyubhaye bhavanti dharmasya jñāne sugatopadiṣṭe //",
    "T04ksmadhlu:1353": " atastaditthaṃ saṃskṛtāsaṃskṛtayorvastutvagrāhastāvad antagrāha iti athavā śrāvakapratyekabuddhanāṃ",
    "T04ksmadhlu:1354": " yad gocaraṃ tatsvalakṣaṇaṃ vastitvatyabhyupagacchātāṃ bālānāṃ kevalaṃ santrāsapadavivarjanārthameva",
    "T04ksmadhlu:1355": " āryajñānagocaraṃ vastusadityabhihitam /",
    "T04ksmadhlu:1356": " buddhabodhiattvānām atyantalokottarajñānasya viṣayastu pāramārthikaṃ vastusvalakṣaṇaṃ sarvathāsat,",
    "T04ksmadhlu:1357": " sarvadharmānutpādānirodhaviṣayakatvāt sadasatpakṣavirahitameva taditi /",
    "T04ksmadhlu:1358": " sūtre 'upuktam - “kiṃ lokottarajñānam?",
    "T04ksmadhlu:1359": " śrāvakapratyekabuddhānāṃ svasāmānyalakṣaṇapatitāśayānāṃ yo hyabhiniveśaḥ /",
    "T04ksmadhlu:1360": " kimatyantalokottarajñānam?",
    "T04ksmadhlu:1361": " buddhabodhisattvānāṃ nirābhāsadharpravicayena anutpādānirodhadarśanāt sadasatyakṣavivarjitaṃ taditi /“",
    "T04ksmadhlu:1362": " śrāvakādayastāvat tathyasaṃvṛtisaṃgṛhītaṃ skandhamātraṃ svasāmānyalakṣaṇākareṇa bhāvayanti,",
    "T04ksmadhlu:1363": " ataḥ pudgalanairātmyamātragṛhītatvātteṣāṃ tajjñānaṃ vastuviṣayakamiti vyavahriyate,",
    "T04ksmadhlu:1364": " na tu paramārthatayā /",
    "T04ksmadhlu:1365": " yadi buddhabodhisattvānāṃ jñānasya viṣayaḥ paramārthalakṣaṇena sahaikībhūtaṃ tadā kathaṃ tajjñānaṃ satpakṣavivarjitaṃ syāt?",
    "T04ksmadhlu:1366": " ata eva hi bālānāṃ santrāsapadavivarjanārtham āryajñānagocaraṃ vastusadityupadiṣṭam,",
    "T04ksmadhlu:1367": " na tu paramārthato vastu svalakṣaṇasaditi kathanārtham /",
    "T04ksmadhlu:1368": " yadyevaṃ nāsti,",
    "T04ksmadhlu:1369": " tadā buddhāṃ bodhisattvāśca sadvikalpasambaddhā na bhavantīti?",
    "T04ksmadhlu:1370": " yathā bālānāṃ santrāapadavivarjanārthamityuktam,",
    "T04ksmadhlu:1371": " na tu paramārthato vastusaditi pratipādanārtham,",
    "T04ksmadhlu:1372": " tathā bhagavatāpi sūtrāntareṣu deśitam,",
    "T04ksmadhlu:1373": " tathā hi āryakaṅkāvatārasūtre - “kimidaṃ bhagavan sattvānāṃ tvayā nāstyasidṛṣṭiṃ",
    "T04ksmadhlu:1374": " vinivārya vastusvabhāvābhiniveśena āryajñānagocaraviṣāabhiniveśānnāstitvadṛṣṭiḥ punarnāstitvadṛṣṭiḥ punarnipātyate,",
    "T04ksmadhlu:1375": " viviktadharmopadeśābhāvaśca kriyate āryajñānasvabhāvavastudeśanayā?",
    "T04ksmadhlu:1376": " bhagavānāha - na mayā mahamate,",
    "T04ksmadhlu:1377": " viviktadharmopadeśābhāvaḥ kriyate,",
    "T04ksmadhlu:1378": " na ca na cāstītvadṛṣṭirnipātyate āryavastusvabhāvanirdeśenaḥ kintu uttrāsapadavivārjanārthaṃ sattvānāṃ mahāmate,",
    "T04ksmadhlu:1379": " mayā anādikālabhāvasvabhāvalakṣaṇābhiniviṣṭānāmāryajñānavastusvabhāvābhiniveśālakṣaṇadṛṣṭyā viviktadharmopadeśaḥ kriyate,",
    "T04ksmadhlu:1380": " na mayā māhamate,",
    "T04ksmadhlu:1381": " bhāvasvabhāvopadeśaḥ kriyate /",
    "T04ksmadhlu:1382": " kiṃ tu mahāmate svayamevādhigatayāthātathyaviviktadharmavihāriṇo bhaviṣyanti” - iti vistaraḥ /",
    "T04ksmadhlu:1383": " ato yadāryajñānagocaraviṣayo vastusvalakṣaṇatvena nirdiṣṭa nirdiṣṭaḥ sa tāvad bhagavata upāyenaiva deśanāmātram /",
    "T04ksmadhlu:1384": " ato bhagavato 'sandigdhaṃ pravacananayamanupādāya te mithyā [moṣadharmakaṃ] vastusvabhāvatvena vikalpayanti /",
    "T04ksmadhlu:1385": " te tāvābhimānino bhagavantamapi apavādya svayaṃ vinaśyanti parāṃścāpi nāśayanti /",
    "T04ksmadhlu:1386": " evamitthamasninneva sūtre vastusabhāvābhiniveśinaḥ ātmagrāhagṛhītatvānna muktā bhaviṣyantītyevaṃ samupadiṣṭam - “punaraparaṃ mahāmate,",
    "T04ksmadhlu:1387": " pramāṇatrayāvayavapratyavasthānaṃ kṛtyā āryajñānapratyātmādhigamyaṃ svabhāvadvayavinirmuktaṃ vastu svabhāvato vidyata iti vikalpayiṣyanti /",
    "T04ksmadhlu:1388": " na ca mahāmate,",
    "T04ksmadhlu:1389": " cittamano manovijñānacittaparāvṛttyāśrayāṇāṃ svacittadṛśyagrāhyagrāhakavikalpaprahīṇānāṃ tathāgatabhūmipratyātmāryajñānagatānaṃ yogināṃ bhāvābhāvasaṃjñā",
    "T04ksmadhlu:1390": " sa evaiṣāmātmagrāhaḥ poṣagrāhaḥ puruṣagrāhaḥ pudgalagrāhaḥ syāt” /",
    "T04ksmadhlu:1391": " api ca, yadi paramārthataḥ syāt kimapi vastusat tadā tadavaśyaṃ nityaṃ vā anityaṃ vā syād,",
    "T04ksmadhlu:1392": " aparāyāḥ koṭerabhāvāt /",
    "T04ksmadhlu:1393": " tasmin vastūni nityānityatvacintayā pravṛttā yā prajñā,",
    "T04ksmadhlu:1394": " sā vastuno yathāsvabhāvajñānānukūlatayā samyak prajñaiva,",
    "T04ksmadhlu:1395": " na tu prajñāpāramiteva prativarṇikā /",
    "T04ksmadhlu:1396": " ata eva tathāgatena prajñāpāramitāyāṃ yaduktaṃ tenāpi virodhaḥ syāt /",
    "T04ksmadhlu:1397": " tathā hi - “kauśika,",
    "T04ksmadhlu:1398": " ye kulaputrāḥ kuladuhitāro vā yadā prajñāpāramitāmupadiśanti tadā prajñāpāramitāvadevopadiśanti /",
    "T04ksmadhlu:1399": " tatra te prajñāpāramiteva kurvanti /",
    "T04ksmadhlu:1400": " yato hi rūpamanityamityupadiśanti,",
    "T04ksmadhlu:1401": " tathaiva duḥkhatāṃ nirātmatāmaśucitāṃ copadiśanti /",
    "T04ksmadhlu:1402": " evameva vedanā saṃjñā saṃskārā vijñānaṃ skandhā dhātava āyatanāni dhyānāpramāṇārupānusmṛtisatmyakprahāṇārddhipādendriyabalabodhyaṅgāni",
    "T04ksmadhlu:1403": " tathāgatasya daśabalavaiśāradyapratisaṃvidāveṇīkā buddhadharmāḥ sarvākārajñatā ceti",
    "T04ksmadhlu:1404": " sarvaṃ duḥkhamanātmakaśucītyupadiśanti /",
    "T04ksmadhlu:1405": " evameva yadācaranti tadapi prajñāpāramitāyāmevācaranti /",
    "T04ksmadhlu:1406": " kauśika, tat prajñāpāramitāvadeva kurvanti /",
    "T04ksmadhlu:1407": " tatra ye prajñāpāramitāvanna kaurvanti tatkathamiti cet?",
    "T04ksmadhlu:1408": " te itthumupadiśantikulaputrāḥ,",
    "T04ksmadhlu:1409": " atrāgacchatha,",
    "T04ksmadhlu:1410": " prajñāpāramitābhāvanāyaṃ rūpamanityamiti mānupaśyatha,",
    "T04ksmadhlu:1411": " sarvākārajñatāparyantaṃ duḥkhatāṃ nirātmakatāmaśucitāṃ ca mānupapaśyatha /",
    "T04ksmadhlu:1412": " yatho hi rūpamitisvabhāvataḥ śūnyam,",
    "T04ksmadhlu:1413": " rūpasya yo 'pi svabhāvaḥ,",
    "T04ksmadhlu:1414": " sa [sarvathā] asan /",
    "T04ksmadhlu:1415": " yaccāsat saiva prajñāpāramitā /",
    "T04ksmadhlu:1416": " tasyāṃ nityamanityamiti nopalabhyate /",
    "T04ksmadhlu:1417": " yataśca yatrarūpameva nāsti tatra kuto nityamanityaṃ vāāa?",
    "T04ksmadhlu:1418": " sarvākārajñatāparyatantamitthameva /",
    "T04ksmadhlu:1419": " evaṃ ye hyupadiśanti te prajñāpāramitāvannopadiśanti /",
    "T04ksmadhlu:1420": " apitvevamupadeṣṭavyam - kulaputrāḥ,",
    "T04ksmadhlu:1421": " atrāgacchatha,",
    "T04ksmadhlu:1422": " prajñāpāramitāṃ bhāvayatha mā ca kamapi dharmaṃ samatikramatha,",
    "T04ksmadhlu:1423": " mā ca kasmitrapi dharme tiṣṭhatha /",
    "T04ksmadhlu:1424": " tat kimarthamiti cet?",
    "T04ksmadhlu:1425": " prajñāpāramitāyāṃ nāsti ko 'ma dharmaḥ,",
    "T04ksmadhlu:1426": " yaḥ samatikramitavyaḥ,",
    "T04ksmadhlu:1427": " yatra vā sthātavyamiti /",
    "T04ksmadhlu:1428": " yato hi sarve dharmā svabhāvataḥ śūnyāḥ /",
    "T04ksmadhlu:1429": " ye svabhāvataḥ śūnyatā te 'santaḥ,",
    "T04ksmadhlu:1430": " saiva prajñāpāramitā /",
    "T04ksmadhlu:1431": " yā ca prajñāpāramitā,",
    "T04ksmadhlu:1432": " tasyāṃ na ko 'pi grāhyo heya utyādyo nirodhyaśceti /",
    "T04ksmadhlu:1433": " yadyevamupadiśanti tadā praġ",
    "T04ksmadhlu:1434": " yāpāramitāvadevopadiśanti /",
    "T04ksmadhlu:1435": " ataḥ sarve vastuvādinastāvad dharmatathatāṃ viparītatayā nirdiśantyataḥ [tannirdeśaḥ] prajñāpāramitopadeśa iva prativarṇika eva /",
    "T04ksmadhlu:1436": " sarvadharmaniḥsvabhāvatāvādinastvaviparītatayā nirdiśantyataḥ sopattikā eva ta iti bhagavatā suspaṣṭaṃ nirdiṣṭam /",
    "T04ksmadhlu:1437": " ityevaṃ bhagavān tattatsūtre 'nekaśo 'śeṣadharman niḥsvabhāvatvenaivopadiṣṭavān /",
    "T04ksmadhlu:1438": " vistarabhiyā [asmābhiḥ] na bahunyapitu katapayānyevātroddhṛtāni /",
    "T04ksmadhlu:1439": " ata eva bhagavatā tāvadasandigdhaṃ samyakpravacananayamavadhāayitumaśaknuvatāṃ 'naiva",
    "T04ksmadhlu:1440": " tāvadāgamadvara sarve dharmā niḥsvabhāvatvena sādhayituṃ śakyāḥ' ityabhidadhatāṃ",
    "T04ksmadhlu:1441": " pratividhānamanuṣṭhitam /",
    "T04ksmadhlu:1442": " tatra yadyalpamatitayā evaṃvidhaṃ gambhīradharmatāṃ nādhimoktuṃ pārayanti tathāpi savikalpamātmano mandaprajñatvadosamavalokayadbhistatparityāgo naiva yujyate /",
    "T04ksmadhlu:1443": " ātmānaṃ vināśya pareṣāmapi mahārthavirahaṃ kṛtvā praṇāśo naiva samīcīnaḥ /",
    "T04ksmadhlu:1444": " evaṃ hi sati svaparadroha eva sa syāt /",
    "T04ksmadhlu:1445": " ataḥ prajñāvantaḥ śraddhāvantaśca gambhiradharmaparityādagṛṣṭiṃ parivarjya bhagavantaṃ",
    "T04ksmadhlu:1446": " pramāṇīkṛtya ātmano 'jñānadoṣakāraṇāt tadaparijñānaṃ sambhāvyata iti vicārya gambhīrasūtreṣu",
    "T04ksmadhlu:1447": " śraddhāmutpādya śravaṇacintābhāvanādiṣu yogaṃ kuryuḥ,",
    "T04ksmadhlu:1448": " parāṃścāpi samyak tadadhigantumavatārayeyuḥ,",
    "T04ksmadhlu:1449": " svayaṃ ca tadadhimoktuṃ praṇidadhyuriti /",
    "T04ksmadhlu:1450": " ata eva āryaratnakūṭasūtre proktam - “ye 'sya gambhīradharmasya gāmbhīrya prajñayā avaboddhumaśaknuvānāste tathāgatameva pramāṇaṃ kurvanti,",
    "T04ksmadhlu:1451": " anantā buddhobodhiriti kṛtvā /",
    "T04ksmadhlu:1452": " yataśca vividhādhimokṣānusāraṃ tathāgatā eva dharmopadeśe pravartante,",
    "T04ksmadhlu:1453": " atastathāgatā eva jānanti /",
    "T04ksmadhlu:1454": " nāsmādṛśairjñātuṃ śakyata iti vicārya tatparityāgo naiva yuktarūpaḥ” /",
    "T04ksmadhlu:1455": " ityuvamāgamamukhena sarve dharmā niḥsvabhāvā eveti siddhā bhavanti / 48",
    "T04ksmadhlu:1456": " [3] ye 'pi tāvadutpattyādivibhāgaṃ dvayābhāsinā jñānenaiva kurvanti,",
    "T04ksmadhlu:1457": " na tu svasaṃvittimātreṇa,",
    "T04ksmadhlu:1458": " te dvayābhāsasya mithyātvena tadvyavasthāpitaḥ svabhāvo 'pi mithaivetyabhidadhate /",
    "T04ksmadhlu:1459": " tānadhikṛtyedānīmucyate -",
    "T04ksmadhlu:1460": " yadi sarvadharmāṇāmutpādādidharmatā mithyājñānāvabhāsitatvena vyavasthāpyate,",
    "T04ksmadhlu:1461": " tadā kathaṃ sā paramārthasatī bhavet?",
    "T04ksmadhlu:1462": " dvayābhāso 'pi yadi mithyaiva tadā katajjñānarūpamavaśiṣyate yat khalu paramārthasad bhavet?",
    "T04ksmadhlu:1463": " anyattad vijñānaṃ grāhakākārarahitaṃ tadarvāgdarśibhiḥ nānubhavituṃ yujyate,",
    "T04ksmadhlu:1464": " sarveṣāṃ sarvadarśitvaprasaṅgāt /",
    "T04ksmadhlu:1465": " nānumānenāpi niścetuṃ śakyam,",
    "T04ksmadhlu:1466": " tathāvidhahetorevabhāvāt /",
    "T04ksmadhlu:1467": " tatra na tāvat svabhāvahetukamanumānaṃ sambhāvyate,",
    "T04ksmadhlu:1468": " tatsvabhāvasyaiva sādhyatvāt /",
    "T04ksmadhlu:1469": " na ca kāryaheturapi,",
    "T04ksmadhlu:1470": " yato hi kāmaṃ syāttadadvayaviruddhaṃ tathāpi tena kāryakāraṇabhāva eva na siddhaḥ,",
    "T04ksmadhlu:1471": " indriyānubhavātītatatvāt /",
    "T04ksmadhlu:1472": " na caitadvayatiriktamanyat kāryaṃ vidyate,",
    "T04ksmadhlu:1473": " tathā sati bhavanmatenādvayameva kāryaṃ syāt,",
    "T04ksmadhlu:1474": " kintu sādhyāvasthāpannatvānnaiva tat pramāṇaiḥ prasidhyati /",
    "T04ksmadhlu:1475": " yo hi dvayābhāsaḥ,",
    "T04ksmadhlu:1476": " sa tāvad śaśaśṛṅgavannaiva kāryam /",
    "T04ksmadhlu:1477": " ataśca pratyakṣānupalambhābhyāṃ sādhyabhūtasya kāryakāraṇabhāvasya siddhaye paramārthe 'dvayajñānena gṛhyamāṇaṃ kimapi nāsti /",
    "T04ksmadhlu:1478": " anupalabdherapi pratiṣedhasādhanatvānna bhavati sā sattvasiddhisādhikā /",
    "T04ksmadhlu:1479": " yathocyate kaiścit - yo hi yatsvabhāvaviruddhaḥ sa tatsvabhāvaviviktaḥ,",
    "T04ksmadhlu:1480": " yathā śītasvabhāvaviruddhamuṣṇatvaṃ śītasvabhāvaviviktam,",
    "T04ksmadhlu:1481": " tathā ca pratītiṣvabhāvo dharmī,",
    "T04ksmadhlu:1482": " dvayasvabhāvaviruddhatvāt,",
    "T04ksmadhlu:1483": " vyāpakaviruddhopalabdheḥ /",
    "T04ksmadhlu:1484": " na cāpi hetorāśrayāsiddhiḥ sāamānyasukhaduḥkhākāravedakasya dharmiṇo jñānākhyapratītisvabhāvena siddhatvāt /",
    "T04ksmadhlu:1485": " na ca svabhāvo 'pyasiddhaḥ,",
    "T04ksmadhlu:1486": " grāhyākārasya ekānekasvabhāvaviyogena asattve tadāśritaḥ parikalpito grāhakākāro 'pi niḥsvabhāva eva /",
    "T04ksmadhlu:1487": " na cāpi sarvābhāvaprasaṅgaḥ,",
    "T04ksmadhlu:1488": " kevalena kartukarmasvabhāvena kalpitatvānmithyaiva /",
    "T04ksmadhlu:1489": " naivātmanā ātmatvamityapi yujyate /",
    "T04ksmadhlu:1490": " yadi sāmānyena paramārthato dvayaviviktastvaṃ sādhayitumiṣyate tadā siddhasādhanameva,",
    "T04ksmadhlu:1491": " yato hi vayamapi paramārthato dvayasya mithyātvād viviktatvamevābhyupagacchāmaḥ /",
    "T04ksmadhlu:1492": " yadi hyabhāvasvabhāvaḥ khalu paramārthata ākāravirahitavijñānatvena sādhayitumiṣyate,",
    "T04ksmadhlu:1493": " tadāpi siddhasādhanameva,",
    "T04ksmadhlu:1494": " yato hi vayamapi paramārthataḥ sarvadharmāṇāmanutpannatvāt sarvavijñānāni tāvat paramārthato 'siddhāni dvayākārasuviyuktānītyabhyupagacchāmaḥ",
    "T04ksmadhlu:1495": " yadi vijñānākhyaṃ dharmiṇaṃ dvayaviyuktatvena vastusattvena ca sādhayitumiṣyate tadā dṛṣṭāntavayāsiddhatvādanaikāntikattvaṃ hetoḥ,",
    "T04ksmadhlu:1496": " bāhyārthasvabhāvānāṃ śītoṣṇīdīnāṃ samyagasiddhatvāt /",
    "T04ksmadhlu:1497": " ekasminneva jñāne jñānatadavabhāsayoravabhāsitatvena avirodho 'pi syādataḥ sādhyavikalaṃ dṛṣṭāntamapi syāditi /",
    "T04ksmadhlu:1498": " yadi vijñānaṃ dvayaviyuktaṃ sidhyati tadā tadbalena svabhāvasattvamapi sidhyatīti cet?",
    "T04ksmadhlu:1499": " durmatireṣā,",
    "T04ksmadhlu:1500": " sambandhābhāvāt /",
    "T04ksmadhlu:1501": " yaddhi dvayaviyuktaṃ tadavaśyaṃ samyag vastusaditi ko hyatra sambandhaḥ?",
    "T04ksmadhlu:1502": " yato hi yadi tannivartate tadānarthopasaṃhitaṃ pramāṇamapi nivartate /",
    "T04ksmadhlu:1503": " api ca, tathāvidhadṛṣṭānto 'pyasiddhaḥ /",
    "T04ksmadhlu:1504": " vandhyāputrādibhistena dvayena cāpyanaikāntikaḥ /",
    "T04ksmadhlu:1505": " tasmin dvaye nānyad dvayamapi sambhāvyate,",
    "T04ksmadhlu:1506": " anavasthāprasaṅgāt /",
    "T04ksmadhlu:1507": " śītādisparśaviyuktānāmūṣmādīnāṃ svabhāvavat dvayasvabhāvātiriktaḥ tadviyuktasvabhāvatvena siddhaḥ pratītisvabhāvabhinnastatsamānasvabhāvaḥ kaścidapi dharmī nāstyeva,",
    "T04ksmadhlu:1508": " dvayātmakasyaiva pratītisvabhāvatvāt /",
    "T04ksmadhlu:1509": " evaṃ hi anyavyaktinirapekṣaḥ san yaśca svayamevātmanābhivyajyate,",
    "T04ksmadhlu:1510": " sa pratītilakṣaṇaḥ /",
    "T04ksmadhlu:1511": " kāyabhūmiparvatanadī sāgarādayo vividhākārā ye pugato 'vabhāsamānā bāhyārthāste svayamevātmanā abhivyajyamānatvāt pratītisvabhāvātikrāntā eva pravartante /",
    "T04ksmadhlu:1512": " evamapi ye mithyatmanā kuleṣu gṛheṣu ca pravṛttimācaranti,",
    "T04ksmadhlu:1513": " teṣāṃ svakāyopagūḍhadayitayā pratītisvabhāvāliṅganamiva ācaraṇād asaddvayasamāyogo 'yaṃ dūṣitatvānna viśvāsayogyaḥ /",
    "T04ksmadhlu:1514": " tathā ca dvayasvabhāvātmakāt priyatamād viyoge sati kimiva nānyena saha samāyogaḥ syādataḥ kevalamasyaiva dharmitvāvasthā naivopapadyate /",
    "T04ksmadhlu:1515": " phalataśca āśrayāsiddha evāyaṃ hetuḥ /",
    "T04ksmadhlu:1516": " sautrāntikādayo 'pi jñānaṃ paramārthato dvayasvabhāvaṃ nāṅgikurvanti,",
    "T04ksmadhlu:1517": " aṃśābhāvena virodhāt /",
    "T04ksmadhlu:1518": " atastasyādvayasvabhāvasiddhyā kasya siddhiḥ,",
    "T04ksmadhlu:1519": " bāhyārthānāmapi tadaviruddhatvāt /",
    "T04ksmadhlu:1520": " ye 'nyaiḥ pramāṇairbāhyārthā nirākriyanta iti bruvate,",
    "T04ksmadhlu:1521": " teṣāṃ jñānamapi kinna tathā /",
    "T04ksmadhlu:1522": " ye tāvat kartṛkarmabhāvāpekṣayā prajñaptatvānmithyaiveti kathayanti,",
    "T04ksmadhlu:1523": " tadapyanubhāvaviparītamiti /",
    "T04ksmadhlu:1524": " bhavanto 'pi vijñānaṃ paramārthato 'dvayākāramevābhyupagacchanti /",
    "T04ksmadhlu:1525": " tathā sati ye nīlādivividhacittākārā bāhyārthatvena vijñāne 'vabhāsante te karmakartṛvyavahārānabhijñaiḥ kalpanādoṣavinirmukte citte spaṣṭato 'nubhūtā bhaviṣyantīti /",
    "T04ksmadhlu:1526": " vividhavastuviśeṣāpekṣayā ta upalakṣyanta iti cet?",
    "T04ksmadhlu:1527": " tasya tāvad viśeṣasya bālaparyantaṃ nāsti suspaṣṭāvabodhaḥ /",
    "T04ksmadhlu:1528": " yadi niyatadeśakālāvasthitasya tasyākārarāśeḥ tathāvidhaspaṣṭāvabhāsato bhinnānubhavo",
    "T04ksmadhlu:1529": " mithyaiveti bhavantaḥ svīrkunti tadā vimiktikāṃkṣiṇo bhavantaḥ tirobhūtadvayasvabhāvarahitātmakaṃ",
    "T04ksmadhlu:1530": " pratītisvabhāvaṃ viviktasvabhāvatvenābhiniviśya āsaktā eveti kimanyat /",
    "T04ksmadhlu:1531": " tadetadalpīyasaśchidrānnirgate 'pi vipulakāye hastini tatpucchāvarodhavaccirakālaṃ viduṣāmāścaryādbhutameveti /",
    "T04ksmadhlu:1532": " ataśca svatīkṣṇaprajñākhaḍgena tāmāsaktiṃ chittvā kaścana tādātmyalakṣaṇo vā tadutpattikṣaṇo",
    "T04ksmadhlu:1533": " vā sammbandhaḥ satyāsatyayoranyoparihārasthitalakṣaṇatvāt tādārmyavirodhaḥ asato",
    "T04ksmadhlu:1534": " 'pi na kutaścidapyutpattibhyupeyate /",
    "T04ksmadhlu:1535": " utpattau satyāmapi na yugapattādātmyenāvabhāso yujyate,",
    "T04ksmadhlu:1536": " kāryakāraṇayoḥ kālasvabhāvābhyāṃ bhinnatvāt /",
    "T04ksmadhlu:1537": " asambaddho niyatāvabhāso 'pi na yujyate,",
    "T04ksmadhlu:1538": " atiprasaṅgāt /",
    "T04ksmadhlu:1539": " ityevamavaśyaṃ kalpanābhinnasya asatsvabhāvākārāvabhāsasya svīkāraṇāt tallakṣaṇānvita evābhyupagantavyaḥ /",
    "T04ksmadhlu:1540": " ata ubhāvapi mithyaiva bhavataḥ /",
    "T04ksmadhlu:1541": " yadyevaṃ na syāt kathaṃ nāma mithyākārakalpanāsvabhāvoyostādātmyenānubhavo jāyeta /",
    "T04ksmadhlu:1542": " ataśca satyābhiveśapāśamutkhātamulaṃ kuruta /",
    "T04ksmadhlu:1543": " bhagavatāpi tāvaduktam - “yo hi dharmastathāgatenābhisambuddhaḥ,",
    "T04ksmadhlu:1544": " sa na satyaṃ nāpi mṛṣā” iti /",
    "T04ksmadhlu:1545": " [4] tadapi yuktibhirapi [sādhayitu] naiva śakyate /",
    "T04ksmadhlu:1546": " evaṃ katipayaiḥ pratyakṣaiḥ 'sarve dharmā viviktā' iti jñātumaśakyatvat /",
    "T04ksmadhlu:1547": " vastveva teṣāṃ viṣaya ityabhidadhānāstāvat praṣṭavyā kiṃ sarvesāṃ puruṣāṇāṃ yāni",
    "T04ksmadhlu:1548": " pratyakṣāṇi tāni sarvadharmanairātmyaṃ nāvaboddhauṃ samarthāni utāho ghanājñanatimiropahatamatiyanānāṃ",
    "T04ksmadhlu:1549": " bhavadṛśānāṃ pratyakṣāṇi nāvaboddhumiti /",
    "T04ksmadhlu:1550": " tatra prathamastāvat pakṣo naiva yujyate,",
    "T04ksmadhlu:1551": " pramāṇābhāvāt /",
    "T04ksmadhlu:1552": " sarveṣāṃ puruṣāṇāṃ pratyakṣāṇi na pravartanta iti niścāyakasya pramāṇasyābhāvāt /",
    "T04ksmadhlu:1553": " svālambananivṛttimātraṃ tāvad bhrāntameva /",
    "T04ksmadhlu:1554": " yadi tadupalabdhilakṣaṇaprāptasyānupalabdhirevāsattvena sādhyate /",
    "T04ksmadhlu:1555": " tadā yato hi kāraṇāt svenānupalambhaḥ,",
    "T04ksmadhlu:1556": " tasmin apravṛttijñānāṃ sarveṣāṃ strīpurusāṇāṃ cittasantatau pravartamānā yā cittapravṛtiḥ sā tāvānnaiva arvāgdarśināmupalabdhilakṣaṇaprāptāḥ,",
    "T04ksmadhlu:1557": " apareṣāṃ hi nivṛttyupalabdhirapyaniyatā /",
    "T04ksmadhlu:1558": " ataḥ prekṣāvatāṃ pratyakṣeṇa tajjñānaṃ naiva bhavatīti yaduktaṃ tanna yuktamiti /",
    "T04ksmadhlu:1559": " atha dvitīyaḥ pakṣastadā siddhasādhanameva /",
    "T04ksmadhlu:1560": " vayamapi hi arvāgdarśibhistathāvidhasya tāvad gambhīradharmatattvasya pratyakṣato darśanaṃ naiva manyāmahe /",
    "T04ksmadhlu:1561": " yadyapi bhavādṛśāḥ khalu tathāvidhatatvāvabodhe 'samarthāstathāpi paramayoginaḥ,",
    "T04ksmadhlu:1562": " ye kalpairanekairaprameyapuṇyagjñānasambhārārjanaṃ kṛtvā anurūpakṛtsnopāyasamanvitāḥ",
    "T04ksmadhlu:1563": " bhūtārthabhāvanāprakarṣaparyantajamyajñānaprabhābhirnirastasamastāvaraṇāndhakārāsteṣaṃ",
    "T04ksmadhlu:1564": " pratyakṣeṇa tāvat sarvadharmanairātmyabodho bhavatyeveti kasmātra sambhavati /",
    "T04ksmadhlu:1565": " [viṣayam] amumadhikṛtya paścād yuktirapi pradarśayiṣyate /",
    "T04ksmadhlu:1566": " vastuviṣayakāṇi pratyakṣāṇīti yaducyate naiva sidhyati /",
    "T04ksmadhlu:1567": " evamarvāgdarśināṃ yāni pratyakṣāṇi tāni timiropahatapratyakṣavad rupādimithyāviṣayakatvād vastusvabhāvaviṣayatvena samyagviṣayatvena vā tāvannaiva",
    "T04ksmadhlu:1568": " anyathā sarveṣāṃ khalu tattvadarśitvaprasaṅgaḥ /",
    "T04ksmadhlu:1569": " buddhānāṃ bodhisattvānāṃ mahāyogināṃ cāpi jñānāni naiva tāvad vastuviṣayakatvena prasidhyanti,",
    "T04ksmadhlu:1570": " yasmānna taiḥ kaścanāpi aviparīto vastusvabhāvaḥ paridṛṣṭaḥ /",
    "T04ksmadhlu:1571": " āryabodhisattvasūtrapiṭake 'uyuktam -",
    "T04ksmadhlu:1572": " yaduta sarve tairdharmā nisvabhāvāḥ aniruddhāḥ prakṛtyopaśāntāḥ atyantamajātāḥ atyantamabhūtāḥ atyantaparinirvṛtā eva dṛṣṭāḥ /",
    "T04ksmadhlu:1573": " taistāvad yena dṛṣṭaṃ tadapyanidarśanamavidarśanaṃ ca,",
    "T04ksmadhlu:1574": " yato hi tat samyagdarśanaṃ yathāvad yena dṛṣṭaṃ tadapyanirdarśanamavidarśanaṃ ca,",
    "T04ksmadhlu:1575": " yato hi tat samyagdarśanaṃ yathāvad darśanaṃ ceti /",
    "T04ksmadhlu:1576": " kiṃ punaḥ sarvadharmāṇāṃ yathāvad darśanamiti cet?",
    "T04ksmadhlu:1577": " tadeva yadanidarśanamiti /",
    "T04ksmadhlu:1578": " āryadharmasaṅgītau nāma sūtre 'pyuktam -",
    "T04ksmadhlu:1579": " “sarvadharmāṇādarśanameva paramam darśanam” /",
    "T04ksmadhlu:1580": " iti / ataḥ pratyakṣaviṣayāṇāṃ samyagvastutvaṃ na sidhyati /",
    "T04ksmadhlu:1581": " yaddhi asad bhavati vastu,",
    "T04ksmadhlu:1582": " tanna kathamapi vijñānamutpādayituṃ kṣamamiti yaducyate,",
    "T04ksmadhlu:1583": " tadapi naiva yujyate /",
    "T04ksmadhlu:1584": " asmābhirapi tāvad śaśaśṛṅgasamebhyo 'vastubhyaḥ pratyakṣajñānotpādo naivābhyupagabhyate /",
    "T04ksmadhlu:1585": " tathāpi mahāyoginaḥ,",
    "T04ksmadhlu:1586": " ye marīcipratiśabdanibhān sarvadharmān yathāvad bhāvayanti,",
    "T04ksmadhlu:1587": " teṣu samyagarthabhāvanābalena prāntakoṭikadhyānāvāptito 'nuttarācintyaprabhāvasampannatayā tatpratyakṣeṣu sarvadharmanairātmyajñānaṃ bhavatyeva,",
    "T04ksmadhlu:1588": " aśeṣadharmanairātmsākṣātkāri suspaṣṭaṃ tāvajjñānamudetyeva /",
    "T04ksmadhlu:1589": " ata eva tat tattvādarśanamityabhidhīyate,",
    "T04ksmadhlu:1590": " na tu niṣedhyasvabhāvasyāsattvamiti /",
    "T04ksmadhlu:1591": " atha yattāvat pratyakṣaṃ tat sasvabhāvamiti yaduktaṃ tat sarveṣāṃ dharmāṇāmanutpādaikarasatvat pratyakṣamapi paramārthato niḥsvabhāvameva,",
    "T04ksmadhlu:1592": " tathāpi yā saṃvṛtisatyāśritā pratyakṣavyavasthā sā sarvā tāvadavyāhayaiva /",
    "T04ksmadhlu:1593": " sarveṣāṃ dharmāṇāṃ paramārthato niḥsvabhāvatve 'pi mādhyakāḥ sarvavyavahārāṇāṃ vyāvahārikāṇāṃ",
    "T04ksmadhlu:1594": " yogijñānānāmapareṣāṃ pṛthagjanajñānānām āryapudgalādīnāṃ ye hetavastātānnaiva nābhyupagacchanti,",
    "T04ksmadhlu:1595": " kintuṃ ye tāvat saṃvṛtito 'pyahetukāste khalu vyavahārato 'pyanutpannā eva,",
    "T04ksmadhlu:1596": " śaśaśṛṅgavat /",
    "T04ksmadhlu:1597": " yat sat tat paramārthato niḥsvabhāvamapi tāvadutpadyate,",
    "T04ksmadhlu:1598": " māyāpratibinbādivat /",
    "T04ksmadhlu:1599": " māyādīnāṃ sarveṣāṃ pratītyasamutpannatve 'pi nāsti vastutāprasaṅgaḥ,",
    "T04ksmadhlu:1600": " sādhakabādhakapramāṇabādhitatvāt /",
    "T04ksmadhlu:1601": " tathaiva pratītyasamutpannatve 'pi sarvadharmāṇāṃ nāsti vastutāprasaṅgaḥ pramāṇabādhitatvāta /",
    "T04ksmadhlu:1602": " yathaiva hi mantroṣadhādiprabhāveṇa gajādivividhamāyāprādurbhāvastathaiva karmakleśādiprabhāveṇ sattvānāmutpādādayaḥ prādurbhavanti /",
    "T04ksmadhlu:1603": " yagināṃ tāvat svakīyapuṇyajñānasambhārasañcayavaśena yogijñānādimāyāprādurbhāvaḥ,",
    "T04ksmadhlu:1604": " yato hi vividhairhi pratyayaiḥ sā māyāpi vividhaivāvabhāsate /",
    "T04ksmadhlu:1605": " āryaprajñāpāramitāsūtre 'uyuktamḥ “kaścichrāvakanirmitaḥ [kaścit pratyekabuddhanirmitaḥ] kaścid bodhisattvanirmitaḥ kaścit tathāganitmitaḥ kaścit karmanirmitaḥ /",
    "T04ksmadhlu:1606": " anena subhūte,",
    "T04ksmadhlu:1607": " paryāyeṇa sarvadharmā nirmitotpannā iti” /",
    "T04ksmadhlu:1608": " bālapṛthagjanebhyastāvad yogināmetadeva vaiśiṣṭayaṃ yatte māyākāra iva yathāvanmāyāṃ parijānanti,",
    "T04ksmadhlu:1609": " na ca tathaiva tasyāmabhiniviśante /",
    "T04ksmadhlu:1610": " āryadharmasaṅgītāvapyuktamḥ",
    "T04ksmadhlu:1611": " māyākāro yathā kaścinirmito mokṣamudyataḥ /",
    "T04ksmadhlu:1612": " na cāsya nirmite saṅgo jñātapūrvo yato 'sya saḥ //",
    "T04ksmadhlu:1613": " tribhavaṃ nimitaprakhyaṃ jñātvā sambodhipāragaḥ /",
    "T04ksmadhlu:1614": " saṃnahyate jagaddhetorjñātapurvaṃ jagat tathā //",
    "T04ksmadhlu:1615": " yathā bālapṛthagjanajātīyadarśakeṣu utpattyādimāyabhāso bhavati,",
    "T04ksmadhlu:1616": " tathaiva ye tasmin satyato 'bhiniviśante,",
    "T04ksmadhlu:1617": " te viparītābhiniveśavaśād “bālāḥ” ityabhidhīyante /",
    "T04ksmadhlu:1618": " ataḥ saṃvṛtiyogahini yogipratyakṣe tathā sthitatvātteṣāṃ śaśaśṛṅga ivātyantābhāvo naiva bhavati /",
    "T04ksmadhlu:1619": " ata eva pratyakṣato 'śeṣadharmanairātmajñānaṃ tāvat sadeva /",
    "T04ksmadhlu:1620": " avirodho 'pi tata eveti /",
    "T04ksmadhlu:1621": " paramārthato niḥsvabhāvatve 'pi yoginaḥ pṛthagjana iva vyavahāratayā vyavasthāpayanti /",
    "T04ksmadhlu:1622": " āryaparamārthasaṃvṛtisatyanirdeśasūtre tāvaduktamḥ",
    "T04ksmadhlu:1623": " “paramārthato 'tyantābhāvaśca saṃvṛtyā ca mārgaṃ bhāvayatīti kathanavat” 'yadarthāntaraviviktapākṣikena",
    "T04ksmadhlu:1624": " pratyakṣeṇa parigṛhya taditaraśūnyapratyakṣeṇa tāvadavabudhyate' - ityādikaṃ yaduktaṃ",
    "T04ksmadhlu:1625": " tadapi naiva yujyate,",
    "T04ksmadhlu:1626": " itaretaraśūnyatvādasya nayasya,",
    "T04ksmadhlu:1627": " na tu lakṣaṇaśūnyatvāditi /",
    "T04ksmadhlu:1628": " lakṣanaśūnyatve u sarve dharmāstāvat paramārthato niḥsvabhāvatvenaivābhyupagamyante,",
    "T04ksmadhlu:1629": " yatasteṣāṃ svasāmānyalakṣaṇāni paramārthato yathā vyavasthitāni,",
    "T04ksmadhlu:1630": " tebhyastacchūnyatvāt /",
    "T04ksmadhlu:1631": " yā hi vastūnāmitaretaraśūnyatā sā naiva paramārthaḥ,",
    "T04ksmadhlu:1632": " vyavahārasatyamāśritā khalu sā /",
    "T04ksmadhlu:1633": " ityevamanutpādarasaikatve 'pi sarvadharmāṇāṃ naiva bhedābhāvaḥ,",
    "T04ksmadhlu:1634": " tathāpi svapnādyavasthādivad bāleṣu parasparabhinnānyavabhāsante /",
    "T04ksmadhlu:1635": " ata evātra yathāprasiddhimarthāntaraviviktagrahaṇamukhena tāvaditaretaraśūnyatā vyavasthāpyate,",
    "T04ksmadhlu:1636": " na tu paramārthatayā /",
    "T04ksmadhlu:1637": " yato hi svapnamāyādisadṛśavastūnāṃ svabhāvaḥ paramārthataḥ parasparamabhinnaḥ /",
    "T04ksmadhlu:1638": " ata eva bhagavatābhihitam -",
    "T04ksmadhlu:1639": " paramārthamanāśritatveneyaṃ sarvataḥ pratikruṣṭeti parivarjanīyaiva /",
    "T04ksmadhlu:1640": " āryalaṅkāvatārasūtre tāvaduktam ḥ",
    "T04ksmadhlu:1641": " “evaṃ mahāmate,",
    "T04ksmadhlu:1642": " itaretaraśūnyatā sarvajaghanyā,",
    "T04ksmadhlu:1643": " sā ca tvayā parivarjayitavyā” /",
    "T04ksmadhlu:1644": " yā khalu sarvadharmalakṣaṇaśūnyatā,",
    "T04ksmadhlu:1645": " yā ca tasyāḥ svasāmānyakakṣaṇavyavasthā,",
    "T04ksmadhlu:1646": " sā upalabdhilakṣaṇaprāptāpi satī yogibhiḥ paramārthatayā anupalabdhākāraiva /",
    "T04ksmadhlu:1647": " ataḥ sarve dharmā nirābhāsajñānotpattyā jñātā bhavantīti vyavasthāpyate /",
    "T04ksmadhlu:1648": " ata eva ca itaretaraśūnyatā bālapṛthagjanānāṃ parikalpanāmaśrityaivābhihitā,",
    "T04ksmadhlu:1649": " asambadhaiva caiṣā /",
    "T04ksmadhlu:1650": " [5] sā ca 'yogipratyakṣeṇa samyagavagamye' ti kathanaṃ naiva viduṣāṃ rucikaram /",
    "T04ksmadhlu:1651": " yuktyabhāvastatreti yat kathanaṃ tadapi nāsti yuktisaṅgatam,",
    "T04ksmadhlu:1652": " yuktīnāṃ tāvad saṃvidyamānatvāt /",
    "T04ksmadhlu:1653": " vidvāṃsaḥ kalpanāpoḍhamabhrāntamiti pratyakṣalakṣaṇaṃ samudīrayanti /",
    "T04ksmadhlu:1654": " arthābhāve 'pi bhāvanābalena arthavabhāsi suspaṣṭaṃ jñānamutpadyāte /",
    "T04ksmadhlu:1655": " tathāhi - yathā kāmaśokabhayonmādādyupahateṣu asakṛdabhāsabalena pramadādyavabhāsi",
    "T04ksmadhlu:1656": " spaṣṭaṃ jñānamupajāyate yena te tān puraḥsthitaniva dṛṣṭvā sahasā vividhaśarīrakampādibhiśceṣṭamānā dṛśyante /",
    "T04ksmadhlu:1657": " ataśca yathoktatatvaṃ bhāvayatsu tajjñanamutpatsyata eveti sambhāvyate /",
    "T04ksmadhlu:1658": " yacca spaṣṭāvabhāsi jñānaṃ tannunaṃ nirvikalpakameva,",
    "T04ksmadhlu:1659": " kalpanāvāyuprakampitakāyākārasya suapaṣṭamanupapannatvāt,",
    "T04ksmadhlu:1660": " pradīpavat /",
    "T04ksmadhlu:1661": " prayogaḥ - ye tāvat kecinnirantaraṃ sādaraṃ bhāvanāmanutiṣṭhanti,",
    "T04ksmadhlu:1662": " te bhāvanāphalaṃ prakarṣaparyantajaṃ sfuṭāvabodhamanubhavantyeva,",
    "T04ksmadhlu:1663": " rāgādyupahataiḥ pramadādibhāvanāvat /",
    "T04ksmadhlu:1664": " yatra cirakālaṃ nirantaraṃ sādaraṃ sarvadharmanairātmyabhāvanaṃ svabhāvahetuḥ,",
    "T04ksmadhlu:1665": " tatra pramāṇopapannārthavisayakamavisaṃvādakaṃ [jñānaṃ] bhavatyeva,",
    "T04ksmadhlu:1666": " vyavahāreṇa dhūmādiliṅgajanitaniścayenotpannāgnyādijñānavat /",
    "T04ksmadhlu:1667": " yogināṃ khalu tannairātmajñānamapi pramāṇopapannārthaviṣayakamiti svabhāvahetuḥ /",
    "T04ksmadhlu:1668": " asya pramāṇopapannatvaṃ paścāt prakāśayiṣyate /",
    "T04ksmadhlu:1669": " spaṣṭāvabhāsamānaṃ sad yajjñānamavisaṃvādaṇaṃ janayati tat pratyakṣaṃ pramāṇam,",
    "T04ksmadhlu:1670": " rupādivyavahārārthamanupahatacakṣuṣāṃ cakṣuvirjānādivat,",
    "T04ksmadhlu:1671": " sarvadharmanairātmyaviṣayakaṃ yogināṃ jñānamapi spaṣṭāvabhāsamānaṃ sad avisaṃvādakamiti svabhāvahetuḥ /",
    "T04ksmadhlu:1672": " yadyevaṃ sarvadharmanairātmyajñānaṃ yuktibhiḥ susādhyaṃ tadā kathamiva vidvāṃsastatra na pritāḥ?",
    "T04ksmadhlu:1673": " yadapi yogijñānaṃ tadasaditi yaducyate,",
    "T04ksmadhlu:1674": " tatpūrvamasmābhiḥ samyaguttaritam,",
    "T04ksmadhlu:1675": " sarvadharmāṇāṃ śaśaśṛṅgavadatyantābhāvasyābhāvāt /",
    "T04ksmadhlu:1676": " tathāpi paramārthatasteṣāmabhāva eva māyāvat /",
    "T04ksmadhlu:1677": " ato naivāsmābhiḥ sarve vyavahārāstāvanniṣidhyante,",
    "T04ksmadhlu:1678": " na ca te 'smābhirnābhyupeyanta iti yaduktaṃ tattathā /",
    "T04ksmadhlu:1679": " [6] yaistāvat “anumānenāpi sarvavastuni niḥsvabhāvatvena sādhayitumaśakyāni,",
    "T04ksmadhlu:1680": " kasyāpi dharmino viṣayasyāsiddhatvāt,",
    "T04ksmadhlu:1681": " dṛṣṭāntādīnāṃ cānutpannatāvat,",
    "T04ksmadhlu:1682": " sarvasāṃ yuktīnāṃ viṣayasya svabhāvasya cāsiddhatvāt” ietyavamuktam,",
    "T04ksmadhlu:1683": " tadapyasambaddhameva /",
    "T04ksmadhlu:1684": " itthamasmābhirniḥsvabhāvatvenābhyupete sati yadā bhavantaḥ prasaṅgamāpādayanti tadā sa prasaṅga eva nāsti /",
    "T04ksmadhlu:1685": " yaiḥ khalu hetubhirasmābhirvastūnāṃ niḥsvabhāvatābhyupeyate,",
    "T04ksmadhlu:1686": " tatra paramārthato hetudṛṣṭāntadharmiṇāmasattvād yadyanumānānumeyādisarvavyavahārābhāvaprasaṅgo 'smāsvāpādyate,",
    "T04ksmadhlu:1687": " tadā sa prasaṅga eva na bhavati,",
    "T04ksmadhlu:1688": " iṣṭāpatteḥ /",
    "T04ksmadhlu:1689": " yato vayamapi anumānānumeyādisarvavyavahārādīnāṃ paramārthato 'pravṛtibhyupagacchāmaḥ /",
    "T04ksmadhlu:1690": " phalataḥ kathamiva tāvattadabhāvaprasaṅga āpatediti /",
    "T04ksmadhlu:1691": " asvīkaraṇaṃ hi nāma prāṅgalakṣaṇam /",
    "T04ksmadhlu:1692": " vayaṃ tāvad bhavadbhiḥ prayuktaṃ dūṣṇamapi paramārthato 'nutpannamevābhyupagacchāmaḥ /",
    "T04ksmadhlu:1693": " ato nāsti ko 'pi doṣāvasaraleśaḥ /",
    "T04ksmadhlu:1694": " ata evācāryapādaiḥ -",
    "T04ksmadhlu:1695": " yadi kiṃcidupalabheyaṃ pravartayeyaṃ nirvartayeyaṃ vā /",
    "T04ksmadhlu:1696": " pratyakṣādibhirarthaistadabhāvānme 'nupālambhaḥ //",
    "T04ksmadhlu:1697": " ityaktam / yat paramārthato 'sat tad vyavahāre 'pi pravartituṃ na śakyata ityevaṃ yo hi prasaṅgaḥ,",
    "T04ksmadhlu:1698": " sa prasaṅga eva na bhavati,",
    "T04ksmadhlu:1699": " vyāptyasiddheḥ /",
    "T04ksmadhlu:1700": " yato hi yena kāraṇena yasyātmanivartanaṃ tena tasya vyavahāranivartanaṃ tu nāsti paramārthasvabhāvavyāptam,",
    "T04ksmadhlu:1701": " api tu tadviparyayavyāptamiti /",
    "T04ksmadhlu:1702": " vyavahārastu paramārthato 'bhāvasvabhāva eva /",
    "T04ksmadhlu:1703": " paramārthasvabhāvavirāhitā api svapnādayo vividhavyavahāreṣu pravartamānā dṛśyante /",
    "T04ksmadhlu:1704": " ataḥ sarve 'pi tāvad vyavahārā nirmāṇasvapnādivadaviruddhā eva /",
    "T04ksmadhlu:1705": " nirmitako nirmitakaṃ māyāpuruṣa svamāyayā sṛṣṭam /",
    "T04ksmadhlu:1706": " pratiṣedhayase yadvat pratiṣedho 'yaṃ tathaiva syāt //",
    "T04ksmadhlu:1707": " sarvatra sādhyadharmyādīnāṃ paramārthabhūtatvādeva anumānādivyavahārāḥ pravartanta",
    "T04ksmadhlu:1708": " iti hetoḥ paramārthato niḥsvabhāvatve sati nānumānādivyavahārāḥ pravartsyanta iti",
    "T04ksmadhlu:1709": " yo hi doṣa āropyate,",
    "T04ksmadhlu:1710": " so 'pi tāvad doṣābhāva eva /",
    "T04ksmadhlu:1711": " nirvivādarūpatayā saprasaṅgatvāt paramārtadharmyādibhiḥ anumānādivyavahārāḥ kutrāpi naiva siddhāḥ,",
    "T04ksmadhlu:1712": " tathāpi loke yathāprasiddha eva dharmiṇi vyavahārā bhavanti /",
    "T04ksmadhlu:1713": " yato hi pravādino hi tattvānirṇayārthameva anumānādivyavahārān prayuñjanti / yathoktam -",
    "T04ksmadhlu:1714": " dharmadharmivyavasthānaṃ bhedo 'bhedośca yādṛśaḥ /",
    "T04ksmadhlu:1715": " asamīkṣitatattvārtho yathā loke pratīyate //",
    "T04ksmadhlu:1716": " taṃ tathaiva samāśritya sādhyasādhanasaṃsthitiḥ /",
    "T04ksmadhlu:1717": " paramārthāvatārāya vidvadbhiravakalpyate //",
    "T04ksmadhlu:1718": " punaśca, yathānudarśanaṃ ceyaṃ meyamānaphalasthitiḥ /",
    "T04ksmadhlu:1719": " kriyate vidyamānāpi grāhyagrāhakasaṃvidām //",
    "T04ksmadhlu:1720": " anyathaikasya bhāvasya nānārupāvabhāsinaḥ /",
    "T04ksmadhlu:1721": " satyaṃ kathaṃ syurākārāstadekatvasya hānitaḥ //",
    "T04ksmadhlu:1722": " idaṃ tāvad vyavahārikapramāṇalakṣaṇamityapi kathyate /",
    "T04ksmadhlu:1723": " pramāṇasya tāvat sarvāṇi lakṣaṇāni tattvapravṛtyarthameva bhavanti,",
    "T04ksmadhlu:1724": " anyathā vyarthānyeva tāni syuriti /",
    "T04ksmadhlu:1725": " pramāṇalakṣaṇaśāstrāṇyanadhīyānāsu gopālakāṅganāsu evamupadeśābhāve 'pi dhūmādiliṅgadarśanato 'gnyādīnāṃ jñānamutpadyata eva /",
    "T04ksmadhlu:1726": " ata eva vayamapi tattvapraveśāya tathatāvyavahārābhyāmanumānādipravartanād doṣarahitā eva /",
    "T04ksmadhlu:1727": " api ca, ye vyavahāreṇānumānādipravṛttau yatrānityādi vastudharmaṃ satsvabhāvaṃ sādhayanti,",
    "T04ksmadhlu:1728": " teṣāṃ niḥsaṃśayaṃ tatra vyavahāreṇa vastubhūtadharmādayaḥ syureva,",
    "T04ksmadhlu:1729": " yato hi tatra tathāvidhā āśrayahīnā sādhyadisthitirnaiva siddhā /",
    "T04ksmadhlu:1730": " yadi tatra tathāvidha āśrayo nāsti tadā sādhyaniṣedhanād āśrayā siddhyākhyo doṣo dīyate /",
    "T04ksmadhlu:1731": " so 'pi yadi yathābhūtadharmiṇo nivṛttiścettadā niḥsaṃśayaṃ sādhyādidharmiṇo 'vinābhāvasya niṣedhaṃ karoti,",
    "T04ksmadhlu:1732": " yato hi asiddhe sati hetvasiddhayādidoṣā dīyante /",
    "T04ksmadhlu:1733": " svayamupakalpitānāṃ katipayadharmiṇāṃ nivṛttāvapi sādhayādeḥ kasyāpi niṣedhasyābhāvād asiddhayādidoṣā naiva yujyante,",
    "T04ksmadhlu:1734": " tadabhilaṣitārthasiddhau bādhābhāvāt /",
    "T04ksmadhlu:1735": " ye vastudharmaṃ sattsvabhāvaṃ sādhayituṃ nābhilaṣante,",
    "T04ksmadhlu:1736": " api tu tadāropitadharmāṇāṃ vyavacchesiddhimātraṃ vivakṣante,",
    "T04ksmadhlu:1737": " tebhyo 'siddhayādidoṣānāpādayituṃ vyavahāre 'pi vastubhūtadharmī naivāvaśyakaḥ,",
    "T04ksmadhlu:1738": " tasya taddharmābhāvāt /",
    "T04ksmadhlu:1739": " tadapekṣayāpi taddharmitā nopapadyate /",
    "T04ksmadhlu:1740": " tadasiddhāvapi sādhyāvinābhāvī heturabhiṣṭārthasādhakaḥ,",
    "T04ksmadhlu:1741": " bādhakābhāvāt /",
    "T04ksmadhlu:1742": " vādino 'bhīṣṭārthasiddhau prativādina upaghātakāmanayā dharmiṇaḥ sadasattvamanveṣayanti,",
    "T04ksmadhlu:1743": " na tu kāmacārataḥ /",
    "T04ksmadhlu:1744": " dharmiṇo 'sattvādicarcayāpi kim?",
    "T04ksmadhlu:1745": " yadi vādino 'bhiṣṭārthahānirna syāt /",
    "T04ksmadhlu:1746": " 'codako doṣahīnaḥ' ityapi kathanaṃ viparyayadoṣāṇuparipūrite paridhāvanamātrameva,",
    "T04ksmadhlu:1747": " anyatrābhāvāt /",
    "T04ksmadhlu:1748": " ata eva sādhyadharmaṃ tadanukūladharmiṇaṃ cāvagantuṃ pakṣalakṣaṇavelāyāmeva yuktividbhirviśeṣeṇa 'svadharma' ityabhidhīyate /",
    "T04ksmadhlu:1749": " evaṃ yastāvat svakāryāṇi yugapanna sādhayati,",
    "T04ksmadhlu:1750": " sa na bhavatyapratihatanityaikasvabhāvaḥ,",
    "T04ksmadhlu:1751": " vandhyāputravat /",
    "T04ksmadhlu:1752": " parairiṣṭamākāśādikamapi śabdādikāryaṃ na sādhyatīti vyāpakānupalabdhi,",
    "T04ksmadhlu:1753": " ityabhihite 'yaṃ tāvanna viruddhaheturapītī kecit /",
    "T04ksmadhlu:1754": " sādhyasādhanayoriva ākāśādirnaiva vastubhūtaḥ svabhāvadharmīti sādhanabhūto 'yaṃ heturāśrayāsiddha ityapare /",
    "T04ksmadhlu:1755": " tatrāpi ākāśadidharmiṇāṃ vastutāyāḥ kṛte 'pyatra nirākaraṇe sādhyābhāvamātramabhyupagacchatāṃ nāsti ko 'pi doṣaḥ,",
    "T04ksmadhlu:1756": " hetvabhāvamātreṇa ca nasti svabhāvo 'pyasiddhaḥ,",
    "T04ksmadhlu:1757": " vastutāyā abhāve 'pi dharmiṇāṃ siddheḥ /",
    "T04ksmadhlu:1758": " ato vipratipattinirākaraṇāya svābhimatadharmyeva yadi bādhyate cettadā sādhya eva tāvanniṣedhyo bhavati,",
    "T04ksmadhlu:1759": " na tu dharmāntarayukto dharmītyevaṃ nirdeśakāle sveṣṭapratyakṣānumānāptaprasiddhidvārā",
    "T04ksmadhlu:1760": " niṣedhamavidhāya svabhāvasyaiva tāvanniṣedhaḥ svadharmī bhavatītyatra pakṣadharmatāvasthāyāmācāryeṇa",
    "T04ksmadhlu:1761": " svadharmī kathita iti vārtikakāraḥ / tathāhiḥ",
    "T04ksmadhlu:1762": " sarvatra vādino dharmo yaḥ svasādhyatayepsitaḥ /",
    "T04ksmadhlu:1763": " taddharmavati bādhā syannānyadharmeṇa dharmiṇi //",
    "T04ksmadhlu:1764": " anyathāsyoparodhaḥ ko bādhite 'nyatra dharmiṇi /",
    "T04ksmadhlu:1765": " iti vastaraḥ /",
    "T04ksmadhlu:1766": " vipratipattinirākaraṇārthaṃ coktamḥ",
    "T04ksmadhlu:1767": " yathā parairanutpādyāpūrvarūpaṃ na khādikam /",
    "T04ksmadhlu:1768": " sakṛcchabdādyahetutvādityukte,",
    "T04ksmadhlu:1769": " prāha dūṣakaḥ //",
    "T04ksmadhlu:1770": " tadvad vastusvabhāvo 'san dharmī vyomādirityapi /",
    "T04ksmadhlu:1771": " naivamiṣṭasya sādhayasya bādhā kācana vidyate //",
    "T04ksmadhlu:1772": " dvayasyāpi hi sādhyatve sādhyadharmoparodhi yat /",
    "T04ksmadhlu:1773": " bādhanaṃ dharmiṇastatra bādhetyetena varṇitam //",
    "T04ksmadhlu:1774": " avaśyaṃ caitadavagantavyam /",
    "T04ksmadhlu:1775": " anyathā kramayaugapadyābhyāmabhivyaktena arthakriyāsāmarthyaviyogena paraparikalpitaḥ padārthāḥ kathamiva niṣeddhuṃ śakṣyante /",
    "T04ksmadhlu:1776": " sadvastunastānnaiva kathamapi niṣedhaḥ kartuṃ pāryate /",
    "T04ksmadhlu:1777": " āśrayāsiddhadoṣeṇa yadi asato 'pi naiva kartuṃ pāryate tadā niṣedha eva kasyāpi kathamapi kartuṃ naiva śakyate /",
    "T04ksmadhlu:1778": " ata eva yogācāraistāvaduktam -",
    "T04ksmadhlu:1779": " viṣayatvaṃ na caikasminnanekamapi nāstyaṇau /",
    "T04ksmadhlu:1780": " nāsti tat kṣaṇikaṃ vāpi saccāpi na hi vidyate /",
    "T04ksmadhlu:1781": " krameṇa yugapaccāpi sa viruddho bhavediti //",
    "T04ksmadhlu:1782": " ityādibhirbāhyādiniṣedhaḥ kathamiva karttuṃ śakyaḥ syāt /",
    "T04ksmadhlu:1783": " tairthikaiḥparikalpiteṣu dravyaguṇakarmasāmānyādiṣu niṣeddhumiṣyamāṇeṣvapi kathaṃ tatra āśrayāsiddhādayo doṣā naiva pravartsyante?",
    "T04ksmadhlu:1784": " yadi prasaṅgasādhanamātreṇaiva niṣedhanātra pravartsyanta ityevaṃ brūyāttadā apramāṇaṃ hi tatra prasaṅgasādhanam /",
    "T04ksmadhlu:1785": " phalata ekāntenaiṣāmabhāvo vyavahāre kathaṃ siddhaḥ syāt,",
    "T04ksmadhlu:1786": " pramāṇāpekṣitātvāttasya /",
    "T04ksmadhlu:1787": " atha pramāṇameva prasaṅgasādhanamiti cettadā kimiva tatra āśrayāsiddhādayo doṣā na pravartante?",
    "T04ksmadhlu:1788": " yukttibalena āgantuśīleṣu doṣeṣu prekṣāvadbhiḥ svataḥ [svapakṣataḥ] siddhirnaiva yuktimatī atha bāhyārthādīn niṣeddhukāmānāṃ vidyata eva vastubhūto buddhilakṣaṇo dharmī,",
    "T04ksmadhlu:1789": " yatastenaiva bāhyārtheṣu pradhānādiṣu cotpattiniṣedhaḥ sādhayate,",
    "T04ksmadhlu:1790": " ataḥ āśrayāsiddhādayo doṣāstatra na pravartanta iti cettadā ekānekasvabhāvaviyuktatvakramayaupadyavyāptārthakriyāsāmarthyavirahitatvādo",
    "T04ksmadhlu:1791": " hetavastadā aprasiddhataddharmatvadharmiṇi abhīṣṭasādhyadharmaṃ sādhayiṣyantyeva /",
    "T04ksmadhlu:1792": " apakṣadharmatve 'pi sādhyāvinābhāvamātrahetuḥ sādhyasādhane 'samarthaḥ /",
    "T04ksmadhlu:1793": " yadyevaṃ syāttadā cākṣuṣatvamapi śabdadharmaṇi kathamanityatvasādhane 'śaktam?",
    "T04ksmadhlu:1794": " yadi te tatprasiddhatvamabhyupagacchanti tadā bāhyapradhānādivat buddhireva śaktatvaikānekatvavyāptadharmaviyuktatvanniḥsvabhāvaiva tāvat setsyati,",
    "T04ksmadhlu:1795": " teṣāṃ taddharmatvāt /",
    "T04ksmadhlu:1796": " anye 'pi dharmā nānyasiddhāṃ bhavanti /",
    "T04ksmadhlu:1797": " sāmarthyādivirāhitaṃ vastu tāvadasiddhameva /",
    "T04ksmadhlu:1798": " anyathā [yadyevaṃ na syāttadā] tato bahyapradhānādayo na niḥsvabhāvāḥ setyanti /",
    "T04ksmadhlu:1799": " niḥsvabhāvatve khalu siddhe āśrayāsiddhadidoṣāṇāṃ tādavasthye 'pi nāsti svapakṣahāniprasaṅgaḥ /",
    "T04ksmadhlu:1800": " buddhau tāvat siddhe 'pi bāhyapradhānādibhirutpattiniṣedhe pradhānādīnāṃ parikalpitasvabhāvaniṣedhastu asiddha eva,",
    "T04ksmadhlu:1801": " ākārāntaratvāttasya /",
    "T04ksmadhlu:1802": " yadyasiddha eva saḥ,",
    "T04ksmadhlu:1803": " tadā parakalpitāḥ pradhānādayo 'santa eva /",
    "T04ksmadhlu:1804": " evaṃvidhe tāvad dharmiṇi kathamasadvyavahāro 'pi pravarteta /",
    "T04ksmadhlu:1805": " na khalvanyeṣu anyavyavahārapravṛttiryajyate /",
    "T04ksmadhlu:1806": " kecana tāvadajñāninastriṣu pratisaṃkhyānirodhāsaṃskṛteṣu kasyāpyutpattimattvābhāvaṃ paramārthavasturupeṇa parikalpayanti /",
    "T04ksmadhlu:1807": " tanniṣeghasādhane ca buddhestāvat kathaṃ nāma viṣayibhāvo bhaviṣyati,",
    "T04ksmadhlu:1808": " yato hyanye [vādinaḥ] teṣu tayā utpattimattvābhāvadharmaṃ nābhyupayanti /",
    "T04ksmadhlu:1809": " ato tanniṣeghastāvanna kathamapi sādhayituṃ śakyaḥ /",
    "T04ksmadhlu:1810": " atha anādikālinasvabījaparipākapariniṣpannabālānāṃ buddhau vidyamāno bāhyavastuvikalpa eva dharmī,",
    "T04ksmadhlu:1811": " tadādhāreṇa pradhānādīnāṃ niṣedhyamānatvāt /",
    "T04ksmadhlu:1812": " sa paramārthataḥ svabhāvavirahito 'pi bhrāntyā bāhyamiva pradhānādyabhinnamiva sarvasāmarthyaśūnyaṃ ca sarvadharmasamavetamiva kalpayati /",
    "T04ksmadhlu:1813": " tatra pradhānādisvarūpaniṣedhe pradhānādisvarūpaniṣedhastāvat sādhyasādhanaviṣayakaḥ sidhyati,",
    "T04ksmadhlu:1814": " yato hi sa bālairbāhyapadhānādyupagṛhītavādiprativādibhirapi taimirikairdvicandradarśanamiva tadabhinnatayaiva vyavahriyate /",
    "T04ksmadhlu:1815": " sa hi yadyapi [sarvathā] buddhayā parikalpitamātra eva,",
    "T04ksmadhlu:1816": " tathāpi tadākāratayā buddhirityevamupacaryate vastuto 'yaṃ nāsti [kathamapi] buddhisvabhāvaḥ,",
    "T04ksmadhlu:1817": " tadvilakṣaṇasvabhāvenāvavabhāsamānatvāttasya /",
    "T04ksmadhlu:1818": " ataḥ siddhe 'pi tasya niḥsvabhāvatve buddhiniḥ svabhāvatāyā nāsti prasaṅgaḥ,",
    "T04ksmadhlu:1819": " yato hi bāhyapradhānādīnāṃ tāvanniṣedhastu pramāṇaiḥ sādhyate,",
    "T04ksmadhlu:1820": " na tu [kadācit] tattvaniṣedhāya hetavaḥ prayujyante /",
    "T04ksmadhlu:1821": " vastusatāṃ śabdādibāhyadharmiṇām anityādidharmasiddhaye [te] bāhyaśabdādayastabhinnāśca buddhistha upacāradharmiṇyevāśrayante,",
    "T04ksmadhlu:1822": " yato hi te deśakālādibhīnnāvasthāniyatā bāhyaśabdādayo vādiprativādināṃ buddhau svasvabhāvena naiva pratyakṣībhavanti /",
    "T04ksmadhlu:1823": " sādhyasādhanādiviśeṣāṇāmapyasambhavaḥ,",
    "T04ksmadhlu:1824": " niraṃśatvāt /",
    "T04ksmadhlu:1825": " ato 'numānāmeyādayaḥ sarve vyavahārā buddhistha eva dharmiṇyāśritāḥ pravartante,",
    "T04ksmadhlu:1826": " prakārāntarāsambhavat /",
    "T04ksmadhlu:1827": " yadyevaṃ tadā paramārthato niḥsvabhāvatve parikalpitadharmiṇaṃ niḥśritya niṣedhādisiddhayartham āśrayāsiddhādidoṣāṇāmapravṛttavapi kāmaṃ balenāsmāsu apālambhāḥ kriyante /",
    "T04ksmadhlu:1828": " yathā hi paramārthapravṛttyarthaṃ bhavantaḥ pradhānādiniṣedhye parikalpitadharmiṇyeva sādhyasādhanādīn manasikurvanti,",
    "T04ksmadhlu:1829": " tathaiva vayamapi prasiddheṣu rūpaśabdādiṣu ye tāvat sadasadādisvabhāvā āropyante,",
    "T04ksmadhlu:1830": " tanniṣedhāya bālebhyastān māyāmarīcisvapnapratībimbādisamān nirdiśāmaḥ /",
    "T04ksmadhlu:1831": " tatra yathā āropite dharmiṇi vastutvāropaṇaniṣedhae 'pi vādiprativādiṣu pratībhāsamānatvād asadādidoṣā na pravartante,",
    "T04ksmadhlu:1832": " tathaiva rupādayo 'pi tāvadāgoālaṅganānāmavabhāsante,",
    "T04ksmadhlu:1833": " tatkathaṃ nāma te 'siddhā bhaviṣyantīti /",
    "T04ksmadhlu:1834": " avabhāso hi tatkāraṇanivṛttyā jāyamānena satyasvabhāvena tāvannasti vyāptaḥ,",
    "T04ksmadhlu:1835": " alīkasyāpyavabhāsamānatvāt /",
    "T04ksmadhlu:1836": " yadyevaṃ no cettadā sarve puruṣāstadarśinaḥ syuḥ,",
    "T04ksmadhlu:1837": " kevalasya tattvasyaivāvabhāsamānatvāt /",
    "T04ksmadhlu:1838": " yathaiva hi tasmin parikalpitadharmiṇi sāmarthyaśūnyatvavyāptyupanyāsena niḥsvabhāvatvaṃ prasādhya pradhānādayaḥ sādhyante,",
    "T04ksmadhlu:1839": " tathaivāsmābhirapi parikalpitavastuni tat [niḥsvabhāvatvaṃ] samyaktāa sādhayituṃ yathoktaḥ sāmarthyābhāvādiḥ kathaṃ na siddhaḥ syāt /",
    "T04ksmadhlu:1840": " prekṣāvadbhistu svīkaraṇaṃ vicārārham,",
    "T04ksmadhlu:1841": " bhāvātmakatāyā nirṇayasyāyuktatvāt,",
    "T04ksmadhlu:1842": " vicarāvasthāyāṃ tu nāstyeva /",
    "T04ksmadhlu:1843": " atatstannirṇayo na kṛtaḥ vicāro 'pi nirṇayārthaka eva /",
    "T04ksmadhlu:1844": " yataḥ pramāṇādvārā siddhāntanirṇayakāle ko 'pi siddhānto nābhyupagato bhavatītyatastasmin kāle kasmin āśrayāsiddhimukhena dharmyasiddhayādidoṣaḥ pradātuṃ śakyate /",
    "T04ksmadhlu:1845": " atha vādī pramāṇaistattvanirṇayaṃ kṛtvā parebhyastatpratipādayituṃ pravṛtaḥ,",
    "T04ksmadhlu:1846": " ataḥ sa siddhāntābhyupagamāt pūrvavartīti manyate,",
    "T04ksmadhlu:1847": " tadāpi tāvanna ujyate /",
    "T04ksmadhlu:1848": " svapratītikāle siddhānto nābhyupagamyata iti /",
    "T04ksmadhlu:1849": " pūrvata eva siddhāntamanabhyupagacchanto vādinaḥ svayaṃ pramāṇatastattvajñānaṃ kurvanti,",
    "T04ksmadhlu:1850": " taireva cāparānapi bodhayantīti kathaṃ siddhanto 'bhyupagataḥ syāt /",
    "T04ksmadhlu:1851": " pūrvaṃ svayaṃ pramāṇaistattvaściyaṃ kṛvā siddhāntena aparebhyo 'vabodhanamapi nāsti siddham /",
    "T04ksmadhlu:1852": " apare 'pi prekṣāvantastāvat tacchabdamātreṇaiva pramāṇairanupapanne 'rthe naiva viśvasanti /",
    "T04ksmadhlu:1853": " ataḥ svamirṇayavad aparebhyo 'pi nirdeśasamaye tādavasthyāt sarvatra pramāṇaireva tattvanirṇayaḥ kriyate /",
    "T04ksmadhlu:1854": " ataḥ siddhānto nābhyupagato bhavatīti /",
    "T04ksmadhlu:1855": " ata eva kathaṃ tena dharmiṇastāvadasiddhādayaḥ pratīpādyante /",
    "T04ksmadhlu:1856": " samyakpramāṇabalena vādināmabhīṣṭasādhyasiddhāvapi 'siddhāntābhyupagamāt tebhyo doṣā jāyante' iti ye vadanti kiṃ teṣāṃ yuktyantaramiti /",
    "T04ksmadhlu:1857": " vastutastattvavimarśāvasare siddhāntaprasiddhe dharmiṇi na ke 'pyāśrayante /",
    "T04ksmadhlu:1858": " tathāvidhasya dharmiṇiḥ kutrāpi vādiprativādiṣvasiddhatvādeva /",
    "T04ksmadhlu:1859": " yathā bauddheṣu śabdādayo bhautikā ityabhyupagamyante,",
    "T04ksmadhlu:1860": " na tathā vaiśeṣikādiṣu,",
    "T04ksmadhlu:1861": " ākāśaguṇatvena tasyābhyupagamāt /",
    "T04ksmadhlu:1862": " yadi tathāvidho dharmi siddho na syāttadā na ko 'pi kutrāpi tatsādhanārthaṃ pratvarteta /",
    "T04ksmadhlu:1863": " yadi tathāvidho siddhastadā taddharmoṃ 'pi ubhayasammataḥ siddha eva /",
    "T04ksmadhlu:1864": " ato nāsti vivādāvasaraḥ /",
    "T04ksmadhlu:1865": " ata eva sarve tattvajijñāsavaḥ siddhāntaviśeṣasiddhaṃ dharmiṇamapahāya āgopālaprasiddhameva tamāśritya sādhyasādhanaviṣayakaṃ cintanaṃ parivardhayanti",
    "T04ksmadhlu:1866": " ataḥ siddhāntāśrayaṇaṃ kṛtyā āśrayāsiddhādivacanamasambaddhameva /",
    "T04ksmadhlu:1867": " vyavahāre ye 'prasiddhā dharmiṇasteṣu codanamidaṃ samucitameva /",
    "T04ksmadhlu:1868": " asmāsu rupādayastāvad vyavahāre 'pi nāprasiddhāḥ /",
    "T04ksmadhlu:1869": " [7] “yatkhalu paraprasiddhapramāṇaiḥ svapakṣaḥ sādhanīyaḥ” iti yaducyate tad dūṣaṇameva tāvanna bhavati,",
    "T04ksmadhlu:1870": " anabhyupagamāt /",
    "T04ksmadhlu:1871": " ato vyavahāre vayam ubhayasiddhairhetvādibhiḥ sādhyaṃ sādhayāma ityevaṃ paścānnirdekṣyāmaḥ /",
    "T04ksmadhlu:1872": " [8] “sarve dharmā viviktāḥ,",
    "T04ksmadhlu:1873": " na kenāpi samyagliṅgenāliṅgitā atiparokṣatvād” iti yaduktaṃ tadapi tāvannaiva yujyate,",
    "T04ksmadhlu:1874": " siddhe 'pi sādhyarmiṇi sādhyadharmasamyagliṅgayoḥ parasparāvinābhūtasya sādhyasādhanabhāvasyāpravartanāt,",
    "T04ksmadhlu:1875": " vivādābhāvācca tatra /",
    "T04ksmadhlu:1876": " tathāpi katipayeṣu dharmisu sa siddhaḥ,",
    "T04ksmadhlu:1877": " katipayeṣu ca sandigdha iti /",
    "T04ksmadhlu:1878": " ataḥ avinābhāvaniyamanirdeśena sāmānyadharmiṇi sādhyadharmaṃ sādhayeyuriti kathanaṃ yujyata eva /",
    "T04ksmadhlu:1879": " tadvadatrāpi māyāmaricisvapnagandharvanagarādisadṛśeṣu katipayeṣveva dharmiṣu sa sidhyatītyataḥ paramārthato niḥsvabhāvatvād ekānekasvabhāvādidharmeṣu vyāptiḥ siddhaiva /",
    "T04ksmadhlu:1880": " api ca, asmābhiranyatra savivādeṣu rupādiṣu vyāptidharmopadarśanena sādhitatvānnāsti doṣa iti /",
    "T04ksmadhlu:1881": " [9-10] ye kecana - “kāryasvabhāvābhyāṃ hetubhyāṃ naiva sarve dharmā niḥsvabhāvā iti sādhayituṃ śakyante,",
    "T04ksmadhlu:1882": " vastusādhanatvāttayoḥ” iti yat kathayanti,",
    "T04ksmadhlu:1883": " tadapi naiva yujyate,",
    "T04ksmadhlu:1884": " paramārthato bhāvasvabhāvasādhanāvetāviti kutrāpyanullikhitatvāt /",
    "T04ksmadhlu:1885": " yadā sādhanasvarupāntaḥpraviṣṭatvādimau vastusādhanāvityucyete tadā niḥsvabhāvatāyāmapi prayogaviśeṣavaśena sādhanasvabhāvāveva /",
    "T04ksmadhlu:1886": " atastatsādhyāmānāyāṃ kathaṃ na tau [hetū] sambhavataḥ?",
    "T04ksmadhlu:1887": " svabhāvahetureva kāryādihetubhyaḥ prayogabhedena vividhākāreṣu prapañcitaḥ /",
    "T04ksmadhlu:1888": " ata eva vidvadbhiḥ “pakṣadharmastadaṃśena vyāpto hetuḥ” iti sāmānyena hetulakṣaṇaṃ nirdiṣṭam /",
    "T04ksmadhlu:1889": " ato 'trāpi prayogabhedena svabhāvādayaḥ aucityavaśānna virudhyante /",
    "T04ksmadhlu:1890": " paścādapyevaṃ nirdekṣyāmaḥ /",
    "T04ksmadhlu:1891": " tatra sarve dharmā paramārthato 'nutpannā niḥsvabhāvāśca,",
    "T04ksmadhlu:1892": " tathāpi imau dvāvapi teṣu vyavahārasatyatvena vidyete eva /",
    "T04ksmadhlu:1893": " ataḥ kathaṃ tāvekasminna sambhavataḥ /",
    "T04ksmadhlu:1894": " “kevalaṃ samyak kāryamātreṇa svabhāvamātreṇa vā hetunā bhavitavyam” iti yaduktam,",
    "T04ksmadhlu:1895": " tasyāpi kimapi kāraṇaṃ nāsti,",
    "T04ksmadhlu:1896": " yato hi pratibimbaphalamapyunumānameva svahetutayālambanīkaroti /",
    "T04ksmadhlu:1897": " “ādarśadigataḥ pratibimbo hi tāvadanyadekaṃ rūpam” iti yaduktam,",
    "T04ksmadhlu:1898": " tadapi na yucyate,",
    "T04ksmadhlu:1899": " sapratighatvasya ekasminneva viṣaye 'nupapannatvāt /",
    "T04ksmadhlu:1900": " “tadeva rūpaṃ tathaivālambyate” idamapi kathanaṃ naiva samīcīnam,",
    "T04ksmadhlu:1901": " tathāvidhaviṣayākārasambabaddhasvabhāvena virahitatvāt /",
    "T04ksmadhlu:1902": " yadyapi pratibimbādaya ādarśadyāśrayāśritā bhavanti,",
    "T04ksmadhlu:1903": " tathāpi yadi viṣayākārādibhedānurūpatayā ālambyeran,",
    "T04ksmadhlu:1904": " tadā tadrūpaṃ tathāvidhaṃ sthirasvabhāvaṃ nāstyeva /",
    "T04ksmadhlu:1905": " anyākāragrahanamapi tāvannaiva yujyate,",
    "T04ksmadhlu:1906": " atiprasaṅgāt /",
    "T04ksmadhlu:1907": " 'vijñānasyaiva pratibimbākāratayā pratibhāsanādasti sa [ākāraḥ] vijñāsvabhāvena vastusan' idi yaduktaṃ tadapi na yuktiyuktam,",
    "T04ksmadhlu:1908": " yato hi amūrtaṃ nīlādivijñānaṃ niraṃśatayā sthitaṃ vividhākārarahitameva bhavatītyucyate /",
    "T04ksmadhlu:1909": " pratibimbavastu tadvilakṣaṇatayā pratibhāsata ityataḥ kathaṃ sa [ākāraḥ] tatsvabhāvena san syāt /",
    "T04ksmadhlu:1910": " yathoktaṃ bhavatāpi triṃśikāyāṃ pudgalaniḥsvabhāvataṃ pratipādayatā yad yo hi parikalpitaḥ svabhāvaḥ sa sarvathā nithyaiva,",
    "T04ksmadhlu:1911": " vandhyāputrādivat /",
    "T04ksmadhlu:1912": " ātmādayaḥ parikalpitasvabhāvā evetyādibhiḥ prayogaiḥ svabhāvaheturevocyate /",
    "T04ksmadhlu:1913": " tathaivānye 'pi paraparikalpitadharmā naivālambitā bhavantīti kathaṃ nocyate /",
    "T04ksmadhlu:1914": " yathācāryairnirdiṣṭaṃ tathā sarvadharmaniḥsvabhāvatāsādhanāyāṃ vyāpyānupalabdhikṣaṇā dharmāḥ kathaṃ noktāḥ /",
    "T04ksmadhlu:1915": " tathā paścānnirdekṣyāmaḥ /",
    "T04ksmadhlu:1916": " yatkhalu svabhāvānupalabdhirasambhavetyuktaṃ tattāvat pūrvaṃ kṛtottaramiti /",
    "T04ksmadhlu:1917": " nayo 'yamanyo 'nyaśūnyatāyā ityapyaśakyasādhanaḥ /",
    "T04ksmadhlu:1918": " tadā kimiti praśne lakṣaṇaśūnyateyamiti /",
    "T04ksmadhlu:1919": " [11-12] viruddhopalabdhyādayo 'sambhavā iti yaduktaṃ tā atyasambaddhā eveti /",
    "T04ksmadhlu:1920": " yato hi sarve dharmā viviktāḥ katipaye ca sahaviruddhā iti na sidhyanti,",
    "T04ksmadhlu:1921": " tathāpi māyākhapuṣpādayaśca sāmānyatayā niḥsvabhāvāḥ sahaviruddhāśceti sidhyantyeva /",
    "T04ksmadhlu:1922": " yadyevaṃ nāsti tadā katham bhavadbhiḥ paraparikalpitā īśvarādayo niḥsvabhāvatvena sādhayituṃ śakyante /",
    "T04ksmadhlu:1923": " ataḥ sāmānyena niḥsvabhāvatāmātreṇa yadi vyavahāre viruddhādayaḥ sidhyanti,",
    "T04ksmadhlu:1924": " tataḥ sarveṣāṃ dharmāṇāṃ paramārthataḥ sattvābhyupagame virusśādharmādīnupadarśaya niḥsvabhāvatvena teṣāṃ samyak sādhanāt kimatra tāvad virodha",
    "T04ksmadhlu:1925": " tadviruddhādīnāṃ vastutāyāṃ prasaṅgo na yuktarūpaḥ,",
    "T04ksmadhlu:1926": " yato hi paramārthato niḥsvabhāveṣu dharmeṣu bhūtarupābhivyaktistu,",
    "T04ksmadhlu:1927": " kutrāpi samyagbhāvasvabhāve notpatiṣṭhati /",
    "T04ksmadhlu:1928": " yadi tiṣṭhettadā viruddhādayo na sidhyeyuḥ /",
    "T04ksmadhlu:1929": " ato yadi sarve dharmā niḥsvabhāvāḥsahānavasthānaviruddhāśca sidhyantyatastadviruddheṣu vastutāprasaṅga iti na vaktavyam,",
    "T04ksmadhlu:1930": " viruddhādīnāṃ vyavahārasiddhatvāt,",
    "T04ksmadhlu:1931": " na tu paramārthataḥ /",
    "T04ksmadhlu:1932": " evameva dīpakādau adṛḍhalakṣaṇe vastuni paricchinne sati dṛḍhākāraviviktataiva tāvat paricchidyate,",
    "T04ksmadhlu:1933": " yato na vyavahāre vyavacchedaḥ,",
    "T04ksmadhlu:1934": " ataḥparicchedānupapattireva tatra /",
    "T04ksmadhlu:1935": " yo yathā parichidyate,",
    "T04ksmadhlu:1936": " yatra ca tathā paricchedo nāsti,",
    "T04ksmadhlu:1937": " sa abhāva eva tāavat parasparaparihārasthitalakṣaṇo viradho vyavasthāpyate /",
    "T04ksmadhlu:1938": " sadasatoḥ kramākramayośca virodhayorapi tathaiva draṣṭavyam /",
    "T04ksmadhlu:1939": " nāstyāsanne deśe 'gni,",
    "T04ksmadhlu:1940": " avikalaśīlasparśadityādisthaleṣu sa virodhadhastāvat sahānavasthānalakṣaṇo vyavasthāpyate /",
    "T04ksmadhlu:1941": " prasiddhe 'pi tasmin virodhe dīpakādayo hi vasturupeṇātyantamanupapannāḥ,",
    "T04ksmadhlu:1942": " māyādimithyāvastuṣvapi jātivināśayoravabhāsamānatvāt ata eva ācāryaiḥ paramārthapravṛttyarthaṃ yathā dīpakādiṣu nityānityādivirodho 'vabhāsate,",
    "T04ksmadhlu:1943": " tathaiva vyavasthā kṛtā /",
    "T04ksmadhlu:1944": " dīpakādayo bāhyārthatvena vijñānarūpatvena vā paramārthato 'siddhāḥ,",
    "T04ksmadhlu:1945": " ubhayoḥ svabhāvayostaireva nirākṛtatvāt /",
    "T04ksmadhlu:1946": " paramārthavastusvabhāvena sahānavasthānalakṣaṇavirodhasya sākṣātkāri jñānaṃ paramārthavastusvabhāve na kathañcit pravartate,",
    "T04ksmadhlu:1947": " arvāgdarśināṃ darśanamārge 'pravṛtatvāt /",
    "T04ksmadhlu:1948": " sahānavasthānalakṣaṇo",
    "T04ksmadhlu:1949": " virodhastāvat sāṃvṛtika eva,",
    "T04ksmadhlu:1950": " vastūnāṃ svayameva vinaśyamānatvānnānyakāraṇaiḥ /",
    "T04ksmadhlu:1951": " yadi pratyayāntarairvināśa iti tadā na vināśahetubhistatra kimapyupakriyate /",
    "T04ksmadhlu:1952": " pratyayāntaraiḥ kriyamāṇe 'pi vināśe sa svahetubhireva kriyate,",
    "T04ksmadhlu:1953": " nānyakāraṇairiti /",
    "T04ksmadhlu:1954": " yadyavastutvād vināśasya tattvena anyatvena vā tasya vijñaptirna yujyata iti cintyate tadā ātyantikatayā sa vināśakāraṇairna kriyate,",
    "T04ksmadhlu:1955": " niḥsvabhāvatvāt /",
    "T04ksmadhlu:1956": " ato 'kiñcitkarā agnyādayo hi kathaṃ nāma paramārthato viruddhāḥ setsyanti /",
    "T04ksmadhlu:1957": " tathāpyagnyādayaḥ śītādīn kramaśo niḥsāmarthalakṣaṇān anityān prakarṣatamān utpādayantyata eva te hyagnyādayo viruddhā iti kevalaṃ vyavahriyanta eva /",
    "T04ksmadhlu:1958": " ata ācāryairvirodhanayo 'yamityukto na tu virodha evetyuktaḥ /",
    "T04ksmadhlu:1959": " ataśca virodho 'yaṃ vyavahāramātrāśrita evokto na tu paramārthāśritaḥ agniśītādayaśca na paramārthato bāhyārthasvabhāvāḥ sidhyanti,",
    "T04ksmadhlu:1960": " teṣāṃ tāvajjñānākārasvabhāvo 'pi ca kalpita eva /",
    "T04ksmadhlu:1961": " ekasmin jñāne śītoṣṇayoravabhāsaḥ sambhavati /",
    "T04ksmadhlu:1962": " anekāni sajātīyavijñānāni yugapannaiva sambhavanti,",
    "T04ksmadhlu:1963": " ataḥ śītādayaḥ svapnādinmithyāvabhāsa eva,",
    "T04ksmadhlu:1964": " ato nāsti teṣu paramārthato virodhaḥ /",
    "T04ksmadhlu:1965": " [13-19] vṛkṣaśiṃśapādīni vyāpyavyāpakavastūnyapi vyavahāramāśritya parikalpitasāmāanyaviśeṣavyavasthayā vyavasthāpyante,",
    "T04ksmadhlu:1966": " yato hi vṛkṣādayo vyāpakāḥ vastutaḥ sāmānyātmakāḥ /",
    "T04ksmadhlu:1967": " paramārthatastvetat kimapi nāstyeva /",
    "T04ksmadhlu:1968": " viśeṣādayastāvanna bāhyārthasvabhāvāḥ,",
    "T04ksmadhlu:1969": " jñānākārā api paramārthatayāsiddhatvāt /",
    "T04ksmadhlu:1970": " tathāpyukṣitatattvarthā vidvāṃso gajāvalokanamiva svapnadṛṣṭakhadirādivividhamithyāviṣayāṇāmanubhūtivad",
    "T04ksmadhlu:1971": " vṛkṣādivastūnāṃ mṛṣātvamevāśritya tathatāyāṃ pravṛttyarthaṃ paramārthānukūlatayā",
    "T04ksmadhlu:1972": " vyāpyavyāpakādivyavasthāṃ kurvate /",
    "T04ksmadhlu:1973": " tathaiva bījāṅkurādīni kāraṇakāryādīnyapi saṃvṛtyāśrayeṇaiva vyavahriyante,",
    "T04ksmadhlu:1974": " na tu paramārthasattayā,",
    "T04ksmadhlu:1975": " bījādīnāṃ paramārthato 'siddhatvād bitathānāmapi svapnādīnāṃ tathaivāvabhāsamānatvācca /",
    "T04ksmadhlu:1976": " jāgradavasthāyāṃ māyākāryakāraṇādīni vitathānyapyupalabhyanta eva /",
    "T04ksmadhlu:1977": " atastāni vyāvahārikeṇa kāryakāraṇabhāvena vastusvabhāvatvena vyāptāni bhavanti /",
    "T04ksmadhlu:1978": " kintu tāvatā tāni paramārthasvabhāvatayā na samavatiṣṭhante /",
    "T04ksmadhlu:1979": " yato hi vyāpake vidyamāne 'pi sati vyāpyasya siddhirna niyatā /",
    "T04ksmadhlu:1980": " tathāpi vastusvabhāvatvena suvyāptāni kāryakāranavastūni yadi nivatante,",
    "T04ksmadhlu:1981": " tadā māyādivat paramārthataḥ parikalpito vastusvabhāva eva nivartate /",
    "T04ksmadhlu:1982": " ataḥ virodhādisarvā vyavasthāstattvapravṛtau samarthā bhavanti /",
    "T04ksmadhlu:1983": " ataḥ eva vidvadbhistathatāyā nirdeśaḥ kṛtaḥ /",
    "T04ksmadhlu:1984": " tairthikaparikalpitatāni pramāṇādīnī tathātāyā ananukūlatvāt parītyājyānītī sanyakpramāṇalakṣaṇapratipādakasya śāstrasya praṇayanaṃ kṛtamiti",
    "T04ksmadhlu:1985": " itthaṃ katipaye tairthikāḥ piṇḍātmādikaṃ mithyāvastutattvaṃ sisādhayiṣayā sarvajñatāvirāgitākarmaphalasambandhādīnāṃ",
    "T04ksmadhlu:1986": " sāṃvṛtikīṃ vyavasthāṃ nirākartuṃ pramāṇānāṃ viparītalakṣaṇāni kurvanti /",
    "T04ksmadhlu:1987": " ataḥ sudhiyastāvattanniṣidhya pudgaladharmanairātmyatathatāyāṃ praveśānukūlāṃ sāṃvṛtikīṃ",
    "T04ksmadhlu:1988": " karmaphalasambandhādivyāvasthāṃ pratiṣṭhāpayituṃ pratyakṣādīnāṃ viśuddhāni pramāṇalakṣaṇāni viracitavantaḥ /",
    "T04ksmadhlu:1989": " tānyapi bhagavatā [tathāgatena] anujñātānyeva /",
    "T04ksmadhlu:1990": " ato vayaṃ paramārthānukulāni viśuddhapramāṇalakṣaṇānyeva tāvanmanyāmahe /",
    "T04ksmadhlu:1991": " ato virodhādivyavahārāṇāṃ svīkṛtiātreṇa yo hi bhāvasvabhāvābhyupagamaprasaṅgaḥ,",
    "T04ksmadhlu:1992": " sa tāvadanaikāntika eva,",
    "T04ksmadhlu:1993": " tadabhyupagame 'pi bhāasvabhāvasyāsiddheḥ /",
    "T04ksmadhlu:1994": " [20] nanvevamanumānena saha sambandhaprasidhyarthaṃ pratyakṣapramāṇaṃ yadyabhyupagamyate tadā vastunastāvat siddhireva,",
    "T04ksmadhlu:1995": " kalpanāpoḍhatvādabhrāntatvācca pratyakṣapramāṇasya /",
    "T04ksmadhlu:1996": " abhrāntajñānenādhyavasitaḥ khalu vastusvabhāvaḥ kathaṃ nāmānumānena nirākartuṃ śakyate?",
    "T04ksmadhlu:1997": " yadi nirakriyate tadā pratyakṣameva tāvad bādhitaṃ syāt /",
    "T04ksmadhlu:1998": " yadi tad bādhitaṃ syāttadānumānameva tāvanna syāt sisthitam /",
    "T04ksmadhlu:1999": " pratyakṣasambaddhenāpyunumānena pratyakṣaṃ bādhyata iti kathanato naivācitamanyat /",
    "T04ksmadhlu:2000": " yadi pratyakṣasiddho 'rtho 'numānena naiva bādhyate tadā prāpyasya prāptyā susthita eva tāvad vastuvādīti kathanamapi samyaṅnirākṛtameveti /",
    "T04ksmadhlu:2001": " ityamācāryaistāvatpratyakṣasya dvaividhyamabhihitam - yagipratyakṣaṃ sāmānyapratyakṣaṃ ca /",
    "T04ksmadhlu:2002": " tatra yaddhi sādharaṇaṃ pratyakṣaṃ tat paramārthamadhikṛtya nāstyabhrāntam /",
    "T04ksmadhlu:2003": " anyathā sarvaṃ yogipratyakṣameva syānna ca syuḥ kecanāpyarvāgdarśinaḥ /",
    "T04ksmadhlu:2004": " yogipratyakṣātiriktaṃ sāmānya pratyakṣaṃ yadyapi [abhrāntaṃ] nāsti tathāpi vyavahāre svapnādivad yathāprasiddhenārthena sahāvisaṃvādāttadabhrāntamucyate",
    "T04ksmadhlu:2005": " śrāvakīyāṇi yogipratyakṣāṇi pudgalanairātmyamātrasākṣātkārīṇītyatastadavisaṃvādena pratyakṣapramānāni,",
    "T04ksmadhlu:2006": " na tu sarvākāragocaratveneti /",
    "T04ksmadhlu:2007": " kevalaṃ bhagavata eva pratyakṣaṃ sarvākāratattvagocaram,",
    "T04ksmadhlu:2008": " atastadeva tāvadaviparītamavisaṃvādakam /",
    "T04ksmadhlu:2009": " phalato yadeva sarvākāratattvamadhikṛtyābhrāntaṃ tadeva sarvākāratattvāvisaṃvādād yathārthamabhrāntamiti /",
    "T04ksmadhlu:2010": " ata eva bhagavadbhireva tāvat sarvadharmalakṣaṇarahitatā parijñātā /",
    "T04ksmadhlu:2011": " tasya sarvākārajñānasya nāsti vastutāprasaṅgo 'pi,",
    "T04ksmadhlu:2012": " sarvadharmasaṃgṛhīitatvāttasya /",
    "T04ksmadhlu:2013": " atastena lakṣaṇābhāvatāyāmabhisaṃbudhyate /",
    "T04ksmadhlu:2014": " āryaprajñāpāramitāyāmapi - “yaduta pratyakṣalakṣaṇaṃ sarvākārajñānam,",
    "T04ksmadhlu:2015": " alakṣaṇe abhisambuddhatvāttathāgatānām” - iti yaduktaṃ tattathaiva /",
    "T04ksmadhlu:2016": " vyavahārārthastāvat pratyakṣagocarārthaḥ mithyābhāsitasvapnādivat /",
    "T04ksmadhlu:2017": " sa yadā bālairvastutaḥ paramārthatveropyate,",
    "T04ksmadhlu:2018": " tadā sa anumānabādhito bhavati,",
    "T04ksmadhlu:2019": " na tu darśanādivyavahārārthaḥ [bādhyate] /",
    "T04ksmadhlu:2020": " ato yadabhrāntaṃ tat pratyakṣam,",
    "T04ksmadhlu:2021": " na cānumānabāghitamiti /",
    "T04ksmadhlu:2022": " yaśca paramārthatvenāropaḥ sa eva bādhyate,",
    "T04ksmadhlu:2023": " tadabhrāntatvābhāvāt /",
    "T04ksmadhlu:2024": " ato nāstyanena pratyakṣāpavādaprasaṅgaḥ /",
    "T04ksmadhlu:2025": " arvāgdarśinastāvadanumānena pratyakṣasambaddhatve 'pi na paramārthatvaprāptā bhavanti,",
    "T04ksmadhlu:2026": " apitu kevalaṃ saṃvṛtāveva [tiṣṭhanti] /",
    "T04ksmadhlu:2027": " yato hi arvāgdarśibhirvāstavikaḥ paramārśasvabhāvaḥ pratyakṣatayā pṛthak pṛthak nānubhūyate /",
    "T04ksmadhlu:2028": " ato naiva vastusvabhāvaḥ saṃvṛtimapi bādhate kintu yo hi tatra satyākāratvāropastannirākṛtireva sādhyate /",
    "T04ksmadhlu:2029": " phalano vastuvādino arthābhāve 'pi arthābhiniveśinaste kathaṃ susthitā iti /",
    "T04ksmadhlu:2030": " ekato 'numānaṃ vyavahāreṇa pratyakṣasambaddhaṃ sat sthitiṃ pratnoti,",
    "T04ksmadhlu:2031": " aparataśca pratyakṣaṃ kāṣṭhadvayagharṣaṇajatitāgniriva tadbādhāṃ karotīti bādhitameva taditi cennaitāvatāsmāsvaniṣṭāpattiriti /",
    "T04ksmadhlu:2032": " yathā sarve jāgatikadharmā yathāvatpravicayāgnerindhanāni bhavanti,",
    "T04ksmadhlu:2033": " sa ca mithyendhanāni bhasmīkṛtya svayamapyupaśāntaḥ praśāntavikalpalakṣaṇamuttamaṃ nirvāṇamavabodhayatīti / yaduta -",
    "T04ksmadhlu:2034": " vijñānāgnerjaddharmāḥ sarva evandhanaṃ matāḥ /",
    "T04ksmadhlu:2035": " tān yathāvatyravicayya jvālairdagdhvopaśāmyati //",
    "T04ksmadhlu:2036": " ato yadi tattvajñānamutyadyate tadānumānalakṣṇā kalpanā nivṛttā satī nirāśrayāpi nānabhyupagatā [bhavatī] /",
    "T04ksmadhlu:2037": " ata eva bhagavatā ratnakūṭe savikalpāpi sampratyavekṣaṇā nirvikalpajñānaphalotpatteḥ kāraṇamiti [matvā] mahāphalābhinirvṛttaye kāṣṭhadvayagharṣaṇajanitāgnerdṛṣṭāntena nirdiṣṭā /",
    "T04ksmadhlu:2038": " [21] api ca, sarvadharmāṇāṃ niḥsvabhāvatvasādhane yadyeko hetubhūto dharmo nīrdiśyate tadā nivṛtisādhakaḥ sa dharmo viruddho jāyate /",
    "T04ksmadhlu:2039": " [22] yadyasan sa dharmastadā asato 'bhāvenāsambaddhatvāt kathaṃ hi sa [abhāvaṃ] sādhayediti /",
    "T04ksmadhlu:2040": " [23] yadyubhayātmaka sa dharmastadāpyanaikāntika eva /",
    "T04ksmadhlu:2041": " ato 'hetukameva [niḥsvabhāvatvamiti] ye pratividadhati tadapyasambaddhameva /",
    "T04ksmadhlu:2042": " yato hyanena tāvat sadasadubhayadharmāṇāṃ paramārthatvasādhane hetorasambhavatvavocyate yuktijñaiḥ na tu niḥsvabhāvatādisāmānyadharmāṇāṃ lakṣaṇasādhane",
    "T04ksmadhlu:2043": " yadi tathaiva syāttadā paraparikalpitānāmīśvarādīnāmapi niḥsvabhāvatvasādhane kathaṃ nāma te sarve codyā nābatariṣyantītī?",
    "T04ksmadhlu:2044": " tad yathā īśvarādiṣu sāmarthyavyāpyavastutvaniṣedhārthaṃ vastusvabhāve samāropaṃ ca nisedhārthaṃ asaddharmā na bhavantyasambaddhāḥ /",
    "T04ksmadhlu:2045": " evameva paramārthataḥ kāryakārāṇādivastudharmeṣu vyāpakaniṣedhena samāropaniṣedhaṃ sādhayituṃ kathaṃ nāsmāsu sādhyasādhanasambandhaḥ /",
    "T04ksmadhlu:2046": " anyathā praśānādayo 'śakyaniṣedhābhaveyuḥ,",
    "T04ksmadhlu:2047": " yato hi vastusati svabhāve na tathā kartuṃ śakyate /",
    "T04ksmadhlu:2048": " yadi asatā asambaddhatayā asāmarthaṃ tadā kutra sāmarthyaṃ syāt /",
    "T04ksmadhlu:2049": " paramarthato 'sadvastuni na bhavati kaścana sambandho nāma /",
    "T04ksmadhlu:2050": " yato hi vyāpakaniṣedhena vyāpyanivṛttistāvarnnirdeśamātrameva /",
    "T04ksmadhlu:2051": " yathā sadvastuni dharmadharmibhāvādisarvāṇi vastujātāni kalpitānīti vyavasthāpyante tathā asadvastunyapi kathaṃ tāni naiva vyavasthāpyante?",
    "T04ksmadhlu:2052": " api ca, yadā ko 'pi kadācidapi svalakṣaṇatayā bhāvatvena paramārthato naiva sidhyati,",
    "T04ksmadhlu:2053": " tadā vastulakṣaṇasya tathābhūtatvāt tadabhāvo 'pyasiddha eva,",
    "T04ksmadhlu:2054": " paramārthatastatra sadasadubhayadharmatvena kasyāpi hetorasambhavāt /",
    "T04ksmadhlu:2055": " atasteṣāṃ prativādo vā parīkṣaṇaṃ vā kathaṃ yujyeta,",
    "T04ksmadhlu:2056": " sarveṣāṃ vastūnāṃ māyādivat sadasadubhayadharmātītatvāt /",
    "T04ksmadhlu:2057": " sattvasya tadabhāvasya cāpi hetorānukūlyena vādiprativādinoryathāprasiddhatvena te prasiddhayavinābhūtā evoktāḥ /",
    "T04ksmadhlu:2058": " atasteṣu dharmadharmitvaṃ viruddhatvaṃ vyāpyavyāpakatvaṃ svabhāvaḥ kāryatvādīni ca yathā ābhāsante tathaiva sarvā api vyavasthā aviruddhā eva",
    "T04ksmadhlu:2059": " kaiścid vidvadbhiryadi darśanasyāsya dharmadharmiviruddhādyādhāreṇa prativādaḥ kriyate tadā tatra paramārthavyavahāranayānavabodha eva kāranaṃ bhavatīti /",
    "T04ksmadhlu:2060": " ato 'navamardanīyametaditi grāhyam /",
    "T04ksmadhlu:2061": " [24] tadapi na śabdamātreṇa sidhyatīti yaduktaṃ tanna duṣanamanabhyupagamāt /",
    "T04ksmadhlu:2062": " na vayamapi śabdamātreṇa śūnyatāṃ sādhayāmaḥ / 68",
    "T04ksmadhlu:2063": " [25] na ca prasaṅgamātreṇa,",
    "T04ksmadhlu:2064": " api tu samyakprāmāṇenaiveti /",
    "T04ksmadhlu:2065": " ityevaṃ yadi vastuṣu paramārthasvabhāva eko bhavati tadā prakāradvayameva tatra bhavet hetupratyayāpekṣitatvāt sarveṣām,",
    "T04ksmadhlu:2066": " utpadyamānasvabhāvatayā anityatvācca /",
    "T04ksmadhlu:2067": " yathātra sautrāntikayogācārāṇāmaikamatyam,",
    "T04ksmadhlu:2068": " svabhāvena siddhatvādāśritantarbhūtaṃ vā tairthikaparikalpātmādivat /",
    "T04ksmadhlu:2069": " na ca nityānityayoranyoparihārasthitalakṣaṇatvāt tṛtīīnā kācana gatiḥ /",
    "T04ksmadhlu:2070": " svabhāve 'smin ubhayamapi prakādvayaṃ paramārthatayā na sambhavati,",
    "T04ksmadhlu:2071": " sādhakapramāṇābhāvād bādhakasambhavācca /",
    "T04ksmadhlu:2072": " yadi pratyakṣamanumānaṃ vā tatra sādhakapramāṇaṃ tadā vastusvabhāva eva pūrvaṃ tāvadubhābhyāṃ na siddhaḥ,",
    "T04ksmadhlu:2073": " sa tu[vastusvabhāvaḥ] tadaiva syāt,",
    "T04ksmadhlu:2074": " kintu kāryakāraṇabhāva eva tāvat pratyakṣeṇa na paramārthataḥ siddhaḥ /",
    "T04ksmadhlu:2075": " so 'pi tāvadindriyapratyakṣeṇa svasaṃvedanapratyakṣeṇa vā sidhyati,",
    "T04ksmadhlu:2076": " yato hi nārvāgdarśino mānasapratyakṣaṃ vyavaharanti,",
    "T04ksmadhlu:2077": " nāpi ca tanmānasapratyakṣaṃ kutrāpi sidhyatīti tatrāmāṇyamaṅgīkriyate /",
    "T04ksmadhlu:2078": " tatra kecidindriyapramāṇena na sidhyatīti bruvate,",
    "T04ksmadhlu:2079": " pṛthagarthaviṣayitvena nirdiṣṭatvāttasya,",
    "T04ksmadhlu:2080": " kintu kāryakāranabhūtasya tasyānyārthasya paramārthato jñānagrāhyatvaṃ naiva yujyate /",
    "T04ksmadhlu:2081": " vijñāne svapratibhāsa iva yo hi jñānetarasvabhāvo 'nyāvabhāsaḥ [pratīyate],",
    "T04ksmadhlu:2082": " sa naiva [jñānād] anyaḥ /",
    "T04ksmadhlu:2083": " anyānanyau hi parasparaviruddhau /",
    "T04ksmadhlu:2084": " atastadākāreṇa jñānenānyasya pratītiriti yaducyate,",
    "T04ksmadhlu:2085": " tadapi nopapadyate,",
    "T04ksmadhlu:2086": " atiprasaṅgāt /",
    "T04ksmadhlu:2087": " yadyevaṃ tadā ghaṭādayaḥ,",
    "T04ksmadhlu:2088": " ye 'nyaprakārānanuvidhāya prādurbhavanti,",
    "T04ksmadhlu:2089": " te 'pi sarve parasparaṃ gṛhītasvabhāvā eva /",
    "T04ksmadhlu:2090": " yo 'pi tadākārastajjñānākārameveti viśeṣābhidhāne satyapi vijñānasadṛśyenaivānyāvabodhaḥ saṃjāyate,",
    "T04ksmadhlu:2091": " na ghaṭamātrādinetyevaṃ viśeṣo nāsti /",
    "T04ksmadhlu:2092": " vijñānasvabhāvatve 'pi teṣāṃ svasvabhāvasthitatvādanyeṣvakiñcitkaratvameva /",
    "T04ksmadhlu:2093": " yadi nāsti viśeṣastadārthakriyārthinaḥ svato vastvanudhānena samprayujyate,",
    "T04ksmadhlu:2094": " tathāpi pratiniyatārthakriyāsvabhāvaḥ kutrāpi na sidhyati,",
    "T04ksmadhlu:2095": " atiprasaṅgāt /",
    "T04ksmadhlu:2096": " nāṭayacandramalladarśanavad yugapadanekadarśanena tadvijñāneṣvapi parasparasāmyaṃ syāt,",
    "T04ksmadhlu:2097": " jñānasvabhāvasāmyena ca teṣāmapi parasparaṃ pratyakṣatvaṃ prasajyeta /",
    "T04ksmadhlu:2098": " tadudbhūtatve satīti viśeṣāntaropādāne 'pi anyārthasya pratyakṣatvena pratyatirasambhavaiva,",
    "T04ksmadhlu:2099": " yato hi abhyupagamamātreṇopacaritatvād viśeṣo na prasidhyatīti /",
    "T04ksmadhlu:2100": " anayacca, anyārtho yadi pratyakṣatvena prasidhyati tadā jñānaviśeṣastāvattatsadṛśastadudbhūto vā sādhanīyaḥ /",
    "T04ksmadhlu:2101": " kathaṃ jñānenānyārtho gṛhyata ityevaṃ vicāryamāṇe 'nyārtho yadi pratyakṣato 'siddhastadā kathaṃ tāvadasiddhena svabhāvabiśeṣeṇa siddhā mārgaviśeṣāḥ setsyanta iti yāvat /",
    "T04ksmadhlu:2102": " tadvijñānakṣaṇikatvasyāpi samanantarapratyayārthānubalenopapannatvād yathā jñānāni pūrvakṣaṇasāpekṣatayā samudbhavanti tathā janmāntarāṇyapi sambhavanti /",
    "T04ksmadhlu:2103": " ataḥ pūrvavartināṃ paravartijñānagrāhyatvaprasaṅgasya nivṛtirduṣkaraiva /",
    "T04ksmadhlu:2104": " api ca, ye tāvadavayavyādibāhyavastūnāṃ pratyakṣatvamāmananti,",
    "T04ksmadhlu:2105": " svasiddhāntānusāraṃ ca yathā taddarśanopacāraṃ kurvanti tathā pratyakṣatayāvabhāso nāstyeva /",
    "T04ksmadhlu:2106": " kadācidapyavayavinastadākāragrāhijñāne pratyakṣānubhavo na bhavatī /",
    "T04ksmadhlu:2107": " sarvadaiva pāṇyādyanekāvayavasamūhākārajñānameva pratyakṣatayānubhūyate /",
    "T04ksmadhlu:2108": " nīlādyavayavino guṇeṣu sadityākārakaṃ jñānaṃ naivānubhūyate,",
    "T04ksmadhlu:2109": " ādhārasyāpratyakṣatve tadguṇādimātrāṇāṃ grahaṇāsambhavāt /",
    "T04ksmadhlu:2110": " ariṣṭanīlākṣapītākṣatimirādyapahatanetreṣu dūrasamīpasthita ekasminnapi vastuni vibhinnāni viṣamākārāṇi jñānānyutpadyante,",
    "T04ksmadhlu:2111": " ato bāhyāvayaviviṣayakaṃ kalpanājālaṃ citte nāstyeva vidyamānam,",
    "T04ksmadhlu:2112": " tathātve tasya pṛthaggrahaṇaprasaṅgāt /",
    "T04ksmadhlu:2113": " atastadātve tatsvabhāvaguṇādyutpattiḥ sarvathāsatī eva /",
    "T04ksmadhlu:2114": " viruddhadharmāṇāmapi guṇānāṃ yadyekatvaṃ tadā bhinnasattākānāmapyekatvaprasaṅgaḥ /",
    "T04ksmadhlu:2115": " bādhakābhāvād guṇādīnāṃ sarveṣāṃ dharmāṇāṃ pratyakṣatvaprasaṅgaḥ /",
    "T04ksmadhlu:2116": " svapnādiṣu tathānīlādiguvatāmarthāntarāṇāṃ vidyamānatve 'pi nīlādyābhāsijñānānāṃ pṛthaganubhavo bhrānta evaṃ,",
    "T04ksmadhlu:2117": " na cākāravaśena arthāntaragrahaṇavyavasthā yuktimatī /",
    "T04ksmadhlu:2118": " ye khalu paramāṇvātmakalīādyarthānāṃ pratyakṣatvamāmanvate teṣvapi tāvat samānadoṣatāprasaṅgaḥ,",
    "T04ksmadhlu:2119": " niravayavānāṃ sūkṣmapadārthanāṃ bhinnākāreṣu jñāneṣu pṛthaganubhavābhāvāt /",
    "T04ksmadhlu:2120": " samūhaviṣayāṇi tāni jñānānyabhyupeatāni,",
    "T04ksmadhlu:2121": " svapnādivacca tāni sthūlāvabhāsīnyanubhūtāni /",
    "T04ksmadhlu:2122": " na samavāyibhinnaḥ samavāyaḥ samasti,",
    "T04ksmadhlu:2123": " nāpi samavāyakalpanayā tadupacāraḥ sambhavati /",
    "T04ksmadhlu:2124": " yadi sañcitānekavastugrahaṇāt sthūleṣu bhrāntirupajāyate,",
    "T04ksmadhlu:2125": " tadā tadānīntanajñānasya aprāmāṇyaprasaṅgaḥ,",
    "T04ksmadhlu:2126": " bhrāntatvāditi /",
    "T04ksmadhlu:2127": " yadi sā sthūlabhrāntiścittenopakalpitā,",
    "T04ksmadhlu:2128": " tadābhivyaktau anābhāsatāprasaṅgaḥ,",
    "T04ksmadhlu:2129": " kalpanāviṣayāṇāṃ sarvadā aspaṣṭāvabhāsanāt /",
    "T04ksmadhlu:2130": " yadi tānīndrayajñānāntargatāni tadā paramāṇunāṃ sarvadāgrahaṇaprasaṅgaḥ,",
    "T04ksmadhlu:2131": " sarvadā tadākārajñānānutpatteḥ /",
    "T04ksmadhlu:2132": " yasthūle bhrāntaṃ tattathāgrahaṇataḥ pūrvamapi na [abhrāntaṃ] sidhyati,",
    "T04ksmadhlu:2133": " ārambhe utpattāveva sthūle bhrāntatvābhyupagamāt /",
    "T04ksmadhlu:2134": " purataḥ pramāṇairyadi pramāṇyaṃ sidhyati tadā yā sthule bhrāntiḥ sā grahaṇapūrvikaivaikā sidhyati,",
    "T04ksmadhlu:2135": " yadi na tathā sidhyati tadā sā bhrāntirgṛhītetyeva na sambhavati /",
    "T04ksmadhlu:2136": " svapnādiṣvanyapramāṇāni na gṛhyante,",
    "T04ksmadhlu:2137": " tathāpi sthūle bhrāntistu [tatra] dṛṣṭaiva,",
    "T04ksmadhlu:2138": " atastasyāstatpūrvakatvaṃ na yujyate /",
    "T04ksmadhlu:2139": " marubhūmau laghvapi vastujātaṃ mahadityavalokyate /",
    "T04ksmadhlu:2140": " tatra dūrādūrabhedena spaṣṭāṣpaṣṭāvabhāsabhedo 'pi naiva bhavati,",
    "T04ksmadhlu:2141": " tasyaikavastutvena tatra tādṛśākārā naiva sambhavantīti /",
    "T04ksmadhlu:2142": " api ca, yādyākārā yāthātathyenābhyupagamyante tadā yathā vividhānāṃ rekhādīnāṃ vistārastathā jñānākārāṇāmapi ākāravat pṛthaktvam prasajyeta",
    "T04ksmadhlu:2143": " siddhāntavaividhyasthāpanārtham anekajñānānāmutpādamavagacchato vijñānasya viṣayeṣu yathā prasārastathābhāso 'sambhāva eva /",
    "T04ksmadhlu:2144": " ekajñānenābhinnasvabhāvatvād ākārāṇāmapyekasvabhāvatāprasaṅgaḥ /",
    "T04ksmadhlu:2145": " yadi [ākārāḥ] bhinnāstadā arthasadṛśjñānena teṣāṃ grahaṇaṃ nopapadyate,",
    "T04ksmadhlu:2146": " bhinnārthatvāt /",
    "T04ksmadhlu:2147": " tadgrahaṇārthaṃ satyāmapyanyānyākārakalpanāyāmākārāṇāmanavasthāprasaṅgaḥ,",
    "T04ksmadhlu:2148": " anyānyākāraṇāṃ kadācidapyunubhavābhāvāt /",
    "T04ksmadhlu:2149": " yadi te 'līkāstadā tattvānyatvavicāro 'upyasambhavī /",
    "T04ksmadhlu:2150": " tadānayā dṛṣṭayā tadvaśenānyārthavyavasthānaṃ sarvathāyuktam,",
    "T04ksmadhlu:2151": " asamyaktvāt /",
    "T04ksmadhlu:2152": " grāhyākāro 'pi hi prajñāptireva syāt /",
    "T04ksmadhlu:2153": " api ca, yadi jñānasādṛśayaṃ sarvātmanā bhavati,",
    "T04ksmadhlu:2154": " tadā arthānusāriṇo 'pi jñānasya ajñānasvabhāvatvaṃ syāt,",
    "T04ksmadhlu:2155": " paracittābhijñasya yogino 'pi sarāgattvādiprasaṅgaḥ,",
    "T04ksmadhlu:2156": " sarāgādīnāṃ paracittādīnāṃ parigrahaṇāt /",
    "T04ksmadhlu:2157": " ekadeśenāpi na sādṛśyaṃ [yujyate],",
    "T04ksmadhlu:2158": " ekasmin sāvayavatvaprasaṅgāt /",
    "T04ksmadhlu:2159": " yadi viparyaye hyupacārat karturekadeśa eva tadā sarvatra vastusādṛśyasambhāvanayā sarvajñātṛtvaṃ syāt /",
    "T04ksmadhlu:2160": " sādṛśyamapi prajñaptireva strānna tu paramārtham /",
    "T04ksmadhlu:2161": " ataḥ sādṛśyena jñānetarasvabhāvagrahaṇaṃ na [sarvathā] yujyate 'sambhavāt /",
    "T04ksmadhlu:2162": " tatsādṛśyate 'pi na tatpratyakṣatvena grahaṇaṃ yujyate,",
    "T04ksmadhlu:2163": " viṣayasya hetutve tadanubhavakāle sāmīpyābhāvāt /",
    "T04ksmadhlu:2164": " sāmipye 'pi naiva tadgrahaṇam,",
    "T04ksmadhlu:2165": " ātmasthasādṛśyagrahaṇapravaṇatvājjñānasya,",
    "T04ksmadhlu:2166": " aparasya arthasthākārasya tadānīmanavabhāsāt /",
    "T04ksmadhlu:2167": " avabhāse 'pi tadviruddhatvaṃ tulyaparīkṣaṇīyam /",
    "T04ksmadhlu:2168": " yadi sa eva [anubhavaḥ] tadarthākārānubhavatvena gṛhyata iti cet?",
    "T04ksmadhlu:2169": " kalpanāmātramevaitat /",
    "T04ksmadhlu:2170": " naiva tāvanmātreṇa vastunastādṛśaḥ svabhāv san,",
    "T04ksmadhlu:2171": " atiprasaṅgāt /",
    "T04ksmadhlu:2172": " 'agnirmāṇavakaḥ [bāhmaṇavaṭuḥ]' iti kṛte 'pyupacāre naiva [tamin] dāhapākādiḥ prayujyate /",
    "T04ksmadhlu:2173": " ākāreṇānyārthavyavasthāne 'pyanumānamevaitannaiva hi tatpratyakṣam /",
    "T04ksmadhlu:2174": " pratyetavyā arthāntarāḥ sāmīpye 'pi na [jñāna]ākāravyāptā bhavanti,",
    "T04ksmadhlu:2175": " arthāntarābhāve 'pi svapnādiṣu tathākārasambhavāt /",
    "T04ksmadhlu:2176": " atyantaparokṣatvādarthāntarāṇāṃ te [arthāntarāḥ] tadīyajñānākāravantaḥ santīti naiva sidhyati /",
    "T04ksmadhlu:2177": " hetutvaṃ tāvanna kevalam sākārakāryasyotpādanaṃ nāma,",
    "T04ksmadhlu:2178": " svakīyavijñānānāṃ cakṣurādidvārā bhrāntatvāt,",
    "T04ksmadhlu:2179": " śabdādijñānāntaraṃ cakṣurvijñānotpādena śabdādyābhāsicakṣurvijñānotpādasambhavācca /",
    "T04ksmadhlu:2180": " atastāvatkālikāvabhāsijñāanenārthāntaragrahaṇaṃ naiva yujyate /",
    "T04ksmadhlu:2181": " nāpyanābhāsibhiḥ. teṣu bhedābhāvāt /",
    "T04ksmadhlu:2182": " tadā yadi sāmīpyād vijñānenārthāntaragrahaṇaṃ bhavatīti kalpyate tadā sarvāṇyapi vijñānāni sarvasamīpaviṣayakāṇi syuḥ sarveṣu tatsattāyā bhedābhāvāt",
    "T04ksmadhlu:2183": " phalataḥ sarvaiḥ sarvadarśanaṃ syāt /",
    "T04ksmadhlu:2184": " śrotrādijñānānyapi rupādiviṣayakāṇi syuḥ sāmīpye bhedābhāvāttadānīm /",
    "T04ksmadhlu:2185": " tataśca 'idaṃ nīlaṃ pītamidam' iti vibhāgo naiva syāt,",
    "T04ksmadhlu:2186": " kasyacanāpi vibhāgaviśesyānabhyupagamāt /",
    "T04ksmadhlu:2187": " yadyabhyupagamyata iti tadā tatsādṛśyamabhyupagataṃ syāt /",
    "T04ksmadhlu:2188": " kalpanāsvarūpamātre jñānābhinnātmake sādṛśyātiriktatayā na kaścanāpi bhedo bhaviturmahati,",
    "T04ksmadhlu:2189": " taddoṣāṇāmabhihitatvāt /",
    "T04ksmadhlu:2190": " sāmīpyavaśājjñānasya yadi nārthāntarādanubhavastadā kathamiti praśne tadutpattyaiveti vaktavyaṃ syāt /",
    "T04ksmadhlu:2191": " tathāvidhamabhidhānaṃ naiva yuktam,",
    "T04ksmadhlu:2192": " jñānakāle viṣayasyābhāvāt,",
    "T04ksmadhlu:2193": " abhāvagrahaṇāyogāt samakālikakāryaṇabhāvāsyāyujyamānatvācca /",
    "T04ksmadhlu:2194": " kasyāpyevaṃvidhābhyupagamābhāvāditi /",
    "T04ksmadhlu:2195": " cakṣurindriyādīnāmapi taddhetutvād grāhyatvaprasaṅgaḥ /",
    "T04ksmadhlu:2196": " tulyaikasāmagrīpratibaddhau deśakālāveva vijñānena gṛhyete nānyad,",
    "T04ksmadhlu:2197": " yadyevaṃ parikalpyeta tadāpi cakṣurādigrāhyatvaprasaṅgaḥ duṣparihāraḥ /",
    "T04ksmadhlu:2198": " viṣayatvābhāvādevendriyaṃ na gṛhyata iti cennaitāvatā tadaviṣāyatvam ,",
    "T04ksmadhlu:2199": " viṣayalakṣaṇasya satvāt /",
    "T04ksmadhlu:2200": " grāhyatvamapi na viṣayasvabhāvetarat /",
    "T04ksmadhlu:2201": " ataḥ aviṣayatvānnāsti tadviṣaya iti kathamiva vaktuṃ śakyate /",
    "T04ksmadhlu:2202": " tadevaṃ nirākāreṇa tāvajjñānena nārthāntaragrahaṇaṃ yujyate,",
    "T04ksmadhlu:2203": " nāpi tadanyena sākāreṇa [jñānena],",
    "T04ksmadhlu:2204": " vyavasthāyā evābhāvāt /",
    "T04ksmadhlu:2205": " yadyevaṃ tarhi śrotravijñānenāpi rupādigrahaṇaṃ syāt /",
    "T04ksmadhlu:2206": " arthāntarāṇāṃ parokṣatve naivānyākāro 'pi sidhyati /",
    "T04ksmadhlu:2207": " yasmādarthāntaragrāhaka ākārāntaro 'pi nāsti,",
    "T04ksmadhlu:2208": " tasmāt kāryakāraṇātmako 'pi nākārāntaraḥ sidhyati /",
    "T04ksmadhlu:2209": " ataḥ paramārthato na pratyakṣataḥ kāryakāraṇabhāvasiddhiḥ /",
    "T04ksmadhlu:2210": " ata eva paramārthataḥ -",
    "T04ksmadhlu:2211": " tadviviktatadākārapratyakṣeṇa dveyena ca /",
    "T04ksmadhlu:2212": " kāryakāraṇabhāvasya vyavasāyo vidhīyate //",
    "T04ksmadhlu:2213": " iti yaduktaṃ tadapyasiddham sākārabuddhayā arthāntaraparicchedābhāvāt kāryakāraṇabhāvaniśrcāyakapramāṇābhāve,",
    "T04ksmadhlu:2214": " sati jñānadvayābhāvakathane nāsti kimapi bādhakam,",
    "T04ksmadhlu:2215": " anayā tāvad yuktyā sarveṣāṃ dharmāṇāṃ cittamātratākāyapramukhatvāt /",
    "T04ksmadhlu:2216": " tatpratyakṣe 'rthāntarāyoge 'pi tajjñānaṃ svasaṃvedanapratyakṣagamyameva,",
    "T04ksmadhlu:2217": " tadapi ca kāryakāraṇabhūtamevetiḥ,",
    "T04ksmadhlu:2218": " kāryakāranabhāvastu pratyakṣasiddha iti cennaiva tad yuktimat,",
    "T04ksmadhlu:2219": " yathā tathatā tathānubhavābhāvād,",
    "T04ksmadhlu:2220": " yathā cānubhavastathā tathātāyā abhāvāt /",
    "T04ksmadhlu:2221": " evaṃ yadi vijñānasya grāhyagrāhakākārarahitatve 'pi tasya vastusattvamabhyupagamyate tadā tatra tathānubhūterabhāvaḥ,",
    "T04ksmadhlu:2222": " sarvasya grāhyagrāhakākārajñānasyaiva sarvadānubhūteḥ /",
    "T04ksmadhlu:2223": " yadyevaṃ na syāttadā sarvasyaiva tathatādarśanaṃ syāditi /",
    "T04ksmadhlu:2224": " tajjñānamapi yathānubhūyate na tathā sthitaṃ bhavati,",
    "T04ksmadhlu:2225": " ekasmin svarūpadvayavirodhāt /",
    "T04ksmadhlu:2226": " yadi bhrāntatvāt tattathā jñānamiti cet?",
    "T04ksmadhlu:2227": " kā nāma bhrāntiḥ?",
    "T04ksmadhlu:2228": " yadi jñānaṃ tadā naiva sā pratyakṣam,",
    "T04ksmadhlu:2229": " abhrāntalakṣaṇatvāt pratyakṣasya,",
    "T04ksmadhlu:2230": " tattu svayaṃ svato bhrāntamiti /",
    "T04ksmadhlu:2231": " dvayātmake ca tatsvabhāvāvabhāsādadvayasvabhāvahāniprasaṅgaḥ,",
    "T04ksmadhlu:2232": " dvayādvayayoḥ parasparavirodhāt /",
    "T04ksmadhlu:2233": " arthāntarasya bhrāntatve 'pi paryantasvasaṃvedyatvānna tenādvayajñānam /",
    "T04ksmadhlu:2234": " yadi pratyakṣaṃ kalpanāsvabhāvaṃ tadā na tat svalakṣaṇaviṣayakam,",
    "T04ksmadhlu:2235": " kalpanāyāḥ samānyalakṣaṇaviṣayatvāt /",
    "T04ksmadhlu:2236": " api ca, yaḥ kalpanāsvabhāva ucyate,",
    "T04ksmadhlu:2237": " tena svatastadātmano 'bhivyaktirucyate,",
    "T04ksmadhlu:2238": " grāhyagrāhakākāro 'pi svata evābhivyajyate,",
    "T04ksmadhlu:2239": " ataḥ kalpanāsvabhāva evaiṣaḥ /",
    "T04ksmadhlu:2240": " yadi sa [grāhyagrāhakākāraḥ] mithyā tadā tadabhinnaḥ kalpanāsvabhāvo 'pi tathaiva mithyā,",
    "T04ksmadhlu:2241": " tathātve kathaṃ sa pratyakṣapramāṇena bhāvasvabhāvaḥ prasidhyet /",
    "T04ksmadhlu:2242": " yadi viśeṣo [viśeṣyaḥ] mithyā tadā kalpanāsvabhāvasya sāmānyasya vastutā asambhavinī,",
    "T04ksmadhlu:2243": " anyavyavacchedena sāmānyaṃ viśeṣeṣu vyavahriyate /",
    "T04ksmadhlu:2244": " tadevaṃ tattvajñānasya yathāvadanubhavābhāvānnaiva tasya svasaṃvedanapratyakṣatvaṃ yuktam /",
    "T04ksmadhlu:2245": " svasaṃvedanapratyakṣatve 'pi na hi tena jñānena kāryakāraṇabhāvasiddhiḥ,",
    "T04ksmadhlu:2246": " ekātmyena kāryakāraṇātmakasya dvayasvabhāvasya virodhāt /",
    "T04ksmadhlu:2247": " apekṣāviśeṣeṇa tayoḥ svabhāvaḥ parikalpyeta tathāpyarthāntaratvādapekṣāyāḥ svasaṃvedanapratyakṣābhāve sā naiva sidhyati /",
    "T04ksmadhlu:2248": " phalatastadapekṣayā vyavasthitasya tatsvabhāvasyāpi pratyakṣatvaṃ na yuktiyuktam /",
    "T04ksmadhlu:2249": " kāryātmakasya kāraṇātmakasya ca svabhāvasya arthāntarabhūtaṃ jñānamapi bhinnaṃ bhinnam,",
    "T04ksmadhlu:2250": " ato hyekasmin jñāne nobhayoranubhavaḥ bhinnakālatvāt /",
    "T04ksmadhlu:2251": " yadyekasmin jñāne nānubhavastadā na kenāpi sambandhagrahaṇam /",
    "T04ksmadhlu:2252": " ekajñānāvabhāse 'pi 'idaṃ kāraṇaṃ kāryaṃ cedam' iti pratyakṣe na śakyamubhayoḥ sattāsambandhagrahaṇam,",
    "T04ksmadhlu:2253": " nirvikalpakatvāttasya /",
    "T04ksmadhlu:2254": " sambandhagrahaṇābhāve naiva tāvat kāryakāraṇabhāvagrahaṇ,",
    "T04ksmadhlu:2255": " anyathā hyatiprasaṅgaḥ syāt /",
    "T04ksmadhlu:2256": " tatpṛṣṭhabhāvinā niścayākarṣiṇā jñānenāpi paramārthatastad dvayaṃ naiva yujyate,",
    "T04ksmadhlu:2257": " tena tadanubhavasyābhāvāt /",
    "T04ksmadhlu:2258": " anyānubhavasyānyena niścayo 'pi naiva śakyate kartum,",
    "T04ksmadhlu:2259": " atiprasaṅgādeva /",
    "T04ksmadhlu:2260": " ekasantāne ekānubhavasya prajñaptirapi naiva yuktimatī,",
    "T04ksmadhlu:2261": " ekasantāne prajñaptasya vastūno hyasattvāt /",
    "T04ksmadhlu:2262": " bhinnasantāne 'pi parasparānubhavasya tāvadasattvam /",
    "T04ksmadhlu:2263": " niścāyakajñānakāle tāvat kāryaṃ kāraṇaṃ cāpyatītam,",
    "T04ksmadhlu:2264": " ataḥ svasaṃvedanapratyakṣeṇāpi na kāryakāraṇābhāvaḥ prasidhyatīti /",
    "T04ksmadhlu:2265": " yadi pratyakṣeṇa kāryakāraṇabhāvo nānubhūyate kathaṃ tadā smṛtisvabhāvo 'pyutpadyeteti cenna,",
    "T04ksmadhlu:2266": " svapnādiṣvarthānubhavābhāve 'pi smṛtisambhavāt /",
    "T04ksmadhlu:2267": " na ca paramārthatastatsvabhāve 'rthāntarānubhavaḥ sidhyati,",
    "T04ksmadhlu:2268": " yathoktaṃ prāk /",
    "T04ksmadhlu:2269": " itthaṃ pratyakṣeṇa tāvanna tasya [kāryakāranabhāvasya] siddhiḥ /",
    "T04ksmadhlu:2270": " nānumānenāpi,",
    "T04ksmadhlu:2271": " yathoktanayena pratyakṣeṇānubhūyamānasya kasyacid dharmasyābhāvāt /",
    "T04ksmadhlu:2272": " ataḥ kastāvat tatsavabhāvatvenaṃ sādhyeta /",
    "T04ksmadhlu:2273": " hetavo 'pi sarve svabhāvāsiddhā āśrayāsiddhāśca /",
    "T04ksmadhlu:2274": " dṛṣṭāntadharmyapyasiddhaḥ,",
    "T04ksmadhlu:2275": " sarvaviruddhatvāt tulyaparīkṣaṇīyatvācca /",
    "T04ksmadhlu:2276": " api ca, kāryahetunāpi sa vastutvena sādhayituṃ na śakyate,",
    "T04ksmadhlu:2277": " anyo 'nyāśrayadoṣaprasakteḥ /",
    "T04ksmadhlu:2278": " [tathāhi -] kāryakāraṇabhāvasiddhau kāryahetoḥsiddhiḥ,",
    "T04ksmadhlu:2279": " kāryahetośca siddhauḥ karyakāraṇabhāvasiddhiriti suspaṣṭamanyo 'nyāśrayadoṣaḥ /",
    "T04ksmadhlu:2280": " dharmiṇo 'siddhau ca kutaḥ svabhāvahetorapi pravṛttiḥ /",
    "T04ksmadhlu:2281": " dharmiṇaḥ siddhāvapi paramārthataḥ kāryakāraṇabhāvasiddhaye nāstyeva kutrāpi hetovyārptiḥ,",
    "T04ksmadhlu:2282": " sarvatra viruddhatvāt tulyaparīkṣaṇīyatvācca /",
    "T04ksmadhlu:2283": " yadi kāryakāraṇabhāvasiddhaye 'asmin satīdaṃ bhavatī'tyucyate,",
    "T04ksmadhlu:2284": " tadāpyetad bhrāntameva /",
    "T04ksmadhlu:2285": " taddhetukāle cāśeṣajagato vidyamānatvād 'asmin satī'ti tasya kāraṇatā naiva sarvathā sambhāvyate /",
    "T04ksmadhlu:2286": " santatāvevānyavyatirekasambhavāttasyāmeva kāryasattvasya hetutvam,",
    "T04ksmadhlu:2287": " na kṣaṇikatve,",
    "T04ksmadhlu:2288": " yadyevamucyate tathāpi paramārthakāryakāraṇabhāvasādhanasyaivātrāvasthitatvānnaiva tad yujyate /",
    "T04ksmadhlu:2289": " kṣaṇikatvavyatirekeṇa paramārthataḥ santaterasiddhatvāt /",
    "T04ksmadhlu:2290": " kasyāpi kāryakṣaṇasya sattvaṃ kasyāpi karaṇakṣaṇasattvād yadi kalpyate tadā tatsamakālaṃ sarvasattvāntargaśeṣavidyamānakṣaṇānāmapi sattvaṃ syāt",
    "T04ksmadhlu:2291": " yathā tatsvahetukṣaṇā vidyamānāḥ,",
    "T04ksmadhlu:2292": " yadi dṛśyante,",
    "T04ksmadhlu:2293": " na vidyamānā yadi na dṛśyante,",
    "T04ksmadhlu:2294": " tathaiva taddhetukṣāsamākālaṃ sarvasattvāntargatāśeṣakṣaṇā vidyamānā yadi dṛśyante,",
    "T04ksmadhlu:2295": " na vidyamānā yadi na dṛśyante /",
    "T04ksmadhlu:2296": " evaṃ sati teṣāṃ kathaṃ na hetutvam /",
    "T04ksmadhlu:2297": " api ca, 'yadasti tat sat' ityuktau tacchabdena yadyanyo hetubhūto dharmītyevaṃ gṛhyate tadā so 'pi paramārthataḥ pratyakṣe naiva sidhyati,",
    "T04ksmadhlu:2298": " yathoktaṃ prāk /",
    "T04ksmadhlu:2299": " nānumānenāpi dharminaḥ sattvasiddhiḥ sambhāvyate,",
    "T04ksmadhlu:2300": " sarveṣāmapi sattvasādhakānāṃ hetūnāṃ doṣatrayānatikrāntatvāt /",
    "T04ksmadhlu:2301": " yadi dharmī tāvadasiddhastadā sato dharmasya hetutvaṃ naiva sambhavi nāpi cāsato dharmasya yaktam,",
    "T04ksmadhlu:2302": " viruddhatvāt /",
    "T04ksmadhlu:2303": " ubhayadharmastu tāvad bhrānta eva,",
    "T04ksmadhlu:2304": " asapakṣe 'pi sattvāt /",
    "T04ksmadhlu:2305": " naitebhyo bhinnāḥ sādhanākārāḥ /",
    "T04ksmadhlu:2306": " yadi dharmī tāvadasiddhastadāparasyāpi sattvaṃ naiva sidhyati,",
    "T04ksmadhlu:2307": " tadapekṣitatvāt /",
    "T04ksmadhlu:2308": " kāryasiddhirapi tathaivasambhavinī /",
    "T04ksmadhlu:2309": " nātra svabhāvahetunā kāryakāranabhāvasiddhiḥ /",
    "T04ksmadhlu:2310": " nāpyanupalabdheḥ,",
    "T04ksmadhlu:2311": " pratiṣedhasādhakatvāttāsāṃ sarvāsām /",
    "T04ksmadhlu:2312": " kāryakāraṇabhāvasiddhistāvat pratyakṣato 'nupalabdheti yaduktaṃ,",
    "T04ksmadhlu:2313": " tatrāpyunupalabdhiśabdastāvat taditarasya upalabdhātmakapratyakṣasyābhiprāyeṇa prajujyate,",
    "T04ksmadhlu:2314": " nānumānamabhipretya yathā tadapramāṇaṃ tathoktatvāt /",
    "T04ksmadhlu:2315": " api ca, yā khalu upalabdhilakṣaṇaprāptasyānupalabdhiḥ sā samupalabdhiphalā,",
    "T04ksmadhlu:2316": " īdṛśonānvayena yā karyakāraṇabhāvasiddhiḥ tatrāpi paramārthataḥ sandehaḥ /",
    "T04ksmadhlu:2317": " kiṃ tattvataḥ sadityataḥ sat atavā adṛśyānāṃ piśācādīnāṃ samīpavartitvāt athavā dūredeśasthitasya vastvantarasya samīpavartino balādevaṃvidhaḥ samdehaḥ /",
    "T04ksmadhlu:2318": " upalabdhilakṣaṇaprāptasyānupalabdhyā deśāntarāt tadāgamanasya pūrvato vā tatsattvasya niṣedhaḥ kriyate,",
    "T04ksmadhlu:2319": " nānyaphalasyeti /",
    "T04ksmadhlu:2320": " yadi tat sattadā tatsattvaṃ yādṛcchikaṃ syāt /",
    "T04ksmadhlu:2321": " dūradeśasthacandradīnāmapi cakṣurvijñānahetutvābhyupagamāt /",
    "T04ksmadhlu:2322": " ye cānye tatsamarthahetavaḥ teṣāṃ nivṛttau tatphalasyāpi nivṛttau vyatirekena yā tatsiddhiruktā,",
    "T04ksmadhlu:2323": " sāpi paramārthato naiva sandehavigatā,",
    "T04ksmadhlu:2324": " piśācādīnāṃ dūradeśasthitānāmapyanyeṣāṃ sattve 'pi tadasattvasandehāt /",
    "T04ksmadhlu:2325": " yadi tadasattvaṃ tatrāpi yādṛcchikatvaṃ sambhavati,",
    "T04ksmadhlu:2326": " yathā mātṛvivāhasaṃskāravati deśe janmādānam yatra ca nāsti mātṛvivāhastatrāsat /",
    "T04ksmadhlu:2327": " tatsamarthakāraṇāntarāṇi santītyevaṃ viśeṣābhāvānna syāt sandeha iti cet?",
    "T04ksmadhlu:2328": " na, teṣāṃ sāmārthyaviśesyāsiddhatvāt,",
    "T04ksmadhlu:2329": " avasaraprāptatvācca tattvasiddheriti /",
    "T04ksmadhlu:2330": " kāryakāraṇayoḥ sandehe sati tannaiyatyārthaṃ yadyapi tatkāraṇaṃ samarthaṃ tathāpi prajñākṣetre viśeṣatastadasiddhivacanāni kathaṃ vidvadbhirnirākriyantām",
    "T04ksmadhlu:2331": " anvayavyatirekau vyatīricya vastuni tatsiddhiniścāyakahetūnāmabhāvāt tatrānavasthādoṣaḥ syāt /",
    "T04ksmadhlu:2332": " yadi tat sattadā tatsattvaṃ sādhayituṃ śakyate,",
    "T04ksmadhlu:2333": " kintu sahakārivastūnāṃ pṛthaksvabhāva iva anyebhyastadutpattyāśaṅkā kathaṃ nivarteta /",
    "T04ksmadhlu:2334": " nāpyadarśanamātreṇa tadabhāvaniścayo yujyate,",
    "T04ksmadhlu:2335": " atiprasaṅgāt /",
    "T04ksmadhlu:2336": " nārvagdarśināṃ parebhya utpattiniścayasya spaṣṭaṃ darśanaṃ bhavatīti /",
    "T04ksmadhlu:2337": " yadi parebhyo 'pi tadutpattistadā na bhaved hetubhedād bheda iti cet?",
    "T04ksmadhlu:2338": " na, tathā sati svabhāvavailakṣaṇyādisahakāripratyayebhyo 'pyanutpattiprasaṅgaḥ /",
    "T04ksmadhlu:2339": " yadi pṛthak tadviśeṣeṣveva te sahakāripratyayā upayujyante,",
    "T04ksmadhlu:2340": " na tu kāryamātre iti cet?",
    "T04ksmadhlu:2341": " na, paramārthato viśeṣāṇāmapṛthaktvāt /",
    "T04ksmadhlu:2342": " yadi tadaṃśenāpi [kāryāṇi] utpādyānīti cet?",
    "T04ksmadhlu:2343": " na, naikasmin aṃśabhedaḥ sambhavatīti /",
    "T04ksmadhlu:2344": " yadi viśeṣasya pṛthagviśeṣe upacaryamāṇatvāt sa tattvānyatvābhyāṃ cintayituṃ na yujyata iti vyāharanto naiva viśeṣān vyāharanti,",
    "T04ksmadhlu:2345": " prājñaptikasya kadācidapi hetāvayujyamānatvāt samūhamātreṇaiva tāvadutpattirvibhaktiścāpi vidhīyate,",
    "T04ksmadhlu:2346": " na tvekaikeneti cet,",
    "T04ksmadhlu:2347": " tadapi naiva yujyate,",
    "T04ksmadhlu:2348": " na ca kāyaṃ vyatiricya samūho bhavati /",
    "T04ksmadhlu:2349": " ataḥ ekaikaḥ samūha eva hetutvenābhyupagamyate /",
    "T04ksmadhlu:2350": " phalataḥ paramārthataḥ kāryakāraṇabhāvasiddhau nāsti kimapi pramāṇam,",
    "T04ksmadhlu:2351": " kāryakāraṇabhāvasya sāṃvṛtikatvāt /",
    "T04ksmadhlu:2352": " ata ācāryaiḥ kāryakāraṇabhāvo yathāprasiddhi siddha ityuktaḥ /",
    "T04ksmadhlu:2353": " ataḥ sa naivāsti paramārthenetyabhyupeyam /",
    "T04ksmadhlu:2354": " ityevaṃ paramārthato 'nityasvabhāvam sādhayituṃ nāsti kimapi pramāṇam,",
    "T04ksmadhlu:2355": " paraparikalpitaśabdānāmapramāṇatvāt,",
    "T04ksmadhlu:2356": " pramāṇasya caitatpramāṇadvayasaṃgṛhitatvāt /",
    "T04ksmadhlu:2357": " nityasvabhāvamapi tāvat paramārthataḥ sādhayituṃ nāsti pramāṇam,",
    "T04ksmadhlu:2358": " pratyakṣeṇaivaṃ tāvattadasiddhatvāt,",
    "T04ksmadhlu:2359": " pūrvavatteṣāṃ sākāranirākārajñānabhyāmapi grahaṇasyānupapannatvat /",
    "T04ksmadhlu:2360": " ātmādinityavastūnyapi yathā svasiddhanteṣu vijñapyante tathā pratyakṣajñāne naivāvabhāsante /",
    "T04ksmadhlu:2361": " pratyakṣajñānaviṣayatve sanmātratvena teṣāṃ sattvam /",
    "T04ksmadhlu:2362": " tathā sati sarvadā sattvaprasaṅgaḥ /",
    "T04ksmadhlu:2363": " na cātra parāpekṣā yujyate,",
    "T04ksmadhlu:2364": " anādheyātiśayatvād apekṣāyā ayogāt,",
    "T04ksmadhlu:2365": " ahetukānāṃ ca viṣayatvānupapannatvat /",
    "T04ksmadhlu:2366": " tadvijñānane vijñeyasvabhāvatvād viṣayatvopacāre 'pi tadvijñānasya tadvnnityatvaprasaṅgaḥ /",
    "T04ksmadhlu:2367": " tasya [vijñānasya] vijñeyasvabhāvānusaraṇāt saḥ [vijñeyaḥ] api tad [vijñānaṃ] anusarati,",
    "T04ksmadhlu:2368": " anyathā tena jñeyasvabhāvānusaraṇamapi na kṛtaṃ syāt,",
    "T04ksmadhlu:2369": " tadvijñeyasya tadapekṣitatvāt /",
    "T04ksmadhlu:2370": " nānumānenāpi tat sidhyati,",
    "T04ksmadhlu:2371": " kenāpi hetunā saha tasyāsambaddhatvāt /",
    "T04ksmadhlu:2372": " ataḥ kāryahetustāvadasambhavī /",
    "T04ksmadhlu:2373": " tataḥ kramayaupadyābhyāṃ kasyāpi phalasyānutpādāt /",
    "T04ksmadhlu:2374": " apratyakṣārthasya kimapi sahakārikāṇatvena na parigṛhyate /",
    "T04ksmadhlu:2375": " kāryakāraṇabhāvastāvadanvayavyatirekābhyāṃ spaṣṭamavagamyate /",
    "T04ksmadhlu:2376": " ata ātmādīnāṃ sukhādiphalena saha kutrāpyanvayo na sidhyati avikalakāraṇatvena na tataḥ kādācitkasukhotpatiriti /",
    "T04ksmadhlu:2377": " vyatireko 'pi tāvānnāstyeva,",
    "T04ksmadhlu:2378": " nityatvādavyatireka eva /",
    "T04ksmadhlu:2379": " nāpi svabhāvahetostatsattvasiddhiḥ sambhavati,",
    "T04ksmadhlu:2380": " ādhāradharmiṇo 'siddhatvāt tatsattāsādhakahetoḥ pūrvavaddoṣatrayānatikrāntatvācca /",
    "T04ksmadhlu:2381": " ye tāvad rupādayaḥ prasiddhadharmiṇaste 'pi paramārthato 'siddhā eva /",
    "T04ksmadhlu:2382": " kādācitkatvātteṣāṃ vyavahāreṇāpi nityasyāpekṣā durupapādaiva /",
    "T04ksmadhlu:2383": " anupalabdhyāpi tāvannaiva tatsattvasiddhiḥ pratiṣedhasiddhau samarthatvāt pratiṣedhamātraṃ sā sādhayatīti /",
    "T04ksmadhlu:2384": " api ca, svabhāvānupalabdhirapi tāvannaiva sambhavinī,",
    "T04ksmadhlu:2385": " abhāvavyavahārasādhanaparatvāttasyāḥ /",
    "T04ksmadhlu:2386": " indriyairagrāhyārthena sahaviruddhayorvyāpyavyāpakayoḥkāryakāraṇayoścāsiddhatvād viruddhopalabdhirapi tāvannaiva sambhavinī /",
    "T04ksmadhlu:2387": " pramāṇadvayamatiricya nāsti pramāṇāntaramityanyatra prasādhitatvāt /",
    "T04ksmadhlu:2388": " phalataḥ vastusvabhāvaparīkṣaṇārthaṃ nāsti kimapi sādhakaṃ pramāṇamiti /",
    "T04ksmadhlu:2389": " ataḥ prekṣāvadbhiḥ paramārthataḥ sattvena sa naiva vyavaharttavyaḥ /",
    "T04ksmadhlu:2390": " tatra tāvadayaṃ payogaḥ - yasya paramārthaḥ sādhane nasti kimapi pramāṇam,",
    "T04ksmadhlu:2391": " kalpanānirmitatvāttasya tathaiva samyaktāyā grahaṇaṃ naiva karttavyam,",
    "T04ksmadhlu:2392": " yathāśyāmatvādiguṇaviśiṣṭasya vandhyāputrasyeti /",
    "T04ksmadhlu:2393": " uparyuktayorubhayoḥ samyaksvabhāvayoḥ prasiddhayarthaṃ nāsti kimapi pramāṇam /",
    "T04ksmadhlu:2394": " vyāpakānupalabdhestāvat pratiṣedhamātraphalatvāt,",
    "T04ksmadhlu:2395": " prekṣāvatāṃ sadvyavahārasya ca pramāṇavyāptatvāt /",
    "T04ksmadhlu:2396": " nāsti hetorasiddhatvamiti yaduktaṃ tat pūrvaṃ vistareṇa vicāritam /",
    "T04ksmadhlu:2397": " vyāpyavyāpakabhāvānupapatteḥ kalpanāyogaprasaṅganivṛttestu bādhakapramāṇābhāvānnāstyanaikāntikatvamapi /",
    "T04ksmadhlu:2398": " sapakṣe sattvānnāsti hetorviruddhatvamapi /",
    "T04ksmadhlu:2399": " sadasadvyavahārayoḥ pramāṇavyāptatvābhyupagatatve bhāvasiddhireva [nūnaṃ] syāt,",
    "T04ksmadhlu:2400": " tādṛśasya khalu vyāpyavyāpakabhāvasya kutrāpyanvayaṃ vihāya vyatirekamātrena siddherasambhavāt /",
    "T04ksmadhlu:2401": " vyatirekaniścayo 'pi naivānvayaścayaṃ vinā sambhavati /",
    "T04ksmadhlu:2402": " yat sat tat kathamasaditi tannivṛttyā vyatirekī bhavituṃ śaknoti,",
    "T04ksmadhlu:2403": " sambandhābhāvāt /",
    "T04ksmadhlu:2404": " ato niyatameva pramāṇābhivyaktānvayaḥ sadbhāvavyavahāraśca svīkarttavyaḥ /",
    "T04ksmadhlu:2405": " yadi sa svīkriyate tadā kvacittadeva saditi sadavyavahārapramāṇaṃ yat yat sattānuvidhāne prasiddhaṃ tadevāsmākaṃ vastuni prasiddhamiti cet?",
    "T04ksmadhlu:2406": " tannaiva yujyate /",
    "T04ksmadhlu:2407": " evaṃ sadvyavahārapramāṇavyāptamapi pramāṇamātreṇa paramārthatayā naiyatyena sadviṣayitvena naiva setsyati,",
    "T04ksmadhlu:2408": " vyāpakasaṃnidhānena vyāpyaviśeṣaniścayasya karttumaśakyatvād anyatrāpi sambhavācca /",
    "T04ksmadhlu:2409": " anyathā vṛkṣeṇāpi śiṃśapādiviśeṣā niścayeṇa jñāsyanta iti,",
    "T04ksmadhlu:2410": " kimatenāsti pratikūlam?",
    "T04ksmadhlu:2411": " evaṃ tāvad vṛkṣastvaśeṣaviśeṣasādhāraṇatvānna tena devalādiviśeṣā nirṇetuṃ śakyāḥ /",
    "T04ksmadhlu:2412": " pramāṇaṃ hi naiva tāvad bhāvātikrānte 'parasminnapi sambhavati /",
    "T04ksmadhlu:2413": " itthamabhāvapravṛttatvāt pramāṇahānireva syāt /",
    "T04ksmadhlu:2414": " sarvapramāṇāni bhāvābhivyañjakāni tadvyāptapramāṇabalabhāvivyavahārapravartakānyapi pramāṇāvajñātavastumātre pravṛttatvād vṛkṣādivat kutaḥ sādhāraṇānīti",
    "T04ksmadhlu:2415": " naitad yujyate,",
    "T04ksmadhlu:2416": " saṃvṛtikajagadarthaviṣayīṇyapi pramāṇani bhavantītyetad bahudhā pūrvaṃ carcitam /",
    "T04ksmadhlu:2417": " anyathā sarvapramāṇāni paramārthaikaviṣayīṇi bhaveyuḥ,",
    "T04ksmadhlu:2418": " tataśca sarve tattvadarśinaḥ syuḥ,",
    "T04ksmadhlu:2419": " tattvadarśināṃ kṛte āryamārgabhāvanāyāścāpi nairarthakyam,",
    "T04ksmadhlu:2420": " vaktṛṇāmapi tattvaviṣeye kaścana vivādo na syāt,",
    "T04ksmadhlu:2421": " sarveṣāṃ tattvadarśitvāt teṣu saṃśayābhāvāt /",
    "T04ksmadhlu:2422": " pramāṇalakṣaṇaśāstrāṇāṃ praṇayanamapi nirarthakaṃ syāt,",
    "T04ksmadhlu:2423": " mohanivartanaphalatvāteṣām,",
    "T04ksmadhlu:2424": " tattvajñānārthameva taiḥ sarveṣāṃ mohāvakāśo dūrīkriyata iti /",
    "T04ksmadhlu:2425": " lakṣaṇakārairlakṣaṇeṣu parasparavirodho bhinnasiddhāntapraveśo vā na kariṣyate,",
    "T04ksmadhlu:2426": " tattvasyaikasvabhāvatvāt /",
    "T04ksmadhlu:2427": " ato vyavahārapramāṇaṃ yannaiva paramārthaviṣayi tadapi vyavahārapramāṇaṃ sambhavatyeva /",
    "T04ksmadhlu:2428": " naiva hi sarvapramāṇāni paramārthatvena vyāptāni /",
    "T04ksmadhlu:2429": " aparamārthaviṣayitve 'pi iṣṭārthaprāpakatvena svapnādivad vyavahārapramāṇaṃ vyavasthāpyate /",
    "T04ksmadhlu:2430": " tadviṣayeṣu 'paramārthā' iti saṃjñāpradāne 'pi nāsti vivādaḥ /",
    "T04ksmadhlu:2431": " dehadhāriṇo ye vastusvabhāvasya yathāvat parijñānena saṃsārakārāto mumukṣavasteṣāmavidyā viṣayebhyo vinivṛttavabhāvā,",
    "T04ksmadhlu:2432": " te ca [viṣayāḥ] samyagjñānagocarā jāyante /",
    "T04ksmadhlu:2433": " abhīṣṭārthakriyāsādhakarthaprāptimātreṇa puruṣā naiva muktāḥ syuḥ sarvasya muktiprasaṅgāt /",
    "T04ksmadhlu:2434": " ataḥ avisaṃvādi jñānaṃ pramāṇamiti yaduktaṃ tat pramāṇasādhāraṇalakṣaṇam /",
    "T04ksmadhlu:2435": " sadvyavahāravyāptamapi tanna samyagarthaviṣayitvena sidhyati /",
    "T04ksmadhlu:2436": " ataḥ kathaṃ tasmin samyag vastu aviparītatayā setsyati /",
    "T04ksmadhlu:2437": " asmin bādhakapramāṇābhāvarupo vyavahāro 'pi sidhyati /",
    "T04ksmadhlu:2438": " [26-29] ye tāvat paramārthataḥ svaparobhayāhetukato 'nutpannāsteṣāṃ samyaktayā niḥsvabhāvatvāt,",
    "T04ksmadhlu:2439": " khapuṣpavat /",
    "T04ksmadhlu:2440": " yāni tāvat svato vā parato vā aviparītayā sadvastūni,",
    "T04ksmadhlu:2441": " tāni sarvāṇyapi tathaiva /",
    "T04ksmadhlu:2442": " atra nāsti pramāṇāsiddhatvamapi,",
    "T04ksmadhlu:2443": " yato ye tāvat sāṃkhyādayaste hetuṃ satkāryaṃ vyavasthāpayanti /",
    "T04ksmadhlu:2444": " svata eva vastūni jāyanta iti bruvāṇā naiva yuktisaṅgatāḥ /",
    "T04ksmadhlu:2445": " na hi sad vā asad vā vastu svataḥ svahetau niṣpadyate /",
    "T04ksmadhlu:2446": " ityevaṃ vastuḥ yadyātmānamutpādayatīti niyatameva tatraikatarasyāsiddhatvam /",
    "T04ksmadhlu:2447": " na hyatra asiddhastāvadutpadyate,",
    "T04ksmadhlu:2448": " tadānīṃ tasyāsiddhatvādeva /",
    "T04ksmadhlu:2449": " phalataḥ ko hi nāma kasyotpādakaḥ syāt /",
    "T04ksmadhlu:2450": " vandhyāputrādayaḥ khalvasiddhasvabhāvā nātmasvabhāvamutpādayituṃ kṣamāḥ /",
    "T04ksmadhlu:2451": " [svabhāvata] siddho 'pi naivotpādakaḥ /",
    "T04ksmadhlu:2452": " tadātmanā siddho 'pi viśeṣābhāvāt kastāvat kasyotpādakaḥ syāt /",
    "T04ksmadhlu:2453": " yastāvat siddhaḥ,",
    "T04ksmadhlu:2454": " sa naivāsiddhasvabhāvayuktaḥ,",
    "T04ksmadhlu:2455": " atiprasaṅgāt /",
    "T04ksmadhlu:2456": " upakāryopakārakatvaṃ tāvadutpādyotpādakasvabhāva eva vastuni yujyate /",
    "T04ksmadhlu:2457": " yadi sa svabhāvena siddhastadā tasmin aṇumātramapi upakāryasvabhāvasyābhāvāt kathaṃ sa utpādyaḥ syāt /",
    "T04ksmadhlu:2458": " aviśeṣaṇīyatve 'pi yadyutpādyatvamahetukatāyāmupakalpyate tadā sajjñānamapi tathaiva kiṃ na parikalpyate /",
    "T04ksmadhlu:2459": " abhinnatvādādhyātmikāyatanādīni tathaiva na parikalpayitavyāni /",
    "T04ksmadhlu:2460": " ata eva vidvadbhiḥ “ābhyātmikāyatanāni na svata utpannāni,",
    "T04ksmadhlu:2461": " sattvāt,",
    "T04ksmadhlu:2462": " sajjñānavat” ityasmin prasaṅge prāṅgārthamaviditvā kecana [prayoge] asmin dṛṣṭāntāsiddhiṃ,",
    "T04ksmadhlu:2463": " kecicca viruddhahetutvaṃ nirupayanti,",
    "T04ksmadhlu:2464": " tatra teṣāmajñānasyaiva doṣaḥ /",
    "T04ksmadhlu:2465": " ityaṃ pareṣu parasparavirodhaṃ pratipādayiṣayā pareṣu siddhāni sajjñānādīni tāvadudāhriyante /",
    "T04ksmadhlu:2466": " svatastāvat saṃsiddhavastuni ko 'pi asvīkṛtiprasaṅgo naivāpāditaḥ /",
    "T04ksmadhlu:2467": " sajjñānamapi pareṣu nāsiddham,",
    "T04ksmadhlu:2468": " ato dṛṣṭāntāsiddhiḥ hetorviruddhatvamapi na staḥ /",
    "T04ksmadhlu:2469": " nityaikaparyāyasvabhāvāyāḥ svasantateḥ siddhayarthaṃ tathāvidhahetudṛṣṭāntāsiddheḥ /",
    "T04ksmadhlu:2470": " aparataśca parasparāpratibaddhābhidhānaṃ tāvadabhidhānābhilāṣamātrameva,",
    "T04ksmadhlu:2471": " na tu svasantatervastudharmatāyāḥ prasādhanam /",
    "T04ksmadhlu:2472": " yadi sa siddhaḥ syāttadā tadvirodhābhidhānamucitam,",
    "T04ksmadhlu:2473": " tatra hetudṛṣṭāntayoraprasiddhatvāt tadabhidhānaṃ tāvadapratibaddhameva /",
    "T04ksmadhlu:2474": " pariniṣpannabhāvātmakatve 'pi yadi tadupakāraḥ svīkriyate tadā tadbhinnaḥ sa upakāro na svata utpadyate,",
    "T04ksmadhlu:2475": " arthāntarabhūtasyopakārasya utpannatvāt /",
    "T04ksmadhlu:2476": " yadyabhinnastadopakārasyāpi tathaiva siddhatvāt sa kathamiva setsyati /",
    "T04ksmadhlu:2477": " ato 'sminnapi hetvabhidhānamāvaśyakam /",
    "T04ksmadhlu:2478": " api ca, yadi kāryakāraṇabhāvo 'yaṃ vṛkṣadrumavat paryāyatayocyate tadā na tathā lokaprasiddhiriti /",
    "T04ksmadhlu:2479": " ato 'vaśyamevāsya pravṛtterbhinnaṃ kāraṇamiti svalpamapi hetūparśanamāvaśyakam /",
    "T04ksmadhlu:2480": " yadi kāryakāraṇaikatvamabhyupagamyate tadā tadupadarśanamasambhavam /",
    "T04ksmadhlu:2481": " yadi hetvabhivyaktau vipariṇāme vā sati phalaṃ bhavatīti nirdiśyate tadā evamayaṃ pṛthagvyasthitaḥ saddhetureva /",
    "T04ksmadhlu:2482": " naivaṃ cintanaṃ yujyate,",
    "T04ksmadhlu:2483": " yato hi sa yadi abhivyaktervipariṇāmasya vāvabhāso niścayena tadbhinnastadā kevalādanyasmādutpattirevābhyupagatā syāt /",
    "T04ksmadhlu:2484": " yadi nāsti bhinnastadā kāryakāraṇaviplavadoṣaḥ prasaktaḥ syāt /",
    "T04ksmadhlu:2485": " ekasmin yugapad vyaktāvyaktādiviruddhadharmayogaḥ kathamiva yujyeta /",
    "T04ksmadhlu:2486": " ataḥ parasparaviruddhatvād bhedābhedapakṣo 'pi naiva samīcīnaḥ /",
    "T04ksmadhlu:2487": " parasparaparihārasthitalakṣaṇadharmasya itarapratiṣedhakatvād anyatrāsiddhatvācca anubhayapakṣakalpanamapi naiva yuktīmat /",
    "T04ksmadhlu:2488": " api ca, yadyabhīṣṭe taddhetau abhīṣṭaṃ vastu ātmanaḥ purvasvabhāvamaparityajya abhivyaktādyavasthāṃ prāpnoti tadā avasthāvikṛtiprasaṅgaḥ /",
    "T04ksmadhlu:2489": " phalataḥ ekapratītyapekṣaghaṭādīnāmavabhāso 'navabhāsaśca syātām /",
    "T04ksmadhlu:2490": " vārdhakye 'pi balyāvasthādayaḥ spaṣṭaṃ pratibhāseran /",
    "T04ksmadhlu:2491": " yadi parityajyeti pakṣastadā niraṃśasvabhāvatvāt kaścidapyanvayasvabhāvo na syāt /",
    "T04ksmadhlu:2492": " paścād vyaktāvasthāyāmapi dravyāntarasyotpādānnaiva svata utpādaḥ,",
    "T04ksmadhlu:2493": " nāpi kācidabhivyaktiḥ pariṇāmo vā syāditi /",
    "T04ksmadhlu:2494": " api ca, vyaktamapyanābhāsitaṃ saditaralakṣaṇatvād itarābhyāmabhivyaktipariṇāmābhyāṃ prabhāvitatvāt parikalpitameva /",
    "T04ksmadhlu:2495": " na ca tadanyarupeṇa viparivartanīyam,",
    "T04ksmadhlu:2496": " viruddhatvāt /",
    "T04ksmadhlu:2497": " ekameva vastu tattvaparicchedakāle taditaravyāvṛttyā paricchidyate /",
    "T04ksmadhlu:2498": " anyadapi itaravyāvṛttyā paricchidyate /",
    "T04ksmadhlu:2499": " etadaviparītatvena paricchede sati na tat paricchedayogyaṃ syāt /",
    "T04ksmadhlu:2500": " yasya paricchedakāle yo vicchedyo na bhavati,",
    "T04ksmadhlu:2501": " tadabhāvastena saha parasparaparihārasthitalakṣaṇo bhavati /",
    "T04ksmadhlu:2502": " ye parasparaparihārasthitalakṣaṇāste ekasmin dharmiṇi naiva yuktarupāḥ,",
    "T04ksmadhlu:2503": " yathā - ekasmiścitte mūrttamūrttatvaviśeṣaṇāni /",
    "T04ksmadhlu:2504": " tattvānyatvayoḥ tatsadṛśayorvā kathamekasmin yogaḥ sambhavet /",
    "T04ksmadhlu:2505": " yadi viruddhadharmāṇāmapyekatvaṃ tadā sarveṣāmekadravyatvaṃ prasajyeta /",
    "T04ksmadhlu:2506": " ataśca bandhanamuktyorjātimaraṇayośca yaugapadyaṃ syāt /",
    "T04ksmadhlu:2507": " yadyevaṃ nāsti tadā nāmamātraṃ khalvekatvam /",
    "T04ksmadhlu:2508": " nāstyatra kaścana vivādaḥ /",
    "T04ksmadhlu:2509": " ataḥ yo hi vastubhedaḥ prāgavasthāvilakṣaṇaḥ parikalpyate,",
    "T04ksmadhlu:2510": " sa eva anyastattvavilakṣaṇa iti /",
    "T04ksmadhlu:2511": " yaścānyaḥ sa kathaṃ tasyeti?",
    "T04ksmadhlu:2512": " atha yaścāsya svabhāvaḥ paścādupalabhyate,",
    "T04ksmadhlu:2513": " sa pūrvamapi paramārthato vidyata iti?",
    "T04ksmadhlu:2514": " tadā sa tadānīṃ kathaṃ nopalabhyate /",
    "T04ksmadhlu:2515": " athānābhāsasvabhāvatvāt pūrvaṃ nopalabhyata iti cet?",
    "T04ksmadhlu:2516": " tadā haitāvapi tasya tathaivānupalabdhiprasaṅgaḥ /",
    "T04ksmadhlu:2517": " iṣyamāṇe 'pi copalabdhisvabhāve prāgvat paścādapi anupalabdhaḥ syāt /",
    "T04ksmadhlu:2518": " yadi tadanīṃmāvṛtatvādanupalabdha iti cet?",
    "T04ksmadhlu:2519": " tadā paścādapi āvaraṇaśaṅkāsadbhāvāt tathaivānupalabdhiprasaṅgaḥ /",
    "T04ksmadhlu:2520": " dugdhādīnāṃ śatadhā vināśe 'pi yā hi dadhyādirupeṇa upalabdhilakṣaṇaprāptiḥ,",
    "T04ksmadhlu:2521": " sā nāstyupalabdhibādhikā /",
    "T04ksmadhlu:2522": " api ca, yaḥ kaścid dṛḍharupeṇa bhāvasvabhāvastatsya kathamanyathā vikārānubhavaḥ syāt /",
    "T04ksmadhlu:2523": " yadi sa tāavadadṛḍhasvabhāvastadāpi bhaṅguratvānniranvayaṃ vinaṣṭaṃ syāditi tasyāpyanyathā vikārānubhavo naiva syāt /",
    "T04ksmadhlu:2524": " ato 'bhivyakteḥ pariṇāmasya cāyujyamānatvād yā hi tābhyāṃ svata utpattiparikalpanā,",
    "T04ksmadhlu:2525": " sāpi tāvannaiva yujyate /",
    "T04ksmadhlu:2526": " yadi ākasmikī tavat svata utpattistathāpi yaddhi vastūnāṃ deśakālasvabhāvaniyatattvam,",
    "T04ksmadhlu:2527": " tasya kiṃ kāraṇaṃ syāt /",
    "T04ksmadhlu:2528": " nirapekṣeṣu tāvad vastuṣu tathāvidhā naiyatyāmbhāvanā naiva yuktimatī /",
    "T04ksmadhlu:2529": " yadi hi parasāpekṣatvaṃ tadā parata utpattiḥ syāt,",
    "T04ksmadhlu:2530": " na hi upakārābhāve apekṣā nomopapadyate sāpi paścānniṣetsyata iti /",
    "T04ksmadhlu:2531": " apekṣāyā api tāvat sadā saṃnihitasvabhāvatvāt sarvadaivotpattiprasaṅgaḥ /",
    "T04ksmadhlu:2532": " ityevaṃ vyavahāre 'pi tāvat svata utpādo 'sambhava eva /",
    "T04ksmadhlu:2533": " parato 'pi naiva [utpādaḥ] /",
    "T04ksmadhlu:2534": " yadi tataḥ [parataścet] utpādaḥ,",
    "T04ksmadhlu:2535": " tadā sa [parākhyaḥ pratyayaḥ] nityo vā bhaved, anityo va /",
    "T04ksmadhlu:2536": " nityāttāvad vyavahāre 'pi notpādo yuktiyuktaḥ,",
    "T04ksmadhlu:2537": " kramākramābhyām arthakriyāyāstatrānu papannatvāt /",
    "T04ksmadhlu:2538": " apratīhatasāmarthyahetuto 'pi na bhavati kadācitkakāryotpattiḥ,",
    "T04ksmadhlu:2539": " nāpi cāvikalahetuto 'pi kādācitkakāryotpattiḥ [sambhavati] /",
    "T04ksmadhlu:2540": " phalataḥ kathaṃ nāma tasmāt kramaśo 'rthakriyā sampasyate?",
    "T04ksmadhlu:2541": " parairanādheyaviśeṣasya [kvacidapi] apekṣāyā anupapannatvāt /",
    "T04ksmadhlu:2542": " sahakārisambaddhasvabhāvamanusaratīti cet?",
    "T04ksmadhlu:2543": " sahakāriṇāmapi sarvadā tathaivānusaraṇaprasaṅgaḥ /",
    "T04ksmadhlu:2544": " nānusaratīti cet?",
    "T04ksmadhlu:2545": " nityatāyāstasya bhaṅga āpadyate /",
    "T04ksmadhlu:2546": " ato nāsti tasya sahakārikāraṇāpekṣā /",
    "T04ksmadhlu:2547": " nityahetusamāśritasya phalasyāpi nānyapratyayāpekṣā, asattvāt /",
    "T04ksmadhlu:2548": " asattve 'pi tatpratibaddhātmabhāvasya prāpyamāṇatvād buddhiparikalpitā apekṣā tāvad vyavasthāpyate,",
    "T04ksmadhlu:2549": " kintu tadabhinirhārāya yo hi apratisāmarthyavān hetuḥ,",
    "T04ksmadhlu:2550": " sa eva tasyānupakārakatvāt [sā] tadapekṣitā bhavati,",
    "T04ksmadhlu:2551": " na tvanyān [apekṣate] /",
    "T04ksmadhlu:2552": " ato nityatvena yadabhīṣṭaṃ vastu sadaivopakaroti tadapratihatasamarthyaṃ hetuṃ parityajya kathamanyān apekṣiṣyate?",
    "T04ksmadhlu:2553": " kāryāṇi hi sahakārikāraṇānyapekṣante,",
    "T04ksmadhlu:2554": " tathāpi ye tāvadīścaradayo hetavaḥ,",
    "T04ksmadhlu:2555": " yadi te 'pratihatasāmarthyavantastadā kathamapekṣāmarhanti,",
    "T04ksmadhlu:2556": " yena tebhya utpattimasvīkurvadbhirbalena “naivotpādyante” ityevam ātmabalopadarśanaṃ kariṣyate, nānyatra /",
    "T04ksmadhlu:2557": " ato naiva tāvad akrameṇa kramotpattiriti /",
    "T04ksmadhlu:2558": " evameva kāryāṇi yadi hetudharmān nānusaranti tadā tadabhinnatvaprasaṅgaḥ syādeveti /",
    "T04ksmadhlu:2559": " ato 'vaśyamubhayorbhedo 'bhyupeyaḥ /",
    "T04ksmadhlu:2560": " akramādapi hetoḥ kramiṇaḥ kāryasyotpādo na virudhyatīti cet?",
    "T04ksmadhlu:2561": " naitad yujyate,",
    "T04ksmadhlu:2562": " yataḥ 'kāryāṇi sarvān hetudharmān nānuvidadhate' ityevaṃ tatkathanaṃ syāt /",
    "T04ksmadhlu:2563": " kinyu kāryāṇi tāvat kāraṇānvayavyatirekānuvidhāyīni bhavantyeva /",
    "T04ksmadhlu:2564": " etāvanmātrameva ca kāryakāraṇabhāve hetutvaṃ nāma /",
    "T04ksmadhlu:2565": " kimapi kāryaṃ nityasya vastano vyatirekaṃ naivānuvidhatte,",
    "T04ksmadhlu:2566": " nityasya tāvad vyatirekābhāvādeva /",
    "T04ksmadhlu:2567": " anyathā tadanityameva syānna nityamiti /",
    "T04ksmadhlu:2568": " nāpi anvayānuvidhānamapi /",
    "T04ksmadhlu:2569": " avikale 'pi kadācit kāryotpādābhāvāt yad yatra anvayavyatirekau nānuvidhatte,",
    "T04ksmadhlu:2570": " na tat tatkāryaṃ yujyate,",
    "T04ksmadhlu:2571": " atiprasaṅgāt /",
    "T04ksmadhlu:2572": " sataḥ kāryasya tāvat [kvacidapi] apekṣā naiva yujyate,",
    "T04ksmadhlu:2573": " sarvātmanā siddhatvāttasya /",
    "T04ksmadhlu:2574": " ato nākāṅkṣata eva sarvānapi /",
    "T04ksmadhlu:2575": " itthaṃ nitye tāvat kramaśo 'rthakriyā na yujyate,",
    "T04ksmadhlu:2576": " nāpi ca yugapadapi,",
    "T04ksmadhlu:2577": " yato hi tasya tathāvidhārthakriyāyā vinaṣṭasvabhāvamanusṛtya kāryotpattirvā tadviyogo vā na yujyate /",
    "T04ksmadhlu:2578": " yadi tatsāmarthyasvabhāvaṃ paścatkāle 'pi anusarati tadāpi tena sarvāṇi kāryāṇi yāni pūrvotpannani tāni naiva punarutpādayituṃ śakyante,",
    "T04ksmadhlu:2579": " pūrvotpannatvādeva /",
    "T04ksmadhlu:2580": " yadanyat tatsadṛśaṃ tatkathaṃ notpadyata iti virodhaparīkṣāpi tāvannaiva yujyate,",
    "T04ksmadhlu:2581": " tena tadutpādayitumaśakyatvāt /",
    "T04ksmadhlu:2582": " sāmarthye sati pūrvotpannameva syāditi cet?",
    "T04ksmadhlu:2583": " naiva tāvattad yujyate /",
    "T04ksmadhlu:2584": " tata utpādyasya kāryasya anutpattāvapi tadutpattisāmarthyasvabhāvānusaraṇaṃ pratihataṃ syāt /",
    "T04ksmadhlu:2585": " yo yadā yadutpādayati tadā tasmin apratihatasāmarthyaṃ bhavatīti kathanaṃ naiva yuktimattaram /",
    "T04ksmadhlu:2586": " tasmādayaṃ pūrvamapi paścātkāla iva anutpādaka eva syāt,",
    "T04ksmadhlu:2587": " anutpādakāvasthāto 'bhinnatvāt /",
    "T04ksmadhlu:2588": " tataśca paścātkāle 'pi pūrvavad utpādaka eva syāt /",
    "T04ksmadhlu:2589": " yadyevaṃ nāsti tadā viruddhadharmayogād asmaikatvahāniḥ syāt /",
    "T04ksmadhlu:2590": " ataḥ sa yugapadarśakriyāmapi tāvannaiva karoti /",
    "T04ksmadhlu:2591": " kramayaugapadyābhyāṃ vyatiricya anyastāvat prakāro 'rthakriyākārī nāstyeva /",
    "T04ksmadhlu:2592": " parasparaparicchittyā vyavacchedābhāvāt,",
    "T04ksmadhlu:2593": " [ataḥ] asanneva saḥ /",
    "T04ksmadhlu:2594": " ato parasparaparihārasthitalakṣaṇo virodhāntaro na sidhyatīti cet?",
    "T04ksmadhlu:2595": " asanneva tadā sa iti /",
    "T04ksmadhlu:2596": " ataḥ parato nityādutpattistāvannaiva yujyate /",
    "T04ksmadhlu:2597": " nāpyanityāt,",
    "T04ksmadhlu:2598": " kṣaṇasthitidharmitvāttasyānityasya /",
    "T04ksmadhlu:2599": " ataḥ kalpakalpāntareṣu aviśeṣatayā sthitatvāt pūrvavat paścādapi tasya vināśo naiva yujyate /",
    "T04ksmadhlu:2600": " kāryotpattistāvadatītād [hetoḥ] bhavatīti vaibhāṣikāḥ,",
    "T04ksmadhlu:2601": " yathā te atītādapi vipākahetoḥ kāryotpattiṃ varṇayanti,",
    "T04ksmadhlu:2602": " anāgatāṃ vā,",
    "T04ksmadhlu:2603": " yathā tata eva anāgatajāterutpādaḥ /",
    "T04ksmadhlu:2604": " evaṃvidha upacāro vā vartamānakriyākramo vā atītāddhetorbhavatīti vādo naiva sarvathā yuktaḥ,",
    "T04ksmadhlu:2605": " atītasyāsattvāt /",
    "T04ksmadhlu:2606": " yadi tata utpattiraṅgīkriyate tadā ahetuta eva syāt /",
    "T04ksmadhlu:2607": " ko hi nāmātītaḥ?",
    "T04ksmadhlu:2608": " kimupahatasvabhāvo 'tīta iti /",
    "T04ksmadhlu:2609": " yadyevaṃ nāsti tadā vartamāna iva anupahatasvabhāvātmakatvāt kathaṃ hi sa atīta iti /",
    "T04ksmadhlu:2610": " yaścopahatasvabhāvaḥ sa tāvadasatsvabhāvatvāt kathaṃ kāryamutpādayiṣyati /",
    "T04ksmadhlu:2611": " arthakriyā hi svasvabhāvamevāpekṣate /",
    "T04ksmadhlu:2612": " yadi kriyāvināśena atīta ityucyate,",
    "T04ksmadhlu:2613": " na tu svabhāvaparihāṇyetyucyate,",
    "T04ksmadhlu:2614": " evaṃ sati vinaṣṭāyāḥ kriyātaḥ kāryotpattirnaiva yujyate /",
    "T04ksmadhlu:2615": " evaṃ na bhavati /",
    "T04ksmadhlu:2616": " kathaṃ hi kāryotpattau kriyamāṇāyāṃ kriyāvināśa iti /",
    "T04ksmadhlu:2617": " ekasvabhāvātmake vastuni kriyāvanti akriyāvanti ca kāryāṇi na yujyate,",
    "T04ksmadhlu:2618": " bhinnatāyāḥ prasaṅgāt,",
    "T04ksmadhlu:2619": " niraṃśatvāddhi tasya /",
    "T04ksmadhlu:2620": " ākṣepamātrā hi kriyā,",
    "T04ksmadhlu:2621": " na cānādhāyikā,",
    "T04ksmadhlu:2622": " abhinnatvāt sa ākṣepakāla evādhānaṃ kariṣyati /",
    "T04ksmadhlu:2623": " anyathā pūrvavat paścādapi sā tathā bhavituṃ na śaktā syāt /",
    "T04ksmadhlu:2624": " api ca, kriyā nāma sā kiṃ samarthasvabhāvā yaduta karmasvabhāvā?",
    "T04ksmadhlu:2625": " yadi tat svabhāvadvayaṃ vastunaḥ sakāśād bhinnaṃ tadā kathaṃ nāma tad [vastu] vinaṣṭamityabhidhātuṃ śakyate /",
    "T04ksmadhlu:2626": " yadi tadupahatasvabhāvaṃ tadā samastavastuno nityasattāvādasya hāniḥ prasajyate /",
    "T04ksmadhlu:2627": " arthāntaravināśe satyapi vastuno hyacalasvabhāvasya vināśo naiva sidhyati /",
    "T04ksmadhlu:2628": " yathā mṛte 'pi devadatte yajñadattasya anupahatasvabhāvātmakatvānmṛta sa iti vaktuṃ na śakyate /",
    "T04ksmadhlu:2629": " yadi kriyāntaravināśāttasya vināśaḥsvīkriyate,",
    "T04ksmadhlu:2630": " tadaitannaiva yujyate,",
    "T04ksmadhlu:2631": " anavasthānāt,",
    "T04ksmadhlu:2632": " yato hi kriyāyāṃ kriyāntarasadbhāvo nāstyet /",
    "T04ksmadhlu:2633": " tasyāmapi tulya eva virodhaḥ parīkṣā ca /",
    "T04ksmadhlu:2634": " phalataḥ kasyāpi vināśo naiva sidhyet /",
    "T04ksmadhlu:2635": " anyārthatve sati kriyāyāḥ vastu tāvad ahetukameva syāt,",
    "T04ksmadhlu:2636": " kevalaṃ kriyāta eva kāryasyotpādāt /",
    "T04ksmadhlu:2637": " ato vastunastāvadasattvaprasaṅgaḥ /",
    "T04ksmadhlu:2638": " arthakriyāsāmarthyalakṣaṇatvād vastunaḥ /",
    "T04ksmadhlu:2639": " anyārthakriyāntarobhayasvabhāvātmakatvād yadi vastuna utpattirabhyupagamyate tadā",
    "T04ksmadhlu:2640": " kriyā yadā vastuna utpattirabhyupagamyate tadā kriyā yadā svabhāvata evotpādayati",
    "T04ksmadhlu:2641": " tadā vastvapi tathaivotpādakaṃ syāt /",
    "T04ksmadhlu:2642": " phalato 'nyārthapratītyā kim?",
    "T04ksmadhlu:2643": " arthāntarasya pakṣatve anyārthakalpanāyām anavasthādoṣānnaiva [kadāpi] hetutvaṃ sidhyet /",
    "T04ksmadhlu:2644": " vastūpakārābhāvād 'asyeyaṃ kriyā' - iti sambandha eva na siddhaḥ syād,",
    "T04ksmadhlu:2645": " upakārasāpekṣatvāt sambandhasyeti /",
    "T04ksmadhlu:2646": " upakārakatvameva yadi vastutvenāṅgīkriyate tadā kriyātmakatvād vastunaḥ,",
    "T04ksmadhlu:2647": " kriyāmupakarotīti cettadā kāryamapi kathaṃ na tathaivopakaroti?",
    "T04ksmadhlu:2648": " kena tāvat kāraṇena kriyāntaratvenopakalpyate?",
    "T04ksmadhlu:2649": " yadi kriyā hi sanmātravastusāpekṣaiva tadā avikalahetutvāt sadā talsamīpavartinī eva,",
    "T04ksmadhlu:2650": " ato vināśo 'pi tāvannaiva sidhyati /",
    "T04ksmadhlu:2651": " yadi sā arthantarabhūtā tadā sambandhastāvadasiddha eva /",
    "T04ksmadhlu:2652": " kriyāṇāmeva parasparayogād vastu tāavad gauṇameva sthāsyapi /",
    "T04ksmadhlu:2653": " kṣaṇikasya [vastunaḥ] utpādasamanantarameva asthāyitvāt [tasya kasyāmapi] kriyāyāṃ",
    "T04ksmadhlu:2654": " karmasvabhāvatvaṃ naiva yujyate ye tāvadakṣaṇikāste sadā ekasvabhāvatvenāvasthitvānnaiva",
    "T04ksmadhlu:2655": " kriyāvanta ākāśavat /",
    "T04ksmadhlu:2656": " ataḥ keṣvapi 'karma kriyate' iti na sidhyati /",
    "T04ksmadhlu:2657": " ata eva sāmarthyakriyādiśabdena vastusvabhāvo 'bhidhīyate,",
    "T04ksmadhlu:2658": " nānyasminnarthe /",
    "T04ksmadhlu:2659": " kriyā, yā vastvabhinnatvenobhayasvabhāvā,",
    "T04ksmadhlu:2660": " sā vinaśya yadi svasvabhāvopahatalakṣaṇā [bhavati],",
    "T04ksmadhlu:2661": " tadā vastvapi tadabhinnatayā svasvabhāvohatameva bhavati /",
    "T04ksmadhlu:2662": " ataḥ kathamatītasya sattvaṃ setsyatītī?",
    "T04ksmadhlu:2663": " vastunaḥ svasvabhāva iva kriyāyā api avināśaprasaṅge sati kriyāyā naiva [kadāpi] vināśaḥ sidhyati /",
    "T04ksmadhlu:2664": " saiva kriyā punaryadi anyatve 'nabhidheyeti sati kriyāyā naiva [kadāpi] vināśaḥ sidhyati /",
    "T04ksmadhlu:2665": " saiva kriyā punaryadi anyatve 'nabhidheyeti kalpyate tadā prajñaptisattvāt sā avastveva /",
    "T04ksmadhlu:2666": " phalatastadbalena trikālavyavasthāpi naiva samīcīnā syāt /",
    "T04ksmadhlu:2667": " vastusataḥ kenāpa prakāreṇa anabhidheyatvaṃ nopapadyate /",
    "T04ksmadhlu:2668": " tathā sati sarvasyāpyanābhidheyatvaprasaṅgaḥ /",
    "T04ksmadhlu:2669": " ato 'tītasya avastutvānnaiva tena kāryasyotpattiriti /",
    "T04ksmadhlu:2670": " nāpyanāgatāt /",
    "T04ksmadhlu:2671": " atīta iva tasyāpyasattvāt /",
    "T04ksmadhlu:2672": " evamasattvād ākāśakamalasadṛśād anāgatādapi kāryotpattirnaiva yujyate /",
    "T04ksmadhlu:2673": " yadi aprāptakriyastāvadanāgata ityucyate tadā tadānīṃ tasmādapi kāryotpattiḥ ātyantikatayā naiva yuktimatī,",
    "T04ksmadhlu:2674": " aprāptakriyatvādeva /",
    "T04ksmadhlu:2675": " yadi vastu sarvadā vidyamānaṃ tadā tasyāḥ prāpteravikalakāraṇānāṃ sadbhāve 'pi kimiva kriyā naiva prāpyate /",
    "T04ksmadhlu:2676": " nāpi kriyā vastunaḥ sakāśādarthāntarabhūteti pūrvameva nirdiṣṭatvāt /",
    "T04ksmadhlu:2677": " yadi nāsti arthāntarabhūtā tadā kriyāvat svabhāvo 'pi naiva aprāptaḥ syādabhinnatvāt /",
    "T04ksmadhlu:2678": " ataḥ anāgatāstitvaṃ naiva sidhyati /",
    "T04ksmadhlu:2679": " vastunaḥ svabhāva iva tadabhinnā kriyāpi sarvadā sadeva,",
    "T04ksmadhlu:2680": " ataḥ sā aprāptetyapi naiva sidhyati /",
    "T04ksmadhlu:2681": " ataḥ anāgatānnāsti kāryotpattiḥ tasyāsattvādeva /",
    "T04ksmadhlu:2682": " vartamāna ityapi pakṣo na sambhavati /",
    "T04ksmadhlu:2683": " yadi tataḥ [vartamanāt] kāryaṃ samutpadyate tadā samakālaṃ vā samutpadyatām,",
    "T04ksmadhlu:2684": " . viṣamakālaṃ [bhinnakālaṃ] vā samutpadyatām /",
    "T04ksmadhlu:2685": " na tāvat kadācit samakālam /",
    "T04ksmadhlu:2686": " kāryotpattitaḥ pūrvaṃ śaśaśṛṅganibhād asatkāraṇād utpādo naiva yuktaḥ /",
    "T04ksmadhlu:2687": " yasmin kāle ca hetorātmabhāvaḥ [kāryotpadane] samarthastasmin kāle kāryasyāpi samakālaṃ sattvāt siddhameva tat [kāryam] iti /",
    "T04ksmadhlu:2688": " atastasmin [karye] sa hetuḥ kamapi vyāpāraṃ naiva karoti /",
    "T04ksmadhlu:2689": " hetuvyavahāro 'pi tāvat [tasmin] naiva yuktarūpaḥ,",
    "T04ksmadhlu:2690": " yathā phalābhimato naiva heturiti /",
    "T04ksmadhlu:2691": " yadyevaṃ na syāttadā kāryakāraṇabhāvasyaiva bhaṅgaḥ syāditi /",
    "T04ksmadhlu:2692": " viṣama [bhinna] kālamiti pakṣo 'pi naiva sambhavati evameva yadi kāryaṃ [utpādāt] pūrvameva sat syāt tadānāgatotpādaḥ syāt /",
    "T04ksmadhlu:2693": " ayamapi tāvat [pakṣaḥ] naiva yujyata ityuktapūrvamasmābhiḥ /",
    "T04ksmadhlu:2694": " yadi [kāryaṃ] kṣaṇāntaravyavadhānenotpadyate tadā tadatītādevotpadyata iti naiva yuktamityuktapūrvam /",
    "T04ksmadhlu:2695": " yadyavyavahitatayā [utpādaḥ],",
    "T04ksmadhlu:2696": " tadā sarvātmanāvyāvahitatvāt samakālikatāprasaṅgaḥ /",
    "T04ksmadhlu:2697": " athāpi syāt,",
    "T04ksmadhlu:2698": " yadyapi avyavahitatvena kāryasyotpādastathāpi nāsti samakālikatāprasaṅgaḥ,",
    "T04ksmadhlu:2699": " dvitīye kṣaṇe kāryasattāyā abhyupagamāditi /",
    "T04ksmadhlu:2700": " tadāpi kṣaṇikatvānnasti hetoḥ sthitiḥ /",
    "T04ksmadhlu:2701": " atra bhagavatāpi - “asmin satīdaṃ bhavati” iti kāryakaraṇabhāvasya nirdeśāt kalpanātrayaṃ vivarjya caturthī svīkriyate /",
    "T04ksmadhlu:2702": " tāḥ kalpanāḥ punaḥ - kāraṇat pūrvaṃ kāryaṃ vā,",
    "T04ksmadhlu:2703": " samakālike kāryakāraṇe vā,",
    "T04ksmadhlu:2704": " kṣaṇāntaravyavahitatvaṃ vā,",
    "T04ksmadhlu:2705": " avyavahitatve sati dvitīyakṣaṇe 'vasthānaṃ vā - ityevaṃvidhāḥ syuḥ /",
    "T04ksmadhlu:2706": " tatra yattavat pūrvameva sthitaṃ bhavati na tad hetau sati jāyate,",
    "T04ksmadhlu:2707": " pūrvameva niṣpannatvāttasya /",
    "T04ksmadhlu:2708": " samakāle 'pi hetuto naivotpatsyate [kāryam],",
    "T04ksmadhlu:2709": " tasmin kāle tasya [kāryasya] api satvāt /",
    "T04ksmadhlu:2710": " ityevaṃ samakālikakāryābhāvāt kāraṇasyāpyasattvam /",
    "T04ksmadhlu:2711": " kāraṇasattve kāryesyāpi sattvam /",
    "T04ksmadhlu:2712": " tṛtīyakṣaṇabhāvi kāryamapio hetuto notpadyate,",
    "T04ksmadhlu:2713": " dvitīyasattve kāryasyāpi sattvam /",
    "T04ksmadhlu:2714": " tṛtīyakṣaṇabhāvi kāryamapi hetuto notpadyate,",
    "T04ksmadhlu:2715": " dvitīyakṣaṇa eva vināśāt kāraṇaṃ tāvadasadeva /",
    "T04ksmadhlu:2716": " ityaṃ dvitīyakṣaṇe vidyamānaṃ kāryameva hetoḥ samutpadyate,",
    "T04ksmadhlu:2717": " prāthamakṣaṇikasya hetoḥ svakāle sattvādeva /",
    "T04ksmadhlu:2718": " tato 'vyavahite dvitīye kṣaṇe kāryasattāyā anubhavārtham - “asmin satīdaṃ bhavatī” tyuktam /",
    "T04ksmadhlu:2719": " na ca kāryakāle kāeanasattāyāḥ prasaṅgaḥ,",
    "T04ksmadhlu:2720": " kṣaṇikatvāttadā tasyāsattvāt /",
    "T04ksmadhlu:2721": " nāpi vinaṣṭāt kāraṇāt kāryotpattiprasaṅgaḥ,",
    "T04ksmadhlu:2722": " prathame kṣaṇe kāraṇasya avinaṣṭātvāt tadavyavadhānenaiva ca kāryasyotpādāt /",
    "T04ksmadhlu:2723": " tṛtīye kṣaṇe tāvat kāryotpādo 'sviti cet?",
    "T04ksmadhlu:2724": " naitadapi yujyate,",
    "T04ksmadhlu:2725": " [kāryakāraṇayo] madhye nāstyevaṃvidham aṇumātramapi kālāntarāstitvam /",
    "T04ksmadhlu:2726": " vidyamānaṃ kāraṇaṃ kālāntarāvyavahitaṃ ca kāryaṃ yadyabhyupagamyate,",
    "T04ksmadhlu:2727": " naiva tatkāryaṃ tadā svanirbharam /",
    "T04ksmadhlu:2728": " [evaṃ ca sati] samakālikatvaprasaṅgaḥ syānnaveti vicāraṇīyatāmarhati /",
    "T04ksmadhlu:2729": " niraṃśe tāvad vastuni kālāntareṇāvyavahite ca sati samakālikatvaṃ muktvā nānyā gatiḥ sambhavati,",
    "T04ksmadhlu:2730": " tayoḥsarvātmanā avyavahitatvāt /",
    "T04ksmadhlu:2731": " yadi nāsti madhye kālāntarāstitvaṃ tadā avaśyaṃ pūrvāparatoḥ kṣaṇayoḥ saṃsparśaḥ syāt /",
    "T04ksmadhlu:2732": " tathā ca sati sarveṣāṃ [kṣaṇānāṃ] ekasminneva kṣaṇe samanupraveśaḥ syāt /",
    "T04ksmadhlu:2733": " [phalataḥ] yathā paramāṇoḥ sarvātmanā saṃyoge piṇḍasya aṇumātratāprasaṅgaḥ,",
    "T04ksmadhlu:2734": " tathaiva kalpasyāpi kṣaṇamātratāprasaṅga iti /",
    "T04ksmadhlu:2735": " yathā khalu deśakramaḥ pramāṇairavabhāsamānatvāt saṃvṛtau svīkriyata tathā kālakramo 'pio tatsadṛśa eva,",
    "T04ksmadhlu:2736": " svapnādau kalpādīnāmapyavabhāsamānatvāt /",
    "T04ksmadhlu:2737": " tatra prayogaḥ - ye sarvātmanā kālāntareṇāvyavahitāsteṣu pūrvāparakālabhedo na sambhavati,",
    "T04ksmadhlu:2738": " dakṣiṇavāmaśṛṅgavat kāryakāraṇayorapi sarvātmanā kālāntareṇāvyavadhānamiti,",
    "T04ksmadhlu:2739": " svabhāvahetuḥ /",
    "T04ksmadhlu:2740": " athaikadeśenāvyavahitatvam,",
    "T04ksmadhlu:2741": " naiva sarvātmaneti cet?",
    "T04ksmadhlu:2742": " tadā kṣaṇasyāpi sāvayavatvaprasaṅgaḥ /",
    "T04ksmadhlu:2743": " phalataḥ antimakālalakṣaṇasya kṣaṇasyāpi [svarūpatā]hāniḥ syāt /",
    "T04ksmadhlu:2744": " athāpi kāryotpattikāle hetorabhāvād,",
    "T04ksmadhlu:2745": " abhāvena ca saha sarvātmanā vā ekadeśena vā avyavahitatvamiti cintā na pravartata iti cet?",
    "T04ksmadhlu:2746": " tadapi naiva yujyate,",
    "T04ksmadhlu:2747": " tayormadhye kasyā api kālāntarasadbhāvasambhāvanāyā abhāvānnaiva tadā hetvabhāvayogaḥ sambhavati /",
    "T04ksmadhlu:2748": " punaśca, kāryotpattikāle yadi kāraṇaṃ nāsti,",
    "T04ksmadhlu:2749": " tadā kāryamahetukameva syāt /",
    "T04ksmadhlu:2750": " vinaṣṭāt kāraṇāt yadi kāryamabhyupagamyate,",
    "T04ksmadhlu:2751": " na tu vartamānāt [vartamānasya tadānīm] asattvāt,",
    "T04ksmadhlu:2752": " tadā tasya vartamānamayuktam,",
    "T04ksmadhlu:2753": " yadi tad vartamānaṃ tadā [tasya] asattven saha virodha āpadyate /",
    "T04ksmadhlu:2754": " yadi tat sadityabhyupeyate tadā avyavahitatvadicintā kathaṃ na pravṛtā syāt /",
    "T04ksmadhlu:2755": " yadi punaḥ kāryotpattikāle kāraṇaṃ vidyamānameva,",
    "T04ksmadhlu:2756": " kintu kāryasattākāle tadasaditi hetoḥ avyavahitatvādicintā naiva kāryeti cet?",
    "T04ksmadhlu:2757": " naitadapi yujyate,",
    "T04ksmadhlu:2758": " sattāto 'nanyārthakatvādutpatteḥ /",
    "T04ksmadhlu:2759": " itthaṃ tu bhavantaḥ kāraṇasya nirantaratve satkāryasyotpattiṃ varṇayanti /",
    "T04ksmadhlu:2760": " ye tāvannirantaratvena sattvādityabhidadhānāste 'pi kathañcidapyavahitatvamabhyupagacchantyeva /",
    "T04ksmadhlu:2761": " anthayā nirantaraśabdasya ko 'rthaḥ syāt /",
    "T04ksmadhlu:2762": " nirantaratvam avyavahitvaṃ saṃspṛṣṭatvamityādīnāmabhinnārthakatvāt tadabhyupagamasāmarthyena kāryakāraṇaikatvamapyabhyupagataṃ syāt /",
    "T04ksmadhlu:2763": " kālāntareṇāvyavahitasya sato nānyāvasthā sambhavinī /",
    "T04ksmadhlu:2764": " api ca, vinaṣṭahetoḥ kāryotpattiprasaṅgasya ayujyamānatvād bhavantastaṃ [pakṣaṃ] parityajya vartamānahetoravyavadhānena kāryotpattimabhyupagacchanti",
    "T04ksmadhlu:2765": " tatra tāvat kiṃ sarvātmanā kāryotpattiṃ svīkurvanti yaduta ekadeśeneti cintā pravṛttaiva syāt,",
    "T04ksmadhlu:2766": " prakārāntarasyāsambhavāt /",
    "T04ksmadhlu:2767": " ataḥ kāraṇaṃ tāvat kāryakṣaṇāvyavahitameva /",
    "T04ksmadhlu:2768": " tatra ca ye nāpyekadeśena na ca sarvātmaneti bruvanti,",
    "T04ksmadhlu:2769": " tena taiḥ kimucyata iti vicāryamāṇe avyavahitamapi nāpyavyavahitamiti kathanaṃ paryavasyet /",
    "T04ksmadhlu:2770": " evaṃvidhaṃ subhāṣitaṃ ko 'nyaḥ kathayituṃ pārayati /",
    "T04ksmadhlu:2771": " api ca, yadi vidyamānakāryakāle kāraṇaṃ nāstyeva,",
    "T04ksmadhlu:2772": " tadā 'avinaṣṭāt kāraṇāt kāryamutpadyata' iti naiva kathanīyam,",
    "T04ksmadhlu:2773": " tasmin kāle kasyāpyavinaṣṭakāraṇasyāsadbhāvāt /",
    "T04ksmadhlu:2774": " yasmin kāle kāraṇam avinaṣṭaṃ tasmin kāle kāryamapi nāsti,",
    "T04ksmadhlu:2775": " atastat [kāryaṃ] avinaṣṭāt kathamutpadyate /",
    "T04ksmadhlu:2776": " evaṃ cintyate - svayaṃ vināśavyavahite 'pi vastuni nāsti samakālikatvam,",
    "T04ksmadhlu:2777": " yathācchāyātayoḥ pūrvāparatvābhāve 'pi udakadhārāyāṃ caikadeśatvaṃ nāsti,",
    "T04ksmadhlu:2778": " tathaivātrāpi kāryakāranayorasamīcīnarūpatve 'pi samakālikatvaṃ nāstītyayaṃ vicāraprakāro na yujyate,",
    "T04ksmadhlu:2779": " virodhāt tulyaparīkṣaṇīyatvācca /",
    "T04ksmadhlu:2780": " evaṃ tatra sadasadbhāve yadyekadeśenāvyavahitatvaṃ tadā avayavisadbhāvaprasaṅgaḥ /",
    "T04ksmadhlu:2781": " yadi sarvātmanā tadā samakālikatvameva /",
    "T04ksmadhlu:2782": " tathaiva chāyātapayorudakadharāyāṃ cāpi yadi sarvātmanāvyavahitatvaṃ tadaikadeśatvameva syāt /",
    "T04ksmadhlu:2783": " yadyekadeśenāvyavahitatvaṃ tadāvayavisādbhāvaprasaṅgaḥ /",
    "T04ksmadhlu:2784": " asmākaṃ tu [mate] sarva evāyaṃ sadasadbhāvaḥ paramārthato 'siddhaḥ,",
    "T04ksmadhlu:2785": " tasya sadasadbhāvādisarvaprapañcajālavirahitatvāt /",
    "T04ksmadhlu:2786": " avyavahitatvādisamudbhūto 'sadbhāva iti nāsti kaścana vyavahārastathāpi dvipīye kṣaṇe vastūni svasvabhāvanirodhamātraṃ prajñapayanti /",
    "T04ksmadhlu:2787": " nāsti kiñcinnirantaratvamiti,",
    "T04ksmadhlu:2788": " asanmātratvāt /",
    "T04ksmadhlu:2789": " nirodhamātraṃ tāvanna kiñcit,",
    "T04ksmadhlu:2790": " atastena saha paramārthato 'vyavahitatvādicintanaṃ naiva pravartate /",
    "T04ksmadhlu:2791": " kāryakāraṇayostu paramārthataḥ sattvabhyupagamād ekadeśenāvyavahitatvādicintā tāvat pravartata eva /",
    "T04ksmadhlu:2792": " āryaśālistambasūtre yo hi bhagavatā tulādaṇḍopamayā avyavahitatvena kāryakāraṇabhāvo 'bhihitaḥ,",
    "T04ksmadhlu:2793": " sa tāvaducchedadṛṣṭiparhārārthaṃ sāṃvṛtikakāryakāraṇabhāvatvena draṣṭavyaḥ,",
    "T04ksmadhlu:2794": " na tu paramārthataḥ,",
    "T04ksmadhlu:2795": " tulādaṇḍasya paramārthatvenāsiddhatvāt /",
    "T04ksmadhlu:2796": " yadi tulādaṇḍasvabhāva eko 'vayavī dṛṣṭāntatvena pradaśryate,",
    "T04ksmadhlu:2797": " tadā sa khallavasiddha eva /",
    "T04ksmadhlu:2798": " parasparaviruddhayorunnāmāvanāmādikṛtyayorekasmin yugapadbhāvo naiva samīcīnaḥ /",
    "T04ksmadhlu:2799": " paramāṇusañcayātmako 'pi sa [tulādaṇdaḥ] arthato 'siddha eva,",
    "T04ksmadhlu:2800": " niravayavatvena sañcayasyāyujyamānatvādeva /",
    "T04ksmadhlu:2801": " yadi sa avayavīti tadā tasyābhāvaprasaṅgaḥ /",
    "T04ksmadhlu:2802": " yadi vijñānāvabhāsisvabhāvatvena tulādaṇḍastāvannirdiśayate,",
    "T04ksmadhlu:2803": " tadā parikalpitasvabhāvatvena mithyaiva saḥ /",
    "T04ksmadhlu:2804": " kathamiva tasya vastusattvaṃ syāt /",
    "T04ksmadhlu:2805": " amūrttatvād vijñānasya nordhvādhogamanam /",
    "T04ksmadhlu:2806": " ata eva chāyātapodakadhārādinottaritam /",
    "T04ksmadhlu:2807": " laṅkāvatārādisūtreṣu bhagavatā kāryakāraṇabhāvaniṣedhastāvat sāṃvṛtakāryakāraṇeṣvevāvagantavyaḥ",
    "T04ksmadhlu:2808": " yadapi bhagavatā 'asmin satīdaṃ bhavati' ityuktaṃ tena vikalpatrayaṃ parihatya caturthaṃ",
    "T04ksmadhlu:2809": " eva vikalpo 'bhyupagamyata iti yaduktaṃ tad vakṣyate kiṃ 'asmin satīdaṃ bhavati'",
    "T04ksmadhlu:2810": " iti vacanena vikalpatrayaṃ niṣidhya caturthavikalpābhyupagam āgamena nirdiṣṭo yaduta yuktyā?",
    "T04ksmadhlu:2811": " āgameneti cet,",
    "T04ksmadhlu:2812": " tannaiva yujyate /",
    "T04ksmadhlu:2813": " yato hi yau chāyāṅkurau dīpaprakāśau vā samakālavidyamānau tāvapi dīpe sati prakāśo bhavatīti na vyavahāraviruddhau /",
    "T04ksmadhlu:2814": " evameva vidyamānakāryaṃ vidyamānakāraṇasāpekṣamiti śabdamātreṇa nirdiśyate,",
    "T04ksmadhlu:2815": " na tu vidyamānakāryakāle kāraṇaṃ nāsaditi /",
    "T04ksmadhlu:2816": " yadi hi vastutvaṃ pramāṇāntaraiḥ paramārthataḥ kṣaṇikatvena sādhyate tadā tadapi parikalpitamātrameva,",
    "T04ksmadhlu:2817": " na tvāgamena [siddhaḥ] /",
    "T04ksmadhlu:2818": " itthaṃ tu loke 'pi samakālikaṃ chāyāṅkurādikamapi kāryakāraṇabhāvena jñāyata eva /",
    "T04ksmadhlu:2819": " atha yuktyeti pakṣaḥ,",
    "T04ksmadhlu:2820": " tadā bhagavato vacanāni [pramāṇatvena] naivoddhartavyāni,",
    "T04ksmadhlu:2821": " tāni etadarthaṃ naiva pramāṇam /",
    "T04ksmadhlu:2822": " atha kevalayā yuktyaivaikayā kathanīyamiti cet?",
    "T04ksmadhlu:2823": " etadapi naiva vaktuṃ śakyate,",
    "T04ksmadhlu:2824": " yato hi yathā yuktyā vikalpatrayaṃ na sambhavati tathā caturtho 'pi vikalpaḥ paramārthato naiva sambhavatīti [pūrvaṃ] vistarena nirdiṣṭam /",
    "T04ksmadhlu:2825": " lokaprasiddhimatikramya nityatvadravyatva svātantryādiguṇopetamātmānamabhyupetamātmānamabhyupetya",
    "T04ksmadhlu:2826": " karmafāsambandhādisaṃvṛtiṃ nirākurvatāṃ dṛṣṭiparihārārthaṃ bhagavaduktena idampratyayatāmātreṇevāvasthiteṣu",
    "T04ksmadhlu:2827": " saṃvṛtimāśritya asmin satīdaṃ bhavatītyuktam,",
    "T04ksmadhlu:2828": " na tvāgamena vikalpatrayaṃ parihatya caturthavikalpāśrayaṇaṃ kalpanīyam /",
    "T04ksmadhlu:2829": " ataḥ parata utpattirnaiva yuktimatī /",
    "T04ksmadhlu:2830": " phalataśca sarveṣāṃ vastūnāṃ māyeva prajñāptyā utpādādibhya eva santuṣyatām ,",
    "T04ksmadhlu:2831": " mithyātvāt /",
    "T04ksmadhlu:2832": " vinaṣṭāta kāraṇāttāvatkāryotpattirna yujyate /",
    "T04ksmadhlu:2833": " na vāvinaṣṭāsvapnena tulyotpattirmatā tava //",
    "T04ksmadhlu:2834": " niruddhādvāniruddhādvā bījādaṅkura saṃbhavaḥ /",
    "T04ksmadhlu:2835": " māyotādavadutpādaḥ sarva eva tvayocyate // 17-18 //",
    "T04ksmadhlu:2836": " ato ye ācāryāḥ “na paramārthata adhyātmikānyāyatanāni praratyayataḥ samutpadyante,",
    "T04ksmadhlu:2837": " paratvāt” ityādyabhidadhate,",
    "T04ksmadhlu:2838": " [teṣāmapi] te hetavo naiva sandigdhavipakṣavyāvṛttikāḥ,",
    "T04ksmadhlu:2839": " vipakṣe bādhakapramāṇasambhavāt /",
    "T04ksmadhlu:2840": " ato 'nityatāsiddhivattāvat sattvasiddhiḥ /",
    "T04ksmadhlu:2841": " jaḍatādisiddhau parato vipakṣe bādhakapramāṇābhāvāt teṣvanaikāntikatā /",
    "T04ksmadhlu:2842": " utpādanirodha eva tāvat sādhanīyaḥ,",
    "T04ksmadhlu:2843": " na tu vipakṣe badhakapramāṇasadbhāvaḥ /",
    "T04ksmadhlu:2844": " vyavahāre parataḥ siddhatvānnastyasiddhatvaṃ pramāṇasyāpi [bhavanmate paramārthataḥ] samyagvastutvāddhetvādīnāṃ na vyavahāraḥ kutrāpi sidhyatīti nirdiṣṭaṃ pūrvam /",
    "T04ksmadhlu:2845": " ata eteṣāmanaikāntikatvāsiddhatvapratipādanaṃ nāma asambaddhamettaitat /",
    "T04ksmadhlu:2846": " tairthikāḥ ye hi parādivyavahāravaśāt parādīni santīti kathayanti tān ācārya āha -",
    "T04ksmadhlu:2847": " “na hi svabhāvo bhāvānāṃ pratyayādiṣu vidyate“",
    "T04ksmadhlu:2848": " ityādinā dūṣayatītyucyate /",
    "T04ksmadhlu:2849": " ataḥ śāstraistāvadasiddhatvāt parata utpattirnāstīti nirdiṣṭam /",
    "T04ksmadhlu:2850": " parādayaḥ śabdā ye tāvatprajñāptigocarāstānapi paramparayā vastusaṃsargiṇa ityabhidadhatāṃ teṣāṃ 'vastusabhāvaḥ pratyayeṣvastītyutpadyate' ityumamabhiprāyamādāya dūṣaṇaṃ pradattam,",
    "T04ksmadhlu:2851": " pratyayādiṣu sattve paramārthato vastusvabhāvasyānutpādāditi vistareṇa khalvabhihitam /",
    "T04ksmadhlu:2852": " ato yadā sarveṣāṃ vastūnāṃ paramārthataḥ parata utpādo naivopapadyate tadā pratyayādibhyo 'pi anutpādādasiddha eva /",
    "T04ksmadhlu:2853": " ato nāstyeva paramārthataḥ śabdasaṃsargi kimapi vastu /",
    "T04ksmadhlu:2854": " phalato 'siddhe 'pyevaṃvidhe vyavahāre vastu tāvadabādhitameveti yaduktaṃ tanna yujyate /",
    "T04ksmadhlu:2855": " [30] ye sāṃkhyādayaḥ pradhāneśvarādikaṃ manvānāḥ pradhāneśvarādibhyo vastūnāmutpādamabhyupagacchanti,",
    "T04ksmadhlu:2856": " teṣāmapi mataṃ svato vā parato vā utpādapakṣe pṛthakpṛtham doṣābhidhānānnaiva yuktarūpamiti /",
    "T04ksmadhlu:2857": " anye ye kadācit svātantryena ubhayata utpattiṃ varṇayanti ,",
    "T04ksmadhlu:2858": " te 'pyubhayapakṣīya [svaparapakṣīya] doṣairdūṣitatvānnirākṛtā eva /",
    "T04ksmadhlu:2859": " apare ca ye tāvat - 'ubhayātmakasya vastunaḥ pramāṇaviruddhatvānna ko 'pi tadabhyupagacchatīti hetoḥ ubhayata utpattiṃ dūṣayitvā bhavantaḥ kevalamātmānameva",
    "T04ksmadhlu:2860": " tattu [bhavatāṃ] śabdamātrameva” iti kathayanti /",
    "T04ksmadhlu:2861": " te tāvad vidvāṃsaḥ svayaṃ śāstrāṇāmaparijñānāt śabdārthayośca samyaganavagamāt [kevalaṃ] śabdaśa upahasanti /",
    "T04ksmadhlu:2862": " kecana tāvat kaṇṭakāditīkṣṇatādṛṣṭāntena sarvāṇi vastūni paramārthato 'hetuta utpadyanta iti kathayanti,",
    "T04ksmadhlu:2863": " tatra vastūnāṃ paramārthato 'hetuta utpattiṃ sādhayatāṃ teṣāṃ dṛṣṭāntastāvannaiva siddhaḥ,",
    "T04ksmadhlu:2864": " paramārthato 'nutpannatvāt sarvadharmāṇām /",
    "T04ksmadhlu:2865": " saṃvṛtau suddha iti cenna,",
    "T04ksmadhlu:2866": " tatrāpyasiddha eva,",
    "T04ksmadhlu:2867": " kaṇṭādīnāṃ svabījata utpādaḥ pratyakṣato niścitatvāt /",
    "T04ksmadhlu:2868": " anenaiva teṣāṃ taikṣṇyādīnāmapi niścitatvānna ko 'pi [dharmaḥ] ahetuta utpadyate /",
    "T04ksmadhlu:2869": " evaṃ kādācitkatvāt sarveṣāmeteṣāṃ vastūnāṃ sāpekṣatvaṃ niścitameva anapekṣitasya tu sadā aviśeṣāttasya kādācitkatvaṃ nopapadyata eveti /",
    "T04ksmadhlu:2870": " yatteṣāṃ sāpekṣatvaṃ tadeva hetuḥ,",
    "T04ksmadhlu:2871": " anupakāriṇi apekṣāyā anupapannatvāt /",
    "T04ksmadhlu:2872": " tatra yadupakārakatvena prasiddhaḥ,",
    "T04ksmadhlu:2873": " sa eva tasya heturiti sidhyati /",
    "T04ksmadhlu:2874": " ahetukatve sati sarvatra abhinnatvāt kaṇkādiṣvapi tīkṣṇatāyā nirdhāraṇaṃ na syāt /",
    "T04ksmadhlu:2875": " phalataḥ sarve sarvātmakāḥ syuḥ /",
    "T04ksmadhlu:2876": " ye bījādayaste loke kāryakāraṇātmakatvena pratyakṣataḥ siddhāḥ /",
    "T04ksmadhlu:2877": " ataḥ pratijñā tāvat pratyakṣabādhitaiva /",
    "T04ksmadhlu:2878": " api ca, hetutaḥ sādyasya sādhanāvasare anyataḥ [hetataḥ] utpatteḥ [siddheḥ,",
    "T04ksmadhlu:2879": " bhavadbhiḥ] avaśyaṃ svīkārāt svavacanavirodho 'pi /",
    "T04ksmadhlu:2880": " anyathā hetuprayoga eva tāvannirarthakaḥ syāt /",
    "T04ksmadhlu:2881": " naiva pratijñāmātreṇa tāvadiṣṭārthasiddhiḥ,",
    "T04ksmadhlu:2882": " tathā sati sarvataḥ sarvasiddhiprasaṅgaḥ /",
    "T04ksmadhlu:2883": " ato 'hetuvādī khalu vyavahāre pratyakṣādibhirbādhitatvād vidvadbhiḥ sāvadhānatayā pariharttavya eva /",
    "T04ksmadhlu:2884": " hetvādayastāvanmāyādivat siddhāḥ,",
    "T04ksmadhlu:2885": " te yathā avicāraramaṇīyatvena prasiddhāstathā teṣāmaniṣedhād anutpattirityucyate,",
    "T04ksmadhlu:2886": " pratyakṣāditaścāpi sāṃ naiva bādhitā /",
    "T04ksmadhlu:2887": " dharmyasiddhatvādayastāvad doṣāḥ pūrvameva nirākṛtāḥ /",
    "T04ksmadhlu:2888": " sapakṣe sattvānnāsti heturapyasiddho viruddhaścāpi /",
    "T04ksmadhlu:2889": " ākāśapuṣpādayastvanutpanna eva,",
    "T04ksmadhlu:2890": " na te sasvabhāvatvenānubhūyante /",
    "T04ksmadhlu:2891": " atasteṣu vyāpterutpatteḥ samyaṅ nivṛttyā tasyāpi [sasvabhāvatvasya] nivṛttiḥ /",
    "T04ksmadhlu:2892": " ato nāstyanaikāntikatvamapi /",
    "T04ksmadhlu:2893": " teṣūtpatteḥ pravṛttirniścayena sādhayituṃ naiva śakyate,",
    "T04ksmadhlu:2894": " svapnādiṣvasatputrādīnāmapyutpattidarśanāt /",
    "T04ksmadhlu:2895": " sā khalu [utpattiḥ] tadvijñāne tathaivāvabhāsata ityapi kathanamyuktam,",
    "T04ksmadhlu:2896": " kathanamayuktam,",
    "T04ksmadhlu:2897": " tatrāpi paramārthatastathākāro naiva sambhavīti pūrvaṃ nirdiṣṭam /",
    "T04ksmadhlu:2898": " anyasya anyākāreṇāvabhāsanamapyayuktameva tattvānyatvayoḥ parasparaviruddhatvāt?",
    "T04ksmadhlu:2899": " tadutpattyā sasvabhāvatvādīnāṃ vyaptatve 'pi utpattau satyāṃ samyaksvabhāvo naiva niyatarūpeṇa sidhyati,",
    "T04ksmadhlu:2900": " vyāpakasāmīpye sarvavyāpyāṇāṃ sāmīpyaṃ navaśyaṃbhāvīti niścitamityuktameva pūrvam /",
    "T04ksmadhlu:2901": " ataḥ sādhāraṇamevaitad /",
    "T04ksmadhlu:2902": " paramarthato na kasminnapyutpattiḥ pravartata iti sādhitameva /",
    "T04ksmadhlu:2903": " yanna kaiścidapi pratyayaiḥ samutpadyate tad vastu kutaḥ prādurbhavatīti kathayadbhirabhivyaktimātrameva",
    "T04ksmadhlu:2904": " ato 'naikāntika eva heturiti cet tatasyāpi pūrvaṃ nirākṛtatvāt tyājyamevaitaditi /",
    "T04ksmadhlu:2905": " atha pratyayairvastu abhivyajyata eveti cettadā ki sā abhivyaktiḥ svalakṣaṇopacayasvabhāvā",
    "T04ksmadhlu:2906": " vā tadāvaraṇasaṃkṣayātmiokā vā indriyaiḥ sukṛtā vā tadviṣayakavijñānotpattilakṣaṇā",
    "T04ksmadhlu:2907": " veti vicāraḥ samupajāyante /",
    "T04ksmadhlu:2908": " tatra naiva tāvat prathamaḥ pakṣaḥ kathamapi yujyate,",
    "T04ksmadhlu:2909": " nityatāyā hāniprasaṅgat /",
    "T04ksmadhlu:2910": " yadā anupacayasvabhāvaḥ svato vinaśya abhivyañcakapratyayairutpadyate tadā ekasyāparasyānupacayasvabhāvasyotpādavaśāt svalakṣaṇopacayo bhavatīti",
    "T04ksmadhlu:2911": " na, tatpūrvasvabhāvo yadi na nirudhyeta tadā dvau parasparāvirudhau upacayāpacayasvabhāvau niryuktitayā ekasminneva svīkāryau syātām /",
    "T04ksmadhlu:2912": " yadyapūrvaḥ kaścana svabhāvo notpadyate tadā abhivyañcakāḥ pratyayāstāvannirarthakaḥ syuḥ /",
    "T04ksmadhlu:2913": " upacayamanirākṛtya vastūnāmutpattirapi na yujyate /",
    "T04ksmadhlu:2914": " tacca naiva tāvadāvaraṇasaṃkṣayātmakam,",
    "T04ksmadhlu:2915": " asatsvabhāvatvena parairakāryatvāt /",
    "T04ksmadhlu:2916": " vatusvabhāve kriyānirākaraṇaṃ tāvat pūrvameva kṛtam /",
    "T04ksmadhlu:2917": " yadyasti ekā kriyā,",
    "T04ksmadhlu:2918": " tadā sarve te pratyayā ye yadā arthamabhivyañcinti tadā ananyārthabhūtā kriyā tatra naiva sambhavati,",
    "T04ksmadhlu:2919": " pūrvata eva tasyāvidyamānatvāt /",
    "T04ksmadhlu:2920": " nityasya bhāvasya tvāvaraṇaṃ tadviśeṣāṇāmavināśād anutpādācca kadāpi na yujyate,",
    "T04ksmadhlu:2921": " atiprasañgāt /",
    "T04ksmadhlu:2922": " tadviṣayakavijñānaotpattau vighnakaraṇādapyāvaranaṃ niva yujyate,",
    "T04ksmadhlu:2923": " svaviṣayakajñānotpattau samarthatvāt,",
    "T04ksmadhlu:2924": " vidyamāne svavijñāmavijñeyasvabhāve 'vikalavijñānaṃ tāvat kenāpi vighnayitumaśaktvācca /",
    "T04ksmadhlu:2925": " yadi nāsti sa samartho vā svavijñānavijñeyo vā tadā svahetuvikalatayā tadvijñānotpattireva na syāt /",
    "T04ksmadhlu:2926": " atastadviṣakavijñānotpattau vighnakārakatvād āvaraṇaṃ tāvannaiva yujyate /",
    "T04ksmadhlu:2927": " yathā āvaraṇasaṃkṣaye tathā vijñānotpattāvapi avighnāpādanasvabhāvo 'pi kriyāyāṃ naiva yujyate /",
    "T04ksmadhlu:2928": " asāmarthyāt tadvijñānavijñeyasvabhāvābhāvācca abhivyañjakaiḥ pratyayairāvaraṇaṃ kriyata ityasyāpi nirākaraṇaṃ kṛtameva [pūrvam] /",
    "T04ksmadhlu:2929": " tathātve 'pi tadviṣayakavijñānotpattirayuktaiva /",
    "T04ksmadhlu:2930": " yadi sāmarthayamabhyupagamyate tadā āvaraṇakārake satyapi avikalahetoḥ sadbhāvāt sadaiva vijñānotpattisambhavād vyañjakānāṃ bhāvānāṃ kriyā nirarthikaiva syāt /",
    "T04ksmadhlu:2931": " ato nityasya tāvadakiñcikaratvāt kathamapyāvaraṇaṃ na yujyate /",
    "T04ksmadhlu:2932": " anityatā tu kadāpi kenāpi hetuviśeṣeṇa vijñānānutpādakasyānyasya kṣaṇasyotpādād āvriyata eva /",
    "T04ksmadhlu:2933": " indriyaiḥ sukṛtatvapakṣo 'pi tāvannaiva [yujyate] /",
    "T04ksmadhlu:2934": " yadi tatsukṛtvaṃ [vastu]svabhāvabhūtaṃ tadā anityātāyāḥ prasaṅgaḥ,",
    "T04ksmadhlu:2935": " pūrvasadṛśatvāttasya /",
    "T04ksmadhlu:2936": " yadi tadanyārthabhūtaṃ tadā sukṛtatvaṃ naiva yuktiyuktam,",
    "T04ksmadhlu:2937": " akiñcikaratvāttasya /",
    "T04ksmadhlu:2938": " yadyevaṃ nāsti tadātiprasaṅgaḥ /",
    "T04ksmadhlu:2939": " kasminnapi vastuni kenāpi kimapi karaṇaṃ tāvannaiva sambhavamiti [pūrvaṃ] nirdiṣṭam /",
    "T04ksmadhlu:2940": " indriyaiḥ sukṛtatve 'pi yadi abhivyañcakairbhāvaiḥ tadindriyavijñānotpādāsāmarthyam athavā tadvijñānavijñeyasvabhāvāsattvaṃ tadā tadvijñānotpattirasambhavinī,",
    "T04ksmadhlu:2941": " ato nirarthakameva tāvat sukṛtatvamiti prasaṅgaḥ /",
    "T04ksmadhlu:2942": " yadi vidyata eva sāmarthyaṃ tadvijñeyasvabhāvo vā tadā indriyaiḥ sukṛtakatvataḥ pūrvameva tasmin [viṣaye] vijñānotpādasya prasañgaḥ syāt,",
    "T04ksmadhlu:2943": " tadā sukṛtakatvamapi nirarthakameva syat /",
    "T04ksmadhlu:2944": " atastamin viṣaye vijñānotpādalakṣaṇamapi na saṅgataṃ syāt /",
    "T04ksmadhlu:2945": " yato hyevaṃ tad vyaṅgyaṃ vastvapi yadi asamarthaṃ vā tadvijñānavijñeyavabhāvaṃ vāpi nāsti tadā vijñānotpāde 'pi na pad [vastu] tasya [vijñānasya] viṣayaḥ syāt /",
    "T04ksmadhlu:2946": " yadi [tad vastu] samarthaṃ vā tadvijñānavijñeyasvabhāvaṃ vā syāt tadā svasvabhāvavat",
    "T04ksmadhlu:2947": " sāmīpyāt tatsattāmatreṇaiva vijñānasya samutpādo bhaviṣyatītyato na tena vyañjakavijñānotpādaḥ",
    "T04ksmadhlu:2948": " kriyata iti [sidhyati] /",
    "T04ksmadhlu:2949": " api ca, bhavatāṃ tāvanmate sarvesāṃ vastūnāṃ jāyataḥ sadaivāvatiṣṭhanta iti hetostatra [vastuṣu] vyaṅgyavyañjakādīnāmapi sadā avasthitatvāt",
    "T04ksmadhlu:2950": " [nityatvāt] vyaṅgyavyañjakādivyavasthā naiva [samīcīnatayā sarvathā] yujyate,",
    "T04ksmadhlu:2951": " [teṣāṃ] vyaṅgyavyañjakādīnāmakiñcitkaratvāt /",
    "T04ksmadhlu:2952": " sadaivābhīvyaktiprasaṅgo 'pi sarvavastūnāṃ dūrnivāra eva,",
    "T04ksmadhlu:2953": " sarvadā avikalasamagrīkatvāt /",
    "T04ksmadhlu:2954": " api ca, vyaktasya tāvannityatvena parikalpitatvāt,",
    "T04ksmadhlu:2955": " nityasya ca sarvasāmarthyavirahiotatvānnaiva hi vastutvaṃ kathamapyupapadyate /",
    "T04ksmadhlu:2956": " ataḥ kathaṃ tenānaikāntikahetutvamapi /",
    "T04ksmadhlu:2957": " ityevaṃ yadi sarvasāmarthyaśūnyaṃ tasya abhāvarūpatvameva,",
    "T04ksmadhlu:2958": " yathā - vandhyāputra iti /",
    "T04ksmadhlu:2959": " ye tāvadīśvarādayaḥ [paraiḥ] abhyupagamyante,",
    "T04ksmadhlu:2960": " te 'pi tathaiva /",
    "T04ksmadhlu:2961": " te 'pi kramayogapadyābhyāmarthakriyāvirodhāt sarvasāmarthyaśūnyā eveti pūrvamapi [bahudhā] nirdiṣṭam /",
    "T04ksmadhlu:2962": " samakṣe siddhatvānnāyaṃ heturasiddhaḥ,",
    "T04ksmadhlu:2963": " nāpi viruddhaḥ,",
    "T04ksmadhlu:2964": " vandhyāputrādiṣu vastutvaprasaṅgānnāpyanaikāntiko 'pi /",
    "T04ksmadhlu:2965": " itthaṃ tāvadaśeṣasāmarthyaśūnyatvameva abhāvalakṣaṇam /",
    "T04ksmadhlu:2966": " asaṃskṛteṣvapi tathātvāt kathaṃ tāni vastūnīti?",
    "T04ksmadhlu:2967": " ityevaṃ pratisaṃkhyānirodhādayo ye sarvasāmarthyaśūnyāsteṣāṃ vandhyāputrādyabhinnatve 'pi ye khalu tān vastutvena parikalpayanti ,",
    "T04ksmadhlu:2968": " teṣām kalpaneyaṃ naiva yuktimatī,",
    "T04ksmadhlu:2969": " hetorevābhāvāt /",
    "T04ksmadhlu:2970": " pratisaṃkhyānirodhādayo yadi kasyāpi jñānasya viṣayāstadā avaśyaṃ te hetutvenaṅgīkaraṇīyāḥ,",
    "T04ksmadhlu:2971": " ahetorviṣayatvānabhyupagamāt /",
    "T04ksmadhlu:2972": " hetuviśeṣasya svākārarpaṇamātreṇa vijñānopakārād viṣayatvamityaṅgīkriyate /",
    "T04ksmadhlu:2973": " yadyevaṃ tarhi tasya nityatāyā hāniprasaṅgaḥ,",
    "T04ksmadhlu:2974": " vyavahāre 'pi tasya kramayaugapadyābhyām arthakriyākāritvānupapannatvāt /",
    "T04ksmadhlu:2975": " anupakāritve 'pi yadi vijñānena vijñeyasvabhāvasya abhāvād viṣayatvaṃ kalpyate,",
    "T04ksmadhlu:2976": " tathā sati yadi vijñānaṃ vijñeyasvabhāvamanusaratīti tadā tadvijñānasyāpi tadanusaraṇena nityatāyāḥ prasaṅgaḥ /",
    "T04ksmadhlu:2977": " yadi nānusarati tadā tannityatāyā hāniprasaṅgaḥ /",
    "T04ksmadhlu:2978": " yadi sarvajñajñānaṃ taditi na kasyāpi vastunaḥ sāmīpyamiti kalpyate,",
    "T04ksmadhlu:2979": " tadāpi prekṣāvadbhistasmin vastusattāyā vyavahāro nopapadyate,",
    "T04ksmadhlu:2980": " vijñaptyarthaṃ taddhetujñānasyābhāvāt /",
    "T04ksmadhlu:2981": " yena kāraṇena tato vibhaktaṃ śaśaśṛṅgādiṃ ye jñeyatvenopacaranti,",
    "T04ksmadhlu:2982": " teṣāṃ sameṣāṃ svabhāvarāhityāda viśeṣo 'bhidhātavyaḥ, abhāvād",
    "T04ksmadhlu:2983": " vibhaktasya rāhityasvabhāvasya vastūtvena jñānāsambhavāt /",
    "T04ksmadhlu:2984": " tatra svabhāvatvena gṛhītalakṣaṇaviśeṣasyātmanaḥ sattvābhidhānamayuktam,",
    "T04ksmadhlu:2985": " asadvastunyapi sarvasāmarthyaviyogasvabhāvasya grahaṇāt /",
    "T04ksmadhlu:2986": " vandhyāputrādisadṛśe tadabhitnne 'pi yadi vastviti nāma prajñapyate,",
    "T04ksmadhlu:2987": " tadā nāsti vivādaḥ,",
    "T04ksmadhlu:2988": " kintuṃ kathaṃ vandhyāputrādayo 'hetukā iti nocyata ityucyate /",
    "T04ksmadhlu:2989": " ityevam asaṃskṛtānāṃ sattvābhidhānaṃ naiva samīcīnam /",
    "T04ksmadhlu:2990": " ata evoktaṃ laṅkāvatārasūtreḥ",
    "T04ksmadhlu:2991": " asadbhāvasamāropaḥ punarmahāmate,",
    "T04ksmadhlu:2992": " yaduta ākāśanirodhanirvāṇākṛtakābhiniveśasamāropaḥ /",
    "T04ksmadhlu:2993": " ye tāvannityānityābhyāmanabhidheyatvena pudgalādināmubhayathāpi siddhiranaikāntikīti pratipādayanti,",
    "T04ksmadhlu:2994": " tanna yujyate,",
    "T04ksmadhlu:2995": " sadvastuni kathamapi anabhidheyatvāsambhavāt /",
    "T04ksmadhlu:2996": " evameva nityānityāni tāvat parasparaparihārasthitalakṣaṇāni /",
    "T04ksmadhlu:2997": " yadi tāni kramaśa ekasiddhinisedhāmyām aparaniṣedhasiddhibhāñji na syustadā asadeva syuḥ /",
    "T04ksmadhlu:2998": " phalata ekasya niṣedha evāparasya siddhiriti hetoḥ kathaṃ tāvadanabhidheyaṃ vastvityabhidhīyate /",
    "T04ksmadhlu:2999": " anyathā [yadyevaṃ nāsti tadā] anabhidheyatvāt sarvāṇyeva vastunyanabhidheyāni syuḥ /",
    "T04ksmadhlu:3000": " phalataḥ svaparoditānām aśeṣavastuviśeṣāṇāṃ vilopasambhavād mahātmabhirvajrakaṇādiyukticatuṣṭayasyābhidhād ebhyo mārgebhyo",
    "T04ksmadhlu:3001": " naiva viruddham / yathoktam -",
    "T04ksmadhlu:3002": " na svato nāpi parato na dvābhyāṃ nāpyahetutaḥ /",
    "T04ksmadhlu:3003": " utpannā jātu vidyante bhāvāḥ kvacana kecana //",
    "T04ksmadhlu:3004": " iti //",
    "T04ksmadhlu:3005": " ityevaṃ sarve dharmā nirātmāna iti sādhyante /",
    "T04ksmadhlu:3006": " ata eva bhagavatā prajñāpāramitāsūtre vastuṣu nityānityagrāhasya tāvanniṣedhaḥ kṛtaḥ /",
    "T04ksmadhlu:3007": " anyasūtrāṇāṃ strotāṃsi pūrvameva nirdiṣṭāni /",
    "T04ksmadhlu:3008": " ato ye rūpaṃ nityamityudīrayanti,",
    "T04ksmadhlu:3009": " te tāvannaiva prajñāpāramitāmācaranti /",
    "T04ksmadhlu:3010": " kathamiti cet?",
    "T04ksmadhlu:3011": " yadā tad rūpaṃ sadeva nāsti tadā tannityābhidhānasya tu kathaiva kā? ityuktam /",
    "T04ksmadhlu:3012": " sarvākārajñatāparyantaṃ [sarvadharmeṣu] evameva prayoktavyamiti /",
    "T04ksmadhlu:3013": " ata evātrāpi parataḥ kāryotpāde tāvat ko virodhaḥ,",
    "T04ksmadhlu:3014": " kathaṃ hi tato 'pi [parato 'pi] kāryotpādaniṣedhaḥ kriyate?",
    "T04ksmadhlu:3015": " nātra [kānicit] bādhakapramāṇānyapītyādi yaduktam,",
    "T04ksmadhlu:3016": " etat sarvaṃ pūrvaṃ kṛtottarameva /",
    "T04ksmadhlu:3017": " satkāryotpādaniṣedhāryamapi bhavatāṃ savidhe nāsti ubhayasiddho heturdṛṣṭāntaścetyādi yaduktam,",
    "T04ksmadhlu:3018": " tāpi naiva yujyate /",
    "T04ksmadhlu:3019": " tathā hi - kiṃ tat yat sadityucyate?",
    "T04ksmadhlu:3020": " aṃśaistāvanniraṃśasya siddhirasambhavinīti yasya svabhāvaḥ sarvātmanā niṣpannaḥ,",
    "T04ksmadhlu:3021": " yaśca niṣpannasvabhāva iti tasya paraiḥ[hetupratyayaiḥ] apūrva ityākhyaṃ bhedaṃ kartuṃ naiva śakyate /",
    "T04ksmadhlu:3022": " yasyāpūrvamiti bhedaṃ naiva śakyate kartum,",
    "T04ksmadhlu:3023": " sa kadāpi kenāpyutpādayituṃ naiva śakyate,",
    "T04ksmadhlu:3024": " yathā - ākāśakusumādīni /",
    "T04ksmadhlu:3025": " yastāvattasya sattābhiniveśaḥ,",
    "T04ksmadhlu:3026": " so 'pi tadvadeveti tasyāpi hetvādayo 'sambhavina eveti /",
    "T04ksmadhlu:3027": " vicchinnamātre sādhye tathaiva ca hetornideśe na te abhūtadharmito viruddhāḥ /",
    "T04ksmadhlu:3028": " yathā sati naiva āśrasiddhādidoṣāḥ,",
    "T04ksmadhlu:3029": " pūrvameva tannirdiṣṭatvāt /",
    "T04ksmadhlu:3030": " sādhyasādhanayoḥ sapakṣe 'nugamānnaiva viruddhakhyo 'pi hetudoṣaḥ /",
    "T04ksmadhlu:3031": " vyavahārena bhinnatvād utpattau vyāpakaḥ /",
    "T04ksmadhlu:3032": " phalato vyāpakanivṛttyā nāsti vyāpyo 'pi sambhavī /",
    "T04ksmadhlu:3033": " ato nāstyanaikāntiko 'pi hetuḥ /",
    "T04ksmadhlu:3034": " yasya kenāpi bhavati bhedaḥ,",
    "T04ksmadhlu:3035": " sa tasya prakṛtiḥ /",
    "T04ksmadhlu:3036": " ato yastāvadanyaḥ,",
    "T04ksmadhlu:3037": " sa kathaṃ tasyeti?",
    "T04ksmadhlu:3038": " yaśca svabhāvataḥ pūrvameva sthitaḥ,",
    "T04ksmadhlu:3039": " sa hetusannidhānāt pūrvamapi tathaiva bhāvāt kathaṃ 'hetubhirutpannaḥ' iti kathayituṃ śakyate?",
    "T04ksmadhlu:3040": " ato nāstyanaikāntikatvamiti /",
    "T04ksmadhlu:3041": " bhedayogyatvādutpattau vyāpakatvamityato 'sadutpadyata iti ced?",
    "T04ksmadhlu:3042": " vyavahāramātreṇaivaitat syāt,",
    "T04ksmadhlu:3043": " paramārthato 'sattvāt /",
    "T04ksmadhlu:3044": " evameva yadi savabhāvato 'bhāva ekaprakṛtika eva,",
    "T04ksmadhlu:3045": " tadā paścādapi kathaṃ sa satsvabhāvaḥ syāt,",
    "T04ksmadhlu:3046": " sadasatoḥ parasparaviruddhātvāt /",
    "T04ksmadhlu:3047": " yaśca parasparaparihārasthitalakṣaṇo dharmaḥ sa tadviruddhadharmiṇi kathaṃ nāma yuktaḥ syāt,",
    "T04ksmadhlu:3048": " yathā amūrtadhārmāntarbhūtaṃ tāvadākāśaṃ kathaṃ nāma mūrtaṃ syāditi /",
    "T04ksmadhlu:3049": " utpattyākhyo hi prasiddhaḥ satsvabhāvastāvad asatsvabhāvaparihārasthitalakṣaṇatvāt kathaṃ hi nāma paramārthato 'bhāvena samprayuktaḥ syāt /",
    "T04ksmadhlu:3050": " evaṃ vicāryamāṇe yadsat,",
    "T04ksmadhlu:3051": " tasya utpattikriyāvatyāmutpatau kimapyupadeśanaṃ nāma nāsti /",
    "T04ksmadhlu:3052": " pṛthaksāmarthyavataḥ kasyāpi bhāvātmakasya hetoranantaraṃ prādurbhāvasya sampratibhāsābhāvāt",
    "T04ksmadhlu:3053": " taddhetorasadutpadyata iti loke utpattiviśeṣaviṣayikāyāḥ kalpanāyāḥ abhidhānasya",
    "T04ksmadhlu:3054": " ca vyavahāraḥ pravartate /",
    "T04ksmadhlu:3055": " vyavahāramātreṇa tu vastusattve bādhāleśo 'pi naiva sambhavati /",
    "T04ksmadhlu:3056": " asadvastuni sadākhyadharmasya tāvat sattāleśo 'pyasmābhirnābhyupeyate /",
    "T04ksmadhlu:3057": " yadi tat sat,",
    "T04ksmadhlu:3058": " tadā naiva tadasat /",
    "T04ksmadhlu:3059": " yo hi paścādapi utpattisvabhāvaḥ,",
    "T04ksmadhlu:3060": " sa tāvadanya eva /",
    "T04ksmadhlu:3061": " yaścānyaḥ, sa na tasyetyabhidhātuṃ śakyate /",
    "T04ksmadhlu:3062": " ataḥ 'asadutpadyate' iti yadktaṃ tadabhāvato bhāvasiddhiriti naiva yujyate /",
    "T04ksmadhlu:3063": " yato hyatra bhāvasvabhāvaparīkṣāyā evāvasaraḥ /",
    "T04ksmadhlu:3064": " ataḥ kriyānirodhamātraṃ vaktuṃ neṣṭamiti /",
    "T04ksmadhlu:3065": " yadyetad vastu hetoḥ sāmīpyāt pūrvamudbhūtaṃ nāsti,",
    "T04ksmadhlu:3066": " tadā tasya kaḥ svabhāva ityabhidheyam /",
    "T04ksmadhlu:3067": " yadi tadā kiñcidapi nāsti tadā tat kadācid vastutvenābhidhāsyata iticintā naiva yujyate /",
    "T04ksmadhlu:3068": " yadi nāsti vastunaḥ kimapi bhāvātmakamastitvaṃ tadā tasya svabhāvo 'sadeveti suspaṣtamabhidhāsyate /",
    "T04ksmadhlu:3069": " anyathā kimiti tasyāsattvamityucyate /",
    "T04ksmadhlu:3070": " evaṃ yo hi pūrvamasan,",
    "T04ksmadhlu:3071": " sa paścādbhāvī kaścana bhāvasvabhāva eva /",
    "T04ksmadhlu:3072": " so 'pi kathaṃ nāmāpūrvasvabhāvātiriktaḥ prajñaptuṃ śakyate /",
    "T04ksmadhlu:3073": " pūrvaṃ nāsīdityasadutpattervyavahārasyāpi hetupratyayābhāsāḥ kathaṃ samyagityabhidhātuṃ śakyāḥ?",
    "T04ksmadhlu:3074": " evamabhūtasya bhūtasiddhistāvadasataḥ satsiddhireva syāt /",
    "T04ksmadhlu:3075": " yato hi yadi nāstyanyastadā abhūtādanyo bhūto nāsti satsamīpavarttyapi /",
    "T04ksmadhlu:3076": " asatyapyanye abhūtādanyasyotpādābhidhānasambaddhameva /",
    "T04ksmadhlu:3077": " phalato 'pūrvavastūnāṃ papaścāt sattvābhidhanaṃ tāvat tadviruddhadharmānvitasyaivābhyupagamaḥ /",
    "T04ksmadhlu:3078": " viruddhadharmānvitaḥ svabhāvo 'pi tāvadanupapanna eva /",
    "T04ksmadhlu:3079": " tathā sati sarvasya sarvasvabhāvatāprasaṅgaḥ /",
    "T04ksmadhlu:3080": " ekasmin krameṇa sattvāsattve aviruddheityabhidhānamapi naiva yujyate /",
    "T04ksmadhlu:3081": " tathā sati samakāle 'pyaviruddhatvaprasaṅgaḥ /",
    "T04ksmadhlu:3082": " yadi samakāle te aviruddhe tadā krameṇāpi kathaṃ te na tathā,",
    "T04ksmadhlu:3083": " abhinnatvāditi /",
    "T04ksmadhlu:3084": " bhinnadharmiṇi viruddhalakṣaṇasyāviruddhatve 'pi ekasmin dharmiṇi naiva krameṇāpi tad bhavituṃ śakroti /",
    "T04ksmadhlu:3085": " yathā yugapadanekaviruddhadharmānvitatvād ekatvahāniprasaṅgaḥ,",
    "T04ksmadhlu:3086": " tathaiva krameṇāpi tadanvitatvāt tatpravṛttiriti /",
    "T04ksmadhlu:3087": " anyathā parairapi pradhānādīnāṃ kramaśo mahadādigaṇe parivartanam abhivyaktim vā upakalpayatāṃ vyaktāvyaktādidharmavirodhaḥ kathamabhidhīyate",
    "T04ksmadhlu:3088": " krameṇa vastūnāmutpādakeṣu īśvarādiṣu kathaṃ nāma samarthāsamarthādivirodhodbhāvanaṃ yujyate /",
    "T04ksmadhlu:3089": " ye kecana parvatakāyavajrādīn dṛḍhasvabhāvān teṣāṃ śītoṣmādyavasthābhedena kramaśo bhedaṃ vyavasthāpayanti,",
    "T04ksmadhlu:3090": " te 'pi teṣāṃ kṣaṇikatvaṃ sisādhayiṣavaḥ kathaṃ krameṇa prādurbhavatsu teṣu śītoṣmādiviruddhatvamabhidhātuṃ śaknuvanti /",
    "T04ksmadhlu:3091": " yadi vastūni tāvad abhūtvā utpadyante,",
    "T04ksmadhlu:3092": " bhūtvā cābhāvatvenāvabhāsanta iti vicāraṇād ekasmin kramaśaḥ sadasattvaviruddhatvena vyavasthāpayituṃ śakyata iti kathayantīti cennedaṃ yujyate",
    "T04ksmadhlu:3093": " yato hi tāmrādiṣvevaṃ dāḍharyamārdavaśaityauṣṇyādīni krameṇa dṛśyanta eva /",
    "T04ksmadhlu:3094": " atastatrāpi aviruddhatvaprasaṅgaḥ syāt /",
    "T04ksmadhlu:3095": " atastena adṛḍhatayā ye svabhāvatvena sādhayanti,",
    "T04ksmadhlu:3096": " tannaivopapadyate /",
    "T04ksmadhlu:3097": " api ca, asmābhirapyetādṛśī dṛṣṭirnaiva parityajyate /",
    "T04ksmadhlu:3098": " yato hi māyāsvapnādisamā alīkā api [padārthāḥ] abhūtvā bhavanti,",
    "T04ksmadhlu:3099": " bhūtvā ca vinaśyamānāḥ pratibhāsante /",
    "T04ksmadhlu:3100": " kintu svabhāvataḥ sadasatostu krameṇāpi tayoḥ sadasatorvirodha eva / tadyathā -",
    "T04ksmadhlu:3101": " yadyastitvaṃ prakṛtyā syānna bhavedasya nāstitā /",
    "T04ksmadhlu:3102": " prakṛteranyathābhāvo na hi jātūpapadyate //",
    "T04ksmadhlu:3103": " yathoktaṃ kārikāyāmḥ -",
    "T04ksmadhlu:3104": " so 'san svabhāvato 'bhāva sa kathaṃ pratyayāntaraiḥ /",
    "T04ksmadhlu:3105": " niḥsvabhāvo bhavet ko 'nyo heturuktastathāgataiḥ //",
    "T04ksmadhlu:3106": " āryakaṅkāvatārasūtre 'pi pūrvaṃ rāgādīn sattvenābhyupagamya punarasattvenāṅgīkaraṇaṃ vaināśikataiva /",
    "T04ksmadhlu:3107": " kāryakāraṇabhāvo yadi paramārthata syāttadā evamabhidadhānānāṃ [sā] dṛṣṭistāvat samyag mārgānusaraṇād muktimārgānukūlaiva strānnatvananukūlā",
    "T04ksmadhlu:3108": " ato laṅkāvatārasūtre yaduktaṃ tadapyaviruddhamevaṃ, tathā hi -",
    "T04ksmadhlu:3109": " kāryakāraṇadurdṛṣṭayā tīrthyāḥ sarve vimohitāḥ /",
    "T04ksmadhlu:3110": " atasteṣāṃ na mokṣo 'sti sadasatpakṣavādinām //",
    "T04ksmadhlu:3111": " punaśca,",
    "T04ksmadhlu:3112": " abhūtvā yasya cotpādo bhūtvā cāpi vinaśyati /",
    "T04ksmadhlu:3113": " pratyayaiḥ sadasaccāpi na te me śāsane sthitāḥ //",
    "T04ksmadhlu:3114": " hetupratyayasāmarthyaniścaye 'pi paramārthato 'sata utpattirnaiva yujyate,",
    "T04ksmadhlu:3115": " svabhāvāntaraṃ kartumaśakyatvat /",
    "T04ksmadhlu:3116": " pratiniyatasāmarthyato viruddhamapi svabhāvaṃ kartuṃ naiva pāryate,",
    "T04ksmadhlu:3117": " tathā sati śaśaśṛṃṅgādīnāmapyutpādaprasaṅgaḥ syāditi vidvāṃso bruvanti /",
    "T04ksmadhlu:3118": " ato hetūnāṃ niyatasāmarthyena vyavasthāpi niyatā bhavedityabhidhānamapi tāvadasambaddhameva /",
    "T04ksmadhlu:3119": " saṃvṛtāvapi khalvasata utpattiḥ kathaṃ na vitudhyata iti vicāraṇāpi tāvannaiva yujyate,",
    "T04ksmadhlu:3120": " vastunyeva virodhasya vyavasthāpannānmithyāvastuni [avastuni] tadvyavasthānamasambaddhameva /",
    "T04ksmadhlu:3121": " anyathā paramārthaivaiṣā utpattiḥ syānnatu saṃvṛtau /",
    "T04ksmadhlu:3122": " api ca, yā khalu vastūnāmutpattiḥ saṃvṛtimāyāvadavasthitā,",
    "T04ksmadhlu:3123": " saivaropyāsmābhirvirodhivacanairmithyātvena sādhyate,",
    "T04ksmadhlu:3124": " nānyatveneti paścād vistareṇa nirdekṣyate /",
    "T04ksmadhlu:3125": " evaṃ vastūnāṃ paramārthasadutpattirnopapadyate,",
    "T04ksmadhlu:3126": " na santi ca tāni [vastūni] asadbhūtānyapi /",
    "T04ksmadhlu:3127": " eteṣāmutpattirmāyāvanmithyaiva pradarśyate /",
    "T04ksmadhlu:3128": " ata eva sarvāṇi khalu vastūni māyāvadeva vyavasthitāni /",
    "T04ksmadhlu:3129": " ataśca bhagavatā - mahāmate,",
    "T04ksmadhlu:3130": " sato 'sataścānutpannatvāt sarve dharmā anutpannā evetyanekadhā sadasatorniṣedhaṃ kṛtvā anutpāda eva nirdiṣṭaḥ /",
    "T04ksmadhlu:3131": " bhagavata 'pi parikalpisvabhāvamabhipretya sadasatorutpattivirodho vyavasthāpitaḥ na tu tattvata ityevaṃ yeṣāṃ kathanaṃ tadapyagre 'bhidhāsyate",
    "T04ksmadhlu:3132": " yo hi vastvātmā paramārthato 'nupanna so 'pi tattvata utpanna ityevaṃbhūto yo parikalpitaḥ svabhāvastamapi ye parikalpitasvabhāvatvenābhyupagacchanti,",
    "T04ksmadhlu:3133": " tadā tannaiva yuktarūpam /",
    "T04ksmadhlu:3134": " vastūnāmasya svabhāvasya paramārthato 'nutpannatve 'pi grāhyagrāhakārasvabhāvenānuppannatvāt",
    "T04ksmadhlu:3135": " sa parikalpitasvabhāva iti cintyate tadā parikalpitātmakayoḥ sadastoryathā utpattivirodhastathaiva",
    "T04ksmadhlu:3136": " paramārthātmakasyāpi kathaṃ notpattivirodhaḥ /",
    "T04ksmadhlu:3137": " tattvatastu utpatteḥ sadasadākārātirikttvena anyākāratayānutpannatvāt sādhāraṇameva taditi /",
    "T04ksmadhlu:3138": " ato yaḥ pratītyasamutpannaḥ sa paramārthataḥ śūnyaḥ,",
    "T04ksmadhlu:3139": " māyādivaditi /",
    "T04ksmadhlu:3140": " nāstyayaṃ heturanaikāntiko 'pi yadi viparyayastadā yathoktadoṣadūṣitāni pramāṇānyapi sambhaveyuḥ /",
    "T04ksmadhlu:3141": " yo hi hetupratyayānapekṣya samutpadyate tasya kṛtaka eva svabhāvaḥ,",
    "T04ksmadhlu:3142": " na tu pāramārthikaḥ /",
    "T04ksmadhlu:3143": " akṛtakasya parāpekṣā naivopapadyate /",
    "T04ksmadhlu:3144": " ya eva kṛtakastasya naiva prakṛtyā svabhāvo yujyate,",
    "T04ksmadhlu:3145": " prakṛteravikārāt /",
    "T04ksmadhlu:3146": " ko 'pi tāṃ [prakṛtiṃ] parivartayituṃ naiva kṣamaḥ /",
    "T04ksmadhlu:3147": " ato yo hi pāramārthikaḥ svabhāvaḥ,",
    "T04ksmadhlu:3148": " yaścābhūtvā bhavati,",
    "T04ksmadhlu:3149": " bhūtvā ca vigaccati tau [svabhāvau] parasparaviruddhatvādasambaddhāviti pūrvaṃ nirdiṣṭameva /",
    "T04ksmadhlu:3150": " ato nāstyanaikāntikatvamiti / tathā hiḥ",
    "T04ksmadhlu:3151": " “na sambhavaḥ svabhāvasya yuktaḥ pratyayahetubhiḥ /",
    "T04ksmadhlu:3152": " hetupratyayasambhūtaḥ svabhāvaḥ kṛtako bhavet //",
    "T04ksmadhlu:3153": " svabhāvaḥ kṛtako nāma bhaviṣyati punaḥ katham /",
    "T04ksmadhlu:3154": " akṛtrimaḥ svabhāvo hi nirapekṣaḥ paratra ca //“",
    "T04ksmadhlu:3155": " nityānityasvabhāvayorupakalpitatvād vastūnām antadvayadarśane prasaṅgamāpādayitum uttam āryaśrīmālāsūtre -",
    "T04ksmadhlu:3156": " “bhagavan, dvayorantayo paśyatītyucyate /",
    "T04ksmadhlu:3157": " yaduta ucchedaśāścatadarśanam /",
    "T04ksmadhlu:3158": " 'anityāḥ saṃkārā iti ced bhagavan paśyet sāsya syāducchedadṛṣṭiḥ sāsya syānna samyagdṛṣṭiḥ /",
    "T04ksmadhlu:3159": " nityaṃ nirvāṇamiti ced bhagavan paśyet sāsya syācchaśvatadṛṣṭiḥ,",
    "T04ksmadhlu:3160": " sāsya syānna samyagdṛṣṭiḥ /“",
    "T04ksmadhlu:3161": " ācāryeṇāpyuktam -",
    "T04ksmadhlu:3162": " bhavamabhyupapannasya śāśvatocchedadarśanam /",
    "T04ksmadhlu:3163": " prasajyate svabhāvo hi nityo 'nityo 'thavā bhavet //",
    "T04ksmadhlu:3164": " ityādi //",
    "T04ksmadhlu:3165": " ataśca sapakṣe sadbhāvānna viruddho 'pi hetuḥ,",
    "T04ksmadhlu:3166": " yato hi vipakṣe yasya sadbhāvaḥ,",
    "T04ksmadhlu:3167": " sa eva viruddhaḥ,",
    "T04ksmadhlu:3168": " na tu yasya sapakṣe sadbhāvaḥ,",
    "T04ksmadhlu:3169": " sa viruddha iti /",
    "T04ksmadhlu:3170": " māyādayastāvat vastutvenānupapannāḥ,",
    "T04ksmadhlu:3171": " jñānajñeyābhyāṃ vilakṣaṇasvabhāvatvātteṣām,",
    "T04ksmadhlu:3172": " iti pūrvaṃ nirdiṣṭameva /",
    "T04ksmadhlu:3173": " na hi jñānajñeyābhyāṃ bhinno vastunaḥ svabhāvaḥ /",
    "T04ksmadhlu:3174": " anutpannasvabhāveṣvākāśapuṣpādiṣvadarśane 'pi pratītyasamutpādasvabhāvastāvat samyaktayā",
    "T04ksmadhlu:3175": " yujyata eveti ye kathayantītyanenāpi [kathanena] naiva [hetoḥ] viruddhatvaṃ sādhayituṃ",
    "T04ksmadhlu:3176": " śakyate 'sambaddhatvāt,",
    "T04ksmadhlu:3177": " vyāpakapravṛteḥ vyāpyasādhane 'śakyatvācca /",
    "T04ksmadhlu:3178": " māyādiṣu hi mithyātvena [tatra] naiva pratītyasamutpādaḥ sidhyati,",
    "T04ksmadhlu:3179": " dṛṣṭāntavikalatvāditi yatkathanaṃ tadapyasambaddhameva /",
    "T04ksmadhlu:3180": " yadi paramārthasvabhāvamadhikṛtya māyādīnāmanutpannatvaṃ kevalamabhidhīyate,",
    "T04ksmadhlu:3181": " tattu,",
    "T04ksmadhlu:3182": " tadā svīkāryameva /",
    "T04ksmadhlu:3183": " yato 'smābhirapi paramārthata utpattimabhyupagamya naiva hetornideśaḥ kṛtaḥ,",
    "T04ksmadhlu:3184": " sa tu kevalamubhyasiddhapratibhāsamādāyaiva /",
    "T04ksmadhlu:3185": " na hi siddhāntāpekṣayā dharmihetvādīnāṃ nirdeśaḥ kriyata iti tu pūrvaṃ nirdiṣṭameva /",
    "T04ksmadhlu:3186": " yadi māyādayo vyavahāreṇāpyanutpannā ityabhyupagamyate tadedaṃ lokasyāpi nirvartakatvād asmābhirasyāṃ nivṛttau prayatno naivāstheyaḥ /",
    "T04ksmadhlu:3187": " ko 'pi svasthamanāḥ puruṣo yadi 'yathā māyādīnāṃ pratyayā mantrauṣadhyādayaśca dṛśyate,",
    "T04ksmadhlu:3188": " tathā teṣāmutpattirnaiva dṛśyate' ityevaṃ kathayati,",
    "T04ksmadhlu:3189": " tattu teṣāṃ [kathanaṃ] viduṣāṃ kṛte 'tyantaṃ hāsyāspadamapamānakaraṃ ceti /",
    "T04ksmadhlu:3190": " itthaṃ nāstyasiddhatvamapi hetoḥ /",
    "T04ksmadhlu:3191": " yathoktaṃ bhagavatā -",
    "T04ksmadhlu:3192": " yaḥ pratyayairjāyati sa hyajāto na tasya utpādu svabhāvato 'sti /",
    "T04ksmadhlu:3193": " yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
    "T04ksmadhlu:3194": " sāgaramatinirdeśasūtre 'pyuktam -",
    "T04ksmadhlu:3195": " pratītya yad yad bhavati tattannasti svabhāvataḥ /",
    "T04ksmadhlu:3196": " niḥsvabhāvā hi te bhāvāḥ kadācit sambhavanti na //",
    "T04ksmadhlu:3197": " ācāryeṇāpyuktam -",
    "T04ksmadhlu:3198": " pratītya yad yad bhavati tattacchāntaṃ svabhāvataḥ /",
    "T04ksmadhlu:3199": " tasmādutpadyamānaṃ ca śāntamutpattireva ca //",
    "T04ksmadhlu:3200": " punaśca",
    "T04ksmadhlu:3201": " yaḥ pratītyasamutpādaḥ śūnyatāṃ tāṃ pracakṣyahe /",
    "T04ksmadhlu:3202": " sā prajñaptirupādāya pratīpat saiva madhyamā //",
    "T04ksmadhlu:3203": " [31] yadi vināśādayo hi vikalpāḥ paramārthata utpāttau bādhitā ityucyate,",
    "T04ksmadhlu:3204": " tadapi naiva yuktiyuktam /",
    "T04ksmadhlu:3205": " yā ca bādhābhidhīyate, kāsau?",
    "T04ksmadhlu:3206": " yadi mithyātvena sidhyantītyucyate,",
    "T04ksmadhlu:3207": " tadā vayamapyabhyupagacchāmaḥ /",
    "T04ksmadhlu:3208": " ataḥ saṃvṛtireva sā ityucyate /",
    "T04ksmadhlu:3209": " yadi yuktyā te prasidhyanti tadā paramārthata eva bhaveyuḥ,",
    "T04ksmadhlu:3210": " na tu saṃvṛtyā /",
    "T04ksmadhlu:3211": " yadi prasiddhā tāvad bādhā nirākṛtaivetyucyate,",
    "T04ksmadhlu:3212": " tadapi naiva yujyate,",
    "T04ksmadhlu:3213": " na hi pramāṇabādhitā mithyāsvabhāvā api māyādayo loke 'prasiddhāḥ /",
    "T04ksmadhlu:3214": " ato vastusthitaṃ bhrāntaṃ vijñānamapi māyādivalloke prasiddhamityucyamānamapi na yujyate /",
    "T04ksmadhlu:3215": " na hyekasmin vividhaprakārake viruddhajñāne tathaiva māyādisvamiyucyamānamapi na yujyate /",
    "T04ksmadhlu:3216": " na hyekasmin vividhaprakārake viruddhajñāne tathaiva bhāyādisvabhāvaḥ sambhavati,",
    "T04ksmadhlu:3217": " loke 'pi ca tannaiva jñānasvarupeṇa prasidhyati /",
    "T04ksmadhlu:3218": " māyādīnāṃ jñānasvabhāvatve 'pi jñānasya tadabhinnatayā gṛhītāmithyākāratvenāvabhāsitatvāt tadapi tadvanmithyaiva /",
    "T04ksmadhlu:3219": " anyathā satyāsatyasvabhāvayostāvat ko hi sambandhaḥ syāt /",
    "T04ksmadhlu:3220": " ato nāsti bhrāntiḥ /",
    "T04ksmadhlu:3221": " asti bādhāvirodha ityucyate,",
    "T04ksmadhlu:3222": " tadapi na yujyate,",
    "T04ksmadhlu:3223": " yadi nāstyātmanā virodhastadā kathaṃ sa pramāṇena sādhayituṃ śakyate /",
    "T04ksmadhlu:3224": " yadyastyāmani virodhaḥ,",
    "T04ksmadhlu:3225": " sa ca pramāṇaiḥ sidhyatyapītyucyate tadā sādhananirbharaḥ saḥ kathamasvīkāryaḥ syāt /",
    "T04ksmadhlu:3226": " na sa virodho 'vabhāsata ityucyate cet,",
    "T04ksmadhlu:3227": " tadāsya visarjanaṃ pūrvamevāsmābhiḥ kṛtam /",
    "T04ksmadhlu:3228": " api ca, antarjñeyavādināṃ matānusāraṃ yadadvayajñāne ākāradvayaṃ sāgaraparvatabhūmijalādikaṃ tadaṃśatayopacaryate,",
    "T04ksmadhlu:3229": " tadekasmin kathaṃ viruddhāvabhāso 'nuvidhīyate /",
    "T04ksmadhlu:3230": " ato 'ntarjñeyavādibhirapyavaśyaṃ kathañcid bhrāntaṃ jñānamabhyupeyameva /",
    "T04ksmadhlu:3231": " anyathā sarve 'pi tattvavedino jāyeran,",
    "T04ksmadhlu:3232": " na ca prativādibhiḥ saha vivādā api jāyeran /",
    "T04ksmadhlu:3233": " kathaṃ cāriṣṭanīlākṣatākāmalādibhirupahatanetrāṇāṃ dehādayo viruddhasvabhāvadveye pratibhāseran /",
    "T04ksmadhlu:3234": " na ca satyātmakasya jñānasya pratibhāsamārnairmithyākāraiḥ saha kaścanāpi sambandhaḥ,",
    "T04ksmadhlu:3235": " satyāsatyoḥ parasparaviruddhatvāt /",
    "T04ksmadhlu:3236": " na hi bhavatāṃ mate virodho dṛśyata ityataḥ sarveṣāṃ pratyakṣatastattvadarśitvasambhavād muktyatthināṃ kṛte tattvabhāvānāyāḥ pratyatno nirarthaka eva syāt /",
    "T04ksmadhlu:3237": " yadyevaṃ cintyate yad 'bhrānte vijñāne vividhāvabhāsānāṃ viruddhatve 'pi virodho naiva vyavasthāpyate,",
    "T04ksmadhlu:3238": " vastuvisayatvātteṣāmati /",
    "T04ksmadhlu:3239": " vastubalapravṛttānumānadvārā vastutvena svīkṛtānāmeva virodho 'bhidhīyate,",
    "T04ksmadhlu:3240": " na tu mithyātvena svīkṛtānām /",
    "T04ksmadhlu:3241": " yadyevaṃ na syāt tadā tadanumānaṃ vastubalapravṛttameva na syāt /",
    "T04ksmadhlu:3242": " phalato vijñāne bhrāntānāṃ mithyākārāṇāmapyavabhāsaḥ syāt /",
    "T04ksmadhlu:3243": " tatra tāvattattvānyatvādivirodho 'pi nābhidhīyate ' - yadyevaṃ vicāryate tadā sāṃvṛtakāryakāraṇabhāvasya kathaṃ virodhaḥ pratipādyate,",
    "T04ksmadhlu:3244": " mithyābhūte tasmin vastubalapravṛttānumānaviṣayatvāsambhavāt sa viruddha iti nābhidheya eva /",
    "T04ksmadhlu:3245": " yadi [virodhaḥ] kriyate tadāvaśyamasmākamevesṭasiddhiḥ,",
    "T04ksmadhlu:3246": " na tu yuṣmākam /",
    "T04ksmadhlu:3247": " yato hi bhavatāṃ tathāvidhena virodhena mithyātvasiddhireva syānnatvavabhāsanirākṛtiḥ,",
    "T04ksmadhlu:3248": " mithyātvasyāpi prasiddhayavirodhāt /",
    "T04ksmadhlu:3249": " yadi sa mithyātvena prasādhyate tadāsmākameva pakṣaḥ sthāpitaḥ syād,",
    "T04ksmadhlu:3250": " yato vayamapi kāryakāraṇadeśakālahetupratyayaviśeṣāṇāṃ satyāmapyapekṣāyāṃ [taṃ] pramāṇabādhitaṃ ca mithyā caiva manyāmahe,",
    "T04ksmadhlu:3251": " ata eva [saḥ] saṃvṛtau vyavasthāpyate /",
    "T04ksmadhlu:3252": " tathāvidhavirodhakaraṇena bhavadbhiranyeṣāṃ vastugrahanivṛttiḥ kathaṃ nāma na svīkriyate,",
    "T04ksmadhlu:3253": " kintu nirdoṣābhidhānāttāvad bhavatāmeva bādhā syāt asmākaṃ tu pramāṇānāmapravṛttirapi nāsti,",
    "T04ksmadhlu:3254": " anyathā kathaṃ nāma saṃvṛtau sādhayituṃ śakyaḥ syāt /",
    "T04ksmadhlu:3255": " yathaiva kāryakāraṇabhāvaḥ sidhyati tathaiva samyaktvena abhyupagatavatāṃ mithyāropanivṛttaye kevalaṃ vayaṃ pramāṇāni prayuñjamahe, nānyatra",
    "T04ksmadhlu:3256": " pramāṇānāṃ prayoge satyapi naiva pratyakṣabādhā pravartate /",
    "T04ksmadhlu:3257": " pramāṇaistāvat kevalaṃ vastutattvasya yathāsthitireva svīkriyate,",
    "T04ksmadhlu:3258": " na tu prasiddhivirodho 'pi /",
    "T04ksmadhlu:3259": " anyathā naiva tat pramāṇaṃ syāt /",
    "T04ksmadhlu:3260": " yo hi vastūnāṃ paramārthataḥ,",
    "T04ksmadhlu:3261": " prajñaptasvabhāvaḥ,",
    "T04ksmadhlu:3262": " sa eva pramānairbādhyate /",
    "T04ksmadhlu:3263": " abhrāntatvaṃ hi pratyakṣalakṣaṇam /",
    "T04ksmadhlu:3264": " abhrāntapramāṇena yo hi bādhyate,",
    "T04ksmadhlu:3265": " tasya naiva viṣayatvaṃ yujyate,",
    "T04ksmadhlu:3266": " atiprasaṅgāt /",
    "T04ksmadhlu:3267": " ato nāsyasyāṃ pratijñāyāṃ pratyakṣabādhā /",
    "T04ksmadhlu:3268": " yadhevaṃ na syāttadā spaṣṭāvabhāsitayā bāhyārthasya pratyakṣasiddhe 'pi na sa pratyakṣaviruddhaḥ syāt /",
    "T04ksmadhlu:3269": " phalata ekānekasvabhāvavirahitatve 'pi na sa niḥsvabhāvaḥ sidhyatītiḥ sidhyatīti syāt /",
    "T04ksmadhlu:3270": " taimirikādiṣu keśamaśakādīnāmavabhāse 'pi pratyakṣato virodhānna kenāpi teṣāṃ mithyātvam asvīkriyate /",
    "T04ksmadhlu:3271": " ataḥ svānurūpakāryakāranabhāvena anādikālikaparamparāagatānāṃ sarveṣāṃ janmanāṃ deśākālahetuviśeṣāpekṣitatve 'pi māyotpādavat saṃvṛtāveva vyavasthā kriyate /",
    "T04ksmadhlu:3272": " ye khalu yathāprasiddhaṃ vyavasthāpayanti,",
    "T04ksmadhlu:3273": " teṣāṃ yadā samakālikāsamakālikavyavasthāyāṃ nāsti virodhastadā akṣaṇikatvādidoṣā api teṣu naiva prarvatante,",
    "T04ksmadhlu:3274": " alīkeṣu virodhasyāpravṛtteḥ /",
    "T04ksmadhlu:3275": " māyāsvapnādisadṛśeṣu dharmeṣu paramārthatastāvat kṣaṇikākṣaṇikatvādayo naiva hi yujyate,",
    "T04ksmadhlu:3276": " yathoktaṃ prajñāpāramitāyām -",
    "T04ksmadhlu:3277": " ye rūpasya nityatve 'nityatve vā ācaranti te nācaranti prajñāpāramitāyām tat kathamiti?",
    "T04ksmadhlu:3278": " tad rūpaṃ yadā nāsti tathā sat tadā kathaṃ tannityamanityaṃ vā syāt /“",
    "T04ksmadhlu:3279": " evaṃ tāvat sarvajñatāparyantaṃ vistareṇābhidhātavyam /",
    "T04ksmadhlu:3280": " katipayeṣvanyeṣu [sutreṣu] yā khalu saṃskārāṇāṃ kṣaṇikatā deśitā,",
    "T04ksmadhlu:3281": " sā prasādasaṃskārebhyo mānasamudvignaṃ kṛtvā kramaśo nairātmye praveśāyaiva deśitā /",
    "T04ksmadhlu:3282": " naivamutpadyate kiñcinnirodho 'pi na kiñcana /",
    "T04ksmadhlu:3283": " mārgaprayojanārthāya nirodhotpādadeśānā //",
    "T04ksmadhlu:3284": " utpattyā jñāyate nāśo vināśenāpyanityatā /",
    "T04ksmadhlu:3285": " anityatāpraveśena saddharmeṣu pravartate //",
    "T04ksmadhlu:3286": " yadi māyādivadaṅkurotpādādiṣu bījādīnāṃ sāmarthyamabhyupagamyata iti cintyate tadā vastunaḥ svīkṛtireva syāt,",
    "T04ksmadhlu:3287": " yato hyevaṃ yāni sāṃvṛtikāni bījākhyāni tāni sarvābhidhānasamatikrāntaśaśaśṛṅgādibhyo vinivṛttānyevābhidheyāni /",
    "T04ksmadhlu:3288": " yadyevaṃ nāsti tadā kathaṃ bhavadbhirlokāgavirodhaparihāraḥ kartuṃ śakyeta /",
    "T04ksmadhlu:3289": " vayaṃ tu yattāvat sarvasāmarthyavirahalakṣaṇebhyaḥ śaśaśṛṅgādibhyo vinivṛttaṃ tadeva vastviti kathayāmaḥ /",
    "T04ksmadhlu:3290": " 'yadi bhavantastathāvidhamapi saṃvṛtisaditi nāmnābhidhātumabhilaṣante tadā saharṣaṃ bravantu,",
    "T04ksmadhlu:3291": " saṃvṛtiparamārthaśavdairabhidhīyamānānāṃ vastūnām arthakriyākāritvābhedādi'tyevaṃ cintyate?",
    "T04ksmadhlu:3292": " tadapi naiva yaktum,",
    "T04ksmadhlu:3293": " yato hyevaṃ svapnādau gajāśvagnibhūmivṛṣabhādayo mithyābhāvā ye vividhārthakriyāṃ",
    "T04ksmadhlu:3294": " kurvāṇāḥ parasparabhinnaśarīrānugatā dṛśyante te yathaiva bhinnadeśakālavasthāsu",
    "T04ksmadhlu:3295": " dṛśyante tathaiva kiṃ sarvābhidhānasamatikrāntaśaśaśṛṅgādibhyo vinivṛttakāyāḥ santi?",
    "T04ksmadhlu:3296": " na vā?",
    "T04ksmadhlu:3297": " te yadyekāntena vinivṛttakāyāstadā tevāmapi vastutvaprasaṅgaḥ syāt /",
    "T04ksmadhlu:3298": " yadi te vinivṛttakāyā ityucyeta,",
    "T04ksmadhlu:3299": " tarhi kathaṃ bhavantaḥ prasiddhivirodhasya parihāraṃ kariṣyanti?",
    "T04ksmadhlu:3300": " yadyucyeta yathāvabhāsaṃ tatsvabhāvo nāvatiṣṭhatītyataḥ pratītyasamutpannatvājjñānasvabhāvatvena vastutaḥ santīti?",
    "T04ksmadhlu:3301": " etadapi naiva yujyate,",
    "T04ksmadhlu:3302": " yato hi tadā jñānamātrasvabhāvatvātte kāyādiviśeṣānanugatatvādatyantaviruddhasvabhāvenāvabhāsiṣyante /",
    "T04ksmadhlu:3303": " anyasyānyasvabhāvenāvabhāso naiva yuktarūpaḥ,",
    "T04ksmadhlu:3304": " tattvānyatvayorviruddhatvāditi pūrvamevāveditam /",
    "T04ksmadhlu:3305": " yadi jñānasvabhāvastāvad śuddhasphaṭika iva niraṃśaḥ kkacanāpyanavasthito nīlādivividhasvabhāveṣvanavabhāsamāna ityabhyupagamyate,",
    "T04ksmadhlu:3306": " tadā svapnādiṣu gajāśvādīni vastuni tatsvabhāvatvena na samudbhaviṣyanti,",
    "T04ksmadhlu:3307": " tadviruddhakārayogāt /",
    "T04ksmadhlu:3308": " yadyevaṃ nāsti tadā tathāvabhāso naiva śakyarūpaḥ /",
    "T04ksmadhlu:3309": " ata eva vayaṃ jñānasvabhāvātītaṃ viparītākāreṇāvabhāsitaṃ mithyātvāllaukikamabhyupagacchāmastathā parikalpitasvabhāvenocyamānameva vastutvena bhrānto viṣaya iti kathayāmaḥ,",
    "T04ksmadhlu:3310": " na tu jñānasvabhāvatvena /",
    "T04ksmadhlu:3311": " so 'pi tadabhinnatmakatvenāvabhāsitatvānnasti satyasvabhāvena siddhaḥ /",
    "T04ksmadhlu:3312": " evaṃ vastvātmanā prasiddhamapi pramāṇena yathāvat sfuṭamavabhāsite 'pi paramārthatayā vastusvabhāvatvena na vyavasthāpayāmaḥ,",
    "T04ksmadhlu:3313": " yathā - tṛṇapuruṣaṃ puruṣatvena /",
    "T04ksmadhlu:3314": " ataḥ paramārthato vastuvapuṣābhūtaṃ yanmithyā tasmin pāramārthikasarvadoṣavirahitaśaśaśṛṅgadibhyo",
    "T04ksmadhlu:3315": " nivṛttamanivṛtaṃ vā cittaṃ naiva praviśatītyucyeta tadevaṃ yathoktaḥ saṃvṛtisvabhāvaḥ",
    "T04ksmadhlu:3316": " pramāṇena mithyāsvabhāvatvanokto 'pi na tathaiva cintanīyaḥ,",
    "T04ksmadhlu:3317": " yathā - māyāsvapnādyabhinno vastusvabhāvaḥ pramāṇena suspaṣṭīkṛtaḥ ayamapi paramārtha iti prajñapyate tadā saharṣaṃ prajñapyatāmutsavaścānubhūyatām,",
    "T04ksmadhlu:3318": " parantu prajñaptimātrakathanena naiva vastūni bhinnasvabhāvatvenopādīyante /",
    "T04ksmadhlu:3319": " ataḥ pratījñā parityajyatāmiti kathanamivaitad /",
    "T04ksmadhlu:3320": " ācāryaḥ khalvatyantagambhīrasāgare paramārthanaye praveṣṭumasamarthānāṃ śāśvocchedādyaparadarśanānāṃ",
    "T04ksmadhlu:3321": " malaviśuddhayarthaṃ bālapṛthagjanānāṃ ca pravṛttyarthaṃ ye paramārthanukūlāṃ yathāprasiddhāṃ",
    "T04ksmadhlu:3322": " puṇyajñānasambhārādyarthakṛyāṃ kurvanti,",
    "T04ksmadhlu:3323": " tānevātra paramārthataḥ saditi kathayāmāsuḥ,",
    "T04ksmadhlu:3324": " na tvatyantaniyataparamārthajñānārthamiti jñātavyam /",
    "T04ksmadhlu:3325": " [yato hi] te naiva santi paramārthataḥ saditi tu pūrvamevāveditam",
    "T04ksmadhlu:3326": " etadarśamaktaṃ vārtike - “yathāvaktu tathaiva” iti /",
    "T04ksmadhlu:3327": " āryaśrīmālāsiṃhanādasūtre 'pi - “yadanityaṃ tanmithyā moṣadharmakaṃ ca,",
    "T04ksmadhlu:3328": " yanmoṣadharmakaṃ tadasatyam” ityuktam /",
    "T04ksmadhlu:3329": " āgame 'uyuktam - “etaddhi bhikṣavaḥ paramaṃ satyaṃ yaduta amoṣadharmaṃ nirvāṇam,",
    "T04ksmadhlu:3330": " sarvasaṃskārāśca mithyā moṣadharmāṇaḥ' iti /",
    "T04ksmadhlu:3331": " paramārthato niḥsvabhāvatve 'pi vastuno yadi niyatadeśakālādyavabhāso bhavatīti kathaṃ na śaśaśṛṅgādayo 'pyavabhāsanta iti cet?",
    "T04ksmadhlu:3332": " bhavadbirapyasyottaraṃ dātavyaṃ syāt,",
    "T04ksmadhlu:3333": " yato hi keśādivanmithyāvabhāse 'pi kimiti keśādīnāmeva mithyāvabhāsaḥ,",
    "T04ksmadhlu:3334": " na śaśaśṛṅgādīnām /",
    "T04ksmadhlu:3335": " yadi timirādihetupratyayādīnāṃ pratīniyatasāmarthyena tathā pratiniyatatvamityucyeta tadā asadvastuni kathaṃ nāma hetupratyayādīnāṃ pratiniyatasāmarthyamiti kathayituṃ śakyate /",
    "T04ksmadhlu:3336": " yadi taddarśanena tathā bhavatīti cet?",
    "T04ksmadhlu:3337": " tadā tathaiva apareṣvapi pratiniyatahetupratyayatvena pratiniyatasāmarthye 'pi kimiti naiva tathā vyavasthā svīkriyate /",
    "T04ksmadhlu:3338": " iyanmātreṇa vastutve 'pi naiva prasaṅgaḥ,",
    "T04ksmadhlu:3339": " tathā sati taimirikadṛṣṭakeśādīnāmapi vastutvaprasaṅgaḥ syāditi pūrvamevāveditam /",
    "T04ksmadhlu:3340": " yadyevaṃ na syāttadā taimirikairadhyālambitānāṃ mithyākeśāṃdīnāṃ hetupratyayā api kathaṃ nāma niyatāḥ syuḥ /",
    "T04ksmadhlu:3341": " taimirikakeśādīnāṃ jñānasvabhāvenāpi satyatvaṃ naiva yujyata iti pūrvameva nirdiṣṭam /",
    "T04ksmadhlu:3342": " api ca, yadi jñānasvabhāvaḥ satyatvena siddhaṃ syāttadā keśādayo na tato bhinnā iti teṣāmapi satyatvenāvabodhaḥ syāt,",
    "T04ksmadhlu:3343": " kintu tadasiddhamiti pūrvamevābhihitam /",
    "T04ksmadhlu:3344": " keśādayastu mithyātvena lokena pramāṇena ca siddhā eva /",
    "T04ksmadhlu:3345": " ato jñānamapi keśādimithyāsvabhāvenābhinnatvāt tathaiva mithyāmātramiti kathaṃ keśādīnāṃ tatsvabhāvatvena satyatvaṃ syāditi /",
    "T04ksmadhlu:3346": " yathā sarvaṇi vastūni paramārthato 'nutpannāni tathaiva saṃvṛtāvapyutpannāni bhavituṃ na śaknuvanti,",
    "T04ksmadhlu:3347": " tathā hi - ye tāvat paramārthato 'nutpannāsteṣāṃ saṃvṛtāvapi notpādaḥ,",
    "T04ksmadhlu:3348": " yathā - śaśaśṛṅgādaya iti ye bruvanti teṣāṃ māyādibhiranaikāntikatvam,",
    "T04ksmadhlu:3349": " sādhyavaiparītye sati heturapi sandigdhavipakṣavyāvṛttikaḥ /",
    "T04ksmadhlu:3350": " na hi dṛṣṭamātreṇeṣṭasiddhiḥ,",
    "T04ksmadhlu:3351": " prameyādīnāmubhayapakṣavyāptisambhavāt /",
    "T04ksmadhlu:3352": " ataḥ paramārthato 'sato yadi saṃvṛtāvapyasattvaṃ tadā saṃvṛtisatyasyaiva vināśaprasaṅgaḥ,",
    "T04ksmadhlu:3353": " phalataḥ ko 'pi viparyayo na syāditi /",
    "T04ksmadhlu:3354": " siddhe 'pi prasaṅge vyāpterasiddhatvād heturanaikāntikaḥ /",
    "T04ksmadhlu:3355": " saṃvṛtāvapi adṛṣṭotpadāḥ śaśaśṛṅgādayo na tathāvidhakarmaṇāṃ sañcayābhāvāna tu paramārthasvabhāvarahitatvād,",
    "T04ksmadhlu:3356": " aniyatavastūnāṃ saṃvṛtisvabhāvo 'pi hetupratyayasamūhanirbhara iti svīkārāt /",
    "T04ksmadhlu:3357": " na hetupratyayanirbharatāmātreṇa vastutvaprasaṅgaḥ māyādimithyāvastūnāṃ hetupratyayasamūhabhāvābhāvābhyāṃ pravṛttinivṛttidarśanāt /",
    "T04ksmadhlu:3358": " na hi darśanamātreṇa vastūnāṃ tathābhāvaḥ sanniti nirdiṣṭam /",
    "T04ksmadhlu:3359": " catuṣkoṭirahitatvād vidvadbhirvastūnāṃ tattvato 'nupapannatvaṃ sādhitam /",
    "T04ksmadhlu:3360": " ato niḥsvabhāvatāyāṃ spaṣṭataḥ siddhatve 'pi pramāṇamārgasya jñānābhāvad ye 'nyato dūṣitān nirākartumabhilaṣante,",
    "T04ksmadhlu:3361": " tebhyastāvat pramāṇatattvaṃ darśayiṣyate /",
    "T04ksmadhlu:3362": " ye paramārthataścatuṣkoṭikotpādarahitāste niḥsvabhāvā e,",
    "T04ksmadhlu:3363": " yathā gagananalinam /",
    "T04ksmadhlu:3364": " [32] vivādādhikaraṇāśca sarve padārthāstatsadṛśā eva,",
    "T04ksmadhlu:3365": " evaṃvādinaṃ kaścit 'kathaṃ nāma ekasmādekasyānutpattibodhaḥ' iti pṛcchatīti cet?",
    "T04ksmadhlu:3366": " na hi pramāṇanivṛttyā vastusvabhāvanivṛttiḥ,",
    "T04ksmadhlu:3367": " tasya tadutpādakatvatadātmakatvābhāvāt /",
    "T04ksmadhlu:3368": " yadi kecit 'tadanaṅgīokārāt kaścit tatkhaṇḍayatīti 'kathayantīti cet?",
    "T04ksmadhlu:3369": " tadayuktam /",
    "T04ksmadhlu:3370": " yadi kecana' īśvarādinā ekena jagad utpadyata iti kathayantīti cet?",
    "T04ksmadhlu:3371": " etadapi na yuktam /",
    "T04ksmadhlu:3372": " yadyekamādekasyotpattiriti tadā sā nityād vā anityād vā bhavet /",
    "T04ksmadhlu:3373": " na nityāt, tasya anutpannāvasthāto 'bhinnatvāt pūrvāparakālavad madhye 'pi utpādakatvavirodhāt /",
    "T04ksmadhlu:3374": " yadi sa utpādayatīti cet?",
    "T04ksmadhlu:3375": " pūrvāparakāle 'pi tadvadutpattiprasaṅga,",
    "T04ksmadhlu:3376": " utpattisvabhāvānusaraṇāttasya /",
    "T04ksmadhlu:3377": " nānusaratīti ced?",
    "T04ksmadhlu:3378": " nityatāyā hānisadbhāvāt kramayaugapadyābhyāṃ tasyotpādakatvaṃ vistareṇa nirākriyate /",
    "T04ksmadhlu:3379": " na hi kadācinnityādutpattiryuktimatī /",
    "T04ksmadhlu:3380": " na cānityādapi /",
    "T04ksmadhlu:3381": " pūrvakālasamakālapaścātkāleṣu ca sāmānyenotpatternirākṛtatvāt /",
    "T04ksmadhlu:3382": " na hi nityānityābhyāṃ vyatiriktastasya kaścanotpādaka iti /",
    "T04ksmadhlu:3383": " ye cānyaiḥ [vādibhiḥ] ekasvabhāvā īśvarādayo jagato 'sya hetavo manyante,",
    "T04ksmadhlu:3384": " tebhyaścāpi [hetubhyaḥ] ekasvabhāvādekasya phalasyotpattistairnāṅgīkriyate,",
    "T04ksmadhlu:3385": " vividhasvabhāvavato jagatastata utpattisvīkārāt /",
    "T04ksmadhlu:3386": " ata ekasmādekasyotpattirna bhavatīti kathanakāle bhrāntatayā īśvarādikaṃ yannirdiśanti,",
    "T04ksmadhlu:3387": " tattu arthasthiterajñānamevodghoṣayanti /",
    "T04ksmadhlu:3388": " na hi īśśvarādayo hetutvena astitvabhājo bhavanti,",
    "T04ksmadhlu:3389": " paraistasya nityasvabhāvatvenopajñapitatvāt /",
    "T04ksmadhlu:3390": " nityastāvat sarvasāmarthyaśūnya iti ca pūrvameva prasādhitatatvāt /",
    "T04ksmadhlu:3391": " yadi punaḥ paraiste [īśvarādayaḥ] kevalamanityatvenopakalpyante,",
    "T04ksmadhlu:3392": " tadāpi tasmādekasyaiva phalasyotpattirnaiva yuktimatī,",
    "T04ksmadhlu:3393": " yato hi tato yadi bhinnasantānavartināṃ phalānāmutpattirbhavati,",
    "T04ksmadhlu:3394": " tadā tasya anyasajātīyakṣaṇasya pratisandhānābhāvād dvitīya eva kṣaṇe samucchedaḥ syāt /",
    "T04ksmadhlu:3395": " yadyevaṃ tadā tataḥ sadā vijātīyaphalānāmutpattikāle sarveṣāṃ pūrvasajātīyakṣaṇānāṃ",
    "T04ksmadhlu:3396": " paścādvartini kṣaṇe pratisandhānābhāvād ye tāvadanityasvabhāvā īśvarādisaṃjñakā jagato",
    "T04ksmadhlu:3397": " hetutvenopajñāpyante, te ke?",
    "T04ksmadhlu:3398": " yadi te prāthamakṣaṇikasvabhāvatvādekasyaiva kṣaṇasya svabhāvenābhidhīyante,",
    "T04ksmadhlu:3399": " tadapi naiva yuktam,",
    "T04ksmadhlu:3400": " hetorabhāvena tasyotpatterasambhavāt athavā sampūrnameva jagat tadvadahetukameva syāt /",
    "T04ksmadhlu:3401": " yato hi pūrvamapi paścādapi taddhetutvena [sarvathā] kimapi nāstīti /",
    "T04ksmadhlu:3402": " yadyevaṃ tadā tasya kṣaṇamātrasvabhāvahāniprasaṅgaḥ,",
    "T04ksmadhlu:3403": " tasyānādikālikatvamapyasmābhiḥ pūvameva pratiṣiddham /",
    "T04ksmadhlu:3404": " yadi tasyāparo 'nyo hetuḥ parikalpayate,",
    "T04ksmadhlu:3405": " tadā sa eva kathaṃ na tasya phalaṃ vā tadutpanno veti kalpyate /",
    "T04ksmadhlu:3406": " kiṃ tadabhāve sa na sidhyatīti,",
    "T04ksmadhlu:3407": " kimarthaṃ sa kalpyata iti /",
    "T04ksmadhlu:3408": " abhinnasantāne vidyamāno sa heturanādikālāt tasyāmeva santatau pravṛtta eveti,",
    "T04ksmadhlu:3409": " naivānyasantāne vidyamānaḥ sannutpattikāraka iti kalpyate tadā tasmin paramārthato 'samakālatvam,",
    "T04ksmadhlu:3410": " anyatra ca sajātīyakṣaṇotpattirapi naiva yujyata iti pūrvaṃ bahuśo nirdiṣṭam /",
    "T04ksmadhlu:3411": " ataccāpi hetubhedasya abhinnakārake prasaṅgaśca paścāt pratipādayiṣyate /",
    "T04ksmadhlu:3412": " etaśca tato 'nekaphalotpattirapi jñātavyā /",
    "T04ksmadhlu:3413": " yadyante cakṣurādayastāvat phalasyaikasya niyatotpādakā iti manyante,",
    "T04ksmadhlu:3414": " tadā andhavadhiratvaprasaṅgaḥ durnivāra eva syāt,",
    "T04ksmadhlu:3415": " yato hi cakṣurādīnīndriyāṇi yadā svavijñānamutpadayanti tadā sajātīyānyakṣaṇāni notpādayanti /",
    "T04ksmadhlu:3416": " phalato dvitīyasmin kṣaṇe sarveṣāmandhabadhirāditvaprasaṅgaḥ syāt /",
    "T04ksmadhlu:3417": " samuha eva tāvad vijñānaphalamutpādayati,",
    "T04ksmadhlu:3418": " ato naikasmādekasya phalotpattiḥ,",
    "T04ksmadhlu:3419": " cakṣuḥśrotramanaskārādibhiścakṣurvijñānādīnānutpādasya [bhūyasā] dṛśyamānatvāditi cettadapi naiva yuktam /",
    "T04ksmadhlu:3420": " yadyevaṃ tadā hetubhedo bhedaniyāmako naiva syāt /",
    "T04ksmadhlu:3421": " yo hi ghaṭādīnāṃ paṭādibhyo bhinnaḥ svabhāvaḥ,",
    "T04ksmadhlu:3422": " sa khalu hetubhedenaiva kṛtaḥ,",
    "T04ksmadhlu:3423": " na tu prakṛtyā janita iti /",
    "T04ksmadhlu:3424": " yadyevaṃ na syāttadā ahetukānyeva tāvad vastūni syuḥ /",
    "T04ksmadhlu:3425": " tatra hetubhede 'pi yadi phalabhedo na syāttadā hetorbhedābhedābhyāṃ phalasya bhedābhedau na kṛtau syātām,",
    "T04ksmadhlu:3426": " vyabhiciritatvāt /",
    "T04ksmadhlu:3427": " bhinnābhinnābhyāṃ vastuno 'bhāvāt sarveṣāmeva ahetukatvaprasaṅgaḥ /",
    "T04ksmadhlu:3428": " itthaṃ naiva te samūhād vyatiriktāḥ sidhyanti,",
    "T04ksmadhlu:3429": " naiva ca te samūhāt pṛtham kartuṃ śakyante /",
    "T04ksmadhlu:3430": " parantu parasparabhinnasvabhāvāt pratyekasmādutpattisāmarthayavato yadi phalamudbhuyate tadā abhinnameva kathaṃ nāmodbhūyate /",
    "T04ksmadhlu:3431": " yadi sarva evaikaphalotpādane samarthāḥ,",
    "T04ksmadhlu:3432": " na tvanekaphalotpādana ityevaṃ cettadapi na yuktam /",
    "T04ksmadhlu:3433": " yadyevaṃ tadā sajātīyaphalapratīsandhānābhāvād dvītiye tāvat kṣaṇe cakṣurādisantānānoccheda eva syāt /",
    "T04ksmadhlu:3434": " yadi teṣu sajātīyakṣaṇotpāde sāmarthyamityucyate tadā tadanyadeva tāvad vastu syāttataśca sāmarthyameva hetuḥ syānna na khalu vastu /",
    "T04ksmadhlu:3435": " punaśca, sambandho 'pi naiva setsyati,",
    "T04ksmadhlu:3436": " samarthasyopakārābhāvāt /",
    "T04ksmadhlu:3437": " upakurvantyeveti cet,",
    "T04ksmadhlu:3438": " samarthāntarasya tatrāpekṣitatvādanavasthākhyastāvad doṣa eva syāt /",
    "T04ksmadhlu:3439": " yadi te svabhāvabhūtaṃ samarthamuparkurvantīti manyate tadā phalamapi tathaiva kiṃ na kurvantīti /",
    "T04ksmadhlu:3440": " ime samarthāstu vastusvabhāvenābhinnā eva /",
    "T04ksmadhlu:3441": " ato ye yataḥ sāmarthyāt sajātīyaphalamutpādayanti,",
    "T04ksmadhlu:3442": " tata eva ca carkṣurvijñānādisāmānyamapyutpādayanti /",
    "T04ksmadhlu:3443": " ataḥ kathaṃ nāma phalaṃ bhinnaṃ syāt /",
    "T04ksmadhlu:3444": " yadi phalamekaṃ samūhanirbharam,",
    "T04ksmadhlu:3445": " anyacca [phalaṃ] ekaikahetunirbharamityataḥ [phalaṃ] bhinnaṃ syāditi cintyate,",
    "T04ksmadhlu:3446": " tadapi naiva yuktam /",
    "T04ksmadhlu:3447": " samūho 'pi tāvadekaikahetusāpekṣa iti samūhanirbhratvamapi [vastutaḥ] ekaikanirbharatvameva /",
    "T04ksmadhlu:3448": " ataḥ phalasya sajātīya vijātīyatayorbhedo naiva syāt /",
    "T04ksmadhlu:3449": " hetubhedastrāvat [phalasya] bhedako na bhaviṣyatītyevaṃvidhasya prasaṅgasya ko hyarthaḥ?",
    "T04ksmadhlu:3450": " yadi khaṇḍaśo notpādayatītyarthastadā vastusvabhāvasya niraṃśatvād aśaṃtaścotpādasyāsvīkṛtatvāt kathaṃ nāma prasaṅgaḥ syāt,",
    "T04ksmadhlu:3451": " tallakṣaṇasyānupapannātvāditi /",
    "T04ksmadhlu:3452": " yadi viśeṣako [bhedako] na bhavatītyevamartho gṛhyate tadā asiddhamevaitat /",
    "T04ksmadhlu:3453": " hetubhistāvadanekebhyo vijātīyaphalebhyo viparītameva jantaya ityabhidhānamapi naiva yuktam,",
    "T04ksmadhlu:3454": " yato hyekasya aṃśata utpatterasambhavāditi prasaṅgo naivocyate,",
    "T04ksmadhlu:3455": " parantu bhavanto ye vastuṣu parasparaṃ vyatirekaṃ viśeṣaṃ vā manvate,",
    "T04ksmadhlu:3456": " sa vividhairhetubhireva kriyate /",
    "T04ksmadhlu:3457": " yadi vividhahetūnaṅgīkṛtyāpi phalamekavidhameva svīkṛyate tadā bhrāntisadbhāvād vastūnāṃ tāvad bhedo vividhahetubhirakṛta eva syādityevaṃ prasaṅgo nūnamabhidhānīyaḥ syāt /",
    "T04ksmadhlu:3458": " yaścānekavijātīyanivṛttilakṣaṇasya phalaviśeṣasyābhilāpaḥ,",
    "T04ksmadhlu:3459": " so 'pyasambaddha eva,",
    "T04ksmadhlu:3460": " yato hi ye viśeṣātmakatvena viśeṣaphalamutpādayanti,",
    "T04ksmadhlu:3461": " te yadi vijātīyanivṛttyaiva sajātīyalakṣaṇotpattito 'pi nivartante,",
    "T04ksmadhlu:3462": " tadā tebhya utpadyaṃ sajātīyaṃ phalaṃ vijātīyaṃ ca naiva parasparanivṛttaṃ syād,",
    "T04ksmadhlu:3463": " bhitranivṛttihetorabhāvāt /",
    "T04ksmadhlu:3464": " yadi hetavaste nivṛttisvabhāvatvāt svayaṃ sajātīyaphalanāṃ bhedakā api bhaviṣyantītyucyate,",
    "T04ksmadhlu:3465": " tadā tathaiva te sāmānyaphale 'pi kathaṃ na bhedakāḥ?",
    "T04ksmadhlu:3466": " yato hi tatra sarve ekaikā hetavo bhavanti /",
    "T04ksmadhlu:3467": " ye tāvadekotpādakasvabhāvā eva te tato viparītaṃ kamapyanyaṃ notpādayituṃ śaktāḥ,",
    "T04ksmadhlu:3468": " yato hi te utpādakasvabhāvanivṛttyā anyārtha iva bhavanti,",
    "T04ksmadhlu:3469": " nānye utpādakasvabhāvā iti /",
    "T04ksmadhlu:3470": " punaste parasparanivṛttasvabhāvāḥ kintu naiva te utpādakasvabhāvanivṛttāḥ /",
    "T04ksmadhlu:3471": " nānyasmin tadutpādakasvabhāva iti naivaṃ kathyate,",
    "T04ksmadhlu:3472": " kintu ye ekenotpādyasvabhāvāste nānyeneti kathyate /",
    "T04ksmadhlu:3473": " api ca, te svasvabhāvanaivotpādayanti,",
    "T04ksmadhlu:3474": " na tvanyasvabhāvena,",
    "T04ksmadhlu:3475": " atadātmakatvāt,",
    "T04ksmadhlu:3476": " te ca yathāsvaṃ bhinnā api /",
    "T04ksmadhlu:3477": " svasvabhāvenotpādayantītyasmin kathane ko virodhaḥ?",
    "T04ksmadhlu:3478": " ekasvabhāvasyābhāvo naiva tasya svabhāvo bhavituṃ śaknoti,",
    "T04ksmadhlu:3479": " akārakatvāttasya /",
    "T04ksmadhlu:3480": " tenaiva tatphalaṃ niṣpādanīyamiti yaduktaṃ tatra kā yuktiriti cet sāṃkhyaireva tatsamādhānaṃ vidheyamiti śobhanaṃ pratibhāti /",
    "T04ksmadhlu:3481": " yato hi te khalu bhinnabhinnasvabhāvaṃ jagaditi pratipādayanti /",
    "T04ksmadhlu:3482": " atasteṣāṃ yattatra grahaṇaṃ tannivṛtyarthameva ācāryeṇa bhinnavastunirdeśakānāṃ kṛte",
    "T04ksmadhlu:3483": " vyavahāravaśāduktam tāni [vastūni] pratītyasamutpannatayā naiva paramārthata ekārthāni",
    "T04ksmadhlu:3484": " nāpi ca bhinnarthānīti manvānāṃ kṛte naiva kimapyuktamiti /",
    "T04ksmadhlu:3485": " teṣāṃ tāvadanusāraṃ tu māyāsadṛśatvāt sarveṣu teṣu na kimapyekaṃ vastu bhinnamabhinnaṃ vā sidhyati /",
    "T04ksmadhlu:3486": " api ca, yadi vastuṣu paramārthataḥ svabhavadvayam,",
    "T04ksmadhlu:3487": " ekaścotpādakalakṣaṇaḥ,",
    "T04ksmadhlu:3488": " aparaśca svabhāvalakṣaṇastadā nivṛtte 'pyasmin svabhāvenaivotpādakalakṣaṇastāvannivartata ityuttaraṃ khalu samīcīnaṃ syāditi /",
    "T04ksmadhlu:3489": " yasmin samaye sarva evotpādakasvabhāvastasmin samaye yadi te parasparanivṛttasvabhāvā api tadā utpādakasvabhāvato nivṛttatvāt kathaṃ nāmotpādakāḥ syuḥ /",
    "T04ksmadhlu:3490": " teṣāmayameva svabhāvo yat svabhāvabhede 'pi ekamutpādayanti viruddhasvabhāve 'pi",
    "T04ksmadhlu:3491": " ca sati naiva parīkṣāyogyā iti yadi bhavadbhirucyate tadā pādau prasārya tathātāparīkṣātaḥ",
    "T04ksmadhlu:3492": " parāṅmukhabuddhayo ye vyavahāramātramanusaranti te sukhenāsituṃ śaknuvanti /",
    "T04ksmadhlu:3493": " ye tu tathātāparīkṣāyāṃ pravṛtabuddhayasteṣāṃ kṛte tathaiva sukhāsanaṃ naiva yuktarūpam /",
    "T04ksmadhlu:3494": " yadyevaṃ na syāttadā īśvarādistāvadekaḥ sannapi svabhāvabhede 'pi ca sati krameṇa yugapad vā vicitrasyāsya jagato heturupeṇa naiva kathamapi viruddho bhaviṣyati,",
    "T04ksmadhlu:3495": " tatsvabhāvasya tathaiva svabhāvasiddhatvāt /",
    "T04ksmadhlu:3496": " svabhāvabhede 'pi nāsti parīkṣāyogya ityabhidadhatāṃ kṛte kiṃ nāmottaraṃ dattaṃ syāt?",
    "T04ksmadhlu:3497": " tenaiva phalamutpādanīyamiti pratipādayatāṃ tatra kā yuktiriti ye kathayanti teṣāṃ",
    "T04ksmadhlu:3498": " kṛte agnyādikamapekṣyotpadyamāno dhūmastāvad śakramūrdhato 'uputpadyata iti kathanaṃ",
    "T04ksmadhlu:3499": " yathā ahetukatve yuktyā prasaṅgatayocyate,",
    "T04ksmadhlu:3500": " tathaivātra kimiti nocyate?",
    "T04ksmadhlu:3501": " vyavahāre 'pi ekasamūhāntargato yadyekaphalasyotpādako bhavettadā naiva viruddhaḥ,",
    "T04ksmadhlu:3502": " kintu samūhāntargatastu viruddha evetyevaṃ kathayadbhiḥ saha nāsti kaścana bhedaḥ /",
    "T04ksmadhlu:3503": " atrāpi agnyādibhireva phalamutpādanīyam,",
    "T04ksmadhlu:3504": " na tu śakramūrdhādyanyairiti ye kathayanti,",
    "T04ksmadhlu:3505": " tatra kā yuktiḥ /",
    "T04ksmadhlu:3506": " samuho 'pi bhinnaḥ svabhāvataścotpanna ityevamabhidadhānaiḥ saha ko virodha iti vaktavyaṃ syāt /",
    "T04ksmadhlu:3507": " tatra yathā ekasamūhamāśrityotpadyamānaṃ phalaṃ samūhāntareṇāpyutpadyate tadā tenotpādyasya svabhāvasyāniyatatvād ahetuka ityucyate,",
    "T04ksmadhlu:3508": " tathaiva ekasminneva samūhe vijñānādayo yadā ekahetumapekṣyāpi tadvilakṣaṇahetuta utpadyante tadā kimityahetukatāyāḥ prasaṅgo noktaḥ syāt /",
    "T04ksmadhlu:3509": " hetoryathātmakena prayogeṇa nirduṣṭāt svabhāvaviśeṣād hetubhedo bhedakaśca viruddhāveva syātām /",
    "T04ksmadhlu:3510": " yato hi cakṣurādinā bhinnasvabhāvena cakṣurvijñānādīnāṃ phalānāmutpattikāle sākṣād bhedābhāve 'pi pratītisvabhāvād rūpādayaḥ pṛthagviṣayatvena niyatā bhavanti,",
    "T04ksmadhlu:3511": " tadvikāreṇa ca tathotpadyante /",
    "T04ksmadhlu:3512": " te cānvayavyatirekābhyāṃ samantarapratyayena ca pratītisvabhāvāḥ syuḥ,",
    "T04ksmadhlu:3513": " na tu cakṣurādayastathā niyatāḥ santi /",
    "T04ksmadhlu:3514": " viśeṣeturapi tatsadṛśa eva /",
    "T04ksmadhlu:3515": " indriyeṇa ca viṣayagrahaṇaṃ pṛthaktayā niyatam /",
    "T04ksmadhlu:3516": " ityevamandriyāṇi viṣayāśca na pratītisvabhāvāḥ /",
    "T04ksmadhlu:3517": " indriyeṣu samanantarapratyaye cāpi nāsti viṣayagrahaṇasvabhāvaḥ,",
    "T04ksmadhlu:3518": " viṣayeṇa ca samantarapratyayena cāpi pṛthaktayā viṣayagrahaṇaṃ naiva niyatam /",
    "T04ksmadhlu:3519": " evaṃvidhayā niyatavyavasthayā niścayena hetubhedo bhedaka eva syāt /",
    "T04ksmadhlu:3520": " bheda eva bhinnaviśeṣa ityasau vicāro yadi vyavahāratayā bālapṛthagjanānāṃ pravṛttyarthamevocyate tadā tu sutarāṃ yajyate,",
    "T04ksmadhlu:3521": " na tu paramārthataḥ /",
    "T04ksmadhlu:3522": " atha ye tāvad bhedāstee aprajñaptimātrātmakā vā nivṛttiviśeṣeṇa prajñaptisvabhāvātmakā vā?",
    "T04ksmadhlu:3523": " yadi prathamaḥ pakṣastadā vijñānasya ālambanādasvabhāvādabhinnatvena tathaivānekatvaprasaṅgaḥ /",
    "T04ksmadhlu:3524": " ālamanādisvabhāvo 'pi vijñānavannaiva tāvadekatvanivṛttaḥ syāt /",
    "T04ksmadhlu:3525": " vijñānamapi pratitisvabhāvato nāsti bhinno 'tastathaiva rūpādibhyastasyānutpattiprasaṅgaḥ /",
    "T04ksmadhlu:3526": " tathaivābhinne 'pi rūpādibhya utpadyata ityucyata iti cedekasmin ekadā parasparaviruddhāvutpādānutpādau",
    "T04ksmadhlu:3527": " kathaṃ nāma na viruddhau syātāmityayaṃ doṣo naiva yujyatāmiti vicārya ye viśeṣān",
    "T04ksmadhlu:3528": " vijñānato bhinnārthatvena kalpayanti teṣāṃ tadā vijñānamahetukaṃ syād anyasminneva",
    "T04ksmadhlu:3529": " tadā cakṣurādīnāṃ yogāt /",
    "T04ksmadhlu:3530": " phalataḥ sadā sattvena prasaṅga iti /",
    "T04ksmadhlu:3531": " yadi prajñaptisvabhāva iti dvitīyapakṣaḥ svīkriyate tadāpi vijñānasyāhetukatvaṃ prasajyata eva,",
    "T04ksmadhlu:3532": " prajñatyātmakatve cakṣurādīnāmupayogābhāvāt /",
    "T04ksmadhlu:3533": " prajñaptyātmakatve kasyāpi yogo naiva bhavatītyataḥ sarveṣāmahetukatvaprasaṅgaḥ /",
    "T04ksmadhlu:3534": " phalataḥ paramārthato 'nekebhya ekasya phalasyotpattirnaiva sarvathā yujayata iti /",
    "T04ksmadhlu:3535": " naikasmādanekasyāpi [utpādaḥ],",
    "T04ksmadhlu:3536": " pūrvadatrāpi hetubhedasyābhedakatvaprasaṅgāt /",
    "T04ksmadhlu:3537": " itthaṃ cakṣuryadisvaviśeṣatayā tajjātīyakṣaṇasyotpādakatvāt svavijñānamutpādayatiti,",
    "T04ksmadhlu:3538": " tadā hetubhedābhāve 'pi phalasya bhinnatvāt phalasya tāvad bhedābhedau kathaṃ nāhetukāviti /",
    "T04ksmadhlu:3539": " yena khalu kāraṇena tatra phalāntarotpattimattve nāstyanyaḥ [kaścana] viśeṣaḥ,",
    "T04ksmadhlu:3540": " niraṃśatvāt sarvavastūnām,",
    "T04ksmadhlu:3541": " ato hettuatāvat svabhāvapracyuto bhūtvā phalaṃ notpādayatīti,",
    "T04ksmadhlu:3542": " tathāpi tasmin hetvātmakatve bhedābhāvāt tannirvṛte phale 'pi tāvad bhedo na syāt /",
    "T04ksmadhlu:3543": " ekasmādanekasya anekasmādekasyotpattiryā kathyate,",
    "T04ksmadhlu:3544": " kiṃ sā naiva dṛśyate?",
    "T04ksmadhlu:3545": " [arthāt dṛśyata eva],",
    "T04ksmadhlu:3546": " atastasyāḥ parihāraṃ kartuṃ śakyata ityabhidhānaṃ tāvannaiva yujyate /",
    "T04ksmadhlu:3547": " vayamapi sā ādṛśyeti na sādhayāmaḥ /",
    "T04ksmadhlu:3548": " darśanamātraṃ tu naiva tāvat pramāṇamapi,",
    "T04ksmadhlu:3549": " svapnavanmithyābhāsamānatvāat /",
    "T04ksmadhlu:3550": " yad yathā dṛśyate tattathaiva sadityabhiniviśamānānāṃ kevalaṃ mithyākalpanānāṃ nirākaraṇāya svapna iva sādhyamānatvānnāsti tāvad virodho 'pīti",
    "T04ksmadhlu:3551": " api ca, cakṣurvijñānādīnāṃ vastūnāṃ yānyanekasmādutyadyamānāni dṛśyante,",
    "T04ksmadhlu:3552": " teṣāṃ pāramārthikaḥ svabhāvastāvadekatvena naiva kathamapi siddhaḥ,",
    "T04ksmadhlu:3553": " sadā vibhinneṣvākoraṣvavabhāsamānatvāt /",
    "T04ksmadhlu:3554": " vividho 'pi svabhāvo yadyekaḥ syāttadā sarveṣāmevaikadravyatāprasaṅgaḥ syāt /",
    "T04ksmadhlu:3555": " yaccaikasya tāvadasiddhiḥ,",
    "T04ksmadhlu:3556": " sā saṃghātātmakatvādasiddhaiva /",
    "T04ksmadhlu:3557": " ekasya cānekaṣāṃ ca vastūnāṃ paramārthata utpattistāvat kutra samavalokyate?",
    "T04ksmadhlu:3558": " anerkasmādanekasyotpatiriti dvitīyo 'pi pakṣo naiva yuktaḥ /",
    "T04ksmadhlu:3559": " ekaikasya phalasya stāvadanaikairhetubhiḥ kriyamāṇatvādayamapi pakṣastāvadanekasmādekasyaivotpattipakṣaḥ syāt /",
    "T04ksmadhlu:3560": " asya [pakṣasya] doṣo 'pyasmābhiḥ pūrvamevokta iti /",
    "T04ksmadhlu:3561": " yadhekasmin phale ekaikasya hetoryogaḥ kriyate,",
    "T04ksmadhlu:3562": " tadā pakṣo 'yam 'ekasmādekasyotpattipakṣaḥ' syāditi /",
    "T04ksmadhlu:3563": " asminnapi pakṣe yaddūṣaṇaṃ tat pūrvamevoktam /",
    "T04ksmadhlu:3564": " ato nāstyayamasiddho heturapi koṭīnāṃ catuṣkaṃ vihāya nāstyanyo 'pi kaścanotpattipakṣaḥ /",
    "T04ksmadhlu:3565": " sarveṣāṃ nityavastūnāṃ nirākaraṇamapi pūrvameva kṛtam /",
    "T04ksmadhlu:3566": " ato nāstyanaikāntikatvamapi hetoḥ /",
    "T04ksmadhlu:3567": " sapakṣe sattvād viruddho 'pi heturnāsti /",
    "T04ksmadhlu:3568": " ācāryo 'pi saṃvṛtau kāryakāraṇabhāvasthitiṃ svīkṛtya yathā vyavahāre ekasmādanekasya cānekasmādekasya cotpattiḥ prasidhyati tathā dṛśyata eveti kathayāgāsa /",
    "T04ksmadhlu:3569": " cakṣurādibhiranvayavyatirekābhyāṃ cakṣurvijñānādīnāmutpattiviśeṣaṃ jñātvā bālāpṛthagjanānāṃ",
    "T04ksmadhlu:3570": " pravṛttyarthaṃ kāryahetvorbhedakāle yadi heturbhinnastadā kāryabhedo 'pi sutarāṃ syādityuktavān,",
    "T04ksmadhlu:3571": " na tu paramārthadaśāyām,",
    "T04ksmadhlu:3572": " paramārthato 'siddhatvāttasya,",
    "T04ksmadhlu:3573": " yathā vicāritaṃ prāgeva /",
    "T04ksmadhlu:3574": " ekasmād hetoranekaphalānāmutpattirayuktetyādikaṃ yaduktam,",
    "T04ksmadhlu:3575": " teṣāṃ sameṣāṃ samādhānamapi pṛthakpṛthasmāmiḥ pūrvameva kṛtam /",
    "T04ksmadhlu:3576": " [33] 'pratītyasamutpannātvād” ityayaṃ yo hetuḥ,",
    "T04ksmadhlu:3577": " sa anaikāntika iti ye kathitavantasteṣāmapyuttaraṃ dattapūrvameva /",
    "T04ksmadhlu:3578": " [34] yadi vastūni paramārthato na sasvabhāvāni,",
    "T04ksmadhlu:3579": " tadā naiva tāni saṃvṛtāvapi bhavituṃ śakyānīti yaduktam,",
    "T04ksmadhlu:3580": " tasyāpyutaraṃ pūrvaṃ pradattameva /",
    "T04ksmadhlu:3581": " ' ekānekasvabhāvarahitatvāt' iti hetoryadasiddhātvādikamuktam,",
    "T04ksmadhlu:3582": " teṣāṃ sarveṣāmapi samādhānaṃ pūrvācāryaiḥ pūrvaṃ samyaktayā kṛtameva /",
    "T04ksmadhlu:3583": " tathāpi ye tāvat kecana dveṣavaśād dūṣaṇāni prayuñjate,",
    "T04ksmadhlu:3584": " sā teṣāṃ vipratītirevetyabhidhātuṃ śakyate /",
    "T04ksmadhlu:3585": " [35] yadi te prasaṅgaṃ sādhayanti,",
    "T04ksmadhlu:3586": " tadā naiva hetorasiddhiḥ,",
    "T04ksmadhlu:3587": " vastūnāmekānekasvabhāvarahitatvahetoḥ paraiḥ svīkṛtatvāt /",
    "T04ksmadhlu:3588": " tadabhivyaktadharmasvīkārāttasyāpi [hetoḥ] tāvat sāmarthyataḥ svīkaraṇameva syāditi /",
    "T04ksmadhlu:3589": " tatra yaistāvat kadācid īśvarādayo nityaikatvasvabhāvena parikalpitāstaisteṣu kramotpādadharmayogo 'pi yataḥ svīkriyate,",
    "T04ksmadhlu:3590": " atastatsāmarthyata ekatvasvabhāvarahitatāpi tairavaśyaṃ svīkṛtā syāt /",
    "T04ksmadhlu:3591": " yato hyekasvabhāvatāyāmanutpādāsthāto 'bhinnatvāt pūrvakālavat paścātkāle 'pyutpādakasvabhāvatā naiva yujyate /",
    "T04ksmadhlu:3592": " yadyutpādaka eva svabhāvaḥ syāttadā pūrvāvasthātaḥ svabhāvasya bhinnalakṣaṇatvādekatvahānireva syāditi /",
    "T04ksmadhlu:3593": " te [īśvarādayaḥ] tāvadanekatve 'pi naiva yujyante,",
    "T04ksmadhlu:3594": " yato hi tattvatāyāṃ samakālikatvamaparasmiṃśca svaparapratisandhānaṃ tāvannaiva yujyata iti pūrvaṃ prasādhitameva /",
    "T04ksmadhlu:3595": " ye tāvadākāśādīnāṃ trayāṇāmasaṃkṛtānāmekasvabhāvatvaṃ phalapratisandhānābhāvaṃ ca teṣāṃ svīkurvanti,",
    "T04ksmadhlu:3596": " tairapi jñānasvabhāvasya kramodbhūtatvaṃ tāvat svīkriyate,",
    "T04ksmadhlu:3597": " atastatsāmarthyastairapyekasvabhāvarahitataiva svīkṛtā syāt,",
    "T04ksmadhlu:3598": " yato hi pratyekajñānāttajjñeyasvabhāvastāvad bhinna eva syāt /",
    "T04ksmadhlu:3599": " yadi na syāttadābhinnatvāt pūrvavat tajjñāne jñeyasvabhāvo naivopapannaḥ syādata ekasvabhāvastāvannaiva yujyata iti /",
    "T04ksmadhlu:3600": " naiva te 'nekasvabhāvā ityapi pūrvamevāsmābhiḥ prasādhitam /",
    "T04ksmadhlu:3601": " ye tāvannityaikasvabhāvāḥ kālapuruṣapradhānabrahmādayaśca vicitrāyā asyā jagadvyavasthāyā hetutvena parikalpyante,",
    "T04ksmadhlu:3602": " te yadi satyāsatyādivividhasvabhāvāṃ vastusāmagrīṃ krameṇa yugapad vā gṛhṇantīti svīkriyate tadā tatsāmarthyata ekatvarahita eva svabhāve te niyamena te niyamena svīkṛtāḥ syuḥ,",
    "T04ksmadhlu:3603": " yato hi vividhasvabhāvasya jagato grahaṇe ekasvabhāvā naiva yujyante /",
    "T04ksmadhlu:3604": " yadi te naiva ekatvena sidhyanti,",
    "T04ksmadhlu:3605": " tadānekatvamapi teṣāṃ sutarāṃ naiva yujyate,",
    "T04ksmadhlu:3606": " saṃghātasvabhāvatvāt /",
    "T04ksmadhlu:3607": " ye tāvat pudgalāmidhaṃ padārthaṃ nityānityatvenānirvacanīyamiti parikalpayanti te 'uyenam ekānekasvabhāvarahitatvena sākṣāt svīkurvantyeva,",
    "T04ksmadhlu:3608": " phalata ekasvabhāvasya tāvannityatve 'nirvacanīyatā naiva yuktimatī /",
    "T04ksmadhlu:3609": " api ca, bhinnabhinnasvabhāvenānubhūyamānasya tāvat kṣaṇikatve 'nirvacanīyatā naiva yujyate /",
    "T04ksmadhlu:3610": " kāyaḥ bhūmiparvatādayo ye 'nityāḥ sāvayavāḥ pṛthaksvabhāvāstān ekadravyatnena parikalpayanti,",
    "T04ksmadhlu:3611": " te 'pi tadavayavadravyaṃ bhinnānekaviṣayavyāpakamiti svīkurvantyata ekatvarahitataiva",
    "T04ksmadhlu:3612": " teṣāṃ svīkṛtā syāt yato hi yadi tasya pratyekasminnavayave nāsti bhinnasvabhāvastadā",
    "T04ksmadhlu:3613": " naiva tasmin vyapakatāpyupapadyata iti /",
    "T04ksmadhlu:3614": " niraṃśeṣu tāvadāvṛtanāvṛtatvādiviruddhadharmayogo 'pi naivopapadyate /",
    "T04ksmadhlu:3615": " ye tāvad dehādīnāṃ paramāṇusañcayātmakatvāt tān paramāṇūn pṛthakśaḥ parikalpayanti,",
    "T04ksmadhlu:3616": " te 'pi teṣu saṃyogasaṃghātādīn svīkurvantyevetyatastaistatsāmarthyātteṣāmekatvarahitatāpi",
    "T04ksmadhlu:3617": " svīkṛtaiva syāditi /",
    "T04ksmadhlu:3618": " yato hi niraṃśasvabhāve [vastuni] yatraiva hi saṃyogādayo 'nubhūyante,",
    "T04ksmadhlu:3619": " tatra tādṛśo nāstyeva kaścana pakṣaḥ [bhāgaḥ],",
    "T04ksmadhlu:3620": " yasmin pakṣeṇa kenacit saha saṃyogaḥ sañcayo vā na bhavanti,",
    "T04ksmadhlu:3621": " tādṛśeṣu [niraṃśeṣu] vistareṇa viṣayavyāptirapi naiva yujyate /",
    "T04ksmadhlu:3622": " na cāvayavinnāmekasvabhāvatvamapi na yujyate,",
    "T04ksmadhlu:3623": " avayavasaṃghātātmakatvātteṣām /",
    "T04ksmadhlu:3624": " paramāṇuṣu cāvayavidravyeṣu cobhayeṣu tāvadanekasvabhāvatvamapi na yujyate,",
    "T04ksmadhlu:3625": " yato hi sañcitasvabhāvātmakatvātte yadā naivaikasvabhāvatve yujyante tadā tatparatantratayā vyavasthitatvena teṣāmanekasvabhāvatvamapi naiva sidhyati /",
    "T04ksmadhlu:3626": " itthaṃ yadā kāryaṃ ca kāraṇaṃ cāpi dravyamekānesvabhāvarahitaṃ siddham,",
    "T04ksmadhlu:3627": " tadā tadādhārena kalpitanāṃ guṇakarmasāmānyaviśeṣāṇāṃ saṃghātasya cāpi siddhiḥ sutarāṃ naiva syāt,",
    "T04ksmadhlu:3628": " tatparatantratvātteṣām /",
    "T04ksmadhlu:3629": " evaṃ kādācitkatvasāmarthataḥ samastajñeyānāmekānekasvabhāvaśūnyatvameva svīkarttavyamityanekadhā niveditam /",
    "T04ksmadhlu:3630": " jñānamapi tāvat kāmamekasvabhāvamityupakalpyatāṃ kintu tatsvarūpaṃ vividhasyabhāvagrāhakamiti svīkṛtatvāt tatsāmarthyata ekasvabhāvarahitameva taditi svīkṛtaṃ syāt /",
    "T04ksmadhlu:3631": " yato hi tajjñānaṃ tāvat sākāramityavaśyaṃ svīkarttavyam,",
    "T04ksmadhlu:3632": " anyathā viṣayākāreṇa yo nākāritastasya jñānakāyasya viṣayaġ",
    "T04ksmadhlu:3633": " rāhakarūpeṇa vyavasthāpanaṃ nopapannaṃ syāt /",
    "T04ksmadhlu:3634": " yadi sākāratvena svīkriyate tadā tasyaikasvabhāvarahitatvamapi spaṣṭatayā svīkṛtameva syāt,",
    "T04ksmadhlu:3635": " vibhinnātmakatvājjñānakāyasya /",
    "T04ksmadhlu:3636": " vividhatāyā ekatāyāśca parasparaṃ sfuṭo virodhaḥ /",
    "T04ksmadhlu:3637": " ataḥ sarvāṇyeva tāvajjñānāni vibhinnānāṃ vastūnāṃ viṣayitvena svīkriyante /",
    "T04ksmadhlu:3638": " ata eva svayūthyāḥ 'sañcitālambanāḥ paścavijñānakāyāḥ' iti svīkurvanti /",
    "T04ksmadhlu:3639": " ṣaṣṭhaṃ tāvad vijñānaṃ cittacaitasikānapyālambanīkarotīti /",
    "T04ksmadhlu:3640": " citradarśanakāle citrākāraṃ vijñānamupajāyamāanamanubhūyate,",
    "T04ksmadhlu:3641": " ataḥ sarvajñānāni citrākāratvena prasidhyanti /",
    "T04ksmadhlu:3642": " tatra vividhatāyāṃ [vicitratāyāṃ] svamatasthāpanārtha tāvadanekajñānotpattikalpanamapi nāsti samīcīnam,",
    "T04ksmadhlu:3643": " amūrtatvāttāni tatra prakīrṇarūpeṇa naivopatiṣṭhanti,",
    "T04ksmadhlu:3644": " asthitatvācca vicitratā naivopapadyate /",
    "T04ksmadhlu:3645": " guṇakarmasamavetānāṃ dravyādīnāṃ tāvajjñānena yugapadgrahaṇasvīkārād apare 'pi [siddhāntavādinaḥ] jñānaṃ citrākāratvenaiva svīkurvanti /",
    "T04ksmadhlu:3646": " ye hi dravyaparyāyādiviśeṣaṇaiḥ sarvaṃ vastu tāvanmecakamaṇivadityāmananti,",
    "T04ksmadhlu:3647": " teṣvapi tadviṣayimanaso viṣayatve 'nekavastusvabhāvāḥ svīkriyanta eva /",
    "T04ksmadhlu:3648": " ye tāvaccāturmahābhautikāni vastūnyupakalpayanti,",
    "T04ksmadhlu:3649": " te 'pi jñānamanelavastuviṣayamevābhyupagacchanti /",
    "T04ksmadhlu:3650": " ye ca viṣayaṃ sattvarajastamoguṇātmakamabhyupayanti,",
    "T04ksmadhlu:3651": " te 'pi jñānaviṣayamanekavastusvabhāvaṃ svīkurvanyeva,",
    "T04ksmadhlu:3652": " vastutrayātmakatvasvīkārād viṣayāṇām /",
    "T04ksmadhlu:3653": " ye 'pyatītādiviṣayakaṃ manovijñānamātramanālambanamiti manvate,",
    "T04ksmadhlu:3654": " teṣāmapi mate 'bhidhānākāreṇa yuktatvāttadekākāramiti na yujyate,",
    "T04ksmadhlu:3655": " anekākṣarasvabhāvenāvabhāsitatvāt /",
    "T04ksmadhlu:3656": " svapnādijñānānyapi nīlādivibhinnākārān anubhavantīti tanyekasvabhāvānīti naiva yuktāni /",
    "T04ksmadhlu:3657": " ye khalu vijñānamātrasvabhāvaṃ jagadityāmananti,",
    "T04ksmadhlu:3658": " te bāhyapadārthānāmaviṣayibhūtatvāttat svasaṃvedanasvarūpaṃ paryantaṃ ca jñānamiti svīkurvanti,",
    "T04ksmadhlu:3659": " te 'pyanādikālīnabhrāntavāsānāparipākavaśād rūpādivibhinnaviparītāvabhāsānāṃ sarveṣāṃ vijñānānāmutpattiṃ svīkurvantyato vijñānamekasvabhāvamiti naivābhyupagacchanti /",
    "T04ksmadhlu:3660": " phalato darśaneṣu kasminnapi vijñānaṃ naikasvabhāvamiti sidhyati /",
    "T04ksmadhlu:3661": " yadi tathā na sidhyati,",
    "T04ksmadhlu:3662": " tadā anekasvabhāvo 'pi na sidhyatīti bahuśaḥ pūrvamāveditam /",
    "T04ksmadhlu:3663": " ata eva svātantryeṇa sādhako hetirapyayaṃ nāsiddha iti yathoktanayena vādiprativādyubhyeṣu sarve dharma ekānekasvabhāvarahitā eva siddhāḥ /",
    "T04ksmadhlu:3664": " ye va vyavacchedamātrātmakāsteṣu sādhyasādhanānugato dharmeyeva avastubhūtaḥ sidhyatīti pūrvamanekadhā nirdiṣṭam /",
    "T04ksmadhlu:3665": " svaparobhayasiddhāntavādibhirupakalpitadharmiṇyapi sādhyadharmasya yathoktā vyavacchedamātratā dvayorapi siddhaiva /",
    "T04ksmadhlu:3666": " punaśca, heturapyayaṃ kathaṃ sidhyati?",
    "T04ksmadhlu:3667": " yadyunupalabdhyeti cet?",
    "T04ksmadhlu:3668": " sāpyaparayānupalabdhyā sidhyatītyanavasthāprasaṅgaḥ syāt /",
    "T04ksmadhlu:3669": " nāpi pratyakṣeṇānupalabdhisiddhirapi,",
    "T04ksmadhlu:3670": " pratyakṣasyāviṣayatvādityapi kathanaṃ nirākṛtameva,",
    "T04ksmadhlu:3671": " yato hi yathoktanayenaiva te hetuṃ sādhayantīti /",
    "T04ksmadhlu:3672": " ityevaṃ ye kecidindriyairagamyā ātmādayaste tadvyāptakramikakāryayogādidharmāṇāṃ svīkṛtyā ekānekasvabhāvarahitatvenaiva prasiddhāḥ /",
    "T04ksmadhlu:3673": " yadi dharmyeva tāvadasiddhastadā tadrāhityacintanamapyayuktam,",
    "T04ksmadhlu:3674": " tādṛśānāṃ vastūnāṃ pratiṣedhāya dharmiṇaḥ parīkṣāyāḥ sarvatrānivāryatvāt /",
    "T04ksmadhlu:3675": " atastaddharmā nopalabhyanta iti pūrvameva nirdiṣṭam /",
    "T04ksmadhlu:3676": " anyathā [yadyevaṃ na syāt] tadā tanniṣedhāya bhavatāmapi arthakriyāsāmarthyaviyogalakṣaṇo hetustāvat kathaṃ siddho bhaviṣyatīti codanā kathaṃ na syāt /",
    "T04ksmadhlu:3677": " paraparikalpite dharmiṇi tathāvidhakramikakāryāṇāṃ svīkṛtyaiva tadvyāptadharmāṇāṃ niṣpattestanmatamātrāśritatvād dharmiṇastasya tāvat parikalpitatvameva",
    "T04ksmadhlu:3678": " anumānena tathā jñāne satyapi nāstyevānavasthāprasaṅgaḥ,",
    "T04ksmadhlu:3679": " svataḥ pramāṇatvāttasya /",
    "T04ksmadhlu:3680": " vyavahāreṇāpi tāvat sādhyavyāptasādhanasya siddhatvāditi pūrvameva samyaguktatvāt /",
    "T04ksmadhlu:3681": " rūpādayastāvad dhārmiṇaḥ,",
    "T04ksmadhlu:3682": " ye khalvaparokṣāste 'pi pratyakṣata ekasvabhāvarahitā eva,",
    "T04ksmadhlu:3683": " vividheṣvākāreṣu sarvadā pratibhāsanādaviśeṣeṇa pṛthakśa ekasvabhāvatvenānanubhūyamānatvāt /",
    "T04ksmadhlu:3684": " ekasvabhāvahitatvena siddhe satyanekasvabhāvarāhityamapi sutarāṃ pratyakṣataḥ siddhameva,",
    "T04ksmadhlu:3685": " ekaikasañcitatvadanekasvabhāvasya /",
    "T04ksmadhlu:3686": " na khalu pratyakṣādipramāṇāni vyavahāreṇāsadbhūtānīti pūrvamevoktam /",
    "T04ksmadhlu:3687": " yatkhalu paramārthato 'sat,",
    "T04ksmadhlu:3688": " tat saṃvṛtito 'pyasadeva,",
    "T04ksmadhlu:3689": " kriyatāpyaṃśenānanubhāvyatvāt,",
    "T04ksmadhlu:3690": " śaśaśṛṅgavat /",
    "T04ksmadhlu:3691": " yadi pratyakṣamapi tathaivetyucyeta,",
    "T04ksmadhlu:3692": " evaṃ satyasambaddhatvādanaikāntikatvamevāsya hetoriti pūrvameva kṛtottaram /",
    "T04ksmadhlu:3693": " āropitasyātmano yaḥ khalu svabhāvaḥ,",
    "T04ksmadhlu:3694": " so 'pi tathaiva jñeyaḥ,",
    "T04ksmadhlu:3695": " kintu naiva sa paramārthato 'san,",
    "T04ksmadhlu:3696": " marīcikāsu jalajñānādṛśatvāttasya /",
    "T04ksmadhlu:3697": " āropasvabhāvātmakatvāt sarvapratyakṣāṇāṃ kathaṃ hi tairekānekasvabhāvayuktatvaṃ jñātuṃ śakyata iti cintāyāṃ heturyamatra māyākārāpratyakṣānumānābhyāmanaikāntika eva /",
    "T04ksmadhlu:3698": " yato hi māyākārajñāne tāvad yo 'yaṃ gajādyākārāropastasmin svabhāve paramārthato nabhiniveśo jāyate /",
    "T04ksmadhlu:3699": " tasmiṃstathābhiniveśābhāvāt tat paramārthatastadviviktajñānotpattiheturbhavatītyavaśyaṃ tadviṣayitvena vyavasthāpyate /",
    "T04ksmadhlu:3700": " evaṃ prekṣāvatāṃ pratyakṣasya nirākṛte 'pi bhāntikāraṇe kadācidanyāropākārasvabhāvavataḥ",
    "T04ksmadhlu:3701": " [jñānasya] utpattirbhavatīti paramārthatastatsvabhāve 'nabhiniveśena hetunā niyatena",
    "T04ksmadhlu:3702": " tāvattadviviktaviṣayitvena vyavasthāpyate /",
    "T04ksmadhlu:3703": " tathaivānumānajñānamapi yaddhi sāmānye tāvad vastulakṣaṇe samāropākāram,",
    "T04ksmadhlu:3704": " tadapi vastutathatāyā yathāvajjñānasvabhāvatvāt tadviṣayakaṃ bhavatīti pramāṇasadbhāvādanaikāntika eva hetuḥ /",
    "T04ksmadhlu:3705": " nāsti tadviṣayīti kathanaṃ tāvannaiva yuktm,",
    "T04ksmadhlu:3706": " aścaśṛṅgavad vastūnāmabhyupagamābhāvāt /",
    "T04ksmadhlu:3707": " tarhi kathamiti cet?",
    "T04ksmadhlu:3708": " māyādisvabhāvavaditi,",
    "T04ksmadhlu:3709": " māyādivat pratyakṣatvāt /",
    "T04ksmadhlu:3710": " gṛhīte 'pyekānekasvabhāvarāhitye 'nāptapuruṣaśāstraśravaṇenotpannāropairanirdhāryāpareṇa [prakāreṇa] nirdhārayatāmekānekasvabhāvaviyuktavamanupalabdhyā tāvat kathaṃ setsyati?",
    "T04ksmadhlu:3711": " vividhaprakārādiliṅgaiḥ sarve yadyekasvabhāvarahitatvena sādhyante tadā te 'nekatvasvabhāvarahitā api sidhyanyeva,",
    "T04ksmadhlu:3712": " ekasañcayātmakatvādanekasya /",
    "T04ksmadhlu:3713": " ekastvaṃ vānekatvaṃ vā sarveṣvākāreṣu vyāptam,",
    "T04ksmadhlu:3714": " parasparaparihārasthitalakṣaṇatvāttayoḥ /",
    "T04ksmadhlu:3715": " vyavahāre ghaṭādiviṣayaparicchedena puruṣā atulyasambaddhān vyavahārayogyānatyantaṃ paricchedayanti /",
    "T04ksmadhlu:3716": " tatastulyaviparyayādisvabhāvavicchedena paricchedaḥ /",
    "T04ksmadhlu:3717": " tathaiva /",
    "T04ksmadhlu:3718": " paricchinne 'pyanekavastuvyavahārayogye 'nekadravyajātisaṃghāte tato 'tulyaviparyayaviccedenaiva paricchedaḥ /",
    "T04ksmadhlu:3719": " paricchedo yadi naiva viccinnastadā sa nāstyeva,",
    "T04ksmadhlu:3720": " parasparaparihārasthitalakṣaṇatvāttayoḥ /",
    "T04ksmadhlu:3721": " ye tāvat parasparaparihārasthitalakṣaṇāste sarvatra vyāpinaḥ,",
    "T04ksmadhlu:3722": " ye hi sarvatra vyāpinaste skandhādyanyāpoḍhāḥ,",
    "T04ksmadhlu:3723": " mūrtāmūrtatvādiviśeṣavaditi /",
    "T04ksmadhlu:3724": " ekānekatve api tathaiva /",
    "T04ksmadhlu:3725": " vyāpakanivṛttyā vyāpyanivṛtterniyatatvānnāsti tāvad heturapi sadigdhavipakṣavyāvṛttikaḥ,",
    "T04ksmadhlu:3726": " apareṣāṃ skandhānāmabhāvāt /",
    "T04ksmadhlu:3727": " vyāpyasya vyāpakasya vā vastunaḥ svato 'siddhatvādasiddha eva sa heturiti kecana /",
    "T04ksmadhlu:3728": " tathaiva dharmiṇyeva kevale vyāpyasadbhāvasidhyarthaṃ vyāpakanivṛtyā vyāpyanivṛttirasiddhaivetyapare /",
    "T04ksmadhlu:3729": " eteṣāṃ sarveṣāṃ [ākṣepāṇāṃ] samādhānaṃ tāvatpūrvamevāsmābhiḥ kṛtam /",
    "T04ksmadhlu:3730": " evaṃ vyāpyavyāpakādisarvavastūnāṃ pūrvaṃ saṃvṛttyāśritatvaṃ prasādhya paścād vyavasthā kṛtetyapi pūrvamāveditameva /",
    "T04ksmadhlu:3731": " atyantaṃ samīpavartini vyāpake niyataṃ vyāpyaviśeṣajñānaṃ naiva bhavatītyapi pūrvameva nirdiṣṭam /",
    "T04ksmadhlu:3732": " ato vyavahāreṇa ekānekasvabhāvamātreṇa sattvaṃ vyāptamiti /",
    "T04ksmadhlu:3733": " tathāpyanena pararmārthasvabhāvo naiva niściyate /",
    "T04ksmadhlu:3734": " ekānekasvabhāvastāvad ghaṭādayaḥ saṃvṛtyāpyavabhāsanta eveti /",
    "T04ksmadhlu:3735": " vyāpyavyāpakabhāvasiddhistu viśeṣato vyavahāradharmiṇamāśrayate,",
    "T04ksmadhlu:3736": " vyāpakanivṛttistu paramārthamāśrayate,",
    "T04ksmadhlu:3737": " ato vivādāspadībhūteṣu sarvadharmiṣu sāmānyena sādhayitumiṣyamāṇatvāt kathamimau dvau [vyāpyavyāpakau] ekasmin dharmiṇyāśritāviti cet?",
    "T04ksmadhlu:3738": " ekasmin dharmiṇyāśritatve 'pi [mithaḥ] sāpekṣatvād bhinnāveveti nāsti doṣaḥ /",
    "T04ksmadhlu:3739": " evameva vyāpyavyāpakabhāvasiddhistu vyāvahārasatyamāśrayate,",
    "T04ksmadhlu:3740": " vyāpakanivṛttistāvat paramārthasatyamevāśrayate,",
    "T04ksmadhlu:3741": " ato viruddhaiva / 117",
    "T04ksmadhlu:3742": " [36-37] yaḥ khalu sādhyaḥ,",
    "T04ksmadhlu:3743": " sādhako vā tau prasajyapratiṣedhasvabhāvau,",
    "T04ksmadhlu:3744": " na vā tathāsvabhāvau?",
    "T04ksmadhlu:3745": " prathame tāvatpakṣe tau naiva bodhyabodhakarupeṇopapannau,",
    "T04ksmadhlu:3746": " niḥsvabhāvatvādasambaddhatvādanupapannatvācca /",
    "T04ksmadhlu:3747": " ye sarvābhilāpavigatalakṣaṇāste na kathañcanāpi bodhyā bodhakāśca,",
    "T04ksmadhlu:3748": " aśvaśṛṅgavat,",
    "T04ksmadhlu:3749": " yathoktāḥ sarve sādhyasādhakādayo 'bhilāparahitalakṣaṇātmakāḥ /",
    "T04ksmadhlu:3750": " [38-39] ye parasparamasambaddhāste 'pi naiva bodhyabodhakasvabhāvāḥ,",
    "T04ksmadhlu:3751": " himavadvindhyaparvatavat,",
    "T04ksmadhlu:3752": " sādhyasādhakā api parasparamasambaddhāḥ /",
    "T04ksmadhlu:3753": " [40] abhinnasvabhāvā api kecana na bodhyabodhakabhāvāpannāḥ,",
    "T04ksmadhlu:3754": " vṛkṣaśākhāvat /",
    "T04ksmadhlu:3755": " sādhyasādhakā apyabhinnāḥ /",
    "T04ksmadhlu:3756": " yadi prasajyapratiṣedhasvabhāvapakṣapātinastadā ekānekasvabhāvarahitāstāvad vastusvabhāvabhūtārthakriyāyogyatvasvīkārādapi na svīkriyanta ityapyayuktīyuktam,",
    "T04ksmadhlu:3757": " vikalpasyāsya paraparikalpiteśvarādiniṣedhe 'pi sarvatra samānatvāt /",
    "T04ksmadhlu:3758": " ato 'vaśyaṃ vyāpakadharmanivṛttyaiva īśvarādīnāṃ nirākaraṇaṃ karttavyam,",
    "T04ksmadhlu:3759": " atyantaparokṣeṣu pratyakṣeṇa niṣeddhuśakyatvāt /",
    "T04ksmadhlu:3760": " atastasmin kathaṃ na sarva vivādā āpateyuriti /",
    "T04ksmadhlu:3761": " na tadekaṃ na cānekaṃ viṣayaḥ paramāṇuśaḥ /",
    "T04ksmadhlu:3762": " tathā",
    "T04ksmadhlu:3763": " bhāvā yatra vicāryante na te santi savabhāvataḥ /",
    "T04ksmadhlu:3764": " kathamiti na teṣvekānekatvaṃ hi svabhāvataḥ //",
    "T04ksmadhlu:3765": " ityādibhīrbāhyārthaparikalpanā tāvanniṣedhyate /",
    "T04ksmadhlu:3766": " tatrāpi kathaṃ na vivādāḥ syuriti /",
    "T04ksmadhlu:3767": " yadi niḥsvabhāvatā tatra naiva bodhyata iti cettadā aśvaśṛṅgasyāpi bodhābhāvaḥ kathaṃ nollikhyate /",
    "T04ksmadhlu:3768": " bhavatāmabhilāpalakṣaṇarahitāḥ sarva bhāvā na manāgapi bodhyanta ityādiprayogeṣu vidyata eva sādhyasādhakayorniṣedhasvabhāvaḥ,",
    "T04ksmadhlu:3769": " ataḥ kīdṛśastāvadayaṃ bodhakabhāvaḥ /",
    "T04ksmadhlu:3770": " ataḥ prayogo 'yamātmano hānikara evollikhitaḥ śastraśikṣaṇadoṣābhyupagamavat /",
    "T04ksmadhlu:3771": " ato nāsti prayogakauśalamapi sarvesāṃ vastunāṃ niścetavyaprasaṅgālliṅgasyaiva vastuno bodho na kenāpi svīkriyate,",
    "T04ksmadhlu:3772": " kasyāpi liṅgabodhasya kuisminnapyavaśyameva sambhavāt /",
    "T04ksmadhlu:3773": " ato niyatameva liṅgaṃ pratyakṣeṇa bodhyate,",
    "T04ksmadhlu:3774": " sādhyākārasya niyamenotpādakatvāt /",
    "T04ksmadhlu:3775": " liṅgaṃ tāvat kalpanayā bodhakatvena vyavasthitamiti yuktam /",
    "T04ksmadhlu:3776": " ato niḥ svabhāvatve 'pi niayatatadākārasya sādhyakāraniścayotpattau hetutvād bodhakatvena kalpanāyāṃ nāsti kaścana doṣaḥ /",
    "T04ksmadhlu:3777": " kevalasya vastubhūtaliṅgasyaiva sarvatra nollekho bhavati,",
    "T04ksmadhlu:3778": " ākāśaniṣedhakasya liṅgasya nitarāṃ kalpitatvādeveti pūrvaṃ nirdiṣṭam /",
    "T04ksmadhlu:3779": " asambaddhatvāditi yadabhihitam,",
    "T04ksmadhlu:3780": " tatrāpi yadi vastubhūtaḥ sambandha evaiko hetutvena kathayitumiṣyate,",
    "T04ksmadhlu:3781": " tadāpi sa heturnāstyanaikāntikaḥ,",
    "T04ksmadhlu:3782": " vastubhūte 'pi [hetau] kutracittathāvidhasya sambandhasyāsiddhatavāt /",
    "T04ksmadhlu:3783": " sa [sambandhaḥ] tāvad dvayāśritatvena parasparaśliṣṭasvabhāvatvena copakalpyate /",
    "T04ksmadhlu:3784": " dvayorniṣpannayoḥ [vastunoḥ] svabhāvaḥ śliṣṭa iti nopapadyate,",
    "T04ksmadhlu:3785": " svasvabhāve vyavasthitatvāttayoḥ /",
    "T04ksmadhlu:3786": " śliṣṭatve satyekatvameva syāt /",
    "T04ksmadhlu:3787": " tacca viruddhameva /",
    "T04ksmadhlu:3788": " ekatve sati naiva dvayāśritvaṃ tāvad yuktam /",
    "T04ksmadhlu:3789": " yadi sa sambandhibhyo 'rthāntara iti tadā svasvabhāvavyavasthitatvāt kathaṃ nāma sambaddhasvabhāvaḥ syāt /",
    "T04ksmadhlu:3790": " yadi nāstyarthāntara iti tadā kevalaṃ sambandhināveva syātām /",
    "T04ksmadhlu:3791": " ataḥ sambandhastāvat kalpanāmātrātmaka eva,",
    "T04ksmadhlu:3792": " na tu vastvātmaka iti /",
    "T04ksmadhlu:3793": " yāni hi sambandhodbhūtāni lakṣaṇāni tānyapi kalpanātmakānyeva,",
    "T04ksmadhlu:3794": " kāryakāraṇeyoryugapatsambhavā bhāvāt /",
    "T04ksmadhlu:3795": " ye tāvadasannihitāsteṣu na sambhavati sambandhaḥ /",
    "T04ksmadhlu:3796": " api ca, yadā kāryasvabhāvaḥ pariniṣpannaḥ tadā apekṣāvirahānnaiva tasya kūtracinnirbharatvam /",
    "T04ksmadhlu:3797": " ato nāsti tasya kenāpi saha sambandhaḥ /",
    "T04ksmadhlu:3798": " apariniṣpanne 'pi tasmin kāraṇena saha sambandhakāle vidūre sthitatvādasambaddhameva tat syāditi /",
    "T04ksmadhlu:3799": " ataḥ kalpanayaiva bhavanto vastuprayogamanutiṣṭhantīti /",
    "T04ksmadhlu:3800": " kāryānapekṣitatve 'pi svahetorhi prasiddhitaḥ /",
    "T04ksmadhlu:3801": " tadanyāpekṣayā siddherabhāvāt kalpanā punaḥ /",
    "T04ksmadhlu:3802": " hetuṃ badhnāti kāryeṇa kāryaṃ na,",
    "T04ksmadhlu:3803": " tacca kīdṛśam //",
    "T04ksmadhlu:3804": " tadātmakalakṣaṇasambandho 'pi naiva samīcīnaḥ,",
    "T04ksmadhlu:3805": " dvayāśritatvāttasya /",
    "T04ksmadhlu:3806": " tadātmakatve dvaitaṃ naivopapadyate /",
    "T04ksmadhlu:3807": " dvayābhāve kaḥ kena sambadhyeta sambandhī /",
    "T04ksmadhlu:3808": " ataḥ kalpanāracitamūrtitvāt sarveṣāṃ sambandhānām,",
    "T04ksmadhlu:3809": " abhāve caivānupahatapravṛtterhetorasiddhireva syāt /",
    "T04ksmadhlu:3810": " asambaddhatve sati abhedābhāvāt kathaṃ tādṛśī yaktiḥ,",
    "T04ksmadhlu:3811": " prayujyate /",
    "T04ksmadhlu:3812": " abhede sati tadātmaka eva sambandha iti nirdeśaḥ syāt /",
    "T04ksmadhlu:3813": " vastumātra eva tādātmyasambandhaḥ,",
    "T04ksmadhlu:3814": " na tvanyatreti cet?",
    "T04ksmadhlu:3815": " ayuktametad,",
    "T04ksmadhlu:3816": " abhinnaparyāyatvāttādātmyasya /",
    "T04ksmadhlu:3817": " sa tu niḥsvabhāvasyāpi nairātmyasadṛśatvādaviruddha eva /",
    "T04ksmadhlu:3818": " yadyevaṃ na syāttadā 'abhinnatvād' ityapi vaktuṃ na paryeta /",
    "T04ksmadhlu:3819": " tatra 'abhinnatvad' ityayaṃ heturyadi paramārthādhikāreṇocyeta tadā anekāntika eva,",
    "T04ksmadhlu:3820": " yato hi kṛtakatvānityatve yadyapi paramārthato naiva bhinne tathāpi bodhyabodhakavastuṣu tāvat te dṛśyete /",
    "T04ksmadhlu:3821": " yadi vyavahāre 'pi tayornāsti bhinnatvamityucyeta tadā asiddhameva,",
    "T04ksmadhlu:3822": " nivṛttiviśeṣopakalpitāyā bhinnatāyāstatra sadbhāvāt /",
    "T04ksmadhlu:3823": " evameva śabdādidharmiṇi yadā akṛtakatvādito nivṛttirniścīyate tadā nityādito 'pi",
    "T04ksmadhlu:3824": " nirvṛtterniścayanāt paramārthato bhinnatāyā abhāve 'pi nivṛttiviśeṣāpekṣayā kṛtakatvānityatvādīnāṃ",
    "T04ksmadhlu:3825": " bhinnavyavasthāyā upakalpanād bodhyabodhakavastuvyavasthā tāvat kriyata eva /",
    "T04ksmadhlu:3826": " itthaṃ yadā vastūni sāmarthyataḥ pratimbivad ekānekasvabhāvavinivṛttāni bhavanti tadā paramārthasvabhāvato 'pi teṣāṃ nivṛttirniyataiva /",
    "T04ksmadhlu:3827": " ato nivṛttiviśesāpekṣayā kṛtakatvaṃ bhinnaṃ vyavasthāpyate,",
    "T04ksmadhlu:3828": " ata eva ca tatra bodhyabodhakabhāvo 'pi sambhavatyeva /",
    "T04ksmadhlu:3829": " punaśca, yathā nityaṃ tāvd vastu arthakriyāsāmarthyavirahād vastusvabhāvena rahitaṃ sādhyate,",
    "T04ksmadhlu:3830": " tathaiva anyatrāpi tatsadṛśatvānna virudhyate /",
    "T04ksmadhlu:3831": " [41] yadapi atadvyāvṛttiviśeṣeṇānayoḥ kṛtakatvaṃ tad vastu syāt nīlapītādivattasvabhāvatvāditi kathanaṃ tāvadasambaddhameva,",
    "T04ksmadhlu:3832": " kṛtakatvānityatvābhyāmaniyatatvāt /",
    "T04ksmadhlu:3833": " kṛtakatvānityatvayorbhedo vyāvṛttyocyate,",
    "T04ksmadhlu:3834": " kintvetāvatā na tad vastu /",
    "T04ksmadhlu:3835": " yathā nityavastuniṣedhāya arthakriyāsāmārthyarahitatvaṃ niḥsvabhāvatvaṃ ca vyāvṛttikṛtaviśeṣe satyapi naiva vastu,",
    "T04ksmadhlu:3836": " tathaivānyadapi tatsadṛśamiti jñeyam,",
    "T04ksmadhlu:3837": " ato gauṇamevedam /",
    "T04ksmadhlu:3838": " yatkhalu nīlātmakaṃ pītātmakamiti nidarśanaṃ tadapi paramārthe tāvad vastunyasiddhatvādayuktam /",
    "T04ksmadhlu:3839": " ye 'smin asatpakṣatvena doṣamāropayanti,",
    "T04ksmadhlu:3840": " tadapi naiva yuktiyuktam /",
    "T04ksmadhlu:3841": " yato hi nayo 'yamasanniti kathanamātreṇa tāvat paramārthe vastuni na kimapi siddhaṃ bhāvati,",
    "T04ksmadhlu:3842": " amūrtādiśabdaprayoge 'pi kalpyamānamākāśaṃ tāvadasattvānnaiva yuktam /",
    "T04ksmadhlu:3843": " tatra buddhau pratibhāsamāno yo hi pūrvodito dharmī,",
    "T04ksmadhlu:3844": " so 'pi asatā tāvannayena [asatpakṣeṇa] tathoktaḥ,",
    "T04ksmadhlu:3845": " kintu paramārthe vastuni sa naiva yuktarūpaḥ /",
    "T04ksmadhlu:3846": " vastusaditi vyavaharatāṃ kathanamidaṃ siddhasādhanamiti syāt,",
    "T04ksmadhlu:3847": " ekānekasvabhāvarahitaṃ khalu paramārthaṃ vastu naiva kiñcit,",
    "T04ksmadhlu:3848": " tasya kalpanāviṣayatvenāpi bahirbhūtvāditi /",
    "T04ksmadhlu:3849": " sarve khalu padārthāḥ ekānekasvabhāvābhyāṃ vyāptā iti tu pūrvameva prasādhitam /",
    "T04ksmadhlu:3850": " māyādibhiravyatiriktāḥ paramārthato niḥsvabhāvā hi bhāvāste yadi 'vastu' nāmnā vyavahriyeran,",
    "T04ksmadhlu:3851": " tadā nāsti kaścanāpi doṣaḥ,",
    "T04ksmadhlu:3852": " bhavatkalpitapakṣahānyā tāvattasya dūṣitatvāt /",
    "T04ksmadhlu:3853": " ato nāsti heturanaikāntikaḥ /",
    "T04ksmadhlu:3854": " nāsti viruddhakhyo 'pi [doṣaḥ],",
    "T04ksmadhlu:3855": " pratibimbādisapakṣeṣu sattvāt /",
    "T04ksmadhlu:3856": " ekānekasvabhāvāni pratibimbādivastūni naiva paramārthato yukāni,",
    "T04ksmadhlu:3857": " jñānajñeyādisvabhāvena paramārthato 'siddhatvāditi pūrvamevoktam /",
    "T04ksmadhlu:3858": " [42] evaṃ yathā ekānekasvabhāvalakṣaṇo hetustāvannairātmyaṃ sādhayati tadvadabhāvadharmini",
    "T04ksmadhlu:3859": " dharmivyāvṛttisādhakatvād viruddho 'yaṃ heturiti yaduktaṃ tattu atyantaṃ pramāṇānabhijñatāmātrameva /",
    "T04ksmadhlu:3860": " yadā vastusvabhāvo dharmī sādhayitumiṣyate,",
    "T04ksmadhlu:3861": " tadā tadvyāvṛttisādhakatvena sa heturviruddha ityucyate,",
    "T04ksmadhlu:3862": " kintu yadā sa [dharmī] niḥsvabhāvatvena sādhyate tadā siddhe 'pi vādino mate kathaṃ tāvad viruddho heturbhaviṣyati /",
    "T04ksmadhlu:3863": " niḥsvabhāvatāyāṃ hi sādhayitumiṣṭāyāṃ vastusvabhāvo dharmī naiva sambhavati,",
    "T04ksmadhlu:3864": " ananurūpatvāditi pūrvamevoditam /",
    "T04ksmadhlu:3865": " ataḥ sādhyasādhanābhyāṃ yathokto dharmī avastubhūta eva sammat ityasmāt kāraṇāt tena hetunā tāvad vyāvṛttireva sādhayate /",
    "T04ksmadhlu:3866": " vastusvabhāvasiddhau tu tadviparītasyaiva siddhiḥ syāt /",
    "T04ksmadhlu:3867": " yathāyaṃ heturnairātmyaṃ sādhayati tathaiva abhāvadharmyapīti keṣāñcit kathanamasambaddhameva /",
    "T04ksmadhlu:3868": " yato hi yena kāraṇena tāvannairātmyasya abhāvasya ca dvayordharmayorviruddhahetubhyāṃ siddhirucyate,",
    "T04ksmadhlu:3869": " tau vyāvṛttyāpi naiva bhinnau,",
    "T04ksmadhlu:3870": " paryāyasvabhāvatvāttayoḥ /",
    "T04ksmadhlu:3871": " phalato nirātmakamidaṃ nairātmyāditi kathanamiva syāt /",
    "T04ksmadhlu:3872": " evaṃvidhaṃ tavadabhidhānakauśalaṃ kasya syāt?",
    "T04ksmadhlu:3873": " [na kasyāpītyarthaḥ] /",
    "T04ksmadhlu:3874": " ataḥ sarve niḥsvabhāvāḥ sidhyanti /",
    "T04ksmadhlu:3875": " heturapi bhagavatauvoktaḥ, tathā hi -",
    "T04ksmadhlu:3876": " yathā hi darpaṇe rūpamekatvānyatvavarjitam /",
    "T04ksmadhlu:3877": " dṛśayate na ca tannāsti tathā cotpādalakṣaṇam //",
    "T04ksmadhlu:3878": " phalato niḥsvabhāvatāsādhanārthaṃ na ko 'pi heturiti yatkathanam,",
    "T04ksmadhlu:3879": " tasyāpyuttaraṃ dattapūrvameva /",
    "T04ksmadhlu:3880": " [43-44] yadi vijñānamapi itaradharmāṇāmiva niḥsvabhāvameva syāttadā mithyātvād yogibhiranyadharmāṇāmiva tasyāpi parityāgaḥ kariṣyata eva /",
    "T04ksmadhlu:3881": " yadyevaṃ kariṣyate tadā na ko 'pi yogino bhaviṣyanti,",
    "T04ksmadhlu:3882": " na ca teṣāṃ tattvajñānaṃ bhavaiṣyati,",
    "T04ksmadhlu:3883": " nāpi bhagavatāṃ buddhānāmapratiṣṭhitanirvāṇaṃ naiva ca teṣāṃ tattvajñānaṃ bhaviṣyati /",
    "T04ksmadhlu:3884": " anena khalu hetunā sarvāsāṃ vyavasthānāṃ vilopa eva syāditi yatkathanaṃ tadapi naiva yuktam,",
    "T04ksmadhlu:3885": " yato hi prasaṅgastāvadayaṃ yadi satyābhiniveśaparityāgārthamucyate tadā saharṣamucyatām,",
    "T04ksmadhlu:3886": " kintu tathābhyupagamya naiva prasaṅgaḥ prayuktaḥ,",
    "T04ksmadhlu:3887": " tallakṣaṇasyaivanabhyupagamāt /",
    "T04ksmadhlu:3888": " yadi sarvavidhaprasaṅgaparityāgārthaṃ tāvaducyate,",
    "T04ksmadhlu:3889": " tadā heturayamanaikāntikaḥ sādhyaviparītabādhakapramāṇābhāvāt /",
    "T04ksmadhlu:3890": " yanmithyā tat sarvathā parityājyamityetasya naiva kimapi kāraṇamupalabhāmahe,",
    "T04ksmadhlu:3891": " mithyātve 'pi prayojanavaśānyamāyākāra iva māyādarśanavat /",
    "T04ksmadhlu:3892": " ye hi mithyā svaparārthaṃ naivopayujyante,",
    "T04ksmadhlu:3893": " te yogibhiḥ parityājyā iti kathanaṃ tu yujyate,",
    "T04ksmadhlu:3894": " parantu ye tavat sākṣāt paramparayā vā svaparaprayojanaprasādhakāḥ,",
    "T04ksmadhlu:3895": " kṛpālūnāṃ parahitakaraṇopāyabhūtāsteṣāṃ kathaṃ sarvadā parityāgaḥ kartum śakyate /",
    "T04ksmadhlu:3896": " ato ye kṣetrapariśuddhinirmāṇakāyādayaste parārthamatyantamāvaśyakāḥ,",
    "T04ksmadhlu:3897": " te sarve viparītaparihāradvārā parityājyā api yāvatsaṃsāramaparityājyā eva /",
    "T04ksmadhlu:3898": " te yadyapi māyākāra iva sarvān mithyābhūtān jānanti,",
    "T04ksmadhlu:3899": " tathāpi parahitopāyabhūtān tān na parityajanti /",
    "T04ksmadhlu:3900": " nāsti teṣu viparyabhūtā āsaktirapi,",
    "T04ksmadhlu:3901": " samyagrūpeṇa teṣāṃ yathābhūtaparijñānāt /",
    "T04ksmadhlu:3902": " yathoktam āryadharmasaṅgītau ḥ",
    "T04ksmadhlu:3903": " māyākāro yathā kaścinnirmitaṃ mokṣamudyataḥ /",
    "T04ksmadhlu:3904": " na cāsya nirmite saṅgo jñātapūrvo yato 'sya saḥ //",
    "T04ksmadhlu:3905": " tribhavaṃ nirmitaprakhyaṃ jñātvā sambodhipāragaḥ /",
    "T04ksmadhlu:3906": " saṃnahyate jagaddhetorjñātapūrvaṃ jagat tathā //",
    "T04ksmadhlu:3907": " bhāvo 'pi tāvanna grāhyo na cābhāvo 'pi parityājyaḥ,",
    "T04ksmadhlu:3908": " yato hi śrāvakā api,",
    "T04ksmadhlu:3909": " ye vastusaṃjñinaste 'pio ādimaṃ satyadvayaṃ vivarjayanti,",
    "T04ksmadhlu:3910": " tṛtīyaṃ cāryasatyamabhāvabhūtamapi parigṛhṇanti /",
    "T04ksmadhlu:3911": " kṛpāparādhīnacetaso yogino 'pi parahitārthaṃ vividharūpeṇa gajādimithyānirmāṇādikaṃ sādhayanti /",
    "T04ksmadhlu:3912": " tatra mahākaruṇāparādhīnatayā ye pareṣām aśeṣahitasukhopāyaśālinaḥ prajñālokena vidhvastasakalakleśāndhakārāḥ",
    "T04ksmadhlu:3913": " parahitābhilāṣiṇo matimantaste prahīṇeṣvapi sakalaviparyāseṣu pūrvapraṇidhānavaśatayā",
    "T04ksmadhlu:3914": " yāvat sattvakarmakleśāstāvadākāśaparyantaṃ sthātumevābhilaṣante /",
    "T04ksmadhlu:3915": " itthaṃ sameṣāṃ vastūnāṃ paramārthato niḥsvabhāvatve 'pi hetupratyayasāmagrīpāratantryena māyāvat sambhavantyeva /",
    "T04ksmadhlu:3916": " hetumantaste na bhavanti vastusantaḥ,",
    "T04ksmadhlu:3917": " anvayāsiddhatvānmāyādinā bhrantatvācca /",
    "T04ksmadhlu:3918": " mithyābhūtā hi ye svānurūpahetumantastāvannaiva bhavanti,",
    "T04ksmadhlu:3919": " te vyavahāre 'pyasanta eveti pūrvamevāveditam /",
    "T04ksmadhlu:3920": " ato yathā māyādayaḥ svahetusākalyaparatantratayā prādurbhavanti,",
    "T04ksmadhlu:3921": " tathaiva yagināṃ jñānādayo 'pyavicāraramaṇīyā eva /",
    "T04ksmadhlu:3922": " tatra yogijñānādimāyāhetustāvad yathāvat puṇyajñānasambhārānukūla eva /",
    "T04ksmadhlu:3923": " saṃkṣepato bhagavatām apratisṭhitanirvāṇahetustu karunā prajñā ca /",
    "T04ksmadhlu:3924": " kṛpayā hi tannirvāṇāvabodhe 'pi te naiva tasya sākṣātkāraṃ kurvanti /",
    "T04ksmadhlu:3925": " prajñayā tāvat sarvasaṃkleśahetoḥ sammohasyānavakāśāt saṃsāradoṣagandhenāpyaliptāḥ santo naiva saṃsāre patanti /",
    "T04ksmadhlu:3926": " ataste naivānayordvayoḥ [saṃsaranirvāṇayoḥ] tiṣṭhanti /",
    "T04ksmadhlu:3927": " ataḥ prajñopāyayugnaddhacaryā tāvadapratiṣṭhitanirvāṇahetuḥ /",
    "T04ksmadhlu:3928": " ata eva ca sā bodhasattvānāṃ mārga ucyate /",
    "T04ksmadhlu:3929": " tayā virahitāḥ sattvāstu śrāvakādibhūmisu patanti / yathoktam..........",
    "T04ksmadhlu:3930": " “api ca, śāriputra,",
    "T04ksmadhlu:3931": " śūnyatānimittaṃ ca bodhisattvānāṃ mārgaḥ /",
    "T04ksmadhlu:3932": " ye tāvat prajñāpāramitayā virahitāḥ,",
    "T04ksmadhlu:3933": " upāyakauśalyena cāparigṛhītāste yadi bhūtakoṭiṃ sākṣātkurvanti,",
    "T04ksmadhlu:3934": " tadā nūnaṃ śrāvakāḥ pratyekabuddhā eva bhavanti /“",
    "T04ksmadhlu:3935": " prabhāsvarādijñānena loko yathāvat samanupaśyati /",
    "T04ksmadhlu:3936": " tadyathā - acintyasāmarthyavattvād yogino yathā vastūnyavabhāsante tathā karatalāmalakavat saṃvṛtiparamārthākārābhyāṃ sarvākāraṃ",
    "T04ksmadhlu:3937": " pratyakṣatayā avabudhyanti /",
    "T04ksmadhlu:3938": " ata eva bhagavān sarvākārajñānatvena vyavasthāpayāmāsa /",
    "T04ksmadhlu:3939": " sarvaprapañcarahitaṃ niruttaraṃ lokottaramaśesadharmanirābhāsaṃ jñānaṃ bhūtārthabhāvanāprakarṣaparyantajaṃ tattvāvabodhakaṃ bhavati,",
    "T04ksmadhlu:3940": " [tathāpi] vyavahāre sarvaṃ nirmāṇavat sadeva bhavati /",
    "T04ksmadhlu:3941": " ato yathā sarvākārajñānādau vastuvyavasthā kṛtā,",
    "T04ksmadhlu:3942": " sā na praṇaśyati,",
    "T04ksmadhlu:3943": " paramārthe 'bhāvāt /",
    "T04ksmadhlu:3944": " ata eva bhagavatyāmuttam - 'yadi bhagavan,",
    "T04ksmadhlu:3945": " sarve dharmā nirmāṇaniva bhavanti tadā bhagavati nirvāṇe ca kimantaram?",
    "T04ksmadhlu:3946": " bhagavān āha - na kimapīti /",
    "T04ksmadhlu:3947": " katham? bhagavataḥ sarvāṇi karmāṇi nirmāṇavad bhavanti /",
    "T04ksmadhlu:3948": " parinirvṛte 'pi bhāvati tathāgato nirmaṇaṃ karoti /",
    "T04ksmadhlu:3949": " nirmaṇasya tāvannodbhavo nāpi parinirvāṇaṃ kimapi bhavati /",
    "T04ksmadhlu:3950": " itthaṃ bodhisattvaiḥ sarvadharmeṣu nirmāṇamivādhimuktiṃ vidhāya prajñāpāramitāyāmācaritavyam /",
    "T04ksmadhlu:3951": " “ityetat pratipāditam /",
    "T04ksmadhlu:3952": " [45] ye hi rūpādayo bhinnadeśakālāvasthāsu spaṣṭaṃ pratyakṣeṇāvabhāsante te niścayena svabhāvena yuktā ityataḥ pratijñā tāvat pratyakṣeṇa bādhiteti yat pūrvamuktam,",
    "T04ksmadhlu:3953": " tanna sarvathā samīcīnamiti cenna,",
    "T04ksmadhlu:3954": " yato hi bhinnadeśakālāvasthāsvavabhāsitatvamātreṇa pratyakṣāvabhāso naiva yuktaḥ,",
    "T04ksmadhlu:3955": " svapnādyavasthāsvapi tathāvabhāsitatvāt /",
    "T04ksmadhlu:3956": " vastūnaṃ khalu paramārthasvabhāvatayā sādhayitumiṣyante,",
    "T04ksmadhlu:3957": " kintu naiva svabhāvaḥ paramārthatayā siddha iti pūrvamāveditam /",
    "T04ksmadhlu:3958": " api ca, yadi bhrāntapratyakṣe 'vabhāsitatvat pratyakṣe 'vabhāsitatvamabhyuopagamyate tadā naiva tena bādhā yujyate,",
    "T04ksmadhlu:3959": " timirādyupahatalocaneṣu vidyamāne 'pi dvicandre na tena ekacandrādibādhā yuktimatī /",
    "T04ksmadhlu:3960": " yadyabhrāntapratyakṣe 'vabhāsitatvena tthā [bādhā] abhyupeyate tadā tannaiva sidhyati,",
    "T04ksmadhlu:3961": " arvāgdarśināṃ pratyakṣasya tattvārthe 'bhrāntatvābhāvāt /",
    "T04ksmadhlu:3962": " na cakṣuḥ pramāṇaṃ na śrotra ghrāṇaṃ na jihṇa pramāṇaṃ na kāyacittam /",
    "T04ksmadhlu:3963": " pramāṇa yadyeta bhaveyurindriyā kasyāryamārgeṇa bhaveta kāryam //",
    "T04ksmadhlu:3964": " yasmādime indriya apramāṇā jaḍāḥ svabhāvena avyākṛtāśca /",
    "T04ksmadhlu:3965": " tasmād ya nirvāṇapathaiva arthikaḥ sa āryamārgeṇa karotu karyam //",
    "T04ksmadhlu:3966": " atastathāgatasyaiva kavalaṃ pratyakṣaṃ paramārthe 'bhrāntam /",
    "T04ksmadhlu:3967": " te naiva kimapi vastu sattvenālambante / yathoktam -",
    "T04ksmadhlu:3968": " “subhūte, mohapuruṣāstāvannetrarahitā andhā eva /",
    "T04ksmadhlu:3969": " te rūpavedanāsaṃjñāsaṃskāravijñānata ārabhya sarvākārajñānaparyantaṃ tathāgatacakṣuṣā anupalabdheṣu sarvadharmeṣu sattvenābhiniviśante “.......iti vastaraḥ /",
    "T04ksmadhlu:3970": " pratijñāyā anumānenābhāsa iti yaduktaṃ tadapi naiva yujyate,",
    "T04ksmadhlu:3971": " yato hi nānumānena kimapi vastu svabhāvataḥ sidhyati,",
    "T04ksmadhlu:3972": " pramāṇabādhitatvāttasyetyuktapūrvam /",
    "T04ksmadhlu:3973": " [46] dhūmādihetubhiryo hi agnyādīnāṃ loke niścayaḥ,",
    "T04ksmadhlu:3974": " so 'pi tāvadagnirnaiva sadviṣayaḥ,",
    "T04ksmadhlu:3975": " svapne 'pi tathāvidhasya niścayasya sambhavāditi /",
    "T04ksmadhlu:3976": " dhūmāgnyoḥ sattvaniṣedhastāvat kṛtapūrva eva /",
    "T04ksmadhlu:3977": " ato nāsti kimapi /",
    "T04ksmadhlu:3978": " sāṃvṛtikaṃ hi vastu māyāvad hetupratyayasāpekṣam /",
    "T04ksmadhlu:3979": " ato nāsti tena saha kādācitkatvavirodhaḥ /",
    "T04ksmadhlu:3980": " ye tāvadahetukotpādamabhyupagacchanti,",
    "T04ksmadhlu:3981": " teṣāmeva kādācitkatvavirodhaḥ,",
    "T04ksmadhlu:3982": " na tu sahetukotpādamabhyupagacchatām /",
    "T04ksmadhlu:3983": " kādācitkatvamapi tāvadasiddhameva,",
    "T04ksmadhlu:3984": " paramārthato 'nutpādāt /",
    "T04ksmadhlu:3985": " [47-51] yacca trāyastriṃśanagarādikamuktam,",
    "T04ksmadhlu:3986": " tadapyaviruddhameva,",
    "T04ksmadhlu:3987": " vyavahāre sattvāt /",
    "T04ksmadhlu:3988": " vastūnāṃ kūrmaromādivadabhāvasvabhāvatvaṃ yadi naiva pratijñāyate,",
    "T04ksmadhlu:3989": " tadā kathamiti cet?",
    "T04ksmadhlu:3990": " māyāsvapnādivaditi brūmaḥ /",
    "T04ksmadhlu:3991": " tathāgatenāpyuktam -",
    "T04ksmadhlu:3992": " mahāmate, sarve dharmā niḥsvabhāvā ityapi bodhisattvairnaiva pratijñā kāryā /",
    "T04ksmadhlu:3993": " tadā kimiti cet?",
    "T04ksmadhlu:3994": " ābhāsanirābhāsalakṣanatvād bodhisattvaiḥ sarve dharmā māyāsvapnādivannirdeṣṭavyāḥ /",
    "T04ksmadhlu:3995": " vyavahāre tāvad [vastūnam] ābhāsalakṣaṇam,",
    "T04ksmadhlu:3996": " paramārthe tu nirābhāsalakṣaṇamiti sūtreārtho 'bhivyajyate / tadapi -",
    "T04ksmadhlu:3997": " sarvaṃ vidyati saṃvṛtyā paramārthe na vidyate /",
    "T04ksmadhlu:3998": " dharmāṇāṃ niḥsvabhāvatvaṃ paramārthe 'pi dṛśyate //",
    "T04ksmadhlu:3999": " ataḥ 'sarve dharmā vyavaharamātrāśritāḥ',",
    "T04ksmadhlu:4000": " ityasmin bhagavannirdeśe nāsti kaścana virodhaḥ /",
    "T04ksmadhlu:4001": " bhagavatyāmapyuktam -",
    "T04ksmadhlu:4002": " 'bodhisattvā mahāsatvāstāvallokkalpanayā anuttarasamyaksaṃbodhau abhisambhotsyante /",
    "T04ksmadhlu:4003": " paramārthatastu bodhyarthamanuṣṭhīyamānāni rūpaṃ vedanā saṃjñā,",
    "T04ksmadhlu:4004": " saṃskārāḥ vijñānāni kānyapi na santyeva /",
    "T04ksmadhlu:4005": " evameva aṣṭādaśa dhātavaḥ,",
    "T04ksmadhlu:4006": " ṣaṭ sparśāḥ,",
    "T04ksmadhlu:4007": " ṣaḍ vedanāḥ,",
    "T04ksmadhlu:4008": " ṣaḍ dhātavaḥ dvādaśa pratītyasamutpādāṅgāni,",
    "T04ksmadhlu:4009": " pāramitā,",
    "T04ksmadhlu:4010": " śūnyatā,",
    "T04ksmadhlu:4011": " smṛtyupasthānāni,",
    "T04ksmadhlu:4012": " samyak prahāṇāni ṛddhipādāḥ,",
    "T04ksmadhlu:4013": " indriyāṇi,",
    "T04ksmadhlu:4014": " balāni,",
    "T04ksmadhlu:4015": " bodhyaṅgāni,",
    "T04ksmadhlu:4016": " āryāṣṭāṅgikamārgāḥ,",
    "T04ksmadhlu:4017": " satyāni,",
    "T04ksmadhlu:4018": " dhyānāni,",
    "T04ksmadhlu:4019": " aparimāṇāni,",
    "T04ksmadhlu:4020": " arūpāṇi,",
    "T04ksmadhlu:4021": " vimuktidvārāṇi,",
    "T04ksmadhlu:4022": " anupūrvasamāpattayaḥ,",
    "T04ksmadhlu:4023": " abhijñāḥ,",
    "T04ksmadhlu:4024": " samādhayaḥ,",
    "T04ksmadhlu:4025": " dhāraṇīdvārāṇi,",
    "T04ksmadhlu:4026": " tathāgatabalāni,",
    "T04ksmadhlu:4027": " pratisaṃvidaḥ,",
    "T04ksmadhlu:4028": " mahākṛpā,",
    "T04ksmadhlu:4029": " āveṇikabuddhadharmāḥ,",
    "T04ksmadhlu:4030": " catvāpi phalāni,",
    "T04ksmadhlu:4031": " mārgajñānāni,",
    "T04ksmadhlu:4032": " anuttarasamyaksaṃbodhirapi naiva svabhāvataḥ sattvena sidhyanti /",
    "T04ksmadhlu:4033": " sarveṣāmeteṣāṃ dharmāṇāṃ lokavyavahārāśrayena kalpitatvāt,",
    "T04ksmadhlu:4034": " na tveteṣāṃ paramārthataḥ sattvam' - iti nirdeśaḥ /",
    "T04ksmadhlu:4035": " rūpata ārabhya sarvākārajñānaparyantaṃ ye tāvad dharmāsteṣāṃ na staḥ saṃyogaviyogāvapi /",
    "T04ksmadhlu:4036": " yato hi rūpaṃ adarśnam apratigham alakṣaṇameva asattvāt /",
    "T04ksmadhlu:4037": " sattvānāṃ grahaṇārthaṃ te kevalaṃ tathāgatena lokavyavahārārthaṃ kathitāḥ,",
    "T04ksmadhlu:4038": " na tu paramārthataḥ /",
    "T04ksmadhlu:4039": " lokasaṃvṛtau ye pinaḥ prāptirabhisamayaḥ pañcagatibhedāste 'pi pūrvata eva paramārthato na santi /",
    "T04ksmadhlu:4040": " paramārthe tu karmāpi nāsti karmaphalamapi,",
    "T04ksmadhlu:4041": " saṃkleśo nāsti,",
    "T04ksmadhlu:4042": " nāsti vyavadānamapi /",
    "T04ksmadhlu:4043": " na sta utpādanirodhāvapītyuktam /",
    "T04ksmadhlu:4044": " paramārthatastāvad bhagavān sarvatra saṃkleśavyavadānayorniṣedhaṃ kṛtavān,",
    "T04ksmadhlu:4045": " tathāpi vyavahāre tān aṅgīkṛtavān /",
    "T04ksmadhlu:4046": " teṣāṃ tāvadaniṣedhena svīkaraṇe 'pi nāsti[kaścana] doṣaḥ /",
    "T04ksmadhlu:4047": " anyatra bhagavān spapne sarpaṃ dṛṣṭvā mūrcchā tadabhāve saṃkleśaṃ vyavadānaṃ ca mithyaiveti kathitavān /",
    "T04ksmadhlu:4048": " [52] nāsti caturyasatyāpavādadoṣo 'pi,",
    "T04ksmadhlu:4049": " yato hi mahāyānāndanyatra bhagavān teṣāṃ [āryasatyānāṃ] upadeśaṃ kṛtavān /",
    "T04ksmadhlu:4050": " brahmapripṛcchāsūtre tāvaduktam -",
    "T04ksmadhlu:4051": " “yaduta duḥkhaṃ samudayo nirodho mārgadho mārgaśceti naiva santyāryāṇāṃ satyāni,",
    "T04ksmadhlu:4052": " kintu brahmān,",
    "T04ksmadhlu:4053": " yadaniṣpannaṃ duḥkham,",
    "T04ksmadhlu:4054": " tadevāryāṇāṃ satyam /",
    "T04ksmadhlu:4055": " yo dyanutpannaḥ,",
    "T04ksmadhlu:4056": " sa evāryāṇāṃ samudayaḥ /",
    "T04ksmadhlu:4057": " yaścānirodho 'nutpannaśca sa evāryāṇāṃ satyam /",
    "T04ksmadhlu:4058": " sarvadharmāṇāmadvayasamatāyāṃ yā khalu mārgabhāvanā,",
    "T04ksmadhlu:4059": " saivāryāṇāṃ satyamiti /",
    "T04ksmadhlu:4060": " ato nāsti paramārthato duḥkhasatyam /",
    "T04ksmadhlu:4061": " tattu śrāvakānadhikṛtya saṃsārodvignamānasānāṃ kṛte pudgalanairātmyapraveśāryaṃ tāvadanityādisvabhāvatvena kevalaṃ nirdiṣṭam,",
    "T04ksmadhlu:4062": " na tu nairātmyadvayanirdeśādhikāreṇeti jñātavyam” /",
    "T04ksmadhlu:4063": " [53] yaśca tāvajjanyajanakasvabhāvo janeṣvāgopālaṃ prasiddhastena prasiddhivirodhadoṣo 'pīti yaduktaṃ tadapyasambaddhameva,",
    "T04ksmadhlu:4064": " paramārthasvabhāvādīnāṃ sāmānyajaneṣvaprasiddhatvāt /",
    "T04ksmadhlu:4065": " yadi prasiddhastadā te naiva santi sādhāraṇajanāḥ /",
    "T04ksmadhlu:4066": " svapnādivanmithyāsvabhāvasyāpi prasiddhirnaiva susambhavā /",
    "T04ksmadhlu:4067": " prasiddhistāvat pratyakṣāṇumānābhyātiriktatvena naiva pramāṇamiti /",
    "T04ksmadhlu:4068": " sā pramāṇāntargaveti cet?",
    "T04ksmadhlu:4069": " tadā tadvirodhaparihāreṇa tadbādhāyā api parihāraḥ kṛta eva /",
    "T04ksmadhlu:4070": " [54] yaccāvaśyaṃ parotpattyarthaṃ hetuprayogābhilāṣeṇa tato 'vaśyamutpattyabhyupagamāt svavacanavirodha ityuktam,",
    "T04ksmadhlu:4071": " tadapyaviruddhameva,",
    "T04ksmadhlu:4072": " niyatotpattyarthaṃ hetuprayogānnaiva tataḥ paramārthato niyatotpattirabhyupagatā bhavati /",
    "T04ksmadhlu:4073": " tatkimiti cet?",
    "T04ksmadhlu:4074": " utpattimātram,",
    "T04ksmadhlu:4075": " notpattiviśeṣaḥ /",
    "T04ksmadhlu:4076": " paramārthata utpattiniṣedhenātra vastūnāṃ niḥsvabhāvataiva paramārthataḥ sādhayitumiṣyate,",
    "T04ksmadhlu:4077": " na tūtpattimātraniṣedhaḥ /",
    "T04ksmadhlu:4078": " ato yadyapi hetubhyo niyatatayā pāramārthikī utpattirnaiva bhavati,",
    "T04ksmadhlu:4079": " tathāpi bimbāt pratibimbavat sāṃvṛtikī utpattistāvadaviruddhaiva /",
    "T04ksmadhlu:4080": " ato nāsti pratijñāyāḥ svavacanavirodhaḥ /",
    "T04ksmadhlu:4081": " [55] yacca bhagavatā - “cakṣurvijñānasamaṅgī nīlaṃ vijānāti no tu nīlam” - ityuktam,",
    "T04ksmadhlu:4082": " tadapi indriyaviṣayavyavahāramabhyupetyaivaktamiti /",
    "T04ksmadhlu:4083": " anyatra tu - “na cakṣuḥ pramāṇaṃ na śrotra ghrāṇam” ityādinā ṣaḍindriyāṇāṃ pramāṇatvaṃ pratiṣiddhameveti pūrvameva nirdiṣṭam /",
    "T04ksmadhlu:4084": " āryaprajñāpāramitādiṣvapi rupādiviṣayāṇāṃ pratiṣedho vihita eva /",
    "T04ksmadhlu:4085": " lokasaṃvṛtau tu sarva [dharmāḥ] saṃvidyanta evetyevaṃvidhaṃ bhagavān svābhiprayaṃ suspaṣṭaṃ prakaṭitavān /",
    "T04ksmadhlu:4086": " upalambhavatāṃ tāvannāsti suvidhuddhā prajñāpāramitetyapyuktavān /",
    "T04ksmadhlu:4087": " upalambhānupalambhayorbodhisattvebhyo heyopādeyatvamapi [kramaśaḥ] nirdiśyata eva /",
    "T04ksmadhlu:4088": " bhagavatyāmapyuktam - kiyatā bhagavan,",
    "T04ksmadhlu:4089": " upalambhaḥ,",
    "T04ksmadhlu:4090": " kiyatā ca tāvadanupalambho bhavatīti?",
    "T04ksmadhlu:4091": " bhagavān āha - yāvad dvayatā tāvadupalambhaḥ,",
    "T04ksmadhlu:4092": " yadadvayaṃ tadevānupalambhaḥ /",
    "T04ksmadhlu:4093": " apṛcchāt - kiyatā bhagavan dvayatā?",
    "T04ksmadhlu:4094": " bhagavān āha - yāvat sūbhūte,",
    "T04ksmadhlu:4095": " nāma rūpaṃ śrotraṃ ghrāṇam ityat ārabhya yāvad buddhatvam anuttarasamyaksaṃbodhiḥ buddha iti tāvad dvatetyupadideśa /",
    "T04ksmadhlu:4096": " punaśca, yāvad dvayasaṃjñā,",
    "T04ksmadhlu:4097": " naiva tāvadānulomikī kṣāntirityapyuktavān /",
    "T04ksmadhlu:4098": " āryadharmasaṃgītau 'pi - sarvadharmā naivopalabhyante,",
    "T04ksmadhlu:4099": " teṣāmadarśanādityuktam /",
    "T04ksmadhlu:4100": " ato vyāvahārikacakṣurādīnābhisandhāya draṣṭṛtvato jñātṛtvaparyantamātmaprasiddhestaddṛṣṭiniṣedhāryaṃ pudgalanairātmyapraveśābhiprāyeṇa cakṣurādīnāṃ nirdeśaḥ kṛtaḥ /",
    "T04ksmadhlu:4101": " ata eva cānābhāsina ākāśetpalasya nīlatvādivadime nīlādirūpāṇāṃ ye sāṃvṛtikā ābhāsāste 'pi na santyatyantābhāvarūpāḥ /",
    "T04ksmadhlu:4102": " [56] 'yat kiñcit samudayadharmakaṃ tat sarvaṃ nirodhadharmakam' ityamunānumānena",
    "T04ksmadhlu:4103": " samyaktayā kṣaṇikatvena sthitasya vastudharmiṇaḥ siddhirninirdaṣṭeti yaduktaṃ tadapyutpādavināśadharmiṇo",
    "T04ksmadhlu:4104": " jñānena nairātmyapraveśārthaṃ śrāvakānadhikṛtya pudgalanairātmyamabhipretya coktam,",
    "T04ksmadhlu:4105": " na tu bodhisattvānāmadhikāreṇa gambhīratattvālāpamapekṣya proktamiti /",
    "T04ksmadhlu:4106": " yato hi bhagavatā saṃskārāṇāmutpādavināśasvabhāvasya samyaganudarśanaṃ taduddeśaṃ ca prajñāpāramitāyāmiva nirmitasadṛśamityuktam /",
    "T04ksmadhlu:4107": " saṃskārāsaṃskārakoṭidvayayogastāvadanuttarasamyaksaṃbodherupāya ityupadiṣṭaḥ /",
    "T04ksmadhlu:4108": " āryadharmasaṃgītau hi tathāgatena bhayasthānasya parihārārthaṃ vyavahāre cotpādanirodhau tāvaduktau /",
    "T04ksmadhlu:4109": " ārcāryeṇāpyuktam -",
    "T04ksmadhlu:4110": " utpādavyayakarmaṇābhiprāyārthaḥ pradarśitaḥ /",
    "T04ksmadhlu:4111": " punaśca,",
    "T04ksmadhlu:4112": " yathā mayā yathā svapno gandharvanagaraṃ yathā /",
    "T04ksmadhlu:4113": " tathotpādastathā sthānaṃ tathā bhaṅga udāhatam //",
    "T04ksmadhlu:4114": " api ca, āryasāgaranāgarājaparipṛcchāsūtre 'pi -",
    "T04ksmadhlu:4115": " ādāvante hi śūnyatvaṃ jātirbhaṅgastathā sthitiḥ /",
    "T04ksmadhlu:4116": " sarve dharmāḥ svabhāvena śūnyā nāsanna sat punaḥ //",
    "T04ksmadhlu:4117": " ityādikamudāhatam /",
    "T04ksmadhlu:4118": " yacca tāvat saṃskārāṇāṃ kṣaṇikatvam,",
    "T04ksmadhlu:4119": " tadapi naivopapannamiti nirdiṣṭam /",
    "T04ksmadhlu:4120": " āryasubāhuparipṛcchāsūtre coktam -",
    "T04ksmadhlu:4121": " “yaduta trayāṇāmatītānāgatapratyutpannānāṃ kālānāṃ parijñānaṃ jāyate /",
    "T04ksmadhlu:4122": " tatrātītāḥ saṃskarāḥ,",
    "T04ksmadhlu:4123": " ye tāvanniruddhāste bhūtakāla ityucyunte /",
    "T04ksmadhlu:4124": " ye hyanāgatā anutpanāste bhaviṣyakāla iti /",
    "T04ksmadhlu:4125": " ye ca pratyutpanne pṛthagutpannāste vartamānakāla ityubhidhīyante /",
    "T04ksmadhlu:4126": " vartamānakālotpannāni skandhadhātvāyatanāni na sthitāni nāpyasthitānīti parijñāyante /",
    "T04ksmadhlu:4127": " kathamiti cet?",
    "T04ksmadhlu:4128": " loko 'yaṃ kṣaṇamātramapi nāvatiṣṭhati /",
    "T04ksmadhlu:4129": " ye tāvat kṣaṇikāsteṣāmutpado 'pyanyaḥ,",
    "T04ksmadhlu:4130": " sthitirapyanyā,",
    "T04ksmadhlu:4131": " vyayo 'pyanyo bhavatī,",
    "T04ksmadhlu:4132": " teṣāṃ kṣaṇikatvāt sthitāsthitatvābhāvācca /",
    "T04ksmadhlu:4133": " ” ityādikamabhihitam",
    "T04ksmadhlu:4134": " ataśca kṣaṇikatā tāvat kalpanāsvabhāvātmikaiva,",
    "T04ksmadhlu:4135": " tadādimadhyāntānāṃ bhinnasvabhāatvādityupadideśa /",
    "T04ksmadhlu:4136": " tathaivācāryeṇāpyuktam -",
    "T04ksmadhlu:4137": " yathānto 'sti kṣaṇasyaivamādirmadhyaṃ ca kalpyatām /",
    "T04ksmadhlu:4138": " trayātmakatvāt kṣaṇasyaivaṃ na lokasya kṣaṇaṃ sthitiḥ //",
    "T04ksmadhlu:4139": " [57] yacca bhagavatā “dhūmena jñāyate vahniḥ” ityadikamuktam,",
    "T04ksmadhlu:4140": " tadapi sūtrāntareṣu sakalasāmagrīsamavadhānāt samutpadyamānānāmagnidhūmādīnāṃ sāmānyena niṣedhaparakameva /",
    "T04ksmadhlu:4141": " ato naiva tat paramārthamadhikṛtyoktamiti nirdiṣṭameva pūrvam /",
    "T04ksmadhlu:4142": " āryalaṅkāvatāre 'pyuktam -",
    "T04ksmadhlu:4143": " samavāyād vinirmukto buddhayā bhāvo na gṛhyate /",
    "T04ksmadhlu:4144": " tasmācchūnyamanutpannaṃ niḥsvabhāvaṃ vadāmyaham //",
    "T04ksmadhlu:4145": " anyacca tatraiva -",
    "T04ksmadhlu:4146": " ekatvaṃ vā hyanekatvaṃ yathā bārlairvikalpyate /",
    "T04ksmadhlu:4147": " samavāyāt pṛthaṅ nāsti na cānyasya pṛthak sthitiḥ //",
    "T04ksmadhlu:4148": " āryaghanavyūhasūtre coktam -",
    "T04ksmadhlu:4149": " na skandhā dhātavo naiva sarve dharmā alakṣaṇāḥ /",
    "T04ksmadhlu:4150": " cintyamāno 'pi naivāsti paramāṇustathā sthitaḥ //",
    "T04ksmadhlu:4151": " punaśca,",
    "T04ksmadhlu:4152": " pṛthivyabādivastūni kalpitāni sukalpakaiḥ /",
    "T04ksmadhlu:4153": " api ca,",
    "T04ksmadhlu:4154": " vicāre sati naivāsti paramāṇośca vastutā /",
    "T04ksmadhlu:4155": " ityādyaktam /",
    "T04ksmadhlu:4156": " ataḥ pṛthivyādīnāṃ kalpitasvabhāvatvāt tatsvabhāvasaṃgṛhītāstāvadagnidhūmādayo 'pi kalpitasvabhāvā eva /",
    "T04ksmadhlu:4157": " ato 'gnidhūmādīnāṃ kalpanākalpitasvabhāvatvena nirdeśaḥ saṃvṛtimatrātmaka eva,",
    "T04ksmadhlu:4158": " na tu paramārthātmakaḥ /",
    "T04ksmadhlu:4159": " [58] abhidharmādau yaḥ khalu hetupratyayādīnāṃ nirdeśaḥ,",
    "T04ksmadhlu:4160": " so 'pi saṃvṛtireva,",
    "T04ksmadhlu:4161": " na tu pāramārthikaḥ /",
    "T04ksmadhlu:4162": " paramārthastu yadā na kasyacanotpādastadāhetukatvaṃ tāvadanupapannameveti pūrvameva nirdiṣṭam /",
    "T04ksmadhlu:4163": " yatāvat skandhādīnāṃ nirdeśaḥ,",
    "T04ksmadhlu:4164": " so 'pi vyavahārasatyāśrita evetyapi pūrvameva nirdiṣṭam /",
    "T04ksmadhlu:4165": " [59-60] āryadharmasaṃgītau tavaduktam - bodhisattvena tathāgatārhatsamyaksaṃbuddhānāṃ yo vyāvahārikatvena nirdeśaḥ kṛtaḥ,",
    "T04ksmadhlu:4166": " sa khalu daśādha boditavyaḥ /",
    "T04ksmadhlu:4167": " kathaṃ daśadhā?",
    "T04ksmadhlu:4168": " tadyathāskandhanirdeśaḥ dhātunirdeśaḥ,",
    "T04ksmadhlu:4169": " āyatananirdeśaḥ,",
    "T04ksmadhlu:4170": " sattvanirdeśaḥ karmanirdeśaḥ,",
    "T04ksmadhlu:4171": " jātinirdeśaḥ,",
    "T04ksmadhlu:4172": " jarānirdeśaḥ,",
    "T04ksmadhlu:4173": " maraṇanirdeśaḥ pratisandhinirdeśastathaivaiteṣāmupaśamārthaṃ nirvāṇanirdeśa iti /",
    "T04ksmadhlu:4174": " sarva 'pīme vyavahāramātratvena nirdiṣṭā iti tatroktam /",
    "T04ksmadhlu:4175": " svaparamatasthitaistattvārthatvenopakalpitānāṃ skandhādīnāṃ paramārthato 'nutpannatvena sādhanāt siddhasādhanameva /",
    "T04ksmadhlu:4176": " [61] yacca tadā vastveva svīkṛtaṃ syādityuktaṃ tatpūrvaṃ kṛtottarameva /",
    "T04ksmadhlu:4177": " [62-64] kā nāma saṃvṛtiryadi sarvamevāsaditi yaduktaṃ tadapi naiva yuktisaṃṅgatam,",
    "T04ksmadhlu:4178": " parasparavirodhāt /",
    "T04ksmadhlu:4179": " saṃvṛtirhi nāsti śaśaśṛṅgavadabhāvasvabhāvā /",
    "T04ksmadhlu:4180": " tadā kathamiti cet?",
    "T04ksmadhlu:4181": " yacca samyaṅ niḥsvabhāvaṃ vastu tasya tannivṛttakāre yā samāropikā bhrāntabuddhiḥ,",
    "T04ksmadhlu:4182": " saiva saṃvṛtiriti /",
    "T04ksmadhlu:4183": " athavā yayā tattvamāvriyate [yayā vā tattvabodhaḥ] bādhyate,",
    "T04ksmadhlu:4184": " sā saṃvṛtiriti /",
    "T04ksmadhlu:4185": " sūtre 'pi tavadutam -",
    "T04ksmadhlu:4186": " bhāvā vidyanti saṃvṛtyā paramārthe na bhāvakāḥ /",
    "T04ksmadhlu:4187": " niḥsvabhāveṣu yā bhrāntistatsatyaṃ saṃvṛtirbhavet //",
    "T04ksmadhlu:4188": " tannirvṛtatvāttadupadarśitaṃ sarvaṃ khalu vastu saṃvṛtimātramevetyuktam /",
    "T04ksmadhlu:4189": " sāpyanādikalīnabhrāntavāsanāparipākajarūpaiva /",
    "T04ksmadhlu:4190": " tayā sarveṣu sattveṣu pāramarthikavastusvabhāva ivopadarśyate,",
    "T04ksmadhlu:4191": " atastadbuddhayadhikārena sarvaṃ hi mithyāvastu saṃvṛtisanmātrameveti /",
    "T04ksmadhlu:4192": " tacca naiva paramārthato vastusvabhāvam,",
    "T04ksmadhlu:4193": " yathābhāsamanavasthitatvāt /",
    "T04ksmadhlu:4194": " naiva ca śaśaśṛṅgavat tadatyantābhāvasvabhāvamapi,",
    "T04ksmadhlu:4195": " avicārato ramaṇīyatvenāvabhāsamānatvāt /",
    "T04ksmadhlu:4196": " yathoktā saṃvṛtistāvannaiva vastusvabhāvāpi,",
    "T04ksmadhlu:4197": " viparītākāropagrāheṇābhāsitatvāt /",
    "T04ksmadhlu:4198": " tattvānyatvayostāvat parasparaparihārasthitalakṣaṇatvāt tattvānyatvavirodha iti pūrvameva nirdiṣṭam /",
    "T04ksmadhlu:4199": " na ca te atyantamabhāvasvabhāve,",
    "T04ksmadhlu:4200": " avabhāsamānatvāt /",
    "T04ksmadhlu:4201": " ataḥ sarvaṃ khalu vastu sadasatsvabhāvātītam /",
    "T04ksmadhlu:4202": " ato bhāvamabhāvaṃ vā svabhāvamāśrita yattāvaccodyaṃ tatsarvaṃ nirādhārameva /",
    "T04ksmadhlu:4203": " vastunyeva tāvad vidhirvā pratiṣedho vā sambhavī /",
    "T04ksmadhlu:4204": " vidhipratiṣedhābhāve tvasadeva /",
    "T04ksmadhlu:4205": " ata ubhayaṃ khallasatsvabhāvaviruddham,",
    "T04ksmadhlu:4206": " naiva tadasadvastuni [sambhavati] /",
    "T04ksmadhlu:4207": " kasyacidekasyāpi svabhāvasya tatrāsiddheḥ ubhayāsatsvabhāvatvena vyavasthāpyate /",
    "T04ksmadhlu:4208": " ato nāstyubhayāsatsvabhāve kaścana virodhaḥ /",
    "T04ksmadhlu:4209": " apekṣāviśeṣeṇa sāmarthyāsāmarthyadivirodho 'pi naiva sambhavī,",
    "T04ksmadhlu:4210": " asāmarthādināṃ paramārthasatyāśritatvena sāmarthyādīnāṃ ca saṃvṛtisatyāśritatvena vyavasthīyamānatvāt /",
    "T04ksmadhlu:4211": " māyāpuruṣādivat sarvavastuṣu bhrāntābhrāntajñānābhyāṃ vyavasthāpanāt krmaśaḥ satyadvayabhedo vyavasthāpyate /",
    "T04ksmadhlu:4212": " māyāpuruṣādau bhrāntairyathā vyavasthīyate,",
    "T04ksmadhlu:4213": " tathā sarvavastuṣu mithyākārena jñānena yadāropitaṃ tat saṃvṛtisatyamiti vyavahriyate /",
    "T04ksmadhlu:4214": " māyāpuruṣādau abhrāntairyathā vyavasthīyate tathaiva sarvavastuṣu yaḥ svabhāvaḥ samyakpramāṇaiḥ sampratipādyate,",
    "T04ksmadhlu:4215": " sa paramārthasatyam /",
    "T04ksmadhlu:4216": " ato māyādivyavahāra ivāpekṣāviśeṣena satyadvayaśritā ime sarvavyavahārā aviruddhā evetyavaśyamabhyupetavyam /",
    "T04ksmadhlu:4217": " yadyevaṃ nāsti tadā taimirikādyālambiteṣu keśādiṣu vijñānavādināṃ ca dvayābhāseṣu kimivemāni codyāni na syuḥ /",
    "T04ksmadhlu:4218": " itthaṃ yadīme keśādayaḥ paramārthato 'santa eva tadā kathamiva te sadrūpeṇāvabhāsante,",
    "T04ksmadhlu:4219": " kathamiva ca deśakālāvasthānāṃ pṛthaṅ niścayaḥ parigṛhyate /",
    "T04ksmadhlu:4220": " utpādānutpādādayaḥ sadasatī ca parasparamekasmin naiva yujyate,",
    "T04ksmadhlu:4221": " yato hi tatra yathā keśādiṣu dvayābhāseṣu ca bhrāntābhrāntajñānābhyāṃ vyavasthitasvabhāvasya saṃvṛtiparamārthasatyamāśritya saṃvṛtau sattvaṃ paramārthe cāsattvaṃ vyavasthāpyate,",
    "T04ksmadhlu:4222": " yathā ca tatrāpekṣāviśeṣastāvadaviruddha eva,",
    "T04ksmadhlu:4223": " tathaiva sarvavastūnāṃ sādṛśyena nedaṃ codyaṃ yujyata eva /",
    "T04ksmadhlu:4224": " ye ca saṃvṛtāvutpāda ityabhidadhate,",
    "T04ksmadhlu:4225": " teṣāmayamāśayaḥ - yena hetunā yathoktabhrāntanāṃ saṃvṛtasvabhāvānāṃ vastūnāṃ naiva samyagutpādo jāyate tathāpyutpattisādṛśyamupadṛśyate,",
    "T04ksmadhlu:4226": " atasteṣāṃ buddhimadhikṛtya saṃvṛtāvutpādo bhavatītyabhidhīyate /",
    "T04ksmadhlu:4227": " ata eva bhagavatā cāpyuktam - “bhāvā vidyanti saṃvṛtyā” iti /",
    "T04ksmadhlu:4228": " paramārthato 'nutpannatvādikaṃ yaduktaṃ tasyāyamarthaḥ samyak śravaṇacintanabhāvanotpannāni sarvajñānānyaviparyastaviṣayitvātparamāni,",
    "T04ksmadhlu:4229": " teṣāmarthaḥ paramārtha iti /",
    "T04ksmadhlu:4230": " pratyakṣeṇa va paramparayā vā kṛta bhedā api santi /",
    "T04ksmadhlu:4231": " tābhyāṃ sarvāṇi vastūni anutpannatvenaiva jñāyante /",
    "T04ksmadhlu:4232": " itthaṃ paramārthato 'nutpada iti samyagjñānena asiddhotpāda ityeva vakṣyate /",
    "T04ksmadhlu:4233": " ata ubhe api na sto 'sambaddhābhidhāne yadyevaṃ nāsti tadā bhavadbhirapi 'sarvāṇi vastūni paramārthato 'nutpannāni' ityādīnāmarthaḥ kathamupanīyate,",
    "T04ksmadhlu:4234": " kathaṃ vā bhavatāṃ satyadvayāśrito vyavahāraḥ pravartate /",
    "T04ksmadhlu:4235": " yadi niyataṃ śabdārthamatiricya mithyaiva pare dūṣyante tadā spaṣṭamasambaddhāmevābhidhānaṃ parilakṣyate /",
    "T04ksmadhlu:4236": " aparīkṣyaiva avikalpamātramityādi yaduktaṃ tadapyasambaddameva,",
    "T04ksmadhlu:4237": " yato hi cintanotpannasya prajñātattvasyāviparītatvena niyatacintanagatasamyakpramāṇabalotpannaṃ tathaiva bhāvanābalotpannamapi kalpitamevocyate,",
    "T04ksmadhlu:4238": " yato hi tattvārthapratyakṣastāvat samyagvicārahetukastanniṣyandabhūtaśca bhavati /",
    "T04ksmadhlu:4239": " yāni khalu tattvarthaparāṅmukhani mithyākāropagṛhītāni jñānāni,",
    "T04ksmadhlu:4240": " tāni sarvāṇi tadviparītatvād akalpitānītyucyante,",
    "T04ksmadhlu:4241": " tāni naiva nirvikalpāni,",
    "T04ksmadhlu:4242": " naiva va kalpanāmātrarahitāni /",
    "T04ksmadhlu:4243": " atastatprasiddhasvabhāvatvāt sarvāṇi mithyākārasvabhāvāni vastūni saṃvṛtirityabhidhīyante /",
    "T04ksmadhlu:4244": " phalato 'kalpitatve 'pi na tāvannirvikalpajñānam,",
    "T04ksmadhlu:4245": " na cānumānaprasiddhārthasya parihāraḥ,",
    "T04ksmadhlu:4246": " naiva ca vastutattvasvīkāraḥ /",
    "T04ksmadhlu:4247": " naivātra tāvadasanniṣedhābhilāṣo 'pi /",
    "T04ksmadhlu:4248": " itthaṃ dūṣaṇamidaṃ sarvabālapṛthagjanān saṃkleśayituṃ śabdaprayogamātrameva /",
    "T04ksmadhlu:4249": " ato naiva tad viduṣāṃ santoṣakaramiti /",
    "T04ksmadhlu:4250": " [65] 'saṃvṛtirlokaprasiddhā' ityādikaṃ yaduktaṃ tacca doṣarahitameva,",
    "T04ksmadhlu:4251": " sarveṣāṃ lokaprasidhārthānāṃ saṃvṛtitvenābhyupagamāt /",
    "T04ksmadhlu:4252": " nāpi sarve 'rthāḥ sarvendriyagocarāḥ,",
    "T04ksmadhlu:4253": " kenacit kasyacideva grahaṇāt /",
    "T04ksmadhlu:4254": " ataḥ karmaphalādīnāṃ pṛthakśo niyatavyavasthā yā atyantaparokṣā,",
    "T04ksmadhlu:4255": " sā sarvathā sarvajñajñānasyaiva gocarā,",
    "T04ksmadhlu:4256": " na tu sāmānyajñānaviṣayā /",
    "T04ksmadhlu:4257": " kecana śāstraracayitāraḥ prasiddhimatītya kalpanādisvabhāvatvenipakalpitaṃ vastu mithyāsaṃvṛtisaditi kathayanti,",
    "T04ksmadhlu:4258": " tattu prasiddhāvapyasaditi /",
    "T04ksmadhlu:4259": " yattu pratītyasamutpadānukūlatvena parikalpitaṃ tattu” nāstīha sattva ātmā vā dharmāstvete sahetukāḥ” ityataḥ saṃvṛtisadevetyuktam /",
    "T04ksmadhlu:4260": " ato vastūnamanekatve 'pi praṇetṛbhiryadyapyanekasvabhavatvena kalpitāni,",
    "T04ksmadhlu:4261": " tathāpi teṣāṃ svabhāve naiva parasparavirodhaḥ /",
    "T04ksmadhlu:4262": " [66] yacca 'māyārthaḥ saṃvṛtyarthaḥ' ityuktaṃ tadapyasatyārthe māyārthasya svīkārād doṣahitameva,",
    "T04ksmadhlu:4263": " atyantābhāvasvabhāvābhāvāt /",
    "T04ksmadhlu:4264": " ato nāstyasmin pūrvokto doṣo 'pi /",
    "T04ksmadhlu:4265": " nāpi cātra saṃkleśvyavadānāpavādadoṣo 'pi,",
    "T04ksmadhlu:4266": " tasya pūrvaṃ nirākṛtatvāt /",
    "T04ksmadhlu:4267": " māyārthasya mithyājñānārthasve jñānavastuni naiva prasaṅgaḥ,",
    "T04ksmadhlu:4268": " mithyākāropagṛhītatvenāvabhāsanāt,",
    "T04ksmadhlu:4269": " satyāsatyayoḥ parasparaviruddhatvācca /",
    "T04ksmadhlu:4270": " mithyāsvarūpasyāpi satyatvenāvabhāse sati naiva jñānaṃ bhrāntaṃ syāt,",
    "T04ksmadhlu:4271": " tasminnekasvabhāvo 'pi naiva yukturūpaḥ,",
    "T04ksmadhlu:4272": " ekasminnekasvabhāvasya viruddhatvāt /",
    "T04ksmadhlu:4273": " asatyasvabhāvasya mithyātvād bhrānte sati naiva jñānaṃ syāt,",
    "T04ksmadhlu:4274": " tayoḥ sarvātmanā parasparaviruddhatvāt,",
    "T04ksmadhlu:4275": " ekasminnavayavāvayavibhāvasyāsambhavācca /",
    "T04ksmadhlu:4276": " ato mithyāsvabhāvatvājjñānasvarūpe 'ntarjñeyavādināṃ mate mahān viśeṣo [bhedaḥ] jāyate /",
    "T04ksmadhlu:4277": " [67] saṃvṛtiḥ śabdamātrātmiketyādi yaduktaṃ tadapi pūrvapakṣarūpeṇa svamatopakalpitmeva /",
    "T04ksmadhlu:4278": " atastannaiva yujyate /",
    "T04ksmadhlu:4279": " sugatamateṣvapi jagadidaṃ śabdamātramevetyuktam /",
    "T04ksmadhlu:4280": " yathoktam sūtre -",
    "T04ksmadhlu:4281": " sūtre sūtre vikalpoktaṃ saṃjñānāmāntareṇa ca /",
    "T04ksmadhlu:4282": " abhidhanavirnimuktabhidheyaṃ na lakṣyate //",
    "T04ksmadhlu:4283": " ye tāvadabhidhānaṃ vastubhūtam,",
    "T04ksmadhlu:4284": " abhidheyaṃ ca tadatiriktamiti kalpayanti,",
    "T04ksmadhlu:4285": " teṣāmevaṃ kalpayatāṃ mataniṣedhāryamevābhidheyaṃ kalpanāyāṃ pratiṣṭhitamityupadarśitaṃ saṃjñāmātre pratiṣṭhitamityādinā /",
    "T04ksmadhlu:4286": " saṃjñā tāvadatra kalpanāmātrātmikaiva,",
    "T04ksmadhlu:4287": " tasyāmavabhāsyamānaṃ nāmaivābhidhānam,",
    "T04ksmadhlu:4288": " arthastvabhidheyaḥ /",
    "T04ksmadhlu:4289": " ato 'bhidhānādatiriktabhidheyaṃ nāstītyuktam /",
    "T04ksmadhlu:4290": " kalpanājñāne 'vabhāsyamānamabhidhānamatra nāmaśabdenābhipretaṃ,",
    "T04ksmadhlu:4291": " na tu śrotravijñānavijñeyaḥ śabdaḥ tasyābhidhānatvābhāvāt /",
    "T04ksmadhlu:4292": " etāvanmātratve sati rūpadīnāṃ sarve vividhābhāsā na setsyanti,",
    "T04ksmadhlu:4293": " na ca skandhādīnāṃ vyavasthāpi setsyati /",
    "T04ksmadhlu:4294": " sūtre 'pi paramārthasatyanirdeśasāmarthyena sarveṣāṃ jñānajñeyābhidhānādīnāṃ saṃvṛtisatyatvena nirdiṣṭatvānnaiva te śabdamātratvena nirdiṣṭā iti /",
    "T04ksmadhlu:4295": " āryasatyadvayanirdeśasūtre 'pyuktam -",
    "T04ksmadhlu:4296": " “yaduta devaputra,",
    "T04ksmadhlu:4297": " paramārthastāvat sarvavyavahārātītaḥ,",
    "T04ksmadhlu:4298": " yato hi nirviśeṣaḥ anutpannaḥ aniruddhaḥ abhidhānābhidheyajñānajñeyādirahitaḥ sa iti /“",
    "T04ksmadhlu:4299": " etatsāmarthyena jñānajñeyābhidhānadayaḥ sarve saṃvṛtisatyatvenopadarśitāḥ 'saṃvṛtisatyasya paramārthasvabhāvanivṛttatvāt /",
    "T04ksmadhlu:4300": " ata evāryākṣayamatinirdeśasūtre 'pyuktam -",
    "T04ksmadhlu:4301": " “etadānukūlyena lokavyavahārastāvajjñānajñeyātmakaḥ akṣaraśabdairnirdiṣṭo 'bhidhānātmaka eva saṃvṛtisatyamiti veditavyam,",
    "T04ksmadhlu:4302": " na tu abhidhānābidheyamātrātmakamiti” /",
    "T04ksmadhlu:4303": " anyathā yatra cittasya pravṛttirapi nāsti,",
    "T04ksmadhlu:4304": " evaṃvidhaḥ paramārthaḥ saṃvṛtisatyanivṛttasvabhāva iti nirdeśo 'pi kathamupapannaḥ syāt /",
    "T04ksmadhlu:4305": " tatra paramārthatvena nirdiṣṭānāmārthānamavastubhūtānāṃ subhāṣitādivibhāgo 'pi naiva suśaka iti codyaṃ tāvat siddhasādhanameva /",
    "T04ksmadhlu:4306": " sarve dharmāstathātātvenaikarasā eva /",
    "T04ksmadhlu:4307": " tathātāyāṃ nāsti kaścanapi vibhāgaḥ /",
    "T04ksmadhlu:4308": " ataḥ subhāṣitadurbhāṣitatvena yadi tathatāsvabhāvo naiva vibhāgārhastadā naivāyaṃ kaścanāpi doṣa iti /",
    "T04ksmadhlu:4309": " ityevaṃ ye tāthāgatāgamāḥ pratyakṣaparokṣatayā paramārtathābhidhāyakā dehavatāṃ ca hitasukhajanakāste subhāṣitānītyucyante,",
    "T04ksmadhlu:4310": " tadviparītāni na subhāṣitānīti teṣāṃ bhedaḥ sidhyati /",
    "T04ksmadhlu:4311": " bhavanmatānusāraṃ tavannāmnaḥ parikalpitasvabhāvatayopādānāt subhāṣitāsubhāṣitarupeṇa kathaṃ vyavasthā kriyate?",
    "T04ksmadhlu:4312": " asmin bhavatāṃ yaduttaram,",
    "T04ksmadhlu:4313": " asmākamapi tathaiveti gauṇamevaitat /",
    "T04ksmadhlu:4314": " yattāvacchabdārthetyādikamuktam,",
    "T04ksmadhlu:4315": " tadapi naiva yujyate,",
    "T04ksmadhlu:4316": " śabdārthayoḥ saṃvṛtimātratvābhāvāt /",
    "T04ksmadhlu:4317": " [68] śabdārtho 'pyastīti nirdiśyate,",
    "T04ksmadhlu:4318": " yato hi abhidheyādisamastavastūni paramārthato niḥsvabhāvatvena māyādivat parikalpitasvabhāvāni /",
    "T04ksmadhlu:4319": " yathā aneke puruṣāḥ puruṣetiśabdārthasāmānyākārasvabhāvena vyavasthāpyante,",
    "T04ksmadhlu:4320": " tathaiva paramārthato niḥsvabhāvāni vastūni kathaṃ na vyavasthāpayituṃ śakyante?",
    "T04ksmadhlu:4321": " viśeṣataḥ kevalaṃ vastusvabhāva eva śabdārthasāmānyasvarūpo bhavatīti yaduktaṃ tatra kimapi kāraṇaṃ naiva paśyāmaḥ /",
    "T04ksmadhlu:4322": " anādīti yad viśeṣaṇaṃ nāsti vastubhūtaṃ tasyāpyasaditi sāmānyavyavahāro dṛśyate /",
    "T04ksmadhlu:4323": " sukhādīni svasaṃvedyāṃ - nittyādikaṃ yaduktaṃ tadapi naiva yujyate,",
    "T04ksmadhlu:4324": " teṣāṃ sarveṣāṃ sukhādīnāṃ saṃvṛtyantargatatvāditi pūrvaṃ kṛta eva nirdeśaḥ /",
    "T04ksmadhlu:4325": " vastūni kevalamanidarśanasvabhāvāni eva bhaviṣyantīti yaduktaṃ tatrāpi nāsti kācana yuktiḥ,",
    "T04ksmadhlu:4326": " keśoṇḍukadvicandrādimithyāsvabhāvānāmapyanirvacanīyasvabhāvena dṛśyamānatvāt /",
    "T04ksmadhlu:4327": " sūtre 'pyabhidhānābhidheyādayaḥ saṃvṛtikāḥ,",
    "T04ksmadhlu:4328": " na tu satsvabhāvā nirdiṣṭā iti pūrvamuktameva /",
    "T04ksmadhlu:4329": " asya strotobhūtaṃ sūtraṃ pūrvaṃ nirdiṣṭameva /",
    "T04ksmadhlu:4330": " ye kecana paramārthaṃ yadyapi prasajyamātramityabhidadhate,",
    "T04ksmadhlu:4331": " [kintu] sa tathā prasajyamātro na bhavati /",
    "T04ksmadhlu:4332": " aniścitameva tasya lakṣaṇam /",
    "T04ksmadhlu:4333": " yatāvat paramārthe hyāropitasvabhāvaḥ sa saṃvṛtireva sa [paramārthastu] sarvaprapañcātītaḥ /",
    "T04ksmadhlu:4334": " sūtre 'pyuktam - “mañjuśrīḥ,",
    "T04ksmadhlu:4335": " kiṃ tāvat paramārthasatyam?",
    "T04ksmadhlu:4336": " mañjuśrī - rāhadevaputra,",
    "T04ksmadhlu:4337": " yadi paramārthataḥ paramārthasatyaṃ kāyavākcittaniṣedhamātrasvabhāvaḥ syāttadā sa paramārthasatyamiti saṃkhyāṃ na gacchet,",
    "T04ksmadhlu:4338": " tadā sa saṃvṛtireva syāt /",
    "T04ksmadhlu:4339": " api ca, devaputra,",
    "T04ksmadhlu:4340": " paramārthataḥ paramarthasatyaṃ sarvavyavahārātītamiti” /",
    "T04ksmadhlu:4341": " teṣu vastuvāsanāyā api pūrvaṃ kṛtaniṣedhāt kevalaṃ saṃvṛtyantargatābyeva tānyoto 'nyataḥ pūrtirnaivāvaśyakī /",
    "T04ksmadhlu:4342": " yadi pramāṇairabhāvo naiva māyādibhirbhinnastathāpi paramārthataḥ svataḥ saditi nāma kriyate tadā saharṣaṃ kriyatāṃ svairamutsavo 'pyanubhūyatām,",
    "T04ksmadhlu:4343": " kintu svamatānakūlyena kṛtāṃ vyavasthāṃ vastūni naivānuvidadhate /",
    "T04ksmadhlu:4344": " pratītyasamutpannatā svasaṃvedyatā ca naiva vastūno heturbhavati,",
    "T04ksmadhlu:4345": " māyākeśoṇḍukādīnāṃ bhrāntatvāt kutrāpi sambandhasyāsiddhatvācca /",
    "T04ksmadhlu:4346": " yadyapratītyasamutpannatve vastūni naiva dṛśyate tadā tadadarśanamanyatrāpi tathaiva syāditi kathanasambaddhameva,",
    "T04ksmadhlu:4347": " satyapi vyāpake vṛkṣe śiṃśāpāsattvasyānanirvāryatvāt /",
    "T04ksmadhlu:4348": " ataḥ sukhādīni tāvadaviparīttatvenāsiddhatvānnaiva nirvivādabhūtāni /",
    "T04ksmadhlu:4349": " [69] kṣaṇamātrātiriktatvenāsthitatvādityādikaṃ yaduktaṃ tadapi nāstyasvīkāryam,",
    "T04ksmadhlu:4350": " svabhāvato 'nityatvasyānupapannatvāt /",
    "T04ksmadhlu:4351": " vastūnāṃ yadi samyaktvaṃ tadā sthitatvāsthitatvatoḥ parasparavirodho 'pyanupapanna eveti pūrvaṃ kṛtanirdeśāditi /",
    "T04ksmadhlu:4352": " ataścalasvabhāvatvād vastūni tāvanniḥsvabhāvatvena pradarśyante,",
    "T04ksmadhlu:4353": " ata eva ca tāni saṃvṛtisvabhāvānyucyante /",
    "T04ksmadhlu:4354": " yadi calasvabhāvārthaḥ saṃvṛtyarthastadā nāstyaniṣṭāpattiḥ /",
    "T04ksmadhlu:4355": " tāni sarvāṇi calasvabhāvāni vastūni māyādivat prakṛtyā niḥsvabhāvalakṣaṇarahitāni,",
    "T04ksmadhlu:4356": " paramārthasvabhāvāni ceti /",
    "T04ksmadhlu:4357": " so 'pi [svabhāva] tathāgataḥ syānnavā syāt sarvadā sthitatvānnityaḥ,",
    "T04ksmadhlu:4358": " ato nāsti siddhasādhanam /",
    "T04ksmadhlu:4359": " [70] yadapi asatyārthetyādikamuktaṃ tadapi satyaśabdasyārthānabhijñatayaivoktam,",
    "T04ksmadhlu:4360": " bhrāntabuddhitvāt saṃvṛteriti pūrvaṃ nirdeśāt /",
    "T04ksmadhlu:4361": " mithyākāratayopagṛhītatvena sa asatya ityuktaḥ /",
    "T04ksmadhlu:4362": " samyaktayā asatye 'pi tasmin,",
    "T04ksmadhlu:4363": " satya iva prasiddhatvāt taccintanādhikareṇa satyeti nāmnā vyavahriyate /",
    "T04ksmadhlu:4364": " yadā sarvāṇi jñānajñeyādīni saṃvṛtiricyucyante,",
    "T04ksmadhlu:4365": " tadāpi lokaprassiddhayaiva satyānītyabhidhīyante,",
    "T04ksmadhlu:4366": " na tu samyagjñānādhikāreṇa,",
    "T04ksmadhlu:4367": " śabdamātrasya apekṣāviśeṣavaśena prayuktatvāt satyāsatyayoḥ parasparavirodhābhāvāt /",
    "T04ksmadhlu:4368": " viparītākāreṇāvabhāsitastvāt saṃvṛtistāvad vastutvena naivābhyupeyate,",
    "T04ksmadhlu:4369": " anyatvābhāvāditi pūrvamevāveditam /",
    "T04ksmadhlu:4370": " tayā vyavasthitaṃ jagat tadadhikāreṇa yataḥ satyamityucyate,",
    "T04ksmadhlu:4371": " ataḥ saṃvṛtiravaśyaṃ vastutayā svīkartavyeti yaduktaṃ tasyāpyayuktatvāt pratijñā naiva hāpayituṃ śakyā /",
    "T04ksmadhlu:4372": " [71] saṃvṛtiḥ pramāṇam apramāṇaṃ vā?",
    "T04ksmadhlu:4373": " yadi pramāṇaṃ tadā kathaṃ sā saṃvṛtiḥ?",
    "T04ksmadhlu:4374": " yadyapramāṇaṃ tadā kathaṃ tayā nairātmyaṃ sādhayituṃ śakyam?",
    "T04ksmadhlu:4375": " - iti yaduktaṃ tadapi naiva yuktam /",
    "T04ksmadhlu:4376": " yato hi yathā anumānajñānasya mithyākāragrahaṇapravṛtatvāt saṃvṛtisvabhāvatve 'pi",
    "T04ksmadhlu:4377": " abhīṣṭarthakriyāprāpakatvāt pramāṇatvamabhyupaganyate tathaiva saṃvṛtisvabhāvasya",
    "T04ksmadhlu:4378": " mithyātve 'pi yathānurūpaśravaṇamananādihetuparamparāgatatvāllokikalokottarāthaiḥ",
    "T04ksmadhlu:4379": " sahāvisaṃvādāt pramāṇatvamabhīdhīyate,",
    "T04ksmadhlu:4380": " tadviparītatve tvapramāṇam /",
    "T04ksmadhlu:4381": " pramāṇādisarvavyāvasthāstavad vyavahāreṇaiveti pūrvaṃ prasādhitameva,",
    "T04ksmadhlu:4382": " atastā gauṇā eva /",
    "T04ksmadhlu:4383": " [72] yāni vijñānādīni saṃvṛtibījāni tāni paramārthato 'ṅgīkarttavyānīti yaduktaṃ tanna yaktiyuktam /",
    "T04ksmadhlu:4384": " yadīmāni kāraṇamātrāṇīti sādhyante tadā siddhasādhanameva,",
    "T04ksmadhlu:4385": " yato hyeteṣāṃ svānurūpahetavastāvadanādisaṃvṛtirūpā iti svīkriyanta eva,",
    "T04ksmadhlu:4386": " nemānyahetukatvena pratijñāyante /",
    "T04ksmadhlu:4387": " yadi tad bījaṃ paramārthasiddhamekaṃ ceti tadā kutrāpi tadanvayābhāvādanaikāntikameva /",
    "T04ksmadhlu:4388": " vṛkṣādyaśeṣasaṃvṛtioināṃ yadyuttaropādānahetvānukūlyaṃ na parikṣiṣyante tadā ramaṇīyatāmātrameva dṛṣṭaṃ dṛṣṭaṃ syāt /",
    "T04ksmadhlu:4389": " nāpi viruddho hetuḥ,",
    "T04ksmadhlu:4390": " yakṣānurūpabaleḥ sadbhāvāt sarvāstāḥ saṃvṛtayo 'satsvabhāvāḥ prasādhitā eva /",
    "T04ksmadhlu:4391": " anyathā [yadyevaṃ na syāt] katha tāḥ saṃvṛtaya iti /",
    "T04ksmadhlu:4392": " yadyasatsvabhāvāstadā vījānyapi tadanurūpāvastubhūtanyeva,",
    "T04ksmadhlu:4393": " na te vastubhūtāni,",
    "T04ksmadhlu:4394": " tadviruddhatvād asiddhatvāt pramāṇabādhitatvācceti tā gauṇā eva /",
    "T04ksmadhlu:4395": " [73] vastusvabhāvastāvat svīkriyata iti yaduktaṃ tattu yena kāraṇena vastusvabhāvaḥ svīkriyate tena satyadvayabhedānudhānaṃ kutrāpi naiva sidhyati",
    "T04ksmadhlu:4396": " asatyapi vastusvabhāve aparīkṣyamāṇāni rūpadīni siddhānyeva /",
    "T04ksmadhlu:4397": " teṣu ye utpādādayaḥ samāropyante te saṃvṛtisatyatvena vyāvasthāpyante /",
    "T04ksmadhlu:4398": " pramāṇaiḥ samyaṅ nirupya anāropitā ye tāvadanutpādādayaste paramārthasatyatayā vyāhriyante /",
    "T04ksmadhlu:4399": " ataḥ paramārthato 'satyapi vastusvabhāve satyadvayaṃ vyāvasthāpyata eveti gauṇā eva /",
    "T04ksmadhlu:4400": " [74] yattāvadidaṃ gauṇāṃ paramārthamityuktaṃ tadapyasambaddhameva,",
    "T04ksmadhlu:4401": " dharmapudgalanairātmyalakṣaṇāyāstathātāyā yuktisaṅgatatvāt /",
    "T04ksmadhlu:4402": " paramo 'pi sā,",
    "T04ksmadhlu:4403": " āvaraṇaparihārārthibhirarthyatvādartho 'pi sā /",
    "T04ksmadhlu:4404": " aviparītasya jñānasya artha iti viṣaya iti kṛtvā sā paramārtha ityucyate /",
    "T04ksmadhlu:4405": " yatkhalu viṣayi lokottaraṃ jñānaṃ tadanyaśbdārthaprayogairapi vyavahriyate /",
    "T04ksmadhlu:4406": " śravaṇamananabhāvanopajātāyāḥ prajñāyā anukūlatvād vyavahāreṇaiva sā evamabhidhīyate /",
    "T04ksmadhlu:4407": " tatra yena kāraṇena paramārthatattvalakṣaṇabhāvanayā yogibhiraśeṣasaṃkleśān parihatya uttarottaraprajñādiviśeguṇāṃścadhigamya mahārthatvaṃ prasādhyate,",
    "T04ksmadhlu:4408": " tena 'parama' śbdaprayogaḥ sarvathā yujyata eva /",
    "T04ksmadhlu:4409": " tadapi lokottaraṃ paramaṃ jñānaṃ sarvakalpanāvigatatvāt sarvadharmanirābhāsatvācca svasaṃvedyamanupalambhātmakaṃ ca,",
    "T04ksmadhlu:4410": " na tūpalambhasvarūpam / yathoktam -",
    "T04ksmadhlu:4411": " 'devaputra, paramārthasatyaṃ tāvat sarvākāraparamagocarasarvajñastāpyatītam /“",
    "T04ksmadhlu:4412": " anena vastuviṣayataḥ samyagatītatvena nirdeśādālambanadarśanasya niṣedha eva kṛtaḥ /",
    "T04ksmadhlu:4413": " paramārthalakṣaṇe yajjñānātmakamityuktaṃ tadapyaśeṣasampadādhārabhūtameva /",
    "T04ksmadhlu:4414": " ato mahārthasādhakatvāt paramārthastāvannāsti gauṇaḥ /",
    "T04ksmadhlu:4415": " api ca, yadyasti tāvadekaḥ tāvadekaḥ kaścana gauṇaḥ paramārthastadā nirvāṇaṃ tāvat kīdṛśaḥ paramārthaḥ?",
    "T04ksmadhlu:4416": " tatra kasyāpi vastunaḥ samyaktayā arthasvabhāvasambhavābhāvāt tadapi kathamebhiścodyairanavamardanīyaṃ syāt /",
    "T04ksmadhlu:4417": " atastatra yad bhavatāmuttaraṃ tadasmākamapi samānameva /",
    "T04ksmadhlu:4418": " paramārthe vastūni tāvanna santīti yaduktaṃ tadapi paramārthamadhikṛtya jñānātmakatvaṃ samyagaviparītatvenāsadevetyuktam /",
    "T04ksmadhlu:4419": " ekena khalu prakāreṇa paramārthastāvadasanniti yaduktaṃ tattattvato vicāreṇāsadevetyarthaḥ /",
    "T04ksmadhlu:4420": " [75] saṃvṛtiparamārthayorekatvamiti yaduktaṃ tatra bhagavān paramārthalakṣaṇaṃ saṃskāralakṣaṇena saha tattvato nānyaṃ nānanyamiti svayamevoktavān",
    "T04ksmadhlu:4421": " yathoktamāryasandhinirmocanasūtre -",
    "T04ksmadhlu:4422": " “yaduta yadi paramārthalakṣaṇam saṃskārebhyo nānyaṃ [abhinna] syāttadā sarve bālapṛthagjanāḥ satyadarśinaḥ syuḥ /",
    "T04ksmadhlu:4423": " tataśca sarve prāptanirvāṇāḥ sarvajñāśca bhaveyuḥ /",
    "T04ksmadhlu:4424": " yathā ca saṃskārāḥ saṃkleśalakṣaṇāstathaiva paramārtho 'pi saṃkleśalakṣaṇaḥ syāt /",
    "T04ksmadhlu:4425": " tathā ca yathā paramārthaḥ sarvasaṃskāreṣvabhinnastathā saṃskāralakṣaṇanyapi[abhinnāni] syuḥ,",
    "T04ksmadhlu:4426": " kintu saṃskāralakṣaṇāni bhinnāni,",
    "T04ksmadhlu:4427": " phalataḥ paramārtho naivānanyaḥ /",
    "T04ksmadhlu:4428": " bhūtārthaprāpteranantaraṃ yogibhiḥ paramārthagaveṣaṇaṃ naiva yujyata iti paramārthastāvat saṃskārebhyo nāstyanyo nānyo 'pīti /",
    "T04ksmadhlu:4429": " anyathā satyadarśināṃ saṃskāranimittamanabhibhūtameva syāt /",
    "T04ksmadhlu:4430": " saṃskāranimittasyānabhibhāvād yoginastāvannaiva nimittabandhanānmuktāḥ syuḥ /",
    "T04ksmadhlu:4431": " nimittabandhanairamuktatvānna ca te doṣṭhulyabandhanādapi muktāḥ syuḥ /",
    "T04ksmadhlu:4432": " tasmādamuktatvānnaiva syāt nirvāṇasaddhirna vānuttarasukhānubhūtirapi /",
    "T04ksmadhlu:4433": " api ca, paramārthalakṣaṇaṃ yadi saṃskāralakṣaṇebhyo bhinnaṃ syāttadā na syāt paramārthaḥ",
    "T04ksmadhlu:4434": " saṃskārāṇāṃ sāmānyalakṣaṇam na ca paramārthalakṣaṇaṃ saṃskārāṇāṃ nairātmyaṃ niḥsvabhāvatā vā syāt,",
    "T04ksmadhlu:4435": " nāpi saṃkleśavyavadānayoḥ pṛthaglakṣaṇaṃ sidhyet /",
    "T04ksmadhlu:4436": " phalataḥ śakhasyaṃ śuklatvamiva paramārthalakṣaṇam saṃskārebhyastattvānyatvabhyāmanirvacanīyameveti” /",
    "T04ksmadhlu:4437": " vastutāyāmeva tāvattattvānyatvakalpanaṃ sambhavati /",
    "T04ksmadhlu:4438": " paramārthalakṣaṇe tu niḥsvabhāvatvena tattvānyatvābhyaṃ vastu nābhidhātuṃ śakyate /",
    "T04ksmadhlu:4439": " vastusattve hi tattvānyatvabodhasya sambhavānna tu niḥsvabhāve vastuni tatsambhavaḥ,",
    "T04ksmadhlu:4440": " ato nāsti virodhaḥ /",
    "T04ksmadhlu:4441": " jñānātmakaparamartho 'pi saṃvṛtyā saha tathatālakṣaṇe paramārthākāre ekatvena svīkriyata eva /",
    "T04ksmadhlu:4442": " yathoktamāryaprajñāpāramitāyām -",
    "T04ksmadhlu:4443": " 'kiṃ bhagavan,",
    "T04ksmadhlu:4444": " asti lokasaṃvṛtiranyā,",
    "T04ksmadhlu:4445": " paramārtho 'pyanyaḥ?",
    "T04ksmadhlu:4446": " bhagavānāhasubhūte,",
    "T04ksmadhlu:4447": " naiva lokasaṃvṛtiranyā,",
    "T04ksmadhlu:4448": " paramārtho 'pyanyaḥ /",
    "T04ksmadhlu:4449": " yattāvallokasaṃvṛtestattvaṃ tadeva paramārthasyāpi tattvamiti” /",
    "T04ksmadhlu:4450": " jñānātmakastu paramārtho māyādibhirabhinnatvāt samyaksaṃvṛtisvabhāvaśca tattvāvabodhānukūlatvāt paramārthasvabhāvaśca /",
    "T04ksmadhlu:4451": " ato 'pekṣāviśeṣavaśena ekasminnubhayasvabhāvo naiva viruddhaḥ /",
    "T04ksmadhlu:4452": " [76] yattavad bhavadbhiḥ puṇyajñānasambhārapāripūrirduṣkaretyādikamuktaṃ tadapi naiva yujyate,",
    "T04ksmadhlu:4453": " anenaiva tāvad darśanena sambhāraparipūrṇatāyā yujyamānatvāt /",
    "T04ksmadhlu:4454": " itthaṃ samyagdṛṣṭisamutthitā eva dānādayaḥ parisuddahetusamutthitatvādiṣṭaphalaṃ viśeṣaphalaṃ cābhinirharanti,",
    "T04ksmadhlu:4455": " na tu viparītasamutthitāḥ,",
    "T04ksmadhlu:4456": " mithyādṛṣṭisamutthitaśīlāṅgādivat /",
    "T04ksmadhlu:4457": " paramārthato dānādivastūnāmabhāvāt tadupalambho viparīta eva,",
    "T04ksmadhlu:4458": " marīcyādiṣu jalopalambhavat /",
    "T04ksmadhlu:4459": " atastatsamutthitapāramitānaṃ sarvo 'pi prayāso mithyātmātmīyasamutthitadānādivad aviśuddhahetusamutthitatvenātyantaṃ nirbala eva /",
    "T04ksmadhlu:4460": " upalabdhilakṣanaprāptānāṃ dānādīnāmanupalabdhistāvat samyagarthatvena marīcyādiṣu jalānupalambhaivāviparītaiva /",
    "T04ksmadhlu:4461": " atastatsamutthitadānādayo mahāphalāḥ,",
    "T04ksmadhlu:4462": " sūpacitahetusamutthitatvena svasthabījābhinirhatāṅkura iva /",
    "T04ksmadhlu:4463": " ato 'nupalambhasamāśritesu dānādiṣu samyadṛṣṭisamutthitatayā vidvajjaneṣu śraddhaivotpadyate,",
    "T04ksmadhlu:4464": " na tvanyeṣu /",
    "T04ksmadhlu:4465": " yena kāraṇena dānādiṣvapravṛteḥ puṇyābhāvastāni dātavyādīni naivātyantamasadbhūtāni,",
    "T04ksmadhlu:4466": " saṃvṛtau teṣāṃ sadbhāvāt /",
    "T04ksmadhlu:4467": " naiva ca sarvadānupalambha eva,",
    "T04ksmadhlu:4468": " asamāhitāvasthāyāṃ māyādivat teṣāmupalambho 'pi /",
    "T04ksmadhlu:4469": " tadādhimuktisamudbhūtānupalabdhu tāni vyavasthāpyanta eva /",
    "T04ksmadhlu:4470": " yathoktaṃ bhagavatā",
    "T04ksmadhlu:4471": " kathaṃ bhagavan,",
    "T04ksmadhlu:4472": " upākuśalā bodhisattvā mahāsattvā dānaṃ datvā prajñāpāramitāṃ parisampadayanti?",
    "T04ksmadhlu:4473": " bhagavānāha - subhūte,",
    "T04ksmadhlu:4474": " bodhisattvā mahāsattvā dānaṃ datvā parityajanti tadā māyābuddhireva ṭeṣāṃ dāne sūpatiṣṭhatīti” vistaraḥ /",
    "T04ksmadhlu:4475": " ata eva bhagavan ye bodhisattvā bhavanti,",
    "T04ksmadhlu:4476": " māyādivadadhimuktyā arthijanebhyaḥ putrādīnāṃ parityāgo rocate /",
    "T04ksmadhlu:4477": " samāpattyavasthāyaṃ tu dānādīnāmatyantamanupalambha eva /",
    "T04ksmadhlu:4478": " tadā te tatpravṛttiṃ naivāśrayante,",
    "T04ksmadhlu:4479": " samāhitāvasthāyāṃ dānādīnāmupekṣyamāṇatvāt /",
    "T04ksmadhlu:4480": " kintu pṛṣṭhalabdhāvasthāyāṃ tāvat te pravartanta eva /",
    "T04ksmadhlu:4481": " āryaratnakūṭasūtre 'pyuktam -",
    "T04ksmadhlu:4482": " “bhikṣavaḥ, bodhisattvairdānādīnāṃ svabhāvopalambho naiva karttavyaḥ,",
    "T04ksmadhlu:4483": " adānamapi naivācaritavyam” iti vistaraḥ /",
    "T04ksmadhlu:4484": " ata eva prajñāpāramitādiṣvapi śūnyatādhimuktasya anupalambhāśritāni dānādīni bṛhatphalāni paripūrṇāni cetyuktāni /",
    "T04ksmadhlu:4485": " yathoktaṃ tatraiva -",
    "T04ksmadhlu:4486": " “tatkiṃ manyate subhūte,",
    "T04ksmadhlu:4487": " sukaraṃ pūrvasyāṃ diśi ākāśasya pramāṇamudgṛhītum?",
    "T04ksmadhlu:4488": " subhūtirāha no hīdaṃ bhagavan /",
    "T04ksmadhlu:4489": " evameva subhūte,",
    "T04ksmadhlu:4490": " yo bodhisattvo 'pratiṣṭhito dānaṃ dadāti,",
    "T04ksmadhlu:4491": " tasya subhūte,",
    "T04ksmadhlu:4492": " puṇyaskandhasya na sukaraṃ pramāṇamudgṛhītum /“",
    "T04ksmadhlu:4493": " dānaśabdo 'tra ṣaṭpāramitāvācakaḥ,",
    "T04ksmadhlu:4494": " ṣaṭdānapāramitā ityuktatvāt /",
    "T04ksmadhlu:4495": " āryaratnākarasūtre 'pyuktam - “bodhyarthamanutiṣṭhadbhiḥ sarve dharmā niḥsvabhāvā jñeyāḥ /",
    "T04ksmadhlu:4496": " tatra dānamapi niḥsvabhāvatvena jñāyate /",
    "T04ksmadhlu:4497": " upādātā ca niḥsvabhāvatvena jñeya,",
    "T04ksmadhlu:4498": " deyamapi niḥsvabhāvamiti jñeyam,",
    "T04ksmadhlu:4499": " pariṇāmanāpi niḥsvabhāveti jñeyā,",
    "T04ksmadhlu:4500": " yasya khalu pariṇāmanā kriyate,",
    "T04ksmadhlu:4501": " tadapi niḥsvabhāvatvena jñeyam /",
    "T04ksmadhlu:4502": " yadarthaṃ hi pariṇāmanā vidhīyate tadapi niḥsvabhāvatvenaiva jñeyam /",
    "T04ksmadhlu:4503": " tat kimartham?",
    "T04ksmadhlu:4504": " dānaṃ tāvad dānasvabhāvena śūnyam /",
    "T04ksmadhlu:4505": " tathaiva upādātā deyaṃ dānaphalaṃ pariṇāmanā bodhiśceti tattasvabhāvena śūnyā iti yogaḥ karaṇīyaḥ /",
    "T04ksmadhlu:4506": " evaṃ hi śūnyatādhimuktasyāprameyaiścintanairdānapāramitā pariśuddhā bhavati,",
    "T04ksmadhlu:4507": " tad dānaṃ ca dānapāramiteti saṃjñāṃ pratilabhate,",
    "T04ksmadhlu:4508": " na tu kadāpi malinā bhaviṣyati” iti vistaraḥ /",
    "T04ksmadhlu:4509": " ityevamanupalambhasamāśritāni dānādīni bṛhatphalāni viśuddhāni ca bhānti /",
    "T04ksmadhlu:4510": " tataśca anuttarasamyaksaṃbodhistāvat karatalasthiteva bhavati,",
    "T04ksmadhlu:4511": " upalambhāvakāśo 'pi dūrata eva sthitaḥ /",
    "T04ksmadhlu:4512": " [77] sarve dharmā niḥsvabhāvā iti yaducyate,",
    "T04ksmadhlu:4513": " tasya tāvatko 'rthaḥ?",
    "T04ksmadhlu:4514": " yadyātmanāsattvānniḥsvabhāvāstadā siddhasādhanameveti yaduktaṃ tadapi yadyātmanā 'sattvānni' svabhāvatvena vyavastāpyate tadā na ca viruddhatvaṃ nāpi siddhasādhanamiti /",
    "T04ksmadhlu:4515": " yato hi yadi vastunaḥ svabhāvo 'vipoarītatadā parāpekṣayā tatsattvam tatsattvam āditaścāsattvaṃ naivopapadyate,",
    "T04ksmadhlu:4516": " ekasmin sadasattvayoḥ krameṇāpi virodhāt /",
    "T04ksmadhlu:4517": " phalatastāvadimāni vastūni paramārthataḥ svabhāvena parāpekṣitānītyato niḥsvabhāvanyeva /",
    "T04ksmadhlu:4518": " na hi svabhāvasya kṛtakatvaṃ nāma yujyata iti pūrvaṃ kṛtanirdeśāt /",
    "T04ksmadhlu:4519": " na caisāṃ paramārthataḥ parāpekṣayāpi sattvamiti pūrvameva prasādhitam /",
    "T04ksmadhlu:4520": " ataḥ kathamiva siddhasādhanam /",
    "T04ksmadhlu:4521": " vyavahāre tāvadimāni paramāśritya pravartante,",
    "T04ksmadhlu:4522": " ato nityasattvādīnāmapi nasti prasaṅgaḥ /",
    "T04ksmadhlu:4523": " evameva yadi vastvādīni prakṛtitaḥ sasvabhāvāni tadā svātmanāsattvaṃ svabhāvena ca sattvaṃ naivopapadyate,",
    "T04ksmadhlu:4524": " viruddhatvāt /",
    "T04ksmadhlu:4525": " ekasmin vatūni sattvāsattvasthitāsthiotatvādayaḥ parasparaviruddhadharmā naiva yujyate /",
    "T04ksmadhlu:4526": " ataḥ svātmanāsattvān svabhāvataścāsthitatvāttāni [vastūni] niḥsvabhāvatvenaiva suspaṣṭatayābhivyajyante /",
    "T04ksmadhlu:4527": " phalataḥ kathamiva siddhasādhanaṃ syāt /",
    "T04ksmadhlu:4528": " parikalpitātmanā svabhāvato 'sattvaṃ tadā naiva siddhasādhanamiti pūrvameva prasādhitam,",
    "T04ksmadhlu:4529": " pramānabādhitatvāt parikalpitasvabhāvasyeti /",
    "T04ksmadhlu:4530": " vastūnāmutpattirapi paramārthataḥ pramāṇabādhitaiva /",
    "T04ksmadhlu:4531": " sā ca saṃvṛtya yujyate,",
    "T04ksmadhlu:4532": " na tu grahyagrāhakasvabhāvatayā /",
    "T04ksmadhlu:4533": " yaccāryāṇāṃ paramajñānagocaraṃ vastūnāmaviparītaṃ svalakṣaṇaṃ tadapi naiva saditi yuktyagamābhyāṃ pūrvaṃ pratipaditameva /",
    "T04ksmadhlu:4534": " yā ca saṃkleśavyavadānavyavsthā,",
    "T04ksmadhlu:4535": " sāpi naivāviparītasvalakṣaṇasamāśritā /",
    "T04ksmadhlu:4536": " bhagavatāpi vyavahārasatyāśritatvenaivāsyāḥ vyavasthāyā nirdiṣṭatvādityapi pūrvamevāveditam /",
    "T04ksmadhlu:4537": " [78] sarvāṇi tāvad vastūnyādita ev notpannānityato 'nupannānīti yaduktaṃ tatra naiva siddhasādhanādayo doṣāḥ pravartante,",
    "T04ksmadhlu:4538": " yato hi sarve dharmāḥ paramārthato 'nādikāladeva praśāntatvādanutpannā ityabhyupagamyante,",
    "T04ksmadhlu:4539": " na tu saṃsārasyānādimātratayā,",
    "T04ksmadhlu:4540": " na cāpi pūrvaniruddhasya anutpattikatayā /",
    "T04ksmadhlu:4541": " api ca, bhagavatā bālapṛthagjanānāṃ santrāsaparivarjanārthamebhirapi prakārairvastūnāmanutpattiḥ sandarśitā,",
    "T04ksmadhlu:4542": " na tu iyanmātreṇaivetyavadhāryate,",
    "T04ksmadhlu:4543": " svaparādibhiranutpādasya pūrvameva nirdiṣṭatvāditi /",
    "T04ksmadhlu:4544": " parikalpitātmanā svātmanā vanutpāde 'pi naiva siddhasādhanamiti nirdiśyate /",
    "T04ksmadhlu:4545": " māyādivad vyavahāratayotpatterabhyupagamo 'pi sarvathānutpannatvena,",
    "T04ksmadhlu:4546": " naivānutpatterabhyupagamo na vā paramārthato 'nutpaterabhyupagamaḥ /",
    "T04ksmadhlu:4547": " ato nāsti darśanādivirodho 'pi /",
    "T04ksmadhlu:4548": " sarve tāvad dharmā dharmadhātulakṣaṇāyāṃ niḥsvabhāvatāyāṃ samarasatvena tathātākāratayā naiva viśeṣotpattirityato 'nutpattirabhyupagamyate,",
    "T04ksmadhlu:4549": " tathāpi naiva tatra siddhasādhanamiti /",
    "T04ksmadhlu:4550": " lokaprasiddhamapi svabhāvamālocya viśeṣotpattirnāstityapi naivocyate,",
    "T04ksmadhlu:4551": " ato nāsti darśanādivirodho 'pi /",
    "T04ksmadhlu:4552": " yadyapyutpattikriyālakṣaṇarahitatvād īśvarādito 'nutpannātvād vānutpattiḥ svīkriyante,",
    "T04ksmadhlu:4553": " tathāpi naiva tanmātratayaiveti,",
    "T04ksmadhlu:4554": " api tu yathā pūrvamuktaṃ tathātvenaivāsvīkriyante /",
    "T04ksmadhlu:4555": " ye tāvadanekasūtravirodha iti kathayanti,",
    "T04ksmadhlu:4556": " tebhyaḥ pūrvameva dattamutaram /",
    "T04ksmadhlu:4557": " [triyānasādhanam] yadapi sādhanaviśeṇa yānatrayasiddhayanumānaṃ śraddhāviśeṣeṇa ca gotraviśeṣānumānaṃ nirdiṣṭaṃ tenāpi yanatrayaṃ sādhayituṃ na śakyate /",
    "T04ksmadhlu:4558": " anena tāvadaparimitā yānabhedāḥ syuḥ /",
    "T04ksmadhlu:4559": " punaścanena yānatrayasādhanānumitasya gotratrayasyāpi niścitāvabodho naiva kartuṃ śakyaḥ,",
    "T04ksmadhlu:4560": " aparimitagotrabhedāvabodhāt /",
    "T04ksmadhlu:4561": " sūtre 'pi - “evaṃ hi sati aparimitasya yānabhedasya yanabhedasyaprasaṅgaḥ syāt” - ityukyam /",
    "T04ksmadhlu:4562": " yena khalu kāraṇena sattveṣu gotrabhedānumānasya niyatā siddhiḥ niyataśca śraddhabhedābodhaḥ pratīyate,",
    "T04ksmadhlu:4563": " te 'pyakalyāṇamitrasaṃsargeṇa akāraṇameva paraduḥkhamabhinandanto dṛśyante /",
    "T04ksmadhlu:4564": " evameva ye 'kāraṇameva paraduḥkhamabhinandanārthāmālambante,",
    "T04ksmadhlu:4565": " te 'pi kalyāṇamitrasamparkādinā kevalaṃ parahitacintane pravartamānā avalokyante /",
    "T04ksmadhlu:4566": " ye kalyāṇamitrasamparkādinā kevalaṃ parahitacintane pravartamānā avalokyante /",
    "T04ksmadhlu:4567": " ye khalvalpamātrake svasukhe hite cāsajyamānāḥ pareṣu daurmanasyaṃ dhārayanti,",
    "T04ksmadhlu:4568": " te 'pi pareṣu daurmanasyaviparītatvenāpyavalokyante /",
    "T04ksmadhlu:4569": " ye tāvat bhavasukhabhilāṣeṇa puṇyāni sampādayanti,",
    "T04ksmadhlu:4570": " te 'pi bhavasukhecchaviparīttvena samyakkāryāṇyanutiṣṭhamānā api dṛśyante /",
    "T04ksmadhlu:4571": " itthaṃ sādhanānāmaniyatatvāvabodhāt śraddhāyā anaiyatyamanumīyate /",
    "T04ksmadhlu:4572": " phalatatastatrānumānena gotrabhedasyāpyaniyatasvabhāvo 'vabudhyate /",
    "T04ksmadhlu:4573": " ato gotrabhedasyāpyaniyatatayā kathaṃ tāvad yānatrayaniścayaḥ sādhayituṃ śakyaḥ /",
    "T04ksmadhlu:4574": " sattvanāṃ vivuidhāśayavaśenāpi gotrabhedo niścetuṃ na śakyate /",
    "T04ksmadhlu:4575": " yāni tāvat pañcābhisamayagotrāṇi tānyapi ekaniścayābhiprāyeṇaiva nirdiṣṭāni,",
    "T04ksmadhlu:4576": " na tvātyantikatāyā /",
    "T04ksmadhlu:4577": " tasminneva hi sūtre gotrāṇyanātyantikatayaiva nirdiṣṭāni / tathā hi -",
    "T04ksmadhlu:4578": " 'sarvakuśalamūlotsargecchantiko hi mahāmate,",
    "T04ksmadhlu:4579": " punarapi tathāgatādhiṣṭhānāt kadācit karhicit kuśalamūlān vyutthāpayati /",
    "T04ksmadhlu:4580": " tatkasya hetoḥ?",
    "T04ksmadhlu:4581": " yaduta aparityaktā hi mahāmate,",
    "T04ksmadhlu:4582": " tathāgatānāṃ sarvasattvāḥ” iti /",
    "T04ksmadhlu:4583": " phalatastathāgatādhṣṭhānena tāvadapare 'pyanuttarabodhau praṇidadhata iti jñātavyam /",
    "T04ksmadhlu:4584": " yastāvad akṣayamatinirdeśasūtre yāntrayanirdeśaḥ,",
    "T04ksmadhlu:4585": " so 'pi naivādhārabhūtaḥ,",
    "T04ksmadhlu:4586": " yato hi tathāgatā lokasya vividhāśayavaśena vividhāni yānāni nirdiśanto dharmopadeśe pravartante,",
    "T04ksmadhlu:4587": " na tu yanatrayamātratayā /",
    "T04ksmadhlu:4588": " evameva āryagaṇḍavyūhesūtre 'pyuktam -",
    "T04ksmadhlu:4589": " “śrīvairocanakhye lokadhātau tathāatasamantajñānaratnārciśrīguṇaketurājena abhisambodhiradhigatā,",
    "T04ksmadhlu:4590": " tadanantadameva tena aprameyāḥ sattvāḥ śrāvakabhūmau pratiṣṭhāpitāḥ /",
    "T04ksmadhlu:4591": " aprameyāḥ sattvāḥ niryāṇāyāṃ bhūmau pratiṣṭhāpitāḥ /",
    "T04ksmadhlu:4592": " aprameyāḥ sattvāḥ indriyapariśuddhiprabhāvanāniryaṇāyaṃ baudhau pratiṣṭhāpitāḥ /",
    "T04ksmadhlu:4593": " aprameyāḥ sattvāḥ vimalaparākramadhvajāyāṃ bodhau paripācitāḥ /",
    "T04ksmadhlu:4594": " aprameyāḥ sattvāḥ buddhabhūmau pratiṣṭhāpitāḥ /",
    "T04ksmadhlu:4595": " aprameyāḥ sattvāḥ balasamatāsamudācārānugamaniryāṇāyāṃ baudhau pratiṣṭhāpitāḥ /",
    "T04ksmadhlu:4596": " aprameyāḥ sattvāḥ sarvatrānutaddharyabhisambhinnanayayānaniryāṇāyāṃ baudhau pratiṣṭhāpitaḥ /",
    "T04ksmadhlu:4597": " aprameyāḥ sattvāḥ caryāprayogasamavasaraṇanayaniryāṇāyāṃ baudhau pratiṣṭhāpitāḥ /",
    "T04ksmadhlu:4598": " apremeyaḥ sattvāḥ samādhiprasthānanayaniryānāyāṃ baudhau pratiṣṭhāpitāḥ /",
    "T04ksmadhlu:4599": " aprameyāḥ sattvāḥ sarvārambaṇaviṣayapariśuddhimaṇḍalanayaniryāṇāyāṃ baudhau pratiṣṭhāpitāḥ /",
    "T04ksmadhlu:4600": " aprameyāḥ sattvāḥ bodhisattvabaudhau cittamutpāditāḥ /",
    "T04ksmadhlu:4601": " aprameyāḥ sattvāḥ bodhisattvamārge pratiṣṭhāpitāḥ” iti vistaraḥ /",
    "T04ksmadhlu:4602": " bhagavatāpi bālajanapraveśārthaṃ yānabhedo vyavasthāpitaḥ,",
    "T04ksmadhlu:4603": " na tu nītārthatayā nidiṣṭaḥ /",
    "T04ksmadhlu:4604": " ata eva aryalaṅkāvatāre 'pyuktam -",
    "T04ksmadhlu:4605": " “devayānaṃ brahmayānaṃ śrāvakīyaṃ tathaiva ca /",
    "T04ksmadhlu:4606": " tathāgataṃ ca pratyekaṃ yanānetān vadāmyaham //",
    "T04ksmadhlu:4607": " yānānāṃ nāsti vai niṣṭhā yāvaccittaṃ pravartate /",
    "T04ksmadhlu:4608": " citte tu vai parāvṛtte na yānaṃ na ca yāninaḥ /",
    "T04ksmadhlu:4609": " yānavyavasthānaṃ naivāsti yānabhedaṃ vadāmyaham /",
    "T04ksmadhlu:4610": " parikarṣaṇārthaṃ bālānā yānabhedaṃ vadāmyaham” //",
    "T04ksmadhlu:4611": " ata eva āryasaddharmapuṇḍarīkasūtrādau ekayānanirdeśo naiva neyārtha iti pratipāditam tathā hi -",
    "T04ksmadhlu:4612": " “evaṃ rūpeṣu śāriputra,",
    "T04ksmadhlu:4613": " kalpasaṃkṣobhakaṣāyeṣu bahusattveṣu lubdheṣvalpakuśalamūleṣu tadā śāriputar,",
    "T04ksmadhlu:4614": " tathāgatā arhantaḥ samyaksaṃbuddhāṃ upāyajauśalyena tadaivaikaṃ buddhayanaṃ triyānanirdeśena nirdiśanti” /",
    "T04ksmadhlu:4615": " punaśca",
    "T04ksmadhlu:4616": " “imeṣu buddhadharmeṣu śraddadhādhvaṃ me śāriputra,",
    "T04ksmadhlu:4617": " pattīyatāvakalpayata /",
    "T04ksmadhlu:4618": " na hi śāriputra,",
    "T04ksmadhlu:4619": " tathāgatānāṃ mṛṣāvādaḥ saṃvidyate /",
    "T04ksmadhlu:4620": " ekamevedaṃ śāriputra,",
    "T04ksmadhlu:4621": " yānaṃ yadidaṃ buddhāyānam” /",
    "T04ksmadhlu:4622": " punaśca",
    "T04ksmadhlu:4623": " ye bhunti hīnābhiratā avidvasū acīrṇacaryā bahubuddhakoṭiṣu /",
    "T04ksmadhlu:4624": " saṃsāralagnaśca suduḥkhitāśca nirvāṇa teṣāmupardarśayāmi //",
    "T04ksmadhlu:4625": " upāyametaṃ kurute svayambhū bauddhasya jñānasya prabodhanārtham /",
    "T04ksmadhlu:4626": " na cāpi teṣāṃ pravade kadācid yuṣme 'pi buddhā iha loki bheṣyatha //",
    "T04ksmadhlu:4627": " kiṃ kāraṇaṃ kālamavekṣya tāyī kṣaṇaṃ ca dṛṣṭvā tatu paśca bhāṣate /",
    "T04ksmadhlu:4628": " so 'yaṃ kṣaṇo adya kathañci labdho vadāmi yeneha ca bhūtaścayam //",
    "T04ksmadhlu:4629": " bauddhasya jñānasya prakāśanārthaṃ loke samutpadyati lokanāthaḥ /",
    "T04ksmadhlu:4630": " ekaṃ hi yānaṃ dvitiyaṃ na vidyate na hīnayānena nayanti buddhāḥ //",
    "T04ksmadhlu:4631": " pratoṣṭhito yatra svayaṃ svayambhūryaccaiva buddhaṃ yatha yādṛśaṃ ca /",
    "T04ksmadhlu:4632": " balāśca ye dhyānavimokṣa indriyāstatraiva sattvā pi pratiṣṭhāpeti //",
    "T04ksmadhlu:4633": " mārtsaryadoṣo hi bhaveta mahyaṃ spṛśitva bodhiṃ virajāṃ viśiṣṭām /",
    "T04ksmadhlu:4634": " yadi hīnayānasmi pratiṣṭhapeyamekaṃ pi sattva na mametu sādhu //",
    "T04ksmadhlu:4635": " ekaṃ hi yānaṃ dvitiyaṃ na vidyate tṛtīyaṃ hi naivāsti kadāci loke /",
    "T04ksmadhlu:4636": " anyatrupāyā puruṣottamānāṃ yadyānanātvupadarśayanti //",
    "T04ksmadhlu:4637": " tatra prajvalitagṛhāntaḥsthitān bālajanān bahirniṣkāsayitumupāyabhūtasya vāhanaviśeṣasya dṛṣṭāntadvārā,",
    "T04ksmadhlu:4638": " tadvadeva ratnadvīpasthitaṃ nāyakapuruṣaṃ nivartayitumupāyabhūtasya madhye 'raṇyaṃ nagaranirmāṇasya ca dṛṣṭāntadvārā bhagavān upāyabhūtāni yāni trīṇi yānānyupadiṣṭavān,",
    "T04ksmadhlu:4639": " sa tāvanneyārtha eva /",
    "T04ksmadhlu:4640": " āryabodhisattvagocaropāyaviṣayavikurvaṇanirdeśe nāma mahāyānasūtre 'pyuktam -",
    "T04ksmadhlu:4641": " “mañjuśrīḥ, tasmin buddhakṣetre yānenaikena niryāstīti tad yānaṃ tāvat sāravat syāditi /",
    "T04ksmadhlu:4642": " nāsmāsu śrāvakapratyekabuddhayānavyavasthā /",
    "T04ksmadhlu:4643": " kathamiti cet?",
    "T04ksmadhlu:4644": " tathāgatā hi nānātvasaṃjñāvirāhitā iti hetoḥ /",
    "T04ksmadhlu:4645": " yadi mañjuśrīḥ,",
    "T04ksmadhlu:4646": " tathāgatāḥ kasmaicinmayānaṃ nirdiśeyuḥ,",
    "T04ksmadhlu:4647": " kasmaicit pratyekabuddhayānam,",
    "T04ksmadhlu:4648": " kasmaicicca śrāvakayānaṃ nirdiśeyustadā tathāgatasya tāvaccittam apariśuddhamabhiniveśajuṣṭaṃ ca syāt /",
    "T04ksmadhlu:4649": " prādeśikī ca tasya mahākaruṇā syānnānātvasaṃjñā ca /",
    "T04ksmadhlu:4650": " dharmamuṣṭiścācāryasya syāt /",
    "T04ksmadhlu:4651": " api ca, mañjuśīḥ,",
    "T04ksmadhlu:4652": " yebhyaśca sattvebhyo 'haṃ dharmamupadiśāmi te sarve bodhiniyatā mahāyānaparāyaṇāḥ sarvajñatābhinirhatāḥ pakṣaikaniṣṭhāśca bhavanti /",
    "T04ksmadhlu:4653": " taditthaṃ sarvajñatamanuprāpnuvantīti /",
    "T04ksmadhlu:4654": " ato nāsmāsu yānavyavastheti /",
    "T04ksmadhlu:4655": " mañjuśrīḥ, yā hi yānavyavasthābhidhīyate,",
    "T04ksmadhlu:4656": " tayā sarvajñena bhūmervyavasthā kṛtā,",
    "T04ksmadhlu:4657": " pudgalānāṃ vyavasthā kṛtā,",
    "T04ksmadhlu:4658": " alpasattvasamūhasya aprameyasattvasamūhasya ca vyavasthā kṛtā /",
    "T04ksmadhlu:4659": " dharmadhātorasambhedād yānabhedo 'pi tāvannāsti /",
    "T04ksmadhlu:4660": " anena hi prasthānadvāraṃ pradarśitam /",
    "T04ksmadhlu:4661": " prasthānanirdeśo 'pi tāvat saṃvṛtireva,",
    "T04ksmadhlu:4662": " na tu paramārthaḥ /",
    "T04ksmadhlu:4663": " ata ekameva yānam,",
    "T04ksmadhlu:4664": " na dvitīyamiti /“",
    "T04ksmadhlu:4665": " āryaśrīmālāsūtre 'pyuktam -",
    "T04ksmadhlu:4666": " “yacca parinirvāṇaṃ yāni ca trīṇi yānānyupadiṣṭāni tatsarvaṃ tathāgatānāmupāyamātram,",
    "T04ksmadhlu:4667": " ekayānāvabodhena anuttarasamyaksaṃbodheradhigamāt /",
    "T04ksmadhlu:4668": " ” ata eva ekayānanirdeśastāvadābhiprāyika iti vacanasya dharmadhātulakṣaṇe sarvayānānāṃ",
    "T04ksmadhlu:4669": " samatvādekayānamiti kathanaṃ tāvannāstyāryasaddharmapuṇḍarīkādyanukūlamiti niyataṃ",
    "T04ksmadhlu:4670": " vidvadbhiravadhāryam,",
    "T04ksmadhlu:4671": " naiva tadabhiprāyavaśāduktamiti jñeyam /",
    "T04ksmadhlu:4672": " āryadaśadharmādau yānatrayanirdeśastu upāyasvarūpatvād vineyajanebhyaḥ sa ekayānanirdeśābhiprāyeṇaiva vihita ityeva niśceyam /",
    "T04ksmadhlu:4673": " ato yānatrayanirdeśastāvad buddhanāmupāyamātram,",
    "T04ksmadhlu:4674": " na tu vāstavika ityato vineyajanā naiva teṣu pravartante /",
    "T04ksmadhlu:4675": " mahāyānasūtrākaṅkāre hi - ekasya yānasya ca yā hi deśanā tadānukūlyena prayojanena sā /",
    "T04ksmadhlu:4676": " iti yaduktaṃ tacchrāvakāṇāṃ yadyanuśayasamucchedo jāyeta tadā jāterapi sarvathopacchedād",
    "T04ksmadhlu:4677": " anekajanmaparamparāsamudāgataṃ buddhātvaṃ kathaṃ nāma sādhyaṃ syāditi kathanaṃ tu",
    "T04ksmadhlu:4678": " teṣāṃ jāteḥ sarvathopacchedasyāsiddhatvānnaiva yuktam /",
    "T04ksmadhlu:4679": " āryaśrīmālāsiṃhanādasūtre coktam -",
    "T04ksmadhlu:4680": " “arhato 'pi vināśasadbhāvāttatsaṃtrāsena tāvadarhantaḥ pratyekabuddhā api bhagavataḥ śaraṇaṃ pratipadyante,",
    "T04ksmadhlu:4681": " sopadhiśeṣadharmitvād bhagavan śrāvakārhatāṃ pratyekabuddhānām,",
    "T04ksmadhlu:4682": " janmakṣayābhāvācca bhagavan, teṣām /",
    "T04ksmadhlu:4683": " ato bhavatyeva teṣāṃ janma /",
    "T04ksmadhlu:4684": " bhavantyeva te sopadhipeṣāḥ,",
    "T04ksmadhlu:4685": " naiva janmatā,",
    "T04ksmadhlu:4686": " apitu karmaṇāṃ pāripūrerabhāvād bahukaraṇīyāvaśeṣācca /",
    "T04ksmadhlu:4687": " yadi naiva te teṣāṃ parihāraṃ kurvīran tadā santyaneke nirvāṇadhātorapasārakāsteṣu prahātavyadharmā...” iti vistaraḥ /",
    "T04ksmadhlu:4688": " yaśca jātikṣaya ityādinā kṣayānutpādajñānayoḥ samudbhavastasya neyārthatvaṃ tu taminneva sūtre nirdiṣṭam / tathā hi -",
    "T04ksmadhlu:4689": " “bhagavan, arhantāṃ pratyekabuddhānāṃ vimuktiṃ yāvad yat pratyekṣaṇājñānaṃ yāścāśvāsādhāyikāścatastro 'nusmṛtayastat sarvamābhiprāyikam,",
    "T04ksmadhlu:4690": " yānānāṃ neyārthatvena vibhāgaṃ kṛtvā vyākaraṇāt /",
    "T04ksmadhlu:4691": " bhagavat, tatkimarthamiti cet?",
    "T04ksmadhlu:4692": " dvidhā bhavati cyutiḥsamucchedikā ca acityapariṇāminī ceti /",
    "T04ksmadhlu:4693": " tatra samucchedikā ca acintyapariṇāminī ceti /",
    "T04ksmadhlu:4694": " tatrasamucchedikā tāvaccyutiḥ pratisandadhatāṃ sattvānāmeva /",
    "T04ksmadhlu:4695": " bhagavan, arhatāṃ pratyekabuddhānāṃ vaśitāprāptabodhisattvānāṃ ca manomayakāyasya cyutistu bodhimaṇḍaparyantam acintyapariṇāminyeva bhavati",
    "T04ksmadhlu:4696": " bhagavan, anayordayoścyutyoḥ samucchedacyuteradhikāre tāvadarhatāṃ pratyekabuddhānāṃ jātikṣayo jāyata iti pratīyate........ iti' vistaraḥ /",
    "T04ksmadhlu:4697": " anayostāvaccyutyoravidyāvāsabhūmipratyayairanāstravakarmahetubhiḥ samudbhūtā jātistu bhavatyeveti nirdiṣṭam / tathā hi -",
    "T04ksmadhlu:4698": " “bhagavan, yaduta upādānapratyayāḥ sāstravakarmahetukāstrayo bhavāḥ sambhavanti /",
    "T04ksmadhlu:4699": " evameva bhagavan,",
    "T04ksmadhlu:4700": " avidyāvāsabhūmipratyayā anāstravakarmahetukā arhatāṃ pratyekabuddhānāṃ vaśitāprāptānāṃ bodhisattvānāṃ ca manomayāstrayaḥ kāyāḥ sambhavanti.....iti” vistaraḥ /",
    "T04ksmadhlu:4701": " āryalaṅkāvatārasūtre cāpi nirdiṣṭaṃ yad dhātutrayātikrānta api te 'nāstravadhātau avasthitā bhavanti /",
    "T04ksmadhlu:4702": " atastathāgatādhiṣṭhānena jātivaśitāṃ prāpya sambhāradvayaṃ ca paripūrya te buddhatvamavāpnuvantīti / tathā hi -",
    "T04ksmadhlu:4703": " “prahīṇā bhavanti dharmanairātmyāvabodhāt,",
    "T04ksmadhlu:4704": " tadā te vāsanādoṣasamādhimadābhāvādanāstravadhātau prativibudhyante /",
    "T04ksmadhlu:4705": " punarapi lokottarānāstravadhātuparyāpannān sambhārān paripūrya acintyadharmakāyavaśavartītāṃ pratilapsyante /",
    "T04ksmadhlu:4706": " yathā hi kāṣṭhamudadhestaraṅgairvipravāhyate /",
    "T04ksmadhlu:4707": " tathā hi śravako mūḍho lakṣaṇena pravāhyate //",
    "T04ksmadhlu:4708": " vāsanākleśasambaddhāḥ paryutthānairvisaṃyutāḥ /",
    "T04ksmadhlu:4709": " samādhimadamattāste dhātau tiṣṭhantyanāstrave //",
    "T04ksmadhlu:4710": " niṣṭhāgatirna tasyāsti na ca bhūyo nirvartate /",
    "T04ksmadhlu:4711": " samādhikāyaṃ samprāpya ākalpānna prabudhyate //",
    "T04ksmadhlu:4712": " yathā hi mattapuruṣo madyābhāvād vibudhyate /",
    "T04ksmadhlu:4713": " tathā te buddhadharmākhyaṃ kāyaṃ prāpsyanti māmakam //",
    "T04ksmadhlu:4714": " atra khalu kāṣṭhodadhyupamayā bhavasāgare pravahamānatvaṃ nirdiṣṭam /",
    "T04ksmadhlu:4715": " taraṅgopamayā tāvad dharmalakṣaṇaṃ prati abhiniveśavaśāt parinirvāṇaṃ na prāpyata iti saṅketitam /",
    "T04ksmadhlu:4716": " 'vāsanākleśasambaddhāḥ' ityādinā tu avidyāvāsanābhūmibandhanenāvimuktāḥ,",
    "T04ksmadhlu:4717": " kleśaparyatthānaiśca visaṃyuktā iti /",
    "T04ksmadhlu:4718": " 'niṣṭhāgatirna tasyāsti' ityādinā tāvannirvāṇanagare 'praviṣṭāstathā bhavasāgare 'pi na bhramantīti /",
    "T04ksmadhlu:4719": " anāstravasamādhisamprayuktatvād anekakalpaparyantamanāstravadhātau sthitiḥ,",
    "T04ksmadhlu:4720": " tadantaraṃ tato vyatthāya sambhārān paripūrya buddhatvāvāptirityādikaṃ spaṣṭatayā nirdiṣṭam /",
    "T04ksmadhlu:4721": " yaccāpyāryalaṅkāvatārādisūtreṣu nirmitaśrāvakānadhikṛtya śrāvakavyākaranaṃ kṛtaṃ taddhīnādhimuktasattvānāṃ bhayaparihārārthaṃ yānatrayanirdeśopāyapradarśanārthaṃ ceti jñātavyam /",
    "T04ksmadhlu:4722": " avaivartacakrasūtre 'pyuktam -",
    "T04ksmadhlu:4723": " “sarveṣu lokadhātuṣu sarvabuddhānāṃ dharmopadeśastāvadavaivartacakrasamānatayā samāna iti /",
    "T04ksmadhlu:4724": " martyalokadhātusattvāstu pañcakaṣāyakāle samutpadyamānā hīnādhimuktā eva /",
    "T04ksmadhlu:4725": " ataste ekayānoddeśyaṃ naiva paripālayanti,",
    "T04ksmadhlu:4726": " na ca tasminnadhimucyante /",
    "T04ksmadhlu:4727": " ato 'nayā yuktyā te sattvā buddhatvaṃ pratyabhimukhīkriyanta iti /“",
    "T04ksmadhlu:4728": " āstravāṇāṃ kṣayādarhanto yadi na pratisandadhate,",
    "T04ksmadhlu:4729": " ato 'nekajanmaparamaparāsādhyaṃ buddhatvaṃ na pratilabhanta iti tadā bodhipariṇāmitānāmapyarhatāṃ na pratisandhirna ca teṣu buddhātvādhigama iti /",
    "T04ksmadhlu:4730": " yadi praṇidhānabalena tathāgatādhiṣṭhānena ca teṣāṃ pratisandhirabhyupagamyate,",
    "T04ksmadhlu:4731": " tadā kathaṃ nāpareṣvapi tathā?",
    "T04ksmadhlu:4732": " yathoktamāryaprajñāpāramitāyām -",
    "T04ksmadhlu:4733": " “api ca, yadi te 'nuttarasamyaksaṃbodhau cittamutpādayanti,",
    "T04ksmadhlu:4734": " tadā anumodayiṣyāmi,",
    "T04ksmadhlu:4735": " nāhaṃ teṣāṃ kuśalamūlanāṃ vighnaṃ kariṣyāmi /",
    "T04ksmadhlu:4736": " śuddhadharmaviśeṣaiḥ śuddhadharmaviśeṣādhyupālambhaḥ karaṇīya iti /“",
    "T04ksmadhlu:4737": " yadi te sarveṇa sarvamanuttarasamyaksaṃbodheye abhavyā iti tadā kathaṃ nāhaṃ teṣāṃ kuśalamūlānāṃ vighnaṃ na kariṣyāmītyuktam /",
    "T04ksmadhlu:4738": " atyantābhāveṣu naiva vidhnasambhavaḥ /",
    "T04ksmadhlu:4739": " avasthāviśeṣābhiprāyeṇaiva śāntasyaikāyanasya kathanaṃ niyatam,",
    "T04ksmadhlu:4740": " na tu sarvadaiva niyatābhiprāyeṇeti jñeyam /",
    "T04ksmadhlu:4741": " āryasaddharmapuṇḍarīkasūtre 'yuktam -",
    "T04ksmadhlu:4742": " “bhikṣurvā bhikṣuṇī vārhattvaṃ pratijānīyādanuttarāyāṃ samyaksaṃbodhau praṇidhānaṃ",
    "T04ksmadhlu:4743": " parigṛhyocchinno 'smi buddhāyānāditi vadedetāvanme samucchrayasya paścimakaṃ parinirvāṇaṃ",
    "T04ksmadhlu:4744": " vadedābhimānikaṃ taṃ śāriputra,",
    "T04ksmadhlu:4745": " pratijānīyāḥ /“",
    "T04ksmadhlu:4746": " arhantastāvat kleśakṣayahetoḥ sarvathā naiva pratisandadhate, tathātvāt /",
    "T04ksmadhlu:4747": " ye khalu satyadarśinaḥ śrāvakāḥ,",
    "T04ksmadhlu:4748": " ye ca kāmadhāturāgarahitā anāgāminaste buddhagotrakā iti /",
    "T04ksmadhlu:4749": " dvividhā api te 'nuttarasamyaksaṃbodhau vyākṛtāḥ acintyapariṇāminyā jātyā yuktatvātteṣāmiti",
    "T04ksmadhlu:4750": " yat kathanaṃ tadapyāryaśrīmālāsiṃhanādaāryaprajñāpārimitāāryadaśadharmakasūtrādiviruddham /",
    "T04ksmadhlu:4751": " teṣu kevalamarhata eva pratisamdhirupadiṣṭā,",
    "T04ksmadhlu:4752": " na tvanāgāmināmiti /",
    "T04ksmadhlu:4753": " tatrāryamālāsiṃhanādasūtraṃ tu pūrvamevoddhṛtam /",
    "T04ksmadhlu:4754": " āryaprajñāpāramitāśutre coktam -",
    "T04ksmadhlu:4755": " “arhattvaṃ samadhigamya yadi sa samyaksaṃbodhimabhilaṣate tadā kathaṃ nāma ajātiṃ labdhuṃ śaknoti,",
    "T04ksmadhlu:4756": " parijanatā khalu bhagavatā tasya jātervyākṛtatvāt /",
    "T04ksmadhlu:4757": " bhagavānāha - maitreya,",
    "T04ksmadhlu:4758": " nāhaṃ karmakleśavaśājjātiṃ prajñapayāmi,",
    "T04ksmadhlu:4759": " apitu acityaparinirvāṇe pariṇāmanayā tasya jātiṃ prajñapayāmiti” /",
    "T04ksmadhlu:4760": " āryadaśadharmakasūtre 'pyuktam -",
    "T04ksmadhlu:4761": " “bhagavan, śrāvakāḥ kṣīṇāstravāḥ,",
    "T04ksmadhlu:4762": " parikṣīṇabhavasaṃyojanagotrakāstathāpi kathaṃ te 'nuttarasamyaksambodhimabhisamboddhuṃ śakṣyante?",
    "T04ksmadhlu:4763": " bhagavānaha - śṛṇu kulaputra,",
    "T04ksmadhlu:4764": " tasya dṛṣṭāntam /",
    "T04ksmadhlu:4765": " tathaivāsti yathā kulapuitra,",
    "T04ksmadhlu:4766": " kṣatriyakule 'bhiṣikaḥ kaścana rājakumāro yadi sarvāsāṃ śilpavidyānāmadhyayanaṃ karoti /",
    "T04ksmadhlu:4767": " sa nāsti tīkṣṇendriyo 'pi tu mandendriyaḥ san paścādadhyeyasya pāṭhayasya prathamam,",
    "T04ksmadhlu:4768": " pūrvamadhyeyasya pāṭhayasya paścādadhyayanaṃ karoti,",
    "T04ksmadhlu:4769": " tadā kiṃ vicārayasi kulaputra,",
    "T04ksmadhlu:4770": " kimetāvatā sa nāsti rājakumāra iti kathayiṣyate?",
    "T04ksmadhlu:4771": " avocat - naiva bhagavan,",
    "T04ksmadhlu:4772": " naiva sugata,",
    "T04ksmadhlu:4773": " rājakumāra eva sa kathayiṣyate /",
    "T04ksmadhlu:4774": " bhagavānāhakulaputra,",
    "T04ksmadhlu:4775": " tathaiva bodhisattvagotrakā api ye mandendriyāste pūrvaṃ bhāvanāmārgeṇa kleśakṣayaṃ kṛtvā paścādanuttarasamyaksaṃbodhau abhisambuddhā bhaviṣyantīti /” vistaraḥ /",
    "T04ksmadhlu:4776": " yacca “sārvagatikā buddhā bhaviṣyanti” ityuktam,",
    "T04ksmadhlu:4777": " tadarthastāvat sarveṣāṃ buddhatvasāmīpyāpekṣābhiprāyeṇeti - yaduktaṃ tadapi svecchāmātropakalpitatvādayuktameva /",
    "T04ksmadhlu:4778": " sārvagatikānāṃ bhavyatāṃ dṛṣṭvā tathoktamityatra ko virodhaḥ /",
    "T04ksmadhlu:4779": " tathaiva cāryaratnameghādisūtreṣvapi bhagavataḥ śākyamunernāmaśravaṇamātreṇa avaivartikabījāropaṇād abhedena sarve sattvā avaivartikatve vyākriyante,",
    "T04ksmadhlu:4780": " na tu sāmīpyāpekṣayā /",
    "T04ksmadhlu:4781": " ato yena śrāvaṇaṃ yena vā śravaṇaṃ yaśca śrotā teṣavapi avaivartikabījāni vidyanta eva,",
    "T04ksmadhlu:4782": " yato hi bhavatāṃ mate 'pi malānāmāgantukatvāccittaṃ prakṛtyā prabhāsvaramabhyupagamyate /",
    "T04ksmadhlu:4783": " ataḥ sārvagatikāstadarśaṃ bhavyā eva /",
    "T04ksmadhlu:4784": " astadabhiprāyeṇa tathābhidhānaṃ yujyata eva /",
    "T04ksmadhlu:4785": " sarve sattvāstathāgatagarbhā iti yaduktaṃ tena sarve 'pyanuttarasamyaksaṃbodhipadaprāptiyogyā evopadarśitāḥ,",
    "T04ksmadhlu:4786": " yato hi tathāgataśbdo dharmadhātuḥ pudgaladharmanairātmyalakṣaṇaḥ prakṛtyā prabhāsvaraścetyeteṣvartheṣvabhyupagamyate /",
    "T04ksmadhlu:4787": " tathā ca nirdeśena sarve 'nuttarasamyaksaṃbodhisvabhāvā eva nirdiṣṭāḥ /",
    "T04ksmadhlu:4788": " api ca, 'yānam' iti yaduktaṃ tadapi nirvāṇagaraprāpako jñānātmako mārga evetyuktam,",
    "T04ksmadhlu:4789": " yāyate 'neneti kṛtvā /",
    "T04ksmadhlu:4790": " tattvajñānādeva hi mokṣamadhigantuṃ śakyate, nānyasmāt /",
    "T04ksmadhlu:4791": " tattvamapyekameva,",
    "T04ksmadhlu:4792": " anyathānavasthāprasaṅgaḥ /",
    "T04ksmadhlu:4793": " dṛṣṭibhede 'pi vastutattvaṃ nānekarūpeṣu vibhājayituṃ śakyate /",
    "T04ksmadhlu:4794": " ekasvabhāvatvāttattvasya,",
    "T04ksmadhlu:4795": " tadviṣayi jñānamapyekasvabhāvameva /",
    "T04ksmadhlu:4796": " adhigatatattvanāṃ buddhabodhisattvānāṃ yajjñānaṃ tadapi tattvaviṣayakābhijñānasvarūpameva,",
    "T04ksmadhlu:4797": " sarvasaṃkleśapratipakṣatvāttasya /",
    "T04ksmadhlu:4798": " na hi prādeśikairjñānaistattvabodho 'tiprasaṅgāt /",
    "T04ksmadhlu:4799": " tathā sati sarve tattvadarśinaḥ syuḥ /",
    "T04ksmadhlu:4800": " ato yattāvat pudgaladharmanairātmyatattvasākṣātkāri jñānaṃ tadeva nirvāṇaprāpakaḥ samyaṅ mārgo nānyaḥ /",
    "T04ksmadhlu:4801": " ata ekameva yānamiti /",
    "T04ksmadhlu:4802": " eta eva bhagavatā nānyena tāvanmārgeṇa mokṣa iti nirdiṣṭam /",
    "T04ksmadhlu:4803": " āryalaṅkāvatārasūtre coktam -",
    "T04ksmadhlu:4804": " “yaduta anye punarmahāmate,",
    "T04ksmadhlu:4805": " kāraṇādhinān sarvadharmān dṛṣṭvā nirvāṇagatibuddhayo bhavanti,",
    "T04ksmadhlu:4806": " dharmanairātmyadarśnābhāvānnāsti mokṣo mahāmate /",
    "T04ksmadhlu:4807": " eṣā mahāmate,",
    "T04ksmadhlu:4808": " śrāvakayānābhisamayagotrakasyāniryaṇaniryāṇabuddhiḥ /",
    "T04ksmadhlu:4809": " atra te mahāmate,",
    "T04ksmadhlu:4810": " kudṛṣṭivyāvṛttyarthaṃ yogaḥ karaṇīyaḥ” iti /",
    "T04ksmadhlu:4811": " āryaprajñāpāramitāsūtre 'pi bhagavatā proktam -",
    "T04ksmadhlu:4812": " “yad dvayaṃ tad vastu,",
    "T04ksmadhlu:4813": " advayaṃ tu avastu /",
    "T04ksmadhlu:4814": " avocat - bhagavan,",
    "T04ksmadhlu:4815": " kiṃ tāvad dvayam?",
    "T04ksmadhlu:4816": " bhagavānāha - sūbhūte,",
    "T04ksmadhlu:4817": " rūpasaṃjñaiva dvayam,",
    "T04ksmadhlu:4818": " tathaiva skandhadhātusparśavedanādhātuṣaṭkapratītyasamutpādadhyānārūpyaduḥkhanairātmyasukhasattvādīnāṃ saṃjñā” iti /",
    "T04ksmadhlu:4819": " ityādikaṃ vistareṇa tāvannirdiśya -",
    "T04ksmadhlu:4820": " “yāvaddhi saṃjñā tāvad dvayam /",
    "T04ksmadhlu:4821": " yāvad dvayaṃ tāvad vastu /",
    "T04ksmadhlu:4822": " yāvad vastu tāvat saṃsāraḥ /",
    "T04ksmadhlu:4823": " yavācca saṃsārastāvannāsti sattvānāṃ mokṣaḥ” iti /",
    "T04ksmadhlu:4824": " ityanena prakrāreṇa dvayasaṃjñānukūlā kṣāntirapi tāvadasattvena jñānavyeti prakaṭitam /",
    "T04ksmadhlu:4825": " āryasatyadvayāvatārasūtre 'pi prajñaptaṃ yat sarvakleśānāṃ mūlaṃ bhāvābhiniveśa eva /",
    "T04ksmadhlu:4826": " ata eva sarvadharmaniḥsvabhāvabhāvanayaiva tāvat kleśāḥ parihartuṃ śakyante,",
    "T04ksmadhlu:4827": " nānyena kenacinmārgeṇeti kṛto nirdeśaḥ / tathā hi -",
    "T04ksmadhlu:4828": " “kathaṃ mañjuśrīḥ,",
    "T04ksmadhlu:4829": " kleśā vinayaṃ gacchanti,",
    "T04ksmadhlu:4830": " kathaṃ kleśāḥ parijñātā bhavanti?",
    "T04ksmadhlu:4831": " mañjuśrīrāhaparamārthato 'tyāntājātānutpannābhāveṣu sarvadharmeṣu saṃvṛtyāsadviparyāsaḥ /",
    "T04ksmadhlu:4832": " tasmād asadaviparyāsāt saṃkalpavikalpaḥ /",
    "T04ksmadhlu:4833": " tasmāt saṃkalpavikalpād ayoniśomanasikārāad ātmasamāropaḥ /",
    "T04ksmadhlu:4834": " tasmād ātmasamāropād dṛṣṭipatyutthānam /",
    "T04ksmadhlu:4835": " tasmād dṛṣṭiparyutthānāt kleśāḥ pravartante /",
    "T04ksmadhlu:4836": " yaḥ punardevaputra,",
    "T04ksmadhlu:4837": " paramārthato 'tyantājātānutpannābhāvān sarvadharmān prajānāti,",
    "T04ksmadhlu:4838": " sa paramārthato 'viparyastaḥ /",
    "T04ksmadhlu:4839": " yaśca paramārthato 'viryastaḥ so 'vikalpaḥ /",
    "T04ksmadhlu:4840": " yaścavikalpaḥ sa yoniśaḥ prayuktaḥ /",
    "T04ksmadhlu:4841": " yaśca yoniśaḥ prayuktaḥ,",
    "T04ksmadhlu:4842": " tasyātmasamāropo na bhavati /",
    "T04ksmadhlu:4843": " yasyātmasamāropo na bhavati tasya dṛṣṭiparyutthānaṃ na bhavanti /",
    "T04ksmadhlu:4844": " yāvat paramārthato nirvāṇadṛṣṭisarvadṛṣṭiparyutthānamapi na bhavanti /",
    "T04ksmadhlu:4845": " tasyaivam anutpādavihāriṇaḥ kleśā atyantaṃṃ vinītā draṣṭavyā /",
    "T04ksmadhlu:4846": " ayamucyate kleśavinayaḥ /",
    "T04ksmadhlu:4847": " yadā devaputra,",
    "T04ksmadhlu:4848": " kleśān nirābhāsena jñānena paramārthato 'tyantaśūnyān atyantābhāvān atyantanirnimittān prajānāti,",
    "T04ksmadhlu:4849": " tadā devaputra,",
    "T04ksmadhlu:4850": " kleśāḥ parijñātā bhavanti /",
    "T04ksmadhlu:4851": " tatra yathāpi nāma devaputra,",
    "T04ksmadhlu:4852": " ya āśīviṣasya gotraṃ prajānāti ,",
    "T04ksmadhlu:4853": " sa tasyāśīviṣayasya viṣaṃ śamayati /",
    "T04ksmadhlu:4854": " evameva devaputra,",
    "T04ksmadhlu:4855": " yaḥ kleśānāṃ gotraṃ prajānāti,",
    "T04ksmadhlu:4856": " tasya kleśāḥ praśāmyanti /",
    "T04ksmadhlu:4857": " devaputra āhakataman mañjuśrīḥ,",
    "T04ksmadhlu:4858": " kleśānāṃ gotram?",
    "T04ksmadhlu:4859": " āha - yāvadeṣā paramārthato 'tyantājātānutpannābhāveṣu sarvadharmeṣu kalpanā,",
    "T04ksmadhlu:4860": " idaṃ kleśānāṃ gotram” iti vistaraḥ /",
    "T04ksmadhlu:4861": " phalataḥ sarvadharmaśūnyatābhāvanayaiva tāvanniḥśreyasanagarapraveśaḥ /",
    "T04ksmadhlu:4862": " atastadarthino ye kalyāṇamicchanti,",
    "T04ksmadhlu:4863": " taiḥ kumārgavicārān dūrata eva parityajya mahātmabhiryo hi yuktyāgamapradīpaḥ prakāśīkṛtaḥ sadbhiśca puruṣaiḥ [yaḥ] muhurmuhurāveditaḥ sa sādaraṃ nirantaraṃ ca sadā sevanīyaḥ /",
    "T04ksmadhlu:4864": " ataśca ekameva yānam,",
    "T04ksmadhlu:4865": " sarve ca dharmāḥ paramārthato niḥ svābhāvā iti sidhyati /",
    "T04ksmadhlu:4866": " // ācāryakamalaśīlapraṇītaṃ madhyamālokākhyaṃ śāstraṃ samāptam //",
    "T04ksmadhlu:4867": " bhāratīyopādhyāśīlendrabodhinā bhoṭadeśīyānuvādakena dpala brcegas mahābhāgena cānūditam /",
    "T04ksmadhlu:4868": " śubhamastu"
}