{
    "GE07bhg4c01u:0": "BhG 1.1",
    "GE07bhg4c01u:1": "dhṛtarāṣṭra uvāca dharma-kṣetre kuru-kṣetre samavetā yuyutsavaḥ |",
    "GE07bhg4c01u:2": "māmakāḥ pāṇḍavāś caiva kim akurvata saṃjaya ||1||",
    "GE07bhg4c01u:3": "Śrīdharaḥ -",
    "GE07bhg4c01u:4": "śeṣāśeṣa-mukha-vyākhyā-cāturyaṃ tv eka-vaktrataḥ |",
    "GE07bhg4c01u:5": "dadhānam adbhutaṃ vande paramānanda-mādhavam ||",
    "GE07bhg4c01u:6": "śrī-mādhavaṃ praṇamyo mādhavaṃ viśveśam ādarāt |",
    "GE07bhg4c01u:7": "tad-bhakti-yantritaḥ kurve gītā-vyākhyāṃ subodhinīm ||",
    "GE07bhg4c01u:8": "bhāṣya-kāra-mataṃ samyak tad-vyākhyātṛ-giras tathā |",
    "GE07bhg4c01u:9": "yathāmati samālocya gītā-vyākhyāṃ samārabhe ||",
    "GE07bhg4c01u:10": "gītā vyākhyāyate yasyāḥ pāṭha-mātra-prayatnataḥ |",
    "GE07bhg4c01u:11": "seyaṃ subodhinī ṭīkā sadā dhyeyā manīṣibhiḥ ||",
    "GE07bhg4c01u:12": "iha khalu sakala-loka-hitāvatāraḥ parama-kāruṇiko bhagavān devakī-nandanas",
    "GE07bhg4c01u:13": "tattvājñāna-vijṛmbhita-śoka-moha-bhraṃśita-vivekatayā",
    "GE07bhg4c01u:14": "nija-dharma-parityāga-pūrvaka-para-dharmābhisandhinam arjunaṃ",
    "GE07bhg4c01u:15": "dharma-jñāna-rahasyopadeśa-plavena tasmāc choka-moha-sāgarād uddadhāra |",
    "GE07bhg4c01u:16": "tam eva bhagavad-upadiṣṭam arthaṃ kṛṣṇa-dvaipāyanaḥ saptabhiḥ śloka-śatair",
    "GE07bhg4c01u:17": "upanibabandha |",
    "GE07bhg4c01u:18": "tatra ca prāyaśaḥ śrī-kṛṣṇa-mukhād viniḥsṛtān eva ślokān",
    "GE07bhg4c01u:19": "alikhat |",
    "GE07bhg4c01u:20": "kāṃścit tat-saṅgataye svayaṃ ca vyaracayat |",
    "GE07bhg4c01u:21": "yathoktaṃ",
    "GE07bhg4c01u:22": "gītā-māhātmye -",
    "GE07bhg4c01u:23": "gītā sugītā kartavyā kim anyaiḥ śāstra-vistaraiḥ |",
    "GE07bhg4c01u:24": "yā svayaṃ padmanābhasya mukha-padmād viniḥsṛtā || iti |",
    "GE07bhg4c01u:25": "tatra tāvad dharmakṣetre ity ādinā |",
    "GE07bhg4c01u:26": "viṣīdann idam abravīd ity antena granthena śrī-kṛṣṇārjuna-saṃvāda-prastāvāya kathā nirūpyate",
    "GE07bhg4c01u:27": "tataḥ param āsamāptes tayor dharma-jñānārthe saṃvādaḥ |",
    "GE07bhg4c01u:28": "tatra dharma-kṣetra ity ādinā ślokena dhṛtarāṣṭrena hastināpura-sthitaṃ sva-sārathiṃ samīpasthaṃ sañjayaṃ prati kurukṣetra-vṛttānte pṛṣṭhe sañjayo hastināpurasthito 'pi",
    "GE07bhg4c01u:29": "vyāsa-prasāda-labdha-divya-cakṣuḥ kurukṣetra-vṛttāntaṃ sākṣāt paśyann iva",
    "GE07bhg4c01u:30": "dhṛtarāṣṭrāya nivedayāmāsa |",
    "GE07bhg4c01u:31": "dṛṣṭvā tu pāṇḍavānīkam ity ādinā |",
    "GE07bhg4c01u:32": "dhṛtarāṣṭra uvāceti |",
    "GE07bhg4c01u:33": "dharmakṣetra iti |",
    "GE07bhg4c01u:34": "bhoḥ sañjaya |",
    "GE07bhg4c01u:35": "dharmakṣete",
    "GE07bhg4c01u:36": "dharma-bhūmau kurukṣetre |",
    "GE07bhg4c01u:37": "dharma-kṣetra iti kurukṣetra-viśeṣaṇam |",
    "GE07bhg4c01u:38": "eṣām",
    "GE07bhg4c01u:39": "ādi-puruṣaḥ kaścit kuru-nāmā babhūva |",
    "GE07bhg4c01u:40": "tasya kuror dharma-sthāne māmakā",
    "GE07bhg4c01u:41": "mat-putrāḥ pāṇḍu-putrāś ca yuyutsavo yoddhum icchantaḥ samavetāḥ militāḥ",
    "GE07bhg4c01u:42": "santaḥ kim akurvata kiṃ kṛtavantaḥ ||1||",
    "GE07bhg4c01u:43": "Viśvanāthaḥ -",
    "GE07bhg4c01u:44": "gaurāṃśukaḥ sat-kumuda-pramodī",
    "GE07bhg4c01u:45": "svābhikhyayā gos-tamaso nihantā |",
    "GE07bhg4c01u:46": "śrī-kṛṣṇa-caitanya-sudha-nidhir me mano 'dhitiṣṭhan svaratiṃ karotu ||",
    "GE07bhg4c01u:47": "prācīna-vācaḥ suvicārya so 'ham",
    "GE07bhg4c01u:48": "ajño 'pi gītāmṛta-leśa-lipsuḥ |",
    "GE07bhg4c01u:49": "yateḥ prabhor eva mate tad atra santaḥ kṣamadhvaṃ śaraṇāgatasya ||",
    "GE07bhg4c01u:50": "iha khalu sakala-śāstrābhimata-śrīmac-caraṇa-saroja-bhajanaḥ svayaṃ bhagavān narākṛti-para-brahma-śrī-vasudeva-sūnuḥ",
    "GE07bhg4c01u:51": "avatīryāpāra-paramātarkya-prāpañcika-sakala-locana-gocarīkṛto",
    "GE07bhg4c01u:52": "bhavābdhi-nimajjamānān jagaj-janān udhṛtya sva-saundarya-mādhuryāsvādanayā",
    "GE07bhg4c01u:53": "svīya-prema-mahāmbudhau nimajjayāmāsa |",
    "GE07bhg4c01u:54": "śiṣṭa-rakṣā duṣṭa-nigraha-vrata-niṣṭhā-mahiṣṭha-pratiṣṭho 'pi bhuvo",
    "GE07bhg4c01u:55": "bhāra-duḥkhāpahāra-miṣeṇa duṣṭānām api sva-dveṣṭṝṇām api",
    "GE07bhg4c01u:56": "mahā-saṃsāra-grāsībhūtānām api mukti-dāna-lakṣaṇaṃ parama-rakṣaṇam eva kṛtvā svāntardhānottara-kāla-janiṣyamāṇān",
    "GE07bhg4c01u:57": "anādy-avidyā-bandha-nibadnhana-śoka-mohādyākulān api jīvān uddhartuṃ",
    "GE07bhg4c01u:58": "śāstra-kṛn-muni-gaṇa-gīyamāna-yaśaś ca dhartuṃ sva-priya-sakhaṃ",
    "GE07bhg4c01u:59": "tādṛśa-svecchā-vaśād eva raṇa-mūrdhany udbhūta-śoka-mohaṃ śrīmad-arjunaṃ",
    "GE07bhg4c01u:60": "lakṣyīkṛtya",
    "GE07bhg4c01u:61": "kāṇḍa-tritayātmaka-sarva-veda-tātparya-paryavasitārtha-ratnālaṅkṛtaṃ",
    "GE07bhg4c01u:62": "śrī-gītā-śāstram aṣṭādaśādhyāyam antarbhūtāṣṭādaśa-vidyaṃ sākṣād vidyamānīkṛtam iva parama-puruṣārtham āvirbhāvayāmbabhūva |",
    "GE07bhg4c01u:63": "tatrādhyāyānāṃ ṣaṭkenan prathamena niṣkāma-karma-yogaḥ |",
    "GE07bhg4c01u:64": "dvitīyena",
    "GE07bhg4c01u:65": "bhakti-yogaḥ |",
    "GE07bhg4c01u:66": "tṛtīyena jñāna-yogo darśitaḥ |",
    "GE07bhg4c01u:67": "tatrāpi",
    "GE07bhg4c01u:68": "bhakti-yogasyātirahasyatvād ubhaya-saṅjīvakatvenābhyarhitatvāt",
    "GE07bhg4c01u:69": "sarva-durlabhatvāc ca madhyavartīkṛtaḥ |",
    "GE07bhg4c01u:70": "karma-jñānayor bhakti-rāhityena",
    "GE07bhg4c01u:71": "vaiyarthyāt te dve bhakti-miśre eva sammatīkṛte |",
    "GE07bhg4c01u:72": "bhaktis tu dvividhā kevalā pradhānībhūtā ca |",
    "GE07bhg4c01u:73": "tatrādyā svata eva",
    "GE07bhg4c01u:74": "parama-prabalā |",
    "GE07bhg4c01u:75": "te dve karma-jñāne vinaiva viśuddha-prabhāvatī akiñcanā",
    "GE07bhg4c01u:76": "ananyādi-śabda-vācyā |",
    "GE07bhg4c01u:77": "dvitīyā tu karma-jñāna-miśrety akhilam agre vivṛtībhaviṣyati |",
    "GE07bhg4c01u:78": "athārjunasya śoka-mohau kathambhūtāv ity apekṣāyāṃ mahābhārata-vaktā",
    "GE07bhg4c01u:79": "śrī-vaiśampāyano janamejayaṃ prati tatra bhīṣma-parvaṇi kathām avatārayati dhṛtarāṣṭra uvāca iti |",
    "GE07bhg4c01u:80": "kurukṣetre yuyutsavo yuddhārthaṃ saṅgatā māmakā duryodhanādyāḥ pāṇḍavāś ca yudhiṣṭhirādayaḥ kiṃ kṛtavantas tad brūhi |",
    "GE07bhg4c01u:81": "nanu yuyutsava iti tvaṃ bravīṣy evāto yuddham eva kartum udyatās te tad api kim akurvateti kenābhiprāyeṇa pṛcchasīty ata āha dharmakṣetra iti |",
    "GE07bhg4c01u:82": "kurukṣetraṃ deva-yajanam iti śrutes tat-kṣetrasya dharma-pravartakatvaṃ",
    "GE07bhg4c01u:83": "prasiddham |",
    "GE07bhg4c01u:84": "atas tat-saṃsarga-mahimnā yady adharmikāṇām api duryodhanādīnāṃ",
    "GE07bhg4c01u:85": "krodha-nivṛttyā dharme matiḥ syāt |",
    "GE07bhg4c01u:86": "pāṇḍavās tu svabhāvata eva dhārmikās tato bandhu-hiṃsanam anucitam ity ubhayeṣām api viveke udbhūte sandhir api sambhāvyate |",
    "GE07bhg4c01u:87": "tataś ca mamānanda eveti sañjayaṃ prati jñāpayitum iṣṭo bhāvo bāhyaḥ |",
    "GE07bhg4c01u:88": "ābhyantaras tu sandhau sati pūrvavat sakaṇṭakam eva rājyaṃ mad-ātmajānām iti me durvāra eva viṣādaḥ |",
    "GE07bhg4c01u:89": "tasmād asmākīno bhīṣmas tv arjunena durjaya evety ato yuddham eva śreyas tad eva bhūyād iti",
    "GE07bhg4c01u:90": "tan-manorathopayogī durlakṣyaḥ |",
    "GE07bhg4c01u:91": "atra dharma-kṣetre iti kṣetra-padena dharmasya dharmāvatārasya saparikara-yudhiṣṭhirasya dhānyasthānīyatvam |",
    "GE07bhg4c01u:92": "tat-pālakasya śrī-kṛṣṇasya",
    "GE07bhg4c01u:93": "kṛṣi-bala-sthānīyatvam |",
    "GE07bhg4c01u:94": "kṛṣṇa-kṛta-nānā-vidha-sāhāyyasya",
    "GE07bhg4c01u:95": "jala-secana-setu-bandhanādi-sthānīyatvam |",
    "GE07bhg4c01u:96": "śrī-kṛṣṇa-saṃhārya-duryodhanāder",
    "GE07bhg4c01u:97": "dhānya-dveṣi-dhānyākāra-tṛṇa-viśeṣa-sthānīyatvaṃ ca bodhitaṃ sarasvatyā",
    "GE07bhg4c01u:98": "Baladevaḥ --",
    "GE07bhg4c01u:99": "satyānantācintya-śakty-eka-pakṣe",
    "GE07bhg4c01u:100": "sarvādhyakṣe bhakta-rakṣātidakṣe |",
    "GE07bhg4c01u:101": "śrī-govinde viśva-sargādi-kaṇḍe",
    "GE07bhg4c01u:102": "pūrṇānande nityam āstāṃ matir me ||",
    "GE07bhg4c01u:103": "ajñāna-nīradhir upaiti yayā viśeṣaṃ",
    "GE07bhg4c01u:104": "bhaktiḥ parāpi bhajate paripoṣam uccaiḥ |",
    "GE07bhg4c01u:105": "tattvaṃ paraṃ sphurati durgamam apy ajasraṃ",
    "GE07bhg4c01u:106": "sādguṇya-bhṛt svaracitāṃ praṇamāmi gītām ||",
    "GE07bhg4c01u:107": "atha sukha-cid-ghanaḥ svayaṃ bhagavān acintya-śaktiḥ puruṣottamaḥ",
    "GE07bhg4c01u:108": "sva-saṅkalpāyatta-vicitra-jagad-udayādi-viriñcy-ādi-sañcintya-caraṇaḥ",
    "GE07bhg4c01u:109": "sva-janmādi-līlayā sva-tulyān sahāvirbhūtān pārṣadān praharṣayaṃs tayaiva jīvān bahūn avidyāśārdūlīvadanād vimocya svāntardhānottara-bhāvino",
    "GE07bhg4c01u:110": "'nyānuddidhīrṣur āhava-mūrdhni svātma-bhūtam apy arjunam avitarkya-sva-śaktyā samoham iva kurvan tan-moha-vimārjanāpadeśena",
    "GE07bhg4c01u:111": "saparikara-svātma-yāthātmyaika-nirūpikāṃ sva-gītopaniṣadam upādiśat |",
    "GE07bhg4c01u:112": "tasyāṃ khalv īśvara-jīva-prakṛti-kāla-karmāṇi pañcārthā varṇyante |",
    "GE07bhg4c01u:113": "teṣu",
    "GE07bhg4c01u:114": "vibhu-saṃvid īśvaraḥ |",
    "GE07bhg4c01u:115": "aṇu-saṃvij jīvaḥ |",
    "GE07bhg4c01u:116": "sattvādi-guṇa-trayāśrayo dravyaṃ prakṛtiḥ |",
    "GE07bhg4c01u:117": "traiguṇya-śūnyaṃ jaḍa-dravyaṃ kālaḥ |",
    "GE07bhg4c01u:118": "puṃ-prayatna-niṣpādyam",
    "GE07bhg4c01u:119": "adṛṣṭādi-śabda-vācyaṃ karmeti |",
    "GE07bhg4c01u:120": "teṣāṃ lakṣaṇāni |",
    "GE07bhg4c01u:121": "eṣv īśvarādīni catvāri nityāni |",
    "GE07bhg4c01u:122": "jīvādīni tv īśvara-vaśyāni |",
    "GE07bhg4c01u:123": "karma tu prāg-abhāvavad anādi vināśi ca |",
    "GE07bhg4c01u:124": "tatra",
    "GE07bhg4c01u:125": "saṃvit-svarūpo 'pīśvaro jīvaś ca saṃvettāsmad-arthaś ca - vijñānam ānandaṃ brahma, yaḥ sarvajñaḥ sarvavit, mantā boddhā kartā vijānātmā puruṣaḥ, ity ādi śruteḥ |",
    "GE07bhg4c01u:126": "so 'kāmayata bahu syām, sukham aham asvāpsaṃ na kiñcid avediṣam ity ādi śruteś ca |",
    "GE07bhg4c01u:127": "na cobhayatra mahat-tattva-jāto 'yam",
    "GE07bhg4c01u:128": "ahaṅkāraḥ |",
    "GE07bhg4c01u:129": "tadā tasyānutpatter vilīnatvāc ca |",
    "GE07bhg4c01u:130": "sa ca sa ca kartā bhoktā siddhaḥ sarvajñaḥ sarva-vit kartā boddhā iti padebhyaḥ |",
    "GE07bhg4c01u:131": "anubhavitṛtvaṃ kahlu bhoktṛtvaṃ sarvābhyupagatam |",
    "GE07bhg4c01u:132": "so 'śnute sarvān kāmān saha brahmaṇā vipaścitā iti śrutes tūbhayos tat pravyaktam |",
    "GE07bhg4c01u:133": "yadyapi saṃvit-svarūpāt",
    "GE07bhg4c01u:134": "saṃvettṛtvādi nānyat prakāśa-svarūpād raver iva prakāśakatvādi, tathāpi",
    "GE07bhg4c01u:135": "viśeṣa-sāmarthyāt tad-anyatva-vyavahāraḥ |",
    "GE07bhg4c01u:136": "viśeṣaś ca bheda-pratinidhir na bhedaḥ |",
    "GE07bhg4c01u:137": "sa ca bhedābhāve 'pi bheda-kāryasya",
    "GE07bhg4c01u:138": "dharma-dharmi-bhāvādi-vyavahārasya hetuḥ |sattā satī bhedo bhinnaḥ kālaḥ sarvadāstīty ādiṣu vidvadbhiḥ pratītaḥ |",
    "GE07bhg4c01u:139": "tat-pratīty-anyathānupapattyā -",
    "GE07bhg4c01u:140": "evaṃ dharmān pṛthak paśyaṃs tān evānuvidhāvati iti śrutyā ca siddhaḥ |",
    "GE07bhg4c01u:141": "iha hi brahma-dharmān abhidhāya tad-bhedaḥ pratiṣidhyate |",
    "GE07bhg4c01u:142_0": "na khalu bheda-pratinidhes tasyāpy abhāve dharma-dharmi-bhāva-dharma-bahutve śakye",
    "GE07bhg4c01u:142_1": "vaktum ity anicchubhir api svīkāryāḥ syuḥ ta ime 'rthāḥ śāstre 'smin yathāsthānam",
    "GE07bhg4c01u:142_2": "anusandheyāḥ iha hi jīvātma-paramātma-tad-dhāma tat-prāpty-upāyānāṃ svarūpāṇi yathāvan",
    "GE07bhg4c01u:142_3": "nirūpyante |",
    "GE07bhg4c01u:143": "tatra jīvātma-yāthātmya-paramātma-yāthātmyopayogitayā",
    "GE07bhg4c01u:144": "paramātma-yāthātmyaṃ tu tad-upāsanopayogitayā prakṛtyādikaṃ tu paramātmanaḥ sraṣṭur upakaraṇatayopadiśyate",
    "GE07bhg4c01u:145": "tad-upāyāś ca karma-jñāna-bhakti-bhedāt tredha |",
    "GE07bhg4c01u:146": "tatra",
    "GE07bhg4c01u:147": "śruta-tat-tat-phalanair apekṣeṇa kartṛtvābhiniveśa-parityāgena",
    "GE07bhg4c01u:148": "cānuṣṭhitasya sva-vihitasya karmaṇaḥ hṛd-viśuddhi-dvārā jñāna-bhaktyor",
    "GE07bhg4c01u:149": "upakāritvāt paramparayā tat-prāptāv upāyatvam |",
    "GE07bhg4c01u:150": "tac ca śruti-vihita-karma",
    "GE07bhg4c01u:151": "hiṃsā-śūnyam atra mukhyam |",
    "GE07bhg4c01u:152": "mokṣa-dharme pitā-putrādi-saṃvādāt hiṃsāvat tu gauṇaṃ viprakṛṣṭatvāt tayos tu sākṣād eva tathātvam |",
    "GE07bhg4c01u:153": "nanu, tathānuṣṭhitena karmaṇā hṛd-viśuddhyā jñānodayena muktau satyāṃ",
    "GE07bhg4c01u:154": "bhaktyā ko viśeṣaḥ |",
    "GE07bhg4c01u:155": "ucyate, jñānam eva kiñcid viśeṣād bhaktir iti |",
    "GE07bhg4c01u:156": "nirṇimeṣa-vīkṣaṇa-kaṭākṣa-vīkṣaṇa-vadanayor antaraṃ",
    "GE07bhg4c01u:157": "cid-vigrahatayānusandhir jñānaṃ tena tat sālokyādiḥ |",
    "GE07bhg4c01u:158": "vicitra-līlā-rasāśrayatayānusandhis tu bhaktis tayā",
    "GE07bhg4c01u:159": "kroḍīkṛta-sālokyādi-tad-varīvasyānanda-lābhaḥ pumarthaḥ |",
    "GE07bhg4c01u:160": "bhakter jñānatvaṃ tu “sac-cid-ānandaika-rase bhakti-yoge tiṣṭhati” iti śruteḥ siddham |",
    "GE07bhg4c01u:161": "tad idaṃ śravaṇādi-bhāvādi-śabda-vyapadiṣṭaṃ dṛṣṭam |",
    "GE07bhg4c01u:162": "jñānasya śravaṇādyākāratvaṃ cit-sukhasya viṣṇoḥ kuntalādi-pratīkatvavat",
    "GE07bhg4c01u:163": "pratyetavyam iti vakṣyāmaḥ |",
    "GE07bhg4c01u:164": "ṣaṭ-trike 'smin śāstre prathamena ṣaṭkeneśvarāṃśasya jīvasyāṃśīśvara-bhakty-upayogi-svarūpa-darśanam",
    "GE07bhg4c01u:165": "tac",
    "GE07bhg4c01u:166": "cāntar-gata-jñāna-niṣkāma-karma-sādhyaṃ nirūpyate |",
    "GE07bhg4c01u:167": "madhyena",
    "GE07bhg4c01u:168": "parama-prāpyasyāṃśīśvarasya prāpaṇī bhaktis tan-mahima-dhī-pūrvikābhidhīyate |",
    "GE07bhg4c01u:169": "antyena tu pūrvoditānām eveśvarādīnāṃ svarūpāṇi pariśodhyante |",
    "GE07bhg4c01u:170": "trayāṇāṃ ṣaṭkānāṃ karma-bhakti-jñāna-pūrvatā-vyapadeśas tu tat-tat-prādhānyenaiva |",
    "GE07bhg4c01u:171": "carame bhakteḥ pratipatteś coktis tu ratna-sampuṭordhva-likhita-tat-sūcaka-lipi-nyāyena",
    "GE07bhg4c01u:172": "asya śāstrasya śraddhāluḥ sad-dharma-niṣṭho vijitendriyo 'dhikārī |",
    "GE07bhg4c01u:173": "sa ca sa-niṣṭha-pariniṣṭhita-nirapekṣa-bhedāt trividhaḥ |",
    "GE07bhg4c01u:174": "teṣu svargādi-lokān",
    "GE07bhg4c01u:175": "api didṛkṣr niṣṭhayā sva-dharmān hary-arcana-rūpān ācaran prathamaḥ |",
    "GE07bhg4c01u:176": "loka-saṃjighṛkṣayā tān ācaran hari-bhakti-nirato dvitīyaḥ |",
    "GE07bhg4c01u:177": "sa ca sa ca sāśramaḥ |",
    "GE07bhg4c01u:178": "satya-tapo-japādibhir viśuddha-citto hary-eka-niratas tṛtīyo nirāśramaḥ |",
    "GE07bhg4c01u:179": "vācya-vācaka-bhāvaḥ sambandhaḥ |",
    "GE07bhg4c01u:180": "vācya ukta-lakṣaṇaḥ",
    "GE07bhg4c01u:181": "śrī-kṛṣṇaḥ |",
    "GE07bhg4c01u:182": "vācakas tad-gītā-śāstraṃ tādṛśaḥ so 'tra viṣayaḥ |",
    "GE07bhg4c01u:183": "aśeṣa-kleśa-nivṛtti-pūrvakas tat-sākṣāt-kāras tu prayojanam ity",
    "GE07bhg4c01u:184": "anubandha-catuṣṭayam |",
    "GE07bhg4c01u:185": "atreśvarādiṣu triṣu brahma-śabdo 'kṣara-śabdaś ca",
    "GE07bhg4c01u:186": "baddha-jīveṣu tad-deheṣu ca kṣara-śabdaḥ |",
    "GE07bhg4c01u:187": "īśvara-jīva-dehe manasi buddhau dhṛtau yatne cātma-śabdaḥ |",
    "GE07bhg4c01u:188": "triguṇāyāṃ vāsanāyāṃ śīle svarūpe ca prakṛti-śabdaḥ |",
    "GE07bhg4c01u:189": "sattābhiprāya-svabhāva-padārtha-janmasu kriyāsv ātmasu ca",
    "GE07bhg4c01u:190": "bhāva-śabdaḥ |",
    "GE07bhg4c01u:191": "karmādiṣu triṣu citta-vṛtti-nirodhe ca yoga-śabdaḥ paṭhyate",
    "GE07bhg4c01u:192": "| etac chāstraṃ khalu svayaṃ bhagavataḥ sākṣād vacanaṃ sarvataḥ śreṣṭhaṃ",
    "GE07bhg4c01u:193": "gītā sugītā kartavyā kim anyaiḥ śāstra-vistaraiḥ |",
    "GE07bhg4c01u:194": "yā svayaṃ padmanābhasya mukha-padmād viniḥsṛtā || iti pādmāt |",
    "GE07bhg4c01u:195": "dhṛtarāṣṭrādi-vākyaṃ tu tat-saṅgati-lābhāya dvaipāyanena viracitam |",
    "GE07bhg4c01u:196": "tac ca lavaṇākara-nipāta-nyāyena tan-mayam ity upodghātaḥ |",
    "GE07bhg4c01u:197": "saṅgrāma-mūrdhni saṃvādo yo 'bhūd govinda-pārthayoḥ |",
    "GE07bhg4c01u:198": "tat-saṅgatyai kathāṃ prākhyād gītāsu prathame muniḥ ||",
    "GE07bhg4c01u:199": "iti tāvad bhagavad-arjuna-saṃvādaṃ prastautuṃ kathā nirūpyate|",
    "GE07bhg4c01u:200": "dharmakṣetre ity ādibhiḥ sapta-viṃśatyā |",
    "GE07bhg4c01u:201": "tad-bhagavataḥ pārtha-sārathyaṃ",
    "GE07bhg4c01u:202": "vidvān dhṛtarāṣṭraḥ sva-putra-vijaye sandihānaḥ sañjayaṃ pṛcchatīty āha |",
    "GE07bhg4c01u:203": "janmejayaṃ prati vaiśampāyanaḥ dhṛtarāṣṭra uvāceti |",
    "GE07bhg4c01u:204": "yuyutsavo yoddhum icchavo māmakā mat-putrāḥ pāṇḍavāś ca kurukṣetre samavetāḥ kim akurvateti",
    "GE07bhg4c01u:205": "nanu yuyutsavaḥ samavetā iti tvam evātthya tato yudherann eva punaḥ kim akurvateti kas te bhāva iti cet, tatrāha - dharmakṣetra iti |",
    "GE07bhg4c01u:206": "“yad anu kurukṣetraṃ devānāṃ deva-yajanaṃ sarveṣāṃ bhūtānāṃ brahma-sadanam ity",
    "GE07bhg4c01u:207": "ādi-śravaṇād dharma-prarohi-bhūmi-bhūtaṃ kurukṣetraṃ prasiddham |",
    "GE07bhg4c01u:208": "tat-prabhāvād vinaṣṭa-vidveṣā mat-putrāḥ kiṃ pāṇḍavebhyas tad-rājyaṃ dātuṃ niścikyuḥ |",
    "GE07bhg4c01u:209": "kiṃ vā, pāṇḍavāḥ sadaiva dharma-śīlā dharma-kṣetre tasmin",
    "GE07bhg4c01u:210": "kula-kṣaya-hetukād adharmād bhītā vana-praveśam eva śreyo vimamṛśur iti |",
    "GE07bhg4c01u:211": "he sañjayeti vyāsa-prasādād vinaṣṭa-rāga-dveṣas tvaṃ tathyaṃ vadety-arthaḥ",
    "GE07bhg4c01u:212": "| pāṇḍavānāṃ māmakatvānuktir dhṛtarāṣṭrasya teṣu droham abhivyanakti |",
    "GE07bhg4c01u:213": "dhānya-kṣetrāt tad-virodhināṃ dhānyābhāsānām iva dharma-kṣetrāt",
    "GE07bhg4c01u:214": "tad-virodhināṃ dharmābhāsānāṃ tvat-putrāṇām apagamo bhāvīti dharma-kṣetra-śabdena gīr-devyā vyajyate ||1||",
    "GE07bhg4c01u:215": "BhG 1.2",
    "GE07bhg4c01u:216": "saṃjaya uvāca dṛṣṭvā tu pāṇḍavānīkaṃ vyūḍhaṃ duryodhanas tadā |",
    "GE07bhg4c01u:217": "ācāryam upasaṃgamya rājā vacanam abravīt ||2||",
    "GE07bhg4c01u:218": "Śrīdharaḥ - sañjaya uvāca dṛṣṭvety-ādi |",
    "GE07bhg4c01u:219": "pāṇḍavānām anīkaṃ sainyaṃ vyūḍhaṃ",
    "GE07bhg4c01u:220": "vyūha-racanayā adhiṣṭhitaṃ dṛṣṭvā droṇācārya-samīpaṃ gatvā rājā duryodhano",
    "GE07bhg4c01u:221": "vakṣyamāṇaṃ vacanam uvāca ||2||",
    "GE07bhg4c01u:222": "Viśvanāthaḥ - vidita-tad-abhiprāyas tad-āśāṃsitaṃ yuddham eva bhavet |",
    "GE07bhg4c01u:223": "kintu tan-manoratha-pratikulam iti manasi kṛtvā uvāca dṛṣṭveti |",
    "GE07bhg4c01u:224": "vyūḍhaṃ",
    "GE07bhg4c01u:225": "vyūha-racanayāvasthitam |",
    "GE07bhg4c01u:226": "rājā duryodhanaḥ sāntarbhayam uvāca |",
    "GE07bhg4c01u:227": "paśyaitām iti navabhiḥ ślokaiḥ ||2||",
    "GE07bhg4c01u:228": "Baladevaḥ - evaṃ janmāndhasya prajñā-cakṣuṣo dhṛtarāṣṭrasya",
    "GE07bhg4c01u:229": "dharma-prajñā-vilopān mohāndhasya mat-putraḥ kadācit pāṇḍavebhyas tad-rājyaṃ dadyād iti vimlāna-cittasya bhāvaṃ vijñāya dharmiṣṭhaḥ sañjayas",
    "GE07bhg4c01u:230": "tvat-putraḥ kadācid api tebhyo rājyaṃ nārpayuṣyatīti tat-santoṣam",
    "GE07bhg4c01u:231": "utpādayann āha dṛṣṭveti |",
    "GE07bhg4c01u:232": "pāṇḍavānām anīkaṃ sainyaṃ vyūḍhaṃ",
    "GE07bhg4c01u:233": "vyūha-racanayāvasthitam |",
    "GE07bhg4c01u:234": "ācāryaṃ dhanur-vidyā-pradaṃ droṇam upasaṅgamya svayam eva tad-antikaṃ gatvā rājā rāja-nīti-nipuṇaḥ vacanam alpākṣaratvaṃ gambhīrārthatvaṃ saṅkrānta-vacana-viśeṣam |",
    "GE07bhg4c01u:235": "atra svayam ācārya-sannidhigamanena pāṇḍava-sainya-prabhāva-darśana-hetukaṃ",
    "GE07bhg4c01u:236": "tasyāntar-bhayaṃ guru-gauraveṇa tad-antikaṃ svayam āgatavān asmīti",
    "GE07bhg4c01u:237": "bhaya-saṅgopanaṃ ca vyajyate |",
    "GE07bhg4c01u:238": "tad idaṃ rāja-nīti-naipuṇyād iti ca rāja-padena ||2||",
    "GE07bhg4c01u:239": "BhG 1.3",
    "GE07bhg4c01u:240": "paśyaitāṃ pāṇḍuputrāṇām ācārya mahatīṃ camūm |",
    "GE07bhg4c01u:241": "vyūḍhāṃ drupadaputreṇa tava śiṣyeṇa dhīmatā ||3||",
    "GE07bhg4c01u:242": "Śrīdhara: tad eva vacanam āha paśyaitām ity ādibhiḥ navabhiḥ ślokaiḥ |",
    "GE07bhg4c01u:243": "paśyety ādi he ācārya |",
    "GE07bhg4c01u:244": "pāṇḍavānāṃ mahatīṃ vitatāṃ camūṃ senāṃ paśya |",
    "GE07bhg4c01u:245": "tava śiṣyeṇa drupada-putreṇa dhṛṣṭadyumnena vyūḍhāṃ vyūha-racanayādhiṣṭhitām ||3||",
    "GE07bhg4c01u:246": "Viśvanātha: drupada-putreṇa dhṛṣṭadyumnena tava śiṣyeṇa sva-vadhārtham",
    "GE07bhg4c01u:247": "utpanna iti jānatāpi tvayāyam adhyāpita iti tava manda-buddhitvam |",
    "GE07bhg4c01u:248": "dhīmateti śatror api tvattaḥ sakāśāt tvad-vadhopāya-vidyā gṛhītety asya mahābuddhitvaṃ phal-kāle 'pi paśyeti bhāvaḥ ||3||",
    "GE07bhg4c01u:249": "Baladeva: tat tādṛśaṃ vacanam āha paśyaitām ity ādinā |",
    "GE07bhg4c01u:250": "priya-śiṣyeṣu",
    "GE07bhg4c01u:251": "yudhiṣṭhirādiṣu snehātiśayād ācāryo na yudhyed iti vibhāvya",
    "GE07bhg4c01u:252": "tat-kopotpādanāya tasmiṃs tad-avajñāṃ vyañjayann āha etām iti |",
    "GE07bhg4c01u:253": "etām atisannihitāṃ prāgalbhyenācāryam atiśūraṃ ca tvām avigaṇayya sthitāṃ dṛṣṭvā tad-avajñāṃ pratīhīti, vyūḍhāṃ vyūha-racanayā sthāpitāṃ |",
    "GE07bhg4c01u:254": "drupada-putreṇeti tvad-vairiṇā drupadena tvad-vadhāya dhṛṣṭadyumnaḥ putro yajñāgni-kuṇḍād utpādito 'stīti |",
    "GE07bhg4c01u:255": "tava śiṣyeṇeti tvaṃ sva-śatruṃ jānann api dhanur-vidyām adhyāpitavān asīti tava manda-dhītvam",
    "GE07bhg4c01u:256": "dhīmateti śatros tvattas tvad-vadhopāyo gṛhīta iti tasya sudhītvam |",
    "GE07bhg4c01u:257": "tvad-apekṣyakāritaivāsmākam anartha-hetur iti ||3||",
    "GE07bhg4c01u:258": "BhG 1.4-6",
    "GE07bhg4c01u:259": "atra śūrā maheṣvāsā bhīmārjunasamā yudhi |",
    "GE07bhg4c01u:260": "yuyudhāno virāṭaś ca drupadaś ca mahārathaḥ ||4||",
    "GE07bhg4c01u:261": "dhṛṣṭaketuś cekitānaḥ kāśirājaś ca vīryavān |",
    "GE07bhg4c01u:262": "purujit kuntibhojaś ca śaibyaś ca narapuṃgavaḥ ||5||",
    "GE07bhg4c01u:263": "yudhāmanyuś ca vikrānta uttamaujāś ca vīryavān |",
    "GE07bhg4c01u:264": "saubhadro draupadeyāś ca sarva eva mahārathāḥ ||6||",
    "GE07bhg4c01u:265": "Śrīdhara: atrety ādi |",
    "GE07bhg4c01u:266": "atra asyāṃ camvām |",
    "GE07bhg4c01u:267": "iṣavo bāṇā asyas te kṣipyante ebhir iti iṣāsāḥ dhanūṃṣi |",
    "GE07bhg4c01u:268": "mahānta iṣvāso yeṣāṃ te maheṣvāsāḥ |",
    "GE07bhg4c01u:269": "bhīmārjunau tāvad atrātiprasiddhau yoddhārau |",
    "GE07bhg4c01u:270": "tābhyāṃ samāḥ śūrāḥ śauryeṇa kṣātra-dharmeṇopetāḥ santi |",
    "GE07bhg4c01u:271": "tān eva nāmabhir nirdiśati yuyudhānaḥ sātyakiḥ |",
    "GE07bhg4c01u:272": "kiṃ ca dhṛṣṭaketur iti |",
    "GE07bhg4c01u:273": "vikrānto yudhāmanyur nāmaikaḥ |",
    "GE07bhg4c01u:274": "saubhadro 'bhimanyur draupadeyāḥ draupadyāṃ pañcabhyo",
    "GE07bhg4c01u:275": "yudhiṣṭhirādibhyo jātāḥ putrāḥ prativindhyādayaḥ pañca |",
    "GE07bhg4c01u:276": "mahārathādīnāṃ lakṣaṇam -",
    "GE07bhg4c01u:277": "eko daśa sahasrāṇi yodhayed yas tu dhanvinām |",
    "GE07bhg4c01u:278": "śastra-śāstra-pravīṇaś ca mahārtha iti smṛtaḥ ||",
    "GE07bhg4c01u:279": "amitān yodhayed yas tu samprokto 'tirathas tu saḥ |",
    "GE07bhg4c01u:280": "caikena yo yudhyet tan-nyūno 'rdha-rathaḥ smṛtaḥ || iti ||4-6||",
    "GE07bhg4c01u:281": "Viśvanātha: atra camvām |",
    "GE07bhg4c01u:282": "mahāntaḥ śatrubhiś chettum aśakyā iṣvāsā dhanūṃṣi yeṣāṃ te |",
    "GE07bhg4c01u:283": "yuyudhānaḥ sātyakiḥ |",
    "GE07bhg4c01u:284": "saubhadro 'bhimanyuḥ |",
    "GE07bhg4c01u:285": "draupadeyā yudhiṣṭhirādibhyaḥ pañcabhyo jātāḥ prativindhyādayaḥ |",
    "GE07bhg4c01u:286": "mahārathādīnāṃ lakṣaṇam -",
    "GE07bhg4c01u:287": "eko daśa sahasrāṇi yodhayed yas tu dhanvinām |",
    "GE07bhg4c01u:288": "śastra-śāstra-pravīṇaś ca mahārtha iti smṛtaḥ ||",
    "GE07bhg4c01u:289": "amitān yodhayed yas tu samprokto 'tirathas tu saḥ |",
    "GE07bhg4c01u:290": "caikena yo yudhyet tan-nyūno 'rdha-rathaḥ smṛtaḥ || iti ||4-6||",
    "GE07bhg4c01u:291": "Śrīdhara: nanv ekena dhṛṣṭadyumnenādhiṣṭhitālpikā senāsmadīyenaikenaiva sujeyā syād atas tvaṃ mā trāsīr iti cet tatrāha atreti |",
    "GE07bhg4c01u:292": "atra camvāṃ mahāntaḥ śatrubhiś chettum aśakyā iṣvāsāś cāpā yeṣāṃ te |",
    "GE07bhg4c01u:293": "yuddha-kauśalam",
    "GE07bhg4c01u:294": "āśaṅkyāha bhīmeti |",
    "GE07bhg4c01u:295": "yuyudhānaḥ sātyakiḥ |",
    "GE07bhg4c01u:296": "mahāratha iti yuyudhānīdānāṃ trayāṇām |",
    "GE07bhg4c01u:297": "nara-puṅgava iti purujid-ādīnāṃ trayāṇām |",
    "GE07bhg4c01u:298": "yudyeti vikrānta iti yudhāmanyoḥ |",
    "GE07bhg4c01u:299": "vīryavān ity uttamaujasaś ceti viśeṣaṇam |",
    "GE07bhg4c01u:300": "saubhadro",
    "GE07bhg4c01u:301": "'bhimanyuḥ |",
    "GE07bhg4c01u:302": "draupadeyā yudhiṣṭhirādibhyaḥ pañcabhyaḥ kramād draupadyāṃ jātāḥ prativindhya-śrutasena-śrutakīrti-śatānīka-śrutakarmākhyāḥ",
    "GE07bhg4c01u:303": "pañca-putrāḥ |",
    "GE07bhg4c01u:304": "ca-śabdād anye ca ghaṭotkacādayaḥ |",
    "GE07bhg4c01u:305": "pāṇḍavās tv atikhyātatvāt na gaṇitāḥ |",
    "GE07bhg4c01u:306": "ye ete saptadaśa gaṇitāḥ, ye cānye tat-pakṣīyās",
    "GE07bhg4c01u:307": "te sarve mahārathā eva |",
    "GE07bhg4c01u:308": "atirathasyāpy upalakṣaṇam etat |",
    "GE07bhg4c01u:309": "tal-lakṣaṇaṃ",
    "GE07bhg4c01u:310": "coktam -",
    "GE07bhg4c01u:311": "eko daśa sahasrāṇi yodhayed yas tu dhanvinām |",
    "GE07bhg4c01u:312": "śastra-śāstra-pravīṇaś ca mahārtha iti smṛtaḥ ||",
    "GE07bhg4c01u:313": "amitān yodhayed yas tu samprokto 'tirathas tu saḥ |",
    "GE07bhg4c01u:314": "caikena yo yudhyet tan-nyūno 'rdha-rathaḥ smṛtaḥ || iti ||4-6||",
    "GE07bhg4c01u:315": "BhG 1.7",
    "GE07bhg4c01u:316": "asmākaṃ tu viśiṣṭā ye tān nibodha dvijottama |",
    "GE07bhg4c01u:317": "nāyakā mama sainyasya saṃjñārthaṃ tān bravīmi te ||7||",
    "GE07bhg4c01u:318": "Śrīdhara: asmākam iti |",
    "GE07bhg4c01u:319": "nibodha budhyasva |",
    "GE07bhg4c01u:320": "nāyakā netāraḥ |",
    "GE07bhg4c01u:321": "saṃjñārthaṃ samyag jñānārtham ||7||",
    "GE07bhg4c01u:322": "Viśvanātha: nibodha budhyasva |",
    "GE07bhg4c01u:323": "saṃjñārthaṃ samyag jñānārtham ||7||",
    "GE07bhg4c01u:324": "Baladeva: tarhi kiṃ pāṇḍava-sainyād bhīto 'sīty ācārya-bhāvaṃ",
    "GE07bhg4c01u:325": "sambhāvyāntarjātām api bhītim ācchādayan dhārṣṭyenāha - asmākam iti |",
    "GE07bhg4c01u:326": "asmākaṃ sarveṣāṃ madhye ye viśiṣṭāḥ paramotkṛṣṭā budhyādi-bala-śālino",
    "GE07bhg4c01u:327": "nāyakā netāraḥ |",
    "GE07bhg4c01u:328": "tān saṃjñārthaṃ samyak jñānārthaṃ bravīmīti |",
    "GE07bhg4c01u:329": "pāṇḍava-premṇā tvaṃ cen no yotsyase, tadāpi bhīṣmādibhir mad-vijayaḥ",
    "GE07bhg4c01u:330": "setsyaty eveti tat kopotpādanārthaṃ dyotyam ||7||",
    "GE07bhg4c01u:331": "BhG 1.8-9",
    "GE07bhg4c01u:332": "bhavān bhīṣmaś ca karṇaś ca kṛpaś ca samitiṃjayaḥ |",
    "GE07bhg4c01u:333": "aśvatthāmā vikarṇaś ca saumadattir jayadrathaḥ ||8||",
    "GE07bhg4c01u:334": "anye ca bahavaḥ śūrā madarthe tyaktajīvitāḥ |",
    "GE07bhg4c01u:335": "nānāśastrapraharaṇāḥ sarve yuddhaviśāradāḥ ||9||",
    "GE07bhg4c01u:336": "Śrīdhara: tān eṣāha bhavān iti dvābhyām |",
    "GE07bhg4c01u:337": "bhavān droṇaḥ |",
    "GE07bhg4c01u:338": "samitiṃ saṃgrāmaṃ jayatīti tathā |",
    "GE07bhg4c01u:339": "saumadattiḥ somadattasya putro bhūriśravāḥ |",
    "GE07bhg4c01u:340": "anye ceti mad-arthe mat-prayojanārthaṃ jīvitaṃ tyaktum adhyavasitā ity arthaḥ |",
    "GE07bhg4c01u:341": "nānā anekāni śastrāni praharaṇa-sādhanāni yeṣāṃ te |",
    "GE07bhg4c01u:342": "yuddhe viśāradā nipuṇā ity arthaḥ ||8-9||",
    "GE07bhg4c01u:343": "Viśvanātha: saumadattir bhūriśravāḥ |",
    "GE07bhg4c01u:344": "tyakta-jīvitā iti jīvita-tyāgenāpi",
    "GE07bhg4c01u:345": "yadi mad-upakāraḥ syāt tadā tad api kartuṃ pravṛttā ity arthaḥ |",
    "GE07bhg4c01u:346": "vastutas tu mayaivaite nihatāḥ pūrvam eva nimitta-mātraṃ bhava savyasācin iti",
    "GE07bhg4c01u:347": "bhagavad-ukter duryodhana-sarasvatī satyam evāha sma || 8-9||",
    "GE07bhg4c01u:348": "Baladeva: bhavān iti |",
    "GE07bhg4c01u:349": "bhavān droṇaḥ |",
    "GE07bhg4c01u:350": "vikarṇo mad-bhrātā kaniṣṭhaḥ |",
    "GE07bhg4c01u:351": "saumadattir bhūriśravāḥ |",
    "GE07bhg4c01u:352": "samitiñjayaḥ saṃgrāma-vijayīti droṇādīnāṃ saptānāṃ viśeṣaṇam |",
    "GE07bhg4c01u:353": "nanv etāvanta eva mat-sainye viśiṣṭāḥ kintv asaṅkhyeyāḥ santīty āha anye ceti |",
    "GE07bhg4c01u:354": "bahavo",
    "GE07bhg4c01u:355": "jayadratha-kṛtavarma-śalya-prabhṛtayaḥ |",
    "GE07bhg4c01u:356": "tyaktety-ādi karmaṇi niṣṭhā jīvitāni tyaktuṃ kṛta-niścayā ity arthaḥ |",
    "GE07bhg4c01u:357": "itthaṃ ca teṣāṃ sarveṣāṃ mayi snehātirekāt śauryātirekād yuddha-pāṇḍityāc ca mad-vijayaḥ siddhyed eveti dyotyate ||8-9||",
    "GE07bhg4c01u:358": "BhG 1.10",
    "GE07bhg4c01u:359": "aparyāptaṃ tad asmākaṃ balaṃ bhīṣmābhirakṣitam |",
    "GE07bhg4c01u:360": "paryāptaṃ tv idam eteṣāṃ balaṃ bhīmābhirakṣitam ||10||",
    "GE07bhg4c01u:361": "Śrīdhara: tataḥ kiṃ? ata āha - aparyāptam ity ādi |",
    "GE07bhg4c01u:362": "tat tathābhūtaiḥ vīrair yuktam api bhīṣmeṇābhirakṣitam api asmākaṃ balaṃ sainyaṃ aparyāptaṃ taiḥ saha yoddhuṃ asamarthaṃ bhāti |",
    "GE07bhg4c01u:363": "idam eteṣāṃ pāṇḍavānāṃ balaṃ bhīmābhirakṣitam sat paryāptaṃ samarthaṃ bhāti |",
    "GE07bhg4c01u:364": "bhīṣmasyobhaya-pakṣapātitvāt asmad-balaṃ pāṇḍava-sainyṃ pratyasamartham |",
    "GE07bhg4c01u:365": "bhīmasyika-pakṣapātitvāt pāṇḍavānāṃ balaṃ samartham ||10||",
    "GE07bhg4c01u:366": "Viśvanātha: aparyāptam aparipūrṇam |",
    "GE07bhg4c01u:367": "pāṇḍavaiḥ saha yoddhuṃ akṣamam ity arthaḥ |",
    "GE07bhg4c01u:368": "bhīṣmeṇātisūkṣma-buddhinā śastra-śāstra-pravīṇenābhito rakṣitam api bhīṣmasyobhaya-pakṣapātitvāt",
    "GE07bhg4c01u:369": "eteṣāṃ pāṇḍavānāṃ tu bhīmena",
    "GE07bhg4c01u:370": "sthūla-buddhinā śastra-śāstrānabhijño 'pi rakṣitam paryāptaṃ paripūrṇam |",
    "GE07bhg4c01u:371": "asmābhiḥ saha yuddhe pravīṇam ity arthaḥ ||10||",
    "GE07bhg4c01u:372": "Baladeva: nanv ubhayoḥ sainyayos taulyāt tavaiva vijayaḥ katham ity āśaṅkya sva-sainyādhikyam āha aparyāptam iti |",
    "GE07bhg4c01u:373": "aparyāptam aparimitam asmākaṃ balam |",
    "GE07bhg4c01u:374": "tatrāpi bhīṣmeṇa mahā-buddhimatātirathenābhirakṣitam |",
    "GE07bhg4c01u:375": "eteṣāṃ pāṇḍavānāṃ balaṃ tu paryāptaṃ parimitam |",
    "GE07bhg4c01u:376": "tatrāpi bhīmena tuccha-buddhinārdharathenābhirakṣitam |",
    "GE07bhg4c01u:377": "ataḥ siddha-vijayo 'ham ||10||",
    "GE07bhg4c01u:378": "BhG 1.11",
    "GE07bhg4c01u:379": "ayaneṣu ca sarveṣu yathābhāgam avasthitāḥ |",
    "GE07bhg4c01u:380": "bhīṣmam evābhirakṣantu bhavantaḥ sarva eva hi ||11||",
    "GE07bhg4c01u:381": "Viśvanātha: tasmād yuṣmābhiḥ sāvadhānair bhavituvyam ity āha ayaneṣu",
    "GE07bhg4c01u:382": "vyūha-praveśa-mārgeṣu yathā-bhāgaṃ vibhaktāḥ svāṃ svāṃ raṇa-bhūmim",
    "GE07bhg4c01u:383": "aparityajyaivāvasthitā bhavanto bhīṣmam evābhitas tathā rakṣantu yathānyair yudhyamāno 'yaṃ pṛṣṭhataḥ kaiścin na hanyate |",
    "GE07bhg4c01u:384": "bhīṣma-balenaivāsmākaṃ jīvitam iti bhāvaḥ ||11||",
    "GE07bhg4c01u:385": "Baladeva: athaivaṃ mad-ukti-bhāvaṃ vijñāyācāryaś ced udāsīta tadā",
    "GE07bhg4c01u:386": "mat-kārya-kṣatir iti vibhāvya tasmin sva-kārya-bhāram arpayann āha ayaneṣv iti |",
    "GE07bhg4c01u:388": "ayaneṣu sainya-praveśa-vartmasu yathābhāgaṃ vibhaktāṃ svāṃ svāṃ",
    "GE07bhg4c01u:389_0": "yuddha-bhūmim aparityajyāvasthitā bhavanto bhavad-ādayo bhīṣmame evābhito rakṣantu",
    "GE07bhg4c01u:389_1": "yuddhābhiniveśāt pārśvataḥ pṛṣṭhataś cāpaśyantaṃ taṃ yathānyo na vihanyāt tathā kurvantv",
    "GE07bhg4c01u:389_2": "ity arthaḥ |",
    "GE07bhg4c01u:390": "senāpatau bhīṣme nirbodhe",
    "GE07bhg4c01u:391": "mad-vijaya-siddhir iti bhāvaḥ |",
    "GE07bhg4c01u:392": "ayam āśayaḥ - bhīṣmo 'smākaṃ pityāmahaḥ |",
    "GE07bhg4c01u:393": "bhavāṃs tu guruḥ |",
    "GE07bhg4c01u:394": "tau yuvām asmad ekānta-hitaiṣiṇau viditau |",
    "GE07bhg4c01u:395": "yāvakṣa-sadasi mad-anyāyaṃ vidantāv api draupadyā nyāyaṃ pṛṣṭau nāvocatāṃ mayā tu pāṇḍaveṣu pratītaṃ snehābhāsaṃ",
    "GE07bhg4c01u:396": "tyājayituṃ tathā niveditam iti ||11||",
    "GE07bhg4c01u:397": "BhG 1.12",
    "GE07bhg4c01u:398": "tasya saṃjanayan harṣaṃ kuru-vṛddhaḥ pitāmahaḥ |",
    "GE07bhg4c01u:399": "siṃha-nādaṃ vinadyoccaiḥ śaṅkhaṃ dadhmau pratāpavān ||12||",
    "GE07bhg4c01u:400": "Śrīdhara: tad evaṃ bahu-māna-yuktaṃ rāja-vākyaṃ śrutvā bhīṣmaḥ kiṃ kṛtavān",
    "GE07bhg4c01u:401": "| tad āha tasyety ādi |",
    "GE07bhg4c01u:402": "tasya rājño harṣaṃ kurvan pitāmaho bhīṣma uccair mahāntaṃ siṃha-nādaṃ vinadya kṛtvā śaṅkhaṃ dadhmau vāditavān ||12||",
    "GE07bhg4c01u:403_0": "Viśvanātha: tataś ca sva-saṃmāna-śravaṇa-janita-harṣas tasya duryodhanasya bhava-vidhvaṃsanena",
    "GE07bhg4c01u:403_1": "harṣaṃ sañanayituṃ kuru-vṛddho bhīṣmaḥ siṃha-nādam iti upamāne karmaṇi ceti ṇamul",
    "GE07bhg4c01u:403_2": "siṃha iva vinadyety arthaḥ ||12 ||",
    "GE07bhg4c01u:404": "Baladeva: evaṃ duryodhana-kṛtāṃ sva-stutim avadhārya sa-harṣo bhīṣmas",
    "GE07bhg4c01u:405": "tad-antar-jātāṃ bhītim utsādayituṃ śaṅkhaṃ dadhmāv ity āha |",
    "GE07bhg4c01u:406": "siṃha-nādam",
    "GE07bhg4c01u:407": "ity upamāne karmaṇi ceti pāṇini-sūtrāt ṇamul |",
    "GE07bhg4c01u:408": "cāt kartary upamāne ity arthaḥ |",
    "GE07bhg4c01u:409": "siṃha iva vinadyety arthaḥ |",
    "GE07bhg4c01u:410": "mukhataḥ kiñcid anuktvā",
    "GE07bhg4c01u:411": "śaṅkha-nāda-mātra-karaṇena jaya-parājayau khalv īśvarādhīnau tvad-arthe",
    "GE07bhg4c01u:412": "kṣatra-dharmeṇa dehaṃ tyakṣyāmīti vyajyate ||12||",
    "GE07bhg4c01u:413": "BhG 1.13",
    "GE07bhg4c01u:414": "tataḥ śaṅkhāś ca bheryaś ca paṇavānakagomukhāḥ |",
    "GE07bhg4c01u:415": "sahasaivābhyahanyanta sa śabdas tumulo 'bhavat ||13||",
    "GE07bhg4c01u:416": "Śrīdhara: tad evaṃ senāpateḥ bhīṣmasya yuddhotsavam ālokya sarvato yuddhotsavaḥ pravṛtta iy āha tata ity ādinā |",
    "GE07bhg4c01u:417": "paṇavā mārdalāḥ |",
    "GE07bhg4c01u:418": "ānakāḥ gomukhāś ca vādya-viśeṣāḥ |",
    "GE07bhg4c01u:419": "sahasā tat-kṣaṇam evābhyahanyanta vāditāḥ |",
    "GE07bhg4c01u:420": "sa ca śaṅkhādi-śabdas tumulo mahān abhūt ||13||",
    "GE07bhg4c01u:421": "Viśvanātha: tataś cobhayatraiva yuddhotsāhaḥ pravṛtta ity āha tata iti |",
    "GE07bhg4c01u:422": "paṇavā mārdalāḥ |",
    "GE07bhg4c01u:423": "ānakāḥ paṭahāḥ |",
    "GE07bhg4c01u:424": "gomukhā vādya-viśeṣāḥ ||13||",
    "GE07bhg4c01u:425": "Baladeva: tata iti |",
    "GE07bhg4c01u:426": "senāpatau bhīṣme pravṛtte tat-sainye sahasā",
    "GE07bhg4c01u:427": "tat-kṣaṇam eva śaṅkhādayo 'bhyahanyanta vāditāḥ |",
    "GE07bhg4c01u:428": "karma-kartari prayogaḥ |",
    "GE07bhg4c01u:429": "paṇavādayas trayo vāditra-bhedāḥ |",
    "GE07bhg4c01u:430": "sa śabdas tumula ekākāratayā mahān āsīt",
    "GE07bhg4c01u:431": "BhG 1.14",
    "GE07bhg4c01u:432": "tataḥ śvetair hayair yukte mahati syandane sthitau |",
    "GE07bhg4c01u:433": "mādhavaḥ pāṇḍavaś caiva divyau śaṅkhau pradadhmatuḥ ||14||",
    "GE07bhg4c01u:434": "Śrīdhara: tataḥ pāṇḍava-sainye pravṛttaṃ yuddhotsāham āha tata ity ādibhiḥ",
    "GE07bhg4c01u:435": "pañcabhiḥ |",
    "GE07bhg4c01u:436": "tataḥ kaurava-sainya-vādya-kolāhalānantaraṃ mahati syandane rathe sthitau santau śrī-kṛṣṇārjunau divyau śaṅkhau prakarṣeṇa dadhmatur vādayāmāsatuḥ |",
    "GE07bhg4c01u:437": "Viśvanātha: Nothing ||14||",
    "GE07bhg4c01u:438": "Baladeva: atha pāṇḍava-sainye pravṛttaṃ yuddhosavam āha tata iti |",
    "GE07bhg4c01u:439": "anyeṣām api ratha-sthitatve saty api kṛṣṇārjunayoḥ ratha-sthitatvoktis",
    "GE07bhg4c01u:440": "tad-rathasyāgni-dattatvaṃ trailokya-vijetṛtvaṃ mahā-prabhavatvaṃ ca vyajyate ||14||",
    "GE07bhg4c01u:441": "BhG 1.15-18",
    "GE07bhg4c01u:442": "pāñcajanyaṃ hṛṣīkeśo devadattaṃ dhanaṃjayaḥ |",
    "GE07bhg4c01u:443": "pauṇḍraṃ dadhmau mahāśaṅkhaṃ bhīmakarmā vṛkodaraḥ ||15||",
    "GE07bhg4c01u:444": "anantavijayaṃ rājā kuntīputro yudhiṣṭhiraḥ |",
    "GE07bhg4c01u:445": "nakulaḥ sahadevaś ca sughoṣamaṇipuṣpakau ||16||",
    "GE07bhg4c01u:446": "kāśyaś ca parameṣvāsaḥ śikhaṇḍī ca mahārathaḥ |",
    "GE07bhg4c01u:447": "dhṛṣṭadyumno virāṭaś ca sātyakiś cāparājitaḥ ||17||",
    "GE07bhg4c01u:448": "drupado draupadeyāś ca sarvaśaḥ pṛthivīpate |",
    "GE07bhg4c01u:449": "saubhadraś ca mahābāhuḥ śaṅkhān dadhmuḥ pṛthak pṛthak ||18||",
    "GE07bhg4c01u:450": "Śrīdhara: tad eva vibhāgena darśayann āha pāñcajanyam iti |",
    "GE07bhg4c01u:451": "pāñcajanyādīni nāmāni śrī-kṛṣṇādi-śaṅkhānām |",
    "GE07bhg4c01u:452": "bhīmaḥ ghoraṃ karma yasya saḥ |",
    "GE07bhg4c01u:453": "vṛkavat udaraṃ yasya sa vṛkodaro mahā-śaṅkhaṃ pauṇḍraṃ dadhmāv iti |",
    "GE07bhg4c01u:454": "ananteti |",
    "GE07bhg4c01u:455": "nakulaḥ sughoṣaṃ nāma śaṅkhaṃ dadhmau |",
    "GE07bhg4c01u:456": "sahadevo maṇipuṣpakaṃ nāma |",
    "GE07bhg4c01u:457": "kāśyaś ceti |",
    "GE07bhg4c01u:458": "kāśyaḥ kāśirājaḥ |",
    "GE07bhg4c01u:459": "kathambhūtaḥ |",
    "GE07bhg4c01u:460": "paramaḥ śreṣṭhaḥ iṣvāso dhanur yasya saḥ |",
    "GE07bhg4c01u:461": "drupada iti |",
    "GE07bhg4c01u:462": "he pṛthivīpate dhṛtarāṣṭra ||15-18||",
    "GE07bhg4c01u:463": "Viśvanātha: pāñcajanyādayaḥ śaṅkhādīnāṃ nāmāni |",
    "GE07bhg4c01u:464": "aparājitaḥ kenāpi parājetum aśakyatvāt |",
    "GE07bhg4c01u:465": "athavā cāpena dhanuṣā rājitaḥ pradīptaḥ ||15-18||",
    "GE07bhg4c01u:466": "Baladeva: pāñcajanyam ity ādi pāñcajanyādayaḥ kṛṣṇādi-śaṅkhānām āhvayāḥ |",
    "GE07bhg4c01u:467": "atra hṛṣīkeśa-śabdena parameśvara-sahāyitvam |",
    "GE07bhg4c01u:468": "pāñcajanyādi-śabdaiḥ",
    "GE07bhg4c01u:469": "prasiddhāhvayāneka-divya-śaṅkhavattvam |",
    "GE07bhg4c01u:470": "rājā bhīmakarmā dhanañjaya ity ebhir yudhiṣṭhirādīnāṃ",
    "GE07bhg4c01u:471": "rāja-sūya-yājitva-hiḍimbādi-nihantṛtva-digvijayāhṛtānanta-dhanatvāni ca vyajya pāṇḍava-senā-sūtkarṣaḥ sūcyate |",
    "GE07bhg4c01u:472": "para-senāsu tad-abhāvād apakarṣaś ca |",
    "GE07bhg4c01u:473": "kāśya iti |",
    "GE07bhg4c01u:474": "kāśyaḥ kāśirājaḥ |",
    "GE07bhg4c01u:475": "parameṣvāsaḥ mahā-dhurdharaḥ |",
    "GE07bhg4c01u:476": "cāparājito dhanuṣā dīptaḥ |",
    "GE07bhg4c01u:477": "drupada iti |",
    "GE07bhg4c01u:478": "pṛthivīpate he dhṛtarāṣṭreti tava durmantraṇodayaḥ kula-kṣaya-lakṣaṇo ' narthaḥ samāsata iti",
    "GE07bhg4c01u:479": "BhG 1.19",
    "GE07bhg4c01u:480": "sa ghoṣo dhārtarāṣṭrāṇāṃ hṛdayāni vyadārayat |",
    "GE07bhg4c01u:481": "nabhaś ca pṛthivīṃ caiva tumulo vyanunādayan ||19||",
    "GE07bhg4c01u:482": "Śrīdhara - sa ca śaṅkhānāṃ nādas tvadīyānāṃ mahābhayaṃ janayāmāsety āha sa",
    "GE07bhg4c01u:483": "ghoṣa ity ādi |",
    "GE07bhg4c01u:484": "dhārtarāṣṭrāṇāṃ tvadīyānāṃ hṛṇḍayāṇi vyadārayat vidāritavān |",
    "GE07bhg4c01u:485": "kiṃ kurvan |",
    "GE07bhg4c01u:486": "nabhaś ca pṛthivīṃ caiva tumulo 'bhyanunādayan",
    "GE07bhg4c01u:487": "pratidhvanibhir apūryan ||19||",
    "GE07bhg4c01u:488": "Viśvanātha - Nothing.",
    "GE07bhg4c01u:489": "Baladeva - sa iti |",
    "GE07bhg4c01u:490": "pāṇḍavaiḥ kṛtaḥ śaṅkha-nādo dhārtarāṣṭrāṇāṃ bhīṣmādīnāṃ sarveṣāṃ hṛṇḍayāṇi vyadārayat |",
    "GE07bhg4c01u:491": "tad-vidāraṇa-tulyāṃ pīḍām ajanayad ity arthaḥ |",
    "GE07bhg4c01u:492": "tumulo 'titīvraḥ abhyanunādayan pratidhvanibhiḥ p”ryann ity arthaḥ |",
    "GE07bhg4c01u:493": "dhārtarāṣṭraiḥ kṛtas tu śaṅkhādinādas tumulo 'pi",
    "GE07bhg4c01u:494": "teṣāṃ kiñcid api kṣobhaṃ nājanayat tathānukter iti bodhyam ||19||",
    "GE07bhg4c01u:495": "BhG 1.20-23",
    "GE07bhg4c01u:496": "atha vyavasthitān dṛṣṭvā dhārtarāṣṭrān kapidhvajaḥ |",
    "GE07bhg4c01u:497": "pravṛtte śastrasaṃpāte dhanur udyamya pāṇḍavaḥ ||20||",
    "GE07bhg4c01u:498": "Śrīdhara - etasmin samaye śrī-kṛṣṇam arjuno vijñāpayāmāsety āha atha ity ādibhiḥ caturbhiḥ ślokaiḥ |",
    "GE07bhg4c01u:499": "atheti athānantaraṃ vyavasthitān yuddhodyogena sthitān |",
    "GE07bhg4c01u:500": "kapidhvajo 'rjunaḥ ||20||",
    "GE07bhg4c01u:501": "Viśvanātha - Nothing.",
    "GE07bhg4c01u:502": "Baladeva - evaṃ dhārtarāṣṭrāṇāṃ yuddhe bhītiṃ pradarśya pāṇḍavānāṃ tu tatrotsāham āha atheti sārdhakena |",
    "GE07bhg4c01u:503": "atha",
    "GE07bhg4c01u:504": "ripu-śaṅkha-nāda-kṛtotsāha-bhaṅgānantaraṃ vyavasthitān",
    "GE07bhg4c01u:505": "tad-bhaṅga-virodhi-yuyutsayāvasthitān dhārtarāṣṭrān bhīṣmādīn kapidhvajo",
    "GE07bhg4c01u:506": "'rjuno yena śrī-dāśarather api mahānti kāryāni purā sādhitāni tena",
    "GE07bhg4c01u:507": "mahāvīreṇa dhvajam adhitiṣñhitā hanumatānugṛhīto bhaya-gandha-śūnya ity arthaḥ |",
    "GE07bhg4c01u:508": "he mahīpate pravṛtte pravartamāne |",
    "GE07bhg4c01u:509": "hṛṣīkeśam iti hṛṣīkeśaṃ",
    "GE07bhg4c01u:510": "sarvendriya-pravartakaṃ kṛṣṇaṃ tad idaṃ vākyam uvāceti |",
    "GE07bhg4c01u:511": "sarveśvaro harir yeṣāṃ niyojyas teṣāṃ tad ekānta-bhaktānāṃ pāṇḍavānāṃ vijaye sandeha-gandho",
    "GE07bhg4c01u:512": "'pi neti bhāvaḥ ||20||",
    "GE07bhg4c01u:513": "BhG 1.21-23",
    "GE07bhg4c01u:514": "hṛṣīkeśaṃ tadā vākyam idam āha mahīpate |",
    "GE07bhg4c01u:515": "senayor ubhayor madhye rathaṃ sthāpaya me 'cyuta ||21||",
    "GE07bhg4c01u:516": "yāvad etān nirīkṣe 'haṃ yoddhukāmān avasthitān |",
    "GE07bhg4c01u:517": "kair mayā saha yoddhavyam asmin raṇasamudyame ||22||",
    "GE07bhg4c01u:518": "yotsyamānān avekṣe 'haṃ ya ete 'tra samāgatāḥ |",
    "GE07bhg4c01u:519": "dhārtarāṣṭrasya durbuddher yuddhe priyacikīrṣavaḥ ||23||",
    "GE07bhg4c01u:520": "Śrīdhara - tad eva vākyam āha senayor ubhayor ity ādi |",
    "GE07bhg4c01u:521": "yāvad etān iti |",
    "GE07bhg4c01u:522": "nanu tvaṃ yoddhā na tu yuddha-prekṣakas tatrāha kair mayety ādi |",
    "GE07bhg4c01u:523": "kaiḥ saha mayā yoddhavyam |",
    "GE07bhg4c01u:524": "yotsyamānān iti dhārtarāṣṭrasya duryodhanasya priyaṃ kartum icchanto ye iha samāgatāḥ tān ahaṃ drakṣyāmi yāvat |",
    "GE07bhg4c01u:525": "tāvad ubhayoḥ senayor madhye me rathaṃ sthāpayety anvayaḥ ||21-23||",
    "GE07bhg4c01u:526": "Viśvanātha - Nothing.",
    "GE07bhg4c01u:527": "Baladeva -arjuna-vākyam āha senayor iti |",
    "GE07bhg4c01u:528": "he acyutedi svabhāva-siddhād",
    "GE07bhg4c01u:529": "bhakta-vātsalyāt pāramaiśvaryāc ca na cyavase smeti tena tena ca niyantirto bhaktasya me vākyāt tatra rathaṃ sthitaṃ kuru nirbhaya tatra",
    "GE07bhg4c01u:530": "ratha-sthāpane phalam āha yāvad iti |",
    "GE07bhg4c01u:531": "yoddhu-kāmān na tu sahāsmābhiḥ",
    "GE07bhg4c01u:532": "sandhiṃ cikīrṣūn |",
    "GE07bhg4c01u:533": "avasthitān na tu bhītyā pracalitān |",
    "GE07bhg4c01u:534": "nanu tvaṃ yoddhā, na tu yuddha-prekṣakas tatas tad-darśanena kim iti cet",
    "GE07bhg4c01u:535": "tatrāha kair iti |",
    "GE07bhg4c01u:536": "asmin bandhūnām eva mitho raṇodyoge kair bandhubhiḥ saha mama yuddhaṃ bhāvīty etaj-jñānāyaivaa madhye ratha-sthāpanam iti |",
    "GE07bhg4c01u:537": "nanu bandhutvād eet sandhim eva vidhātsyantīti cet tatrāha yotsyamānān iti na tu sandhiṃ vidhāsyataḥ",
    "GE07bhg4c01u:538": "avekṣe pratyemi |",
    "GE07bhg4c01u:539": "durbuddheḥ kudhiyaḥ svajīvanopāyānabhijñasya yuddhe na tu durbuddhy-apanayane |",
    "GE07bhg4c01u:540": "ato",
    "GE07bhg4c01u:541": "mad-yuddha-pratiyogi-nirīkṣaṇaṃ yuktam iti ||21-23||",
    "GE07bhg4c01u:542": "BhG 1.24-25",
    "GE07bhg4c01u:543": "evam ukto hṛṣīkeśo guḍākeśena bhārata |",
    "GE07bhg4c01u:544": "senayor ubhayor madhye sthāpayitvā rathottamam ||24||",
    "GE07bhg4c01u:545": "bhīṣma-droṇa-pramukhataḥ sarveṣāṃ ca mahīkṣitām |",
    "GE07bhg4c01u:546": "uvāca pārtha paśyaitān samavetān kurūn iti ||25||",
    "GE07bhg4c01u:547": "Śrīdhara: tataḥ kiṃ vṛttam |",
    "GE07bhg4c01u:548": "ity apekṣāyāṃ sañjaya uvāca evam ukta ity ādi |",
    "GE07bhg4c01u:549": "uḍākā nidrā tasya īśena jita-nidreṇa arjunena evam uktaḥ san |",
    "GE07bhg4c01u:550": "he",
    "GE07bhg4c01u:551": "bhārata, he dhṛtarāṣṭra senayor madhye rathānām uttamaṃ rathaṃ hṛṣīkeśaḥ sthāpitavān |",
    "GE07bhg4c01u:552": "bhīṣma-droṇa iti mahīkṣitāṃ rājñāṃ ca pramukhataḥ sammukhe",
    "GE07bhg4c01u:553": "rathaṃ sthāpayitvā |",
    "GE07bhg4c01u:554": "he pārtha etān kurūn paśyeti śrī-bhagavān uvāca",
    "GE07bhg4c01u:555": "Viśvanātha: hṛṣīkeśaḥ sarvendriya-niyantāpy evam ukto 'rjunenādiṣṭaḥ |",
    "GE07bhg4c01u:556": "arjuna-vāg-indriya-mātreṇāpi niyamyo 'bhūd ity aho prea-vaśyatvaṃ",
    "GE07bhg4c01u:557": "bhagavata iti bhāvaḥ |",
    "GE07bhg4c01u:558": "guḍākeśena guḍā yathā mādhurya-mātra-prakāśakās tat tathā svīya-sneha-rasāsvāda-prakāśakā akeśā viṣṇu-brahma-śivā yasya tena akāro viṣṇuḥ ko brahmā īśo mahā-devaḥ |",
    "GE07bhg4c01u:559": "yatra sarvāvatāri-cūḍāmaṇīndraḥ",
    "GE07bhg4c01u:560": "svayaṃ bhagavān śrī-kṛṣṇa eva premādhīnaḥ sann ājñānuvartī babhūva |",
    "GE07bhg4c01u:561": "tatra guṇāvatāratvāt tad-aṃśāḥ viṣṇu-brahma-rudrāḥ katham aiśvaryaṃ prakāśayantu",
    "GE07bhg4c01u:562": "| kintu svakartṛkaṃ sneha-rasaṃ prakāśyaiva svaṃ svaṃ kṛtārthaṃ manyanta ity arthaḥ |",
    "GE07bhg4c01u:563": "yad uktaṃ śrī-bhagavatā para-vyoma-nāthenāpi dvijātmamajā me yuvayor didṛkṣuṇā iti |",
    "GE07bhg4c01u:564": "yad vā, guḍāko nidrā tasyā īśena jita-nidrenety arthaḥ |",
    "GE07bhg4c01u:565": "atrāpi vyākhyāyāṃ sākṣān māyāyā api niyantā yaḥ śrī-kṛṣṇaḥ sa cāpi yena premṇā vijitya vaśīkṛtas tenārjunena māyā-vṛttir nidrā varākī jiteti kiṃ citram iti",
    "GE07bhg4c01u:566": "bhāvaḥ |",
    "GE07bhg4c01u:567": "bhīṣma-droṇayoḥ pramukhataḥ pramukhe sammukhe sarveṣāṃ mahīkṣitāṃ rājñāṃ ca |",
    "GE07bhg4c01u:568": "pramukhataḥ iti samāsa-praviṣṭe 'pi pramukhataḥ-śabda ākṛṣyate",
    "GE07bhg4c01u:569": "Baladeva: tataḥ kiṃ vṛttam ity apekṣāyāṃ sañjayaḥ prāha evam iti |",
    "GE07bhg4c01u:570": "guḍākā nidrā tasyā īśaḥ sva-sakha-śrī-bhagavad-guṇa-lāvaṇya-smṛti-niveśena",
    "GE07bhg4c01u:571": "vijita-nidras tat-parama-bhaktas tenārjunenaivam uktaḥ pravartito",
    "GE07bhg4c01u:572": "hṛṣīkeśas tac-citta-vṛtty-abhijño bhagavān senayor madhye bhīṣma-droṇayoḥ",
    "GE07bhg4c01u:573": "sarveṣāṃ ca mahīkṣitāṃ bhū-bhujāṃ ca pramukhataḥ sammukhe rathottamaṃ agnidattaṃ rathaṃ sthāpayitvovāca he pārtha samavetān etān kurūn paśyeti |",
    "GE07bhg4c01u:574": "pārtha-hṛṣīkeśa-śabdābhyām idaṃ sūcyate matipitṛ-svasṛ-putratvāt",
    "GE07bhg4c01u:575": "tvat-sārathyam ahaṃ kariṣyāmy eva tvaṃ tv adhunaiva yuyutsāṃ tyakṣyasīti kiṃ śatru-sainya-vīkṣaṇeneti sopahāso bhāvaḥ ||24-25||",
    "GE07bhg4c01u:576": "BhG 1.26",
    "GE07bhg4c01u:577": "tatrāpaśyat sthitān pārthaḥ pitṝn atha pitāmahān |",
    "GE07bhg4c01u:578": "ācāryān mātulān bhrātṝn putrān pautrān sakhīṃs tathā ||",
    "GE07bhg4c01u:579": "śvaśurān suhṛdaś caiva senayor ubhayor api ||26||",
    "GE07bhg4c01u:580": "Śrīdhara: tataḥ kiṃ pravṛttam ity āha tatrety ādi |",
    "GE07bhg4c01u:581": "pitṝn pitṛvyān ity arthaḥ |",
    "GE07bhg4c01u:582": "putrān pautrān iti duryodhanādīnāṃ ye putrāḥ pautrāś ca tān ity arthaḥ |",
    "GE07bhg4c01u:583": "sakhīn mitrāṇi |",
    "GE07bhg4c01u:584": "suhṛdaḥ kṛtopakārāṃś ca apaśyat |",
    "GE07bhg4c01u:585": "Viśvanātha: duryodhanādīnāṃ ye putrāḥ pautrāś ca tān |",
    "GE07bhg4c01u:586": "Baladeva: evaṃ bhagavatokto 'rjunaḥ para-senām apaśyad ity āha tatreti sārdhakena |",
    "GE07bhg4c01u:587": "tatra para-senāyāṃ pitṝn pitṛvyān bhūriśravaḥ-prabhṛtīn,",
    "GE07bhg4c01u:588": "pitāmahān bhīṣma-somadattādīn, ācāryān droṇa-kṛpādīn, mātulān",
    "GE07bhg4c01u:589": "śalya-śakuny-ādīn, bhrātṝn duryodhanādīn, putrān lakṣmaṇādīn, pautrān",
    "GE07bhg4c01u:590": "naptṝn, lakṣmaṇādi-putrān, sakhīn vayasyān drauṇi-saindhavādīn, suhṛdaḥ",
    "GE07bhg4c01u:591": "kṛtavarma-bhagadattādīn |",
    "GE07bhg4c01u:592": "evaṃ sva-sainye 'py upalakṣaṇīyam |",
    "GE07bhg4c01u:593": "ubhayor api senayor avasthitān tān sarvān samīkṣyety anvayāt ||26||",
    "GE07bhg4c01u:594": "BhG 1.27",
    "GE07bhg4c01u:595": "tān samīkṣya sa kaunteyaḥ sarvān bandhūn avasthitān |",
    "GE07bhg4c01u:596": "kṛpayā parayāviṣṭo viṣīdann idam abravīt ||27||",
    "GE07bhg4c01u:597": "Śrīdhara: tataḥ kiṃ kṛtavān ity āha tān iti |",
    "GE07bhg4c01u:598": "senayor ubhayor evaṃ samīkṣya kṛpayā mahatyā āviṣṭaḥ viṣaṇṇaḥ san idam arjuno 'bravīt |",
    "GE07bhg4c01u:599": "ity uttarasya ardha-ślokasya vākyārthaḥ |",
    "GE07bhg4c01u:600": "āviṣṭo vyāptaḥ ||27||",
    "GE07bhg4c01u:601": "Viśvanātha: Nothing.",
    "GE07bhg4c01u:602": "Baladeva: atha sarveśvaro dayāluḥ kṛṣṇaḥ saparikarātmopadeśena viśvam",
    "GE07bhg4c01u:603": "uddidhīrṣur arjunaṃ śiṣyaṃ kartuṃ tat-sva-dharme 'pi yuddhe mā hiṃsyāt",
    "GE07bhg4c01u:604": "sarva-bhūtāni iti śruty-arthābhāsenādharmatām ābhāsya taṃ saṃmohaṃ kṛtavān ity āha tān samīkṣyate kaunteya iti svīya-pitṛ-svasṛ-putratvoktyā",
    "GE07bhg4c01u:605": "tad-dharmo moha-śokau tadā tasya vyajyete |",
    "GE07bhg4c01u:606": "kṛpayā kartryā ity ukteḥ |",
    "GE07bhg4c01u:607": "svabhāva-siddhasya kṛpeti dyotsyate |",
    "GE07bhg4c01u:608": "ataḥ parayeti tad-viśeṣaṇam |",
    "GE07bhg4c01u:609": "aparayeti vā cchedaḥ sva-sainye pūrvam api kṛpāsti para-sainye tv aparāpi sābhūd ity arthaḥ",
    "GE07bhg4c01u:610": "viṣīdann anutāpaḥ vindan |",
    "GE07bhg4c01u:611": "atrokti-viṣādayor",
    "GE07bhg4c01u:612": "aika-kālyādy-ukti-kāle viṣāda-kāryāṇy-aśru-kampa-sanna-kaṇṭhādīni vyajyate",
    "GE07bhg4c01u:613": "BhG 1.28-29",
    "GE07bhg4c01u:614": "dṛṣṭvemān svajanān kṛṣṇa yuyutsuṃ samupasthitam |",
    "GE07bhg4c01u:615": "sīdanti mama gātrāṇi mukhaṃ ca pariśuṣyati ||28||",
    "GE07bhg4c01u:616": "vepathuś ca śarīre me romaharṣaś ca jāyate |",
    "GE07bhg4c01u:617": "gāṇḍīvaṃ sraṃsate hastāt tvak caiva paridahyate ||29||",
    "GE07bhg4c01u:618": "Śrīdhara: kim abravīd ity apekṣāyām āha dṛṣṭvemān ity ādi yāvad",
    "GE07bhg4c01u:619": "adhyāya-samāpti |",
    "GE07bhg4c01u:620": "he kṛṣṇa yoddhum icchataḥ purataḥ samavasthitān svajanān",
    "GE07bhg4c01u:621": "bandhu-janān dṛṣṭvā madīyāni gātrāṇi karacaraṇādīni sīdanti viśīryante |",
    "GE07bhg4c01u:622": "kiṃ ca vepahtuś cetyādi |",
    "GE07bhg4c01u:623": "vepathuḥ kampaḥ |",
    "GE07bhg4c01u:624": "romaharṣaḥ romāñcaḥ |",
    "GE07bhg4c01u:625": "sraṃsate nipatati |",
    "GE07bhg4c01u:626": "paridahyate sarvataḥ santapyate ||28-29||",
    "GE07bhg4c01u:627": "Viśvanātha: dṛṣṭvety atra sthitasyety adhyāhāryam ||28-29||",
    "GE07bhg4c01u:628": "Baladeva: kaunteyaḥ śoka-vyākulaṃ yad āha tad anuvadati dṛṣṭvemam iti |",
    "GE07bhg4c01u:629": "svajanaṃ sva-bandhu-vargaṃ jātāv eka-vacanaṃ",
    "GE07bhg4c01u:630": "sa-gotra-bāndhava-jñāti-bandhu-sva-svajanāḥ samāḥ ity amaraḥ |",
    "GE07bhg4c01u:631": "dṛṣṭvāsavthitasya mama gātrāṇi kara-caraṇādīni sīdanti śīryante pariśuṣyatīti śramādi-hetukāc choṣād atiśayitvam asya śoṣasya vyajyate |",
    "GE07bhg4c01u:632": "vepathuḥ kampaḥ |",
    "GE07bhg4c01u:633": "romaharṣaḥ pulakaḥ |",
    "GE07bhg4c01u:634": "gāṇḍīva-bhraṃśenādhairyaṃ",
    "GE07bhg4c01u:635": "tvag-dāhnea hṛd-vidāho darśitaḥ ||28-29||",
    "GE07bhg4c01u:636": "BhG 1.30",
    "GE07bhg4c01u:637": "na ca śaknomy avasthātuṃ bhramatīva ca me manaḥ |",
    "GE07bhg4c01u:638": "nimittāni ca paśyāmi viparītāni keśava ||30||",
    "GE07bhg4c01u:639": "Śrīdhara: api ca na śaknomīty ādi |",
    "GE07bhg4c01u:640": "viparītāni nimittāni aniṣṭa-sūcakāni",
    "GE07bhg4c01u:641": "śakunāni paśyāmi ||30||",
    "GE07bhg4c01u:642": "Viśvanātha: viparītāni nimittāni dhana-nimittako 'yam atra me vāsa itivan",
    "GE07bhg4c01u:643": "nimitta-śabdo 'yaṃ prayojana-vācī |",
    "GE07bhg4c01u:644": "tataś ca yuddhe vijayino mama rājya-lābhāt sukhaṃ na bhaviṣyati, kintu tad-viparītam anutāpa-duḥkham eva bhāvīty arthaḥ ||30||",
    "GE07bhg4c01u:645": "Baladeva: api ceti avasthātuṃ sthiro bhavituṃ mano bhramtīva ceti daurbalya-mūrcchayor udayaḥ |",
    "GE07bhg4c01u:646": "nimittāni phalāny atra yuddhe viparītāni paśyāmi |",
    "GE07bhg4c01u:647": "vijayino me rājya-prāptir ānando na bhaviṣyati kintu",
    "GE07bhg4c01u:648": "tad-viparīto 'nutāpa eva bhāvīti |",
    "GE07bhg4c01u:649": "nimitta-śabdaḥ phala-vācī kasmai nimittāyātra vasasi ity ādau tathā pratīteḥ ||30||",
    "GE07bhg4c01u:650": "BhG 1.31",
    "GE07bhg4c01u:651": "na ca śreyo 'nupaśyāmi hatvā svajanam āhave |",
    "GE07bhg4c01u:652": "na kāṅkṣe vijayaṃ kṛṣṇa na ca rājyaṃ sukhāni ca ||31||",
    "GE07bhg4c01u:653": "Śrīdhara: kiṃ ca na cety ādi |",
    "GE07bhg4c01u:654": "āhave yuddhe svajanaṃ hatvā śreyaḥ phalaṃ na paśyāmi |",
    "GE07bhg4c01u:655": "vijayādikaṃ phalaṃ kiṃ na paśyasīti cet tatrāha na kāṅkṣa iti",
    "GE07bhg4c01u:656": "Viśvanātha: śreyo na paśyāmīti dvāv imau puruṣau loke",
    "GE07bhg4c01u:657": "sūrya-maṇḍala-bhedinau |",
    "GE07bhg4c01u:658": "parivrāḍ yoga-yuktaś ca raṇe cābhimukhe hataḥ ||",
    "GE07bhg4c01u:659": "ity ādinā hatasyaiva śreyo-vidhānāt |",
    "GE07bhg4c01u:660": "hantus tu na kim ap sukṛtam |",
    "GE07bhg4c01u:661": "nana dṛṣṭaṃ phalaṃ yaśo rājyaṃ vartate yuddhasyety ata āha na kāṅkṣa iti ||31||",
    "GE07bhg4c01u:662": "Baladeva: evaṃ tattva-jñāna-pratikūlaṃ śokam uktvā tat-pratikūlāṃ",
    "GE07bhg4c01u:663": "viparīta-buddhim āha na ceti |",
    "GE07bhg4c01u:664": "āhave svajanaṃ hatvā śreyo naiva paśyāmīti",
    "GE07bhg4c01u:665": "| dvāv imau puruṣau loke sūrya-maṇḍala-bhedinau |",
    "GE07bhg4c01u:666": "parivrāḍ yoga-yuktaś ca raṇe cābhimukhe hataḥ || ity ādinā hatasya śreyaḥ-smaraṇāt hantur me na",
    "GE07bhg4c01u:667": "kiñcic chreyaḥ |",
    "GE07bhg4c01u:668": "asvajanam iti vā cchedaḥ asvajana-vadhe 'pi śreyaso",
    "GE07bhg4c01u:669": "'bhāvāt svajana-vadhe punaḥ kutastarāṃ tad ity arthaḥ |",
    "GE07bhg4c01u:670": "nanu yaśo-rājya-lābho dṛṣṭaṃ phalam astīti cet tatrāha na kāṅkṣa iti |",
    "GE07bhg4c01u:671": "rājyādi-spṛhā-virahād upāye vijaye mama pravṛttir na yuktā, randhane yathā bhojanechā-virahiṇaḥ",
    "GE07bhg4c01u:672": "tasmād araṇya-nivasanam evāsmākaṃ",
    "GE07bhg4c01u:673": "ślāghya-jīvanatvaṃ bhāvīti ||31||",
    "GE07bhg4c01u:674": "BhG 1.32-35",
    "GE07bhg4c01u:675": "kiṃ no rājyena govinda kiṃ bhogair jīvitena vā |",
    "GE07bhg4c01u:676": "yeṣām arthe kāṅkṣitaṃ no rājyaṃ bhogāḥ sukhāni ca ||32||",
    "GE07bhg4c01u:677": "ta ime 'vasthitā yuddhe prāṇāṃs tyaktvā dhanāni ca |",
    "GE07bhg4c01u:678": "ācāryāḥ pitaraḥ putrās tathaiva ca pitāmahāḥ ||33||",
    "GE07bhg4c01u:679": "mātulāḥ śvaśurāḥ pautrāḥ śyālāḥ saṃbandhinas tathā |",
    "GE07bhg4c01u:680": "etān na hantum icchāmi ghnato 'pi madhusūdana ||34||",
    "GE07bhg4c01u:681": "api trailokyarājyasya hetoḥ kiṃ nu mahīkṛte |",
    "GE07bhg4c01u:682": "nihatya dhārtarāṣṭrān naḥ kā prītiḥ syāj janārdana ||35|||",
    "GE07bhg4c01u:683": "Śrīdhara: etad eva prapañcayati kiṃ no rājyena ity ādi sārdha-dvayena |",
    "GE07bhg4c01u:684": "ta ime iti |",
    "GE07bhg4c01u:685": "yad-artham asmākaṃ rājyādikam apekṣitam te ete prāṇa-dhanāni",
    "GE07bhg4c01u:686": "tyaktvā tyāgam aṅgīkṛtya yuddhārtham avasthitāḥ |",
    "GE07bhg4c01u:687": "ataḥ kim asmākaṃ rājyādibhiḥ kṛtyam ity arthaḥ |",
    "GE07bhg4c01u:688": "nanu yadi kṛpayā tvam etān na haṃsi tarhi tvām ete rājya-lobhena",
    "GE07bhg4c01u:689": "haniṣyanty eva |",
    "GE07bhg4c01u:690": "atas tvam evaitān hatvā rājyaṃ bhuṅkṣveti |",
    "GE07bhg4c01u:691": "tatrāha etān ity ādi sārdhena |",
    "GE07bhg4c01u:692": "ghnato 'pi asmān mārayato 'pi etān |",
    "GE07bhg4c01u:693": "apīti |",
    "GE07bhg4c01u:694": "trailokya-rājyasyāpi hetoḥ tat-prāpty-artham api hantuṃ necchāmi |",
    "GE07bhg4c01u:695": "kiṃ punar mahīmātra-prāptaya ity arthaḥ ||32-35||",
    "GE07bhg4c01u:696": "Viśvanātha: Nothing.",
    "GE07bhg4c01u:697": "Baladeva: govindeti |",
    "GE07bhg4c01u:698": "gāḥ sarvendriya-vṛttīḥ vindasīti tvam eva me manogataṃ pratīhīty arthaḥ |",
    "GE07bhg4c01u:699": "rājyādy-anākāṅkṣāyāṃ hetum āha yeṣām iti |",
    "GE07bhg4c01u:700": "prāṇān prāṇāśāṃ dhanāni9 dhanāśām iti laksaṇayā bodhyam |",
    "GE07bhg4c01u:701": "sva-prāṇa-vyaye",
    "GE07bhg4c01u:702": "'pi sva-bandhu-sukhārthā rājya-spṛhā syāt teṣām apy atra nāśa-prāpter",
    "GE07bhg4c01u:703": "apārthaiva yuddhe pravṛttir iti bhāvaḥ |",
    "GE07bhg4c01u:704": "nanu tvaṃ cet kāruṇikas etān na hanyās tarhi te sva-rājyaṃ niṣkaṇṭakaṃ kartuṃ tvām eva hanyur iti cet tatrāh etān iti |",
    "GE07bhg4c01u:705": "māṃ ghnato 'pi hiṃsato",
    "GE07bhg4c01u:706": "'py etān hantum ahaṃ necchāmi |",
    "GE07bhg4c01u:707": "trailokya-rājyasya prāptaye 'pi kiṃ punar bhū-mātrasya |",
    "GE07bhg4c01u:708": "nanv anvayān hitvā dhṛtarāṣṭra-putrā eva hantavyā, bahu-duḥkha-dātṝṇāṃ",
    "GE07bhg4c01u:709": "teṣāṃ ghāte sukha-sambhavād iti cet tatrāha nihatyeti |",
    "GE07bhg4c01u:710": "dhārtarāṣṭrān duryodhanādīn nihatya sthitānāṃ naḥ pāṇḍāvānāṃ kā prītiḥ prasannatā syān na kāpīti acira-sukhābhāsa-spṛhayā ciratara-naraka-hetu-bhrāṛho na yogya iti bhāvaḥ |",
    "GE07bhg4c01u:711": "he janārdaneti yady ete hantavyās tarhi bhūbhārāpahārī tvam eva tān hahi pareśasya te pāpa-gandha-sambandho na bhaved iti vyajyate",
    "GE07bhg4c01u:712": "BhG 1.36",
    "GE07bhg4c01u:713": "pāpam evāśrayed asmān hatvaitān ātatāyinaḥ |",
    "GE07bhg4c01u:714": "tasmān nārhā vayaṃ hantuṃ dhārtarāṣṭrān svabāndhavān |",
    "GE07bhg4c01u:715": "svajanaṃ hi kathaṃ hatvā sukhinaḥ syāma mādhava ||36||",
    "GE07bhg4c01u:716": "Śrīdhara: nanu ca agnido garadaś caiva śastra-pāṇir dhanāpahaḥ |",
    "GE07bhg4c01u:717": "kṣetra-dārāpahārī ca ṣaḍ ete hy ātatāyinaḥ || iti smaraṇād agni-dāhādibhiḥ",
    "GE07bhg4c01u:718": "ṣaḍbhir hetubhir ete tāvad ātatāyinaḥ ātatāyināṃ ca vadho yukta eva |",
    "GE07bhg4c01u:719": "ātatāyinam āyāntaṃ hanyād evāvicārayan |",
    "GE07bhg4c01u:720": "nātatāyi-vadhe doṣo hantur bhavati kaścana || iti vacanāt |",
    "GE07bhg4c01u:721": "tatrāha pāpam evety ādi-sārdhena |",
    "GE07bhg4c01u:722": "ātatāyinam āyāntam ity ādikam",
    "GE07bhg4c01u:723": "artha-śāstram |",
    "GE07bhg4c01u:724": "tac ca dharma-śāstrāt durbalam |",
    "GE07bhg4c01u:725": "yathoktaṃ yājñavalkyena smṛtyor virodhe nyāyas tu balavān vyavahārataḥ |",
    "GE07bhg4c01u:726": "artha-śāstrāt tu balavān dharma-śāstram iti sthitiḥ || iti |",
    "GE07bhg4c01u:727": "tasmād ātatāyinām apy eteṣām ācāryādīnāṃ vadhe 'smākaṃ pāpam eva bhavet |",
    "GE07bhg4c01u:728": "anyāyyatvād adharmatvāc caitad vadhasya amutra ceha vā na sukhaṃ syād ity āha svajanam iti",
    "GE07bhg4c01u:729": "Viśvanātha: nanu agnido garadaś caiva śastra-pāṇir dhanāpahaḥ |",
    "GE07bhg4c01u:730": "kṣetra-dārāpahārī ca ṣaḍ ete hy ātatāyinaḥ || iti |",
    "GE07bhg4c01u:731": "ātatāyinam āyāntaṃ hanyād evāvicārayan |",
    "GE07bhg4c01u:732": "nātatāyi-vadhe doṣo hantur bhavati kaścana || ity",
    "GE07bhg4c01u:733": "ādi-vacanād eṣāṃ vadha ucita eveti |",
    "GE07bhg4c01u:734": "tatrāha pāpam iti |",
    "GE07bhg4c01u:735": "etān hatvā sthitān asmān |",
    "GE07bhg4c01u:736": "ātatāyinam āyāntam ity ādikam artha-śāstraṃ dharma-śāstrāt",
    "GE07bhg4c01u:737": "durbalam |",
    "GE07bhg4c01u:738": "yad uktaṃ yājñavalkyena artha-śāstrāt tu balavad dharma-śāstram",
    "GE07bhg4c01u:739": "iti smṛtam || iti |",
    "GE07bhg4c01u:740": "tasmād ācāryādīnāṃ vadhe pāpaṃ syād eva |",
    "GE07bhg4c01u:741": "na caihikaṃ sukham api syād ity āha svajanam iti ||36||",
    "GE07bhg4c01u:742": "Baladeva: nanu agnido garadaś caiva śastra-pāṇir dhanāpahaḥ |",
    "GE07bhg4c01u:743": "kṣetra-dārāpahārī ca ṣaḍ ete hy ātatāyinaḥ || ātatāyinam āyāntaṃ hanyād",
    "GE07bhg4c01u:744": "evāvicārayan |",
    "GE07bhg4c01u:745": "nātatāyi-vadhe doṣo hantur bhavati kaścana || ity ukter eṣāṃ ṣaḍ-vidhyenātatāyināṃ yukto vadha iti cet tatrāha pāpam iti |",
    "GE07bhg4c01u:746": "etān hatvā sthitān asmān pāpam eva bandhu-kṣaya-hetukam āśrayet |",
    "GE07bhg4c01u:747": "ayaṃ bhāvaḥ ātatāyinam āyāntam ity ādikam artha-śāstraṃ mā hiṃsyāt sarva-bhūtāni iti",
    "GE07bhg4c01u:748": "dharma-śāstrāt durbalam |",
    "GE07bhg4c01u:749": "artha-śāstrāt tu balavad dharma-śāstram iti sthitiḥ || iti smṛteḥ |",
    "GE07bhg4c01u:750": "tasmād durbalārtha-śāstra-balena pūjyānāṃ",
    "GE07bhg4c01u:751": "droṇa-bhīṣmādīnāṃ vadhaḥ pāpa-hetur eveti |",
    "GE07bhg4c01u:752": "na ca śreyo 'nupaśyāmīty",
    "GE07bhg4c01u:753": "ārabhyoktam upasaṃharati tasmād iti |",
    "GE07bhg4c01u:754": "pāpa-sambhavāt |",
    "GE07bhg4c01u:755": "daihika-sukhasyāpy",
    "GE07bhg4c01u:756": "abhāvāc cety arthaḥ |",
    "GE07bhg4c01u:757": "na hi gurubhir bandhu-janaiś ca vināsmākaṃ rājya-bhogaḥ sukhāyāpi tu anutāpāyaiva sampatsyate",
    "GE07bhg4c01u:758": "he mādhaveti śrīpatis tvam aśrīke yuddhe kathaṃ pravartayasiīti bhāvaḥ ||36||",
    "GE07bhg4c01u:759": "BhG 1.37",
    "GE07bhg4c01u:760": "yady apy ete na paśyanti lobhopahata-cetasaḥ |",
    "GE07bhg4c01u:761": "kula-kṣaya-kṛtaṃ doṣaṃ mitra-drohe ca pātakam ||37||",
    "GE07bhg4c01u:762": "kathaṃ na jñeyam asmābhiḥ pāpād asmān nivartitum |",
    "GE07bhg4c01u:763": "kulakṣayakṛtaṃ doṣaṃ prapaśyadbhir janārdana ||38||",
    "GE07bhg4c01u:764": "Śrīdhara: nanu tavaiteṣām api bandhu-vadha-doṣe samāne sati yathaivaite",
    "GE07bhg4c01u:765": "bandhu-vadha-doṣam aṅgīkṛtyāpi yuddhe pravartate |",
    "GE07bhg4c01u:766": "tathaiva bhavān api pravartatāṃ kim anena viṣādenety ata āha yadyapīti dvābhyām |",
    "GE07bhg4c01u:767_0": "rājya-lobhenopahataṃ bhraṣṭa-vivekaṃ ceto yeṣāṃ te ete duryodhanādayo yadyapi doṣaṃ",
    "GE07bhg4c01u:767_1": "na paśyanti, tathāpi asmābhir doṣaṃ prapaśyadbhir asmāt pāpāt nivartituṃ kathaṃ na",
    "GE07bhg4c01u:767_2": "jñeyaṃ nivṛttāv eva buddhiḥ kartavyety arthaḥ",
    "GE07bhg4c01u:768": "Viśvanātha: nanv ete tarhi kathaṃ yuddhe vartante |",
    "GE07bhg4c01u:769": "tatrāha yadyapīti ||37-38||",
    "GE07bhg4c01u:770": "Baladeva: nanu āhūto na nivarteta dyūtād api raṇād api viditaṃ",
    "GE07bhg4c01u:771": "kṣatriyasyeti kṣatra-dharma-smaraṇāt tair āhūtānāṃ bhavatāṃ yuddhe pravṛttir yukteti cet tatrāha yadyapīhi dvābhyām |",
    "GE07bhg4c01u:772": "pāpe pravṛttau lobhas teṣāṃ hetur asmākaṃ tu lobha-virahān na tatra pravṛttir iti |",
    "GE07bhg4c01u:773": "iṣṭa-sāvadhānatā-jñānaṃ khalu pravartakam |",
    "GE07bhg4c01u:774": "iṣṭaṃ cāniṣṭān anubandhi-vācyam |",
    "GE07bhg4c01u:775": "yad uktam -",
    "GE07bhg4c01u:776": "phalato 'pi ca yat karma nānārthenānubadhyate |",
    "GE07bhg4c01u:777": "kevala-prīti-hetutvāt tad-dharm iti kathyate || iti |",
    "GE07bhg4c01u:778": "tathā ca śyenenābhicaran yajeta ity ādi śāstrokte 'pi śyenādāv ivāniṣṭānubandhitvād yuddhe 'smin naḥ pravṛttir na yukteti |",
    "GE07bhg4c01u:779": "āhūta ity ādi śāstraṃ tu kula-kṣaya-doṣaṃ vinā bhūta-viṣayaṃ bhāvi |",
    "GE07bhg4c01u:780": "he janārdaneti prāgvat ||37-38||",
    "GE07bhg4c01u:781": "BhG 1.39",
    "GE07bhg4c01u:782": "kulakṣaye praṇaśyanti kuladharmāḥ sanātanāḥ |",
    "GE07bhg4c01u:783": "dharme naṣṭe kulaṃ kṛtsnam adharmo 'bhibhavaty uta ||39||",
    "GE07bhg4c01u:784": "Śrīdhara: tam eva doṣaṃ darśayati kula-kṣaya ity ādi |",
    "GE07bhg4c01u:785": "sanātanāḥ parasparāprāptāḥ |",
    "GE07bhg4c01u:786": "uta api avaśiṣṭaṃ kṛtsnam api kulam adharmo 'bhibhavati",
    "GE07bhg4c01u:787": "vyāpnotīty arthaḥ ||39||",
    "GE07bhg4c01u:788": "Viśvanātha: kula-kṣaya iti sanātanāḥ kula-parasparā-prāptatvena",
    "GE07bhg4c01u:789": "bahu-kālataḥ prāptā ity arthaḥ ||39||",
    "GE07bhg4c01u:790": "Baladeva: doṣam eva prapañcayati kula-kṣaya iti |",
    "GE07bhg4c01u:791": "kula-dharmāḥ kulocitā",
    "GE07bhg4c01u:792": "agni-hotrādayo dharmāḥ sanātanāḥ kula-paraspara-prāptāḥ praṇaśyanti kartur vināśāt |",
    "GE07bhg4c01u:793": "utety apy arthe kṛtsnam ity anena sambadhyate |",
    "GE07bhg4c01u:794": "dharme naṣṭe saty avaśiṣṭaṃ bālādi-kṛtsnam api kulam adharmo 'bhibhavati satīty arthaḥ",
    "GE07bhg4c01u:795": "BhG 1.40",
    "GE07bhg4c01u:796": "adharmābhibhavāt kṛṣṇa praduṣyanti kulastriyaḥ |",
    "GE07bhg4c01u:797": "strīṣu duṣṭāsu vārṣṇeya jāyate varṇa-saṃkaraḥ ||40||",
    "GE07bhg4c01u:798": "Śrīdhara: tataś ca adharmābhibhavād ity ādi ||40||",
    "GE07bhg4c01u:799": "Viśvanātha: praduṣyantīti |",
    "GE07bhg4c01u:800": "adharma eva tā vyabhicāre pravartayatīti bhāvaḥ ||40||",
    "GE07bhg4c01u:801": "Baladeva: tataś cādharmābhibhavād iti |",
    "GE07bhg4c01u:802": "asmad-bhartṛbhir dharmam ullaṅghya yathā̆akula-kṣaya-lakṣaṇe pāpe vartitaṃ, tathāsmābhiḥ pātivratyam avajñāya",
    "GE07bhg4c01u:803": "durācāre vartitavyam iti durbuddhi-hatāḥ kula-striyaḥ praduṣyeyur ity arthaḥ ||40||",
    "GE07bhg4c01u:804": "BhG 1.41",
    "GE07bhg4c01u:805": "saṃkaro narakāyaiva kulaghnānāṃ kulasya ca |",
    "GE07bhg4c01u:806": "patanti pitaro hy eṣāṃ luptapiṇḍodakakriyāḥ ||41||",
    "GE07bhg4c01u:807": "Śrīdhara: evaṃ sati saṅkara ity ādi |",
    "GE07bhg4c01u:808": "eṣāṃ kula-ghnānāṃ pitaraḥ patanti |",
    "GE07bhg4c01u:809": "hi yasmāt luptāḥ piṇḍodaka-kriyā yeṣāṃ te tathā |",
    "GE07bhg4c01u:810": "Viśvanātha: Nothing.",
    "GE07bhg4c01u:811": "Baladeva: kulasya saṅkaraḥ kula-ghnānāṃ narakāyaiveti yojanā |",
    "GE07bhg4c01u:812": "na kevalaṃ kula-ghnā eva narake patanti, kintu tat-pitaro 'pīty āha patantīti hir",
    "GE07bhg4c01u:813": "hetau |",
    "GE07bhg4c01u:814": "paṇḍādi dātṝṇāṃ putrādīnām abhāvād vilupta-piṇḍādi-kriyā santas te narakāyaiva patanti",
    "GE07bhg4c01u:815": "BhG 1.42",
    "GE07bhg4c01u:816": "doṣair etaiḥ kulaghnānāṃ varṇasaṃkarakārakaiḥ |",
    "GE07bhg4c01u:817": "utsādyante jātidharmāḥ kuladharmāś ca śāśvatāḥ ||42||",
    "GE07bhg4c01u:818": "Śrīdhara: ukta-doṣam upasaṃharati doṣair iti dvābhyāṃ |",
    "GE07bhg4c01u:819": "utsādyante lupyante |",
    "GE07bhg4c01u:820": "jāti-dharmā varṇa-dharmāḥ kula-dharmāś ceti ca-kārād",
    "GE07bhg4c01u:821": "āśrama-dharmādayo 'pi gṛhyante ||42||",
    "GE07bhg4c01u:822": "Viśvanātha: doṣair iti |",
    "GE07bhg4c01u:823": "utsādyante lupyante ||42||",
    "GE07bhg4c01u:824": "Baladeva: ukta-doṣam upasaṃharati doṣair iti dvābhyāṃ |",
    "GE07bhg4c01u:825": "utsādyante vilupyante |",
    "GE07bhg4c01u:826": "jāti-dharmāḥ kṣatriyatvādi-nirbandhanāḥ |",
    "GE07bhg4c01u:827": "kula-dharmās tv asādhāraṇāḥ |",
    "GE07bhg4c01u:828": "ca-śabdād āśrama-dharmā grāhyāḥ ||42||",
    "GE07bhg4c01u:829": "BhG 1.43",
    "GE07bhg4c01u:830": "utsanna-kula-dharmāṇāṃ manuṣyāṇāṃ janārdana |",
    "GE07bhg4c01u:831": "narake niyataṃ vāso bhavatīty anuśuśruma ||43||",
    "GE07bhg4c01u:832": "Śrīdhara: utsanneti |",
    "GE07bhg4c01u:833": "utsannāḥ kula-dharmā yeṣām iti utsanna-jāti-dharmānām apy upalakṣaṇam |",
    "GE07bhg4c01u:834": "anuśuśruma śrutavanto vayam |",
    "GE07bhg4c01u:835": "prāyaścittam akurvāṇāḥ pāpeṣu niratā narāḥ |",
    "GE07bhg4c01u:836": "apaśāt-tāpinaḥ kaṣṭān nirayān yānti dāruṇān || ity ādi vacanebhyaḥ ||43||",
    "GE07bhg4c01u:837": "Viśvanātha: Nothing.",
    "GE07bhg4c01u:838": "Baladeva: utsanneti |",
    "GE07bhg4c01u:839": "jāti-dharmādīnāṃ upalakṣaṇam etat |",
    "GE07bhg4c01u:840": "anuśuśruma śrutavanto vayaṃ guru-mukhāt |",
    "GE07bhg4c01u:841": "prāyaścittam akurvāṇāḥ pāpeṣu niratā narāḥ |",
    "GE07bhg4c01u:842": "apaśāt-tāpinaḥ kaṣṭān nirayān yānti dāruṇān || ity ādi vākyaiḥ ||43||",
    "GE07bhg4c01u:843": "BhG 1.44",
    "GE07bhg4c01u:844": "aho bata mahat pāpaṃ kartuṃ vyavasitā vayam |",
    "GE07bhg4c01u:845": "yad rājyasukhalobhena hantuṃ svajanam udyatāḥ ||44||",
    "GE07bhg4c01u:846": "Śrīdhara: bandhu-vadhādhyavasāyena santy upamāne āha aho batetyādi |",
    "GE07bhg4c01u:847": "svajanaṃ hantum udyatā iti yat etan-mahat-pāpaṃ kartum adhyavasāyaṃ kṛtavanto vayam |",
    "GE07bhg4c01u:848": "aho bata mahat kaṣṭam ity arthaḥ ||44||",
    "GE07bhg4c01u:849": "Viśvanātha: Nothing.",
    "GE07bhg4c01u:850": "Baladeva: bandhu-vadhādhyavasāyenāpi pāpaṃ sambhāvyānupapannāha aho iti |",
    "GE07bhg4c01u:851": "bateti sandehe ||44||",
    "GE07bhg4c01u:852": "BhG 1.45",
    "GE07bhg4c01u:853": "yadi mām apratīkāram aśastraṃ śastra-pāṇayaḥ |",
    "GE07bhg4c01u:854": "dhārtarāṣṭrā raṇe hanyus tan me kṣemataraṃ bhavet ||45||",
    "GE07bhg4c01u:855": "Śrīdhara: evaṃ santaptaḥ san mṛtyum evāśaṃsamāna āha yadi mām ity ādi |",
    "GE07bhg4c01u:856": "apratīkāraṃ tuṣṇīm upaviṣṭaṃ māṃ yadi haniṣyanti tarhi tad-dhananaṃ mama kṣemataram atyantaṃ hitaṃ bhavet pāpāniṣpatteḥ ||45||",
    "GE07bhg4c01u:857": "Viśvanātha: Nothing.",
    "GE07bhg4c01u:858": "Baladeva: nanu tvayi bandhu-vadhād vinivṛtte 'pi bhīṣmādibhir yuddhotsukais tva-vadhaḥ syād eva tataḥ kiṃ vidheyam iti cet tatrāha yadi",
    "GE07bhg4c01u:859": "mām ity ādi |",
    "GE07bhg4c01u:860": "apratīkāram akṛta-mad-vadhādhyavasāya-pāpa-prāyaścittam |",
    "GE07bhg4c01u:861": "kṣemataram atihitaṃ prāṇānta-prāyaścittenaivaitat pāpāvamarjanam |",
    "GE07bhg4c01u:862": "bhīṣmādayas tu na tat-pāpa-phalaṃ prāpsyanty eveti bhāvaḥ ||45||",
    "GE07bhg4c01u:863": "BhG 1.46",
    "GE07bhg4c01u:864": "evam uktvārjunaḥ saṃkhye rathopastha upāviśat |",
    "GE07bhg4c01u:865": "visṛjya saśaraṃ cāpaṃ śokasaṃvignamānasaḥ ||46||",
    "GE07bhg4c01u:866": "Śrīdhara: tataḥ kiṃ vṛttam ity apekṣāyāṃ sañjaya uvāca evam uktvety ādi |",
    "GE07bhg4c01u:867": "saṅkhye saṅgrāme rathopasthe rathasyopari upāviśat upaviveśa |",
    "GE07bhg4c01u:868": "śokena saṃvignaṃ prakampitaṃ mānasaṃ cittaṃ yasya saḥ ||46||",
    "GE07bhg4c01u:869": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyām",
    "GE07bhg4c01u:870": "arjuna-viṣādo nāma prathamo 'dhyāyaḥ ||",
    "GE07bhg4c01u:871": "Viśvanātha: saṅkhye saṅgrāme |",
    "GE07bhg4c01u:872": "rathopasthe rathopari |",
    "GE07bhg4c01u:873": "iti sārārtha-varṣiṇyāṃ harṣiṇyāṃ bhakta-cetasām |",
    "GE07bhg4c01u:874": "gītāsu prathamo 'dhyāyaḥ saṅgataḥ saṅgataḥ satām ||46||",
    "GE07bhg4c01u:875": "Baladeva: tataḥ kim abhūd ity apekṣāyāṃ sañjaya uvāca evam utveti |",
    "GE07bhg4c01u:876": "saṅkhye yuddhe rathopasthe rathopari upāviśat upaviveśa |",
    "GE07bhg4c01u:877": "pūrvaṃ yuddhāya pratiyoddhṛ-vilokanāya cotthitaḥ san ||",
    "GE07bhg4c01u:878": "ahiṃsrasyātma-jijñāsā dayārdrasyopajāyate |",
    "GE07bhg4c01u:879": "tad viruddhasya naiveti prathamād upadhāritam ||46||"
}