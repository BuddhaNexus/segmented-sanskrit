{
  "GK16visa03cu:0": "tṛtīyaḥ paricchedaḥ",
  "GK16visa03cu:1": "atha ko 'yaṃ rasa ityucyate--",
  "GK16visa03cu:2": "************* COMMENTARY *************",
  "GK16visa03cu:3": "Vijñapriyā:",
  "GK16visa03cu:4": "(vi, ka) vākyaṃ rasātmakabhityuktatvādrasaṃ nirūpayituṃ pṛcchati--atheti /",
  "GK16visa03cu:5": "Locanā:",
  "GK16visa03cu:6": "(lo, a) rasasvarūpaṃ nirūpayitukāmastasyāvasarapraptatvaṃ darśayannāha--atheti /",
  "GK16visa03cu:7": "atha--kāvyasvarūpanirūpaṇānantaraṃ koyaṃ raso yadātmakaṃ vākyaṃ kāvyamityarthaḥ /",
  "GK16visa03cu:8": "ityapekṣāyāmucyate--tatsvarūpaṃ nirūpyate /",
  "GK16visa03cu:9": "********** END OF COMMENTARY **********",
  "GK16visa03cu:10": "vibhāvenānubhāvena vyaktaḥ saṃcāriṇā tathā /",
  "GK16visa03cu:11": "************* COMMENTARY *************",
  "GK16visa03cu:12": "Vijñapriyā:",
  "GK16visa03cu:13": "(kha) vibhāvo ratyāderālambanoddīpanakāraṇadūyam /",
  "GK16visa03cu:14": "anubhāvastasya kāryam /",
  "GK16visa03cu:15": "sañcārī vyabhicārī, nirvedādirūpaḥ kāryaviśeṣaḥ /",
  "GK16visa03cu:16": "tasya pṛthagupādānaṃ ca govṛṣanyāyāt prāśastyārtham, praśastyaṃ ca ratyādeḥ śīghrapratipādakatvāt /",
  "GK16visa03cu:17": "yadyapi vibhāvāditrayasya militasyaiva rasahetutā vakṣyate,",
  "GK16visa03cu:18": "tathāpi yatra śloke militā na santi tatraikenānyavyañjane vyabhicāriṇāmanyāpekṣayā śīghravyañjakatvabhityetaddvārā rasasyāpi śīghrapratipādakatvaṃ bodhyam /",
  "GK16visa03cu:19": "********** END OF COMMENTARY **********",
  "GK16visa03cu:20": "rasatāmeti ratyādiḥ sthāyībhāvaḥ sacetasām // VisSd_3.1 //",
  "GK16visa03cu:21": "************* COMMENTARY *************",
  "GK16visa03cu:22": "Vijñapriyā:",
  "GK16visa03cu:23": "(ga) ratyādiḥ sthāyī bhāvo rasatāmetītyanvayaḥ /",
  "GK16visa03cu:24": "nanu rāmādivṛttī ratyādirvibhāvādibhirvyajyate /",
  "GK16visa03cu:25": "tadvyañjanāvaśādeva rasāderasaṃlakṣyakramavyaṅgyaparibhāṣā,",
  "GK16visa03cu:26": "tataśca bhāvanopanītaḥ sa ratyādirvibhāvādiniṣṭhena svādanākhyavyāpāreṇa sāmājikaratyādyabhedenāropyamāṇaḥ svaprakāśānandatayā tathā pariṇamatīti pariṇāmavādasiddhāntena,",
  "GK16visa03cu:27": "tasya sāmājike rasatāprāptiḥ /",
  "GK16visa03cu:28": "evamevāgre vyaktirbhaviṣyati /",
  "GK16visa03cu:29": "Locanā:",
  "GK16visa03cu:30": "(lo, ā) vibhāvenetyādi--sacetasāṃ-sahṛdayānāṃ ratyādiḥ sthāyībhāvaḥ /",
  "GK16visa03cu:31": "bhāvyate-vāsyate iti vyutpattyā anādivāsanāntarlona ityarthaḥ /",
  "GK16visa03cu:32": "taduktam---",
  "GK16visa03cu:33": "“vāsanānādikālīnā yāsau hṛdi sacetasām /",
  "GK16visa03cu:34": "svasāmagrīṃ samāsādya vyaktā saiti rasātmatām” //",
  "GK16visa03cu:35": "yadyapīha milito ratyādiḥ prapānakarasanyāyena carvyamāṇo 'khaṇḍasvarūpo rasaḥ,",
  "GK16visa03cu:36": "tathāpi lokaprasiddhimāsādya pratyabhijñānāt sthāyibhāvo rasatāmeti /",
  "GK16visa03cu:37": "********** END OF COMMENTARY **********",
  "GK16visa03cu:38": "vibhāvādayo vakṣyante /",
  "GK16visa03cu:39": "************* COMMENTARY *************",
  "GK16visa03cu:40": "Locanā:",
  "GK16visa03cu:41": "(lo, i) ityuktaṃ vivṛṇoti-vibhāvādaya iti /",
  "GK16visa03cu:42": "vakṣyate ihaiva paricchede /",
  "GK16visa03cu:43": "sāmānyatastu--",
  "GK16visa03cu:44": "“kāraṇāni ca kāryāṇi sahakārīṇi yāni ca /",
  "GK16visa03cu:45": "ratyādeḥ sthāyino loke tāni cennāṭyakāvyayoḥ /",
  "GK16visa03cu:46": "vibhāvā anubhāvāśca kathyante vyabhicāriṇaḥ” //",
  "GK16visa03cu:47": "tyuktaprakārāḥ /",
  "GK16visa03cu:48": "daṇḍyādyairutkam---",
  "GK16visa03cu:49": "“vibhāvairanubhāvaiśca sāttvikairvyabhicāribhiḥ /",
  "GK16visa03cu:50": "ānīya nītaḥ svādyatvaṃ sthāyibhāvo rasaḥ smṛtaḥ” //",
  "GK16visa03cu:51": "********** END OF COMMENTARY **********",
  "GK16visa03cu:52": "sāttvikāścānubhāvarūpatvāt na pṛthaguktāḥ /",
  "GK16visa03cu:53": "************* COMMENTARY *************",
  "GK16visa03cu:54": "Vijñapriyā:",
  "GK16visa03cu:55": "(vi, gha) nanu sāttvikabhāvo 'pi rasādivyañjakaḥ, sa kathaṃ nokta ityata āha---sāttvikāśceti /",
  "GK16visa03cu:56": "te cāgre vakṣyante /",
  "GK16visa03cu:57": "Locanā:",
  "GK16visa03cu:58": "(lo, ī) tatkathamatra lakṣaṇe sāttvikānāmanupādānamityāśaṅkyāha--sāttvikāśceti /",
  "GK16visa03cu:59": "sāttvikāḥ stambhasvedādayaḥ /",
  "GK16visa03cu:60": "********** END OF COMMENTARY **********",
  "GK16visa03cu:61": "vyakto dadhyādinyāyena rūpāntarapariṇato vyaktīkṛta eva raso na tu dīpena ghaṭa iva pūrvasiddho vyajyate /",
  "GK16visa03cu:62": "************* COMMENTARY *************",
  "GK16visa03cu:63": "Vijñapriyā:",
  "GK16visa03cu:64": "(vi, ṅa) pariṇāmavādasiddhāntaṃ darśayati---dadhyadinyāyeneti /",
  "GK16visa03cu:65": "dugdhameva yathāmladravyayogād dadhyādirūpatayā pariṇamati;",
  "GK16visa03cu:66": "tannyāyena rāmādiratyādireva vibhāvādiniṣṭhakhādanākhyavyāpāreṇa sāmājikaratyādau abhedenāropyamāṇaḥ svaprakāśānandatmakajñānarūpatayā pariṇamatītyarthaḥ /",
  "GK16visa03cu:67": "vyakta ityasyārthaṃ pariṇata ityantena darśayitvā,",
  "GK16visa03cu:68": "tādṛgavastha eva rasaḥ,",
  "GK16visa03cu:69": "natu atādṛgavastha iti pratipādayan punarāha---vyakto vyaktīkṛta eveti /",
  "GK16visa03cu:70_0": "idaṃ ca vyaktīkṛtarasāsvādākhyena vyāpāreṇa vibhāvādiniṣṭhena vyañjanābhinnavyāpārāntareṇa",
  "GK16visa03cu:70_1": "rāmādiratyādyāropaviṣayasāmājikaratyādeḥ svaprakāśānandarūpatayā viṣayīkaraṇamityagre vyaktirbhaviṣyati /",
  "GK16visa03cu:71": "Locanā:",
  "GK16visa03cu:72": "(lo, u) dadhyādīti---yathā dugdhaṃ dadhirūpeṇa pariṇamate ityarthaḥ /",
  "GK16visa03cu:73": "********** END OF COMMENTARY **********",
  "GK16visa03cu:74": "taduktaṃ locanakāraiḥ--",
  "GK16visa03cu:75": "“rasāḥ pratīyanta iti tvodanaṃ pacatītivad vyavahāraḥ” iti /",
  "GK16visa03cu:76": "************* COMMENTARY *************",
  "GK16visa03cu:77": "Vijñapriyā:",
  "GK16visa03cu:78": "(vi, ca) odanaṃ pacatītivaditi /",
  "GK16visa03cu:79": "pākottaramevodanotpattestaṇḍulapākasyaiva tatropacāraḥ vyañjanayā,",
  "GK16visa03cu:80": "ratyādipratīterevaṃ rase vyañjanayā pratītyupacāraḥ ityarthaḥ /",
  "GK16visa03cu:81": "ayamupacāro mānasa eva; śābdastu nopacāraḥ /",
  "GK16visa03cu:82": "kintu odanapadasya taṇḍule lakṣaṇeti bodhyam /",
  "GK16visa03cu:83": "Locanā:",
  "GK16visa03cu:84": "(lo, ū)",
  "GK16visa03cu:85": "odanaṃ pacatītivat--na khalvodanaḥ pūrvasiddho vyajyate,",
  "GK16visa03cu:86": "kintu pakvaḥ san odano bhavatīti tathāyamapi vyaktaḥ san raso bhavatītyarthaḥ /",
  "GK16visa03cu:87": "********** END OF COMMENTARY **********",
  "GK16visa03cu:88": "atra ca ratyādipadopādānādeva prāpte sathāyitve punaḥ sthāyipadopādānaṃ ratyādīnāmapi rasāntaraṣvasthāyitvapratipādanārtham /",
  "GK16visa03cu:89": "tataśca hāsakrodhādayaḥ śṛṅgāravīrādau vyabhicāriṇa eva /",
  "GK16visa03cu:90": "taduktam--",
  "GK16visa03cu:91": "“rasāvasthaḥ parambhāvaḥ sthāyitāṃ pratipadyate” iti /",
  "GK16visa03cu:92": "************* COMMENTARY *************",
  "GK16visa03cu:93": "Vijñapriyā:",
  "GK16visa03cu:94": "(vi, cha)",
  "GK16visa03cu:95": "rasatāmeti ratyādiḥ sthāyībhāvaḥ sacetasām“iti yaduktaṃ tatra sthāyītyasya upādānaphalamāha--atra ratyādīti /",
  "GK16visa03cu:96": "asthāyitvapratipādanārthamiti--kintu vyabhicāribhāvatvapratipādanārthamiti bodhyam,",
  "GK16visa03cu:97": "tadāha--tataśceti /",
  "GK16visa03cu:98": "rasāntare sthāyitvābhāve saṃvādamāha--taduktaṃ rasāvastha iti /",
  "GK16visa03cu:99": "rasa eva uttarakālam avasthā yasya /",
  "GK16visa03cu:100": "paraṃ kevalaṃ tādṛśo hāsakrodhādibhāvaḥ sthāyitāṃ pratipadyate ityarthaḥ /",
  "GK16visa03cu:101": "atādṛgavasthastu na sthāyitvaṃ pratipadyate ityarthaḥ /",
  "GK16visa03cu:102": "Locanā:",
  "GK16visa03cu:103": "(lo ṛ) kodhādaya ityādiśabdāt jugupsādayaḥ /",
  "GK16visa03cu:104": "rasāvasthaḥ rasarūpatāpraptiyogyaḥ /",
  "GK16visa03cu:105": "********** END OF COMMENTARY **********",
  "GK16visa03cu:106": "asya svarūpakathanagarbha āsvādanaprakāraḥ kathyate--",
  "GK16visa03cu:107": "sattvodrekādakhaṇḍasvaprakāśānandacinmayaḥ /",
  "GK16visa03cu:108": "vedyāntarasparśaśūnyo brahmāsvādasahodaraḥ // VisSd_3.2 //",
  "GK16visa03cu:109": "************* COMMENTARY *************",
  "GK16visa03cu:110": "Vijñapriyā:",
  "GK16visa03cu:111": "(vi, ja) sattvodrekāditi kārikārthaṃ pratipadaṃ svayameva vyākhyāsyati /",
  "GK16visa03cu:112": "cinmaya ityatra cid jñānam /",
  "GK16visa03cu:113": "svākāravadabhinnatveneti---ayaṃ ratyādijñānarūpo rasaḥ pariṇāmavaśādratyādyabhinnatvena viśiṣṭa āsvādyate ityarthaḥ /",
  "GK16visa03cu:114": "natvabhinnatvaṃ tadvodhe prakāraḥ /",
  "GK16visa03cu:115": "āropyamāṇarāmādiratyādyabhedana adhikaraṇībhūtasāmājikaratyādereva yaḥ svaprakāśa āsvādaḥ tasyeva rasatvāt tatra cābhinnatvābhāvāt /",
  "GK16visa03cu:116": "tatrāsvādatadviṣayaratyāderamabhede svākāravādektaṃ dṛṣṭāntamāha--svākāravaditi /",
  "GK16visa03cu:117": "svākāravāde hi viṣayo jñānābhinno jñānasyākāra eveti /",
  "GK16visa03cu:118": "Locanā:",
  "GK16visa03cu:119": "(lo, ṝ)",
  "GK16visa03cu:120": "samprati kīdṛgasāvāsādyate yenaitadāsvādanalampaṭaḥ kāvye pravartiṣyate lokaḥ ityāśaṅkyoktāṃ sattvodrekāditi kārikāmavatārayati--asyeti /",
  "GK16visa03cu:121": "āsvādanaprakāra iti upacāraprayogaḥ; asyā'svādanātiriktatvāt /",
  "GK16visa03cu:122": "sattvodrekāditi---svātmaivākāraḥ /",
  "GK16visa03cu:123": "sa yathābhinnatvenānubhūyate upacārāditi śeṣaḥ tathāyamāsvādyate /",
  "GK16visa03cu:124": "vivṛṇoti--",
  "GK16visa03cu:125": "********** END OF COMMENTARY **********",
  "GK16visa03cu:126": "lokottaracakatkāraprāṇaḥ kaiścit pramātṛbhiḥ /",
  "GK16visa03cu:127": "svākāravadabhinnatvenāyamāsvādyate rasaḥ // VisSd_3.3 //",
  "GK16visa03cu:128": "“rajastamobhyāmaspṛṣṭaṃ manaḥ satvamihocyate” ityuktaprakāro bāhyameyavimukhatāpādakaḥ kaścanāntaro dharmaḥ sattvam /",
  "GK16visa03cu:129": "tasyodreko rajastamasī abhibhūya āvirbhāvaḥ /",
  "GK16visa03cu:130": "atra ca hetustathāvidhālaukikāvyārthapariśīlanam /",
  "GK16visa03cu:131": "akhaṇḍa ityeka evāyaṃ vibhāvādiratyādiprakāśasukhacamatkārātmakaḥ atra hetuṃ vakṣyāmaḥ /",
  "GK16visa03cu:132": "svaprakāśatvādyapi vakṣyamāṇaparītyā /",
  "GK16visa03cu:133": "cinmaya iti svarūpārthe mayaṭ /",
  "GK16visa03cu:134": "************* COMMENTARY *************",
  "GK16visa03cu:135": "Locanā:",
  "GK16visa03cu:136": "(lo, ḷ) rajastamobhyāmiti---mano hi satvarajastamorūpaṃ triguṇātmakam /",
  "GK16visa03cu:137": "bāhyameyā ghaṭapaṭādayaḥ /",
  "GK16visa03cu:138": "āntaro dharmaḥ sattvamātrāvasthitirūpaḥ /",
  "GK16visa03cu:139": "nanu kathamevaṃvidhaḥ sattvodreko jāyate,",
  "GK16visa03cu:140": "tataśca kathamakhaṇḍasvaprakāśānandād bodhaḥ ityāśaṅkyāha--tatra ceti /",
  "GK16visa03cu:141": "ayamāśayaḥ-“sattvaṃ sukhe sañjayati rajaḥ karmaṇi bhārata /",
  "GK16visa03cu:142": "pramādamohau tamaso bhavato 'jñānameva ca /",
  "GK16visa03cu:143": "ityādi bhagavadvacanāt triguṇātmake manasi sattvāṃśasya prakāśe sukhetpattiḥ sattvāṃśasya prakāśaśca rajastamasorabhibhavād vaiṣayikaṃ sukhaṃ janayati /",
  "GK16visa03cu:144": "tathā hi sattvāṃśaprakāśatāratamyād vaiṣayikasukhasyāpi tāratamyaṃ dṛśyate /",
  "GK16visa03cu:145": "tacca sukhatāratamyaṃ sukhakāraṇatāratamyahetukamityavaśyamabhyupagantavyam /",
  "GK16visa03cu:146": "tacca sukhakāraṇaṃ yadi sakalalaukikasukhakāraṇottaraṃ tena rajastamasorabhibhavaḥ sarvathā śakyakriya eveti /",
  "GK16visa03cu:147": "tato nyāyāt lokottarakāvyārthaśravaṇarūpakāraṇāt sarvathā rajastamasyabhibhūya manasaḥ sattvāṃśasyaiva prakāśastadā tanmātrahetuko 'khaṇḍaprakāśarūpa ātmāvabodhaḥ pramāṇika eva /",
  "GK16visa03cu:148": "ata evāhuḥ--“svādaḥ kāvyārthasambhedādātmānandasamudbhavaḥ /",
  "GK16visa03cu:149": "“ityuktaprakāraḥ /",
  "GK16visa03cu:150": "sa cātmānandād bodho yadi“anvayavyatirekābhyāṃ nirasya prāṇato yataḥ /",
  "GK16visa03cu:151": "vīkṣyāsannasya ko 'smīti tattvamityāha---sauhṛdāt“ityādi /",
  "GK16visa03cu:152": "śāstrānayanahetukaḥ syāt tadā nirupahitaṃ brahma prakāśate /",
  "GK16visa03cu:153": "yadi punarnādyakāvyadarśanaśravaṇābhyāṃ,",
  "GK16visa03cu:154": "tadā vibhāvādisamvalita-ratyādyaṃśakarburitatvena kiṃkurmaḥ /",
  "GK16visa03cu:155": "kāraṇavecitryasyaivāyaṃ sahṛdayānubhavasiddho 'nubhāva iti tasya ca ratyādyaṃśaśavalatve 'pi yathā svaprakāśatamoviruddhaṃ tathehagre darśayiṣyate /",
  "GK16visa03cu:156": "etadevāha---svaprakāśatvādyapi vakṣyamāṇarītyeti /",
  "GK16visa03cu:157": "ratyādyaṃśaśavalatvādeva cāsya brahmāsvādasya sahodaratvaṃ; natu tattvaṃ sūtreṇoktam /",
  "GK16visa03cu:158": "svarūpārtha ityanena mayaṭaḥ prastutārthasya nirāsaḥ,",
  "GK16visa03cu:159": "tena svaprakāśānandacidabhinnatvaṃ rasasyoktaṃ bhavati /",
  "GK16visa03cu:160": "********** END OF COMMENTARY **********",
  "GK16visa03cu:161": "camatkāraśicattavistārarūpo vismayāparaparyyāyaḥ /",
  "GK16visa03cu:162": "tatprāṇatvañcāsmadvṛddhaprapitāmahasahṛdayagoṣṭhīgariṣṭhakavipaṇḍitamukhyaśrīmannārāyaṇapādairuktam /",
  "GK16visa03cu:163": "tadāha dharmadattaḥ svagranthe--",
  "GK16visa03cu:164": "************* COMMENTARY *************",
  "GK16visa03cu:165": "Vijñapriyā:",
  "GK16visa03cu:166": "(vi, jha) tatra sattvamācaṣṭe--rajastamobhyamiti /",
  "GK16visa03cu:167": "bāhyameyavimukhatāsāmājikasyāvirbhāvaḥ udbodhaḥ sahakāriprāptyā kāryajanakateti yāvat /",
  "GK16visa03cu:168": "sahakāriprāptiṃ darśayati--tatra ca heturiti /",
  "GK16visa03cu:169": "ekatvaṃ grāhayati---vibhāvādīti /",
  "GK16visa03cu:170": "vibhāvādiśca ratyādiśca tadviṣayaṃ yat svaprakāśarūpaṃ sukhaṃ tatsahitaḥ camatkāra ātmā svarūpaṃ yasya tādṛśaḥ /",
  "GK16visa03cu:171": "camatkāraśca vismaya iti vakṣyate /",
  "GK16visa03cu:172": "tādṛśasukhacamatkārayorekadā sthitau tatra hetuṃ vakṣyāmaḥ “vyāpārosti vibhāvādeḥ“ityādinā /",
  "GK16visa03cu:173": "vibhāvādeḥ svādanākhyavyāpārasya camatkārahetutāyāḥ sāmājikānāṃ rāmādināyakābhedāropahetutāyāśca vakṣyamāṇatvāt /",
  "GK16visa03cu:174": "cinmaya itīti---svaprakāśānanda eva cid jñānaṃ tat svarūpa ityarthaḥ /",
  "GK16visa03cu:175": "jñānānandayorabhedasvīkārāt /",
  "GK16visa03cu:176": "lokottaracamatkārapadārthaṃ vyācaṣṭe---camatkāra iti /",
  "GK16visa03cu:177": "cittasya vistāraḥ ātmasaṃyogaviśeṣeṇa janitaṃ vilakṣaṇaṃ jñānam /",
  "GK16visa03cu:178": "tadeva darśayati---vismayeti /",
  "GK16visa03cu:179": "tatprāṇatvaṃ ca tatsahabhāvenaiva sthityā /",
  "GK16visa03cu:180": "tadāhetyādi kimapi nārāyaṇasyaivoktiḥ /",
  "GK16visa03cu:181": "********** END OF COMMENTARY **********",
  "GK16visa03cu:182": "rase sāraścamatkāraḥ sarvatrāpyanubhūyate /",
  "GK16visa03cu:183": "taccamatkārasāratve sarvatrāpyadbhuto rasaḥ /",
  "GK16visa03cu:184": "tasmādadbhutamevāha kṛtī nārāyaṇo rasam” //",
  "GK16visa03cu:185": "iti /",
  "GK16visa03cu:186": "************* COMMENTARY *************",
  "GK16visa03cu:187": "Vijñapriyā:",
  "GK16visa03cu:188": "(vi, ña) rase sāra iti rasāsvādahetutvāt sāraḥ /",
  "GK16visa03cu:189": "taccamatkārasāratve iti sati saptamīyam /",
  "GK16visa03cu:190": "camatkārasya vismayarūpatvāt tena svaprakāśasukhe 'tiśayakaraṇāt tasya sāratvaṃ vilakṣaṇasukhātmakarasajanakatvam /",
  "GK16visa03cu:191": "tasmin sati śṛṅgārādirasakāvyeṣvapi adbhuto rasaḥ sambhavati /",
  "GK16visa03cu:192": "tathā ca sāmānyataḥ śṛṅgārādirase jāte 'dbhutamutpādya vilakṣaṇāsvādarūpaḥ prakṛṣṭaśṛṅgārādiraso janyata ityarthaḥ /",
  "GK16visa03cu:193": "kāvyaprakāśe tu āsvāda eva camatkāraḥ natu tadbhinno vismayaḥ /",
  "GK16visa03cu:194": "ityadbhutapraveśo na sarvatra /",
  "GK16visa03cu:195": "tasmādadbhutameveti--ataḥ śṛṅgārādikāvye prakṛṣṭaśṛṅgārādijanakatayā adbhutamapi rasamabravīdityarthaḥ /",
  "GK16visa03cu:196": "Locanā:",
  "GK16visa03cu:197": "(lo, ai) nārāyaṇadāsairapyuktamiti---camatkāra eva sarvarasapraṇabhūtaḥ /",
  "GK16visa03cu:198": "tasya ca ratyādyaṃśaśavalatvena yathāyathaṃ śṛṅgārādivyapadeśaḥ /",
  "GK16visa03cu:199": "tadbhāvādadbhutavyapadeśa iti /",
  "GK16visa03cu:200": "********** END OF COMMENTARY **********",
  "GK16visa03cu:201": "kaiściditi prāktanapuṇyaśālibhiḥ /",
  "GK16visa03cu:202": "yaduktam--",
  "GK16visa03cu:203": "“puṇyavantaḥ pramiṇvanti yogivadrasasantatim” /",
  "GK16visa03cu:204": "iti /",
  "GK16visa03cu:205": "************* COMMENTARY *************",
  "GK16visa03cu:206": "Vijñapriyā:",
  "GK16visa03cu:207": "(vi, ṭa) puṇyavadbhiriti--puṇyaśālibhiriti kvacit pāṭhaḥ /",
  "GK16visa03cu:208": "vāsanāyāmāsvādanākhyavyāpāre ca puṇyameva heturityarthaḥ /",
  "GK16visa03cu:209": "“na jāyate tadāsvādo vinā ratyādivāsanām'; iti vakṣyamāṇatvāt /",
  "GK16visa03cu:210": "“vilakṣaṇa evāyaṃ kṛtijñaptibhedebhyaḥ svādanākhyaḥ kaścid vyāpāra'; iti vakṣyamāṇatvācca /",
  "GK16visa03cu:211": "Locanā:",
  "GK16visa03cu:212": "(lo, o) puṇyavanta iti /",
  "GK16visa03cu:213": "pramiṇvantītyatrāpi pūrvavadupacāraḥ /",
  "GK16visa03cu:214": "svaprakāśarūpasyāsya pramāviṣayatvānupapatteḥ /",
  "GK16visa03cu:215": "yogivaditi /",
  "GK16visa03cu:216": "yathā yoginaḥ śuddhaṃ brahma svaprakāśānandacidrūpatayā sākṣātkurvanti ratyādyaṃśakarburitamapi tathā puṇyavanta ityarthaḥ /",
  "GK16visa03cu:217": "tathā coktaṃ “vibhāvādisaṃbhinnānudriktāṅgaratyādyaṃśakarburitaḥ svaprakāśānandacamatkārarūpo rasaḥ'; iti /",
  "GK16visa03cu:218": "kicittu ratyādisaṃbhinnānandasākṣātkārānantaraṃ praśāntanikhilaprapañcacidānandamayabrahmatattvābhivyaktiṃ suṣuptidaśāvat samādhivaccecchanti /",
  "GK16visa03cu:219": "yadāhuḥ---",
  "GK16visa03cu:220": "pāṭhyādatha dhruvākhyānāttataḥ saṃpūrite rase /",
  "GK16visa03cu:221": "tadāsvādabharaikāgro hṛṣyatyantarmukhaḥ kṣaṇam //",
  "GK16visa03cu:222": "tato nirviṣayasyāsya svabhāvo 'vasthito nijaḥ /",
  "GK16visa03cu:223": "vyajyate hlādaniṣyando yena tṛpyanti yoginaḥ /",
  "GK16visa03cu:224": "ācāryāstu śavalitasyaivānubhavāt sukhamanubhavāmīti pratisandhānasya ca tāvatavopapatteradhikaṃ necchanti /",
  "GK16visa03cu:225": "rasasantatiṃ santanyamānaṃ rasam /",
  "GK16visa03cu:226": "santanyamānatvena vrahmāsvādasahodarasyāsya nidyayo 'vicchinnapravāhavāhitvaṃ sūcitam /",
  "GK16visa03cu:227": "********** END OF COMMENTARY **********",
  "GK16visa03cu:228": "yadyapi “svādaḥ kāvyārthasambhedādātmānandasamudbhavaḥ” ityuktadiśā rasasyāsvādānatiriktatvamuktam,",
  "GK16visa03cu:229": "************* COMMENTARY *************",
  "GK16visa03cu:230": "Vijñapriyā:",
  "GK16visa03cu:231": "(vi, ṭha) kāvyārthasaṃbhedāt iti /",
  "GK16visa03cu:232": "ratyādirūpo yaḥ kāvyasya vyaṅgyārthastatsaṃbhedāt--tatpariśīlanādityarthaḥ /",
  "GK16visa03cu:233": "vastutastu saṃbhedāditi lyab--garbhatvāt pañcamī tena vibhāvādiśavalita iti /",
  "GK16visa03cu:234": "ātmānandeti---ātmani ya ānandastadrūpeṇa samudbhavo yasya tādṛśa ityarthaḥ /",
  "GK16visa03cu:235": "tathā ca ānandātmakasya rasasya svādānatiriktatvabhityarthaḥ /",
  "GK16visa03cu:236": "Locanā:",
  "GK16visa03cu:237": "(lo, au) kāvyārtho vibhāvādiḥ /",
  "GK16visa03cu:238": "tatsambhedāditi lyablope paccamī tena vibhāvādiśavalita ityarthaḥ /",
  "GK16visa03cu:239": "********** END OF COMMENTARY **********",
  "GK16visa03cu:240": "tathāpi “rasaḥ svādyate” iti kālpanikaṃ bhedamurarī kṛtya karmakarttari vā prayogaḥ /",
  "GK16visa03cu:241": "************* COMMENTARY *************",
  "GK16visa03cu:242": "Vijñapriyā:",
  "GK16visa03cu:243": "(vi, ḍa) kālpanikam--abhede bhedāropeṇa bhedam /",
  "GK16visa03cu:244_0": "karmakartari veti--“bhidyate kuśūlaḥ svayameva“ityatra ekasyaiva kuśūlasya karmatvakarttṛtvobhayavivakṣayā",
  "GK16visa03cu:244_1": "bhedāropavadatrāpi āsvādyāsvādanayorabhedepi bhedavivakṣayā karmakartari prayogaḥ ityarthaḥ /",
  "GK16visa03cu:245": "naca āsvādye āsvādasya viṣayitāeva,",
  "GK16visa03cu:246": "tatkathaṃ kartṛtvamiti vācyam,",
  "GK16visa03cu:247": "svaprakāśatvena tatra kartṛtvāropāt /",
  "GK16visa03cu:248": "********** END OF COMMENTARY **********",
  "GK16visa03cu:249": "taduktam-“rasyamānatāmātrasāratvāt prakāśaśarīrādananya eva hi rasaḥ” iti /",
  "GK16visa03cu:250": "************* COMMENTARY *************",
  "GK16visa03cu:251": "Vijñapriyā:",
  "GK16visa03cu:252": "(vi, ḍha) rasyamānatāmātrasāratvāditi--sārapadamatra svarūpārthakam /",
  "GK16visa03cu:253": "tathā ca rasyamānatāyā āsvādakarmatvaṃ darśitam /",
  "GK16visa03cu:254": "prakāśaśarīratvena āsvādakartṛtvaṃ ca darśitam /",
  "GK16visa03cu:255": "tathā ca karmakartṛtvamupapāditam /",
  "GK16visa03cu:256": "svaprakāśasya prakāśakobhayarūpatvāt tābhyāmananya evetyarthaḥ /",
  "GK16visa03cu:257": "Locanā:",
  "GK16visa03cu:258": "(lo, a) kālpanikamaupacārikam /",
  "GK16visa03cu:259": "karmakartari veti /",
  "GK16visa03cu:260": "svādyate-āsvādyate pramāṇāntaropanītaratyāditādātmyena samullikhyata ityarthaḥ /",
  "GK16visa03cu:261": "********** END OF COMMENTARY **********",
  "GK16visa03cu:262": "evamanyatrāpyevaṃvidhasthaleṣūpacāraṇa prayogo jñeyaḥ /",
  "GK16visa03cu:263": "nanvetāvatā rasasyājñeyatvamuktaṃ bhavatīti /",
  "GK16visa03cu:264": "************* COMMENTARY *************",
  "GK16visa03cu:265": "Vijñapriyā:",
  "GK16visa03cu:266": "(vi, ṇa) evamanyatrāpīti--saḥ pratīyata ityādāvityarthaḥ /",
  "GK16visa03cu:267": "nanvetāvateti--rasasyāsvādābhinnatvakathanenetyarthaḥ /",
  "GK16visa03cu:268": "ajñeyatvaṃ svabhinnajñānagrāhyatvamityarthaḥ /",
  "GK16visa03cu:269": "svenaiva svasvagrāhyatvena ghaṭādivat jñeyatvāsiddheriti bhāvaḥ /",
  "GK16visa03cu:270": "********** END OF COMMENTARY **********",
  "GK16visa03cu:271": "vyañjanāyāśca jñānaviśeṣatvād dvayoraikyamāpatitam /",
  "GK16visa03cu:272": "************* COMMENTARY *************",
  "GK16visa03cu:273": "Vijñapriyā:",
  "GK16visa03cu:274": "(vi, ta)",
  "GK16visa03cu:275": "nanu vibhāvādijanyena vyañjanādhīnajñānenaiva viṣayīkaraṇāt svabhinnajñānagrāhyatvamastyevetyāśaṅkāyāmāha--aṅkāyāmāha---vyañjanāyāśca jñānaviśeṣatvāditi /",
  "GK16visa03cu:276": "vyañjanāyāḥ vyañjanādhīnajñānasya jñānaviśeṣatvāt āsvādarūpajñānaviśeṣatvāt /",
  "GK16visa03cu:277": "tathā ca taddaśāyāṃ tadbhinnajñānagrāhyatvādajñeyatvamityarthaḥ /",
  "GK16visa03cu:278": "tathā ca rasarūpāsvādavyañjanādhīnajñānayoraikyamevāpatitamityāha---dvayoraikyam iti /",
  "GK16visa03cu:279": "dvayorāsvādābhinnarasavyañjanādhīnajñānayorityarthaḥ /",
  "GK16visa03cu:280_0": "nanvetāvatā kimaniṣṭamityato vibhāvādervyañjakatvānupapattyā rasasya vyaṅgyatvānupapattiḥ",
  "GK16visa03cu:280_1": "evāniṣṭamitivaktuṃ prathamaṃ vibhāvādervyañjakatvānupapattiṃ ghaṭavyañjakadīpavailakṣaṇyena",
  "GK16visa03cu:280_2": "sādhayati---tataśceti /",
  "GK16visa03cu:281": "ghaṭādervyañjako yathā dīpo vibhāvādestathātvābhāvād ghaṭavyañjakadīpato vibhāvādeḥ pārthakyaṃ pṛthagbhāvo vailakṣaṇyamiti samudāyārthaḥ /",
  "GK16visa03cu:282": "yathāśrutākṣarārthena tvayamartho na ghaṭate,",
  "GK16visa03cu:283": "svaviṣayajñānena svajanyajñānena vā ghaṭadhiyo hetordepasya ghaṭavyañjakabhāvaprasaktyā “yathā dīpa';",
  "GK16visa03cu:284": "iti dṛṣṭāntānupapatteḥ /",
  "GK16visa03cu:285": "ato 'trajñāneneti /",
  "GK16visa03cu:286": "tṛtīyābhede /",
  "GK16visa03cu:287": "“arthenaiva viśeṣo hi nirākāratayā dhiyām'; itivat /",
  "GK16visa03cu:288_0": "tathā ca svajanyajñānābhinnāyā anyasya jñānadanyasya dhiyo heturyaḥ sa eva siddhe",
  "GK16visa03cu:288_1": "jñānaṃ vināpi siddhe arthe vyañjako mato yathā dīpa ityarthaḥ vibhāvādistu svajanyavyañjanādhīnajñānabhinnasyā'svādātmakarasāderjanaka",
  "GK16visa03cu:288_2": "eva na dīpavat vyañjaka ityarthaḥ /",
  "GK16visa03cu:289": "anyathābhāve anyathātve svajanyaṃ pratyapi svasvavyañjakatve ityarthaḥ /",
  "GK16visa03cu:290": "asya vibhāvādeḥ kārakāt ko viśeṣa ityarthaḥ /",
  "GK16visa03cu:291": "ghaṭapratīpavat dvau yau vyaṅgyavyañjakau tayoḥ sakāśādanayoḥ rasavibhāvādyoḥ pārthakyaṃ vailakṣaṇyamevetyarthaḥ /",
  "GK16visa03cu:292": "na tu vyaṅgyavyañjakayoḥ parasparaṃ pārthakyaṃ bheda ityarthaḥ /",
  "GK16visa03cu:293": "tadā pratyuta rasasya vyaṅgyatvasyaiva siddherāśaṅkānupapatteḥ /",
  "GK16visa03cu:294": "Locanā:",
  "GK16visa03cu:295": "(lo, ā) etāvatetyatra prabandheneti śeṣaḥ /",
  "GK16visa03cu:296": "rasasya vyaṅgyatvena nirūpyamāṇasyaikaṃ jñānatvāviśeṣādityarthaḥ /",
  "GK16visa03cu:297": "********** END OF COMMENTARY **********",
  "GK16visa03cu:298": "tataśca--",
  "GK16visa03cu:299": "“svajñānenānyadhīhetuḥ siddher'the vyañjako mataḥ /",
  "GK16visa03cu:300": "yathā dīpo 'nyathābhāve ko viśeṣo 'sya kārakāt” //",
  "GK16visa03cu:301": "************* COMMENTARY *************",
  "GK16visa03cu:302": "Vijñapriyā:",
  "GK16visa03cu:303": "(vi, tha)",
  "GK16visa03cu:304": "vyañjanāsvādayorāśaṅkitamaikyaṃ nirasya rasāvasthasya vyaṅgyatvābhāvaṃ siddhāntayan āha---“cet satyamiti” /",
  "GK16visa03cu:305": "Locanā:",
  "GK16visa03cu:306": "(i) anyadhīheturvyaṅgyabuddheḥ kāraṇam /",
  "GK16visa03cu:307": "siddhe natu sādhye vyañjako mataḥ śabda ityarthaḥ /",
  "GK16visa03cu:308": "yathā dīpa iti /",
  "GK16visa03cu:309": "na khalu dīpo ghaṭādikaṃ karoti /",
  "GK16visa03cu:310": "kintu svaprakāśena siddhameva taṃ prakāśayati /",
  "GK16visa03cu:311": "anyathābhāve-asiddhasya sādhane /",
  "GK16visa03cu:312": "********** END OF COMMENTARY **********",
  "GK16visa03cu:313": "ityuktadiśā ghaṭapradīpavadvyaṅgyavyañjakayoḥ pārthakyameveti kathaṃ rasasya vyaṅgyateti cet, satyamuktam /",
  "GK16visa03cu:314": "************* COMMENTARY *************",
  "GK16visa03cu:315": "Locanā:",
  "GK16visa03cu:316": "(lo, ī)",
  "GK16visa03cu:317": "uktadiśā dhvanikārādyuktamārgeṇa vyaṅgyavyañjakayoḥ pārthakyamityanena vyañjanāyā vyaṅgyasya ca pārthakyaṃ nyāyasiddhameva iti bhāvaḥ /",
  "GK16visa03cu:318": "na khalu ghaṭasya dīpaprakāśenaikyam /",
  "GK16visa03cu:319": "********** END OF COMMENTARY **********",
  "GK16visa03cu:320": "ata evāhuḥ--",
  "GK16visa03cu:321": "“vilakṣaṇa evāyaṃ kṛtijñaptibhedebhyaḥ svādanākhyaḥ kaścidvyāpāraḥ /",
  "GK16visa03cu:322": "************* COMMENTARY *************",
  "GK16visa03cu:323": "Vijñapriyā:",
  "GK16visa03cu:324": "(vi, da) kṛtijñaptibhedebhya iti--kṛtirutpādako vyāpāraḥ daṇḍaderbhramyādiḥ /",
  "GK16visa03cu:325": "jñāptiḥ jñāpako vyāpāraḥ, abhidhālakṣaṇāvyañjanāḥ; tebhyo vyāpārebhyo bhinna ityarthaḥ /",
  "GK16visa03cu:326": "svādanākhyaḥ āsvādarūpaḥ svaprakāśajñānajanako vṛttiviśeṣa ityarthaḥ /",
  "GK16visa03cu:327": "tathā ca tad viṣaya eva rasaḥ /",
  "GK16visa03cu:328": "vyañjanādhīnajñānaṃ tu ratyadiviṣayaḥ tato bhinnameva ityato rasavyañjanādhīnajñānayornaikyamityuktam /",
  "GK16visa03cu:329": "sa ca vibhāvādirniṣṭo vyañjanābhinna ityarthaḥ /",
  "GK16visa03cu:330": "tathā ca vyañjanayā ratyādijñānameva, svādanākhyavyāpāreṇa tu rasāsvāda ityanvayaḥ /",
  "GK16visa03cu:331": "nanu kathaṃ tarhi raso vyaṅgya ityucyate ityata āha---abhidhādīti /",
  "GK16visa03cu:332": "vilakṣaṇo vyāpāro vyañjanā raso vyaṅgya iti vyahgyarāmādiratyādyāropādhikaraṇasāmājikaratyādeḥ rasarūpatayā pariṇāmāt paramparayā vyaṅgya ityarthaḥ /",
  "GK16visa03cu:333": "Locanā:",
  "GK16visa03cu:334": "(lo, u) ata eveti--; āhurityasya vyaṅgyatvamuktaṃ bhavatītyatra dūrasthenetiśabdenānvayaḥ /",
  "GK16visa03cu:335": "ata eva-yato jñānarūpa eva rasa ityarthaḥ /",
  "GK16visa03cu:336": "āhurnyāyavidaḥ prācīnācāryā iti śeṣaḥ /",
  "GK16visa03cu:337": "kṛtiḥ karaṇaṃ;",
  "GK16visa03cu:338": "jñaptirjñānam;",
  "GK16visa03cu:339": "svādanaṃ svādaḥ“svādaḥ kāvyārthasaṃbhedādātmānandasamudbhava“ityuktaprakāraḥ /",
  "GK16visa03cu:340": "kaścidityalaukikaḥ /",
  "GK16visa03cu:341": "vyāpāraḥ--vyāpāraviṣayādrasādabhinnaḥ /",
  "GK16visa03cu:342": "vilakṣaṇo vyañjakāditi śeṣaḥ /",
  "GK16visa03cu:343": "********** END OF COMMENTARY **********",
  "GK16visa03cu:344": "ata eva hi rasanāsvādanacamatkaraṇādayo vilakṣaṇā eva vyapadeśāḥ” iti /",
  "GK16visa03cu:345": "abhidhādivilakṣaṇavyāpāramātraprasādhanagrahilairasmābhī rasādīnāṃ vyaṅgyatvamuktaṃ bhavatīti /",
  "GK16visa03cu:346": "************* COMMENTARY *************",
  "GK16visa03cu:347": "Locanā:",
  "GK16visa03cu:348": "(ū) vyaṅgyatvamuktaṃ, prakāśanamātropacārādityarthaḥ /",
  "GK16visa03cu:349": "********** END OF COMMENTARY **********",
  "GK16visa03cu:350": "nanu tarhi karuṇādīnāṃ rasānāṃ duḥ khayatvādrasatvaṃ (tadunmukhatvaṃ ) na syādityucyate--",
  "GK16visa03cu:351": "************* COMMENTARY *************",
  "GK16visa03cu:352": "Vijñapriyā:",
  "GK16visa03cu:353": "(vi, dha) rasatvaṃ na syāditi---svaprakāśānandarūpatvādrasasya ityarthaḥ /",
  "GK16visa03cu:354": "********** END OF COMMENTARY **********",
  "GK16visa03cu:355": "karuṇādāvapi rase jāyate yatparaṃ sukham /",
  "GK16visa03cu:356": "sacetasāmanubhavaḥ pramāṇaṃ tatra kevalam // VisSd_3.4 //",
  "GK16visa03cu:357": "************* COMMENTARY *************",
  "GK16visa03cu:358": "Vijñapriyā:",
  "GK16visa03cu:359": "(vi, na) rase iti--karuṇādau rasa grāhye karuṇādirasasvarūpameva yat sukhaṃ jāyata ityarthaḥ /",
  "GK16visa03cu:360": "rasātiriktasukhābhāvāt /",
  "GK16visa03cu:361": "sacetasāmanubhava iti /",
  "GK16visa03cu:362": "rasādīnāmeva śokaduḥ khaṃ tajjñātṝṇaāṃ,",
  "GK16visa03cu:363": "sāmājikānāṃ tu sukhameva jāyata ityatra sacetasāmanubhavaḥ pramāṇamityarthaḥ /",
  "GK16visa03cu:364": "Locanā:",
  "GK16visa03cu:365": "(ṛ) nanviti /",
  "GK16visa03cu:366": "tarhi yadidṛśānandasvarūpo rasa ityarthaḥ /",
  "GK16visa03cu:367": "rase sukhamityupacāraḥ /",
  "GK16visa03cu:368": "sacetasāṃ sahṛdayānām /",
  "GK16visa03cu:369": "teṣu karuṇādiṣu /",
  "GK16visa03cu:370": "********** END OF COMMENTARY **********",
  "GK16visa03cu:371": "ādiśabdādbībhatsabhayānakādayaḥ /",
  "GK16visa03cu:372": "tathāpyasahṛdayānāṃ mukhamudraṇāya pakṣāntaramucyate--",
  "GK16visa03cu:373": "************* COMMENTARY *************",
  "GK16visa03cu:374": "Vijñapriyā:",
  "GK16visa03cu:375": "(vi, pa) asahṛdayānāmapi paraduḥ khajñānādapi duḥ khameva jāyate ityevaṃhṛdayānāmapītyarthaḥ /",
  "GK16visa03cu:376": "********** END OF COMMENTARY **********",
  "GK16visa03cu:377": "kiñca teṣu yadā duḥkhaṃ na ko 'pi syāttadunmukhaḥ /",
  "GK16visa03cu:378": "nahi kaścat sacetā ātmano duḥkhāya pravarttate /",
  "GK16visa03cu:379": "karūṇādiṣu ca sakalasyāpi sābhiniveśapravṛttidarśanāt sukhamayatvameva /",
  "GK16visa03cu:380": "************* COMMENTARY *************",
  "GK16visa03cu:381": "Vijñapriyā:",
  "GK16visa03cu:382": "(vi, pha)kiñca teṣviti---duḥ khahetutve anupapattyantaramityarthaḥ /",
  "GK16visa03cu:383": "Locanā:",
  "GK16visa03cu:384": "(lo, ṝ) sābhiniveśā, natu rājādikāritā /",
  "GK16visa03cu:385": "********** END OF COMMENTARY **********",
  "GK16visa03cu:386": "anupapattyantaramāha--",
  "GK16visa03cu:387": "tathā rāmāyaṇādīnāṃ bhavitā duḥkhahetutā // VisSd_3.5 //",
  "GK16visa03cu:388": "************* COMMENTARY *************",
  "GK16visa03cu:389": "Vijñapriyā:",
  "GK16visa03cu:390": "(vi, ba) tathā rāmāyaṇeti---rāmāyaṇamatra karuṇarasaviśiṣṭatadekadeśaḥ /",
  "GK16visa03cu:391": "duḥkhahetutva-prasaṅga iti--tathā ca tat--śravaṇe na kopi pravartate /",
  "GK16visa03cu:392": "Locanā:",
  "GK16visa03cu:393": "(lo, ḷ) rāmāyaṇaṃ vālmīkimahākāvyam /",
  "GK16visa03cu:394": "********** END OF COMMENTARY **********",
  "GK16visa03cu:395": "karuṇarasasya duḥ khahetutve karuṇarasapradhānarāmāyaṇādiprabandhānāmapi duḥkhahetutāprasaṅgaḥ syāt /",
  "GK16visa03cu:396": "nanu kathaṃ duḥkhakāraṇobhyaḥ sukhotpattirityāha--",
  "GK16visa03cu:397": "************* COMMENTARY *************",
  "GK16visa03cu:398": "Vijñapriyā:",
  "GK16visa03cu:399": "(vi, bha) duḥ khahetubhya iti---paraśokādayaḥ svaduḥ khahetava eva, tebhyaḥ kathamityarthaḥ /",
  "GK16visa03cu:400": "********** END OF COMMENTARY **********",
  "GK16visa03cu:401": "hetutvaṃ śokaharṣādergatebhyo lokasaṃśrayāt /",
  "GK16visa03cu:402": "śokaharṣādayo loke jāyantāṃ nāma laukikāḥ // VisSd_3.6 //",
  "GK16visa03cu:403": "************* COMMENTARY *************",
  "GK16visa03cu:404": "Vijñapriyā:",
  "GK16visa03cu:405": "(ma)",
  "GK16visa03cu:406_0": "hetutvamiti lokasaṃśrayāt---loke dṛṣṭatvāt svīya--śokaharṣāderhetutvagatebhyaḥ paraśokādikāraṇebhyo",
  "GK16visa03cu:406_1": "laukikāḥ śokaharṣādayo jāyantāṃ nāmeti tuṣyatu durjana iti nyāyena uktvā āha---alaukiketi /",
  "GK16visa03cu:407": "********** END OF COMMENTARY **********",
  "GK16visa03cu:408": "alaukikavibhāvatvaṃ prāptebhyaḥ kāvyasaṃśrayāt /",
  "GK16visa03cu:409": "sukhaṃ sañjāyate tebhyaḥ sarvebhyo 'pīti kā kṣatiḥ // VisSd_3.7 //",
  "GK16visa03cu:410": "************* COMMENTARY *************",
  "GK16visa03cu:411": "Locanā:",
  "GK16visa03cu:412": "(lo, e) hetutvamiti--hetutvaṃ gatebhyo rāmavanavāsādibhyo lokasaṃśrayāt; natu kāvyasaṃśrayāt /",
  "GK16visa03cu:413": "loke natu kāvye; laukikāḥ; natvalaukikāḥ /",
  "GK16visa03cu:414": "tebhyaḥ--- rāmavanavāsādibhyaḥ /",
  "GK16visa03cu:415": "********** END OF COMMENTARY **********",
  "GK16visa03cu:416_0": "ye khalu rāmavanavāsādayo loke “duḥkhāraṇāni” ityucyante ta eva hi kāvyanāṭyasamarpitā",
  "GK16visa03cu:416_1": "alaukikavibhāvanavyāpāravattayā kāraṇaśabdavācyatāṃ vihāya alaukikavibhāvaśabdavācyatvaṃ bhajante /",
  "GK16visa03cu:417": "tebhyaśca surate dantadhātādibhya iva sukhameva jāyate /",
  "GK16visa03cu:418": "************* COMMENTARY *************",
  "GK16visa03cu:419": "Locanā:",
  "GK16visa03cu:420": "(lo, ai) alaukikavibhāvanavyāpāravattayā, natu paryāyāntaratvamātreṇa /",
  "GK16visa03cu:421": "vibhāvanādisvarūpaṃ vakṣyate /",
  "GK16visa03cu:422": "surate dantaghātādibhya iti /",
  "GK16visa03cu:423": "anena dekhakālādiviśeṣeṇaṣeṇa sukhamayasyāpi duḥ khamayatvaṃ; duḥ khamayasyāpi sukhamayatvam /",
  "GK16visa03cu:424": "ata evāhuḥ;--“prapañcasya sukhaduḥ khamohātmakatvam“--sāṅkhyāḥ",
  "GK16visa03cu:425": "********** END OF COMMENTARY **********",
  "GK16visa03cu:426": "ataśca “laukikaśokaharṣādikāraṇobhyo laukikaśokaharṣādayo jāyante” iti loka eva pratiniyamaḥ /",
  "GK16visa03cu:427": "kāvye punaḥ",
  "GK16visa03cu:428": "************* COMMENTARY *************",
  "GK16visa03cu:429": "Locanā:",
  "GK16visa03cu:430": "(o) kāvye alaukikārthe /",
  "GK16visa03cu:431": "********** END OF COMMENTARY **********",
  "GK16visa03cu:432": "“sarvebhyo 'pi vibhāvādibhyaḥ sukhameva jāyate” iti niyamānna kaściddoṣaḥ /",
  "GK16visa03cu:433": "kathaṃ tarhi hariścandrādicaritasya kāvyanāṭyayorapi darśanaśravaṇābhyāmaśrupātā dayo jāyanta ityucyate--",
  "GK16visa03cu:434": "aśrupātādayastadvaddrutatvāccetaso matāḥ /",
  "GK16visa03cu:435": "************* COMMENTARY *************",
  "GK16visa03cu:436": "Vijñapriyā:",
  "GK16visa03cu:437": "(vi, ya) drutatvāccetasa iti--cittasya sadayatvameva drutatvam /",
  "GK16visa03cu:438": "sukhasattvepi taddayayā aśrupatā iti bhāvaḥ /",
  "GK16visa03cu:439": "Locanā:",
  "GK16visa03cu:440": "(lo, au) drutatvāt--dravībhāvāt rasoddhodha iti /",
  "GK16visa03cu:441": "********** END OF COMMENTARY **********",
  "GK16visa03cu:442": "tarhi kathaṃ kāvyataḥ sarveṣāmīdṛśī rasābhivyaktirna jāyata ityata āha--",
  "GK16visa03cu:443": "na jāyate tadāsvādo vinā ratyādivāsanām // VisSd_3.8 //",
  "GK16visa03cu:444": "************* COMMENTARY *************",
  "GK16visa03cu:445": "Vijñapriyā:",
  "GK16visa03cu:446": "(ra) vinā ratyādivāsanāmiti--tathā ca puṇyajanitaratyādivāsanāpi rasāsvādaheturityuktam /",
  "GK16visa03cu:447": "********** END OF COMMENTARY **********",
  "GK16visa03cu:448": "vāsanā cedānīntanī prāktanī ca rasāsvādahetuḥ,",
  "GK16visa03cu:449": "tatra yadyādyā na syāttadā śrotriyajaranmīmāṃsakādīnāmapi sa syāt /",
  "GK16visa03cu:450": "************* COMMENTARY *************",
  "GK16visa03cu:451": "Vijñapriyā:",
  "GK16visa03cu:452": "(la) yadyādyeti--idānīntanītyarthaḥ /",
  "GK16visa03cu:453": "otriyeti--jaranmīmāṃsakā hi kāryakāraṇabhāvāditarkamātrānuśīlanān na kāvyarasāsvādavantaḥ tadanuśīlanācca tadānīntanavāsanāvanta ityarthaḥ /",
  "GK16visa03cu:454": "naca prāktanavāsanābhāvādeva teṣāṃ na kāvyarasāsvāda ityevamucyatām,",
  "GK16visa03cu:455": "kimarthamidānīntana-vāsanāṅgīkāraḥ iti vācyam,",
  "GK16visa03cu:456": "teṣāmeva tarkānuśīlanatyāgena kāvyānuśīlanābhyāse rasodvodhena idānīntanyā api avaśyaṃvācyatvāt /",
  "GK16visa03cu:457": "********** END OF COMMENTARY **********",
  "GK16visa03cu:458": "yadi dvitīyā na syāttadā yadragiṇā mapi keṣāñcidrasodvodho na dṛśyate tanna syāt /",
  "GK16visa03cu:459": "************* COMMENTARY *************",
  "GK16visa03cu:460": "Vijñapriyā:",
  "GK16visa03cu:461": "(va)",
  "GK16visa03cu:462": "rāgiṇāmapīti--kāvyarasabodhānubhāvavatāmapītyarthaḥ teṣāmidānīntana-vāsanābhāvādeva na rasodvodha iti vācyam /",
  "GK16visa03cu:463": "idānīntanavāsanājanakatadanurāgasattvena tatsattvāvaśyaṃbhāvāt /",
  "GK16visa03cu:464": "vastutastu vāsanātvenaiva kāraṇatvamucitam /",
  "GK16visa03cu:465": "natu tatra idānīntanatvādipraveśaḥ jaran mīmāṃsakānāṃ tu atyantatarkānurāga eva pratibandha ityevānvayaḥ /",
  "GK16visa03cu:466": "********** END OF COMMENTARY **********",
  "GK16visa03cu:467": "uktañca dharmmadattena--",
  "GK16visa03cu:468": "“savāsanānāṃ sabhyānāṃ rasasyāsvādanaṃ bhavet /",
  "GK16visa03cu:469": "nirvāsanāstu raṅgāntaḥ kāṣṭhakuḍyāśmasannibhāḥ” //",
  "GK16visa03cu:470": "iti /",
  "GK16visa03cu:471": "nanu kathaṃ rāmādiratyādyudvodhakāraṇaiḥ sītādibhiḥ sāmājikaratyādyudvodhaityucyate--",
  "GK16visa03cu:472": "************* COMMENTARY *************",
  "GK16visa03cu:473": "Vijñapriyā:",
  "GK16visa03cu:474": "(vi, śa) nanu kathamiti---nāṭyakāvyadṛṣṭaśruta--sītādibhyaḥ ityarthaḥ",
  "GK16visa03cu:475": "Locanā:",
  "GK16visa03cu:476": "(lo, a) nanviti /",
  "GK16visa03cu:477": "rāmādiratyādyudvodhakāraṇaiḥ sītādibhiḥ sāmājikaratyādyudvodhaḥ tanmate rasatāmāpadyamānaḥ /",
  "GK16visa03cu:478": "********** END OF COMMENTARY **********",
  "GK16visa03cu:479": "vyāpāro 'sti vibhāvādernāmnā sādhāraṇīkṛtiḥ /",
  "GK16visa03cu:480": "tatprabhāveṇa yasyāsan pāthodhiplavanādayaḥ // VisSd_3.9 //",
  "GK16visa03cu:481": "************* COMMENTARY *************",
  "GK16visa03cu:482": "Vijñapriyā:",
  "GK16visa03cu:483": "(vi, ṣa) vyāpārosti iti /",
  "GK16visa03cu:484": "sādhāraṇī kṛtiḥ sāmājike rāmādyabhedāroparūpasya,",
  "GK16visa03cu:485": "rāmādisītādau svīyatvāroparūpasya,",
  "GK16visa03cu:486": "svīyaratyādau rāmādiratyādyabhedāroparūpasya ca sādhāraṇī sā iti kārikārthaḥ /",
  "GK16visa03cu:487": "kartari api ktirata eva prayogāt /",
  "GK16visa03cu:488": "tatprabhāveṇeti /",
  "GK16visa03cu:489": "yasya hanūmadādeḥ pāthodhiplavanādayaḥ āsan pramātā tadabhedena svātmānaṃ pratipadyata ityarthaḥ /",
  "GK16visa03cu:490": "tatra hetumāha---tatprabhāveṇeti /",
  "GK16visa03cu:491": "sādhāraṇīkṛtiprabhāveṇetyarthaḥ /",
  "GK16visa03cu:492": "bhedāgrahe satyena abhedagraha upapadyate ityata āha---tadabhedeneti /",
  "GK16visa03cu:493": "bhedāgrahepi--sādhāraṇīkṛtiprabhāveṇetyarthaḥ /",
  "GK16visa03cu:494": "Locanā:",
  "GK16visa03cu:495": "(lo, ā) sādhāraṇīkṛtiḥ--sādhāraṇīkaraṇaṃ nāma /",
  "GK16visa03cu:496": "tatprabhāveṇa--sādhāraṇīkaraṇavyāparasya prabhāveṇa /",
  "GK16visa03cu:497": "tadabhedena",
  "GK16visa03cu:498": "svātmānaṃ pratipadyata iti sambandhaḥ /",
  "GK16visa03cu:499": "yasyāsanniti /",
  "GK16visa03cu:500": "vivṛṇoti--tadabhedeneti /",
  "GK16visa03cu:501": "ayamarthaḥ,",
  "GK16visa03cu:502": "sabhyānāṃ rāmādyabhedapratipattau nāṭyakāvyayoḥ rāvaṇādidarśanaśravaṇābhyāṃ roṣodvodhena sabhātaḥ samutthāya dhanurākarṣaṇādirbhavat /",
  "GK16visa03cu:503": "bhedena pratipattau tu ātmaniṣṭaroṣādisthāyibhāvodvodho na syāt /",
  "GK16visa03cu:504": "evaṃ ca yo doṣaḥ samanantarameva darśayiṣyate /",
  "GK16visa03cu:505": "yaduktam---abhedena pratipadyate--akhyātivādināṃ śuktau rajatapratyaye bhedagrahavat /",
  "GK16visa03cu:506": "********** END OF COMMENTARY **********",
  "GK16visa03cu:507": "pramātā tadabhedena svātmānaṃ pratipadyate /",
  "GK16visa03cu:508": "nanu kathaṃ manuṣyamātrasya samudralaṅghanādāvutsāhodvodha ityucyate--",
  "GK16visa03cu:509": "************* COMMENTARY *************",
  "GK16visa03cu:510": "Vijñapriyā:",
  "GK16visa03cu:511": "(vi, sa)",
  "GK16visa03cu:512": "itthaṃ svasmin hanumadādyābhedāropamuktvā tadutsāhajñānādeva svotsāhodvodhamupapādayitumāśaṅkate /",
  "GK16visa03cu:513": "********** END OF COMMENTARY **********",
  "GK16visa03cu:514": "utsāhādisamudvodhaḥ sādhāraṇyābhimānataḥ // VisSd_3.10 //",
  "GK16visa03cu:515": "************* COMMENTARY *************",
  "GK16visa03cu:516": "Vijñapriyā:",
  "GK16visa03cu:517": "(ha) nanu kathamiti---sādhāraṇyābhimānataḥ--svasmin hanumadādyabhedābhimānataḥ /",
  "GK16visa03cu:518": "********** END OF COMMENTARY **********",
  "GK16visa03cu:519": "nṛṇāmapi samudrādilaṅghanādau na duṣyati /",
  "GK16visa03cu:520": "************* COMMENTARY *************",
  "GK16visa03cu:521": "Locanā:",
  "GK16visa03cu:522": "(lo, i)",
  "GK16visa03cu:523": "sādhāraṇyābhimānataḥ--uktaprakāreṇa vibhāvādīnāṃ sādhāraṇīkaraṇavyāpāraprabhāvenotpannasya svātmani sādhāraṇyābhimānabalāt /",
  "GK16visa03cu:524": "nṛṇāṃ--sabhyānām /",
  "GK16visa03cu:525": "********** END OF COMMENTARY **********",
  "GK16visa03cu:526": "ratyādayo 'pi sādhāraṇyenaiva pratīyānta ityāha--",
  "GK16visa03cu:527": "************* COMMENTARY *************",
  "GK16visa03cu:528": "Vijñapriyā:",
  "GK16visa03cu:529": "(ka)",
  "GK16visa03cu:530": "sādhāraṇyeneti--ubhayasādhāraṇyenetyarthaḥ, na tvātmagatatvenaiva naiva rāmādigatatvenaivetyarthaḥ /",
  "GK16visa03cu:531": "********** END OF COMMENTARY **********",
  "GK16visa03cu:532": "sādhāraṇyena ratyādirapi tadvatpratīyate // VisSd_3.11 //",
  "GK16visa03cu:533": "************* COMMENTARY *************",
  "GK16visa03cu:534": "Locanā:",
  "GK16visa03cu:535": "(lo, ī) ratyādi; sabhyānāṃ sthāyibhāvaḥ /",
  "GK16visa03cu:536": "sādhāraṇyena pratīyate /",
  "GK16visa03cu:537": "vibhāvādisādhāraṇīkaraṇavyāpāraprabhāvādevetyarthaḥ /",
  "GK16visa03cu:538": "********** END OF COMMENTARY **********",
  "GK16visa03cu:539": "ratyāderapi svātmagatatvena pratītau sabhyānāṃ brīḍātaṅkādirbhavet /",
  "GK16visa03cu:540": "************* COMMENTARY *************",
  "GK16visa03cu:541": "Vijñapriyā:",
  "GK16visa03cu:542": "(kha) ratyāderiti--ātmagatatvena--ātmamātragatatvena evamuttaratrāpi mātragarbhitā /",
  "GK16visa03cu:543": "********** END OF COMMENTARY **********",
  "GK16visa03cu:544": "paragatatvena tvarasyatāpātaḥ /",
  "GK16visa03cu:545": "************* COMMENTARY *************",
  "GK16visa03cu:546": "Locanā:",
  "GK16visa03cu:547": "(lo, u) ātmagatatvena pratītāvuktam--devatādirūpasītādihetukatveneti śeṣaḥ /",
  "GK16visa03cu:548": "arasyatā-anāsvādyatā /",
  "GK16visa03cu:549": "********** END OF COMMENTARY **********",
  "GK16visa03cu:550": "vibhāvādayo 'pi prathamataḥ sādhāraṇyena pratīyanta ityāha--",
  "GK16visa03cu:551": "parasya na parasyeti mameti na mameti ca /",
  "GK16visa03cu:552": "tadāsvāde vibhāvādeḥ paricchedo na vidyate // VisSd_3.12 //",
  "GK16visa03cu:553": "************* COMMENTARY *************",
  "GK16visa03cu:554": "Vijñapriyā:",
  "GK16visa03cu:555": "(ga) parasya na parasyeti--atrāpi parasyaivetyādirarthaḥ /",
  "GK16visa03cu:556": "Locanā:",
  "GK16visa03cu:557": "(lo, ū) tadāsvāde-tasya rasasyā'svāde /",
  "GK16visa03cu:558": "evaṃ ca vibhāvādayaḥ svayaṃ sādhāraṇyena pratyāyayantītyarthaḥ /",
  "GK16visa03cu:559": "********** END OF COMMENTARY **********",
  "GK16visa03cu:560": "nanu tathāpi kathamevamalaukikatvameteṣāṃ vibhāvādīnāmityucyate--",
  "GK16visa03cu:561": "vibhāvanādivyāpāramalaukikamupeyuṣām /",
  "GK16visa03cu:562": "alaukikatvameteṣāṃ bhūṣaṇaṃ na tu dūṣaṇam // VisSd_3.13 //",
  "GK16visa03cu:563": "ādiśabdādanubhāvasañcāraṇo /",
  "GK16visa03cu:564": "tatra vibhāvanaṃ ratyāde",
  "GK16visa03cu:565": "************* COMMENTARY *************",
  "GK16visa03cu:566": "Locanā:",
  "GK16visa03cu:567": "(lo, ṛ) ratyāderjagato vāsanāntargatavāsanāntarlonasyetyarthaḥ /",
  "GK16visa03cu:568": "********** END OF COMMENTARY **********",
  "GK16visa03cu:569": "viśeṣaṇāsvādāṅkuraṇayaugyatānayanam /",
  "GK16visa03cu:570": "************* COMMENTARY *************",
  "GK16visa03cu:571": "Vijñapriyā:",
  "GK16visa03cu:572": "(vi, gha) āsvādāṅkura iti--vyañjanayā ratyādyupasthāpanameva tadyogyatā /",
  "GK16visa03cu:573": "asya yogārthasyānubhāvādāvapi sattveti paribhāṣāyā yogarūḍhatvānna tatra prayogaḥ /",
  "GK16visa03cu:574": "evamagre anubhāvavyabhicāriparibhāṣayorapi bodhyam /",
  "GK16visa03cu:575": "********** END OF COMMENTARY **********",
  "GK16visa03cu:576": "anubhāvanamevamyūtasya ratyādeḥ samanantarameva rasādirūpatayā bhāvanam /",
  "GK16visa03cu:577": "************* COMMENTARY *************",
  "GK16visa03cu:578": "Vijñapriyā:",
  "GK16visa03cu:579": "(vi, ṅa) anusaṃjñārthamāha---samanantaratvamiti /",
  "GK16visa03cu:580": "evaṃbhūtasya āsvādāṅkuratāṃ prāpitasya ratyādeḥ svaniṣṭhasvādanākhyavyāpāreṇa rasarūpatayā praveśanamityarthaḥ /",
  "GK16visa03cu:581": "vibhāvādibhirevaṃ kriyata iti bodhyam /",
  "GK16visa03cu:582": "********** END OF COMMENTARY **********",
  "GK16visa03cu:583": "sañcāraṇaṃ tathābhūtasyaiva tasya samyak cāraṇam /",
  "GK16visa03cu:584": "vibhāvādīnāṃ yathāsaṅkhyaṃ kāraṇakāryyasahakāritve kathaṃ trayāṇāmapi rasodbodhe kāraṇatvamityucyate --",
  "GK16visa03cu:585": "kāraṇa-kārya-sañcārirūpā api hi lokataḥ /",
  "GK16visa03cu:586": "************* COMMENTARY *************",
  "GK16visa03cu:587": "Locanā:",
  "GK16visa03cu:588": "(lo, ṝ) lokato-loke /",
  "GK16visa03cu:589": "********** END OF COMMENTARY **********",
  "GK16visa03cu:590": "rasodvodhe vibhāvādyāḥ kāraṇānyeva te matāḥ // VisSd_3.14 //",
  "GK16visa03cu:591": "nanu tarhi kathaṃ rasāsvāde teṣāmekaḥ pratibhāsa ityucyate--",
  "GK16visa03cu:592": "************* COMMENTARY *************",
  "GK16visa03cu:593": "Vijñapriyā:",
  "GK16visa03cu:594": "(vi, ca) kathaṃ trayāṇāmapīti kāryasya kāraṇatvābhāvādityarthaḥ /",
  "GK16visa03cu:595": "rasāsvāde ekaḥ pratibhāsa ityarthaḥ /",
  "GK16visa03cu:596": "********** END OF COMMENTARY **********",
  "GK16visa03cu:597": "pratīyamānaḥ prathamaṃ pratyekaṃ heturucyate /",
  "GK16visa03cu:598": "tataḥ sambalitaḥ sarvo vibhāvādiḥ sacetasām // VisSd_3.15 //",
  "GK16visa03cu:599": "prapāṇakarasanyāyāccarvyamāṇo raso bhavet /",
  "GK16visa03cu:600": "yathā khaṇḍamaricādīnāṃ sammelanādapūrvva iva",
  "GK16visa03cu:601": "************* COMMENTARY *************",
  "GK16visa03cu:602": "Locanā:",
  "GK16visa03cu:603": "(lo, ḷ) apūrva iva--tad bhinna iva /",
  "GK16visa03cu:604": "********** END OF COMMENTARY **********",
  "GK16visa03cu:605": "kaścidāsvādaḥ prapāṇakarase sañjāyate vibhāvādisammelanādihāpi tathetyarthaḥ /",
  "GK16visa03cu:606": "nanu yadi vibhāvānubhāvavyabhicāribhirmmilitaireva rasastat kathaṃ teṣāmekasya dvayorvā sadbhāve 'pi sa syādityucyate--",
  "GK16visa03cu:607": "sadbhāvaścedvibhāvāderdvayorekasya vā bhavet // VisSd_3.16 //",
  "GK16visa03cu:608": "jhaṭityanyasamākṣepe tadā doṣo na vidyate /",
  "GK16visa03cu:609": "************* COMMENTARY *************",
  "GK16visa03cu:610": "Vijñapriyā:",
  "GK16visa03cu:611": "(vi, cha) jhaṭityanyeti---śīghramanyavyañjake satītyarthaḥ /",
  "GK16visa03cu:612": "********** END OF COMMENTARY **********",
  "GK16visa03cu:613": "anyasamākṣepaśca prakaraṇādivaśāt /",
  "GK16visa03cu:614": "yathā--",
  "GK16visa03cu:615": "“dīrghākṣaṃ śaradindukāntivadanaṃ bāhū natāvaṃsayoḥ saṅkṣiptaṃ nibiḍonnatastanamuraḥ pārśve pramṛṣṭe iva /",
  "GK16visa03cu:616": "madhyaḥ pāṇimito nitambi jaghanaṃ pādāvudagrāṅgulī chando narttayituryathaiva manasaḥ sṛṣṭaṃ tathāsyā vapuḥ” //",
  "GK16visa03cu:617": "************* COMMENTARY *************",
  "GK16visa03cu:618": "Vijñapriyā:",
  "GK16visa03cu:619": "(vi, ja) dīrghākṣamiti---agnimitranāmnā rājñā mālavikānāmarājaputryā rūpavarṇanamidam /",
  "GK16visa03cu:620": "uttamanaṭīṃ nartuyiturmanaso yathaivacchanda icchā tathaivāsyā vapuḥ sṛṣṭam (vidhātrā)",
  "GK16visa03cu:621": "tadevāha--dīrghākṣamiti--bāhū--aṃsayoḥ svamūlayornatau /",
  "GK16visa03cu:622": "saṃkṣiptaṃ nātisphāram /",
  "GK16visa03cu:623": "nibiḍau--anyonyasaṃsaktau unnatau ca stanau yatra tādṛśaṃ ca uruḥ /",
  "GK16visa03cu:624": "pramṛṣṭe mārjite /",
  "GK16visa03cu:625": "pāṇimitaḥ karatalena parimātuṃ śakyaḥ /",
  "GK16visa03cu:626": "jaghanottarabhāgaḥ nitambaḥ praśastaḥ tad yuktaṃ jaghanam, udgrā-unnatā /",
  "GK16visa03cu:627": "atreti--abhiyaṃ varṇayataḥ /",
  "GK16visa03cu:628": "Locanā:",
  "GK16visa03cu:629": "(lo, e) dīrghākṣamiti /",
  "GK16visa03cu:630": "chando 'bhiprāyaḥ /",
  "GK16visa03cu:631": "sṛṣṭaṃ vidhātrā iti śeṣaḥ nartayitā nartakīṣu dīrghākṣatvādyabhinayena darśayituṃ śikṣayati,",
  "GK16visa03cu:632": "mālavikāyāṃ sahajasaundaryādeva tadastīti bhāvaḥ /",
  "GK16visa03cu:633": "********** END OF COMMENTARY **********",
  "GK16visa03cu:634": "atra mālavikāmabhilaṣato 'gnimitrasya mālavikārūpavibhāvamātravarṇane 'pi sañcāriṇāmautsukyādīnāmanubhāvānāñca nayanavisphārādīnāmaucityādevākṣepaḥ /",
  "GK16visa03cu:635": "ekamanyākṣepe 'pyūhyam /",
  "GK16visa03cu:636": "************* COMMENTARY *************",
  "GK16visa03cu:637": "Locanā:",
  "GK16visa03cu:638": "(lo, ai) anyākṣepa iti---anyat--ekatamaṃ dvitayaṃ vā /",
  "GK16visa03cu:639": "********** END OF COMMENTARY **********",
  "GK16visa03cu:640": "“anukāryyagato rasaḥ” iti vadataḥ pratyāha--",
  "GK16visa03cu:641": "************* COMMENTARY *************",
  "GK16visa03cu:642": "Vijñapriyā:",
  "GK16visa03cu:643": "(vi, jha) anukāryeti--nāṭye 'nukāryo rāmādiranukārako naṭaḥ /",
  "GK16visa03cu:644": "Locanā:",
  "GK16visa03cu:645": "(lo, o) anukāryo--rāmādiḥ, anakartā-naṭaḥ pāṭhakaśca /",
  "GK16visa03cu:646": "********** END OF COMMENTARY **********",
  "GK16visa03cu:647": "pārimityāllaukikatvātsāntarāyatayā tathā // VisSd_3.17 //",
  "GK16visa03cu:648": "anukāryyasya ratyāderudbodho na raso bhavet /",
  "GK16visa03cu:649": "************* COMMENTARY *************",
  "GK16visa03cu:650": "Vijñapriyā:",
  "GK16visa03cu:651": "(vi, ña) pārimityāditi--sītādiviṣayarateḥ rāmādimātraniṣṭhatvena parimitatvādityarthaḥ /",
  "GK16visa03cu:652": "laukikatvāditi--tanniṣṭharatyādestatraiva dṛṣṭatvādityarthaḥ /",
  "GK16visa03cu:653": "kāvyanāṭyayostu tadrataratyādyabhedena āropaviṣayasya sāmājikaratyāderalaukikatvameva /",
  "GK16visa03cu:654": "santareti---rāmādiratyāderityarthaḥ /",
  "GK16visa03cu:655": "tadabhedenāropaviṣayaḥ sāmājikaratyādireva vibhāvādiniṣṭhasvādanākhyavyāpārajanyāsvādaviṣayo rasaḥ ityarthaḥ /",
  "GK16visa03cu:656": "********** END OF COMMENTARY **********",
  "GK16visa03cu:657": "sītādidarśanādijo rāmādiratyādyudbodho hi parimito laukiko nāṭyakāvyadarśanādeḥ sāntarāyaśca,",
  "GK16visa03cu:658": "tasmāt kathaṃ rasarūpatāmiyāt /",
  "GK16visa03cu:659": "(ka) rasasyaitaddharmmatritayavilakṣaṇadharmmakatvāt /",
  "GK16visa03cu:660": "anukarttṛgatatvañcāsya nirasyati--",
  "GK16visa03cu:661": "************* COMMENTARY *************",
  "GK16visa03cu:662": "Vijñapriyā:",
  "GK16visa03cu:663": "(vi, ṭa) anukarteti--anukartā naṭa eva /",
  "GK16visa03cu:664": "********** END OF COMMENTARY **********",
  "GK16visa03cu:665": "śikṣābhyāsādimātreṇa rāghavādeḥ svarūpatām // VisSd_3.18 //",
  "GK16visa03cu:666": "darśayannarttako naiva rasasyāsvādako bhavet /",
  "GK16visa03cu:667": "************* COMMENTARY *************",
  "GK16visa03cu:668": "Vijñapriyā:",
  "GK16visa03cu:669": "(vi, ṭha) sa yadā kāvyārthabhāvakaḥ syāttadā sopi sāmājiko bhavedityāha---kiṃceti /",
  "GK16visa03cu:670": "********** END OF COMMENTARY **********",
  "GK16visa03cu:671": "kiñca--",
  "GK16visa03cu:672": "kāvyārthabhāvanenāyamapi sabhyapadāspadam // VisSd_3.19 //",
  "GK16visa03cu:673": "yadi punarnaṭo 'pi kāvyārthabhāvanayā rāmādisvarūpatāmātmano darśayet tadā so 'pi sabhyamadhya eva gaṇyate /",
  "GK16visa03cu:674": "************* COMMENTARY *************",
  "GK16visa03cu:675": "Locanā:",
  "GK16visa03cu:676": "(lo, au) sabhyamadhya eva gaṇyate /",
  "GK16visa03cu:677": "etāvatā sabhyaniṣṭa eva rasaḥ ityarthaḥ /",
  "GK16visa03cu:678": "********** END OF COMMENTARY **********",
  "GK16visa03cu:679": "nāyaṃ jñāpyaḥ svasattāyāṃ pratītyavyabhicārataḥ /",
  "GK16visa03cu:680": "************* COMMENTARY *************",
  "GK16visa03cu:681": "Vijñapriyā:",
  "GK16visa03cu:682": "(vi, ḍa)",
  "GK16visa03cu:683_0": "yadyapyuktarītyā rasasya sākṣāt kriyamāṇatvaṃ kāryatvaṃ kādācitkatvena bhaviṣyadvartamānatvaṃ",
  "GK16visa03cu:683_1": "savikalpakajñānaviṣayatvaṃ taj-jñānasya sākṣātkararūpatvaṃ ca tathāpi tasya vailakṣaṇyaṃ",
  "GK16visa03cu:683_2": "sādhayituṃ sākṣāt kriyamāṇghaṭādito 'pi vailakṣaṇyasādhanena kautukādasākṣāt kriyamāṇatvaṃ",
  "GK16visa03cu:683_3": "kāraṇaviśeṣakāryatvasya kenaciduktasya dūṣaṇena kautukāt sāmānyato 'kāryatvamevamabhaviṣyatvādikamapi",
  "GK16visa03cu:683_4": "kautukād vaktuṃ prathamaṃ ghaṭādisādhāraṇasākṣātkāraviṣayatvāmāha--nāyaṃ jñāpyeti--svārthakakāritāntatvena (ṇijantatvena)",
  "GK16visa03cu:684": "nāyaṃ jñeya ityarthaḥ /",
  "GK16visa03cu:685": "jñāpyatva--jñeyatvayoḥ samaniyatatvāt yathāśrutameva vā /",
  "GK16visa03cu:686": "ajñeyatvaṃ cātra ghaṭādisādhāraṇetarasākṣātkāraviṣayatvām /",
  "GK16visa03cu:687": "jñeyatvasya kevalānvayitvena tadabhāvāsambhavāt /",
  "GK16visa03cu:688": "tatra hetumāha--svasattāyāmiti /",
  "GK16visa03cu:689": "pratityavyabhicārataḥ /",
  "GK16visa03cu:690": "sākṣātkāraṃ vinā asattvāt sākṣātkāradaśāyāmeva rasaḥ /",
  "GK16visa03cu:691": "anyadā tu ratyādireva /",
  "GK16visa03cu:692": "ghaṭādistvasākṣātkāradaśāyāmapi ghaṭādirityatastadvailakṣaṇyam /",
  "GK16visa03cu:693": "sākṣātkārahetusannikarṣārthaṃ pūrvasattvasyāvaśyamevāpekṣaṇīyatvāt /",
  "GK16visa03cu:694": "etāvataiva sāmānyato 'jñeyatvameva agre kautukād vyaktīkariṣyati /",
  "GK16visa03cu:695": "Locanā:",
  "GK16visa03cu:696": "(lo, a) nāyaṃ jñāpya iti--ayaṃ rasaḥ sattāyāṃ sadbhāve pratītimantareṇābhāvāt /",
  "GK16visa03cu:697": "asaṃviditasattve ca pramāṇābhāvāt /",
  "GK16visa03cu:698": "********** END OF COMMENTARY **********",
  "GK16visa03cu:699": "yo hi jñāpyo ghaṭādiḥ sannapi kadācidajñāto bhavati, na hyayaṃ tathā; pratītimantareṇābhāvāt /",
  "GK16visa03cu:700": "yasmādeṣa vibhāvādisamūhālambanātmakaḥ // VisSd_3.20 //",
  "GK16visa03cu:701": "tasmānna kāryaḥ--",
  "GK16visa03cu:702": "************* COMMENTARY *************",
  "GK16visa03cu:703": "Vijñapriyā:",
  "GK16visa03cu:704": "(vi, ḍha)",
  "GK16visa03cu:705": "hetuviśeṣakāryatvaṃ rasasya ye vadanti tanmataṃ nirasyati---yasmādeṣa ityādi tasmānna kārya ityantena /",
  "GK16visa03cu:706": "ayamarthaḥ ---“prapānakarasanyāyāccarvyamāṇo raso bhavedityuktyā vibhāvādiratyādisamūhālambanātmako rasa ityuktam /",
  "GK16visa03cu:707": "tacca samūhālambanaṃ svādanākhyavyāpārajanyam /",
  "GK16visa03cu:708": "kecittu tatsamakālotpannaṃ vyañjanayāpi tādṛśaṃ samūhālambanānantaraṃ jāyate,",
  "GK16visa03cu:709": "tatkārya eva rasa ityāhuḥ,",
  "GK16visa03cu:710": "tannirasyati---yasmādeṣa iti /",
  "GK16visa03cu:711": "eṣa raso yasmāt svādanākhyavyāparādhīnasamūhālambanātmakaḥ,",
  "GK16visa03cu:712": "ato na kāryaḥ,",
  "GK16visa03cu:713": "na samūhālambanakāryaḥ svasya svakāryatvāt svakālotpattikasya vyañjanādhīnasamūhālambanāntarasyābhāvācceti bhāvaḥ /",
  "GK16visa03cu:714": "tatra svasya svakāryatvāsambhavasya sphuṭatvāt /",
  "GK16visa03cu:715": "Locanā:",
  "GK16visa03cu:716": "(lo, a)",
  "GK16visa03cu:717": "rasasyeti--nahi vibhāvādijñānakāraṇakamityanantaraṃ tataścānupalabhyamānakāraṇāntarasya rasasya na kāryatvamiti bhāvaḥ /",
  "GK16visa03cu:718": "********** END OF COMMENTARY **********",
  "GK16visa03cu:719": "yadi rasaḥ kāryaḥ syāttadā vibhāvādijñānakāraṇaka eva syāt /",
  "GK16visa03cu:720": "************* COMMENTARY *************",
  "GK16visa03cu:721": "Vijñapriyā:",
  "GK16visa03cu:722": "(vi, ṇa)",
  "GK16visa03cu:723": "svasamakālotpattikasamūhālambanānantarakāryatvāsambhavaṃ vyācaṣṭe---yadi rasaḥ kāryaḥ syāditi /",
  "GK16visa03cu:724": "yadi samūhālambanakāryaḥ syādityarthaḥ /",
  "GK16visa03cu:725": "vibhāvādijñānakāraṇako vibhāvādisamūhāmbanajñānakāraṇakaḥ syādityarthaḥ /",
  "GK16visa03cu:726": "pratyekaṃ vibhāvādijñānakāraṇakatve tviṣṭāpattireva /",
  "GK16visa03cu:727": "“pratīyamānaḥ prathamaṃ pratyekaṃ heturucyate“ityanena pratyekasya hetutvoktyā tatkāryatve vipratipattyabhāvāt /",
  "GK16visa03cu:728": "********** END OF COMMENTARY **********",
  "GK16visa03cu:729": "tataśca rasapratītikāle vibhāvādayo na pratīyeran,",
  "GK16visa03cu:730": "************* COMMENTARY *************",
  "GK16visa03cu:731": "Vijñapriyā:",
  "GK16visa03cu:732": "(vi, ta) nanu tādṛśsamūhātambanakāraṇatve ko doṣaḥ ityāha--tataśceti /",
  "GK16visa03cu:733": "rasapratītikāle,",
  "GK16visa03cu:734": "svādanākhyavyāpārajanyavibhāvādisamūhālambanātmakarasapratītyutpattikāle vibhāvādayo na pratīyeran;",
  "GK16visa03cu:735": "tatkālotpannapratītiviṣayāḥ syurityarthaḥ /",
  "GK16visa03cu:736": "********** END OF COMMENTARY **********",
  "GK16visa03cu:737": "kāraṇajñānatakāryyajñānayoryugapadadarśanāt /",
  "GK16visa03cu:738": "************* COMMENTARY *************",
  "GK16visa03cu:739": "Vijñapriyā:",
  "GK16visa03cu:740": "(vi, tha) kāraṇajñānasya sthitiḥ kāryajñānasyotpattiriti tu na sambhavatyeva /",
  "GK16visa03cu:741": "kāryakāraṇayorutpattiyogapadsyaivābhāvāt /",
  "GK16visa03cu:742": "tadāha--jñānatatkāryajñānayoriti /",
  "GK16visa03cu:743": "atra jñāneti prakṛtābhiprayeṇaiva /",
  "GK16visa03cu:744": "kāraṇakāryamātrayoreva yugapadutpattyabhāvāt /",
  "GK16visa03cu:745": "na ca pūrvotpannameva vyañjanādhīnasamūhālambanamastviti vācyam /",
  "GK16visa03cu:746": "svādanākhyavyāpārādhīnarasātmakasamūhālambanātiriktasamūhālambanasyānubhāvāt,",
  "GK16visa03cu:747": "tatsvīkāravaiphalyācca /",
  "GK16visa03cu:748": "********** END OF COMMENTARY **********",
  "GK16visa03cu:749": "nahi candanasparśajñānaṃ tajjanyasukhajñānañcaikadā sambhavati /",
  "GK16visa03cu:750": "************* COMMENTARY *************",
  "GK16visa03cu:751": "Vijñapriyā:",
  "GK16visa03cu:752": "(vi, da) kāraṇakāryajñānayoryugapadutpattyasaṃbhavaṃ darśayati--nahi candaneti /",
  "GK16visa03cu:753": "********** END OF COMMENTARY **********",
  "GK16visa03cu:754": "rasasya ca vibhāvādisamūhālambanātmakatayaiva pratīterna vibhāvādijñānakāraṇatvamityabhiprāyaḥ /",
  "GK16visa03cu:755": "************* COMMENTARY *************",
  "GK16visa03cu:756": "Vijñapriyā:",
  "GK16visa03cu:757": "(vi, dha)",
  "GK16visa03cu:758": "tasmāt rasasya samūhālambanātmakatvameva; natu samūhālambanajanyatvamityupasaṃharati--rasasyeti /",
  "GK16visa03cu:759": "samūhālambanātmakatayaiva ityevakārāt samūhālambanajanyatvavyavacchedaḥ /",
  "GK16visa03cu:760": "tadevāha--na vibhāvādīti /",
  "GK16visa03cu:761": "jñānamatrāpi samūhālambanam /",
  "GK16visa03cu:762": "evaṃ rasasya samūhālambanakāryatvameva khaṇḍitaṃ natu kāryatvam /",
  "GK16visa03cu:763": "etāvataiva kāryatvasāmānyābhāvamagre kātukād vakṣyati /",
  "GK16visa03cu:764": "Locanā:",
  "GK16visa03cu:765": "(lo, ā) no nitya iti--nityatvābhāve hetumāha---",
  "GK16visa03cu:766": "pūrvasaṃvedanojjhita iti /",
  "GK16visa03cu:767": "pūrvasamvedanābhāvādityarthaḥ /",
  "GK16visa03cu:768": "nanu pūrvasaṃvedanābhāvānnityatvābhāve itaraṣāmapi nityavastūnāmabhāvaprasaṅga ityata āha-asamvetaneti /",
  "GK16visa03cu:769": "asya rasasya /",
  "GK16visa03cu:770": "********** END OF COMMENTARY **********",
  "GK16visa03cu:771": "-- no nityaḥ pūrvasaṃvedanojjhitaḥ /",
  "GK16visa03cu:772": "asaṃvedanakāle hi na bhāvo 'ṣyasya vidyate (ka) // VisSd_3.21 //",
  "GK16visa03cu:773": "************* COMMENTARY *************",
  "GK16visa03cu:774": "Locanā:",
  "GK16visa03cu:775": "(vi, na) nityatvābhāvaḥ spaṣṭa eva, tamāha--no nitya iti /",
  "GK16visa03cu:776": "pūrvasaṃvedanaṃ, saṃvedanāt pūrvamujjhito 'sannityarthaḥ /",
  "GK16visa03cu:777": "tadeva darśayati--asaṃvedanakāla iti /",
  "GK16visa03cu:778": "********** END OF COMMENTARY **********",
  "GK16visa03cu:779": "na khalu nityasya vastuno 'saṃvedanakāle 'sambhavaḥ /",
  "GK16visa03cu:780": "nāpi bhaviṣyan sākṣādānandamayasvaprakāśarūpatvāt /",
  "GK16visa03cu:781": "(lo, i) nāpi bhaviṣyannityāha--sākṣādanubhūyamānasya hi kathaṃ bhaviṣyattm /",
  "GK16visa03cu:782": "yasya khalu vastuno bhaviṣyattvaṃ sahajo dharmastat sadā bhaviṣyadeveti bhāvaḥ /",
  "GK16visa03cu:783": "kāryajñāpyavilakṣaṇabhāvāt samanantaroktanyāyasiddhāvityarthaḥ /",
  "GK16visa03cu:784": "********** END OF COMMENTARY **********",
  "GK16visa03cu:785": "kāryakṣāpyavilakṣaṇabhāvānno varttamāno 'pi // VisSd_3.22 //",
  "GK16visa03cu:786": "************* COMMENTARY *************",
  "GK16visa03cu:787": "Vijñapriyā:",
  "GK16visa03cu:788": "(vi, pa) nāpi bhaviṣyanniti yadyapi saṃvedanāt pūrvam asattvenaiva bhaviṣyatvaṃ durapahnavam /",
  "GK16visa03cu:789": "tathāpi bhaviṣyatpadārthāntarasya sākṣādānandamayaprakāśatvasvarūpābhāvāt tadvailakṣaṇyameva bhaviṣyatvābhāvaḥ kautukāduktaḥ /",
  "GK16visa03cu:790": "********** END OF COMMENTARY **********",
  "GK16visa03cu:791": "vibhāvādiparāmarśaviṣayatvāt sacetasām /",
  "GK16visa03cu:792": "parānandamayatvena saṃvedyatvādapi sphuṭam // VisSd_3.23 //",
  "GK16visa03cu:793": "na nirvikalpakaṃ jñānaṃ tasya grāhakamiṣyate /",
  "GK16visa03cu:794": "************* COMMENTARY *************",
  "GK16visa03cu:795": "Vijñapriyā:",
  "GK16visa03cu:796": "(vi, pha) vartamānatvābhāvamapi kautukādāha--kāryajñāpyeti /",
  "GK16visa03cu:797": "yadyapi ghaṭādisādhāraṇajñāpyatvasyaiva samūhālambanakāryatvasyaiva cābhāvaḥ prag darśitaḥ,",
  "GK16visa03cu:798": "tathāpi tāvataiva kāryatvajñāpyatvābhāvaṃ kautukādāropyaivamuktam /",
  "GK16visa03cu:799": "tathā ca kāryajñāpyabhinnasyālīkatvānna vartamāna ityarthaḥ /",
  "GK16visa03cu:800": "svaprakāśarūpasya svameva grāhakaṃ, tattu na nirvikalpakamityāha--vibhāvādīti /",
  "GK16visa03cu:801": "tatparāmarśastatsamūhālambanaṃ; tadviṣayatvāt svenaiva svasya viṣayīkaraṇāt /",
  "GK16visa03cu:802": "tat pradhānatvāditi kvacit pāṭhe tatparāmarśaḥ pratyekaṃ taj jñānaṃ,",
  "GK16visa03cu:803": "tat pradhānatvāt tajjanyatvādityarthaḥ /",
  "GK16visa03cu:804": "ubhayathāpi nirvikalpakatvābhāva eva /",
  "GK16visa03cu:805": "adye vibhāvādisamūhālambanasya savikalpakatvāt /",
  "GK16visa03cu:806": "antye tu jñānajanyatvena nirvikalpakatvābhāvāt, jñānajanyajñānasyaiva nirvikalpakatvāt /",
  "GK16visa03cu:807": "hetvantaramāha---parānandeti /",
  "GK16visa03cu:808": "prakārapradarśanāt saprakāratvaṃ pradarśitam /",
  "GK16visa03cu:809": "tathā ca na nirvikalpakaṃ niṣprakārakajñānasyaiva tathātvāt /",
  "GK16visa03cu:810": "Locanā:",
  "GK16visa03cu:811": "(lo, ī)",
  "GK16visa03cu:812": "nirvikalpakaṃ jñānam--asti hmālocanamātraprathamaṃ nirvikalpakaṃ jñānam,",
  "GK16visa03cu:813": "amukāsadṛśaṃ jñānaṃ śuddhavastujamityuktaprakāraṃ,",
  "GK16visa03cu:814": "tasya grāhakamityupacāraprayogaḥ /",
  "GK16visa03cu:815": "sa eva raso nirvikalpakajñānatvena gṛhyamāṇo na bhavatītyarthaḥ /",
  "GK16visa03cu:816": "tathā nirvikalpakasya jñānaviṣayopīti /",
  "GK16visa03cu:817": "tatra pakṣe yasya grāhakatvamiṣyate ityatra nopacāraḥ /",
  "GK16visa03cu:818": "********** END OF COMMENTARY **********",
  "GK16visa03cu:819": "tathābhilāpasaṃsargayogyatvavirahānna ca // VisSd_3.24 //",
  "GK16visa03cu:820": "savikalpakaṃsaṃvedyaḥ--",
  "GK16visa03cu:821": "************* COMMENTARY *************",
  "GK16visa03cu:822": "Vijñapriyā:",
  "GK16visa03cu:823": "(vi, ba) savikalpakasaṃvedyatvābhāvamapi tasya kautukādāha--tathābhilāpeti /",
  "GK16visa03cu:824": "yadyapi tadgrāhakasya nirvikalpakatvābhāvayuktipradarśanenaiva savikalpakasaṃvedyatvaṃ siddhaṃ tathāpi savikalpakasaṃvedyāntarato vailakṣaṇyena tadavedyatvaṃ kautukāduktam /",
  "GK16visa03cu:825": "vailakṣaṇyamevāha---tathābhilāpeti /",
  "GK16visa03cu:826": "tatkāvyasthaśabdena tasyābhilapyamānatvābhāvādityarthaḥ /",
  "GK16visa03cu:827": "tasya vibhāvādyabhidhānadvāreṇaiva tasya jñeyatvam, natu kāvyasthaśabdena /",
  "GK16visa03cu:828": "pratyuta tasya tatkāvyasya śabdavācyatve svaśabdavācyatvaṃ doṣa eva vakṣyate /",
  "GK16visa03cu:829": "atra eva kāvyaprakāśakṛtāpyuktaṃ,“rasādilakṣaṇastvarthaḥ svapreti na vācya'; iti /",
  "GK16visa03cu:830": "ayaṃ rasavānityāditatkāvyasthena aśabdena tu vācyaṃ,",
  "GK16visa03cu:831": "savikalpakavedyaṃ padārthāntaraṃ tatkāvyasthaśabdenaiva vācyamiti tato vailakṣaṇyamiti vacanam /",
  "GK16visa03cu:832": "********** END OF COMMENTARY **********",
  "GK16visa03cu:833": "savikalpakajñānasaṃvedyānāṃ hi vacanaprayogayogyatā, na tu rasasya tathā /",
  "GK16visa03cu:834": "************* COMMENTARY *************",
  "GK16visa03cu:835": "Vijñapriyā:",
  "GK16visa03cu:836": "(vi, bha) prayogayogyatā tatkāvyasthaśabdeneti śeṣaḥ /",
  "GK16visa03cu:837": "********** END OF COMMENTARY **********",
  "GK16visa03cu:838": "--sākṣātkāratayā na ca /",
  "GK16visa03cu:839": "parokṣastatprakāśo nāparokṣaḥ śabdasaṃbhavāta // VisSd_3.25 //",
  "GK16visa03cu:840": "************* COMMENTARY *************",
  "GK16visa03cu:841": "Vijñapriyā:",
  "GK16visa03cu:842": "(vi, ma) tatprakāśasya parokṣatvaṃ nāstītyāha---sākṣātkārateyeti /",
  "GK16visa03cu:843": "spaṣṭamidam /",
  "GK16visa03cu:844": "sākṣātkārānantaravailakṣaṇyapratipādanāya sākṣātkārarūpasyāpi tatprakāśasya sākṣātkāratvābhāvamapi kautukādāha--nāparokṣa iti /",
  "GK16visa03cu:845": "na sākṣātkāra ityarthaḥ /",
  "GK16visa03cu:846": "tatra hetumāha---śabdasaṃbhavāditi /",
  "GK16visa03cu:847": "śabdasaṃbhavāt--śābdatvādityarthaḥ /",
  "GK16visa03cu:848": "Locanā:",
  "GK16visa03cu:849": "(lo, ṛ) tathābhilāpeti--atrāpi pūrvavat raso na savikalpakarūpa iti /",
  "GK16visa03cu:850": "naca tadviṣayopītivyākhyeyam /",
  "GK16visa03cu:851": "savikalpakasvarūpaṃ ca---“ataḥ paraṃ punarvastudharmairjātyādibhiryayā /",
  "GK16visa03cu:852": "buddhyāvasayite sāpi pratyakṣatvena sammatā /",
  "GK16visa03cu:853": "“pratyakṣamatra prakaraṇāta savikalpakam /",
  "GK16visa03cu:854": "sāvikalpakatvena sammatetyuktaprakāram /",
  "GK16visa03cu:855": "ataḥ paramityatra idamānupūrvoktanirvikalpakaparāmarśaḥ śabdasaṃbhāvta śābdajñānam parokṣamiti bhāvaḥ /",
  "GK16visa03cu:856": "tat kathayatitattvaṃ svarūpaṃ,",
  "GK16visa03cu:857": "pūrvaṃ na śruto na dṛṣṭaścoktasvarūpo nirūpaṇaprakāro yasya rasasyetyarthaḥ /",
  "GK16visa03cu:858": "********** END OF COMMENTARY **********",
  "GK16visa03cu:859": "tatkathaya kīdṛgasya tattvamaśrutādṛṣṭapūrvanirupaṇaprakārasyetyāha--",
  "GK16visa03cu:860": "tasmādalaukikaḥ satyaṃ vedyaḥ sahṛdayairayam /",
  "GK16visa03cu:861": "************* COMMENTARY *************",
  "GK16visa03cu:862": "Vijñapriyā:",
  "GK16visa03cu:863": "(vi, ya)",
  "GK16visa03cu:864": "itthaṃ kiñcit vastutaḥ kiñcicca kautukād vailakṣaṇyamuktvā kīdṛśaṃ tādṛśavilakṣaṇaṃ vastu tat iti pṛcchati; tat kathayati /",
  "GK16visa03cu:865": "tasyādṛṣṭacaratvāt tannirūpamasāyapi adṛṣṭacaratvaṃ bhavatītyāha---adṛṣṭanirūpaṇeti /",
  "GK16visa03cu:866": "vilakṣaṇaṃ darśayati---tasmādalaukika iti /",
  "GK16visa03cu:867": "lokadṛṣṭasukhādipadārthavilakṣaṇa ityarthaḥ /",
  "GK16visa03cu:868": "sa cānyalokairajñeyaḥ /",
  "GK16visa03cu:869": "Locanā:",
  "GK16visa03cu:870": "(lo, ṝ) alokiko laukikavastuvilakṣaṇaḥ /",
  "GK16visa03cu:871": "yadāha etannirūpaṇaprastāva eva kāvyaprakāśakāraḥ---alaukikasiddherbhūṣaṇaṃ natu dūṣaṇam /",
  "GK16visa03cu:872": "na khalvadarśanamātreṇānubhūyamānavastusvarūpāpahnivaḥ śakyakiya eveti bhāvaḥ /",
  "GK16visa03cu:873": "kathamīdṛśo 'sāvasmābhiranubhūyata ityāha--vedya iti /",
  "GK16visa03cu:874": "prācīnavāsanāsamvalitā vidyānipuṇatopaskṛtā buddhiratra hṛdayam /",
  "GK16visa03cu:875": "tadvadbhiḥ sahṛdayaiḥ; natuṃ vaiyākaraṇamīmāṃsakadardurakairyuṣmābhiriti bhāvaḥ /",
  "GK16visa03cu:876": "********** END OF COMMENTARY **********",
  "GK16visa03cu:877": "tatkiṃ punaḥ pramāṇaṃ tasya sadbhāva ityāha--",
  "GK16visa03cu:878": "pramāṇaṃ carvaṇaivātra svābhinne viduṣāṃ matam // VisSd_3.26 //",
  "GK16visa03cu:879": "************* COMMENTARY *************",
  "GK16visa03cu:880": "Vijñapriyā:",
  "GK16visa03cu:881": "(vi, ra) tatsaṃvedyatve eva kiṃ pramāṇamityatrāha---pramāṇamiti /",
  "GK16visa03cu:882": "tadīyasākṣātkāra eva pramāṇamityarthaḥ /",
  "GK16visa03cu:883": "svaprakāśatvena sākṣātkāryasākṣātkārayorabhedādidaṃ viduṣāṃ matamityarthaḥ /",
  "GK16visa03cu:884": "Locanā:",
  "GK16visa03cu:885": "(lo, ḷ) atraivamuktarūpe rase svasyāścarvaṇāyā evābhinne /",
  "GK16visa03cu:886": "evaṃ ca sahṛdayānubhava evātra pramāṇamiti paryavasyati /",
  "GK16visa03cu:887": "tathāca nātmāśrayadoṣaḥ /",
  "GK16visa03cu:888": "********** END OF COMMENTARY **********",
  "GK16visa03cu:889": "carvaṇā āsvādanam /",
  "GK16visa03cu:890": "tacca “svādaḥ kāvyārthasaṃbhedādātmānandasamudbhavaḥ” ityuktaprakāram /",
  "GK16visa03cu:891": "************* COMMENTARY *************",
  "GK16visa03cu:892": "Vijñapriyā:",
  "GK16visa03cu:893": "(vi, la) svādaḥ kāvyārtheti--svādaḥ--sākṣātkāraḥ /",
  "GK16visa03cu:894": "kāvyārthasambhadāt kāvyasya vācya ityarthaḥ /",
  "GK16visa03cu:895": "lakṣyavyaṅgyavastūnāṃ sambhedāt jñānāt ātmano rasasyānandarūpeṇa samudbhavaḥ /",
  "GK16visa03cu:896": "kṛdabhihitabhāvatvāt samudbhūta ānanda ityarthaḥ /",
  "GK16visa03cu:897": "********** END OF COMMENTARY **********",
  "GK16visa03cu:898": "nanu yadi raso na kāryastatkathaṃ mahaṣiṇā(ka)",
  "GK16visa03cu:899": "vibhāvānubhāvavyabhicārisaṃyogādrasaniṣpattiḥ” iti lakṣaṇaṃ kṛtamityucyate--",
  "GK16visa03cu:900": "niṣpattyā carvaṇasyāsya niṣpattirupacārataḥ /",
  "GK16visa03cu:901": "yadyapi rasābhinnatayā carvaṇasyāpi na kāryatvaṃ",
  "GK16visa03cu:902": "************* COMMENTARY *************",
  "GK16visa03cu:903": "Vijñapriyā:",
  "GK16visa03cu:904": "(vi, va)",
  "GK16visa03cu:905": "rāmādiratyādeḥ sāmājikaratyādervo uddīpanavibhāvānubhāvavyabhicārijanyatvaṃ nāstyeva,",
  "GK16visa03cu:906": "tatastadātmakasya rasasya tatsākṣātkārāṃśamātrajanyatvaṃ siddhāntayituṃ kautukoktamapi tasyākāryatvamuktvā āśaṅkate--nanu yadi raso na kārya iti /",
  "GK16visa03cu:907": "vastutastu samūhālambanākāryasyaiva uktatvāt niṣpatrirupacārata iti /",
  "GK16visa03cu:908": "vibhāvādito niṣpattirityarthaḥ /",
  "GK16visa03cu:909": "svakāraṇādhīnaniṣpattikasya ratyāderniṣpattervāstavatvena niṣpatterupacārābhāvāt /",
  "GK16visa03cu:910": "itthaṃ vibhāvāditaścarvaṇāyā niṣpattireva vāstavikaratyādyaṃśasya tato niṣpattirupacaritetyuktyā carvaṇāṃśasyāpi niṣpattirupacaritaiveti vaktumāha---yadyapīti /",
  "GK16visa03cu:911": "ayamarthaḥ--ratyādayastāvaduddīpanavibhāvānubhāvavyabhicāriṇāmakāryamityuktameva /",
  "GK16visa03cu:912": "ata eva ratyādayaścarvaṇātmakasākṣātkārarūpatayā pariṇamantīti siddhāntitam /",
  "GK16visa03cu:913": "tataśca ratyādirūparasābhinna eva carvaṇātmakaḥ sākṣātkārastathā ratyādeḥ vibhāvādyakāryatayaiva carvaṇasyāpi vibhāvādyakāryatvamarthasiddhamiti yadyapi ratyāderarthaḥ /",
  "GK16visa03cu:914": "********** END OF COMMENTARY **********",
  "GK16visa03cu:915": "tathāpi tasya kādācitkatayā upacaritena kāryatvena kāryatvamupacaryate /",
  "GK16visa03cu:916": "************* COMMENTARY *************",
  "GK16visa03cu:917": "Vijñapriyā:",
  "GK16visa03cu:918": "(vi, śa) samādhāne tathāpīti /",
  "GK16visa03cu:919": "pariṇāmarasāsvādacarvaṇādibhāvādyabhinnatayā niṣpannā /",
  "GK16visa03cu:920": "sā vibhāvādijñānāt pūrvaṃ nāstīti /",
  "GK16visa03cu:921": "kintu vibhāvādijñānettarameva niṣpannetyevaṃ kādācitkatayā upacaritena kāryatvena kāryatvamupacaryate ityartha /",
  "GK16visa03cu:922": "nacaivamanyathāsiddhavibhāvādijñānottarabhāvitvena tatkāryatvaṃ carvaṇāyām avāstavameva tat kathamupacāra iti vācyam /",
  "GK16visa03cu:923": "ratyādyabhinnatayā kāryatvasyaiva vāstavatvāt, śuddhāyāstasyā avāstavatvamityabhiprāyāt /",
  "GK16visa03cu:924": "Locanā:",
  "GK16visa03cu:925": "(lo, e)",
  "GK16visa03cu:926": "yadyapītyādi---ayamarthaḥ samanantaroktaprakāreṇa rasābhinne carvaṇe kādācitkatvād vastuni vyabhicāreṇa tasya kāryatvaṃ kādācitkatvādevopacaryate /",
  "GK16visa03cu:927": "tena carvaṇasyāparicitena kāryatvena tadabhinne rasepi kāryatvamupacārāditi bhāvaḥ /",
  "GK16visa03cu:928": "asya kādācitkatvepi na kāryatvamiti samanantaramevoktam /",
  "GK16visa03cu:929": "vyañjananirūpaṇe pañcamaparicchede /",
  "GK16visa03cu:930": "********** END OF COMMENTARY **********",
  "GK16visa03cu:931": "avācyatvādikaṃ tasya vakṣye vyañjanarūpaṇe // VisSd_3.27 //",
  "GK16visa03cu:932": "tasya rasasya /",
  "GK16visa03cu:933": "ādiśabdādalakṣyatvādi /",
  "GK16visa03cu:934": "************* COMMENTARY *************",
  "GK16visa03cu:935": "Vijñapriyā:",
  "GK16visa03cu:936": "(vi, ṣa)",
  "GK16visa03cu:937": "“tathābhilāpasaṃsargayogyatvavirahānnace“tyādinā yattat kāvyasthaśabdāvācyatvamuktaṃ tadupāttamagre kariṣyata ityāha---avācyatvādikamiti /",
  "GK16visa03cu:938": "ādiśabdā dalakṣyatvādi ityatra ādipadādananumeyatvaparigrahaḥ /",
  "GK16visa03cu:939": "********** END OF COMMENTARY **********",
  "GK16visa03cu:940": "nanu yadi militā ratyādayo rasāstatkathamasya svaprakāśatvaṃ kathaṃ vākhaṇḍatvamityāha--",
  "GK16visa03cu:941": "************* COMMENTARY *************",
  "GK16visa03cu:942": "Vijñapriyā:",
  "GK16visa03cu:943": "(sa) militā iti /",
  "GK16visa03cu:944": "vibhāvādisāhityena samūhālambanaviṣayā ityarthaḥ /",
  "GK16visa03cu:945": "tat kathamasya svaprakāśatvamiti---ratyāderjñānarūpatvābhāvāt jñānasyaiva svaprakāśatvāt /",
  "GK16visa03cu:946": "milanakathaṃna ca svarūpākhyānamātram ekaikatrāpyevamāśaṅkāsambhavāt /",
  "GK16visa03cu:947": "Locanā:",
  "GK16visa03cu:948": "(lo, ai) nanu yadīti /",
  "GK16visa03cu:949": "kathaṃ svaprakāśatvaṃ ratyādīnāṃ jaḍatvādityarthaḥ /",
  "GK16visa03cu:950": "********** END OF COMMENTARY **********",
  "GK16visa03cu:951": "ratyādijñānatādātmyādeva yasmādraso bhavet /",
  "GK16visa03cu:952": "ato 'sya svaprakāśatvamakhaṇḍatvaṃ ca sidhyati // VisSd_3.28 //",
  "GK16visa03cu:953": "************* COMMENTARY *************",
  "GK16visa03cu:954": "Vijñapriyā:",
  "GK16visa03cu:955": "(vi, ha) jñānatādātmyāditi /",
  "GK16visa03cu:956": "jñānarūpatayā pariṇāmādityarthaḥ /",
  "GK16visa03cu:957": "Locanā:",
  "GK16visa03cu:958": "(lo, o) ratyādiriti--asya ratyādyaṃśasya yasyāhuḥ“ātmabhūtasukhākāraprakāśapratimānataḥ /",
  "GK16visa03cu:959": "jñānākārāvalambitve siddhā syāt svaprakāśatā'; iti /",
  "GK16visa03cu:960": "asyārthaḥ--jñānakārāvalambitve nātmabhūtaḥ sukhākāro 'pi prakāśate /",
  "GK16visa03cu:961": "tasya pratimānataḥ satsādṛśyāt ityādyaṃśopi svaprakāśa iti /",
  "GK16visa03cu:962": "nanu yadi caitanyasya sajñānatvena jaḍasya svaprakāśatā tadā pramātṛbhāvamāpannasyāntaḥ karaṇasyāpi svaprakāśatvaṃ syāditi cenmaivam /",
  "GK16visa03cu:963": "tatra hi triguṇātmake manasi sattvāṃśasya rajastamobhyāmaspṛṣṭatvam /",
  "GK16visa03cu:964": "yenātmānandasvaprakāśakārā vṛttirutpadyate /",
  "GK16visa03cu:965": "naca tayoḥ śavalatvamapi tāttvikaṃ, kuto tādātmyamiti, kimārdrakavaṇijāṃ no vahitracintayā'; /",
  "GK16visa03cu:966": "********** END OF COMMENTARY **********",
  "GK16visa03cu:967": "yadi ratyādikaṃ prakāśaśarīrādatiriktaṃ syāttadaivāsya svaprakāśatvaṃ na sidhyate,",
  "GK16visa03cu:968": "na ca tathā, tādātmyāṅgīkārāt /",
  "GK16visa03cu:969": "yaduktam--",
  "GK16visa03cu:970": "“yadyapi rasānanyatayā carvaṇāpi na kāryā tathāpi kādācitkatayā kāryatvamupakalpya tadekātmanyanādivāsanāpariṇatirūpe ratyādibhāve 'pi vyavahāra iti bhāvaḥ” iti /",
  "GK16visa03cu:971": "“sukhāditādātmyāḍgīkāre cāsmākī siddhāntaśayyāmadhiśayya divyaṃ varṣasahastraṃ pramodanidrāmupeyāḥ” iti ca /",
  "GK16visa03cu:972": "“abhinno 'pi sa pramātrā vāsanopanītaratyāditādātmyena gocarīkṛtaḥ” iti ca /",
  "GK16visa03cu:973": "************* COMMENTARY *************",
  "GK16visa03cu:974": "Vijñapriyā:",
  "GK16visa03cu:975": "(vi, ka) yadyapīti uktāśaṅkāsamādhānayoḥ prāk-kṛtayoḥ samvādamāha---yaduktamiti /",
  "GK16visa03cu:976": "prāgeva kṛtavyākhyānamidam /",
  "GK16visa03cu:977": "anādivāsaneti---anādivāsanā prāktanī tattvādiśūnyā /",
  "GK16visa03cu:978": "tayā rasādirūpā pariṇatiryasya tādṛśarūpe ratyādibhāge vibhāvādikāryatvavyavahāraḥ ityarthaḥ /",
  "GK16visa03cu:979": "dvitīya iti ceti paryantaṃ samvādavākyatvaṃ bodhyam /",
  "GK16visa03cu:980": "tatrābhinnopītyādikaṃ svaprakāśanapradarśanam /",
  "GK16visa03cu:981": "ratyādaya ityādipadāt vibhāvādiparigrahaḥ /",
  "GK16visa03cu:982": "tatra vibhāvādeḥ śabdaśaktyaiva pratītiḥ /",
  "GK16visa03cu:983": "Locanā:",
  "GK16visa03cu:984": "(lo, au) tādātmyānaṅgīkāre prācīnācāryāṇāmati śeṣaḥ /",
  "GK16visa03cu:985": "yadyapītyādau tadekātmanīti padaṃ tādātmyasūcakam /",
  "GK16visa03cu:986": "gecarīkṛta iti cidānandamayoyaṃ puruṣa iti vadupacāraḥ /",
  "GK16visa03cu:987": "********** END OF COMMENTARY **********",
  "GK16visa03cu:988": "jñānasya svaprakāśatvamanaṅgīkurvatāmupari vedāntibhireva pātanīyo daṇḍaḥ /",
  "GK16visa03cu:989": "tādātmyādevāsyākhaṇḍatvam /",
  "GK16visa03cu:990": "ratyādayo hi prathamamekaikaśaḥ pratīyamānāḥ sarve 'pyekībhūtāḥ sphuranta eva rasatāmāpadyante /",
  "GK16visa03cu:991": "taduktam --",
  "GK16visa03cu:992": "“vibhāvā anubhāvāśca sāttvikā vyabhicāriṇaḥ /",
  "GK16visa03cu:993": "pratīyamānāḥ prathamaṃ khaṇḍaśo yāntyakhaṇḍatām” //",
  "GK16visa03cu:994": "iti /",
  "GK16visa03cu:995": "************* COMMENTARY *************",
  "GK16visa03cu:996": "Vijñapriyā:",
  "GK16visa03cu:997": "(vi, kha) sāttvikā vyabhicāriṇa iti /",
  "GK16visa03cu:998": "vyabhicāriṇa eva sāttvikā ityabhedenānvayaḥ /",
  "GK16visa03cu:999": "Locanā:",
  "GK16visa03cu:1000": "(lo, a) akhaṃṇḍatve sammatiṃ darśayati--taduktamityādi /",
  "GK16visa03cu:1001": "vibhāvā ityādi kārikāyāṃ ratyādiprakāśasukhacamatkārā akaṇṭhoktā api prakaraṇadavaseyāḥ /",
  "GK16visa03cu:1002": "********** END OF COMMENTARY **********",
  "GK16visa03cu:1003": "“paramārthatastvakhaṇḍa evāyaṃ vedāntaprasiddhabrahmatattvavadveditavyaḥ” iti ca /",
  "GK16visa03cu:1004": "************* COMMENTARY *************",
  "GK16visa03cu:1005": "Vijñapriyā:",
  "GK16visa03cu:1006": "(vi, ga) akhaṇḍatāprāptau vimatiṃ nirasyati---paramārthatastviti /",
  "GK16visa03cu:1007": "natu pūrvoktaparicchedena paramārthatāpradarśanam /",
  "GK16visa03cu:1008": "brahmatattvavaditi---khaṇḍākhaṇaaḍanānāpadārthānām advaitabhāvānayā akhaṇḍasvarūpatvāt brahmatattvasya itica ityantaṃ samvādavākyam /",
  "GK16visa03cu:1009": "Locanā:",
  "GK16visa03cu:1010": "(lo, ā)",
  "GK16visa03cu:1011": "[text of comm. wanting in both printed ed. and Sansknet e-text!]",
  "GK16visa03cu:1012": "********** END OF COMMENTARY **********",
  "GK16visa03cu:1013": "athaṃ ke te vibhāvānubhāvavyabhicāriṇa ityapekṣāyāṃ vibhāvamāha--",
  "GK16visa03cu:1014": "ratyādyudvodhakā loke vibhāvāḥ kāvyanāṭyayoḥ /",
  "GK16visa03cu:1015": "Locanā:",
  "GK16visa03cu:1016": "(lo, i) ratyādīti---anādivāsanāntarlonasya ratyādeḥ prakāśakāḥ /",
  "GK16visa03cu:1017": "********** END OF COMMENTARY **********",
  "GK16visa03cu:1018_0": "ye hi loke rāmādigataratihāsādīnāmudvodhakāraṇāni sītādayasta eva kāvye nāṭye ca",
  "GK16visa03cu:1018_1": "niveśitāḥ santaḥ “vibhāvyante āsvādāṅkuraprādurbhāvayogyāḥ kriyante sāmājikaratyādibhāvā",
  "GK16visa03cu:1018_2": "ebhiḥ” iti vibhāvā ucyante /",
  "GK16visa03cu:1019": "************* COMMENTARY *************",
  "GK16visa03cu:1020": "Vijñapriyā:",
  "GK16visa03cu:1021": "(vi, gha) vibhāvyante iti /",
  "GK16visa03cu:1022": "rasapratītyarthaṃ viśeṣeṇa bhāvyanta ityarthaḥ /",
  "GK16visa03cu:1023": "natu pratītyarthaṃ kathaṃ viśeṣeṇa bhāvyantetatpratipādanasāmarthya eva tathātvaucityādityata āhaāsvādāṅkureti /",
  "GK16visa03cu:1024": "yata ebhirvibhāvādibhiḥ sāmājikaratyādibhāvā āsvādāṅkuraprādurbhāvayogyāḥ kriyante,",
  "GK16visa03cu:1025": "ato viśeṣeṇa bhāvyanta ityarthaḥ /",
  "GK16visa03cu:1026": "ato vibhāvā ucyante ityarthaḥ sāmājikaratyādibhāvānāṃ tathātvakaraṇaṃ rāmādiratyādīnāṃ ca tatrāropāt bodhyam /",
  "GK16visa03cu:1027": "sa cāropo vāsanāsahakṛtairvibhāvādibhirvyañjanayeti bodhyam /",
  "GK16visa03cu:1028": "ata evoktaṃ---vāsanopanītaratyāditādātmyeneti /",
  "GK16visa03cu:1029": "asyā paribhāṣāyāyogārūḍhatvādetadyogārthasyānubhāvādau sattvepi na tatra prayoga iti prāgapyuktam /",
  "GK16visa03cu:1030": "********** END OF COMMENTARY **********",
  "GK16visa03cu:1031": "taduktaṃ bharttṛhariṇā--",
  "GK16visa03cu:1032": "“śabdopahitarūpāṃstān buddherviṣayatāṃ gatān /",
  "GK16visa03cu:1033": "pratyakṣāniva kaṃsādīn sādhanatvena manyate” //",
  "GK16visa03cu:1034": "************* COMMENTARY *************",
  "GK16visa03cu:1035": "Vijñapriyā:",
  "GK16visa03cu:1036": "(vi, ṅa)",
  "GK16visa03cu:1037": "śabdopahiteti--tān prasiddhān kaṃsādīn śrīkṛṣṇādikrodhasya raudrarasasthāyibhāvasthālambanavibhāvān śabdopahitarūpān śabdopasthāpyāt pratyakṣāniva sāmājikā manyante /",
  "GK16visa03cu:1038": "manyata iti pāṭhe tu sāmājikaḥ /",
  "GK16visa03cu:1039": "kena hetunetyatrāha---sādhanatveneti /",
  "GK16visa03cu:1040": "śabdopahitatvarūpeṇa pratyakṣasādhanatvenetyarthaḥ /",
  "GK16visa03cu:1041": "idameva viśeṣaṇabhāvanaṃ samvādena pradarśitam /",
  "GK16visa03cu:1042": "Locanā:",
  "GK16visa03cu:1043": "(lo, ī)",
  "GK16visa03cu:1044": "śabdeti---śabdopahitarūpān kāvyarūpaśabdopādhinā śravaṇāt tadvuddhiviṣayatāmāpannānāṃ sādhanatvena sotsāhādyudabodhe manyante sabhyā iti śeṣaḥ /",
  "GK16visa03cu:1045": "********** END OF COMMENTARY **********",
  "GK16visa03cu:1046": "iti /",
  "GK16visa03cu:1047": "tadbhedāvāha--",
  "GK16visa03cu:1048": "ālambanoddīpanākhyau tasya bhedāvubhau smṛtau /",
  "GK16visa03cu:1049": "spaṣṭam /",
  "GK16visa03cu:1050": "tatra--",
  "GK16visa03cu:1051": "ālambanaṃ nāyakādistamālambya rasodramāt // VisSd_3.29 //",
  "GK16visa03cu:1052": "ādiśabdānnāyikāpratināyikādayaḥ /",
  "GK16visa03cu:1053": "atha yasya rasasya yo vibhāvaḥ sa tatsvarūpavarṇane vakṣyate /",
  "GK16visa03cu:1054": "************* COMMENTARY *************",
  "GK16visa03cu:1055": "Vijñapriyā:",
  "GK16visa03cu:1056": "(vi, ca) ālambanaṃ nāyakādiriti nāyikāśṛṅgāre bodhyam /",
  "GK16visa03cu:1057": "nāyikā pratināyakādaya iti nāyakaśṛṅgāre bodhyam /",
  "GK16visa03cu:1058": "pratināyikā copanāyikā, sā ca śṛṅgārābhāse /",
  "GK16visa03cu:1059": "evaṃ nāyikāśṛṅgārābhāse upanāyakopi bodhyaḥ /",
  "GK16visa03cu:1060": "Locanā:",
  "GK16visa03cu:1061": "(lo, u) pratināyakādītyādiśabdena vikṛtaveśā vyāghrādayaḥ /",
  "GK16visa03cu:1062": "vakṣyata iti /",
  "GK16visa03cu:1063": "ihaiva paricchede /",
  "GK16visa03cu:1064": "********** END OF COMMENTARY **********",
  "GK16visa03cu:1065": "tatra nāyakaḥ--",
  "GK16visa03cu:1066": "************* COMMENTARY *************",
  "GK16visa03cu:1067": "Vijñapriyā:",
  "GK16visa03cu:1068": "(vi, cha) tatra nāyako---nāyakalakṣaṇamāheti śeṣaḥ /",
  "GK16visa03cu:1069": "********** END OF COMMENTARY **********",
  "GK16visa03cu:1070": "tyāgī kṛtī kulīnaḥ suśrīko rūpayovanotsāhī /",
  "GK16visa03cu:1071": "dakṣo 'nuraktalokastejovaidagdhyaśīlavānnetā // VisSd_3.30 //",
  "GK16visa03cu:1072": "dakṣaḥ kṣiprakārī /",
  "GK16visa03cu:1073": "śīlaṃ sadvṛtam /",
  "GK16visa03cu:1074": "evamādiguṇasampanno netā nāyako bhavati /",
  "GK16visa03cu:1075": "tadbhedānāha--",
  "GK16visa03cu:1076": "dhīrodātto dhīroddhatastathā dhīralalitaśca /",
  "GK16visa03cu:1077": "dhīrapraśānta ityayamuktaḥ prathamaścaturbhedaḥ // VisSd_3.31 //",
  "GK16visa03cu:1078": "************* COMMENTARY *************",
  "GK16visa03cu:1079": "Vijñapriyā:",
  "GK16visa03cu:1080": "(vi, ja)",
  "GK16visa03cu:1081": "prathamaṃ caturbheda iti---paścāttu dhīrodāttādīnām api dakṣiṇadhṛṣṭatvādibhedasya vakṣyamāṇatvāt /",
  "GK16visa03cu:1082": "********** END OF COMMENTARY **********",
  "GK16visa03cu:1083": "spaṣṭam /",
  "GK16visa03cu:1084": "tatra dhīrodāttaḥ--",
  "GK16visa03cu:1085": "avikatthanaḥ kṣamāvānatigambhīro māhasattvaḥ /",
  "GK16visa03cu:1086": "stheyānnagūḍhamāno dhīrodātto dṛḍhavrataḥ kathitaḥ // VisSd_3.32 //",
  "GK16visa03cu:1087": "Locanā:",
  "GK16visa03cu:1088": "(lo, ū) stheyān-sthirataraḥ /",
  "GK16visa03cu:1089": "********** END OF COMMENTARY **********",
  "GK16visa03cu:1090": "avikatthano 'nātmaślāghākaraḥ /",
  "GK16visa03cu:1091": "mahāsattvo harṣaśokādyanabhibhūtasvabhāvaḥ /",
  "GK16visa03cu:1092": "nigūḍhamāno vinayacchannagarvaḥ /",
  "GK16visa03cu:1093": "dṛḍhavrato 'ṅgīkṛtanirvāhakaḥ /",
  "GK16visa03cu:1094": "yathā--rāmayudhiṣṭirādiḥ /",
  "GK16visa03cu:1095": "atha dhīroddhataḥ--",
  "GK16visa03cu:1096": "māyāparaḥ pracaṇḍaścapalo 'haṅkāradarpabhūyiṣṭhaḥ /",
  "GK16visa03cu:1097": "ātmaślāghānirato dhīrairdhoroddhataḥ kathitaḥ // VisSd_3.33 //",
  "GK16visa03cu:1098": "yathā--bhīmasenādiḥ. atha dhīralalitaḥ--",
  "GK16visa03cu:1099": "niścinto mṛduraniśaṃ kalāparo dhīralalitaḥ syāt /",
  "GK16visa03cu:1100": "kalā nṛtyādikā /",
  "GK16visa03cu:1101": "yathā--satnavālyādau vatsarājādiḥ /",
  "GK16visa03cu:1102": "atha dhīrapraśāntaḥ--",
  "GK16visa03cu:1103": "sāmānyaguṇairbhūyān dvijādiko dhīrapraśāntaḥ syāt // VisSd_3.34 //",
  "GK16visa03cu:1104": "************* COMMENTARY *************",
  "GK16visa03cu:1105": "Vijñapriyā:",
  "GK16visa03cu:1106": "(vi, jha) sāmānyaguṇairiti---dhīrodāttāditrayasādhāraṇaguṇairbhūyān mahānityarthaḥ /",
  "GK16visa03cu:1107": "Locanā:",
  "GK16visa03cu:1108": "(lo, ṛ) sāmānyaguṇā--manvādyuktadhṛtikṣamādayaḥ",
  "GK16visa03cu:1109": "********** END OF COMMENTARY **********",
  "GK16visa03cu:1110": "yathā--mālatīmādhavādau mādhavādiḥ /",
  "GK16visa03cu:1111": "eṣāṃ ca śṛṅgārādirūpatve bhedānāha--",
  "GK16visa03cu:1112": "ebhirdakṣiṇādhṛṣṭānukūlaśaṭharūpibhistu ṣoḍaśadhā /",
  "GK16visa03cu:1113": "************* COMMENTARY *************",
  "GK16visa03cu:1114": "Vijñapriyā:",
  "GK16visa03cu:1115": "(vi, ña) ṣoḍaśadheti---dhīrodāttādīnāṃ caturṇā dakṣiṇatvādicāturguṇyena ṣoḍaśatvam /",
  "GK16visa03cu:1116": "********** END OF COMMENTARY **********",
  "GK16visa03cu:1117": "tatra teṣāṃ dhīrodāttādīnāṃ pratyekaṃ dakṣiṇadhṛṣṭānukūlaśaṭhatvena ṣoḍaśaprakārā nāyakaḥ /",
  "GK16visa03cu:1118": "eṣu tvanekamahilāsu samarāgo dakṣiṇaḥ kathitaḥ // VisSd_3.35 //",
  "GK16visa03cu:1119": "************* COMMENTARY *************",
  "GK16visa03cu:1120": "Vijñapriyā:",
  "GK16visa03cu:1121": "(vi, ṭa) anekamahilā--iti vyācaṣṭe dvayostricaturiti /",
  "GK16visa03cu:1122": "Locanā:",
  "GK16visa03cu:1123": "(lo, ṝ) eṣu---dakṣiṇādiṣu nāyakamadhye /",
  "GK16visa03cu:1124": "********** END OF COMMENTARY **********",
  "GK16visa03cu:1125": "dvayostricatuḥ prabhṛtiṣu nāyikāsu tulyānurāgo dakṣiṇanāyakaḥ /",
  "GK16visa03cu:1126": "yathā--",
  "GK16visa03cu:1127": "snātā tiṣṭhati kuntaleśvarasutā,",
  "GK16visa03cu:1128": "vāro 'ṅgarājasvasurdyūtai rātririyaṃ jitā kalamayā,",
  "GK16visa03cu:1129": "devī prasādyādya ca /",
  "GK16visa03cu:1130": "ityantaḥ purasundarīḥ prati mayā vijñāyā vijñāpite devenāpratipattimūḍhamanasā dvitrāḥ sthitaṃ nāḍikāḥ //",
  "GK16visa03cu:1131": "************* COMMENTARY *************",
  "GK16visa03cu:1132": "Vijñapriyā:",
  "GK16visa03cu:1133": "(vi, ṭha) snātā tiṣṭhatīti---antaḥ puracarajanasya kasmiṃścidiyamuktiḥ /",
  "GK16visa03cu:1134": "anekapatnīsambhogārhā iyaṃ rātririti tatkarmaniyuktasya rājñi nivedanam /",
  "GK16visa03cu:1135": "ślokārthaḥ--snātā, ṛtusnātā /",
  "GK16visa03cu:1136": "vāraḥ tatsambhoganiyatavāsaraḥ /",
  "GK16visa03cu:1137": "kamalayā tannāmnyā devyā /",
  "GK16visa03cu:1138": "devīkṛtābhiṣekā /",
  "GK16visa03cu:1139": "māninyāstasyā adyāvaśyaṃ prasādanam /",
  "GK16visa03cu:1140": "dvitrā iti /",
  "GK16visa03cu:1141": "sarvāsu anurāgasāmyena kasyāpyupekṣānarhatvāt apratipattyā kartavyanirṇayābhāvena mūḍhamanaskatvena dvitrādidaṇḍasthitiḥ /",
  "GK16visa03cu:1142": "********** END OF COMMENTARY **********",
  "GK16visa03cu:1143": "kṛtāgā api niḥśaṅkastarjito 'pi na lajjitaḥ /",
  "GK16visa03cu:1144": "dṛṣṭadoṣo 'pi mithyāvākkathito dhṛṣṭanāyakaḥ // VisSd_3.36 //",
  "GK16visa03cu:1145": "************* COMMENTARY *************",
  "GK16visa03cu:1146": "Vijñapriyā:",
  "GK16visa03cu:1147": "(vi, ḍa) kṛtāgā apīti--āgoparādhaḥ /",
  "GK16visa03cu:1148": "mithyāvāk kṛtasyāpi mithyātvavādī /",
  "GK16visa03cu:1149": "********** END OF COMMENTARY **********",
  "GK16visa03cu:1150": "yathā mama--",
  "GK16visa03cu:1151": "śoṇaṃ vīkṣya mukhaṃ vicumbitumahaṃ yātaḥ samīpaṃ tataḥ pādena prahṛtaṃ tayā,",
  "GK16visa03cu:1152": "sapadi taṃ dhṛtvā sahāse mayi /",
  "GK16visa03cu:1153": "kiñcittatra vidhātumakṣamatayā bāṣpaṃ sṛjantyāḥ sakhe ! dhyātaścetasi kautukaṃ vitanute kopo 'pi vāmabhruvaḥ //",
  "GK16visa03cu:1154": "************* COMMENTARY *************",
  "GK16visa03cu:1155": "Vijñapriyā:",
  "GK16visa03cu:1156": "(vi, ḍha)",
  "GK16visa03cu:1157_0": "śoṇaṃ vīkṣyeti---roṣāruṇamukhīṃ priyāṃ cumbituṃ gatasya tayā prahartumudyataṃ pādaṃ",
  "GK16visa03cu:1157_1": "dhṛtvā kiñcit kartumakṣamīkṛtāṃ rudatīṃ tāṃ dṛṣṭvā hasitavato nāyakasya sakhyau vṛttāntakathanamidam /",
  "GK16visa03cu:1158": "atra nāyikākrodhavaśāt nāyakasya kṛtāgastvasiddhiḥ /",
  "GK16visa03cu:1159": "Locanā:",
  "GK16visa03cu:1160": "(lo, ḷ) śoṇamiti--vicumbituṃ samīpaṃ yāto 'nunayādikamakṛtvāpīti bhāvaḥ /",
  "GK16visa03cu:1161": "********** END OF COMMENTARY **********",
  "GK16visa03cu:1162": "anukūla ekanirataḥ--",
  "GK16visa03cu:1163": "ekasyāmeva nāyikāyāmāsakto 'nukūlanāyakaḥ /",
  "GK16visa03cu:1164": "yathā--",
  "GK16visa03cu:1165": "asmākaṃ sakhi ! vāsasī na rucire,",
  "GK16visa03cu:1166": "graiveyakaṃ nojjvalaṃ,",
  "GK16visa03cu:1167": "no vakrā gātiruddhataṃ na hasitaṃ,",
  "GK16visa03cu:1168": "naivāsti, kaścinmadaḥ /",
  "GK16visa03cu:1169": "kintvanye 'pi janā vadanti subhago 'pyasyāḥ priyo nānyato dṛṣṭaṃ nikṣipatīti viśvamiyatā manyāmahe duḥsthitam //",
  "GK16visa03cu:1170": "************* COMMENTARY *************",
  "GK16visa03cu:1171": "Vijñapriyā:",
  "GK16visa03cu:1172": "(vi, ṇa) asmākaṃ sakhīti--paṣyau subhagāyā sakhyā uktiriyam /",
  "GK16visa03cu:1173": "vastraujjvalyādikaṃ saubhāgyaheturmama nāsti /",
  "GK16visa03cu:1174": "kintu na kevalamahamanyepi janā vadanti asyāḥ patiranyato 'nyasyāṃ nāyikāyāṃ dṛṣṭiṃ na nikṣipatīti /",
  "GK16visa03cu:1175": "viśvam---etad viśvavarti strījanaṃ duḥ sthitaṃ,",
  "GK16visa03cu:1176": "mayi asūyayā madapekṣayā saubhāgyālpatvena vā duḥ sthitaṃ vayaṃ manyāmahe /",
  "GK16visa03cu:1177": "patiḥ-kīdṛśaḥ, subhagopi saundaryeṇānyanāyikābhilaṣaṇīyatvarūpasaubhāgyavānapi ityarthaḥ /",
  "GK16visa03cu:1178": "Locanā:",
  "GK16visa03cu:1179": "(lo, e) anyataḥ anyasyāṃ vinetyarthaḥ /",
  "GK16visa03cu:1180": "viśvaṃ duḥ sthitaṃ manyāmahe /",
  "GK16visa03cu:1181": "kintu māmeva suṃsthitāmiti bhāvaḥ /",
  "GK16visa03cu:1182": "graiveyakaṃ, kaṇṭhābharaṇam, madopi yauvanādyahaṅkārajanitaḥ garvopi naivāsti /",
  "GK16visa03cu:1183": "********** END OF COMMENTARY **********",
  "GK16visa03cu:1184": "śaṭho 'yamekatra baddhabhāvo yaḥ /",
  "GK16visa03cu:1185": "darśitabahiranurāgo vipriyamanyatra gūḍhamācarati // VisSd_3.37 //",
  "GK16visa03cu:1186": "yaḥ punarekasyāmeva nāyikāyāṃ baddhabhāvo dvayorapi nāyikayorbahirdarśitānurāgo 'nyasyāṃ nāyikāyāṃ gūḍhaṃ vipriyamācarita sa śaṭhaḥ /",
  "GK16visa03cu:1187": "yathā--",
  "GK16visa03cu:1188": "“śaṭānyasyāḥ kāñcīmaṇiraṇitamākarṇya sahasā yadāśliṣyanneva praśithilabhujagranthirabhavaḥ /",
  "GK16visa03cu:1189": "tadetatkvācakṣe ghṛtamadhumayatvadvahuvaco- viṣeṇāghūrṇantī kimapi na sakhī me gaṇayati” //",
  "GK16visa03cu:1190": "************* COMMENTARY *************",
  "GK16visa03cu:1191": "Vijñapriyā:",
  "GK16visa03cu:1192": "(vi, ta) śaṭhānyasyā iti---nāyikāyā vipriyakāriṇaṃ nāyakaṃ bhartsayantyā sakhyā uktiriyam /",
  "GK16visa03cu:1193": "he śaṭha ! mama sakhīm āśliṣyanneva tvaṃ yadanyasyā nāyikāyāḥ kāñcīmaṇiraṇitaśabdamākarṇya sahasā praśithilabhujagranthiḥ (vāhuveṣṭanaṃ)",
  "GK16visa03cu:1194": "abhavaḥ tadetat kva jane ācakṣe /",
  "GK16visa03cu:1195": "ato me sakhī ghṛtamadhumayena miśritaghṛtamadhurūpeṇa tvadīyabahucāṭuvacoviṣeṇāghūrṇantī kimapi kartavyaṃ na gaṇayatītyarthaḥ /",
  "GK16visa03cu:1196": "miśritaghṛtamadhunī hi āpātamadhurepi viṣatvaṃ prāpnutaḥ /",
  "GK16visa03cu:1197": "********** END OF COMMENTARY **********",
  "GK16visa03cu:1198": "eṣāṃ ca traividhyāduttamamadhyādhamatvena /",
  "GK16visa03cu:1199": "uktā nāyakabhedāścatvāriṃśattathāṣṭau ca // VisSd_3.38 //",
  "GK16visa03cu:1200": "************* COMMENTARY *************",
  "GK16visa03cu:1201": "Vijñapriyā:",
  "GK16visa03cu:1202": "(vi, tha) eṣāṃ ceti---eṣāmuttamamadhyamādhamatvena trauvidhyādityanvayaḥ /",
  "GK16visa03cu:1203": "catvāriṃśaditi ṣoḍaśa traiguṇyena aṣṭacatvāriśat /",
  "GK16visa03cu:1204": "********** END OF COMMENTARY **********",
  "GK16visa03cu:1205": "eṣāmuktaṣoḍaśabhedānām /",
  "GK16visa03cu:1206": "atha prasaṅgādeteṣāṃ sahāyānāha--",
  "GK16visa03cu:1207": "************* COMMENTARY *************",
  "GK16visa03cu:1208": "Vijñapriyā:",
  "GK16visa03cu:1209": "(vi, da)",
  "GK16visa03cu:1210": "atha prasaṅgāditi---atra eṣāmityanena nāyakamātrasyaiva parāmarśo natu prakānta śṛṅgārīyāṣṭacatvāriṃśata eva /",
  "GK16visa03cu:1211": "ata eva rāmasya sugrīvaḥ sahāyo darśayiṣyate /",
  "GK16visa03cu:1212": "Locanā:",
  "GK16visa03cu:1213": "(lo, ai) prasaṅgāditi /",
  "GK16visa03cu:1214": "eṣāṃ hi sahāyayuktatvena kāryakāritve 'dhikarasaparipoṣaḥ /",
  "GK16visa03cu:1215": "evamanyatra /",
  "GK16visa03cu:1216": "********** END OF COMMENTARY **********",
  "GK16visa03cu:1217": "dūrānuvartini syāttasya prāsaṅgiketivṛtte tu /",
  "GK16visa03cu:1218": "kiñcittadguṇahīnaḥ sahāya evāsya pīṭhamarddākhyaḥ // VisSd_3.39 //",
  "GK16visa03cu:1219": "tasya nāyakasya bahuvyāpini prasaṅgasaṃgate itivṛtte 'nantaroktairnāyakasāmānyaguṇaiḥ",
  "GK16visa03cu:1220": "Locanā:",
  "GK16visa03cu:1221": "(vi, o) nāyakasāmānyaguṇaistyāgādibhiḥ /",
  "GK16visa03cu:1222": "********** END OF COMMENTARY **********",
  "GK16visa03cu:1223": "kiñcidūnaḥ pīṭhamarddanāmāsahāyo bhavati /",
  "GK16visa03cu:1224": "yathā-rāmacandrādīnāṃ sugrīvādayaḥ /",
  "GK16visa03cu:1225": "************* COMMENTARY *************",
  "GK16visa03cu:1226": "Vijñapriyā:",
  "GK16visa03cu:1227": "(vi, dha)",
  "GK16visa03cu:1228": "dūrānuvartinīti vyācaṣṭe---tasyeti dūrānuvartini ityasya vyākhyā bahuvyāpinīti bahudeśavyāpyasādhye ityarthaḥ /",
  "GK16visa03cu:1229": "prasaṅgasaṅgate--daivata upasthita itivṛtte vṛttānte /",
  "GK16visa03cu:1230": "kiñcit tadguṇahīna ityasyārthamāha---anantareti---anantaroktaiḥ pūrvoktaiḥ /",
  "GK16visa03cu:1231": "********** END OF COMMENTARY **********",
  "GK16visa03cu:1232": "atha śṛṅgārasahāyāḥ--",
  "GK16visa03cu:1233": "śṛṅgāre 'sya sahāyā viṭaceṭavidūṣakādyāḥ syuḥ /",
  "GK16visa03cu:1234": "bhaktā narmasu nipuṇāḥ kupitavadhūmānabhañjanāḥ śuddhāḥ // VisSd_3.40 //",
  "GK16visa03cu:1235": "ādiśabdānmālākārarajakatāmbūlikagāndhikādayaḥ /",
  "GK16visa03cu:1236": "tatra viṭaḥ--",
  "GK16visa03cu:1237": "saṃbhogahīnasaṃpadviṭastu dhūrttaḥ kalaikadeśajñaḥ /",
  "GK16visa03cu:1238": "veśopacārakuśalo vāggmī madhuro 'tha bahumato goṣṭhyām // VisSd_3.41 //",
  "GK16visa03cu:1239": "************* COMMENTARY *************",
  "GK16visa03cu:1240": "Vijñapriyā:",
  "GK16visa03cu:1241": "(vi, na) nāyakasāmānyaguṇaistyāgādibhiḥ /",
  "GK16visa03cu:1242": "********** END OF COMMENTARY **********",
  "GK16visa03cu:1243": "ceṭaḥ prasiddha eva /",
  "GK16visa03cu:1244": "************* COMMENTARY *************",
  "GK16visa03cu:1245": "Vijñapriyā:",
  "GK16visa03cu:1246": "(vi, pa) ceṭaḥ prasiddha iti---ceṭīputra ityarthaḥ /",
  "GK16visa03cu:1247": "********** END OF COMMENTARY **********",
  "GK16visa03cu:1248": "kusumavasantādyabhidhaḥ karmavapurveṣabhāṣādyaiḥ /",
  "GK16visa03cu:1249": "hāsyakaraḥ kalaharatirvidūṣakaḥ syāt svakarmajñaḥ // VisSd_3.42 //",
  "GK16visa03cu:1250": "************* COMMENTARY *************",
  "GK16visa03cu:1251": "Vijñapriyā:",
  "GK16visa03cu:1252": "(vi, pha) vidūṣakamāha---kusumeti /",
  "GK16visa03cu:1253": "karmādibhirhāsyakaraḥ ityanvayaḥ /",
  "GK16visa03cu:1254": "karmaṇā, vapuṣā, veśena, vāsanadinā bhāṣādyaiḥ sarveṣāṃ hāsyaṃ janayati /",
  "GK16visa03cu:1255": "Locanā:",
  "GK16visa03cu:1256": "(lo, au) kusumeti---kusumābhidho vidūṣako rasālakādiḥ /",
  "GK16visa03cu:1257": "vasantābhidhāvasantakamādhavādiḥ /",
  "GK16visa03cu:1258": "********** END OF COMMENTARY **********",
  "GK16visa03cu:1259": "svakarma hāsyādi /",
  "GK16visa03cu:1260": "arthacintane sahāyamāha--",
  "GK16visa03cu:1261": "************* COMMENTARY *************",
  "GK16visa03cu:1262": "Vijñapriyā:",
  "GK16visa03cu:1263": "(vi, ba) rasīyanāyakasahāyakathanaprasaṅgādanyatrāpi sahāyamāha---arthacintaneti /",
  "GK16visa03cu:1264": "********** END OF COMMENTARY **********",
  "GK16visa03cu:1265": "mantrīsyādarthānāṃ cintāyāṃ--",
  "GK16visa03cu:1266": "arthāstantrāvāpādayaḥ /",
  "GK16visa03cu:1267": "************* COMMENTARY *************",
  "GK16visa03cu:1268": "Vijñapriyā:",
  "GK16visa03cu:1269": "(vi, bha) tantrāvāpeti /",
  "GK16visa03cu:1270": "tantraṃ rājakṛtyaṃ tasya āvāpo yogyāyogyānuṣṭhānam /",
  "GK16visa03cu:1271": "tasmin arthe mantrī sahāya ityarthaḥ /",
  "GK16visa03cu:1272": "********** END OF COMMENTARY **********",
  "GK16visa03cu:1273": "yattvatra sahāyakathanaprastāve--",
  "GK16visa03cu:1274": "“mantrī svaṃ cobhayaṃ vāpi sakhā tasyārthacintane” iti kenācillakṣaṇaṃ kṛtam,",
  "GK16visa03cu:1275": "tadapi rājñor'thacintanopāyalakṣaṇaprakaraṇo lakṣayitavyam,",
  "GK16visa03cu:1276": "na tu sahāyakathanaprakaraṇo /",
  "GK16visa03cu:1277": "“nāyakasyārthacintane mantrī sahāyaḥ” ityukte 'pi nāyakasyārthata eva siddhatvāt /",
  "GK16visa03cu:1278": "************* COMMENTARY *************",
  "GK16visa03cu:1279": "Vijñapriyā:",
  "GK16visa03cu:1280": "(vi, ma) svaṃ ceti--svaṃ rājā tasya rājñaḥ /",
  "GK16visa03cu:1281": "kenaciditi lakṣaṇaṃ sahāyajñāpanam /",
  "GK16visa03cu:1282": "atra svasyāpi sahāyatvena kathanāt pūrvasmād bhedaḥ /",
  "GK16visa03cu:1283": "sahāyakathanaprakaraṇe iti---svasya svasahāyatvāt sahāyatāyā bhedaghaṭītatvāt /",
  "GK16visa03cu:1284": "nanvevaṃ tena cintā na kriyatāmityāha---nāyakasyeti /",
  "GK16visa03cu:1285": "********** END OF COMMENTARY **********",
  "GK16visa03cu:1286": "yadapyuktam--",
  "GK16visa03cu:1287": "“mantriṇāṃ lalitaḥ śeṣā mantriṣvāyattasiddhayaḥ” iti,",
  "GK16visa03cu:1288": "tadapi svalakṣaṇakathanenaika lakṣitasya dhīralalitasya mantrimātrāyattārthacintanopapattergatārtham /",
  "GK16visa03cu:1289": "na cārthacintane tasya mantrī sahāyaḥ, kiṃ tu svayameva saṃpādakaḥ; tasyārthacintanādyabhāvāt /",
  "GK16visa03cu:1290": "************* COMMENTARY *************",
  "GK16visa03cu:1291": "Vijñapriyā:",
  "GK16visa03cu:1292": "(vi, ya)",
  "GK16visa03cu:1293": "mantriṇeti---lalito dhīralalitastādṛśo rājā mantriṇaivārthasādhakaḥ iti śeṣaḥ,",
  "GK16visa03cu:1294": "svasya śṛṅgāraniratatvāt /",
  "GK16visa03cu:1295": "śeṣāḥ dhīrodāttadhīroddhatādayaḥ /",
  "GK16visa03cu:1296": "svalakṣaṇakathaneneti /",
  "GK16visa03cu:1297": "dhīralalitalakṣaṇakathanenetyarthaḥ /",
  "GK16visa03cu:1298": "“niścinto mṛduraniśaṃ kalāparo dhīralalitaḥ syāditi dhīralalitalakṣaṇe niścintetvainārthacintanasya mantrimātraniṣṭhatvasiddhestasya mantriṇaḥ sahāyatākathanaṃ gatārthamityarthaḥ /",
  "GK16visa03cu:1299": "dhīralalitasya yo mantrī tasya svayamevārthacintakatvam /",
  "GK16visa03cu:1300": "natu svacintane tasya sahāyatvam /",
  "GK16visa03cu:1301": "sphuṭamevāha---nacārthacintanamiti---tasyārthacintanādyabhāvādityatra tasya dhīralalitasya /",
  "GK16visa03cu:1302": "ayaṃ mantrī syādarthānāṃ cintāyāmiti sūtrasya parabhāgaḥ /",
  "GK16visa03cu:1303": "Locanā:",
  "GK16visa03cu:1304": "(lo, a) yattvatreti--yattvatretyādergatārthatvamityanenānvayaḥ /",
  "GK16visa03cu:1305": "tasya granthasyāyamarthaḥ /",
  "GK16visa03cu:1306": "sahāyakathanaprastāve mantriṇa eva sahāyatvakathanaṃ yuktam; natu ātmana ubhayasya vā /",
  "GK16visa03cu:1307": "ātmana eva ātmasahāyatvaṃ viruddham /",
  "GK16visa03cu:1308": "kintu rājā kenārthacintanaṃ kuryādityapekṣāyāmeva kvacin mantriṇā kvacidātmanā,",
  "GK16visa03cu:1309": "kvacidubhayeneti vaktuṃ yuktam /",
  "GK16visa03cu:1310": "dhīralalitasya niścintatvādirūpakathanena mantrimātrāyattārthacintanamupapadyate /",
  "GK16visa03cu:1311": "kiñca tadapyarthacintanopāyaprakaraṇa eva lakṣitavyam; natu sahāyakathanaprakaraṇe /",
  "GK16visa03cu:1312": "tasya dhīralalitasya naca sahāyaḥ saḥ /",
  "GK16visa03cu:1313": "mantriṇaḥ sahāyatve dhīralalitasyāpyarthacintanaprasaṅgāt /",
  "GK16visa03cu:1314": "********** END OF COMMENTARY **********",
  "GK16visa03cu:1315": "athāntaḥ purasahāyāḥ--",
  "GK16visa03cu:1316": "--tadvadavarodhe /",
  "GK16visa03cu:1317": "vāmanaśaṇḍhakirātamlecchābhīrāḥ śakārakubjādyaḥ // VisSd_3.43 //",
  "GK16visa03cu:1318": "madamūrkhatābhimānī duṣkulataiśvaryasaṃyuktaḥ /",
  "GK16visa03cu:1319": "so 'yamanūḍhābhrātā rājñaḥ śyālaḥ śakāra ityuktaḥ // VisSd_3.44 //",
  "GK16visa03cu:1320": "************* COMMENTARY *************",
  "GK16visa03cu:1321": "Vijñapriyā:",
  "GK16visa03cu:1322": "(vi, ra) śakāralakṣaṇamāha---madeti /",
  "GK16visa03cu:1323": "duṣkulatā aiśvaryaṃ ca tābhyāṃ saṃyuktopi madamūrkhatābhyāmabhimānītyarthaḥ /",
  "GK16visa03cu:1324": "Locanā:",
  "GK16visa03cu:1325": "(lo, ā) śakārasvarūpamāha---madeti--mado garvaḥ, madyavikāro vā /",
  "GK16visa03cu:1326": "********** END OF COMMENTARY **********",
  "GK16visa03cu:1327": "ādyaśabdānmūkādayaḥ /",
  "GK16visa03cu:1328": "tatra śaṇḍhavāmanakirātakubjādayo yathā ratnābalyām--",
  "GK16visa03cu:1329": "naṣṭaṃ varṣavarairmanuṣyagaṇanābhāvādapāsya trapā- mantaḥ kañcukikañcukasya viśati trāsādayaṃ vāmanaḥ /",
  "GK16visa03cu:1330": "paryantāśrayibhinijasya sadṛśaṃ nāmnaḥ kirātaiḥ kṛtaṃ kubjā nīcatayaiva yānti śanakairātmekṣaṇāśaṅkinaḥ //",
  "GK16visa03cu:1331": "************* COMMENTARY *************",
  "GK16visa03cu:1332": "Vijñapriyā:",
  "GK16visa03cu:1333": "(vi, la)",
  "GK16visa03cu:1334": "naṣṭaṃ varṣavarairiti---rājño vājiśālāta āgatamekaṃ mahāvanaraṃ dṛṣṭvā antaḥ purasthanapuṃsakādīnāṃ bhītikriyāvarṇanamidam /",
  "GK16visa03cu:1335": "kañcukasya sarvāṅgavyāpakalambamānavastrasyāntarityarthaḥ /",
  "GK16visa03cu:1336": "nijasya nāmna iti kṛ vekṣepa iti dhātunā kirātapadasya sādhitatvāt svasya paryantaviśīrṇatvaṃ kṛtamityarthaḥ /",
  "GK16visa03cu:1337": "kubjā na palāyitāḥ /",
  "GK16visa03cu:1338": "kintu nīcatayaiva vānarakartṛke ātmakarmake īkṣaṇe aśaṅkinaḥ śaṅkārahitāḥ santaḥ śanakairyāntītyarthaḥ /",
  "GK16visa03cu:1339": "Locanā:",
  "GK16visa03cu:1340": "(lo, i) nijasya nāmnaḥ antevāsitvasya /",
  "GK16visa03cu:1341": "********** END OF COMMENTARY **********",
  "GK16visa03cu:1342": "śakāro mṛcchakaṭikādiṣu prasiddhaḥ /",
  "GK16visa03cu:1343": "************* COMMENTARY *************",
  "GK16visa03cu:1344": "Vijñapriyā:",
  "GK16visa03cu:1345": "(vi, va) mṛcchakaṭikaṃ nāṭakaviśeṣaḥ /",
  "GK16visa03cu:1346": "********** END OF COMMENTARY **********",
  "GK16visa03cu:1347": "anye 'pi yathādarśanaṃ jñātavyāḥ /",
  "GK16visa03cu:1348": "atha daṇḍasahāyāḥ--",
  "GK16visa03cu:1349": "daṇḍe suhṛtkumārāṭavikāḥ sāmantasainikādyāśca /",
  "GK16visa03cu:1350": "************* COMMENTARY *************",
  "GK16visa03cu:1351": "Vijñapriyā:",
  "GK16visa03cu:1352": "(vi, śa) āṭavikānāṃ daṇḍasahāyatvam /",
  "GK16visa03cu:1353": "daṇḍanīyasya aṭavyāṃ palāyitasya pradarśakatvāddaṇḍanīyavipakṣarājyāṭavyāṃ sthitatvāttadvṛttāntajñātatvācca /",
  "GK16visa03cu:1354": "sāmantaḥ senāpatiḥ /",
  "GK16visa03cu:1355": "********** END OF COMMENTARY **********",
  "GK16visa03cu:1356": "duṣṭanigraho daṇḍaḥ /",
  "GK16visa03cu:1357": "spaṣṭam /",
  "GK16visa03cu:1358": "ṛtvikpurodhasaḥ syurbrahmavidastāpasāstathā dharme // VisSd_3.45 //",
  "GK16visa03cu:1359": "brahmavido vedavidaḥ, ātmavido vā /",
  "GK16visa03cu:1360": "atra ca--",
  "GK16visa03cu:1361": "uttamāḥ pīṭhamardādyāḥ--",
  "GK16visa03cu:1362": "ādyaśabdānmantripurohitādayaḥ /",
  "GK16visa03cu:1363": "--madhyau viṭavidūṣakau /",
  "GK16visa03cu:1364": "tathā śakāraceṭādyā adhamāḥ parikīrtitāḥ // VisSd_3.46 //",
  "GK16visa03cu:1365": "ādyaśabdāttāmbūlikagāndhikādayaḥ /",
  "GK16visa03cu:1366": "atha prasaṅgāddūtānāṃ vibhāgagarbhalakṣaṇamāha--",
  "GK16visa03cu:1367": "Locanā:",
  "GK16visa03cu:1368": "(lo, ī) vibhāgagarbham--vibhāgasya garbhe sthitam /",
  "GK16visa03cu:1369": "********** END OF COMMENTARY **********",
  "GK16visa03cu:1370": "nisṛṣṭārtho mitārthaśca tathā saṃdeśahārakaḥ /",
  "GK16visa03cu:1371": "kāryapreṣyastridhā dūto dūtyaścāpi tathāvidhāḥ // VisSd_3.47 //",
  "GK16visa03cu:1372": "tatra kāryapreṣyo dūta iti lakṣaṇam /",
  "GK16visa03cu:1373": "tatra--",
  "GK16visa03cu:1374": "ubhayorbhāvamunnīya svayaṃ vadati cottaram /",
  "GK16visa03cu:1375": "suśliṣṭaṃ kurute kāryaṃ nisṛṣṭārthastu sa smṛtaḥ // VisSd_3.48 //",
  "GK16visa03cu:1376": "Locanā:",
  "GK16visa03cu:1377": "(lo, u) bhāvamabhiprayam /",
  "GK16visa03cu:1378": "suśliṣṭaṃ suśobhanam /",
  "GK16visa03cu:1379": "unnīya ūhitvā /",
  "GK16visa03cu:1380": "********** END OF COMMENTARY **********",
  "GK16visa03cu:1381": "ubhayoriti yena preṣito yadantike preṣitaśca /",
  "GK16visa03cu:1382": "mitārthabhāṣī kāryasya siddhakārī mitārthakaḥ /",
  "GK16visa03cu:1383": "yāvadbhāṣitasaṃdeśahāraḥ saṃdeśahārakaḥ // VisSd_3.49 //",
  "GK16visa03cu:1384": "Locanā:",
  "GK16visa03cu:1385": "(lo, ū) mitārthamāṣī alpabhāṣī /",
  "GK16visa03cu:1386": "yāvaditi prerakeṇa yāvada bhāṣitasya sandeśasa hāraḥ /",
  "GK16visa03cu:1387": "********** END OF COMMENTARY **********",
  "GK16visa03cu:1388": "atha sāttvikanāyakaguṇāḥ--",
  "GK16visa03cu:1389": "************* COMMENTARY *************",
  "GK16visa03cu:1390": "Vijñapriyā:",
  "GK16visa03cu:1391": "(vi, ṣa) sāttvikā nāyakaguṇā iti /",
  "GK16visa03cu:1392": "sattvaṃ balaṃ balavannāyakaguṇā ityarthaḥ /",
  "GK16visa03cu:1393": "********** END OF COMMENTARY **********",
  "GK16visa03cu:1394": "śībhā bilāso mādhuryaṃ gāmbhīryaṃ dhairyatejasī /",
  "GK16visa03cu:1395": "lalitaudāryamityaṣṭau sattvajāḥ pauruṣā guṇāḥ // VisSd_3.50 //",
  "GK16visa03cu:1396": "Locanā:",
  "GK16visa03cu:1397": "(lo, ṛ) sattvaṃ guṇaviśeṣaḥ /",
  "GK16visa03cu:1398": "sattvajāḥ tadudbhavāḥ sattvavatāṃ nāyakānā guṇā ityarthaḥ /",
  "GK16visa03cu:1399": "********** END OF COMMENTARY **********",
  "GK16visa03cu:1400": "tatra--",
  "GK16visa03cu:1401": "śūratā takṣatā satyaṃ mahotsāho 'nurāgitā /",
  "GK16visa03cu:1402": "nīye ghṛṇādhike spardhā yataḥ śobheti tāṃ viduḥ // VisSd_3.51 //",
  "GK16visa03cu:1403": "tatrānurāgitā yathā--",
  "GK16visa03cu:1404": "************* COMMENTARY *************",
  "GK16visa03cu:1405": "Vijñapriyā:",
  "GK16visa03cu:1406": "(vi, sa) yataḥ śobheti--yato balāt śobhālakṣaṇena anurāgitoktā /",
  "GK16visa03cu:1407": "tāmudāharati---ahameveti /",
  "GK16visa03cu:1408": "********** END OF COMMENTARY **********",
  "GK16visa03cu:1409": "ahameva mato mahīpateriti sarvaḥ prakṛtiṣvacintayat /",
  "GK16visa03cu:1410": "upadheriva nimnagāśateṣvabhavannāsya vimānanā kvacit //",
  "GK16visa03cu:1411": "evamanyadapi /",
  "GK16visa03cu:1412": "atha vilāsaḥ--",
  "GK16visa03cu:1413": "************* COMMENTARY *************",
  "GK16visa03cu:1414": "Vijñapriyā:",
  "GK16visa03cu:1415": "(vi, ha) raghau ajavarṇanamidam /",
  "GK16visa03cu:1416": "prakṛtiṣu amātyeṣu madhye sarva eva ityacintayat kiṃ tat ityatrāha--ahameveti /",
  "GK16visa03cu:1417": "mataḥ sammataḥ /",
  "GK16visa03cu:1418": "asya ajasya /",
  "GK16visa03cu:1419": "vimānanā avajñā apamānam /",
  "GK16visa03cu:1420": "nimnagā nadyaḥ tāsāṃ sarvāsāmevodadhinā jalagrahaṇena kṛtādaratvāt /",
  "GK16visa03cu:1421": "********** END OF COMMENTARY **********",
  "GK16visa03cu:1422": "dhīrā dṛṣṭirgatiścitrā vilāse sasmitaṃ vacaḥ /",
  "GK16visa03cu:1423": "************* COMMENTARY *************",
  "GK16visa03cu:1424": "Vijñapriyā:",
  "GK16visa03cu:1425": "(vi, ka) dhīreti---vilāse sāttvike guṇe sati dhīretyādikaṃ bhavatītyarthaḥ /",
  "GK16visa03cu:1426": "********** END OF COMMENTARY **********",
  "GK16visa03cu:1427": "yathā--",
  "GK16visa03cu:1428": "dṛṣṭīstṛṇīkṛtajagatrtrayasattvasārā dhīroddhatā namayatīva gatirdharitrīm /",
  "GK16visa03cu:1429": "kaumārake 'pi girivadgurutāṃ dadhāno vīro rasaḥ kimayametyuta darpa eva //",
  "GK16visa03cu:1430": "************* COMMENTARY *************",
  "GK16visa03cu:1431": "Vijñapriyā:",
  "GK16visa03cu:1432": "(vi, kha) dṛṣṭistṛṇīkṛteti---kuśamavalokya rāmacandreṇa varṇanamidam /",
  "GK16visa03cu:1433": "tṛṇīkṛto jagattrayasya sattvānāṃ balānāṃ sāraḥ prakṛṣṭo bhāgo yathā /",
  "GK16visa03cu:1434": "asya kuśasya dṛṣṭistādṛśī /",
  "GK16visa03cu:1435": "sphuṭamanyat /",
  "GK16visa03cu:1436": "********** END OF COMMENTARY **********",
  "GK16visa03cu:1437": "saṃkṣobheṣvapyanudvego mādhuryaṃ parikīrtitam // VisSd_3.52 //",
  "GK16visa03cu:1438": "ūhyamudāharaṇam /",
  "GK16visa03cu:1439": "************* COMMENTARY *************",
  "GK16visa03cu:1440": "Vijñapriyā:",
  "GK16visa03cu:1441": "(vi, ga) ūhyamudāharaṇamiti--- “tyajato maṅgalakṣaume cīre ca pratigṛhṇataḥ /",
  "GK16visa03cu:1442": "dadṛśurvismitāstasya mukharāgaṃ samaṃ janāḥ //",
  "GK16visa03cu:1443": "'; ityudāharaṇam /",
  "GK16visa03cu:1444_0": "atra hi maṅgalakṣaume gṛhṇataḥ cīre pratīlakṣīkṛtya tyajataśca rāmasya mukharāgaṃ",
  "GK16visa03cu:1444_1": "vismitā janāḥ samānaṃ dadṛśuḥ ityanena vanavāsārthaṃ cīragrahaṇasaṃkṣobhepi maṅgalakṣaumagrahaṇavad anudvegaḥ /",
  "GK16visa03cu:1445": "********** END OF COMMENTARY **********",
  "GK16visa03cu:1446": "bhīśokakrodhaharṣādyairgāmbhīryaṃ nirvikāratā /",
  "GK16visa03cu:1447": "************* COMMENTARY *************",
  "GK16visa03cu:1448": "Vijñapriyā:",
  "GK16visa03cu:1449": "(vi, gha) bhīśoketi /",
  "GK16visa03cu:1450": "atra bhayaśokayoḥ praveśāt mādhuryataḥ kiyān bhedaḥ /",
  "GK16visa03cu:1451": "āhūtasyetyādikaṃ tu mādhuryasyāpyudāharaṇaṃ saṃbhavatīti bodhyam /",
  "GK16visa03cu:1452": "gāmbhīryasya mādhuryāsaṃkīrṇamudāharaṇaṃ tu --- yo 'vikalpamidamarthamaṇḍalaṃ paśyatīśa ! nikhilaṃ bhavadvapuḥ /",
  "GK16visa03cu:1453": "ātmapakṣaparipūrite jaga- tyasya nityasukhinaḥ kuto bhayam //",
  "GK16visa03cu:1454": "iti /",
  "GK16visa03cu:1455": "iyaṃ hi tapasyataḥ parameśvareṇa bhīṣitasya kasyaciduktiḥ /",
  "GK16visa03cu:1456": "avikalpaṃ niḥ saṃśayam /",
  "GK16visa03cu:1457": "nikhilamarthamaṇḍalaṃ yo bhagavadvapuḥ svarūpaṃ paśyati /",
  "GK16visa03cu:1458": "ātmapakṣeṇa bhavatā paripūrite jagati asya kuto bhayamityarthaḥ /",
  "GK16visa03cu:1459": "yathā vā“na khalvanirjitya raghuṃ kṛtī bhavān“iti indreṇa bhīṣitasya raghoruktiḥ /",
  "GK16visa03cu:1460": "********** END OF COMMENTARY **********",
  "GK16visa03cu:1461": "yathā--",
  "GK16visa03cu:1462": "āhūtasyābhiṣekāya visṛṣṭasya vanāya ca /",
  "GK16visa03cu:1463": "na mayā lakṣitastasya svalpo 'pyākāravibhramaḥ //",
  "GK16visa03cu:1464": "vyavasāyādacalanaṃ dhairyaṃ vighne mahatyapi // VisSd_3.53 //",
  "GK16visa03cu:1465": "yathā-śrutāpsarogītirapa kṣaṇo 'smin haraḥ prasaṃkhyānaparo babhūva /",
  "GK16visa03cu:1466": "ātmeśvarāṇāṃ na hi jātu vighnāḥ samādhibhedaprabhavo bhavanti //",
  "GK16visa03cu:1467": "************* COMMENTARY *************",
  "GK16visa03cu:1468": "Vijñapriyā:",
  "GK16visa03cu:1469": "(vi, ṅa)",
  "GK16visa03cu:1470": "śrutāpsarogītiriti---harasya samādhibhaṅgārthamapsarebhirgoyamānepi tasya samādhibhaṅgo mābhūditi pūrvārddhārthaḥ /",
  "GK16visa03cu:1471": "tatra prasaṃkhyānāṃ samādhiḥ /",
  "GK16visa03cu:1472": "atrārthantaranyāsamāha---ātmaśvarāṇāmiti /",
  "GK16visa03cu:1473": "ātmā dhṛtistadīśvarāṇāṃ svāyattadhṛtīnāmityarthaḥ /",
  "GK16visa03cu:1474": "“ātmā yatno dhṛtirvṛddhiḥ svabhāvo brahmavarṣma ca'; iti koṣaḥ /",
  "GK16visa03cu:1475": "jātu kadācit /",
  "GK16visa03cu:1476": "********** END OF COMMENTARY **********",
  "GK16visa03cu:1477": "adhikṣepāpamānādeḥ prayuktasya pareṇa yat /",
  "GK16visa03cu:1478": "prāṇātyaye 'pyasahanaṃ tattejaḥ samudāhṛtam // VisSd_3.54 //",
  "GK16visa03cu:1479": "vāgveśayormadhuratā tadvacchaṅgāraceṣṭitaṃ lalitam /",
  "GK16visa03cu:1480": "dānaṃ sapriyabhāṣaṇamaudāryyaṃ śatrumitrayoḥ samatā // VisSd_3.55 //",
  "GK16visa03cu:1481": "eṣāmudāharaṇānyūhyāni /",
  "GK16visa03cu:1482": "************* COMMENTARY *************",
  "GK16visa03cu:1483": "Vijñapriyā:",
  "GK16visa03cu:1484": "(vi, ca)",
  "GK16visa03cu:1485": "eṣāmapyudāharaṇanyūhyāni--tatra tejasa udāharaṇaṃ yathā--- “purojanmā nādyaprabhṛti mama rāmaḥ punarahaṃ na putraḥ pautro vā raghukulabhuvāṃ ca kṣitibhujām /",
  "GK16visa03cu:1486": "adhīraṃ dhīraṃ vā kalayatu jano māmayamaho mayā baddho duṣṭadvijadamanadīkṣāparikaraḥ //",
  "GK16visa03cu:1487": "iyaṃ paraśurāmeṇādhikṣiptasya lakṣmaṇasya uktiḥ /",
  "GK16visa03cu:1488": "lalitodāharaṇaṃ yathā--- “prasāde vartasva prakaṭaya mudaṃ saṃtyaja ruṣam priye śuṣyantyaṅgānyamṛtamiva te siñcatu vacaḥ /",
  "GK16visa03cu:1489": "nidhānaṃ saukhyānāṃ kṣaṇamabhimukhaṃ sthāpaya mukhaṃ na mugdhe pratyetuṃ prabhavati gataḥ kālahariṇaḥ //",
  "GK16visa03cu:1490": "“iti /",
  "GK16visa03cu:1491": "atra hi kāmino vāṅmadhuratā śṛṅgāraceṣṭā ca /",
  "GK16visa03cu:1492": "audāryodāharaṇaṃ yathā---“ete vayamamī dārāḥ kanyeyaṃ kulabhūṣaṇā /",
  "GK16visa03cu:1493": "brūta kenārthino yūyamanāsthā bāhyavastuṣu /",
  "GK16visa03cu:1494": "“iti saptarṣon iti himālayasyoktiḥ /",
  "GK16visa03cu:1495": "********** END OF COMMENTARY **********",
  "GK16visa03cu:1496": "atha nāyikā tribhedā svānyā sādhāraṇā strīti /",
  "GK16visa03cu:1497": "nāyakasāmānyaguṇairbhavati yathāsaṃbhavairyuktā // VisSd_3.56 //",
  "GK16visa03cu:1498": "************* COMMENTARY *************",
  "GK16visa03cu:1499": "Vijñapriyā:",
  "GK16visa03cu:1500": "(vi, cha) nāyikāprabhedāmāha--atheti--svānyayorapi strī ityasyānvayaḥ /",
  "GK16visa03cu:1501": "********** END OF COMMENTARY **********",
  "GK16visa03cu:1502": "nāyikā punarnāyakasāmānyaguṇaistyāgādibhiryathāsambhavairyuktā bhavati /",
  "GK16visa03cu:1503": "sā ca svastrī anyastrī sādhāraṇastrīti trividhā /",
  "GK16visa03cu:1504": "tatra svastrī--",
  "GK16visa03cu:1505": "vinayārjavādiyuktā gṛhakarmaparā pativratā svīyā /",
  "GK16visa03cu:1506": "************* COMMENTARY *************",
  "GK16visa03cu:1507": "Vijñapriyā:",
  "GK16visa03cu:1508": "(vi, ja) vinayārjavādīti /",
  "GK16visa03cu:1509": "etādṛśaguṇarahitā tu svastrī api nopakrāntaśṛṅgāravibhāvaḥ; kintu tadābhāsavibhāva eveti bodhyam /",
  "GK16visa03cu:1510": "********** END OF COMMENTARY **********",
  "GK16visa03cu:1511": "yathā--",
  "GK16visa03cu:1512": "“lajjāpajjattapasāhaṇāiṃ parabhattiṇippivāsaṃiṃ /",
  "GK16visa03cu:1513": "aviṇaadummedhāiṃ dhaṇṇāṇa ghare kalattāiṃ //",
  "GK16visa03cu:1514": "************* COMMENTARY *************",
  "GK16visa03cu:1515": "Vijñapriyā:",
  "GK16visa03cu:1516": "(vi, jha) lajjāpa iti--“lajjāparyāptaprasādhanāni paracintāniṣpapāsāni /",
  "GK16visa03cu:1517": "avinayadurmedhāṃsi dhanyānāṃ gṛhe kalatrāṇi /",
  "GK16visa03cu:1518": "'; iti saṃskṛtam /",
  "GK16visa03cu:1519": "paryāptaprasādhanaṃ paryavasitālaṅkāraḥ /",
  "GK16visa03cu:1520": "paracintā--parapuruṣacintā, tatra tṛṣṇārahitāni /",
  "GK16visa03cu:1521": "tantracintāyāṃ deśī /",
  "GK16visa03cu:1522": "avinyadurmedhāṃsi--avinayād dūrīkṛtabuddhīni /",
  "GK16visa03cu:1523": "sapīti--sā svīyā /",
  "GK16visa03cu:1524": "Locanā:",
  "GK16visa03cu:1525": "(lo, ṝ) lajjā eva paryāptaṃ pūrvaṃ prasādhanaṃ bhūṣaṇaṃ yeṣām /",
  "GK16visa03cu:1526": "niṣpipāsāni--niḥ spṛhāṇi /",
  "GK16visa03cu:1527": "durmedhāṃsi anabhijñāni /",
  "GK16visa03cu:1528": "********** END OF COMMENTARY **********",
  "GK16visa03cu:1529": "sāpi kathitā tribhedā mugdhā madhyā pragalbheti // VisSd_3.57 //",
  "GK16visa03cu:1530": "************* COMMENTARY *************",
  "GK16visa03cu:1531": "Vijñapriyā:",
  "GK16visa03cu:1532": "(vi, ña) prathameti--prathamāvatīrṇayauvanā, prathamāvatīrṇamadanavikāreti dvidhā /",
  "GK16visa03cu:1533": "etāni viśeṣaṇāni ekākānyeva mugdhāyā bodhyāni /",
  "GK16visa03cu:1534": "Locanā:",
  "GK16visa03cu:1535": "(lo, ḷ) sā svastrī /",
  "GK16visa03cu:1536": "********** END OF COMMENTARY **********",
  "GK16visa03cu:1537": "tatra--",
  "GK16visa03cu:1538": "prathamāvatīrṇayauvanamadanabikārā ratau vāmā /",
  "GK16visa03cu:1539": "kathitā mṛduśca māne samadhikalajjāvatī mugdhā // VisSd_3.58 //",
  "GK16visa03cu:1540": "************* COMMENTARY *************",
  "GK16visa03cu:1541": "Vijñapriyā:",
  "GK16visa03cu:1542": "(vi, ṭa)",
  "GK16visa03cu:1543": "madhyasya prathimānamiti--nūtanaṃ yadasyā manorājyaṃ manasyādhipatyaṃ tatrābhiṣiktaṃ kandarpaṃ parivīkṣya subhruvaḥ aṅgāni parasparaṃ nirlluṇṭhanaṃ vidadhate ityarthaḥ /",
  "GK16visa03cu:1544": "rājñaḥ prathamādhipatyadine 'rājake rājye parasparanirluṇṭhanasya lokasiddhatvāt,",
  "GK16visa03cu:1545": "taddarśayati--madhyasyeti /",
  "GK16visa03cu:1546": "śaiśave madhyasya prathimā pṛthutvamāsīt /",
  "GK16visa03cu:1547": "yauvane ca madhyaṃ kṣīṇaṃ jaghanaṃ ca pṛthu babhūva ityarthaḥ /",
  "GK16visa03cu:1548": "vakṣojayormandatā tanutvaṃ dūramatiśayamudara yātītyarthaḥ /",
  "GK16visa03cu:1549": "netrasya ārjavaṃ romalatikā dhāvati praprotītyarthaḥ,",
  "GK16visa03cu:1550": "yauvanārambhe netrayo raktatvāt romalatikāyā ṛjubhāvena utthitatvāt /",
  "GK16visa03cu:1551": "********** END OF COMMENTARY **********",
  "GK16visa03cu:1552": "tatra prathamāvatīrṇayauvanā yathā mama tātāpādānām--",
  "GK16visa03cu:1553": "Locanā:",
  "GK16visa03cu:1554": "(lo, e) tatra-tāsu madhye /",
  "GK16visa03cu:1555": "********** END OF COMMENTARY **********",
  "GK16visa03cu:1556": "madhyasya prathimānameti jaghanaṃ vakṣojayormandatā dūraṃ yātyudaraṃ ca romalatikā netrārjavaṃ dhāvati /",
  "GK16visa03cu:1557": "kandarpaṃ parivīkṣya nūtanamanorājyābhiṣiktaṃ kṣaṇā- daṅgānīva parasparaṃ vidadhate nirluṇṭhanaṃ subhruvaḥ //",
  "GK16visa03cu:1558": "Locanā:",
  "GK16visa03cu:1559": "(lo, ai) prathimānaṃ pṛthutvameti gṛhaṇāti /",
  "GK16visa03cu:1560": "mandatāṃ ca yādi gṛhaṇātītyarthaḥ /",
  "GK16visa03cu:1561": "nirluṇṭhanaṃ parasparavittavigrahaṇam /",
  "GK16visa03cu:1562": "********** END OF COMMENTARY **********",
  "GK16visa03cu:1563": "prathamāvatīrṇamadanavikārā yathā mama prabhāvatī pariṇaye--",
  "GK16visa03cu:1564": "datte sālasamantharaṃ bhuvi padaṃ niryāti nāntaḥ purāt,",
  "GK16visa03cu:1565": "noddāmaṃ isati kṣaṇātkalayate hrīyantraṇāṃ kāmapi,",
  "GK16visa03cu:1566": "kiṃcidbhāvagabhīravakrimalavaspṭaṣṭaṃ manāgbhāṣate,",
  "GK16visa03cu:1567": "sabhrūbhaṅgamudīkṣate priyakathāmullāpayantīṃ sakhīm //",
  "GK16visa03cu:1568": "************* COMMENTARY *************",
  "GK16visa03cu:1569": "Vijñapriyā:",
  "GK16visa03cu:1570": "(vi, ṭha)",
  "GK16visa03cu:1571": "datte sālaseti---priyasya kathāṃ prasaṅgamullāsayantīṃ prastuvantīṃ sabhrūbhaṅgamudīkṣate--paśyati /",
  "GK16visa03cu:1572": "gabhīro duravagāho yo vakrimaḥ vakratāyā lavo 'lpatvam /",
  "GK16visa03cu:1573": "tena spṛṣṭaṃ yathā syāttathā /",
  "GK16visa03cu:1574": "manāk śanaiḥ kiñcidalpaṃ bhāṣate /",
  "GK16visa03cu:1575": "sālasapadadānaṃ śuśrūṣayā /",
  "GK16visa03cu:1576": "kāmapi anirvacanīyāṃ hrīyantraṇāṃ lajjākṛtapīḍāṃ kalayate anubhavati /",
  "GK16visa03cu:1577": "********** END OF COMMENTARY **********",
  "GK16visa03cu:1578": "ratau vāmā yathā--",
  "GK16visa03cu:1579": "“dṛṣṭā dṛṣṭimadho dadāti,",
  "GK16visa03cu:1580": "kurute nālapamābhāṣitā,",
  "GK16visa03cu:1581": "śayyāyāṃ parivṛttya tiṣṭhati,",
  "GK16visa03cu:1582": "bālādāliṅgitā vepate /",
  "GK16visa03cu:1583": "niryāntīṣu sakhīṣu vāsabhavanānnirgantumevehate,",
  "GK16visa03cu:1584": "jātā vāmatayaiva saṃprati mama prītyai navoḍhā priyā” //",
  "GK16visa03cu:1585": "************* COMMENTARY *************",
  "GK16visa03cu:1586": "Vijñapriyā:",
  "GK16visa03cu:1587": "(vi, ḍa) dṛṣṭā dṛṣṭimiti---navoḍhāyā vṛttaṃ sakhye kathayata uktiriyam /",
  "GK16visa03cu:1588": "ślokārthaḥ spaṣṭaḥ /",
  "GK16visa03cu:1589": "********** END OF COMMENTARY **********",
  "GK16visa03cu:1590": "māne mṛduryathā--",
  "GK16visa03cu:1591": "“sā patyuḥ prathamāparādhasamaye sakhyopadeśaṃ vinā no jānāti savibhramāṅgavalanāvakroktisaṃsūcanam /",
  "GK16visa03cu:1592": "svacchairacchakapolamūlagalitaiḥ paryastanetrotpalā bālā kevalameva roditi luṭhallolālakairaśrubhiḥ //",
  "GK16visa03cu:1593": "************* COMMENTARY *************",
  "GK16visa03cu:1594": "Vijñapriyā:",
  "GK16visa03cu:1595": "(vi, ḍha) māne mṛduralpamānā /",
  "GK16visa03cu:1596": "sā patyuriti---alpamānāyāḥ kriyāṃ sakhyāṃ kathayantyāḥ sakhyā uktiriyam /",
  "GK16visa03cu:1597": "sakhyā upadeśaṃ sakhīkartṛkamupadeśaṃ vinā sā patyurupanāyikāsambhogarūpaprathamāparādhasamaye savibhramayoraṅgabhaṅgīvakroktyoḥ saṃsūcanaṃ prakāśaṃ no jānāti /",
  "GK16visa03cu:1598": "tataḥ kiṃ kurute ityatrāha--svacchairiti /",
  "GK16visa03cu:1599": "virahāt pāṇḍutvena kapolasyācchatā /",
  "GK16visa03cu:1600": "añjanatyāgādaśruṇaḥ svacchatā /",
  "GK16visa03cu:1601": "netrotpalasya paryyāsaḥ pareṇa tad darśane lajjayā /",
  "GK16visa03cu:1602": "Locanā:",
  "GK16visa03cu:1603": "(lo, o) sā patyuriti---sakhyopadeśaṃ sakhyena sauhārddena kṛtamupadeśam /",
  "GK16visa03cu:1604": "athavā sakhyeti hetvarthatṛtīyāntaṃ padam /",
  "GK16visa03cu:1605": "tena sakhyā kṛtamupadeśamityarthaḥ /",
  "GK16visa03cu:1606": "savilāsāṅgaperivartanā satī parāṅmukhītyarthaḥ /",
  "GK16visa03cu:1607": "vakoktibhiḥ kuṭilabhāṣitaiḥ saṃsūcanamaparādhajñāpanaṃ yato no jānāti no vetti /",
  "GK16visa03cu:1608": "tataḥ svacchaiḥ akaluṣaiḥ acchakapolamūlagalitaiḥ narmalagaṇḍaprāntaniḥ sṛtaiḥ /",
  "GK16visa03cu:1609": "luṭhallolālakaiḥ luṭhantaḥ parivartamānāḥ lolāścañcalā alakāḥ cūrṇakuntalā yeṣu tāni taiḥ /",
  "GK16visa03cu:1610": "aśrubhirbāṣpaiḥ paryyastanetrotpalā-paryyaste netrotpale yasyāḥ tathā bhūtvā kevalaṃ rodityeva-rodanameva karoti /",
  "GK16visa03cu:1611": "na kiñcidupāyaṃ jānātītyarthaḥ /",
  "GK16visa03cu:1612": "atra savibhramāṅgavalanetyanena śayyāviraho bodhyate /",
  "GK16visa03cu:1613": "ekaśayyā śayanenaivālakānāmaśruluṇṭhanaṃ sambhavati /",
  "GK16visa03cu:1614": "mugdhā tūṣadeśaṃ vinā na kiñcijjānāti /",
  "GK16visa03cu:1615": "nāyikā svīyā mugdhā ca /",
  "GK16visa03cu:1616": "nāyakaḥ śaṭhaḥ /",
  "GK16visa03cu:1617": "pratīyamānakṛto vipralambhaśṛṅgāraḥ /",
  "GK16visa03cu:1618": "aśrubhiḥ paryyastanetrotpaletisambandhaḥ /",
  "GK16visa03cu:1619": "********** END OF COMMENTARY **********",
  "GK16visa03cu:1620": "samadhikalajjāvatī yathā--",
  "GK16visa03cu:1621": "“datte sālasamantharam--'ityatra (113 pṛ-) śloke /",
  "GK16visa03cu:1622": "atra samadhikalajjāvatītvenāpi labdhāyā rativāmatāyā vicchittiviśeṣavattayā punaḥ kathanam /",
  "GK16visa03cu:1623": "atha madhyā--",
  "GK16visa03cu:1624": "madhyā vicitrasuratā prarūḍhasmarayauvanā /",
  "GK16visa03cu:1625": "īṣatpragalbhavacanā madhyamavrīḍitā matā // VisSd_3.59 //",
  "GK16visa03cu:1626": "************* COMMENTARY *************",
  "GK16visa03cu:1627": "Vijñapriyā:",
  "GK16visa03cu:1628": "(vi, ṇa) vicitrasuratādikam apyekaikameva madhyāyā viśeṣaṇam /",
  "GK16visa03cu:1629": "prarūḍhasmarā prarūḍhayauvaneti viśeṣaṇadvayam /",
  "GK16visa03cu:1630": "********** END OF COMMENTARY **********",
  "GK16visa03cu:1631": "vicitrasuratā yathā--",
  "GK16visa03cu:1632": "“kānte tathā kathamapi prathitaṃ mṛgākṣyā cāturyamuddhatamanobhavayā rateṣu /",
  "GK16visa03cu:1633": "tatkūjitānyanuvadadbhiranekavāraṃ śiṣyāyitaṃ gṛhakapotaśatairyathāsyāḥ” //",
  "GK16visa03cu:1634": "************* COMMENTARY *************",
  "GK16visa03cu:1635": "Vijñapriyā:",
  "GK16visa03cu:1636": "(vi, ta) kānte tatheti---surate nāyikayā nānāvidhaṃ cāturyyaṃ kṛtam /",
  "GK16visa03cu:1637": "tatra ca kaṇṭhe nāyikayā pārāvatavad dhvanayaḥ uccaritāḥ /",
  "GK16visa03cu:1638": "pārāvataiśca tadanuvādaḥ kṛta iti samuccayārthaḥ /",
  "GK16visa03cu:1639": "********** END OF COMMENTARY **********",
  "GK16visa03cu:1640": "prarūḍhasmarā yathātraivodāharaṇo /",
  "GK16visa03cu:1641": "************* COMMENTARY *************",
  "GK16visa03cu:1642": "Vijñapriyā:",
  "GK16visa03cu:1643": "(vi, tha)",
  "GK16visa03cu:1644": "atraivodāharaṇe iti--kintu suratavaicitryābhāve prarūḍhasmarāyā asaṃkīrṇamudāharaṇaṃ bodhyam;",
  "GK16visa03cu:1645": "yathā--- nidrānivṛttāvudite dyuratne sakhījane dvārapadaṃ prayāte /",
  "GK16visa03cu:1646": "ślathīkṛtāśleṣarase bhujaṅge cacāla nāliṅganato 'ṅganā sā //",
  "GK16visa03cu:1647": "iti /",
  "GK16visa03cu:1648": "bhujaṅge kāmuke /",
  "GK16visa03cu:1649": "********** END OF COMMENTARY **********",
  "GK16visa03cu:1650": "prarūḍhayovanā yathā mama--",
  "GK16visa03cu:1651": "“natre khañjanagañjane,",
  "GK16visa03cu:1652": "sarasijapratyarthi pāṇidvayaṃ,",
  "GK16visa03cu:1653": "vakṣojau kārikumbhavibhramakīmatyunnatiṃ gacchataḥ /",
  "GK16visa03cu:1654": "kāntiḥ kāñcanacampakapratinidhirvāṇī sudhāsyandinī,",
  "GK16visa03cu:1655": "smerendīvaradāmasodaravapustasyāḥ kaṭākṣacchaṭā” //",
  "GK16visa03cu:1656": "************* COMMENTARY *************",
  "GK16visa03cu:1657": "Vijñapriyā:",
  "GK16visa03cu:1658": "(vi, da) netre khañjaneti /",
  "GK16visa03cu:1659": "netre ityādiṣu savatra tasyā iti sambandhaḥ /",
  "GK16visa03cu:1660": "pratyarthi pratidvandi /",
  "GK16visa03cu:1661": "vibhramakarī viśeṣabhrāntijanikā /",
  "GK16visa03cu:1662": "sodaraṃ tulyam /",
  "GK16visa03cu:1663": "chaṭā kāntiḥ /",
  "GK16visa03cu:1664": "atra smarakriyānuktyā yauvanasyaiva prarūḍhatvam /",
  "GK16visa03cu:1665": "evamanyatrāpīti /",
  "GK16visa03cu:1666": "“dīrghākṣaṃ śaradindu“ityādaubodhyam /",
  "GK16visa03cu:1667": "********** END OF COMMENTARY **********",
  "GK16visa03cu:1668": "evamanyatrāpi /",
  "GK16visa03cu:1669": "atha pragalbhā--",
  "GK16visa03cu:1670": "smarāndhā gāḍhatāruṇyā samastaratakovidā /",
  "GK16visa03cu:1671": "bhāvonnatā daravrīḍā pragalbhākrāntanāyakā // VisSd_3.60 //",
  "GK16visa03cu:1672": "************* COMMENTARY *************",
  "GK16visa03cu:1673": "Vijñapriyā:",
  "GK16visa03cu:1674": "(vi, dha) smarāndhetyādikamapi pratyekameva viśeṣaṇam /",
  "GK16visa03cu:1675": "daravrīḍeti--samadhikalajājābhinnā ityevārthaḥ /",
  "GK16visa03cu:1676": "tena svalpavrīḍatve vrīḍābhāve vā darakrīḍatvaṃ bodhyamiti granthakṛto 'bhiprāyaḥ /",
  "GK16visa03cu:1677": "ākrāntanāyakā ityarthaḥ /",
  "GK16visa03cu:1678": "********** END OF COMMENTARY **********",
  "GK16visa03cu:1679": "smarāndhā yathā--",
  "GK16visa03cu:1680": "“dhanyāsi yā kathayasi priyasaṃgame 'pi viśrabdhacāṭukaśatāni ratāntareṣu /",
  "GK16visa03cu:1681": "nīvīṃ prati praṇihite tu kare priyeṇa sakhyaḥ śapāmi yadi kiṃcadapi smarāmi(ka)” //",
  "GK16visa03cu:1682": "************* COMMENTARY *************",
  "GK16visa03cu:1683": "Vijñapriyā:",
  "GK16visa03cu:1684": "(vi, na)",
  "GK16visa03cu:1685_0": "sakhiṣu madhye ekayā nāyikayā kathitam--“mayā ratikāle bahūni cāṭuvacāṃsi patyau",
  "GK16visa03cu:1685_1": "kathyante“tāṃ rasāniviṣṭāṃ pratipādayituṃ tatkāle 'tyantarasāviṣṭatvamātmana sūcayantī",
  "GK16visa03cu:1685_2": "kacit solluṇṭhamāha--dhanyāsīti /",
  "GK16visa03cu:1686": "ratāntareṣu atyantarasāveśayogyeṣu ratamadhyeṣu svīyotkarṣakathane bahvīnāmavadhānāya sakhya iti bahvīnāṃ sambodhanam /",
  "GK16visa03cu:1687": "śapāmi śapathaṃ karomi /",
  "GK16visa03cu:1688": "********** END OF COMMENTARY **********",
  "GK16visa03cu:1689": "gāḍhatāruṇyā yathā--",
  "GK16visa03cu:1690": "“atyunnatastanamuro nayane sudīrghe, vakre bhruvāvatitarāṃ, vacanaṃ tato 'pi /",
  "GK16visa03cu:1691": "madhyo 'dhikaṃ tanuranūnagururnitambo mandā gatiḥ kimapi cādbhutayauvanāyāḥ” //",
  "GK16visa03cu:1692": "************* COMMENTARY *************",
  "GK16visa03cu:1693": "Vijñapriyā:",
  "GK16visa03cu:1694": "(vi, pa) atyunnatastanamiti--atra adbhutayauvanāyā iti sarvatrānvayaḥ /",
  "GK16visa03cu:1695": "kimapītyatra kiṃ padamavyayam /",
  "GK16visa03cu:1696": "kāpi gatirmanye ityarthaḥ /",
  "GK16visa03cu:1697": "Locanā:",
  "GK16visa03cu:1698": "(lo, au) anūnaguruḥ--atyantaguruḥ /",
  "GK16visa03cu:1699": "********** END OF COMMENTARY **********",
  "GK16visa03cu:1700": "samastaratakovidā yathā--",
  "GK16visa03cu:1701": "“kvacittāmbūlāktaḥ kvacidgarupaṅkāṅkamalinaḥ kvaciccūrṇodrarī kvacidapi ca sālaktakapadaḥ /",
  "GK16visa03cu:1702": "valībhaṅgābhogairalakapatitaiḥ śīrṇakusumaiḥ striyāḥ sarvāvasthaṃ kathayati rataṃ pracchadapaṭaḥ” //",
  "GK16visa03cu:1703": "************* COMMENTARY *************",
  "GK16visa03cu:1704": "Vijñapriyā:",
  "GK16visa03cu:1705": "(vi, pha) kvacit tāmbūlākta iti /",
  "GK16visa03cu:1706": "pracchadapaṭaḥ-śayyācchādanapaṭaḥ striyāḥ sarvāvasthaṃ nyubjottānānyāvasthīyaṃ rataṃ kathayatītyarthaḥ /",
  "GK16visa03cu:1707": "paṭaḥ kīdṛśaḥ ? kvacit tāmbūlāktaḥ idaṃ nyubjarate /",
  "GK16visa03cu:1708": "kvacidagurupaṅketi--idaṃ pārśvarate /",
  "GK16visa03cu:1709": "kvacit cūrṇeti--cūrṇakṣepapūrvakarate /",
  "GK16visa03cu:1710": "kvacidapi sālaktaketi--padamatra padacihnam, idamutthaitāvasthārate /",
  "GK16visa03cu:1711": "valībhaṅgaḥ pracchadapaṭasya valanena bhaṅgaḥ saṃkocaḥ tasya ābhogaiḥ tatparipūrṇitābhirapi kathayatītyarthaḥ /",
  "GK16visa03cu:1712": "idamalakapatitetyādikaṃ ca vimardarate /",
  "GK16visa03cu:1713": "vicitrasuratāyāstvetādṛśavimardābhāvādasyāḥ tato bhedaḥ /",
  "GK16visa03cu:1714": "Locanā:",
  "GK16visa03cu:1715": "(lo, a) yūrṇāni karpūrādīnām /",
  "GK16visa03cu:1716": "valibhaṅgābhogairiti trayāṇāṃ viśeṣaṇe tṛtīyā /",
  "GK16visa03cu:1717": "taireva kathayatīti kathanakaraṇatvaṃ vā /",
  "GK16visa03cu:1718": "sarvāvasthaṃ bahuprakāram /",
  "GK16visa03cu:1719": "********** END OF COMMENTARY **********",
  "GK16visa03cu:1720": "bhāvonnatā yathā--",
  "GK16visa03cu:1721": "“madhuravacanaiḥ sabhrūbhaṅgaiḥ kṛtāṅgulitarjanai- rabhasaracitairaṅganyāsairmahotsavabandhubhiḥ /",
  "GK16visa03cu:1722": "asakṛdasakṛtsphārasphāraraipāṅgavilokitai- sbhibhuvanajaye sā pañceṣoḥ karoti sahāyatām” //",
  "GK16visa03cu:1723": "************* COMMENTARY *************",
  "GK16visa03cu:1724": "Vijñapriyā:",
  "GK16visa03cu:1725": "(vi, ba)",
  "GK16visa03cu:1726": "madhuravacanairiti---nāyikā sā madhuravacanādibhiḥ pañceṣoḥ tribhuvanajaye sahāyatāṃ karoti ityanvayaḥ /",
  "GK16visa03cu:1727": "madhuravacanādikaṃ sarvaṃ nāyake kadācit madhuravacana kadācit sabhrūbhaṅgetyādikaṃ bodhyam /",
  "GK16visa03cu:1728": "rabhasaḥ - sahasā /",
  "GK16visa03cu:1729": "mabotsavasya bandhubhiḥ sahāyaiḥ yūnāmānandakaraiḥ raṅgābhyāsaiḥ sphāraiḥ sphāriratidīrghaiḥ /",
  "GK16visa03cu:1730": "********** END OF COMMENTARY **********",
  "GK16visa03cu:1731": "svalpabrīḍā yathā--",
  "GK16visa03cu:1732": "“dhanyāsi yā kathayasi“--",
  "GK16visa03cu:1733": "ityatraiva (116 pṛ dṛ)",
  "GK16visa03cu:1734": "************* COMMENTARY *************",
  "GK16visa03cu:1735": "Vijñapriyā:",
  "GK16visa03cu:1736": "(vi, bha)",
  "GK16visa03cu:1737": "dhanyāsi yetyādikaṃ svalpavrīḍodāharaṇamuktaṃ, tanna yuktam--atrālpāyā api vrīḍāyā apratīteḥ /",
  "GK16visa03cu:1738": "kintu--“vanakoli hianiaṃ sanakavali sanaaavahulam /",
  "GK16visa03cu:1739": "yana yuana smarunmatta ia gaaṇaṃ pavi upari cumbi aṃja“ityeva svalpavrīḍodāharaṇam /",
  "GK16visa03cu:1740": "yathā vā“śūlinaḥ karataladvayena sāsaṃnirudhya nayane hṛtāṃśukā /",
  "GK16visa03cu:1741": "tasya paśyati lalāṭalocane moghayatnavidhurā rahasyabhūt //",
  "GK16visa03cu:1742": "“iti /",
  "GK16visa03cu:1743": "atra pārvatīśūlinornayane ityanvayaḥ /",
  "GK16visa03cu:1744": "********** END OF COMMENTARY **********",
  "GK16visa03cu:1745": "ākrāntanāyakā yathā--",
  "GK16visa03cu:1746": "svāmin bhaṅgurayālakaṃ,",
  "GK16visa03cu:1747": "satilakaṃ bhālaṃ vilāsin kuru,",
  "GK16visa03cu:1748": "prāṇośa truṭitaṃ payodharataṭe hāraṃ punaryojaya /",
  "GK16visa03cu:1749": "ityuktvā suratāvasānasamaye sampūrṇacandrānanā spṛṣṭā tena tathaiva jātamulakā prāptā punarmohanam” //",
  "GK16visa03cu:1750": "************* COMMENTARY *************",
  "GK16visa03cu:1751": "Vijñapriyā:",
  "GK16visa03cu:1752": "(vi, ma)",
  "GK16visa03cu:1753": "svāminityādi---sampūrṇacandrānanā suratāvasānasamaye svāminnityādikamuktvā tena spṛṣṭā satī punarmohanaṃ yātā ityanvayaḥ /",
  "GK16visa03cu:1754": "bhaṅgurāṇāmalakānāṃ vikīrṇatvāt punarbhaṅgurīkaraṇāya preraṇā /",
  "GK16visa03cu:1755": "atra svāminnityājñākaraṇāt nāyikākrāntaḥ /",
  "GK16visa03cu:1756": "********** END OF COMMENTARY **********",
  "GK16visa03cu:1757": "madhyāpragalbhayorbhedāntarāṇyāha--",
  "GK16visa03cu:1758": "te dhīrā cāpyadhīrā ca dhīrādhīreti ṣaṅvidhe /",
  "GK16visa03cu:1759": "Locanā:",
  "GK16visa03cu:1760": "(lo, ā) ṣaḍvidhe pratyekaṃ trividhatvāt /",
  "GK16visa03cu:1761": "********** END OF COMMENTARY **********",
  "GK16visa03cu:1762": "te madhyāpragalbhe /",
  "GK16visa03cu:1763": "tatra--",
  "GK16visa03cu:1764": "priyaṃ sotprāsavakroktyā madhyā dhīrā daheduṣā // VisSd_3.61 //",
  "GK16visa03cu:1765": "dhīrādhīrā tu ruditairadhīrā paruṣoktibhiḥ /",
  "GK16visa03cu:1766": "************* COMMENTARY *************",
  "GK16visa03cu:1767": "Vijñapriyā:",
  "GK16visa03cu:1768": "(vi, ya) priyaṃ sotpraseti---utprāsaḥ samanāk smitam /",
  "GK16visa03cu:1769": "Locanā:",
  "GK16visa03cu:1770": "(lo, i) priyaṃ dahedityasya ruditaiḥ paruṣoktibhirityābhyāṃ sambandhaḥ /",
  "GK16visa03cu:1771": "********** END OF COMMENTARY **********",
  "GK16visa03cu:1772": "tatra madhyā dhīrā yathā--",
  "GK16visa03cu:1773": "“tadavitathamavādīryanmama tvaṃ priyeti priyajanaparibhuktaṃ yaddukūlaṃ dadhānaḥ /",
  "GK16visa03cu:1774": "madadhivasatimāgāḥ kāmināṃ maṇḍanaśrīr- vrajati hi saphalatvaṃ vallabhālokanena” //",
  "GK16visa03cu:1775": "************* COMMENTARY *************",
  "GK16visa03cu:1776": "Vijñapriyā:",
  "GK16visa03cu:1777": "(vi, ra) tadavitathamityādi--tvaṃ mama priyeti yadavādīstadavitathaṃ satyam /",
  "GK16visa03cu:1778": "yad yasmāt priyajanena upanāyikayā sapatnyā vā paribhuktaṃ dukūlaṃ vastraṃ vasānaḥ dadhānaḥ san madadhivasatiṃ mama gṛhamāgāḥ āgato 'si /",
  "GK16visa03cu:1779": "nanu etāvatā kathaṃ priyetyukteḥ satyatvamityata āha--kāmināmiti /",
  "GK16visa03cu:1780": "vallabhāyā ālokanenetyarthaḥ /",
  "GK16visa03cu:1781": "priyajanaparibhuktavastradhāraṇamevātra maṇḍanaśrīḥ saphalatvaṃ vrajati /",
  "GK16visa03cu:1782": "seyaṃ sotprasavakroktiḥ /",
  "GK16visa03cu:1783": "********** END OF COMMENTARY **********",
  "GK16visa03cu:1784": "madhyaiva dhīrādhīrā yathā--",
  "GK16visa03cu:1785": "“bāle ! nātha ! vimuñca mānini ! ruṣaṃ,",
  "GK16visa03cu:1786": "roṣānmayā kiṃ kṛtaṃ,",
  "GK16visa03cu:1787": "khedo 'smāsu,",
  "GK16visa03cu:1788": "na me 'parādhyati bhavān sarve 'parādhā mayi /",
  "GK16visa03cu:1789": "tatkiṃ rodiṣi gadradena vacasā,",
  "GK16visa03cu:1790": "kasyāgrato rudyate,",
  "GK16visa03cu:1791": "nanvetanmama,",
  "GK16visa03cu:1792": "kā tavāsmi,",
  "GK16visa03cu:1793": "dayitā,",
  "GK16visa03cu:1794": "nāsmītyato rudyate” //",
  "GK16visa03cu:1795": "************* COMMENTARY *************",
  "GK16visa03cu:1796": "Vijñapriyā:",
  "GK16visa03cu:1797": "(vi, la)",
  "GK16visa03cu:1798": "bāle iti---kāmukasya māninyāśca ime uktipratyuktī na me 'parādhyatītyādi mametyantaṃ nāyikayā uktiḥ,",
  "GK16visa03cu:1799": "nanvetanme ityatrāpi agrata ityasyāpyanuṣaṅgaḥ /",
  "GK16visa03cu:1800": "dayitā patnī /",
  "GK16visa03cu:1801": "nāyikoktau dayitāviṣayaḥ /",
  "GK16visa03cu:1802": "Locanā:",
  "GK16visa03cu:1803": "(lo, ī) bāle ajñe /",
  "GK16visa03cu:1804": "dhīramadhyāyā vakroktyā priyatāpanam dhīrādhīrāyāstu sopahāsavacaneneti bhāvaḥ /",
  "GK16visa03cu:1805": "sarvatra madhyāpragalbhayoḥ samanantarokteṣu bhedeṣu /",
  "GK16visa03cu:1806": "********** END OF COMMENTARY **********",
  "GK16visa03cu:1807": "iyamevādhīrā yathā--",
  "GK16visa03cu:1808": "“sārdhaṃ manorathaśataistava dhūrta ! kāntā saiva sthitā manasi kṛtrimahāvaramyā /",
  "GK16visa03cu:1809": "asmākamasti nahiṃ kaścidihāvakāśa- rastasmātkṛtaṃ caraṇaṇataviḍambanābhiḥ” //",
  "GK16visa03cu:1810": "************* COMMENTARY *************",
  "GK16visa03cu:1811": "Vijñapriyā:",
  "GK16visa03cu:1812": "(vi, va) iyameveti madhyaiva ityarthaḥ /",
  "GK16visa03cu:1813": "sārddhaṃ manoratheti--caraṇapatitaṃ kāmukaṃ prati māninyā adhīramadhyamāyā uktiriyam /",
  "GK16visa03cu:1814": "dhūrteti kāntasambodhanam /",
  "GK16visa03cu:1815": "saiva upanāyikaiva kṛtrimabhāvaḥ parastrītvena mithyānurāgaḥ /",
  "GK16visa03cu:1816": "iha manasi /",
  "GK16visa03cu:1817": "kṛtaṃ vyartham, kṛtaṃśabdayoge svārthe tṛtīyā /",
  "GK16visa03cu:1818": "viḍambanābhiḥ pratāraṇābhiḥ ityarthaḥ /",
  "GK16visa03cu:1819": "********** END OF COMMENTARY **********",
  "GK16visa03cu:1820": "pragalbhā yadi dhīrā syācchannakopākṛtistadā // VisSd_3.62 //",
  "GK16visa03cu:1821": "udāste surate tatra darśayantyādarān bahiḥ /",
  "GK16visa03cu:1822": "************* COMMENTARY *************",
  "GK16visa03cu:1823": "Vijñapriyā:",
  "GK16visa03cu:1824": "(vi, śa) tatretyasya vyākhyā darśayantyādaramiti /",
  "GK16visa03cu:1825": "bahirādaraṃ darśayantītyarthaḥ /",
  "GK16visa03cu:1826": "********** END OF COMMENTARY **********",
  "GK16visa03cu:1827": "tatra priye /",
  "GK16visa03cu:1828": "yathā--",
  "GK16visa03cu:1829": "“ekatrāsanasaṃsthitiḥ parihṛtā pratyudramāddūrata- stāmbūlānayanacchalena rabhasāśleṣo 'pi saṃvighnitaḥ /",
  "GK16visa03cu:1830": "ālāpo 'pi na miśritaḥ parijanaṃ vyāpārayantyāntike kāntaṃ pratyupacārataścaturayā kopaḥ kṛtārthokṛtaḥ” //",
  "GK16visa03cu:1831": "************* COMMENTARY *************",
  "GK16visa03cu:1832": "Vijñapriyā:",
  "GK16visa03cu:1833": "(vi, ṣa)",
  "GK16visa03cu:1834": "ekatrāsaneti---caturayā nāyikayā upacārato 'thavārthakriyātaḥ kāntaṃ prati kopaḥ kṛtārthokṛtaḥ,",
  "GK16visa03cu:1835": "samvaraṇena tadvañcanāt sārthokṛta ityarthaḥ /",
  "GK16visa03cu:1836": "kopasamvaraṇahetūn upacārān darśayati--ekatreti--ekatra deśe āsanasaṃsthitirityarthaḥ /",
  "GK16visa03cu:1837": "rabhasāśleṣaḥ, kāntena sahasāliṅganam /",
  "GK16visa03cu:1838": "antike parijanamarthāt tadupacārārthaṃ gṛhakāryārthaṃ vyāpārayantyetyarthaḥ /",
  "GK16visa03cu:1839": "********** END OF COMMENTARY **********",
  "GK16visa03cu:1840": "dhīrādhīrā tu solluṇṭhabhāṣaitaiḥ khedayatyamum // VisSd_3.63 //",
  "GK16visa03cu:1841": "amuṃ nāyakam /",
  "GK16visa03cu:1842": "yathā mama--",
  "GK16visa03cu:1843": "“analaṅkṛto 'pi sundara ? harasi mano me yataḥ prasabham /",
  "GK16visa03cu:1844": "kiṃ punaralaṅkṛtastvaṃ samprati nakhakṣataistasyāḥ” //",
  "GK16visa03cu:1845": "************* COMMENTARY *************",
  "GK16visa03cu:1846": "Vijñapriyā:",
  "GK16visa03cu:1847": "(vi, sa) solluṇṭheti--solluṇṭhabhāṣitam āpatamadhurakaṭuvacanam /",
  "GK16visa03cu:1848": "analaṅkṛtopīti /",
  "GK16visa03cu:1849": "yatastvamanalaṅkṛtopi mama manaḥ prasabhaṃ sahasā harasi /",
  "GK16visa03cu:1850": "ataḥ kiṃ panarityanvayaḥ /",
  "GK16visa03cu:1851": "tasyā upanāyikāyā atra nakhakṣatānāmalaṅkāratvāsambhavāt etadukteḥ kaṭutvasya atisphuṭatvāt tadavitathamavādīrityādi dhīramadhyodāharaṇādasya viśeṣaḥ,",
  "GK16visa03cu:1852": "tatra dukūlasyālaṅkāratāyā api sambhavāt /",
  "GK16visa03cu:1853": "kaṭutvasphuṭatvādeva cāsyāḥ pragalbhatvaṃ, na madhyatvam /",
  "GK16visa03cu:1854": "********** END OF COMMENTARY **********",
  "GK16visa03cu:1855": "tarjayettāḍayedanyā--",
  "GK16visa03cu:1856": "anyā adhīrā /",
  "GK16visa03cu:1857": "yathā-“śoṇaṃ vīkṣya mukhaṃ-” ityatra /",
  "GK16visa03cu:1858": "atra ca sarvatra “ruṣā” ityanuvartate /",
  "GK16visa03cu:1859": "--pratyekaṃ tā api dvidhā /",
  "GK16visa03cu:1860": "kaniṣṭhajyeṣṭharūpatvānnāyakapraṇayaṃ prati // VisSd_3.64 //",
  "GK16visa03cu:1861": "************* COMMENTARY *************",
  "GK16visa03cu:1862": "Vijñapriyā:",
  "GK16visa03cu:1863": "(vi, ha) śoṇaṃ vīkṣyetyādi vyākhyātm /",
  "GK16visa03cu:1864": "tatra pādapraharakathanttāḍanam /",
  "GK16visa03cu:1865": "kaniṣṭhajyeṣṭheti--nāyakasya yaḥ kapaṭapraṇayastaṃ prati nyūnādhikyādityarthaḥ /",
  "GK16visa03cu:1866": "ṣaḍvidhā iti /",
  "GK16visa03cu:1867": "dhīrā adhīrā dhīrādhīrā ceti traividhyāt madhyāpragalbhayoḥ ṣaṭtvam /",
  "GK16visa03cu:1868": "********** END OF COMMENTARY **********",
  "GK16visa03cu:1869": "tā anantaroktāḥ ṣaḍbhedā nāyikāḥ /",
  "GK16visa03cu:1870": "yathā--",
  "GK16visa03cu:1871": "“dṛṣṭvaikāsanasaṃsthite priyatame paścādupetyādarā- dekasyā nayane pidhāya vihitakrīḍānubandhacchalaḥ /",
  "GK16visa03cu:1872": "īṣadvakritakandharaḥ sapulakaḥ premollasanmānasā- mantarhāsalasatkapolaphalakāṃ dhūrto 'parāṃ cumbati” //",
  "GK16visa03cu:1873": "************* COMMENTARY *************",
  "GK16visa03cu:1874": "Vijñapriyā:",
  "GK16visa03cu:1875": "(vi, kṣa)",
  "GK16visa03cu:1876_0": "dṛṣṭvaiketi---ekāsanasaṃsthitaṃ patnidvayaṃ dṛṣṭvā vihitakrīḍānubandhacchalaḥ kṛtakautukotpattiḥ",
  "GK16visa03cu:1876_1": "dhūrto nāyakaḥ ādarāt tayoḥ paścāt pṛṣṭhata upetya gatvā ekasyā patnyā nayena pidhāya",
  "GK16visa03cu:1876_2": "īṣad vakritakandharaḥ san aparāṃ cumbati /",
  "GK16visa03cu:1877": "aparāṃ kīdṛśīṃ sapulakaṃ yathā syāttathā premṇā ullasanmānasāṃ hṛṣyanmanaskāṃ punaḥ kīdṛśīṃ antarhāsena lasatī kapolaphalake gaṇḍayugalaṃ yasyāstām /",
  "GK16visa03cu:1878": "atra nāyikānurāgasya nyūnādhikatvaṃ sphuṭameva /",
  "GK16visa03cu:1879": "********** END OF COMMENTARY **********",
  "GK16visa03cu:1880": "madhyāpragalbhayorbhedāstasmāddvādaśa kītiṃtāḥ /",
  "GK16visa03cu:1881": "mugdhā tvekaiva tena syuḥ svīyābhedāstrayodaśa // VisSd_3.65 //",
  "GK16visa03cu:1882": "parakīyā dvidhā proktā paroḍhā kanyakā tathā /",
  "GK16visa03cu:1883": "************* COMMENTARY *************",
  "GK16visa03cu:1884": "Vijñapriyā:",
  "GK16visa03cu:1885": "(vi, ka) dvādaśeti--ṣaṭdvaiguṇyāt /",
  "GK16visa03cu:1886": "mugghā tvekaiveti /",
  "GK16visa03cu:1887": "tasyāḥ prathamāvatīrṇamadanavikārādyabhāvādekatvam /",
  "GK16visa03cu:1888": "itthaṃ svīyāstrayodaśeti uktvā anyā ityuktām anyāṃ vibhajati /",
  "GK16visa03cu:1889": "parakīyeti--tatra parakīyāmāha /",
  "GK16visa03cu:1890": "********** END OF COMMENTARY **********",
  "GK16visa03cu:1891": "tatra--",
  "GK16visa03cu:1892": "yātrādiniratānyoḍhā kulaṭā galitatrapā // VisSd_3.66 //",
  "GK16visa03cu:1893": "************* COMMENTARY *************",
  "GK16visa03cu:1894": "Vijñapriyā:",
  "GK16visa03cu:1895": "(vi, kha) yātrādīti--yā paroḍhā kulaṭā bhavati sā galitatrapā satī yātrādiniratā bhavatītyarthaḥ /",
  "GK16visa03cu:1896": "yātrā abhisāraḥ /",
  "GK16visa03cu:1897": "ādinā dūtīpreṣaṇāt nāyakānayanaparigrahaḥ",
  "GK16visa03cu:1898": "********** END OF COMMENTARY **********",
  "GK16visa03cu:1899": "yathā--",
  "GK16visa03cu:1900": "“svāmī niḥ śvasite 'pyasūyati,",
  "GK16visa03cu:1901": "manojighraḥ sapatnījanaḥ,",
  "GK16visa03cu:1902": "śvaśrūriṅgītadaivataṃ nayanayorīhāliho yātaraḥ /",
  "GK16visa03cu:1903": "taddūrādayamañjaliḥ kimadhunā dṛgbhaṅgibhāvena te,",
  "GK16visa03cu:1904": "vaidagdhīmadhuraprabandharasika ! vyartho 'yamatra śramaḥ” //",
  "GK16visa03cu:1905": "Locanā:",
  "GK16visa03cu:1906": "(lo, u) niḥ śvasite 'pi--ceṣṭāyāmapītyarthaḥ /",
  "GK16visa03cu:1907": "manojighraḥ bhanasā ghṛtamapyanāyāsādanuminoti, iṅgitadaivatam iṅgitajñānaṃ tasyā eva āyattam /",
  "GK16visa03cu:1908": "yaḥ khalu yatrādhiṣṭānaṃ tasya tadabhijñānaṃ sukarameva /",
  "GK16visa03cu:1909": "īhālihaḥ atraiva ceṣṭagrahaṇaśīlāḥ /",
  "GK16visa03cu:1910": "vaidagdhyā cāturyyeṇa madhuro manoharo yaḥ prabandho vyāpārastatra rasiketyanena cāturyyeṇa nirvāhyo yo madabhigamanārthaṃ prabandhastamācareti bhāvaḥ /",
  "GK16visa03cu:1911": "********** END OF COMMENTARY **********",
  "GK16visa03cu:1912": "atra hi mama pariṇotānnācchādanādidātṛtayā svāmyeva na tu vallabhaḥ /",
  "GK16visa03cu:1913": "tvaṃ tu vaidagdhīmadhuraprabandharasikatayā mama vallabho 'sītyādivyaṅgyārthavaśādasyāḥ paranāyakaviṣayā ratiḥ pratīyate /",
  "GK16visa03cu:1914": "************* COMMENTARY *************",
  "GK16visa03cu:1915": "Vijñapriyā:",
  "GK16visa03cu:1916": "(vi, ga) svāmīti--upanāyakaṃ prati nāyikāyā uktiriyam /",
  "GK16visa03cu:1917": "dīrghaniḥśvāsena virahāśaṅkāyā asūyā /",
  "GK16visa03cu:1918": "jighraḥ ghrātā /",
  "GK16visa03cu:1919": "īṣalliṅgenāpi paranāyakaviṣayamano 'numāpaka ityarthaḥ /",
  "GK16visa03cu:1920": "iṅgitadaivatamiti daivatatvena atyantaṃ tad boddhī /",
  "GK16visa03cu:1921": "nayanayoriti--lehanāt sāmastyena tad boddhrītyarthaḥ /",
  "GK16visa03cu:1922": "yātaraḥ patibhrātṛpatnyaḥ /",
  "GK16visa03cu:1923": "vallabho 'sītyādi--ityatra ādipadāt añjalikaraṇādapītyarthaḥ /",
  "GK16visa03cu:1924": "ratiḥ pratīyate iti tatpratītivaśāccāsyā niratatvasiddhiḥ /",
  "GK16visa03cu:1925": "********** END OF COMMENTARY **********",
  "GK16visa03cu:1926": "kanyā tvajātopayamā salajjānavayauvanā /",
  "GK16visa03cu:1927": "asyāśca pitrādyāyattatvātparakīyātvam /",
  "GK16visa03cu:1928": "yathā mālatīmādhavādau mālatyādiḥ /",
  "GK16visa03cu:1929": "dhīrā kalāpragalbhā syādveśyā sāmānyanāyikā // VisSd_3.67 //",
  "GK16visa03cu:1930": "nirguṇānapi na dveṣṭi na rajyati guṇiṣvapi /",
  "GK16visa03cu:1931": "vittamātraṃ samālokya sā rāgaṃ darśayedvahiḥ // VisSd_3.68 //",
  "GK16visa03cu:1932": "kāmamaṅgīkṛtamapi parikṣīṇadhanaṃ naram /",
  "GK16visa03cu:1933": "mātrā niḥ sārayedeṣā punaḥ saṃdhānakāṅkṣayā // VisSd_3.69 //",
  "GK16visa03cu:1934": "taskarāḥ paṇḍakā mūrkhāḥ sukhaprāptadhanastathā /",
  "GK16visa03cu:1935": "liṅginaśchannakāmādyā asyāḥ prāyeṇa vallabhāḥ // VisSd_3.70 //",
  "GK16visa03cu:1936": "eṣāpi madanāyattā kvāpi satyānurāgiṇi /",
  "GK16visa03cu:1937": "raktāyāṃ vā viraktāyāṃ ratamasyāṃ sudurlabham // VisSd_3.71 //",
  "GK16visa03cu:1938": "************* COMMENTARY *************",
  "GK16visa03cu:1939": "Vijñapriyā:",
  "GK16visa03cu:1940": "(vi, gha) sānyā sādhāraṇītyuktāṃ sādhāraṇīmāha--dhīreti /",
  "GK16visa03cu:1941": "sāmānyanāyiko sādhāraṇī nāyikā, sā ca veśyā ityarthaḥ /",
  "GK16visa03cu:1942": "saiva ca dhīrā, kalāpragalbhā ca ityarthaḥ, kalā vilāsakalā vilāsaḥ vivvokādayaḥ /",
  "GK16visa03cu:1943": "mātrā mātṛdvārā /",
  "GK16visa03cu:1944": "idamupalakṣaṇam; anyadvārāpi iti bodhyam /",
  "GK16visa03cu:1945": "taskarādipracchannakāmādyantā prāyeṇa sukhaprāptadhanāḥ /",
  "GK16visa03cu:1946": "ata eva tāsāṃ vallabhā ityarthaḥ /",
  "GK16visa03cu:1947": "eṣāpīti--eṣā sādhāraṇī madanāyattā cet tadā kvāpyanurāgiṇī bhavati /",
  "GK16visa03cu:1948": "tathāpi dhanamātrasādhyatvādraktāyāṃ viraktāyāṃ vā asyāṃ staṃ dhanaṃ vinā sudurllabhamityarthaḥ /",
  "GK16visa03cu:1949": "vātapaṇḍro ratipratibandhakavyādhiviśeṣaḥ /",
  "GK16visa03cu:1950": "Locanā:",
  "GK16visa03cu:1951": "(lo, ū) sāmānyeti /",
  "GK16visa03cu:1952": "sāmānyanāyikā sādhāraṇī strītyuddiṣṭā veśyā /",
  "GK16visa03cu:1953": "sāca dhīrā caturā /",
  "GK16visa03cu:1954": "na rajyati bahirdarśayate, natvantarvahati /",
  "GK16visa03cu:1955": "mātreti-mātrā niṣkāsayet, patvātmanā, punardhanayoge sati mātari doṣaṃ dattvā parigrāhayitum /",
  "GK16visa03cu:1956": "sukheti--sukhaprāptadhanaṃ pitrādyarjitadhanam, duḥ khārjitasya vyayitumaśakyatvāt /",
  "GK16visa03cu:1957": "liṅginaḥ tapasvibhagavatprabhṛtayaḥ /",
  "GK16visa03cu:1958": "madanāyatteti---ayamarthaḥ /",
  "GK16visa03cu:1959": "madanaparavaśatvasya strīpuruṣasādhāraṇatvāt tadudbhavastasyāṃ na daṇḍakāriti iti /",
  "GK16visa03cu:1960": "pracchannaṃ guptam /",
  "GK16visa03cu:1961": "vātapaṇḍro rogaviśeṣaḥ /",
  "GK16visa03cu:1962": "********** END OF COMMENTARY **********",
  "GK16visa03cu:1963": "paṇḍako vātapāṇḍvādiḥ /",
  "GK16visa03cu:1964": "channaṃ pracchannaṃ ye kāmayante te channakāmāḥ /",
  "GK16visa03cu:1965": "tatrarāgahīnā yathā laṭakamelakādau madanamañjaryādiḥ /",
  "GK16visa03cu:1966": "raktā yathā mṛcchakaṭikādau vasantasenādiḥ /",
  "GK16visa03cu:1967": "punaśca--",
  "GK16visa03cu:1968": "avasthābhirbhavantyaṣṭāvetāḥ ṣoḍaśabheditāḥ /",
  "GK16visa03cu:1969": "************* COMMENTARY *************",
  "GK16visa03cu:1970": "Vijñapriyā:",
  "GK16visa03cu:1971": "(vi, ṅa) viraktāyāṃ vetyuktāṃ rāgahīnāṃ darśayati--tatreti /",
  "GK16visa03cu:1972": "avasthābhiritisvāstrayodaśa, parakīye dve /",
  "GK16visa03cu:1973": "sādhāraṇī caikā /",
  "GK16visa03cu:1974": "evaṃ ṣoḍaśa nāyikā /",
  "GK16visa03cu:1975": "avasthābhiraṣṭagirviśeṣaṇairaṣṭau aṣṭaguṇā bhavanti /",
  "GK16visa03cu:1976": "Locanā:",
  "GK16visa03cu:1977": "(lo, ṛ) avasthābhiraṣṭau pratyekamityarthaḥ /",
  "GK16visa03cu:1978": "********** END OF COMMENTARY **********",
  "GK16visa03cu:1979": "svādhīnabhartṛkā tadvatkhaṇḍitāthābhisārikā // VisSd_3.72 //",
  "GK16visa03cu:1980": "kalahāntaritā vipralabdhā proṣitabhartṛkā /",
  "GK16visa03cu:1981": "anyā vāsakasañjā syādvirahotkaṇṭhitā tathā // VisSd_3.73 //",
  "GK16visa03cu:1982": "************* COMMENTARY *************",
  "GK16visa03cu:1983": "Vijñapriyā:",
  "GK16visa03cu:1984": "(vi, ca) āsāmaṣṭāvasthārūpaviśeṣaṇavauśiṣṭyaṃ darśayati--svādhīneti /",
  "GK16visa03cu:1985": "********** END OF COMMENTARY **********",
  "GK16visa03cu:1986": "tatra--",
  "GK16visa03cu:1987": "kānto ratiguṇākṛṣṭo na jahāti yadantikam /",
  "GK16visa03cu:1988": "vicitravibhramāsaktā sā syātsvādhīnabhartṛkā // VisSd_3.74 //",
  "GK16visa03cu:1989": "************* COMMENTARY *************",
  "GK16visa03cu:1990": "Vijñapriyā:",
  "GK16visa03cu:1991": "(vi, cha) svādhīnabhartṛkālakṣaṇamāha---kānto ratīti /",
  "GK16visa03cu:1992": "kanyakāyāstu upanāyaka eva kānto bhartā ca bodhyaḥ /",
  "GK16visa03cu:1993": "tadanūḍhatvameva cāsyāḥ /",
  "GK16visa03cu:1994": "paroḍhatvamupanāyakānekahetusādhāraṇatvamasyāḥ /",
  "GK16visa03cu:1995": "antikātyāgo 'nyasthale na sthitiḥ /",
  "GK16visa03cu:1996": "veśyāyāstu nijapaterevaṃ bhāvaḥ /",
  "GK16visa03cu:1997": "Locanā:",
  "GK16visa03cu:1998": "(lo, ṝ) tatra tāsu madhye /",
  "GK16visa03cu:1999": "guṇe ratervicitrasuratādiḥ suśrūṣādirvā /",
  "GK16visa03cu:2000": "********** END OF COMMENTARY **********",
  "GK16visa03cu:2001": "yathā--",
  "GK16visa03cu:2002": "“asmākaṃ sakhi vāsasī--'ityādi /",
  "GK16visa03cu:2003": "pārśvameti priyo yasyā anyasaṃyogacihnitaḥ /",
  "GK16visa03cu:2004": "sā khaṇḍiteti kathitā dhīrairīrṣyākaṣāyitā // VisSd_3.75 //",
  "GK16visa03cu:2005": "************* COMMENTARY *************",
  "GK16visa03cu:2006": "Vijñapriyā:",
  "GK16visa03cu:2007": "(vi, ja) khaṇḍitālakṣaṇamāha---pārśvametīti---kanyakāyāstu upanāyaka eva priyaḥ /",
  "GK16visa03cu:2008": "evaṃ sādhāraṇyā api /",
  "GK16visa03cu:2009": "********** END OF COMMENTARY **********",
  "GK16visa03cu:2010": "yathā--",
  "GK16visa03cu:2011": "“tadavitathamavādīḥ--” ityādi /",
  "GK16visa03cu:2012": "abhisārayate kāntaṃ yā manmathavaśaṃvadā /",
  "GK16visa03cu:2013": "svayaṃ vābhisaratyeṣā dhīrairuktābhisārikā // VisSd_3.76 //",
  "GK16visa03cu:2014": "kramādyathā--",
  "GK16visa03cu:2015": "************* COMMENTARY *************",
  "GK16visa03cu:2016": "Vijñapriyā:",
  "GK16visa03cu:2017": "(vi, jha) abhisārikālakṣaṇamāha---abhisārayate iti /",
  "GK16visa03cu:2018": "naca svīyāyāḥ kathamabhisāraḥ /",
  "GK16visa03cu:2019": "upanāyakābhisāre paroḍhatvamiti vācyam /",
  "GK16visa03cu:2020": "pitṛgṛhasthāyāḥ svasvāminyapi abhisārasambhavāt /",
  "GK16visa03cu:2021": "kramāt yatheti /",
  "GK16visa03cu:2022": "prathamaṃ kāntamabhisārayantyā tataḥ kāntamabhisārantyā udāharaṇamiti brūmaḥ /",
  "GK16visa03cu:2023": "********** END OF COMMENTARY **********",
  "GK16visa03cu:2024": "na ca me 'vagacchati yathā laghutāṃ karuṇāṃ yathā ca kurute sa mayi /",
  "GK16visa03cu:2025": "nipuṇaṃ tathainamabhigamya vaderabhidūti kaciditi saṃdidiśe //",
  "GK16visa03cu:2026": "************* COMMENTARY *************",
  "GK16visa03cu:2027": "Vijñapriyā:",
  "GK16visa03cu:2028": "(vi, ña) naca me iti /",
  "GK16visa03cu:2029": "abhidūti dūtyāṃ kācinnāyikā iti saṃdidiśe /",
  "GK16visa03cu:2030": "sandeśamāha---naca me iti /",
  "GK16visa03cu:2031": "evaṃ nāyakamabhigamya nipuṇaṃ prakṛṣṭaṃ vadeḥ ityanvayaḥ /",
  "GK16visa03cu:2032": "********** END OF COMMENTARY **********",
  "GK16visa03cu:2033": "“utkṣiptaṃ karakaṅkaṇadvayamidaṃ,",
  "GK16visa03cu:2034": "baddhā dṛḍhaṃ mekhalā,",
  "GK16visa03cu:2035": "yatnena pratipāditā mukharayormañjīrayormūkatā /",
  "GK16visa03cu:2036": "ārabdhe rabhasānmayā priyasakhi ! krīḍābhisārotsave,",
  "GK16visa03cu:2037": "caṇḍālastimirāvaguṇṭhanapaṭakṣepaṃ vidhatte vidhuḥ” //",
  "GK16visa03cu:2038": "************* COMMENTARY *************",
  "GK16visa03cu:2039": "Vijñapriyā:",
  "GK16visa03cu:2040": "(vi, ṭa) kāntamabhisarantīmudāharati---utkṣiptamiti /",
  "GK16visa03cu:2041": "tamasvinyāṃ candrodayāt pathi svasyā abhisārabhaṅga sakhyāṃ kathayantyā uktiriyam /",
  "GK16visa03cu:2042": "avaguṇṭhanāmācchādanaṃ,",
  "GK16visa03cu:2043": "tasya kṣepamapasāraṇaṃ vidhatte iti atītasāmīpye vartamānaṃ vyadhādityarthaḥ /",
  "GK16visa03cu:2044": "********** END OF COMMENTARY **********",
  "GK16visa03cu:2045": "saṃlīnā sveṣu gātreṣu mūkīkṛtavibhūṣaṇā /",
  "GK16visa03cu:2046": "avaguṇṭhanasaṃvītā kulajābhisaredyadi // VisSd_3.77 //",
  "GK16visa03cu:2047": "vicitrojjvalaveṣā tu raṇannūpukaṅkaṇā /",
  "GK16visa03cu:2048": "pramodasmeravadanā syādveśyabhisaredyadi // VisSd_3.78 //",
  "GK16visa03cu:2049": "madaskhalitasaṃlāpā vibhramotphullalocanā /",
  "GK16visa03cu:2050": "āviddhagatisaṃcārā syātpreṣyābhisaredyadi // VisSd_3.79 //",
  "GK16visa03cu:2051": "************* COMMENTARY *************",
  "GK16visa03cu:2052": "Vijñapriyā:",
  "GK16visa03cu:2053": "(vi, ṭha) āviddhagatisaṃcāreti---āviddhaḥ sabhaṅgīkā pitṛgṛhagatyarthaṃ saṃcāro yasyāstādṛśī /",
  "GK16visa03cu:2054": "********** END OF COMMENTARY **********",
  "GK16visa03cu:2055": "tatrādye “utkṣiptam” ityādi /",
  "GK16visa03cu:2056": "anyayoḥ ūhyamudāharaṇam /",
  "GK16visa03cu:2057": "************* COMMENTARY *************",
  "GK16visa03cu:2058": "Vijñapriyā:",
  "GK16visa03cu:2059": "(vi, ḍa) anayorūhyamiti---ādye /",
  "GK16visa03cu:2060": "“anaṇuraṇanmaṇinūpuramavirataśiñjānamañjumañjīram /",
  "GK16visa03cu:2061": "parisaraṇamaruṇacaraṇe raṇaraṇakamakāraṇaṃ kurute //",
  "GK16visa03cu:2062": "“iti iyaṃ hi abhisarantīṃ veśyāṃ prati śāntasya kasyaciduktiḥ /",
  "GK16visa03cu:2063": "raṇaraṇakaṃ kāmacintām /",
  "GK16visa03cu:2064": "preṣyāyāstu“niḥ śaṅkacyuta“ityādikamudāharaṇam /",
  "GK16visa03cu:2065": "madaskhalitādiviśeṣaṇānyasyāṃ candanādiveśādūhyāni /",
  "GK16visa03cu:2066": "Locanā:",
  "GK16visa03cu:2067": "(lo, ḷ) preṣyābhisārikā yathā--",
  "GK16visa03cu:2068": "tāmbūlāktaṃ daśanamasakṛddarśayantīha ceṭī",
  "GK16visa03cu:2069": "ghoṭī hreṣād vikṛtaruditaṃ hetuhīnaṃ hasantī /",
  "GK16visa03cu:2070": "sthānāsthānaskhalitapadavinyāsamābhāṣamāṇā",
  "GK16visa03cu:2071": "yūnāmagre sarati kuṭilaṃ nartitoccairnitambam /",
  "GK16visa03cu:2072": "********** END OF COMMENTARY **********",
  "GK16visa03cu:2073": "prasaṅgādabhisārasthānāni kathyante--",
  "GK16visa03cu:2074": "Locanā:",
  "GK16visa03cu:2075": "(lo, e) sthānānīti--aṣṭānāṃ sthānānāṃ maharṣiṇoktatvāt bhinnanirdeśaḥ /",
  "GK16visa03cu:2076": "yadāha--",
  "GK16visa03cu:2077": "********** END OF COMMENTARY **********",
  "GK16visa03cu:2078": "kṣetraṃ vāṭī bhagnadevālayo dūtīgṛhaṃ vanam /",
  "GK16visa03cu:2079": "mālāpañcaḥ śmaśānaṃ ca nadyādīnāṃ taṭī tathā // VisSd_3.80 //",
  "GK16visa03cu:2080": "evaṃ kṛtābhisārāṇāṃ puṃścalīnāṃ vinodane /",
  "GK16visa03cu:2081": "sthānānyaṣṭau tathā dhvāntacchanne kutracidāśraye // VisSd_3.81 //",
  "GK16visa03cu:2082": "************* COMMENTARY *************",
  "GK16visa03cu:2083": "Vijñapriyā:",
  "GK16visa03cu:2084": "(vi, ḍha) mālāmañcamudyānam, kutracidāśraya ityatra vinoda iti śeṣaḥ /",
  "GK16visa03cu:2085": "********** END OF COMMENTARY **********",
  "GK16visa03cu:2086": "cāṭukāramapi prāṇanāthaṃ rāṣādapāsya yā /",
  "GK16visa03cu:2087": "paścāttāpamavāpnoti kalahāntaritā tu sā // VisSd_3.82 //",
  "GK16visa03cu:2088": "************* COMMENTARY *************",
  "GK16visa03cu:2089": "Vijñapriyā:",
  "GK16visa03cu:2090": "(vi, ṇa) kalahāntaritālaśraṇamāha--cāṭukāramapīti /",
  "GK16visa03cu:2091": "kanyakāsādhāraṇyorupanāyaka eva prāṇanāthaḥ /",
  "GK16visa03cu:2092": "********** END OF COMMENTARY **********",
  "GK16visa03cu:2093": "yathā mama tātapādānām--",
  "GK16visa03cu:2094": "“no cāṭuśravaṇaṃ kṛtaṃ,",
  "GK16visa03cu:2095": "na ca dṛśā hāro 'ntike vīkṣitaḥ,",
  "GK16visa03cu:2096": "kāntasya priyahetave nijasakhīvāco 'pi dūrīkṛtāḥ /",
  "GK16visa03cu:2097": "pādānte vinipatya tatkṣaṇamasau gacchanmayā mūḍhayā pāṇibhyāmavarudhya inta ! sahasā kaṇṭhe kathaṃ nārpitaḥ” //",
  "GK16visa03cu:2098": "************* COMMENTARY *************",
  "GK16visa03cu:2099": "Vijñapriyā:",
  "GK16visa03cu:2100": "(vi, ta) no cāṭuśravaṇ iti /",
  "GK16visa03cu:2101": "hārastat prītyarthaṃ kāntena dattaḥ /",
  "GK16visa03cu:2102": "vinipatyetyanantaraṃ mayā nirākṛta iti pūraṇīyam /",
  "GK16visa03cu:2103": "********** END OF COMMENTARY **********",
  "GK16visa03cu:2104": "priyaḥ kṛtvāpi saṃketaṃ yasyā nāyāti saṃnidhim /",
  "GK16visa03cu:2105": "vipralabdhā tu sā jñeyā nitāntamavamānitā // VisSd_3.83 //",
  "GK16visa03cu:2106": "yathā--",
  "GK16visa03cu:2107": "“uttiṣṭha dūti, yāmo yāmo yātastathāpi nāyātaḥ /",
  "GK16visa03cu:2108": "yātaḥ paramapi jīvejjīvitanātho bhavettasyāḥ” //",
  "GK16visa03cu:2109": "************* COMMENTARY *************",
  "GK16visa03cu:2110": "Vijñapriyā:",
  "GK16visa03cu:2111": "(vi, tha) vipralabdhālakṣaṇamāha--priyaḥ kṛtveti /",
  "GK16visa03cu:2112": "uttiṣṭha iti /",
  "GK16visa03cu:2113": "yāmomadāgamanāvadhipraharo yāta ityarthaḥ /",
  "GK16visa03cu:2114": "yā nāyikā ataḥ paramapi jīvet tasyā evāsau jīvitanātho bhavet; bhaviṣyatītyarthaḥ,",
  "GK16visa03cu:2115": "natu mameti bhāvaḥ /",
  "GK16visa03cu:2116": "********** END OF COMMENTARY **********",
  "GK16visa03cu:2117": "nānākāryavaśādyasyā dūradeśaṃ gataḥ patiḥ //",
  "GK16visa03cu:2118": "sā manobhavaduḥkhārtā bhavetproṣitabhartṛkā // VisSd_3.84 //",
  "GK16visa03cu:2119": "yathā--",
  "GK16visa03cu:2120": "“tāṃ jānīyāḥ parimitakathāṃ jīvitaṃ me dvitīyaṃ dūrībhūte mayi sahacare cakravākīmivaikām /",
  "GK16visa03cu:2121": "gāḍhotkaṇṭhāṃ guruṣu divaseṣveṣu gacchatsu bālāṃ jātāṃ manye śiśiramathitāṃ padminīṃ vānyarūpām” //",
  "GK16visa03cu:2122": "************* COMMENTARY *************",
  "GK16visa03cu:2123": "Vijñapriyā:",
  "GK16visa03cu:2124": "(vi, ña) proṣitabhartṛkālakṣaṇamāha nānākāryyeti /",
  "GK16visa03cu:2125": "atrāpi kanyāparoḍhayorupanāyaka eva patiḥ /",
  "GK16visa03cu:2126": "tāṃ jānīyā iti---śāpapratiruddhapriyāsaṃnidhagamanasya yakṣasya meghaṃ saṃbodhya priyāvasthākathanamidam /",
  "GK16visa03cu:2127": "jīnīyāḥ jānīhi /",
  "GK16visa03cu:2128": "eṣu guruṣu divaseṣu gacchatsugāḍhotkaṇṭhāmata eva śiśiramathitāṃ padminīmivānyarūpāṃ jātāmaham ityarthaḥ /",
  "GK16visa03cu:2129": "vāśabda ivārthe /",
  "GK16visa03cu:2130": "********** END OF COMMENTARY **********",
  "GK16visa03cu:2131": "kurute maṇḍanaṃ yasyāḥ sajjite vāsaveśmani /",
  "GK16visa03cu:2132": "sā tu vāsakasajjā syādviditapriyasaṅgamā // VisSd_3.85 //",
  "GK16visa03cu:2133": "yathā rāghavānandānāṃ nāṭake--",
  "GK16visa03cu:2134": "“vidūre keyūre kuru, karayuge ratnavalayair alaṃ, gurvo grīvābharaṇalatikeyaṃ kimanayā /",
  "GK16visa03cu:2135": "navāmekāmekāvalimayi mayi tvaṃ viracayer na nepathyaṃ bahutaramanaṅgotsavavidhau” //",
  "GK16visa03cu:2136": "************* COMMENTARY *************",
  "GK16visa03cu:2137": "Vijñapriyā:",
  "GK16visa03cu:2138": "(vi, ṭa) vāsakasajjālakṣaṇamāha---kuruta iti /",
  "GK16visa03cu:2139": "sajjite keliyogyatayā sajjīkṛte vāsaveśmani yasyā maṇḍanaṃ sakhī kuruta ityarthaḥ /",
  "GK16visa03cu:2140": "viditapriyasaṃgamā niścitapriyasaṃgamā /",
  "GK16visa03cu:2141": "svīyākanyayostu pitṛgṛhasthayorevaṃbhāvo bodhyaḥ /",
  "GK16visa03cu:2142": "vidūre iti /",
  "GK16visa03cu:2143": "vāsagṛhe nāyakasaṃyogārtham alpabhūṣaṇaracanārthaṃ sakhīṃ prerayantyāstāṃ pratyuktiriyam /",
  "GK16visa03cu:2144": "ayi sakhi tvaṃ navīnām ekāmekāvalīṃ hāraṃ mayi viracayeḥ /",
  "GK16visa03cu:2145": "yato 'naṅgotsavavidhau bahutaraṃ nepathyaṃ veśaḥ na pathyaṃ na hitam;",
  "GK16visa03cu:2146": "kaṭhinasaṃyogatvena āliṅgane duḥ khadāyakakṛt atolaṅkārāntaraṃ niṣedhati /",
  "GK16visa03cu:2147": "Locanā:",
  "GK16visa03cu:2148": "(lo, ai) navāmiti /",
  "GK16visa03cu:2149": "ekāvalī ekaguṇamuktāhāraḥ /",
  "GK16visa03cu:2150": "********** END OF COMMENTARY **********",
  "GK16visa03cu:2151": "āgantuṃ kṛtacitto 'pi daivānnāyāti yatpriyaḥ /",
  "GK16visa03cu:2152": "tadanāgamaduḥkhārtā virahotkaṇṭhitā tu sā // VisSd_3.86 //",
  "GK16visa03cu:2153": "yathā--",
  "GK16visa03cu:2154": "“kiṃ ruddhaḥ priyayā kayāci,",
  "GK16visa03cu:2155": "dathavā sakhyā mamodvejitaḥ,",
  "GK16visa03cu:2156": "kiṃ vā kāraṇagauravaṃ kimapi,",
  "GK16visa03cu:2157": "yannādyāgato vallabhaḥ /",
  "GK16visa03cu:2158": "ityālocya mṛgīdṛśā karatale vinyasya vaktrāmbujaṃ dīrghaṃ niḥ śvasitaṃ,",
  "GK16visa03cu:2159": "ciraṃ ca ruditaṃ,",
  "GK16visa03cu:2160": "kṣiptāśca puṣpastrajaḥ” //",
  "GK16visa03cu:2161": "************* COMMENTARY *************",
  "GK16visa03cu:2162": "Vijñapriyā:",
  "GK16visa03cu:2163": "(vi, ṭha) virahotkaṇṭhitālakṣaṇam---āgantumiti /",
  "GK16visa03cu:2164": "atrāpi kanyakāparoḍhayorupanāyaka eva pātiḥ /",
  "GK16visa03cu:2165_0": "kiṃ ruddha iti---paroḍhākanyakayorupanāyakasya svīyāyāśca sapatnigṛhaṃ gatasya nāyakasyānāgamanenotkaṇṭhitayā",
  "GK16visa03cu:2165_1": "iti pūrvārddhektimālocya vaktrāmbujaṃ karatale vinyasya dīrghaṃ niśvasitamityādi /",
  "GK16visa03cu:2166": "sakhyā mayā preṣitayā /",
  "GK16visa03cu:2167": "********** END OF COMMENTARY **********",
  "GK16visa03cu:2168": "iti sāṣṭāviṃśatiśatamuttamamadhyādhamasvarūpeṇa /",
  "GK16visa03cu:2169": "caturadhikāśītiyutaṃ śatatrayaṃ nāyikābhedāḥ // VisSd_3.87 //",
  "GK16visa03cu:2170": "************* COMMENTARY *************",
  "GK16visa03cu:2171": "Vijñapriyā:",
  "GK16visa03cu:2172": "(vi, ḍa) iti sāṣṭāviṃśatīti ṣoḍaśānāmaṣṭaguṇena sāṣṭāviṃśatiśatam /",
  "GK16visa03cu:2173": "tacca uttamamadhyamādhamasvarūpaṃ sat caturadhikāśītiyutaṃ śatatrayam /",
  "GK16visa03cu:2174": "nāyikābhidhānam--nāyiketi abhidhānaṃ yasya sāṣṭāviṃśatināyikāśatasya tādṛśamityarthaḥ /",
  "GK16visa03cu:2175": "kulaṭānāṃ pāpitve 'pi uttamatvādikāmakalākauśalatāratamyāt /",
  "GK16visa03cu:2176": "yadvā--brāhmaṇadijātitāratamyāt tathātvam /",
  "GK16visa03cu:2177": "sāṣṭaviṃśatiśatatnaiguṇyāduktasaṃkhyā /",
  "GK16visa03cu:2178": "********** END OF COMMENTARY **********",
  "GK16visa03cu:2179": "iha ca “parastriyau kanyakānyoḍhe saṃketātpūrvaṃ virahotkaṇṭhite,",
  "GK16visa03cu:2180": "paścādvidūṣa kādinā sahābhisarantayāvabhisārike,",
  "GK16visa03cu:2181": "kuto 'pi saṃketasthānamaprāpte nāyake vipralabdhe,",
  "GK16visa03cu:2182": "iti tryavasthaivānayorasvādhīṃnapriyayoravasthāntarāyogāt” /",
  "GK16visa03cu:2183": "iti kaścit /",
  "GK16visa03cu:2184": "************* COMMENTARY *************",
  "GK16visa03cu:2185": "Vijñapriyā:",
  "GK16visa03cu:2186": "(vi, ḍha)",
  "GK16visa03cu:2187": "atra parastriyoḥ kanyakoḍhayoravasthātrayasya evāsaṃbhavāt aṣṭaguṇatvābhāvena uktasaṃkhyāna bhaviṣyatīti kaścidāha--tadṛrśayati /",
  "GK16visa03cu:2188": "iha ceti /",
  "GK16visa03cu:2189": "saṃketāt pūrvamiti saṃketāt hetoḥ pūrvaṃ vilahotkaṇṭhite paścāt vidūṣaketyādyanvayaḥ /",
  "GK16visa03cu:2190": "avasthāntarāyogāditi---tathāhi svāpīnabhartṛkātvakhaṇḍitātvakalahāntaritātvaproṣitabhartṛkātvavāsakasajjātvarūpāḥ pañcāvasthāḥ bhartṛghaṭitāḥ,",
  "GK16visa03cu:2191": "kanyakāparoḍhayostādṛśāvasthābhāvādityarthaḥ /",
  "GK16visa03cu:2192": "kaścidityasvarasasūcanasyāyabhiprāyaḥ---sarvatra bhartṛpatipadāni utkaṭānurāgaviṣayakāmukaparāṇi svabhartrupanāyakasādhāraṇani /",
  "GK16visa03cu:2193": "atastaddhaṭitāḥ svādhīnabhartṛkadicaturavasthaāḥ saṃbhavantyeva /",
  "GK16visa03cu:2194": "vāsakasajjātvāvasthā tu patighaṭitaiva na bhavati ityataḥ kanyakāparoḍhayorapi tāḥ pañcāvasthāḥ saṃbhavantyeva /",
  "GK16visa03cu:2195": "evaṃ ca svastriyā api pitṛgṛhasthāyāḥ pitradhīnatvena patyā saha svacchandasambhogāsaṃbhavāt /",
  "GK16visa03cu:2196": "patyau abhisāravirahokaṇṭhāvipralambhā bhavantyeva iti yathoktasaṃkhyāḥ /",
  "GK16visa03cu:2197": "Locanā:",
  "GK16visa03cu:2198": "(lo, o) aṣṭeti---aṣṭāviṃśatiśataṃ ṣoḍaśānāṃ pratyekamaṣṭadhā guṇanāt /",
  "GK16visa03cu:2199": "punaśca uttamamadhyamādhamabhedāt tat tniguṇitam /",
  "GK16visa03cu:2200": "caturaśītyadhikaṃ śatatrayamityarthaḥ /",
  "GK16visa03cu:2201": "kaścidityasaṃtoṣoktiḥ, tathā hi jayadevakṛtagītagovinde mama pitṝṇāṃ kaṃsavadhe parastriyā rādhikāyā",
  "GK16visa03cu:2202": "aṣṭāvapyavasthāḥ spaṣṭameva prakāśitāḥ, anyasyāpyātmīyatvena parigṛhītasya",
  "GK16visa03cu:2203": "parayoṣidupabhogeṣvavasthocitā /",
  "GK16visa03cu:2204": "mṛdurāntaro mānaḥ /",
  "GK16visa03cu:2205": "tathāpi mānena kathaṃcid vibhāvadarśanārthamabhimukhaṃ nāyake gate kalahāntaritātvam /",
  "GK16visa03cu:2206": "tasyaiva pravāse proṣitabhartṛkātvam /",
  "GK16visa03cu:2207": "ekamanyadapi subuddhibhirūhyam /",
  "GK16visa03cu:2208": "********** END OF COMMENTARY **********",
  "GK16visa03cu:2209": "kvacidanyonyasāṅkaryamāsaṃ lakṣyeṣu dṛśyate /",
  "GK16visa03cu:2210": "************* COMMENTARY *************",
  "GK16visa03cu:2211": "Vijñapriyā:",
  "GK16visa03cu:2212": "(vi, ṇa) kvacidanyo 'nyasāṅkaryyamiti---āsāṃ dhīrādhīrādhīraṇām /",
  "GK16visa03cu:2213": "********** END OF COMMENTARY **********",
  "GK16visa03cu:2214": "yathā--",
  "GK16visa03cu:2215": "“na khalu vayamamuṣya dānayogyāḥ pibati ca pāti ca yāsakau rahastvām /",
  "GK16visa03cu:2216": "viṭa ! viṭapamamuṃ dadasva tasyai bhavati yataḥ sadṛśościrāya yogaḥ /",
  "GK16visa03cu:2217": "************* COMMENTARY *************",
  "GK16visa03cu:2218": "Vijñapriyā:",
  "GK16visa03cu:2219": "(vi, ta)",
  "GK16visa03cu:2220": "na khalu vayamiti---kusumitaviṭapaṃ ditsuṃ svanāyakaṃ prati kopanāyā uktiriyam “he viṭa ! dhūrtta !amuṣya viṭapasya dānayogyā na khalu vayam /",
  "GK16visa03cu:2221": "kintu asakau asau yā upanāyikā tvāṃ cakṣuṣā pibati surate prītijananāt pratipālayati ca tasyai amu viṭapaṃ dadasva yataḥ sadṛśoryogaśacirāya bhavati /",
  "GK16visa03cu:2222": "asadṛśostu kṣaṇikakṛt niṣphala ityarthaḥ, sadṛśatvaṃ ca darśitayogārthavaśāt /",
  "GK16visa03cu:2223": "sāpi viṭapī ayaṃ ca viṭapa iti sādṛśyam /",
  "GK16visa03cu:2224": "Locanā:",
  "GK16visa03cu:2225": "(lo, au)",
  "GK16visa03cu:2226": "na khalviti--pibati sarvato niruddhaprasarīkṛtya svāmatrāyattatāyāṃ praveśayati upabhuṅktevā /",
  "GK16visa03cu:2227": "madanaśarapātakātaraṃ pāti rakṣati /",
  "GK16visa03cu:2228": "asakāviti karūpataddhitatvena tasyāḥ kutsitatvaṃ prakāśyate /",
  "GK16visa03cu:2229": "viṭape 'pi viṭaṃ pāti rakṣatīti vyutpattiyogaḥ /",
  "GK16visa03cu:2230": "tasyāmapyuktaprakāreṇa tathātvamiti dvayoḥ sādṛśyam /",
  "GK16visa03cu:2231": "evañcānayorviṭapatvena sadṛśayorviṭapayuvayorvā garhitatvena sadṛśayorvā ucito yogo yataḥ tasyaiva viṭapapradānena bhavatīti ubhayathā sambandhaḥ /",
  "GK16visa03cu:2232": "********** END OF COMMENTARY **********",
  "GK16visa03cu:2233": "tava kitava kimāhitairvṛthā naḥ kṣitiruhapallavapuṣkarṇapūraiḥ /",
  "GK16visa03cu:2234": "nanu janaviditairbhavadvyalīkaiściraparipūritameva karṇayugmam” //",
  "GK16visa03cu:2235": "************* COMMENTARY *************",
  "GK16visa03cu:2236": "Vijñapriyā:",
  "GK16visa03cu:2237": "(vi, tha)",
  "GK16visa03cu:2238": "tava kitaveti---vṛkṣapallavaṃ karṇapūraṃ dadānaṃ nāyakaṃ prati kopanāyāḥ nāyikāyā uktiriyam /",
  "GK16visa03cu:2239": "he kitava ! dhūrta ! āhataiḥ dattaiḥ kṣitiruhāṇāṃ vṛkṣāṇāṃ pallavarūpaiḥ karṇapūraiḥ mama kiṃ prayojanamityarthaḥ /",
  "GK16visa03cu:2240": "nanu bhoḥ janaviditaiḥ bhavadvyalīkaiḥ bhavadapakarmabhiḥ mama karṇayugmaṃ ciraparipūritameva /",
  "GK16visa03cu:2241": "tathā ca yogārthavaśāt bhavadvyalīkameva me karṇapūra ityarthaḥ /",
  "GK16visa03cu:2242": "********** END OF COMMENTARY **********",
  "GK16visa03cu:2243": "muhurupadasitāvivālinādaivitarasi naḥ kalikāṃ kimarthamenām /",
  "GK16visa03cu:2244": "vasatimupagatena dhāmni tasyāḥ śaṭha ! kalireṣa mahāṃstvayādya dattaḥ” //",
  "GK16visa03cu:2245": "“iti gaditavatī ruṣā jaghāna sphuritamanoramapakṣmakesareṇa /",
  "GK16visa03cu:2246": "śravaṇaniyamitena kāntamanyā samamasitāmburuheṇa cakṣuṣā ca” //",
  "GK16visa03cu:2247": "************* COMMENTARY *************",
  "GK16visa03cu:2248": "Vijñapriyā:",
  "GK16visa03cu:2249": "(vi, da)",
  "GK16visa03cu:2250": "iti gaditeti---pūrvarṇitanāyikāto 'nyā nāyikā iti gaditavatī satī ruṣā amburuheṇa cakṣuṣā ca taṃ nāyakaṃ jaghāna /",
  "GK16visa03cu:2251": "kaṣayitacakṣuṣā darśanameva hananam amburuhacakṣuṣordvayoḥ viśeṣaṇamāha---sphuriteti---sphuritaṃ manoharaṃ pakṣmaiva keśaravat yasya tādṛśena cakṣuṣā /",
  "GK16visa03cu:2252": "sphuritomanoharapakṣmavat keśaro yasya tādṛśena amburuheṇa,",
  "GK16visa03cu:2253": "tathā śravaṇaparyantaniyamitena cakṣuṣā śravaṇe niyamitena amburuheṇa ubhayatra sthāpanameva niyamanam /",
  "GK16visa03cu:2254": "********** END OF COMMENTARY **********",
  "GK16visa03cu:2255": "iyaṃ hi vakroktyā paruṣavacanena karṇotpalatāḍanena ca dhīramadhyatādhīramadhyatādhīrapragalbhatābhiḥ saṃkīrṇā /",
  "GK16visa03cu:2256": "ekamanyatrāpyūhyam /",
  "GK16visa03cu:2257": "itarā apyasaṃkhyāstā noktā vistaraśaṅkayā // VisSd_3.88 //",
  "GK16visa03cu:2258": "Locanā:",
  "GK16visa03cu:2259": "(lo, a) itarā iti asaṃkhyāḥ padminīmṛgyādibhedāt /",
  "GK16visa03cu:2260": "********** END OF COMMENTARY **********",
  "GK16visa03cu:2261": "tā nāyikāḥ /",
  "GK16visa03cu:2262": "athāsāmalaṅkārāḥ--",
  "GK16visa03cu:2263": "yauvane sattvajāstāsāmaṣṭāviṃśatisaṃkhyakāḥ /",
  "GK16visa03cu:2264": "Locanā:",
  "GK16visa03cu:2265": "(lo, ā) atheti /",
  "GK16visa03cu:2266": "alaṅkriyate bhūṣyate ebhirityalaṅkārāḥ /",
  "GK16visa03cu:2267": "sattvaṃ guṇaviśeṣa /",
  "GK16visa03cu:2268": "tāsāṃ nāyikānamīritā uktāḥ /",
  "GK16visa03cu:2269": "********** END OF COMMENTARY **********",
  "GK16visa03cu:2270": "alaṅkārāstatra bhāvahāvahelāstrayo 'ṅgajāḥ // VisSd_3.89 //",
  "GK16visa03cu:2271": "śobhā kāntiśca dīptiśca mādhuryaṃ ca pragalbhatā /",
  "GK16visa03cu:2272": "audārthaṃ dhairyamityete saptaiva syurayatnajāḥ // VisSd_3.90 //",
  "GK16visa03cu:2273": "līlā vilāso vicchittirvivvokaḥ kilakiñcitam /",
  "GK16visa03cu:2274": "moṭṭāyitaṃ kuṭṭamitaṃ vibhramo lalitaṃ madaḥ // VisSd_3.91 //",
  "GK16visa03cu:2275": "vihṛtaṃ tapanaṃ maugdhyaṃ vikṣepaśca kutūhalam /",
  "GK16visa03cu:2276": "hasitaṃ cakitaṃ kelirityaṣṭādaśasaṃkhyakāḥ // VisSd_3.92 //",
  "GK16visa03cu:2277": "svabhāvajāśca bhāvādyā daśa puṃsāṃ bhavantyapi /",
  "GK16visa03cu:2278": "pūrve bhāvādayo dhairyāntā daśa nāyakānāmapi saṃbhavanti /",
  "GK16visa03cu:2279": "kiṃtu sarve 'pyamī nāyikāśritā eva vicchittiviśeṣaṃ puṣṇānti /",
  "GK16visa03cu:2280": "************* COMMENTARY *************",
  "GK16visa03cu:2281": "Vijñapriyā:",
  "GK16visa03cu:2282": "(vi, dha) alaṅkārā iti /",
  "GK16visa03cu:2283": "śobhakā dharmā ityarthaḥ /",
  "GK16visa03cu:2284": "aṅgajatvāyatnajatvasvabhāvajatvāni paribhāṣāmātrāṇi natu eṣāṃ parasparavailakṣaṇyamasti /",
  "GK16visa03cu:2285": "atra bhāvādyāstrayaḥ śobhādyāḥ sapta līlādyā aṣṭādaśa iti aṣṭāviṃśatiḥ /",
  "GK16visa03cu:2286": "vicchittiviśeṣaṃ bhaṅgīviśeṣam /",
  "GK16visa03cu:2287": "********** END OF COMMENTARY **********",
  "GK16visa03cu:2288": "tatra bhāvaḥ--",
  "GK16visa03cu:2289": "nirvikārātmake citte bhāvaḥ prathamavikriyā // VisSd_3.93 //",
  "GK16visa03cu:2290": "Locanā:",
  "GK16visa03cu:2291": "(lo, i) nirvikāreti--vikāro madanavikāraḥ /",
  "GK16visa03cu:2292": "********** END OF COMMENTARY **********",
  "GK16visa03cu:2293": "janmataḥ prabhṛti nirvikāre manasi udbuddhamātro vikāro bhāvaḥ /",
  "GK16visa03cu:2294": "yathā--",
  "GK16visa03cu:2295": "“sa eva surabhiḥ kālaḥ sa eva malayānilaḥ /",
  "GK16visa03cu:2296": "saiveyamabalā kiṃtu mano 'nyadiva dṛśyate” //",
  "GK16visa03cu:2297": "atha hāvaḥ--",
  "GK16visa03cu:2298": "bhrūnetrādivikāraistu saṃbhogeñchāprakāśakaḥ /",
  "GK16visa03cu:2299": "bhāva evālpasaṃlakṣyavikāro hāva ucyate // VisSd_3.94 //",
  "GK16visa03cu:2300": "yathā--",
  "GK16visa03cu:2301": "“vivṛṇvatī śailasutāpi bhāvamaṅgaiḥ sphuradvālakadambakalpaiḥ /",
  "GK16visa03cu:2302": "sācīkṛtā cārutareṇa tasthau mukhena paryastavilocanena” //",
  "GK16visa03cu:2303": "************* COMMENTARY *************",
  "GK16visa03cu:2304": "Vijñapriyā:",
  "GK16visa03cu:2305": "(vi, na)",
  "GK16visa03cu:2306": "vivṛṇvatī śailasutāpīti--tapasyato maheśasya samīpe kāmena dhanuṣi āropite pārvalā hāvavarṇanamidam,",
  "GK16visa03cu:2307": "kvacit tasthāvityanvayaḥ /",
  "GK16visa03cu:2308": "aṅgairbhāvaṃ vivṛṇvatītyanvayaḥ /",
  "GK16visa03cu:2309": "bālakadambapuṣpatulyatām aṅgānāṃ pulakena mukhena sācīkṛtā vakrīkṛtā;",
  "GK16visa03cu:2310": "vakramukhavaiśiṣṭyāt tasyā vakratā /",
  "GK16visa03cu:2311": "Locanā:",
  "GK16visa03cu:2312": "(lo, ī)",
  "GK16visa03cu:2313": "vivṛṇvatīti atna hāve 'pi bhāvaviśeṣatvāt bhāvaśabdaprayogaḥ mukhena sācīkṛtā na saṃmukhībhūtetyarthaḥ /",
  "GK16visa03cu:2314": "paryyastaṃ samantataḥ kṣiptam /",
  "GK16visa03cu:2315": "********** END OF COMMENTARY **********",
  "GK16visa03cu:2316": "atha helā--",
  "GK16visa03cu:2317": "halātyantasamālakṣyavikāraḥ syāt sa eva tu /",
  "GK16visa03cu:2318": "sa eva bhāva eva /",
  "GK16visa03cu:2319": "yathā--",
  "GK16visa03cu:2320": "“taha te jhatti pauttā vahue savvaṅgavibbhamā saalā /",
  "GK16visa03cu:2321": "saṃsai amuddhabhāvā hoi ciraṃ jai sahīṇaṃ pi” //",
  "GK16visa03cu:2322": "************* COMMENTARY *************",
  "GK16visa03cu:2323": "Vijñapriyā:",
  "GK16visa03cu:2324": "(vi, pa) tathā tasyā jhaṭiti pravṛttā vadhvāḥ sarvāṅgavibhramāḥ sakalāḥ /",
  "GK16visa03cu:2325": "saṃśayitamugdhabhāvā bhavanti ciraṃ yathā sakhīnāmapi //",
  "GK16visa03cu:2326": "iti saṃskṛtam /",
  "GK16visa03cu:2327": "nāyakaṃ prati nāyikāyāḥ vibhramonmeṣavarṇanamidam /",
  "GK16visa03cu:2328": "mugdhabhāvo bālyāt mūḍhabhāvaḥ /",
  "GK16visa03cu:2329": "********** END OF COMMENTARY **********",
  "GK16visa03cu:2330": "atha śobhā--",
  "GK16visa03cu:2331": "rūpayauvanalālityabhogādhairaṅgabhūṣaṇam // VisSd_3.95 //",
  "GK16visa03cu:2332": "śobhā proktā--",
  "GK16visa03cu:2333": "tatra yauvanaśobhā yathā--",
  "GK16visa03cu:2334": "“asaṃbhṛtaṃ maṇḍanamaṅgayaṣṭeranāsavākhyaṃ karaṇaṃ madasya /",
  "GK16visa03cu:2335": "kāmasya puṣpavyatiriktamastraṃ bālyātparaṃ sātha vayaḥ prapede” //",
  "GK16visa03cu:2336": "************* COMMENTARY *************",
  "GK16visa03cu:2337": "Vijñapriyā:",
  "GK16visa03cu:2338": "(vi, pha)rūpayauvaneti---rūpāticaturbhiraṅgabhūṣaṇam aṅgaśobhā /",
  "GK16visa03cu:2339": "asambhṛtaṃ maṇḍanamiti--sā pārvatī atha anantaraṃ bālyāt paraṃ vayaḥ yauvanaṃ prapede /",
  "GK16visa03cu:2340": "vayasi rūpakāṇyāha--asambhṛtam iti haritālādi saṃbhārajanitam aṅgayaṣṭermaṇḍanam /",
  "GK16visa03cu:2341": "madasya mattatāyāḥ kāraṇaṃ hetuḥ /",
  "GK16visa03cu:2342": "anāsavākhyam āsavasya madirāyā yā ākhyā saṃjñā tadrahitamāsavabhinnamitiyāvat /",
  "GK16visa03cu:2343": "puṣpabhinnaṃ kāmasya astram aṅgabhūṣaṇam aṅgaśobhā asambhṛtamaṇḍanamiti /",
  "GK16visa03cu:2344": "athānantaram /",
  "GK16visa03cu:2345": "********** END OF COMMENTARY **********",
  "GK16visa03cu:2346": "eva manyatrāpi /",
  "GK16visa03cu:2347": "atha kāntiḥ--",
  "GK16visa03cu:2348": "saiva kāntirmanyathāṣyāyitadyutiḥ /",
  "GK16visa03cu:2349": "manmathonmaṣeṇātivistīrṇā śobhaiva kāntirucyate /",
  "GK16visa03cu:2350": "yathā--",
  "GK16visa03cu:2351": "“netre khañjanagañjane--” ityatra /",
  "GK16visa03cu:2352": "************* COMMENTARY *************",
  "GK16visa03cu:2353": "Vijñapriyā:",
  "GK16visa03cu:2354": "(vi, ba) netre khañjaneti /",
  "GK16visa03cu:2355": "idamudāharaṇa prarūḍhayauvanāyāḥ praguktam /",
  "GK16visa03cu:2356": "********** END OF COMMENTARY **********",
  "GK16visa03cu:2357": "atha dīptiḥ--",
  "GK16visa03cu:2358": "kāntirevātivistīrṇā dīptirityabhidhīyate // VisSd_3.96 //",
  "GK16visa03cu:2359": "yathā mama candrakalānāmanāṭikāyāṃ candrakalāvarṇanam--",
  "GK16visa03cu:2360": "“tāruṇyasya vilāsaḥ samadhikalāvaṇyasaṃpado hāsaḥ /",
  "GK16visa03cu:2361": "dharaṇitalasyābharaṇaṃ yuvajanamanaso vaśīkaraṇam” //",
  "GK16visa03cu:2362": "************* COMMENTARY *************",
  "GK16visa03cu:2363": "Vijñapriyā:",
  "GK16visa03cu:2364": "(vi, bha) tāruṇyasyeti /",
  "GK16visa03cu:2365": "etadādīni candrakalāyā viśeṣaṇāni /",
  "GK16visa03cu:2366": "vilāsahāsayorjanikā ityarthaḥ /",
  "GK16visa03cu:2367": "śuddhasāropā iyaṃ lakṣaṇā /",
  "GK16visa03cu:2368": "********** END OF COMMENTARY **********",
  "GK16visa03cu:2369": "atha mādhuryam--",
  "GK16visa03cu:2370": "sarvāvasthāviśeṣeṣu mādhuryaṃ ramaṇīyatā /",
  "GK16visa03cu:2371": "yathā--",
  "GK16visa03cu:2372": "“sarasijamanuviddhaṃ śaivalenāpi ramyaṃ malinamapi himāṃśolarlakṣma lakṣmīṃ tanoti /",
  "GK16visa03cu:2373": "iyamadhikamanojñā valkalenāpi tanvī kimi hi madhuraṇāṃ maṇḍanaṃ nākṛtīnām” //",
  "GK16visa03cu:2374": "************* COMMENTARY *************",
  "GK16visa03cu:2375": "Vijñapriyā:",
  "GK16visa03cu:2376": "(vi, ma) sarasijamiti--iyaṃ śakuntalā valkalenāpi adhikamanojñā /",
  "GK16visa03cu:2377": "ato madhurāṇāmākṛtīnāṃ kimiva maṇḍanam, tatra dṛṣṭāntamāha---sarasijamiti--anuviddhaṃ sambaddham /",
  "GK16visa03cu:2378": "lakṣma kalaṅkaḥ /",
  "GK16visa03cu:2379": "lakṣmīṃ śobhām /",
  "GK16visa03cu:2380": "********** END OF COMMENTARY **********",
  "GK16visa03cu:2381": "atha pragalbhatā--",
  "GK16visa03cu:2382": "niḥsādhvasatvaṃ prāgalabhyam--",
  "GK16visa03cu:2383": "yathā--",
  "GK16visa03cu:2384": "“samāśliṣṭāḥ samāśleṣaiścumbitāścumbanairapi /",
  "GK16visa03cu:2385": "daṣṭāśca daṃśanaiḥ kāntaṃ dāsīkurvanti yoṣitaḥ” //",
  "GK16visa03cu:2386": "athaudāryam--",
  "GK16visa03cu:2387": "--audāryaṃ vinayaḥ sadā // VisSd_3.97 //",
  "GK16visa03cu:2388": "yathā--",
  "GK16visa03cu:2389": "“na brūte paruṣāṃ giraṃ vitanute na bhrayugaṃ bhaṅgaraṃ,",
  "GK16visa03cu:2390": "nottaṃsaṃ kṣipati kṣitau śravaṇataḥ sā me sphuṭe 'pyāgasi /",
  "GK16visa03cu:2391": "kāntā garbhagṛhe gāvākṣavivaravyāpāritākṣyā bahīḥ sakhyā vaktramabhiprayacchati paraṃ paryaśruṇī locane” //",
  "GK16visa03cu:2392": "************* COMMENTARY *************",
  "GK16visa03cu:2393": "Vijñapriyā:",
  "GK16visa03cu:2394": "(vi, ya) na brūte iti /",
  "GK16visa03cu:2395": "prayāyāścaritaṃ sakhyau kathayata utkiriyam /",
  "GK16visa03cu:2396": "me mama sphuṭe 'pyāgasi aparādhe s kāntā sakhyā vaktramabhi sakhyā vaktre paryyaśruṇī locane prayacchati /",
  "GK16visa03cu:2397": "sakhyāḥ kīdṛśayāḥ sāgasaṃ māṃ draṣṭuṃ gavākṣavivaravyāpāritākṣyāḥ /",
  "GK16visa03cu:2398": "mantu paruṣaṃ ruṣā na brūte ityādi spaṣṭam /",
  "GK16visa03cu:2399": "kṣitau śravaṇataḥ uttaṃsaṃ kṣipatītyanvayaḥ /",
  "GK16visa03cu:2400": "********** END OF COMMENTARY **********",
  "GK16visa03cu:2401": "atha dhairyam--",
  "GK16visa03cu:2402": "muktātmaślāghanā dhairyaṃ manovṛttiracañcalā /",
  "GK16visa03cu:2403": "yathā--jvalatu gagane rātrau rātrāvakhaṇḍakalaḥ śaśī,",
  "GK16visa03cu:2404": "dahatu madanaḥ,",
  "GK16visa03cu:2405": "kiṃvā mṛtyoḥ pareṇa vidhāsyati /",
  "GK16visa03cu:2406": "mama tu dayitaḥ ślāghyastāto jananyamalānvayā kulamamalinaṃ na tvevāyaṃ jano na ca jīvitam” //",
  "GK16visa03cu:2407": "************* COMMENTARY *************",
  "GK16visa03cu:2408": "Vijñapriyā:",
  "GK16visa03cu:2409": "(vi, ra) muktātmaślāghaneti---acañcalā manovṛttiryā muktātmaślāghanā sā dhairyyamiti bhāvaḥ /",
  "GK16visa03cu:2410": "jvalatu iti gaurikāvivāhe udvejamānāyāstatra saṃmitāyāḥ mālatyā uktiriyam /",
  "GK16visa03cu:2411": "mama virahoddīpanāya rātrau akhaṇḍakalaḥ śaśī jvalatu /",
  "GK16visa03cu:2412": "madano 'pi māṃ dahatu /",
  "GK16visa03cu:2413": "mṛtyoḥ pareṇa karmaṇā kiṃvā tena vidhāsyate /",
  "GK16visa03cu:2414": "varaṃ mṛtyureva vidhīyate;",
  "GK16visa03cu:2415": "tathāpi pitṛmātṛkulakalaṅkaṃ na janayiṣyāmi ityabhiprāyeṇāha---mama tviti /",
  "GK16visa03cu:2416": "atastu mayi mama dayitaḥ drayāyogyo yataḥ khlāghyaḥ niṣkalaṅkaḥ /",
  "GK16visa03cu:2417": "atastatkalaṅkaṃ na janayiṣyāmītyarthaḥ /",
  "GK16visa03cu:2418": "evamamalānvayā mama jananyapi dayitetyarthaḥ /",
  "GK16visa03cu:2419": "natvevāyaṃ jano mādhavaḥ dayito jīvitañca na dayitamityarthaḥ /",
  "GK16visa03cu:2420": "********** END OF COMMENTARY **********",
  "GK16visa03cu:2421": "atha līlā--",
  "GK16visa03cu:2422": "aṅgairveṣairalaṅkāraiḥ premibhirvacanairapi // VisSd_3.98 //",
  "GK16visa03cu:2423": "prītiprayojitairlolāṃ priyasyānukṛtiṃ viduḥ /",
  "GK16visa03cu:2424": "yathā--mṛṇālavyālavalayā veṇībandhakapardinī /",
  "GK16visa03cu:2425": "hāranukāriṇī pātu līlayā pārvatī jagat //",
  "GK16visa03cu:2426": "************* COMMENTARY *************",
  "GK16visa03cu:2427": "Vijñapriyā:",
  "GK16visa03cu:2428": "(vi, la) aṅgairveṣairiti /",
  "GK16visa03cu:2429": "prītiprayojitairaṅgādibhiḥ prayasyānukṛtiṃ sadṛśācaraṇaṃ līlāṃ vidurityarthaḥ /",
  "GK16visa03cu:2430": "mṛṇāleti /",
  "GK16visa03cu:2431": "mṛṇālātmakasarpavalayā /",
  "GK16visa03cu:2432": "veṇībandhātmakakapardinī pārvatī sarpavalayasya jaṭāvato harasyānukāriṇī jagat pātvityanvayaḥ /",
  "GK16visa03cu:2433": "********** END OF COMMENTARY **********",
  "GK16visa03cu:2434": "atha vilāsaḥ--",
  "GK16visa03cu:2435": "yānasthānāsanādīnāṃ mukhanetrādikarmaṇām // VisSd_3.99 //",
  "GK16visa03cu:2436": "viśeṣastu vilāsaḥ syādiṣṭasandarśanādinā /",
  "GK16visa03cu:2437": "yathā--",
  "GK16visa03cu:2438": "“atrāntare kimapi vāgvibhavātivṛttavaicitryamullasitavibhramamāyatākṣyāḥ /",
  "GK16visa03cu:2439": "tadbhūrisāttvikavikāramapāstadhairyamācāryakaṃ vijayi mānmathamāvirāsīt” //",
  "GK16visa03cu:2440": "************* COMMENTARY *************",
  "GK16visa03cu:2441": "Vijñapriyā:",
  "GK16visa03cu:2442": "(vi, va) yānāsaneti /",
  "GK16visa03cu:2443": "iṣṭasaṃdarśanādinā yānādīnāṃ viśeṣa ityanvayaḥ /",
  "GK16visa03cu:2444": "yānam gamanam /",
  "GK16visa03cu:2445": "viśeṣo harṣasūcakaṃ vailakṣaṇyam /",
  "GK16visa03cu:2446": "atrāntara iti---vakulavīthyām upaviṣṭaṃ mādhavaṃ vilokya gajena yāntyā mālatyā harṣakriyāṃ makarande kathayataḥ mādhavasyoktiriyam /",
  "GK16visa03cu:2447": "atrāntare pūrvakathitavṛttāntamadhye āyatākṣyā mālatyāstanmayānubhūtam;",
  "GK16visa03cu:2448": "mānmathamācāryyakaṃ manmathācāryyopadiṣṭakriyā'virāsīdityarthaḥ /",
  "GK16visa03cu:2449": "kīdṛśaṃ vāg vibhavātikrāntavaicitryaṃ spaṣṭamanyat /",
  "GK16visa03cu:2450": "Locanā:",
  "GK16visa03cu:2451": "(lo, u) atrāntare iti /",
  "GK16visa03cu:2452": "manmathasyācāryakamācāryakatvaṃ bhāvaśikṣāviśeṣaḥ /",
  "GK16visa03cu:2453": "manmathadevārādhanena yaṃ yaṃ bhāvaviśeṣamadhigatavatī taṃ taṃ tatra prakāśitavatītyarthaḥ /",
  "GK16visa03cu:2454": "********** END OF COMMENTARY **********",
  "GK16visa03cu:2455": "atha vicchattiḥ--",
  "GK16visa03cu:2456": "stokāpyākalparacanā vicchittiḥ kāntipoṣakṛt /",
  "GK16visa03cu:2457": "yathā--",
  "GK16visa03cu:2458": "“svacchāmbhaḥ snapanavidhautamaṅgamoṣṭastāmbūladyutiviśado vilāsinīnām /",
  "GK16visa03cu:2459": "vāsastu pratanu viviktamastvitīyānākalpo yadi kusumeṣuṇā na śūnyaḥ” //",
  "GK16visa03cu:2460": "************* COMMENTARY *************",
  "GK16visa03cu:2461": "Vijñapriyā:",
  "GK16visa03cu:2462": "(vi, śa) stokāpīti /",
  "GK16visa03cu:2463": "kāntipoṣikā stokāpi ākalparacanā alpāpi veśaracanetyarthaḥ /",
  "GK16visa03cu:2464": "svacchāmbha iti--vilāsinīnāmākalpo veśaḥ kusumeṣuṇā yadi na śūnyaḥ tadā iyānapyastu /",
  "GK16visa03cu:2465": "sa ka ityatrāha--svaccheti--svacchāmbhasi snapanena vidhautaṃ vikṣālitamaṅgam /",
  "GK16visa03cu:2466": "oṣṭhaśca tāmbūladyutiviśadaḥ /",
  "GK16visa03cu:2467": "pratanu sūkṣmaṃ viviktaṃ paricchinnaṃ vāsaśceti /",
  "GK16visa03cu:2468": "********** END OF COMMENTARY **********",
  "GK16visa03cu:2469": "atha vivvokaḥ--",
  "GK16visa03cu:2470": "vivvokastvatigarveṇa vastunīṣṭe 'pyanādaraḥ // VisSd_3.100 //",
  "GK16visa03cu:2471": "yathā--",
  "GK16visa03cu:2472": "“yāsāṃ satyapi sadguṇānusaraṇo doṣānuvṛttiḥ parā,",
  "GK16visa03cu:2473": "yāḥ prāṇān varamarpayanti,",
  "GK16visa03cu:2474": "na punaḥ sampūrṇadṛṣṭiṃ priye /",
  "GK16visa03cu:2475": "atyantābhimate 'pi vastuni vidhiryāsāṃ niṣedhātmaka- stāstrailokyavilakṣaṇaprakṛtayo vāmāḥ prasidantu te” //",
  "GK16visa03cu:2476": "************* COMMENTARY *************",
  "GK16visa03cu:2477": "Vijñapriyā:",
  "GK16visa03cu:2478": "(vi, ṣa) yāsāmiti---satyapi bhāve vāmācaraṇaśīlāsu nāyikāsu anurāgiṇaḥ kasyaciduktiriyam /",
  "GK16visa03cu:2479": "doṣānuvṛttiḥ doṣārpaṇam /",
  "GK16visa03cu:2480": "tacca garvāt cāṭuṃ kārayituṃ priyeparaṃ kevalaṃ prāṇān arpayantīti anvayaḥ /",
  "GK16visa03cu:2481": "na saṃpūrṇadṛṣṭiṃ garvāt kaṭākṣamātram /",
  "GK16visa03cu:2482": "atyantābhimate vastuni surate /",
  "GK16visa03cu:2483": "Locanā:",
  "GK16visa03cu:2484": "(lo, ū)",
  "GK16visa03cu:2485": "atyantābhimate iti--niṣadhātmako vidhiḥ kimanenāsmākam ityādyanādarayuktamevābhimatavastunaḥ aparigraha ityarthaḥ /",
  "GK16visa03cu:2486": "********** END OF COMMENTARY **********",
  "GK16visa03cu:2487": "atha kilakiñcitam--",
  "GK16visa03cu:2488": "smitaśuṣkaruditahasitatrāsakrodhaśramādīnām /",
  "GK16visa03cu:2489": "sāṅkaryaṃ kilākiñcitamabhīṣṭatamasaṅgamādijāddharṣāt // VisSd_3.101 //",
  "GK16visa03cu:2490": "yathā--",
  "GK16visa03cu:2491": "“pāṇirodhamavirodhitavāñchaṃ bhartsanāśca madhurasmitagarbhāḥ /",
  "GK16visa03cu:2492": "kāminaḥ sma kurute karabhorurhāri śuṣkaruditaṃ ca sukhe 'pi” //",
  "GK16visa03cu:2493": "************* COMMENTARY *************",
  "GK16visa03cu:2494": "Vijñapriyā:",
  "GK16visa03cu:2495": "(vi, sa) pāṇirodhamiti /",
  "GK16visa03cu:2496": "karabhorūḥ kāminaḥ pāṇirodhādikamavirodhitetyādi viśiṣṭaṃ yathā syāt tathā kurute sma /",
  "GK16visa03cu:2497": "spaṣṭamanyat /",
  "GK16visa03cu:2498": "********** END OF COMMENTARY **********",
  "GK16visa03cu:2499": "atha moṭṭāyitam--",
  "GK16visa03cu:2500": "tadbhāvabhāvite citte vallabhasya kathādiṣu /",
  "GK16visa03cu:2501": "moṭṭāyitamiti prāhuḥ karṇakaṇḍūyanādikam // VisSd_3.102 //",
  "GK16visa03cu:2502": "yathā--",
  "GK16visa03cu:2503": "“subhaga ! tvatkathārambhe karṇakaṇḍūtilālasā /",
  "GK16visa03cu:2504": "ujjṛmbhavanāmbhojā bhinattyaṅgāni sāṅganā” //",
  "GK16visa03cu:2505": "************* COMMENTARY *************",
  "GK16visa03cu:2506": "Vijñapriyā:",
  "GK16visa03cu:2507": "(vi, ha) tad bhāva iti /",
  "GK16visa03cu:2508": "vallabhasya kathādiṣu prasaṅgeṣu kenāpyārabhyamāṇeṣu tadbhāvabhāvite tadanurāganiṣovite citte sati karṇakaṇaaḍūyanādikaṃ moṭṭāyitamiti prāhuḥ ityarthaḥ /",
  "GK16visa03cu:2509": "kathāsu ityādipadādiṅgitaparigrahaḥ /",
  "GK16visa03cu:2510": "kaṇḍūyanādikamityādipadādaṅgabhaṅgīcaraṇabhūmilikhanaparigrahaḥ /",
  "GK16visa03cu:2511": "subhagetyādi spaṣṭam /",
  "GK16visa03cu:2512": "********** END OF COMMENTARY **********",
  "GK16visa03cu:2513": "atha kuṭṭamitam--",
  "GK16visa03cu:2514": "keśastanādharādīnāṃ grahe harṣe 'pi sambhramāt /",
  "GK16visa03cu:2515": "āhuḥ kuṭṭamitaṃ nāma śiraḥ karavidhūnanam // VisSd_3.103 //",
  "GK16visa03cu:2516": "yathā--",
  "GK16visa03cu:2517": "“pallavopamitisāmyasapakṣaṃ daṣṭavatyadharabimbamabhīṣṭe /",
  "GK16visa03cu:2518": "paryakūji sarujeva taruṇyāstāralolavalayena kareṇa” //",
  "GK16visa03cu:2519": "************* COMMENTARY *************",
  "GK16visa03cu:2520": "Vijñapriyā:",
  "GK16visa03cu:2521": "(vi, kṣa)",
  "GK16visa03cu:2522": "pallavopamiti iti---abhīṣṭe priye 'dharabimbaṃ daṣṭavati sati arthāt niṣedhārthaṃ dhūyamānena kareṇa paryyakūjītyanvayaḥ /",
  "GK16visa03cu:2523": "kīdṛśena kareṇa tārasvaralolabalayena /",
  "GK16visa03cu:2524": "tadutprekṣate--sarujeveti /",
  "GK16visa03cu:2525": "dharmiṇo 'dharakṣatameva tadavayavasyāpi karasya ruk itibhāvaḥ /",
  "GK16visa03cu:2526": "adharabimbaṃ kīdṛśām ? upamityarthena sāmyena pallavasapakṣam /",
  "GK16visa03cu:2527": "Locanā:",
  "GK16visa03cu:2528": "(lo, ṛ) pallaveti /",
  "GK16visa03cu:2529": "pallavasya upamityā sāmyena sapakṣam /",
  "GK16visa03cu:2530": "dvayorapi karādharayoḥ pallavastu upamānatvena nirdiśyate /",
  "GK16visa03cu:2531": "********** END OF COMMENTARY **********",
  "GK16visa03cu:2532": "atha vibhramaḥ--",
  "GK16visa03cu:2533": "tvarayā harṣarāgāderdayitāgamanādiṣu /",
  "GK16visa03cu:2534": "asthāne vibhramādīnāṃ vinyāso vibhramo mataḥ // VisSd_3.104 //",
  "GK16visa03cu:2535": "yathā--",
  "GK16visa03cu:2536": "“śrutvāyāntaṃ bahiḥ kāntamasamāptavibhūṣayā /",
  "GK16visa03cu:2537": "bhale 'ñjanaṃ dṛśorlākṣā kapole tilakaḥ kṛtaḥ” //",
  "GK16visa03cu:2538": "atha lalitam--",
  "GK16visa03cu:2539": "sukumāratayāṅgānāṃ vinyāso lalitaṃ bhavet /",
  "GK16visa03cu:2540": "************* COMMENTARY *************",
  "GK16visa03cu:2541": "Vijñapriyā:",
  "GK16visa03cu:2542": "(vi, ka) sukumāratayeti---aṅgānāṃ vinyāso vilakṣaṇanyāsaḥ sukumāratayā komalatayā /",
  "GK16visa03cu:2543": "********** END OF COMMENTARY **********",
  "GK16visa03cu:2544": "yathā--",
  "GK16visa03cu:2545": "“gurutarakalanūpurānunādaṃ salalitanatitavāmapādapadmā /",
  "GK16visa03cu:2546": "itaradanatilolamādadhānā padamatha manmathamantharaṃ jagāma” //",
  "GK16visa03cu:2547": "************* COMMENTARY *************",
  "GK16visa03cu:2548": "Vijñapriyā:",
  "GK16visa03cu:2549": "(vi, kha) gurutaretyādikaṃ narttanakriyāviśeṣaṇam /",
  "GK16visa03cu:2550": "lalitaṃ sundaram, natu prakṛtalalitabhāvam, nartanasyaiva tattvāt /",
  "GK16visa03cu:2551": "itarat padam /",
  "GK16visa03cu:2552": "********** END OF COMMENTARY **********",
  "GK16visa03cu:2553": "atha madaḥ--",
  "GK16visa03cu:2554": "mado vikāraḥ saubhagyayauvanādyavalepajaḥ // VisSd_3.105 //",
  "GK16visa03cu:2555": "yathā--",
  "GK16visa03cu:2556": "“mā garvamudvaha kapolatale cakāsti kāntasvahastalikhitā mama mañjarīti /",
  "GK16visa03cu:2557": "anyāpi kiṃ na khalu bhājanamīdṛśīnāṃ vairī na cedbhavati vepathurantarāyaḥ” //",
  "GK16visa03cu:2558": "************* COMMENTARY *************",
  "GK16visa03cu:2559": "Vijñapriyā:",
  "GK16visa03cu:2560": "(vi, ga) mado vikāra iti /",
  "GK16visa03cu:2561": "avalepo garvaḥ /",
  "GK16visa03cu:2562": "mā garvamiti--anyanāyikāyāḥ patisaubhagyādhīnagarvaṃ sūcayantyāḥ tatsakhyāḥ tat sapatnyāmuktiriyam /",
  "GK16visa03cu:2563": "he sākhi ! mama kapolatale kāntasvahastalikhitā mañjarī puṣpakalikā cakāsti śobhate iti garva mā udvahaṃ /",
  "GK16visa03cu:2564": "kathamityata āha--anyāpīti /",
  "GK16visa03cu:2565": "anyā tava sapatnī mama sakhī kiṃ kapole tanna likhatītyatrāha /",
  "GK16visa03cu:2566": "vairīti--vepathuratra mañjarīlikhanādhikāraṇamalābho nāyikāyā eva patyurbhāvātiśayadarśanena bhāvodayāt--natu lekhakasya patyuḥ pāṇeḥ,",
  "GK16visa03cu:2567": "tasya garvitanāyikāvikāratvābhāvāt /",
  "GK16visa03cu:2568": "Locanā:",
  "GK16visa03cu:2569": "(lo, ṝ) mā garvamiti /",
  "GK16visa03cu:2570": "vepathuḥ kāntasya hastasambandhī /",
  "GK16visa03cu:2571": "********** END OF COMMENTARY **********",
  "GK16visa03cu:2572": "atha vihṛtam--",
  "GK16visa03cu:2573": "vaktavyakāle 'pyavaco vrīḍayā vihṛtaṃ matam /",
  "GK16visa03cu:2574": "yathā--",
  "GK16visa03cu:2575": "“dūrāgatena kuśalaṃ pṛṣṭā novāca sā mayā kiñcit /",
  "GK16visa03cu:2576": "paryaśruṇī tu nayane tasyāḥ kathayāmbabhūvatuḥ sarvam” //",
  "GK16visa03cu:2577": "************* COMMENTARY *************",
  "GK16visa03cu:2578": "Vijñapriyā:",
  "GK16visa03cu:2579": "(vi, gha) dūrāgateneti /",
  "GK16visa03cu:2580": "sakhyau sakhyuruktiriyam /",
  "GK16visa03cu:2581": "mayā kuśalaṃ pṛṣṭetyanvayaḥ sarvamitivirahādhīnaṃ tat tadduḥ khamityarthaḥ /",
  "GK16visa03cu:2582": "********** END OF COMMENTARY **********",
  "GK16visa03cu:2583": "atha tapanam--",
  "GK16visa03cu:2584": "tapanaṃ priyavicchede smaravegotthaceṣṭitam // VisSd_3.106 //",
  "GK16visa03cu:2585": "yathā mama--",
  "GK16visa03cu:2586": "“śvāsānmuñcati bhūtale viluṭhati,",
  "GK16visa03cu:2587": "tvanmārgamālokate,",
  "GK16visa03cu:2588": "darghaṃ roditi,",
  "GK16visa03cu:2589": "vibhipatya itaḥ kṣāmāṃ bhujāvallarīm /",
  "GK16visa03cu:2590": "kiñca,",
  "GK16visa03cu:2591": "prāṇasamāna ! kāṅkṣitavatī svapne 'pi te saṅgamaṃ,",
  "GK16visa03cu:2592": "nidrāṃ vāñchati,",
  "GK16visa03cu:2593": "na prayacchati punardagdho vidhistāmapi” //",
  "GK16visa03cu:2594": "************* COMMENTARY *************",
  "GK16visa03cu:2595": "Vijñapriyā:",
  "GK16visa03cu:2596": "(vi ṅa) śvāsān muñcati iti /",
  "GK16visa03cu:2597": "iyaṃ virahaṇyāśceṣṭāṃ nāyake kathayatyā uktiḥ /",
  "GK16visa03cu:2598": "he tasyāḥ prāṇasamāna ! tava virahe tava priyā śvāsān muñcatītyādi /",
  "GK16visa03cu:2599": "kṣāmāṃ kṣīṇaām ceṣṭāntarakathanārthamāha---kiñceti /",
  "GK16visa03cu:2600": "tāmapi nidrāmapi /",
  "GK16visa03cu:2601": "Locanā:",
  "GK16visa03cu:2602": "(lo, ḷ) kiñceti /",
  "GK16visa03cu:2603": "praṇasamāneti priyasya sambodhanam /",
  "GK16visa03cu:2604": "********** END OF COMMENTARY **********",
  "GK16visa03cu:2605": "atha maugdhyam--",
  "GK16visa03cu:2606": "ajñānādiva yā pṛcchā pratītasyāpi vastunaḥ /",
  "GK16visa03cu:2607": "vallabhasya puraḥ proktaṃ maugdhyaṃ tattattvavedibhiḥ // VisSd_3.107 //",
  "GK16visa03cu:2608": "yathā--",
  "GK16visa03cu:2609": "ke drumāste kva vā grāme santi kena praropitāḥ /",
  "GK16visa03cu:2610": "nātha ! matkaṅgaṇanyastaṃ yeṣāṃ muktāphalaṃ phalam” //",
  "GK16visa03cu:2611": "************* COMMENTARY *************",
  "GK16visa03cu:2612": "Vijñapriyā:",
  "GK16visa03cu:2613": "(vi, ca) ajñānādiveti---pratītasyāpi vastunaḥ ajñānādiva yā vallabhasya puraḥ pṛcchā ityarthaḥ /",
  "GK16visa03cu:2614": "ke drumā iti /",
  "GK16visa03cu:2615": "yeṣāṃ phalaṃ muktāphalamityanvayaḥ /",
  "GK16visa03cu:2616": "********** END OF COMMENTARY **********",
  "GK16visa03cu:2617": "atha vikṣepaḥ--",
  "GK16visa03cu:2618": "bhūṣāṇāmardharacanā mithyā viṣvagavekṣaṇam /",
  "GK16visa03cu:2619": "rahasyākhyānamīṣacca vikṣepo dayitāntike // VisSd_3.108 //",
  "GK16visa03cu:2620": "yathā--",
  "GK16visa03cu:2621": "“dhammillamardhamuktaṃ kalayati tilakaṃ tathāsakalam /",
  "GK16visa03cu:2622": "kiñcidvadati rahasyaṃ cakitaṃ viṣvagvilokate tanvī //",
  "GK16visa03cu:2623": "************* COMMENTARY *************",
  "GK16visa03cu:2624": "Vijñapriyā:",
  "GK16visa03cu:2625": "(vi, cha) bhūṣāṇāmiti---viṣvak sarvato vṛthānvekṣaṇamityanvayaḥ /",
  "GK16visa03cu:2626": "dayikāntike iti sarvatrānvayaḥ /",
  "GK16visa03cu:2627": "dhammillamiti--saṃyatakeśam, arddhamuktam /",
  "GK16visa03cu:2628": "tilakamasakalañca tanvī kalayate kurute ityarthaḥ /",
  "GK16visa03cu:2629": "atra pūrvārddhaṃ nāyakānurāgoddīpakam, parārddhaṃ lajjayā /",
  "GK16visa03cu:2630": "********** END OF COMMENTARY **********",
  "GK16visa03cu:2631": "atha kutūhalam--",
  "GK16visa03cu:2632": "ramyavastusamāloke lolatā syātkutūhalam /",
  "GK16visa03cu:2633": "yathā--",
  "GK16visa03cu:2634": "“prasādhikālambitamagrapādamākṣipya kāciddravarāgameva /",
  "GK16visa03cu:2635": "utsṛṣṭalīlāgatirāgavākṣādalaktakāṅkā padavīṃ tatāna” //",
  "GK16visa03cu:2636": "************* COMMENTARY *************",
  "GK16visa03cu:2637": "Vijñapriyā:",
  "GK16visa03cu:2638": "(vi, ja)",
  "GK16visa03cu:2639": "prasādhikālambitamiti---indumatyā svayaṃ vṛtasya ajasya purīpraveśe didṛkṣoḥ striyāḥ kriyāvarṇanamidam /",
  "GK16visa03cu:2640_0": "prasādhikayā striyā ālambitam agrapādaṃ padāgram dravarāgamaśuṣkālaktakameva kācit",
  "GK16visa03cu:2640_1": "purastrī ākṣipya ākṛṣya utsṛṣṭalīlāgatiḥ tyaktalīlāgatiḥ satī padavīmāgavākṣāt gavākṣaparyyantam",
  "GK16visa03cu:2640_2": "alaktakāṅkāṃ tatānetyanvayaḥ /",
  "GK16visa03cu:2641": "********** END OF COMMENTARY **********",
  "GK16visa03cu:2642": "atha hasitam--",
  "GK16visa03cu:2643": "hasitaṃ tu vṛthāhāso yauvanodbhedasambhavaḥ // VisSd_3.109 //",
  "GK16visa03cu:2644": "yathā--",
  "GK16visa03cu:2645": "“akasmādeva tanvaṅgī jahāsa yadiyaṃ punaḥ /",
  "GK16visa03cu:2646": "nūnaṃ prasūnavāṇo 'syāṃ svarājyamadhitiṣṭhati //",
  "GK16visa03cu:2647": "************* COMMENTARY *************",
  "GK16visa03cu:2648": "Vijñapriyā:",
  "GK16visa03cu:2649": "(vi, jha) avasmādeveti---iyaṃ tanvī yat punarakasmādeva jahāsa tena iti pūraṇāduttarārddhānvayaḥ /",
  "GK16visa03cu:2650": "svārājyaṃ svargarājatvam iyameva svarga iti bhāvaḥ /",
  "GK16visa03cu:2651": "********** END OF COMMENTARY **********",
  "GK16visa03cu:2652": "atha cakitam--",
  "GK16visa03cu:2653": "kuto 'pi dayitasyāgre cakataṃ bhayasambhramaḥ /",
  "GK16visa03cu:2654": "yathā--",
  "GK16visa03cu:2655": "“trasyantī calaśapharīvighaṭṭitorūrvāmorūratiśayamāpa vibhramasya /",
  "GK16visa03cu:2656": "kṣubhyanti prasabhamaho vināpi hetorlīlābhiḥ kimu sati kāraṇo taruṇyaḥ //",
  "GK16visa03cu:2657": "************* COMMENTARY *************",
  "GK16visa03cu:2658": "Vijñapriyā:",
  "GK16visa03cu:2659": "(vi, ña) kuto 'pīti---dayitasyāgre kuto 'pi hetoḥ bhayasaṃbhramaḥ vyākulatā ityarthaḥ /",
  "GK16visa03cu:2660": "asyantīti--dayitena saha jalakrīḍhāyāṃ nāyikāyābhayavibhramavarṇanamidam /",
  "GK16visa03cu:2661": "vāmorūḥ calaśapharībhirvighaṭṭitorūḥ satī trasyantī vibhramasya vilāsasyātiśayamāpa ityanvayaḥ /",
  "GK16visa03cu:2662": "arthāntaranyāsamāha kṣubhyantīti /",
  "GK16visa03cu:2663": "aho taruṇyaḥ hetorvināpi līlābhiḥ pratatamatiśayaṃ kṣubhyanti saṃcalanti kāraṇe tu sati kimu ityarthaḥ /",
  "GK16visa03cu:2664": "********** END OF COMMENTARY **********",
  "GK16visa03cu:2665": "atha keliḥ--",
  "GK16visa03cu:2666": "vihāre saha kāntena krīḍitaṃ kolirucyate // VisSd_3.110 //",
  "GK16visa03cu:2667": "yathā--",
  "GK16visa03cu:2668": "“vyapohituṃ locanato mukhānilairapārayantaṃ kila puṣpajaṃ rajaḥ /",
  "GK16visa03cu:2669": "payodhareṇorasi kācidunmanāḥ priyaṃ jaghānonnatapīvarastanī” //",
  "GK16visa03cu:2670": "************* COMMENTARY *************",
  "GK16visa03cu:2671": "Vijñapriyā:",
  "GK16visa03cu:2672": "(vi, ṭa)",
  "GK16visa03cu:2673": "vyapohitumiti---kācidunnatapīvarastanī unmanāḥ kāmodvignamanāḥ priyamurasi pīvarastanena jaghāna /",
  "GK16visa03cu:2674": "kīdṛsaṃ priyam puṣpajaṃ rajaḥ tasyā locanato mukhanilairvyapohitum apākarttum apārayantam /",
  "GK16visa03cu:2675": "********** END OF COMMENTARY **********",
  "GK16visa03cu:2676": "atha mugdhākanyayoranurāgeṅgitāni--",
  "GK16visa03cu:2677": "dṛṣṭavā darśayati vrīṅāṃ sammukhaṃ naiva paśyati /",
  "GK16visa03cu:2678": "pracchannaṃ vā bhramantaṃ vātikrāntaṃ paśyati priyam // VisSd_3.111 //",
  "GK16visa03cu:2679": "bahudhā pṛcchyamānāpi mandamandamadhomukhī /",
  "GK16visa03cu:2680": "sagadradasvaraṃ kiñcitpriyaṃ prāyeṇa bhāṣate // VisSd_3.112 //",
  "GK16visa03cu:2681": "anyaiḥ pravartitāṃ śaśvatsāvadhānā ca tatkathām /",
  "GK16visa03cu:2682": "śṛṇotyanyatra dattākṣī priye bālānurāgiṇī // VisSd_3.113 //",
  "GK16visa03cu:2683": "************* COMMENTARY *************",
  "GK16visa03cu:2684": "Vijñapriyā:",
  "GK16visa03cu:2685": "(vi, ṭha) mugdhākanyayoranurāgeṅgitāni spaṣṭāni /",
  "GK16visa03cu:2686": "atha makalanāyikānurāgeṅgitānyāha /",
  "GK16visa03cu:2687": "saṃvyānaṃ vastram (uttarīyam)",
  "GK16visa03cu:2688": "********** END OF COMMENTARY **********",
  "GK16visa03cu:2689": "atha sakalānāmapi nāyikānāmanurāgeṅgitāni--",
  "GK16visa03cu:2690": "cirāya savidhe sthānaṃ priyasya bahu manyate /",
  "GK16visa03cu:2691": "vilocanapathaṃ cāsya na gacchatyanalaṅkṛtā // VisSd_3.114 //",
  "GK16visa03cu:2692": "kvāpi kuntalasaṃvyānasaṃyamavyapadeśataḥ /",
  "GK16visa03cu:2693": "************* COMMENTARY *************",
  "GK16visa03cu:2694": "Vijñapriyā:",
  "GK16visa03cu:2695": "(vi, ḍa) vāgādyairityādipadāt tāmbūladānādiparigrahaḥ /",
  "GK16visa03cu:2696": "********** END OF COMMENTARY **********",
  "GK16visa03cu:2697": "bāhumūlaṃ stanau nābhipaṅkajaṃ darśayet sphuṭam // VisSd_3.115 //",
  "GK16visa03cu:2698": "ācchādayati vāgādyaiḥ priyasya paricārakān /",
  "GK16visa03cu:2699": "viśvasityasya mitreṣu bahumānaṃ karoti ca // VisSd_3.116 //",
  "GK16visa03cu:2700": "sakhīmaghye guṇān brūte svadhanaṃ pradadāti ca /",
  "GK16visa03cu:2701": "************* COMMENTARY *************",
  "GK16visa03cu:2702": "Vijñapriyā:",
  "GK16visa03cu:2703": "(vi, ḍha) svadhanaṃ dadāti ca ityatra yācakāya bhatte iti śeṣaḥ /",
  "GK16visa03cu:2704": "********** END OF COMMENTARY **********",
  "GK16visa03cu:2705": "supte svapiti duḥkhe 'sya duḥkhaṃ dhatte sukhe sukham // VisSd_3.117 //",
  "GK16visa03cu:2706": "sthitā dṛṣṭipathe śaśvatpriye paśyati dūrataḥ /",
  "GK16visa03cu:2707": "************* COMMENTARY *************",
  "GK16visa03cu:2708": "Vijñapriyā:",
  "GK16visa03cu:2709": "(vi, ṇa) priye dūrataḥ paśyati sati iti śaśvat vāramvāram asya dṛṣṭipathe sthitā bhavatīti śeṣaḥ /",
  "GK16visa03cu:2710": "Locanā:",
  "GK16visa03cu:2711": "(lo, e) sthiteti /",
  "GK16visa03cu:2712": "priyasya dṛṣṭipathe sthitā tasmin dūrataḥ paśyati sati /",
  "GK16visa03cu:2713": "mugdhasvaravikārādiyuktaparijanābhāṣaṇādīni svādharadaśanaparyyantāni karmmāṇi karoti ityarthaḥ /",
  "GK16visa03cu:2714": "yadi ca priyasya kathāṃ kathayati tadādhomukhī satī kathayati /",
  "GK16visa03cu:2715": "********** END OF COMMENTARY **********",
  "GK16visa03cu:2716": "ābhāṣate parijanaṃ sammukhaṃ smarivikriyam // VisSd_3.118 //",
  "GK16visa03cu:2717": "yatkiñcidapi saṃvīkṣya kurute hasitaṃ mudhā /",
  "GK16visa03cu:2718": "************* COMMENTARY *************",
  "GK16visa03cu:2719": "Vijñapriyā:",
  "GK16visa03cu:2720": "(vi, ta) samugdhasvaravikriyaṃ madhurasvaravikāraṃ yathā syāttathā /",
  "GK16visa03cu:2721": "********** END OF COMMENTARY **********",
  "GK16visa03cu:2722": "karṇakaṇḍūyanaṃ tadvatkabarīmokṣasaṃyamau // VisSd_3.119 //",
  "GK16visa03cu:2723": "jṛmbhate sphoṭayatyaṅgaṃ bālamāśliṣya cumbati /",
  "GK16visa03cu:2724": "************* COMMENTARY *************",
  "GK16visa03cu:2725": "Vijñapriyā:",
  "GK16visa03cu:2726": "(vi, tha) sphoṭayati līlayā bhaṅgurayati /",
  "GK16visa03cu:2727": "bālacumbanaṃ patisammukhe /",
  "GK16visa03cu:2728": "********** END OF COMMENTARY **********",
  "GK16visa03cu:2729": "bhāle tathā vayasyāyā racayettilakakriyām // VisSd_3.120 //",
  "GK16visa03cu:2730": "aṅguṣṭhāgreṇa likhati sakaṭākṣaṃ nirīkṣate /",
  "GK16visa03cu:2731": "************* COMMENTARY *************",
  "GK16visa03cu:2732": "Vijñapriyā:",
  "GK16visa03cu:2733": "(vi, da) sakaṭākṣamiti /",
  "GK16visa03cu:2734": "pūrvaṃ kaṭākṣapūrvakahāsoktiḥ; idānīṃ kaṭākṣamatrasya iti bhedraḥ /",
  "GK16visa03cu:2735": "********** END OF COMMENTARY **********",
  "GK16visa03cu:2736": "daśati svādharaṃ cāpi brūte priyamadhomukhī // VisSd_3.121 //",
  "GK16visa03cu:2737": "na muñcati ca taṃ deśaṃ nāyako yatra dṛśyate /",
  "GK16visa03cu:2738": "************* COMMENTARY *************",
  "GK16visa03cu:2739": "Vijñapriyā:",
  "GK16visa03cu:2740": "(vi, dha) adharadaṃśanamapi līlāviśeṣaḥ /",
  "GK16visa03cu:2741": "********** END OF COMMENTARY **********",
  "GK16visa03cu:2742": "āgacchati gṛhaṃ tasya kāryavyājena kenacit // VisSd_3.122 //",
  "GK16visa03cu:2743": "************* COMMENTARY *************",
  "GK16visa03cu:2744": "Vijñapriyā:",
  "GK16visa03cu:2745": "(vi, na) āgacchati gṛhaṃ tasyeti bhinnagṛhasthitasya ityarthaḥ /",
  "GK16visa03cu:2746": "********** END OF COMMENTARY **********",
  "GK16visa03cu:2747": "dattaṃ kimapi kāntena dhṛtvāṅge muhurīkṣate /",
  "GK16visa03cu:2748": "Locanā:",
  "GK16visa03cu:2749": "(lo, ai) dattamiti /",
  "GK16visa03cu:2750": "kimapi tucchamapi vastu /",
  "GK16visa03cu:2751": "********** END OF COMMENTARY **********",
  "GK16visa03cu:2752": "nityaṃ haṣyati tadyoge viyoge malinā kṛśā // VisSd_3.123 //",
  "GK16visa03cu:2753": "manyate bahu tacchīlaṃ tatpriyaṃ manyate priyam /",
  "GK16visa03cu:2754": "prārthayatyalpamūlyāni suptā na parivartate // VisSd_3.124 //",
  "GK16visa03cu:2755": "************* COMMENTARY *************",
  "GK16visa03cu:2756": "Vijñapriyā:",
  "GK16visa03cu:2757": "(vi, pa) prārthayatyalpamūlānīti--bahumūlyaprārthane tadaprītibhayamityarthaḥ /",
  "GK16visa03cu:2758": "********** END OF COMMENTARY **********",
  "GK16visa03cu:2759": "vikārān sāttvikānasya sammukhī nādhigacchati /",
  "GK16visa03cu:2760": "************* COMMENTARY *************",
  "GK16visa03cu:2761": "Vijñapriyā:",
  "GK16visa03cu:2762": "(vi, pha) sammukhaṃ nādhigacchati kintu pārśvasthā eva ityarthaḥ /",
  "GK16visa03cu:2763": "********** END OF COMMENTARY **********",
  "GK16visa03cu:2764": "bhāṣate sūnṛtaṃ snigdhāmanuraktā nitambinī // VisSd_3.125 //",
  "GK16visa03cu:2765": "eteṣvadhikalajjāni ceṣṭitāni navastriyāḥ /",
  "GK16visa03cu:2766": "Locanā:",
  "GK16visa03cu:2767": "(lo, o) eteṣu anurāgeṅgiteṣu madhye /",
  "GK16visa03cu:2768": "********** END OF COMMENTARY **********",
  "GK16visa03cu:2769": "madhyavrīḍāni madhyāyāḥ straṃsamānatrapāṇi tu // VisSd_3.126 //",
  "GK16visa03cu:2770": "ānyastriyāḥ pragalbhāyāstathā syurvārayoṣitaḥ /",
  "GK16visa03cu:2771": "diṅmātraṃ yathā--",
  "GK16visa03cu:2772": "“antikagatamapi māmiyamavalokayatīva inta ! dṛṣṭvāpi /",
  "GK16visa03cu:2773": "sarasanakhakṣatalakṣitamāviṣkurute bhujāmūlam” //",
  "GK16visa03cu:2774": "************* COMMENTARY *************",
  "GK16visa03cu:2775": "Vijñapriyā:",
  "GK16visa03cu:2776": "(vi, ba) antikagatamapīti /",
  "GK16visa03cu:2777": "sakhyau sakyuruktiriyam /",
  "GK16visa03cu:2778": "hanta harṣe dṛṣṭvāpi iyaṃ priyāntikagatamapi mām alokayantīva apaśyantīva sarasanakhakṣatena lakṣitaṃ cihnitaṃ bhujāmūlaṃ bāhumūlam āviṣkuruta ityarthaḥ /",
  "GK16visa03cu:2779": "********** END OF COMMENTARY **********",
  "GK16visa03cu:2780": "tathā--",
  "GK16visa03cu:2781": "lekhyaprasthāpanaiḥ snigdhairvokṣitairmṛdubhāṣitaiḥ // VisSd_3.127 //",
  "GK16visa03cu:2782": "dūtīsampreṣaṇairnāryā bhāvābhivyaktiriṣyate /",
  "GK16visa03cu:2783": "dūtyaśca--",
  "GK16visa03cu:2784": "dūtyaḥ sakhī naṭī dāsī dhātreyī prativeśinī // VisSd_3.128 //",
  "GK16visa03cu:2785": "bālā pravrajitā kārūḥ śilpinyādyaḥ svayaṃ tathā /",
  "GK16visa03cu:2786": "kārū rajakīprabhṛtiḥ /",
  "GK16visa03cu:2787": "śilpinī citrakārādistrī /",
  "GK16visa03cu:2788": "ādiśabdāttāmbūlikagāndhikastrīprabhṛtayaḥ /",
  "GK16visa03cu:2789": "tatra sakhī yathā--",
  "GK16visa03cu:2790": "“śvāsānmuñcati--” ityādi /",
  "GK16visa03cu:2791": "svayaṃdūtī yathā mama--",
  "GK16visa03cu:2792": "“panthia piāsio via lacchīasi jāsi tā kimaṇṇatto /",
  "GK16visa03cu:2793": "ṇa maṇaṃ vi vārao idha atthi dhare ghaṇarasaṃ piantāṇaṃ” //",
  "GK16visa03cu:2794": "************* COMMENTARY *************",
  "GK16visa03cu:2795": "Vijñapriyā:",
  "GK16visa03cu:2796": "(vi, bha) svayaṃ tatheti svayamapi dūtī /",
  "GK16visa03cu:2797": "panthia iti /",
  "GK16visa03cu:2798": "pathika ! pipāsuriva lakṣyase yāsi tat kimanyatra /",
  "GK16visa03cu:2799": "na manāgapi vāraka ihāsti gṛhe ghanarasaṃ pibatām //",
  "GK16visa03cu:2800": "iti saṃskṛtam manāk alpaḥ /",
  "GK16visa03cu:2801": "ghanarasam jalam /",
  "GK16visa03cu:2802": "vyaṅgyārthastu tvaṃ pipāsū rasasvādecchuḥ /",
  "GK16visa03cu:2803": "ghanarasaṃ sukhena nihitaṃ śṛṅgārarasaṃ pibatām āsvādayatām /",
  "GK16visa03cu:2804": "vārako 'lpo 'pi nāstītyarthaḥ /",
  "GK16visa03cu:2805": "Locanā:",
  "GK16visa03cu:2806": "(lo, au) panthia iti /",
  "GK16visa03cu:2807": "pathika ! pipāsuriva lakṣyase yāsi tat kimanyatra /",
  "GK16visa03cu:2808": "na manāgapi vāraka ihāsti gṛhe ghanarasaṃ pibatām //",
  "GK16visa03cu:2809": "ghanarasaṃ jalam /",
  "GK16visa03cu:2810": "vyaṅgyārthaśca ghanarasāṃ māmanibāritamupabhuṅkṣva /",
  "GK16visa03cu:2811": "********** END OF COMMENTARY **********",
  "GK16visa03cu:2812": "etāśca nāyikāviṣaye nāyakānāmapi dūtyo bhavanti /",
  "GK16visa03cu:2813": "dūtīguṇānāha--",
  "GK16visa03cu:2814": "kalākauślamutsāho bhaktiścittajñatā smṛtiḥ // VisSd_3.129 //",
  "GK16visa03cu:2815": "mādhuryaṃ narmavijñānaṃ vāgmitā ceta tadguṇāḥ /",
  "GK16visa03cu:2816": "eta api yathaicityāduttamādhamamadhyamāḥ // VisSd_3.130 //",
  "GK16visa03cu:2817": "etādūtyaḥ /",
  "GK16visa03cu:2818": "atha pratināyakaḥ--",
  "GK16visa03cu:2819": "dhīroddhataḥ pāpakārī vyasanī pratināyakaḥ /",
  "GK16visa03cu:2820": "************* COMMENTARY *************",
  "GK16visa03cu:2821": "Vijñapriyā:",
  "GK16visa03cu:2822": "(vi, ma) pratināyaka iti vīraraudrarasayorityarthaḥ /",
  "GK16visa03cu:2823": "********** END OF COMMENTARY **********",
  "GK16visa03cu:2824": "yathā rāmasya rāvaṇaḥ /",
  "GK16visa03cu:2825": "atheddīpanavibhāvāḥ--",
  "GK16visa03cu:2826": "************* COMMENTARY *************",
  "GK16visa03cu:2827": "Vijñapriyā:",
  "GK16visa03cu:2828": "(vi, ya) itthamālambanavibhāvapradarśanaṃ samāpya uddīpanavibhāvamāha--atheti /",
  "GK16visa03cu:2829": "Locanā:",
  "GK16visa03cu:2830": "(lo, a)",
  "GK16visa03cu:2831": "evaṃ saparikaraṃ vibhāvasya ālambanākhyaṃ bhedaṃ nirūpya uddīpanākhyaṃ bhedaṃ nirūpayannāha--athorddāpanetyādi /",
  "GK16visa03cu:2832": "********** END OF COMMENTARY **********",
  "GK16visa03cu:2833": "uddīpanavibhāvāste rasamuddīpayanti ye // VisSd_3.131 //",
  "GK16visa03cu:2834": "te ca--",
  "GK16visa03cu:2835": "ālambanasya ceṣṭādyā deśakālādayastathā /",
  "GK16visa03cu:2836": "ceṣṭādyā ityādyaśabdādrūpabhāṣaṇādayaḥ /",
  "GK16visa03cu:2837": "kālādītyādiśabdāccandracandanakokilālāpabhramarajhaṃkārādayaḥ /",
  "GK16visa03cu:2838": "tatra candrodayo yathā mama--",
  "GK16visa03cu:2839": "“karamudayamahīdharastanāgre galitatamaḥ paṭalaṃśuke niveśya /",
  "GK16visa03cu:2840": "vikasitakumudekṣaṇaṃ vicumbatyayamamareśadiśo mukhaṃ sudhāṃśuḥ” //",
  "GK16visa03cu:2841": "************* COMMENTARY *************",
  "GK16visa03cu:2842": "Vijñapriyā:",
  "GK16visa03cu:2843": "(vi, ra) karamudayamahīdhareti---ayaṃ sudhāṃśuḥ amareśasya indrasya diśaḥ prācyāḥ mukhaṃ vicumbati /",
  "GK16visa03cu:2844": "kiṃ kṛtvā galitaṃ tamaḥ paṭalarūpam aṃśukaṃ yasmāt tādṛśe udayamahīdhararūpasya stanasyāgre karaṃ raśmimeva karaṃ niveśya /",
  "GK16visa03cu:2845": "yadyapyatra candro nāyaka eva na uddīpanavibhāvaḥ /",
  "GK16visa03cu:2846": "tathāpi candradiśornāyakanāyikayorvṛttāntadarśanāt uddīptasya vaktṛśṛṅgārasya candra uddṛpakaḥ /",
  "GK16visa03cu:2847": "sphuṭamudāharaṇantu--- karpūradhūladhavaladyutipūradhauta-- diṅmaṇḍale śiśirarociṣi tasya yūnaḥ /",
  "GK16visa03cu:2848": "līlāśiroṃ'śukaniveśaviśeṣakḷpti-- vyaktastanonnatirabhūnnayanāvanau sā //",
  "GK16visa03cu:2849": "iti",
  "GK16visa03cu:2850": "Locanā:",
  "GK16visa03cu:2851": "(lo, ā)",
  "GK16visa03cu:2852": "karamudayeti-karaṃ kiraṇaṃ hastaśca kumudānām īkṣaṇaṃ darśanaṃ pakṣe kumudameva īkṣaṇaṃ cakṣuryatra /",
  "GK16visa03cu:2853": "evaṃvidhaḥ candraḥ prakaraṇasthaṃ śṛṅgārādirasamuddīpayati /",
  "GK16visa03cu:2854": "********** END OF COMMENTARY **********",
  "GK16visa03cu:2855": "yo yasya rasamyoddīpanavibhāvaḥ sa tatsvarūpavarṇane vakṣyate /",
  "GK16visa03cu:2856": "athānubhāvāḥ--",
  "GK16visa03cu:2857": "udbuddhaṃ kāraṇaiḥ svaibahirbhāvaṃ prakāśayan // VisSd_3.132 //",
  "GK16visa03cu:2858": "loke yaḥ kāryarūpaḥ so 'nubhāvaḥ kāvyanāṭyayoḥ /",
  "GK16visa03cu:2859": "************* COMMENTARY *************",
  "GK16visa03cu:2860": "Vijñapriyā:",
  "GK16visa03cu:2861": "(vi, la) itthaṃ vibhāvān samāpya anubhāvānāha /",
  "GK16visa03cu:2862": "atha anubhāvā iti /",
  "GK16visa03cu:2863": "udbuddhamiti /",
  "GK16visa03cu:2864": "svaiḥ svaiḥ kāraṇaiḥ udbuddhaṃ bhāvaṃ ratyādikaṃ bahiḥ prakāśayan ityarthaḥ /",
  "GK16visa03cu:2865": "bahirdṛṣṭaḥ san ratyādibhāvaṃ sāmājike prakāśayannityarthaḥ /",
  "GK16visa03cu:2866": "Locanā:",
  "GK16visa03cu:2867": "(lo, i) uddeśakamaprāptamanubhāvaṃ nirūpayitumavatārayati /",
  "GK16visa03cu:2868": "atheti---udbuddhamiti rāmādervāsanāntarlonasya ratyādibhāvanasya udvodhaṃ bahiḥ prakaṭayannityarthaḥ /",
  "GK16visa03cu:2869": "********** END OF COMMENTARY **********",
  "GK16visa03cu:2870": "yaḥ khalu loke sītādicandrādibhiḥ svaiḥ svairālambanoddīpanakāraṇe rāmāderantarudbuddhaṃ ratyādikaṃ bahiḥ prakāśayan kāryamityucyate,",
  "GK16visa03cu:2871": "sa kāvyanāṭyayoḥ punaranubhāvaḥ /",
  "GK16visa03cu:2872": "kaḥ punarasāvityāha--",
  "GK16visa03cu:2873": "uktāḥ strīṇāmalaṅkārā aṅgajāśca svabhāvajāḥ // VisSd_3.133 //",
  "GK16visa03cu:2874": "tadrūpāḥ sāttvikā bhāvāstathā ceṣṭāḥ parā api /",
  "GK16visa03cu:2875": "************* COMMENTARY *************",
  "GK16visa03cu:2876": "Vijñapriyā:",
  "GK16visa03cu:2877": "(vi, va)",
  "GK16visa03cu:2878_0": "uktāḥ strīṇamiti---aṅgajāḥ svābhāvikāśca ye strīṇāmaṣṭāviṃśatiralaṅkārāḥ sāttvikā",
  "GK16visa03cu:2878_1": "uktāḥ tathā aparā api tāsāṃ puṃsāṃ vā yāḥ ceṣṭāḥ vakṣyamāṇāstāḥ sarvāḥ sāttvikāstadrūpā",
  "GK16visa03cu:2878_2": "anubhāvarūpā ityarthaḥ /",
  "GK16visa03cu:2879": "Locanā:",
  "GK16visa03cu:2880": "********** END OF COMMENTARY **********",
  "GK16visa03cu:2881": "tadrūpā anubhāvasvarūpāḥ /",
  "GK16visa03cu:2882": "tatra yo yasya rasasyānubhāvaḥ sa tatsvarūpavarṇane vakṣyate /",
  "GK16visa03cu:2883": "tatra sāttvikāḥ--",
  "GK16visa03cu:2884": "vikārāḥ sattvasaṃbhūtāḥ sāttvikāḥ parikīrtitāḥ // VisSd_3.134 //",
  "GK16visa03cu:2885": "sattvaṃ nāma svātmaviśrāmaprakāśakārī kaścanāntaro dharmaḥ /",
  "GK16visa03cu:2886": "************* COMMENTARY *************",
  "GK16visa03cu:2887": "Vijñapriyā:",
  "GK16visa03cu:2888": "(vi, śa) ātmaviśrameti---rajastamo 'dhīnavikārarāhityena ātmanaḥ sthitiḥ viśrāmaḥ /",
  "GK16visa03cu:2889": "tat prakāśaḥ tadutpattistatkārītyarthaḥ /",
  "GK16visa03cu:2890": "Locanā:",
  "GK16visa03cu:2891": "(lo, ī) kaścanāntaro dharmmaḥ saca paragataduḥ khaharṣādibhāvanāyāmatyantānukūlāntaḥ karaṇatvam /",
  "GK16visa03cu:2892": "tasya ca samāhitamanastvena rāghavādi samānadāntaratvam /",
  "GK16visa03cu:2893": "********** END OF COMMENTARY **********",
  "GK16visa03cu:2894": "sattvamātrodbhavatvātte bhinnā aṣyanubhāvataḥ /",
  "GK16visa03cu:2895": "“gobalīvarddanyayena” iti śeṣaḥ /",
  "GK16visa03cu:2896": "ke ta ityāha--",
  "GK16visa03cu:2897": "stambhaḥ svedo 'tha lomāñcaḥ svarabhaṅgo 'tha vepathuḥ // VisSd_3.135 //",
  "GK16visa03cu:2898": "vaivarṇyamaśru pralaya ityaṣṭau sāttvikāḥ smṛtāḥ /",
  "GK16visa03cu:2899": "************* COMMENTARY *************",
  "GK16visa03cu:2900": "Vijñapriyā:",
  "GK16visa03cu:2901": "(vi, ṣa)",
  "GK16visa03cu:2902": "te bhinnā iti---loke yaḥ kāryarūpaḥ so 'nubhāva ityanena ratyādeḥ kāryamātrasyaivānubhāvatvabhuktam /",
  "GK16visa03cu:2903": "uktasātvikabhāvānāmapi tatkāryakṛt anubhāvato bhinnā ityarthaḥ /",
  "GK16visa03cu:2904": "nanu kiṃ tarhi sāttvikena pṛthagupādānamityata āha---gobalīvardeti /",
  "GK16visa03cu:2905": "gotvena prāptasyāpi balīvardasyaiva kāryatvena prāptanāmipi sāttvikānāṃ prāśastyārthaṃ pṛthagupādānamityarthaḥ /",
  "GK16visa03cu:2906": "praśāstyañca anyakāryāpekṣayā ratyādiprakarṣabodhakatvarūpaṃ prādhānyam /",
  "GK16visa03cu:2907": "tathā aparā api sāttvikā iti yaduktaṃ tān pṛcchati /",
  "GK16visa03cu:2908": "ke te ityaṣṭāviti---ityaṣṭāvapītyarthaḥ /",
  "GK16visa03cu:2909": "Locanā:",
  "GK16visa03cu:2910": "(lo, u) gobalīvarddanyāyena tu svarūpeṇa /",
  "GK16visa03cu:2911": "********** END OF COMMENTARY **********",
  "GK16visa03cu:2912": "tatra--",
  "GK16visa03cu:2913": "stambhaśceṣṭāpratīghāto bhaharṣāmayādibhiḥ // VisSd_3.136 //",
  "GK16visa03cu:2914": "vapurjalodramaḥ svedo ratigharmaśramādibhiḥ /",
  "GK16visa03cu:2915": "harṣādbhutabhayādibhyo romāñco romavikriyā // VisSd_3.137 //",
  "GK16visa03cu:2916": "madasaṃmadapīḍādyairvaisvaryaṃ gadradaṃ viduḥ /",
  "GK16visa03cu:2917": "rāgadveṣaśraṇādibhyaḥ kampo gātrasya vepathuḥ // VisSd_3.138 //",
  "GK16visa03cu:2918": "viṣādamadaroṣādyairvarṇānyatvaṃ vivarṇatā /",
  "GK16visa03cu:2919": "aśru netrodravaṃ vāri krodhaduḥkhapraharṣajam // VisSd_3.139 //",
  "GK16visa03cu:2920": "pralayaḥ sukhaduḥkhābhyāṃ ceṣṭājñānanirākṛtiḥ /",
  "GK16visa03cu:2921": "************* COMMENTARY *************",
  "GK16visa03cu:2922": "Vijñapriyā:",
  "GK16visa03cu:2923": "(vi, sa) āmayādibhirityatra āmayo rogaḥ ādipadāt śokaparigrahaḥ /",
  "GK16visa03cu:2924": "itidharmmetyatra gharmma ātapaḥ,",
  "GK16visa03cu:2925": "ādipadāt jvaraparigrahaḥ bhayādibhya ityatra ādipadāt śītaparigrahaḥ /",
  "GK16visa03cu:2926": "madasaṃmadetyatra mado mattatā sammado harṣaḥ /",
  "GK16visa03cu:2927": "pīḍādyairityādipadāt atyantaruditaparigrahaḥ /",
  "GK16visa03cu:2928": "ceṣṭājñānayornirākṛtiranutpādaḥ /",
  "GK16visa03cu:2929": "Locanā:",
  "GK16visa03cu:2930": "(lo, ū) sammado harṣaḥ /",
  "GK16visa03cu:2931": "ceṣṭājñānayornirākṛtirabhāvaḥ /",
  "GK16visa03cu:2932": "********** END OF COMMENTARY **********",
  "GK16visa03cu:2933": "yathā mama--tanusparśādasyā daramukulite hanta ! nayane udañcadromāñcaṃ vrajati jaḍatāmaṅgamakhilam /",
  "GK16visa03cu:2934": "kapolau gharmārdrai dhruvamuparatāśeṣaviṣayaṃ manaḥ sāndrānandaṃ spṛśati jhaṭiti brahma paramam” //",
  "GK16visa03cu:2935": "************* COMMENTARY *************",
  "GK16visa03cu:2936": "Vijñapriyā:",
  "GK16visa03cu:2937": "(vi, ha) tanusparśādasyā iti /",
  "GK16visa03cu:2938": "asyā nāyikāyāstanusparśānnayanamukulādikapolagharmmāntā jātā ityarthaḥ /",
  "GK16visa03cu:2939": "ato dhruvaṃ niścitam uparatāśeṣaviṣayaṃ tyaktasamastaviṣayaṃ manaḥ paramaṃ brahma jhaṭiti spṛśatītyarthaḥ /",
  "GK16visa03cu:2940": "atra puso romāñcādayastrayaḥ sāttvikāḥ /",
  "GK16visa03cu:2941": "********** END OF COMMENTARY **********",
  "GK16visa03cu:2942": "evamanyat /",
  "GK16visa03cu:2943": "atha vyabhicāriṇaḥ--",
  "GK16visa03cu:2944": "viśeṣādābhimukhyena caraṇādvyabhicāriṇaḥ /",
  "GK16visa03cu:2945": "sthāyinyunmagnanirmagnāstrayastriṃśacca tadbhidāḥ // VisSd_3.140 //",
  "GK16visa03cu:2946": "************* COMMENTARY *************",
  "GK16visa03cu:2947": "Vijñapriyā:",
  "GK16visa03cu:2948": "(vi, kṣa)",
  "GK16visa03cu:2949": "sthāyinyunmagna iti---sthāyini ratyādau ābhimukhyena ityanvayaḥ ābhimukhyañca āsvādaviśeṣavyañjane sahāyatvam /",
  "GK16visa03cu:2950": "kecittu cittaparaṃ sthāyipadam /",
  "GK16visa03cu:2951": "tatra unmagnetyādirartha ityāhuḥ /",
  "GK16visa03cu:2952": "Locanā:",
  "GK16visa03cu:2953": "(lo, ṛ) atha vyabhicāriṇaḥ uddeśakamapraptyā iti śeṣaḥ /",
  "GK16visa03cu:2954": "ityādau tu lavaṇākaraprāye nirvedādayo budbudprāyāḥ /",
  "GK16visa03cu:2955": "te tryadhikatniṃśatprakārā vyabhicāriṇa ityarthaḥ /",
  "GK16visa03cu:2956": "********** END OF COMMENTARY **********",
  "GK16visa03cu:2957": "sthiratayā vartamāne hi ratyādau nirvedādayaḥ prādurbhāvatirobhāvābhyāmābhimukhyena caraṇād vyabhicāriṇaḥ kathyante /",
  "GK16visa03cu:2958": "ke ta ityāha--",
  "GK16visa03cu:2959": "************* COMMENTARY *************",
  "GK16visa03cu:2960": "Vijñapriyā:",
  "GK16visa03cu:2961": "(vi, ka) unmagnetyādayo vyākhyāyante---sthiratayeti /",
  "GK16visa03cu:2962": "prādurbhāvetyunmagnatāyāstirobhāveti nirmagnatāyāḥ vyākhyā /",
  "GK16visa03cu:2963": "prādurbhāvatirobhāvau cotpattivināśau eva; na tu prakāśāprakāśau /",
  "GK16visa03cu:2964": "maraṇādestathātvābhāvāt /",
  "GK16visa03cu:2965": "********** END OF COMMENTARY **********",
  "GK16visa03cu:2966": "nirvedāvegadainyaśramamadajaḍatā augryamohau vibodhaḥ svaṣnāpasmāragarvā maraṇamalasatāmarṣanidrāvahitthāḥ /",
  "GK16visa03cu:2967": "autsukyonmādaśaṅkāḥ smṛtimatisahitā vyādhisatrāsalajjā harṣāsūyāviṣādāḥ sadhūticapalatā glānicintāvitarkāḥ // VisSd_3.141 //",
  "GK16visa03cu:2968": "************* COMMENTARY *************",
  "GK16visa03cu:2969": "Vijñapriyā:",
  "GK16visa03cu:2970": "(vi, kha) smṛtimatisahitā ityasya viṣādā ityasyānvayaḥ /",
  "GK16visa03cu:2971": "sāhityañca uktāveva natu eṣāṃ parasparasāhityam /",
  "GK16visa03cu:2972": "ekaikasya tathātvāt /",
  "GK16visa03cu:2973": "Locanā:",
  "GK16visa03cu:2974": "(lo, ṝ) ke kimākhyāḥ ? ete ca nirvedādayo vitarkāntā bhāvā uddeśatastrayatriṃśaduktāḥ /",
  "GK16visa03cu:2975": "anyāḥ cittasya vṛttaya eṣāmeva vakṣyamāṇavibhāvānubhāvarūpatayā eṣvevāntarbhavitumarhantīlyarthaḥ /",
  "GK16visa03cu:2976": "********** END OF COMMENTARY **********",
  "GK16visa03cu:2977": "tatra nirvedaḥ--",
  "GK16visa03cu:2978": "tattvajñānāpadīrṣyādernirvedaḥ svāvamānanam /",
  "GK16visa03cu:2979": "dainyacintāśruniḥ śvāsavaivarṇyocchavasitādikṛt // VisSd_3.142 //",
  "GK16visa03cu:2980": "************* COMMENTARY *************",
  "GK16visa03cu:2981": "Vijñapriyā:",
  "GK16visa03cu:2982": "(vi, ga)",
  "GK16visa03cu:2983": "tattvajñāneti---tattvajñānāpadīrṣyāderiti ādipadāt yogābhyāsapravṛtteśca svasyāvamānanamityarthaḥ /",
  "GK16visa03cu:2984": "********** END OF COMMENTARY **********",
  "GK16visa03cu:2985": "tattvajñānānnirvedo yathā--",
  "GK16visa03cu:2986": "Locanā:",
  "GK16visa03cu:2987": "(lo, ḷ) tattveti---ayamarthaḥ /",
  "GK16visa03cu:2988": "nirvedākhyasaṃcāribhāvasya svasyātmano 'vamānasvarūpam /",
  "GK16visa03cu:2989": "saca tatvajñānādervibhāvādutpadyate /",
  "GK16visa03cu:2990": "dainyādikamanubhāvaṃ karoti /",
  "GK16visa03cu:2991": "ucchvāso niśvāsa eva muhurutkaṭatayā upalabdhaḥ /",
  "GK16visa03cu:2992_0": "evameṣāñca sarveṣāmapi vyabhicāriṇāṃ svarūpakathanaprastāve vibhāvānubhāvayoḥ kathanaṃ",
  "GK16visa03cu:2992_1": "vakṣyamāṇasvaśabdavācyatvadoṣarītyā mahākavibhistadradvāreṇa nirdeśenāpi mahākāvyeṣu",
  "GK16visa03cu:2992_2": "svapratipattyartham /",
  "GK16visa03cu:2993": "kiṃcaivaṃ svarūpapritijñānamapi atisugamaṃ bhavatītyāśayaḥ /",
  "GK16visa03cu:2994": "********** END OF COMMENTARY **********",
  "GK16visa03cu:2995": "“mṛtkumbhavālukārandhrapidhānaracanārthinā /",
  "GK16visa03cu:2996": "dakṣiṇāvartaśaṅkho 'yaṃ hanta ! cūrṇokṛto mayā” //",
  "GK16visa03cu:2997": "************* COMMENTARY *************",
  "GK16visa03cu:2998": "Vijñapriyā:",
  "GK16visa03cu:2999": "(vi, gha) mṛtkumbheti sugamam /",
  "GK16visa03cu:3000": "anenānyāpadeśena aihikasvalpaduḥ khanivāraṇāya kukarma kurvatā mayādhamena pāratrikātyantasukhaṃ vināśitamiti labhyate /",
  "GK16visa03cu:3001": "atra ca svasya kukarmakāritvena nindā svāvamānanameva /",
  "GK16visa03cu:3002": "Locanā:",
  "GK16visa03cu:3003": "(lo, e) mṛtkumbheti /",
  "GK16visa03cu:3004": "atra tucchasaṃsārabhogapravaṇatayā niḥ śreyasasādhanasamartho 'yaṃ deho mayā nāśitaḥ /",
  "GK16visa03cu:3005": "tan māṃ dhigiti svāvamānanam /",
  "GK16visa03cu:3006": "********** END OF COMMENTARY **********",
  "GK16visa03cu:3007": "athāvegaḥ--",
  "GK16visa03cu:3008": "āvegaḥ saṃbhramastatra varṣaje piṇḍitāṅgatā /",
  "GK16visa03cu:3009": "utpātaje straratatāṅge, dhūmādyākulatāgnije // VisSd_3.143 //",
  "GK16visa03cu:3010": "rājavidravajādestu śastranāgādiyojanam /",
  "GK16visa03cu:3011": "gajādeḥ stambhakampādi, pāṃsvādyākulatānilāt // VisSd_3.144 //",
  "GK16visa03cu:3012": "iṣṭāddharṣāḥ, śuco 'niṣṭājjñeyāścānye yathāyatham /",
  "GK16visa03cu:3013": "************* COMMENTARY *************",
  "GK16visa03cu:3014": "Vijñapriyā:",
  "GK16visa03cu:3015": "(vi, ṅa) āvega iti /",
  "GK16visa03cu:3016": "atarkitavastūpasthityā vyākulatā saṃbhramaḥ /",
  "GK16visa03cu:3017": "vibhinnakāraṇajanyasya tasya kāryāṇi vibhinnānyāha /",
  "GK16visa03cu:3018": "varṣajeti /",
  "GK16visa03cu:3019": "varṣaje tasmin sati piṇḍitāṅgatā bhavatītyarthaḥ /",
  "GK16visa03cu:3020": "Locanā:",
  "GK16visa03cu:3021": "(lo, ai) varṣaje vṛṣṭibhave strastatā anāyattatayā stabdhatā /",
  "GK16visa03cu:3022": "śastraiḥ śarādibhiḥ, nāgairgajaiścamiyojanaṃ samantādākramaṇam /",
  "GK16visa03cu:3023": "anye etajjanitā lokaprasiddhāḥ śreṣṭā ityarthaḥ /",
  "GK16visa03cu:3024": "********** END OF COMMENTARY **********",
  "GK16visa03cu:3025": "tatra śatrujo yathā--",
  "GK16visa03cu:3026": "“arghyamarghyamiti vādinaṃ nṛpaṃ so 'navekṣya bharatāgrajo yataḥ /",
  "GK16visa03cu:3027": "kṣatrakopadahanārciṣaṃ tataḥ sandhe dṛśamudagratārakam” //",
  "GK16visa03cu:3028": "************* COMMENTARY *************",
  "GK16visa03cu:3029": "Vijñapriyā:",
  "GK16visa03cu:3030": "(vi, ca)",
  "GK16visa03cu:3031": "aryyamarghyamiti rāmasya śatrubhāvena upasthitaṃ paraśurāmaṃ dṛṣṭavā daśarathasya saṃbhramāduktiḥ /",
  "GK16visa03cu:3032": "prathamacaraṇaṃ kathayantaṃ daśarathamanādṛtya bhatāgrajo rāmaḥ yato yasyāṃ diśi varttate tatrodagratārakāṃ dṛśaṃ saṃdadhe sannihitavān /",
  "GK16visa03cu:3033": "kīdṛśīṃ dṛśa kṣatrakopadahanasyārcciḥ svarūpām /",
  "GK16visa03cu:3034": "atra vidrāvaṇāderityādipadagrāhyamunijanye saṃbhrame sati arghyānayanāditvam /",
  "GK16visa03cu:3035": "Locanā:",
  "GK16visa03cu:3036": "(lo, o) ardhyamityatra prathamapāde evāvegaḥ /",
  "GK16visa03cu:3037": "********** END OF COMMENTARY **********",
  "GK16visa03cu:3038": "evamanyadūhyam /",
  "GK16visa03cu:3039": "atha dainyam--",
  "GK16visa03cu:3040": "daurgatyādyairanaujasyaṃ dainyaṃ malinatādikṛt // VisSd_3.145 //",
  "GK16visa03cu:3041": "Locanā:",
  "GK16visa03cu:3042": "(lo, au) dairgatyaṃ dāridryam /",
  "GK16visa03cu:3043": "anaujasyam ojo hāniḥ /",
  "GK16visa03cu:3044": "********** END OF COMMENTARY **********",
  "GK16visa03cu:3045": "yathā--",
  "GK16visa03cu:3046": "“vṛddho 'ndhaḥ patireṣa mañcakagataḥ,",
  "GK16visa03cu:3047": "sthūṇāvaśeṣaṃ gṛhaṃ,",
  "GK16visa03cu:3048": "kālo 'bhyarṇajalāgamaḥ kuśalinī vatsasya vārtāpi no /",
  "GK16visa03cu:3049": "yatnātsañcitatailabindughaṭikā bhagneti paryākulā dṛṣṭvā garbhabharālasaṃ nijabadhūṃ śvaśrūściraṃ roditi” //",
  "GK16visa03cu:3050": "************* COMMENTARY *************",
  "GK16visa03cu:3051": "Vijñapriyā:",
  "GK16visa03cu:3052": "(vi, cha) daurgatyādyairityādi /",
  "GK16visa03cu:3053": "ādyapadāt iṣṭālābhena cintayā ca /",
  "GK16visa03cu:3054": "anaujasyaṃ durbalatā /",
  "GK16visa03cu:3055": "vṛddho 'ndha iti---vṛddhāndhadaridrabharttṛkāyāḥ proṣitaputrāyāḥ tailaghaṭikābhaṅgena rodanasya varṇanamidam /",
  "GK16visa03cu:3056": "sthūṇāstambhaḥ uparipaṭalabhaṅgena tadavaśeṣatā /",
  "GK16visa03cu:3057": "vatsasya putrasya proṣitasya /",
  "GK16visa03cu:3058": "tailabindurnatu bahutailam, tacca vadhūprasavārthaṃ sañcitam /",
  "GK16visa03cu:3059": "********** END OF COMMENTARY **********",
  "GK16visa03cu:3060": "atha śramaḥ--",
  "GK16visa03cu:3061": "khedo ratyadhvagatyādeḥ śvāsanidrādikṛcchramaḥ /",
  "GK16visa03cu:3062": "yathā--",
  "GK16visa03cu:3063": "“sadyaḥ purīparisare 'pi śirīṣamṛdvī sītā javātrtricaturāṇi padāni gatvā /",
  "GK16visa03cu:3064": "Locanā:",
  "GK16visa03cu:3065": "(lo, a) trīṇi ca caturāṇi ca tricaturāṇi /",
  "GK16visa03cu:3066": "********** END OF COMMENTARY **********",
  "GK16visa03cu:3067": "gantavyamasti kiyadityasakṛdbruvāṇā rāmāśruṇaḥ kṛtavatī prathamāvatāram” //",
  "GK16visa03cu:3068": "************* COMMENTARY *************",
  "GK16visa03cu:3069": "Vijñapriyā:",
  "GK16visa03cu:3070": "(vi, ja) sadyaḥ purīti---vanavāse calitāyāḥ sītāyāḥ purīvahireva varṇanamidam /",
  "GK16visa03cu:3071": "parisareṣu samīpeṣu /",
  "GK16visa03cu:3072": "prathamāvatāramiti /",
  "GK16visa03cu:3073": "sītāharaṇe tūttarottaraṃ bahvaśrupātaḥ syāt /",
  "GK16visa03cu:3074": "********** END OF COMMENTARY **********",
  "GK16visa03cu:3075": "atha madaḥ--",
  "GK16visa03cu:3076": "saṃmohānandasaṃbhedo mado madyopayogajaḥ // VisSd_3.146 //",
  "GK16visa03cu:3077": "amunā cottamaḥ śete madhyo hasati gāyati /",
  "GK16visa03cu:3078": "adhamaprakṛtiścāpi paruṣaṃ vakti roditi // VisSd_3.147 //",
  "GK16visa03cu:3079": "yathā--",
  "GK16visa03cu:3080": "“prātibhaṃ trisarakeṇa gatānāṃ vakravākyāracanāmaṇīyaḥ /",
  "GK16visa03cu:3081": "gūḍhasūcitarahasyasahāsaḥ subhruvāṃ pravavṛte parihāsaḥ” //",
  "GK16visa03cu:3082": "************* COMMENTARY *************",
  "GK16visa03cu:3083": "Vijñapriyā:",
  "GK16visa03cu:3084": "(vi, jha) sammohānandeti---prakṛtabuddhito 'nyādṛśabuddhiḥ sammohaḥ /",
  "GK16visa03cu:3085": "sambhedo milanam /",
  "GK16visa03cu:3086": "amuneti---amunā madena uttamādayo madyapātāraḥ /",
  "GK16visa03cu:3087": "prātibhamiti trisarakaṃ madhumadirā tena pratibhaṃ pratibhāsamūhaṃ gatānāṃ subhruvāṃ parihāsaḥ pravavṛte /",
  "GK16visa03cu:3088": "gūḍhasūcitarahasyavṛttāntaścāsau sahasaśca iti vigrahaḥ /",
  "GK16visa03cu:3089": "atra pratibhāsamūhaprāptyā vakravākyena madhumadyopayogavaśāt prakṛtabuddhyādṛśabuddhiḥ parihāsahāsābhyāṃ cānandaḥ /",
  "GK16visa03cu:3090": "Locanā:",
  "GK16visa03cu:3091": "(lo, ā) sammohānandayoḥ saṃbhedo miśraṇaḥ /",
  "GK16visa03cu:3092": "pratibhā eva prātibham /",
  "GK16visa03cu:3093": "trividhaḥ sarako madhu “gauḍī mādhvī paiṣṭī'; ca /",
  "GK16visa03cu:3094": "********** END OF COMMENTARY **********",
  "GK16visa03cu:3095": "atha jaḍatā--",
  "GK16visa03cu:3096": "apratipattirjaḍatā syādiṣṭāniṣṭadarśanaśrutibhiḥ /",
  "GK16visa03cu:3097": "animiṣanayananirīkṣaṇatūṣṇīṃbhāvādayastatra // VisSd_3.148 //",
  "GK16visa03cu:3098": "yathā mama kuvalayāśvacarite prākṛtakāvye--",
  "GK16visa03cu:3099": "“ṇavaria taṃ juajualaṃ aṇṇoṇṇaṃ ṇihidasajalamantharadiṭiṃṭha /",
  "GK16visa03cu:3100": "ālekkhaopitrtraṃ via khaṇamettaṃ tattha saṃṭṭhiaṃ muasaṇṇāṃ” //",
  "GK16visa03cu:3101": "************* COMMENTARY *************",
  "GK16visa03cu:3102": "Vijñapriyā:",
  "GK16visa03cu:3103": "(vi, ña) ṇavari tamiti--- kevalaṃ tadyuvayugalamanyo 'nyanihitasajalamantharadṛṣṭi /",
  "GK16visa03cu:3104": "ālekhyārpitamiva kṣaṇamātraṃ tatra sthitamāsannakam //",
  "GK16visa03cu:3105": "iti saṃskṛtam /",
  "GK16visa03cu:3106": "cirapravāsāgatapatigṛhasthitapatnīrūpaṃ tadyuvayugalaṃ ca kevalamālekhyārpitabhiva kṣaṇamātramāsannakaṃ tatra sthitamityarthaḥ /",
  "GK16visa03cu:3107": "cirapravāsāgatapatigṛhasthitapatnirūpaṃ tat yuvayugalam /",
  "GK16visa03cu:3108": "navariśabdaḥ kevale deśī /",
  "GK16visa03cu:3109": "kīdṛśam anyo 'nyanihitasajalamantharadṛṣṭi /",
  "GK16visa03cu:3110": "atreṣṭadarśanājjaḍatā /",
  "GK16visa03cu:3111": "Locanā:",
  "GK16visa03cu:3112": "(lo, i) ṇavarīti--anantaraṃ tat yuvayugalamanyonyanikṣiptasajalamantharadṛṣṭi /",
  "GK16visa03cu:3113": "ālekhyārpitabhiva kṣaṇamātraṃ sthitama uktasaṃjñam /",
  "GK16visa03cu:3114": "yuvā ca yuvatiśca yuvānau tayoryugalam /",
  "GK16visa03cu:3115": "atreṣṭadarśanāt jaḍatā /",
  "GK16visa03cu:3116": "evama",
  "GK16visa03cu:3117": "********** END OF COMMENTARY **********",
  "GK16visa03cu:3118": "athogratā--",
  "GK16visa03cu:3119": "śauryāparādhādibhavaṃ bhaveccaṇḍatvamugratā /",
  "GK16visa03cu:3120": "tatra svedaśiraḥ kampatarjanātāḍanādayaḥ // VisSd_3.149 //",
  "GK16visa03cu:3121": "yathā--",
  "GK16visa03cu:3122": "“praṇayisakhīsalīlaparihāsarasādhigata- rlalitaśirīṣapuṣpahananairapi tāmyati yat /",
  "GK16visa03cu:3123": "vapuṣi vadhāya tatra tava śastramupakṣipataḥ patatu śirasyakāṇḍayamadaṇḍa ivaiṣa bhujaḥ” //",
  "GK16visa03cu:3124": "************* COMMENTARY *************",
  "GK16visa03cu:3125": "Vijñapriyā:",
  "GK16visa03cu:3126": "(vi, ṭa) mālatīṃ chettumudyatamaghoraghaṇṭaṃ prati mādhavasyoktiriyam /",
  "GK16visa03cu:3127": "yadasyā mālatyā vapuḥ praṇayinīnāṃ sakhīnāṃ sīlapārahāsarasenādhigatairlalitaśirīṣapuṣpahananairapi tāmyati /",
  "GK16visa03cu:3128": "atra vapuṣi vadhāya śastramupakṣipatastava śirasi mama eṣa bhujo 'kāṇḍayamadaṇḍa iva patatu ityarthaḥ /",
  "GK16visa03cu:3129": "akāṇḍa ākasmikaḥ /",
  "GK16visa03cu:3130": "atra mādhavasya śauryam aghoraghaṇṭasyāparādhaḥ /",
  "GK16visa03cu:3131": "caṇḍatvaṃ mādhavasya /",
  "GK16visa03cu:3132": "********** END OF COMMENTARY **********",
  "GK16visa03cu:3133": "atha mohaḥ--",
  "GK16visa03cu:3134": "moho vicittatā bhītiduḥ khāvegānucintataiḥ /",
  "GK16visa03cu:3135": "mūrcchanājñānapatanabhramaṇādarśanādikṛt // VisSd_3.150 //",
  "GK16visa03cu:3136": "yathā--",
  "GK16visa03cu:3137": "“tivrābhiṣaṅgaprabhaveṇa vṛttiṃ mohena saṃstambhayatendriyāṇām ajñātabhartṛvyasanā muhūrtaṃ kṛtopakāreva ratirbabhūva” //",
  "GK16visa03cu:3138": "************* COMMENTARY *************",
  "GK16visa03cu:3139": "Vijñapriyā:",
  "GK16visa03cu:3140": "(vi, ṭha) moha iti /",
  "GK16visa03cu:3141": "vicittatā viṣayāt vigatacittatā jñānalopa iti yāvat /",
  "GK16visa03cu:3142": "tīvrābhiṣaṅgeti--hareṇa dagdhe kāmadeve ratirmohena jñānalopāt kṣaṇaṃ kṛto",
  "GK16visa03cu:3143": "pakāreva babhuva /",
  "GK16visa03cu:3144": "upakāraṃ darśayati---ujñāneti /",
  "GK16visa03cu:3145": "mohena kīdṛśena tīvreṇābhiṣaṅgeṇa āpadā (patimṛnyunā ) jānitena /",
  "GK16visa03cu:3146": "punaḥ kīdṛśena /",
  "GK16visa03cu:3147": "indriyāṇāṃ vṛttiṃ grāhakatāṃ saṃstambhayatā pratibaghnatā /",
  "GK16visa03cu:3148": "Locanā:",
  "GK16visa03cu:3149": "(lo, ī) tīvrati /",
  "GK16visa03cu:3150": "abhaiṣaṅgaḥ parābhavaḥ /",
  "GK16visa03cu:3151": "********** END OF COMMENTARY **********",
  "GK16visa03cu:3152": "atha vibodhaḥ--",
  "GK16visa03cu:3153": "nidrāpagamahetubhyo vibodhaścetanāgamaḥ /",
  "GK16visa03cu:3154": "jambhāṅgabhaṅganayanamīlanāṅgāvalokakṛt // VisSd_3.151 //",
  "GK16visa03cu:3155": "yathā--",
  "GK16visa03cu:3156": "“ciraratiparikhedaprāptanidrāsukhānāṃ caramamapi śayitvā pūrvameva prabuddhāḥ /",
  "GK16visa03cu:3157": "aparicalitagātrāḥ kurvate na priyāṇāmaśithilabhujacakrāśleṣabhedaṃ taruṇyaḥ” //",
  "GK16visa03cu:3158": "************* COMMENTARY *************",
  "GK16visa03cu:3159": "Vijñapriyā:",
  "GK16visa03cu:3160": "(vi, ḍa) ciraratiparikhedeti /",
  "GK16visa03cu:3161": "taruṇyaḥ caramaṃ nāyakaśayanataḥ paścād śayitvā tajjāgaraṇāt pūrvameva prabuddhāpyaparicalitagātrāḥ satyaḥ priyāṇāmaśithilabhujacakrasya āśleṣabhaṅgaṃ na kurvate ityarthaḥ /",
  "GK16visa03cu:3162": "atra vibodhaḥ vācya eva /",
  "GK16visa03cu:3163": "********** END OF COMMENTARY **********",
  "GK16visa03cu:3164": "atha svapnaḥ--",
  "GK16visa03cu:3165": "svapno nidrāmupetasya viṣayānubhavastu yaḥ /",
  "GK16visa03cu:3166": "kopāvegabhayaglānisukhaduḥ khādikārakaḥ // VisSd_3.152 //",
  "GK16visa03cu:3167": "yathā--",
  "GK16visa03cu:3168": "“māmākāśapraṇihitabhujaṃ nirdayāśleṣahetor- labdhāyāste kathamapi mayā svapnasandarśanena /",
  "GK16visa03cu:3169": "paśyantīnāṃ na khalu bahuśo na sthalīdevatānāṃ muktāsthūlāstarukisalayeṣvaśruleśāḥ patanti” //",
  "GK16visa03cu:3170": "************* COMMENTARY *************",
  "GK16visa03cu:3171": "Vijñapriyā:",
  "GK16visa03cu:3172": "(vi, ḍha) māmākāśeti /",
  "GK16visa03cu:3173": "meghadvārā yakṣasya priyāyāṃ svapravṛttinivedanamidam /",
  "GK16visa03cu:3174": "vapnasaṃdarśaneṣu tava nirdayāśleṣahetorākāśapraṇihitabhujaṃ māṃ paśyantīnāṃ sthalīdevatānāṃ muktātulyasthūlā aśrubindavo bahaśaḥ tarukisalayeṣu na patanti na /",
  "GK16visa03cu:3175": "api tu patantyeva ityarthaḥ /",
  "GK16visa03cu:3176": "********** END OF COMMENTARY **********",
  "GK16visa03cu:3177": "athāpasmāraḥ--",
  "GK16visa03cu:3178": "manaḥkṣepastvapasmārā grahādyāveśanādijaḥ /",
  "GK16visa03cu:3179": "bhūpātakampaprasvedaphenalālādikārakaḥ // VisSd_3.153 //",
  "GK16visa03cu:3180": "“āśliṣṭabhūmiṃ rasitāramuccairloladbhujākārabṛhattaraṅgam /",
  "GK16visa03cu:3181": "phenāyamānaṃ patimāpagānāmasāvapasmāriṇamāśaśaṅke” //",
  "GK16visa03cu:3182": "************* COMMENTARY *************",
  "GK16visa03cu:3183": "Vijñapriyā:",
  "GK16visa03cu:3184": "(vi, ṇa) āśliṣṭabhūmimiti--asau kṛṣṇa āpagānāṃ nadīnāṃ patiṃ samudram apasmāriṇam āśaśaṅke /",
  "GK16visa03cu:3185": "apasmāridharmmānāha---āśliṣṭetyādi /",
  "GK16visa03cu:3186": "apasmārī api bhūmau patati /",
  "GK16visa03cu:3187": "atra samudre āropyamāṇaḥ puruṣe smaryyamāṇaḥ apasmāraḥ /",
  "GK16visa03cu:3188": "********** END OF COMMENTARY **********",
  "GK16visa03cu:3189": "atha garvaḥ--",
  "GK16visa03cu:3190": "garvo madaḥ prabhāvaśrīrvidyāsatkulatādijaḥ /",
  "GK16visa03cu:3191": "avajñāsavilāsāṅgadarśanāvinayādikṛt // VisSd_3.154 //",
  "GK16visa03cu:3192": "tatra śauryagarvo yathā--",
  "GK16visa03cu:3193": "“dhṛtāyudho yāvadahaṃ tāvadanyaiḥ kimāyudhaiḥ /",
  "GK16visa03cu:3194": "yadvā na siddhamastreṇa mama tatkena sādhyatām” //",
  "GK16visa03cu:3195": "************* COMMENTARY *************",
  "GK16visa03cu:3196": "Vijñapriyā:",
  "GK16visa03cu:3197": "(vi, ta) garva iti /",
  "GK16visa03cu:3198": "avajñā parasmin savilāsāṅgamātmanaḥ /",
  "GK16visa03cu:3199": "dhṛtetyādikaṃspaṣṭam /",
  "GK16visa03cu:3200": "********** END OF COMMENTARY **********",
  "GK16visa03cu:3201": "atha maraṇam--",
  "GK16visa03cu:3202": "śarādyairmaraṇaṃ jīvatyāgo 'ṅgapatanādikṛt /",
  "GK16visa03cu:3203": "yathā--",
  "GK16visa03cu:3204": "“rāmamanmathaśareṇa tāḍitā duḥ sahena hṛdaye niśācarī /",
  "GK16visa03cu:3205": "gandhavadrudhiracandanokṣitā jīviteśavasatiṃ jagāma sā” //",
  "GK16visa03cu:3206": "************* COMMENTARY *************",
  "GK16visa03cu:3207": "Vijñapriyā:",
  "GK16visa03cu:3208": "(vi, tha) śarādyairiti /",
  "GK16visa03cu:3209": "īdṛśaṃ maraṇaṃ na vyabhicāribhāvaḥ /",
  "GK16visa03cu:3210": "kintu maraṇamātrakathanamidam /",
  "GK16visa03cu:3211": "rāmamanmathetyādikamapi maraṇamātrasyaiva udāharaṇam /",
  "GK16visa03cu:3212": "vyabhicāribhāvarūpamaraṇantu jātaprāyameva varṇanīyam, natu jātamityagre vakṣyate /",
  "GK16visa03cu:3213": "rāmamanmatheti--sā niśācarī tāḍakaiva niśācarī abhisārikā jīviteśasya yamasya jīviteśasya prāṇanāthasya upanāyakasya vasatiṃ jagāma /",
  "GK16visa03cu:3214": "kīdṛśī rāma eva manmathastasya mārakaḥ tasya śara eva kāmoddīpakaḥ śaraḥ tena hṛdayena tāḍitā /",
  "GK16visa03cu:3215": "punaḥ kīdṛśī durgandhavat rudhirameva sugandhidravyaviśiṣṭaṃ raktacandanaṃ tena ukṣitā /",
  "GK16visa03cu:3216": "Locanā:",
  "GK16visa03cu:3217": "(lo, u) rāmeti /",
  "GK16visa03cu:3218": "jīviteśo yamaḥ prāṇeśvaraśca /",
  "GK16visa03cu:3219": "********** END OF COMMENTARY **********",
  "GK16visa03cu:3220": "athālasyam --",
  "GK16visa03cu:3221": "ālasyaṃ śramagarbhādyair jāḍyaṃ jambhāsitādikṛt // VisSd_3.155 //",
  "GK16visa03cu:3222": "yathā--",
  "GK16visa03cu:3223": "“na tathā bhūṣayatyaṅga na tathā bhāṣate sakhīm /",
  "GK16visa03cu:3224": "jṛmbhate muhurāsīnā bālā garbhabharālasā” //",
  "GK16visa03cu:3225": "************* COMMENTARY *************",
  "GK16visa03cu:3226": "Vijñapriyā:",
  "GK16visa03cu:3227": "(vi, da) jṛmbhāsmitaṃ jṛmbhāyuktahāsaḥ /",
  "GK16visa03cu:3228": "na tathetyādi sugamam /",
  "GK16visa03cu:3229": "********** END OF COMMENTARY **********",
  "GK16visa03cu:3230": "athāmarṣaḥ--",
  "GK16visa03cu:3231": "nindākṣepāpamānāderamarṣo 'bhiniviṣṭatā /",
  "GK16visa03cu:3232": "netrarāgaśiraḥ kampabhrūbhaṅgottarjanādikṛt // VisSd_3.156 //",
  "GK16visa03cu:3233": "yathā--prāyaścitaṃ cariṣyāmi pūjyānāṃ vo vyatikramāt /",
  "GK16visa03cu:3234": "na tveva dūṣayiṣyāmi śastragrahamahāvratam //",
  "GK16visa03cu:3235": "atha nidrā--",
  "GK16visa03cu:3236": "cetaḥ saṃmīlanaṃ nidrā śramalkamamadādijā /",
  "GK16visa03cu:3237": "jṛmbhākṣimīlanocchvāsagātrabhaṅgādikāraṇam // VisSd_3.157 //",
  "GK16visa03cu:3238": "yathā--",
  "GK16visa03cu:3239": "“sārthakānarthakapadaṃ bruvatī mantharākṣaram /",
  "GK16visa03cu:3240": "nidrārdhamīlitākṣī sā likhitevāsti me hṛdi” //",
  "GK16visa03cu:3241": "************* COMMENTARY *************",
  "GK16visa03cu:3242": "Vijñapriyā:",
  "GK16visa03cu:3243": "(vi, dha) sārthaketi /",
  "GK16visa03cu:3244": "kāñcit nidrāṇāṃ priyāṃ smarata uktiriyam /",
  "GK16visa03cu:3245": "********** END OF COMMENTARY **********",
  "GK16visa03cu:3246": "athāvahitthā--",
  "GK16visa03cu:3247": "bhayagauravalajjāderharṣādyākāraguptiravahitthā /",
  "GK16visa03cu:3248": "vyāpārāntarasaktyanyathāvabhāṣaṇavilokanādikarī // VisSd_3.158 //",
  "GK16visa03cu:3249": "yathā--",
  "GK16visa03cu:3250": "“evaṃvādini devarṣau pārśve pituradhomukhī /",
  "GK16visa03cu:3251": "līlākamalapatrāṇi gaṇayāmāsa pārvatī” //",
  "GK16visa03cu:3252": "************* COMMENTARY *************",
  "GK16visa03cu:3253": "Vijñapriyā:",
  "GK16visa03cu:3254": "(vi, na) vyāpārāntarāsaktiḥ karmmāntarasaṅgaḥ /",
  "GK16visa03cu:3255": "anyathābhāṣaṇam anyathālokanañca harṣajanyakriyāto 'nyarūpam /",
  "GK16visa03cu:3256": "evaṃ vādinīti /",
  "GK16visa03cu:3257": "maheśena pārvatīpariṇayaghaṭanāvākyavādini satītyarthaḥ /",
  "GK16visa03cu:3258": "atra padmapatragaṇanamanyathā kriyā /",
  "GK16visa03cu:3259": "********** END OF COMMENTARY **********",
  "GK16visa03cu:3260": "śrathautsukyam--",
  "GK16visa03cu:3261": "iṣṭānavāpterautsukyaṃ kālakṣepāsahiṣṇutā /",
  "GK16visa03cu:3262": "cittatāpatvarāsvedadīrghaniḥ śvasitādikṛt // VisSd_3.159 //",
  "GK16visa03cu:3263": "yathā--",
  "GK16visa03cu:3264": "“yaḥ kaumāraharaḥ sa eva hi varaḥ --” ityādau",
  "GK16visa03cu:3265": "(15 pṛdṛ)",
  "GK16visa03cu:3266": "atra yat kāvyaprakāśakāreṇa rasasya prādhānyamityuktaṃ tadrasanadharmayogitvādvyabhicāribhāvasyāpi rasaśabādavācyatvena gatārthaṃ mantavyam /",
  "GK16visa03cu:3267": "************* COMMENTARY *************",
  "GK16visa03cu:3268": "Vijñapriyā:",
  "GK16visa03cu:3269": "(vi, pa) yaḥ kaumārahara ityādi vyākhyātaṃ prāk /",
  "GK16visa03cu:3270": "atra utkaṇṭhāpadārthe evamautsukyam /",
  "GK16visa03cu:3271": "rasanadharmayogitvāditi--asaṃlakṣyakramatvaṃ rasadharmmaḥ vyabhicāribhāve 'pyastītyarthaḥ /",
  "GK16visa03cu:3272": "etanmate śṛṅgārābhāso nātra pradhānam,",
  "GK16visa03cu:3273": "kintu tathāpi cetaḥ samutkaṇṭhate ityanena vyaṅgye vismaya eva pradhānatay bhāsate /",
  "GK16visa03cu:3274": "sa cādbhutarasasya sthāyibhāvo 'pi śṛṅgārābhāsīyaśleke vyabhicāribhāva ityabhiprāyeṇa tasya vyabhicāribhāvatvaṃ yuktam /",
  "GK16visa03cu:3275": "tasya cātra nirākāṅkṣyavākyavyaṅgyatvena śṛṅgārābhāsāpekṣayā prādhānyam /",
  "GK16visa03cu:3276": "nacaivamadbhuta eva tadātra rasa iti vācyam,",
  "GK16visa03cu:3277": "lokavilakṣaṇaguṇabandhatulyaviṣayatve eva vismayasyādbhutarasatvaprāptirnānyaviṣayatve adbhutālambanatayā /",
  "GK16visa03cu:3278": "vakṣyate hi “vastulokātigam ālambanaṃ matam“iti /",
  "GK16visa03cu:3279": "“guṇānāṃ tasya mahimā bhaveduddīpanaṃ punaḥ“iti ca /",
  "GK16visa03cu:3280": "atra ca utkaṇṭhāyā ahetureva vismayasya viṣayaḥ /",
  "GK16visa03cu:3281": "gatārthamiti avagatārthamityarthaḥ /",
  "GK16visa03cu:3282": "vyabhicāribhāva eva tatra rasaśabdārtha ityarthaḥ /",
  "GK16visa03cu:3283": "********** END OF COMMENTARY **********",
  "GK16visa03cu:3284": "athonmādaḥ--",
  "GK16visa03cu:3285": "cittasaṃmoha unmādaḥ kāmaśokabhayādibhiḥ /",
  "GK16visa03cu:3286": "asthānahāsaruditagītapralapanādikṛt // VisSd_3.160 //",
  "GK16visa03cu:3287": "yathā mama--",
  "GK16visa03cu:3288": "“bhratārdvirepha ! bhavatā bhramatā samantā- tprāṇādhikā priyatamā mama vīkṣitā kim ? /",
  "GK16visa03cu:3289": "(jhaṃkāramanubhūya sānandam / ) “braṣe kimomiti sakhe ! kathayāśu tanme",
  "GK16visa03cu:3290": "kiṃ kiṃ vyavasyati kuto 'sti ca kīdṛśīyam” //",
  "GK16visa03cu:3291": "************* COMMENTARY *************",
  "GK16visa03cu:3292": "Vijñapriyā:",
  "GK16visa03cu:3293": "(vi, pha) bhratardvirepha iti /",
  "GK16visa03cu:3294": "dvirephaṃ sambodhya virahonmattasya uktiriyam /",
  "GK16visa03cu:3295": "jhaṅkāra ityādi madhye cūrṇakam /",
  "GK16visa03cu:3296": "brūṣe kimomiti iti jhaṅkārasyaiva svīkārārtham /",
  "GK16visa03cu:3297": "omiti śabdatvenāvagatatvāt /",
  "GK16visa03cu:3298": "iyaṃ mama nāyikā kiṃ kiṃ vyavasyati kīdṛśī ca iti kathama ityarthaḥ /",
  "GK16visa03cu:3299": "********** END OF COMMENTARY **********",
  "GK16visa03cu:3300": "atha śaṅkā--",
  "GK16visa03cu:3301": "parakrauryātmadoṣādyaiḥ śaṅkānarthasya tarkaṇam /",
  "GK16visa03cu:3302": "vaivarṇyakampavaisvaryapārśvālokāsyaśoṣakṛt // VisSd_3.161 //",
  "GK16visa03cu:3303": "yathā mama--",
  "GK16visa03cu:3304": "“prāṇośena prahitanakhareṣvaṅgakeṣu kṣapānte jātātaṅkā racayati ciraṃ candanālepanāni /",
  "GK16visa03cu:3305": "dhatte lākṣāmasakṛdadhare dattadantāvaghāte kṣāmāṅgīyaṃ cakitamabhitaścakṣuṣī vikṣipantī” //",
  "GK16visa03cu:3306": "************* COMMENTARY *************",
  "GK16visa03cu:3307": "Vijñapriyā:",
  "GK16visa03cu:3308": "(vi, ba) parakrauryyaiti /",
  "GK16visa03cu:3309": "parasya krūratayā ātmadoṣādinānarthasya cintanaṃ śaṅketyarthaḥ /",
  "GK16visa03cu:3310": "prāṇeśeneti--kṣāmāṅgī kṛśāṅgīyam /",
  "GK16visa03cu:3311_0": "cakitamabhitaścakṣuṣī nikṣipantī sakhībhyo jātāśaṅkā satī prāṇeśenārpitanakhareṣvaṅgakeṣu",
  "GK16visa03cu:3311_1": "candanālepanāni racayati dattadantāvaghāte 'dhare lākṣāmalaktakam asakṛtdhatte cetyarthaḥ /",
  "GK16visa03cu:3312": "atra sakhīnāmupadeśa eva ānandaḥ /",
  "GK16visa03cu:3313": "upahāsādihetunakhakṣatāditvameva cātmadoṣaḥ /",
  "GK16visa03cu:3314": "Locanā:",
  "GK16visa03cu:3315": "(lo, ū) prāṇeśeneti /",
  "GK16visa03cu:3316": "aṅgakeṣvatra svārthe kaḥ /",
  "GK16visa03cu:3317": "********** END OF COMMENTARY **********",
  "GK16visa03cu:3318": "atha smṛtiḥ--",
  "GK16visa03cu:3319": "sadṛśajñānacintādyairbhrūsamunnayanādikṛt /",
  "GK16visa03cu:3320": "smṛtiḥ pūrvānubhūtārthaviṣayajñānamucyate // VisSd_3.162 //",
  "GK16visa03cu:3321": "yathā mama--",
  "GK16visa03cu:3322": "“mayi sakapaṭaṃ kiṃcitkvāpi praṇītavilocane kimapi namanaṃ prāpte tiryagvijṛmbhitatārakam /",
  "GK16visa03cu:3323": "smitamupagatāmālīṃ dṛṣṭvā salajjamavāñcitaṃ kuvalayadṛśaḥ smeraṃ smeraṃ smarāmi tadānanam” //",
  "GK16visa03cu:3324": "************* COMMENTARY *************",
  "GK16visa03cu:3325": "Vijñapriyā:",
  "GK16visa03cu:3326": "(vi, bha) mayi sakapaṭamiti /",
  "GK16visa03cu:3327": "sakapaṭaṃ yathā syāttathā kvāpi kiñcit praṇītavilocane nibhiptacakṣuṣi sati mayi nayanaṃ nayanapathaṃ prāpte tiryyak vijṛmbhita (prerita) tārakam /",
  "GK16visa03cu:3328": "smeraṃ tadānanaṃ smarami /",
  "GK16visa03cu:3329": "punaḥ kīdṛśaṃ smitamupagatāṃ sakhīṃ dṛṣṭvā salajjamavañcitaṃ namitam /",
  "GK16visa03cu:3330": "nāyikāmukhasya sakakṣasmeratayā nāyako dhūrta iti buddhvā evaṃ sakhyāḥ smitamapi tat buddhvaiva /",
  "GK16visa03cu:3331": "nāyikāmukhanamanaṃ tu svānādarasya sakhyā darśanāt lajjayā /",
  "GK16visa03cu:3332": "Locanā:",
  "GK16visa03cu:3333": "(lo, ṛ)",
  "GK16visa03cu:3334": "mayīti---evaṃ sati sa māṃ paśyatu iti sakapaṭaṃ natu tāṃ vinānyatra prahitalocanatvaṃ mama kadācidabhilaṣitamiti bhāvaḥ /",
  "GK16visa03cu:3335": "avāñcitamavanatam /",
  "GK16visa03cu:3336": "********** END OF COMMENTARY **********",
  "GK16visa03cu:3337": "atha matiḥ--",
  "GK16visa03cu:3338": "nītimārganusṛtyāderarthanirdhāraṇaṃ matiḥ /",
  "GK16visa03cu:3339": "smeratā dhṛtisaṃtoṣau bahumānaśca tadbhavāḥ // VisSd_3.163 //",
  "GK16visa03cu:3340": "yathā--",
  "GK16visa03cu:3341": "“asaṃśayaṃ kṣaaparigrahakṣamā yādaryamasyāmabhilāṣi me manaḥ /",
  "GK16visa03cu:3342": "satāṃ hi saṃdehapadeṣu vastuṣu pramāṇamantaḥ karaṇapravṛttayaḥ” //",
  "GK16visa03cu:3343": "************* COMMENTARY *************",
  "GK16visa03cu:3344": "Vijñapriyā:",
  "GK16visa03cu:3345": "(vi, ma)",
  "GK16visa03cu:3346": "asaṃśayaṃ kṣattraparigraheti--śakuntalāṃ dṛṣṭvā brāhmaṇakanyakābuddhyanantaraṃ prāptāśvāsasya duṣyantasya uktiriyam /",
  "GK16visa03cu:3347": "iyam asaṃśayaṃ kṣattreṇa parigrahasya kṣamā yogyā brāhmaṇakanyā naivetyarthaḥ /",
  "GK16visa03cu:3348": "kuta ityāha---yadāryymiti /",
  "GK16visa03cu:3349": "āryamanucitānabhilāṣitvena uttmaṃ mama mano yadasyām abhilāṣi kṛtābhilāṣam /",
  "GK16visa03cu:3350": "atrārthāntaranyāsamāha---satāṃ hīti /",
  "GK16visa03cu:3351": "saṃdehapadeṣu vastuṣu satāmantaḥ karaṇapravṛttayo hi prasāṇam sandehanirāsakam /",
  "GK16visa03cu:3352": "atra svīyamanaso viśeṣasya niścāyakatvasya satāṃ sāmānyānāṃ manobhiḥ sāmānyaiḥ samarpitatvādarthāntaranyāsaḥ /",
  "GK16visa03cu:3353": "********** END OF COMMENTARY **********",
  "GK16visa03cu:3354": "atha vyādhiḥ--",
  "GK16visa03cu:3355": "vyādhirjvarādirvātādyaibhūmīcchotkampanādikṛt /",
  "GK16visa03cu:3356": "tatra dāhamayatve bhūmīcchādayaḥ /",
  "GK16visa03cu:3357": "śaityamayatve utkampanādayaḥ /",
  "GK16visa03cu:3358": "spaṣṭamudāharaṇam /",
  "GK16visa03cu:3359": "************* COMMENTARY *************",
  "GK16visa03cu:3360": "Vijñapriyā:",
  "GK16visa03cu:3361": "(vi, ya) spaṣṭamudāharaṇamiti---“bhūmau patati tāpārttā viprayuktā vadhūriva /",
  "GK16visa03cu:3362": "kadalīvāniloddhūtā jvarārttā kampate priyā'; //",
  "GK16visa03cu:3363": "iti",
  "GK16visa03cu:3364": "********** END OF COMMENTARY **********",
  "GK16visa03cu:3365": "atha trāsaḥ--",
  "GK16visa03cu:3366": "nirghātavidyudulkādyaistrāsaḥ kampādikārakaḥ // VisSd_3.164 //",
  "GK16visa03cu:3367": "yathā--",
  "GK16visa03cu:3368": "“parisphuranmīnavighaṭṭitoravaḥ surāṅganāstrāsaviloladṛṣṭayaḥ /",
  "GK16visa03cu:3369": "upāyayuḥ kampitapāṇipallavāḥ sakhījanasyāpi volokanīyatām” //",
  "GK16visa03cu:3370": "************* COMMENTARY *************",
  "GK16visa03cu:3371": "Vijñapriyā:",
  "GK16visa03cu:3372": "(vi, ra) parisphuraditi---jalakriḍāyāmūrupraviṣṭamīnakadarthitānāmapsarasāṃ trāsavarṇanamidam /",
  "GK16visa03cu:3373": "sakhījanasyāpi vilokanīyatāmupāyayurityanvayaḥ /",
  "GK16visa03cu:3374": "mīnaghaṭṭitorutvamajānato 'nyajanasya vilokanīyatā tāvadastu;",
  "GK16visa03cu:3375": "dināntare 'pi tayā tvaṃ jānataḥ sakhījanasyāpi ityarthaḥ /",
  "GK16visa03cu:3376": "taccātitrāsātsarpadaṃśādisambhāvanayeti bhāvaḥ /",
  "GK16visa03cu:3377": "********** END OF COMMENTARY **********",
  "GK16visa03cu:3378": "atha vrīḍā--",
  "GK16visa03cu:3379": "dhārṣṭyābhāvo vraḍā vadanānamanādikṛddurācārāt /",
  "GK16visa03cu:3380": "yathā--",
  "GK16visa03cu:3381": "“mayi sakapaṭam--” ityādi ( 173 pṛdṛ) /",
  "GK16visa03cu:3382": "************* COMMENTARY *************",
  "GK16visa03cu:3383": "Vijñapriyā:",
  "GK16visa03cu:3384": "(vi, la) dhārṣṭyābhāva iti---dhārṣṭyamalajjatvam /",
  "GK16visa03cu:3385": "mayi sakapaṭamityādikaṃ smṛterudāharaṇam /",
  "GK16visa03cu:3386": "yattatra salajjamavāñicitamityanena lajjā /",
  "GK16visa03cu:3387": "********** END OF COMMENTARY **********",
  "GK16visa03cu:3388": "atha harṣaḥ--",
  "GK16visa03cu:3389": "harṣastviṣṭāvāptermanaḥ prasādo 'śrugadgadādikaraḥ // VisSd_3.165 //",
  "GK16visa03cu:3390": "yathā--",
  "GK16visa03cu:3391": "“samīkṣya putrasya cirātpitā mukhaṃ nidhānakumbhasya yathaiva durgataḥ /",
  "GK16visa03cu:3392": "mudā śarīre prababhūva nātmanaḥ payodhirandūdayamūrcchito yathā” //",
  "GK16visa03cu:3393": "************* COMMENTARY *************",
  "GK16visa03cu:3394": "Vijñapriyā:",
  "GK16visa03cu:3395": "(vi, va) samīkṣyeti---raghormukhaṃ vīkṣya dilīpasya varṇanamidam---nidhānakumbhasya nidhakumbhasya /",
  "GK16visa03cu:3396": "mūrcchito varddhitaḥ /",
  "GK16visa03cu:3397": "********** END OF COMMENTARY **********",
  "GK16visa03cu:3398": "athāsūyā--",
  "GK16visa03cu:3399": "asūyānyaguṇarddhenāmauddhatyādasahiṣṇutā /",
  "GK16visa03cu:3400": "doṣoddhoṣabhrūvibhedāvajñākrodheṅgitādikṛt // VisSd_3.166 //",
  "GK16visa03cu:3401": "yathā--",
  "GK16visa03cu:3402": "“atha tatra pāṇḍutanayena sadasi vihitaṃ madhudviṣaḥ /",
  "GK16visa03cu:3403": "mānamasahata na cedipatiḥ paravṛddhimatsari mano hi māninām” //",
  "GK16visa03cu:3404": "************* COMMENTARY *************",
  "GK16visa03cu:3405": "Vijñapriyā:",
  "GK16visa03cu:3406": "(vi, śa) asūyānyeti---auddhatyādahaṅkārād anyaguṇasya ṛddhīnāmādhikyānām asahiṣṇutetyanvayaḥ /",
  "GK16visa03cu:3407": "atha tatreti---arthānantaraṃ tatra samāyāṃ pāṇḍutanayena yudhiṣṭhireṇa vihitaṃ suradviṣaḥ śrīkṛṣṇasya mānaṃ pūjāṃ cedipatiḥ śiśupālaḥ nāsahata /",
  "GK16visa03cu:3408": "tatrārthāntaranyāsamāha--paravṛddhīti /",
  "GK16visa03cu:3409": "matsari asahiṣṇuḥ /",
  "GK16visa03cu:3410": "********** END OF COMMENTARY **********",
  "GK16visa03cu:3411": "atha viṣādaḥ--",
  "GK16visa03cu:3412": "upāyābhāvajanmā tu viṣādaḥ sattvasaṃkṣayaḥ /",
  "GK16visa03cu:3413": "niḥśvāsocchavāsahṛttāpasahāyānveṣaṇādikṛt // VisSd_3.167 //",
  "GK16visa03cu:3414": "yathā mama--esā kuḍilaghaṇona ciurakaḍappeṇa tuha ṇibaddhā veṇī /",
  "GK16visa03cu:3415": "maha sahi dārai ḍhaṃsai āasadhaṭṭīvva kālauraivva hiaaṃ //",
  "GK16visa03cu:3416": "************* COMMENTARY *************",
  "GK16visa03cu:3417": "Vijñapriyā:",
  "GK16visa03cu:3418": "(vi, ṣa) satvasaṃkṣayo balahāniḥ /",
  "GK16visa03cu:3419": "upāyābhāvajanmatvenāsya dainyādbhedaḥ /",
  "GK16visa03cu:3420": "eṣā kuḍileti---“eṣā kuṭilaghanena cikurakalāpena tava nibaddhā veṇī /",
  "GK16visa03cu:3421": "mama sakhi ! dārayati daśati āyāsayāṣṭiriva kāloragīva hṛdayam'; //",
  "GK16visa03cu:3422": "iti saṃskṛtam /",
  "GK16visa03cu:3423": "baddhaveṇikāṃ proṣitabhartṛkāṃ dṛṣṭvā sakhyā viṣādoktiriyam /",
  "GK16visa03cu:3424": "dāraṇe āyāsayaṣṭirdṛṣṭantaḥ, daṃśane ca kāloragī /",
  "GK16visa03cu:3425": "Locanā:",
  "GK16visa03cu:3426": "(lo, ṝ)",
  "GK16visa03cu:3427": "eṣetti---eṣā kuṭilaghanena cikurakalāpena tava nibaddhā veṇī mama sakhi ! dārayati daśati āyasayaṣṭiriva kāloragīva hṛdayam /",
  "GK16visa03cu:3428": "********** END OF COMMENTARY **********",
  "GK16visa03cu:3429": "atha dhṛtiḥ--",
  "GK16visa03cu:3430": "jñānābhīṣṭāgamādyaistu saṃpūrṇaspṛhatā dhatiḥ /",
  "GK16visa03cu:3431": "sauhityavacanollāsasahāsapratibhādikat // VisSd_3.168 //",
  "GK16visa03cu:3432": "Locanā:",
  "GK16visa03cu:3433": "(lo, ḷ) jñāneti---sauhityaṃ tṛptiḥ /",
  "GK16visa03cu:3434": "********** END OF COMMENTARY **********",
  "GK16visa03cu:3435": "yathā mama--",
  "GK16visa03cu:3436": "“kṛtvā dīnanipīḍanāṃ nijajane baddhvā vacovigrahaṃ naivālocya garīyasīrapi cirādāmuṣmikīryātanāḥ /",
  "GK16visa03cu:3437": "dravyaughāḥ parisaṃcitāḥ khalu mayā yasyāḥ kṛte sāṃprataṃ nīvārañjalināpi kevalamaho seyaṃ kṛtārthā tanuḥ” //",
  "GK16visa03cu:3438": "************* COMMENTARY *************",
  "GK16visa03cu:3439": "Vijñapriyā:",
  "GK16visa03cu:3440": "(vi, sa) kṛtvā dīneti---saṃsāraviraktasya tapovanasthasya uktiriyam /",
  "GK16visa03cu:3441": "yasāyāstanoḥ kṛte dīnanipīḍanādikaṃ kṛtvā mayā dravyaughāḥ saṃcitāḥ seyaṃ tanuḥ sāmprataṃ nīvārāñjalināpi khalu kṛtārthā ityanvayaḥ /",
  "GK16visa03cu:3442": "nijajane iṣṭajane vacovigrahaṃ vākkalaham /",
  "GK16visa03cu:3443": "āmuṣmakīḥ pāralaukikīḥ /",
  "GK16visa03cu:3444": "cirāccirakālīnāḥ /",
  "GK16visa03cu:3445": "********** END OF COMMENTARY **********",
  "GK16visa03cu:3446": "atha capalatā--",
  "GK16visa03cu:3447": "mātsaryadveṣarāgādeścāpalyaṃ tvanavasthitiḥ /",
  "GK16visa03cu:3448": "tatra bhartsanapāruṣyasvacchandācaraṇādayaḥ // VisSd_3.169 //",
  "GK16visa03cu:3449": "yathā--",
  "GK16visa03cu:3450": "“anyāsu tāvadupamardasahāsu bhṛṅga ! lolaṃ vinodaya manaḥ sumanolatāsu /",
  "GK16visa03cu:3451": "mugdhāmajātarajasaṃ kalikāmakāle vyarthaṃ kadarthayasi kiṃ navamālikāyāḥ” //",
  "GK16visa03cu:3452": "************* COMMENTARY *************",
  "GK16visa03cu:3453": "Vijñapriyā:",
  "GK16visa03cu:3454": "(vi, ha)",
  "GK16visa03cu:3455": "anyāsviti---he bhṛṅga ! upamardasahāsu anyāsu sumanolatāsu puṣpalatāsu lolaṃ mano vinodaya /",
  "GK16visa03cu:3456": "navamālikāyāḥ kalikāmakāle kiṃ vyarthaṃ kadarthayāsi kīdṛśīṃ mugdhāṃ mūḍhāṃ vimardasahāmityarthaḥ /",
  "GK16visa03cu:3457": "ajātarajasam ājātopāragāñca /",
  "GK16visa03cu:3458": "samāsoktivaśācca navoḍhākadarthakanāyakapratītiḥ /",
  "GK16visa03cu:3459": "atra ajātarajasam ajātarajoyogāmityarthaḥ /",
  "GK16visa03cu:3460": "atra vācyabhṛṅgasya vyaṅgagyanāyakasya ca capalatā /",
  "GK16visa03cu:3461": "********** END OF COMMENTARY **********",
  "GK16visa03cu:3462": "atha glāniḥ--",
  "GK16visa03cu:3463": "ratyāyāsamanastāpakṣutpipāsādisaṃbhavā /",
  "GK16visa03cu:3464": "glānirnipprāṇatāmpakārśyānutsāhatādikṛt // VisSd_3.170 //",
  "GK16visa03cu:3465": "yathā--",
  "GK16visa03cu:3466": "“kisalayamiva mugdhaṃ bandhanādvipralūnaṃ hṛdayakusumaśoṣī dāruṇo dīrghaśokaḥ /",
  "GK16visa03cu:3467": "glapayati paripāṇḍu kṣāmamasyāḥ śarīraṃ śaradija iva gharmaḥ ketakīgarbhapatram” //",
  "GK16visa03cu:3468": "************* COMMENTARY *************",
  "GK16visa03cu:3469": "Vijñapriyā:",
  "GK16visa03cu:3470": "(vi, kṣa) ratyāyāseti---niṣprāṇatā balahāniḥ /",
  "GK16visa03cu:3471": "hetuviśeṣādhanitvena dainyaviṣādayo bhedaḥ /",
  "GK16visa03cu:3472": "kisalayamiveti /",
  "GK16visa03cu:3473": "dāruṇo dīrghaśokaḥ asyāḥ kṣāmaṃ kṣīṇaṃ paripāṇḍu ca śarīraṃ glapayati /",
  "GK16visa03cu:3474": "tatropamāmāha /",
  "GK16visa03cu:3475": "kisalayamiveti---bandhanāt vṛntāt /",
  "GK16visa03cu:3476": "Locanā:",
  "GK16visa03cu:3477": "(lo, e) kisayamiveti---śaradija ityaluk samāsaḥ /",
  "GK16visa03cu:3478": "********** END OF COMMENTARY **********",
  "GK16visa03cu:3479": "atha cintā--",
  "GK16visa03cu:3480": "dhyānaṃ cintā hitānāpteḥ śūnyatāśvāsatāpakṛt /",
  "GK16visa03cu:3481": "yathā mama--",
  "GK16visa03cu:3482": "“kamaleṇa viasieṇaṃ saṃjoentī virohiṇaṃ sasibimbaṃ /",
  "GK16visa03cu:3483": "karaalapallatthamuhī kiṃ cintasi sumuhi antarāhiahiaā” //",
  "GK16visa03cu:3484": "************* COMMENTARY *************",
  "GK16visa03cu:3485": "Vijñapriyā:",
  "GK16visa03cu:3486": "(vi, ka) kamaleṇeti /",
  "GK16visa03cu:3487": "“kamalena vikasitena saṃyojayantī virodhinaṃ śaśivimbam /",
  "GK16visa03cu:3488": "karatalaparyastamukhī kiṃ cintayasi sumukhai ! antarāhitahṛdayā'; //",
  "GK16visa03cu:3489": "iti saṃskṛtam /",
  "GK16visa03cu:3490": "atra karatalaṃ vikasitakamalaṃ mukhaṃ śaśibimbam /",
  "GK16visa03cu:3491": "nāyikāyāścintā /",
  "GK16visa03cu:3492": "Locanā:",
  "GK16visa03cu:3493": "(lo, ai) kamaleṇeti---“kamalena vikasitena saṃyojayantī virodhinaṃ śaśibimbam /",
  "GK16visa03cu:3494": "karatalaparyastamukhī kiṃ cintayasi sumukhai ! antarāhitahṛdayā” //",
  "GK16visa03cu:3495": "********** END OF COMMENTARY **********",
  "GK16visa03cu:3496": "atha tarkaḥ--",
  "GK16visa03cu:3497": "tarkā vicāraḥ saṃdehādbhrūśiro 'ṅgulinartakaḥ // VisSd_3.171 //",
  "GK16visa03cu:3498": "yathā--",
  "GK16visa03cu:3499": "“kiṃ ruddhaḥ priyayā--” ityādi /",
  "GK16visa03cu:3500": "************* COMMENTARY *************",
  "GK16visa03cu:3501": "Vijñapriyā:",
  "GK16visa03cu:3502": "(vi, kha) kiṃ ruddha iti---virahotkaṇṭhitāyā udāharaṇam /",
  "GK16visa03cu:3503": "********** END OF COMMENTARY **********",
  "GK16visa03cu:3504": "ete ca trayastriṃśadvyabhicāribhedā iti yaduktaṃ tadupalakṣaṇamityāha--",
  "GK16visa03cu:3505": "Locanā:",
  "GK16visa03cu:3506": "(lo, o) ete ceti---etāni ca udāharaṇāni vyabhicārisvarūpasadbhāvadarśanamātraparāṇi /",
  "GK16visa03cu:3507": "teṣāṃ kvacit prādhānye kvacit aprādhānye na kācita pratītikṣatiḥ /",
  "GK16visa03cu:3508": "********** END OF COMMENTARY **********",
  "GK16visa03cu:3509": "ratyādayo 'pyaniyate rase syurvyabhicāriṇaḥ /",
  "GK16visa03cu:3510": "tathāhi--śṛṅgāre 'nucchidyamānatayāvasthānād ratireva sthāyiśabdavācyā hāsaḥ punarupadyamāno vyabhicāryeva /",
  "GK16visa03cu:3511": "vyabhicārilakṣaṇāyogāt /",
  "GK16visa03cu:3512": "taduktam--",
  "GK16visa03cu:3513": "“rasāvasthaḥ paraṃ bhāvaḥ sthāyitāṃ pratipadyate” /",
  "GK16visa03cu:3514": "iti /",
  "GK16visa03cu:3515": "************* COMMENTARY *************",
  "GK16visa03cu:3516": "Vijñapriyā:",
  "GK16visa03cu:3517": "(vi, ga) ratyādayo 'pīti--sthāyibhāvānāṃ ye rasā niyatāstadbhinne 'niyate /",
  "GK16visa03cu:3518": "vyabhicārilakṣaṇeti---unmagnanirmagnatārūpasya kādācitkatvasya tallakṣaṇatvāt /",
  "GK16visa03cu:3519": "sthāyibhāvo 'pi vyabhicāribhāvo bhavatyatra saṃvādaṃ darśayati--rasāvastha iti /",
  "GK16visa03cu:3520": "rasa eva uttarakālam avasthā yasya paraṃ kevalaṃ tādṛśa eva bhāvaḥ ratyādisthāyitvam pratipadyate /",
  "GK16visa03cu:3521": "atādṛghavasthastu na sthāyitāṃ pratipadyate iti pahaṃ padāllabhyate /",
  "GK16visa03cu:3522": "utādṛgavasthastu rasāntara eva sambhavati /",
  "GK16visa03cu:3523": "sa ca yadi tatra upakārako bhavati tadā tadīyasthāyini ābhimukhyena caraṇād vyabhicārilakṣaṇākrāntatvena tatrāpi vyabhicāripadasya yogarūḍhatvātso 'pi vyabhicārī bhavati,",
  "GK16visa03cu:3524": "arthavaśalabhyamimamarthamabhipretya sambandho darśita iti bodhyam /",
  "GK16visa03cu:3525": "********** END OF COMMENTARY **********",
  "GK16visa03cu:3526": "tatkasya sthāyinaḥ kasmin rase sañcāritvamityāha--",
  "GK16visa03cu:3527": "śṛṅgāravīrayorhāso vīre krodhastathā mataḥ // VisSd_3.172 //",
  "GK16visa03cu:3528": "śānte jugupsā kathitā vyabhicāritayā punaḥ /",
  "GK16visa03cu:3529": "ityādyanyatsamunneyaṃ tathā bhāvitabuddhibhiḥ // VisSd_3.173 //",
  "GK16visa03cu:3530": "************* COMMENTARY *************",
  "GK16visa03cu:3531": "Vijñapriyā:",
  "GK16visa03cu:3532": "(vi, gha)",
  "GK16visa03cu:3533": "ityādyanyatsamunneyamiti---ata eva yaḥ kaumārahara ityatrādbhutarasasthāyibhāvasya vismayasya vyabhicāribhāvatvam /",
  "GK16visa03cu:3534": "granthakṛnmate tu sa ślekaḥ vyabhicāribhāvadhvanerevodāharaṇamiti /",
  "GK16visa03cu:3535": "rasasyaiva hi prādhānyāt iti kāvyaprakāśalikhane rasapadasya vyabhicāribhāvaparatvaṃ vyākhyānādavasīyate /",
  "GK16visa03cu:3536": "********** END OF COMMENTARY **********",
  "GK16visa03cu:3537": "atha sthāyibhāvaḥ--",
  "GK16visa03cu:3538": "aviruddhā viruddhā vā yaṃ tirodhātumakṣamāḥ /",
  "GK16visa03cu:3539": "āsvādāṅkurakando 'sau bhāvaḥ sthāyīti saṃmataḥ // VisSd_3.174 //",
  "GK16visa03cu:3540": "************* COMMENTARY *************",
  "GK16visa03cu:3541": "Vijñapriyā:",
  "GK16visa03cu:3542": "(vi, ṅa) aviruddhā viruddhā veti--sthāyibhāvasya aviruddhā viruddhā vāvyabhicāribhāvā ityarthaḥ /",
  "GK16visa03cu:3543": "tirodhātuṃ buddhyaviṣayīkarttum /",
  "GK16visa03cu:3544": "********** END OF COMMENTARY **********",
  "GK16visa03cu:3545": "yaduktam--",
  "GK16visa03cu:3546": "“straksūtravṛttyā bhāvānāmanyeṣāmanugāmakaḥ /",
  "GK16visa03cu:3547": "na tirodhīyate sthāyī tairasau puṣyate param” //",
  "GK16visa03cu:3548": "iti /",
  "GK16visa03cu:3549": "************* COMMENTARY *************",
  "GK16visa03cu:3550": "Vijñapriyā:",
  "GK16visa03cu:3551": "(vi, ca) straksūtravṛttyeti /",
  "GK16visa03cu:3552": "bhāvānāṃ vyabhicāribhāvānām anugāmukaḥ sambaddhaḥ sthāyī tairbhāvairna tirodhīyate na buddhyaviṣayīkriyate ityarthaḥ /",
  "GK16visa03cu:3553": "anugāmitve dṛṣṭāntamāhastraksūtreti /",
  "GK16visa03cu:3554": "vṛttyārītyā strajimālāyāṃ yathāsūtramavaśyaṃ sambaddhaṃ bhavatītyarthaḥ /",
  "GK16visa03cu:3555": "svasambaddhaiḥ taiḥ kīdṛśaḥ kriyate ityatrāha--tairasāviti /",
  "GK16visa03cu:3556": "puṣyate āsvādāṅkurīkriyate ityarthaḥ /",
  "GK16visa03cu:3557": "Locanā:",
  "GK16visa03cu:3558": "(lo, au) atheti /",
  "GK16visa03cu:3559": "sthāyībhāva uddeśakramaprāptaḥ /",
  "GK16visa03cu:3560": "aviruddheti /",
  "GK16visa03cu:3561": "viruddhairapi sthāyino 'tirodhānaṃ mahākavikāvyeṣvabhivyaraktameva /",
  "GK16visa03cu:3562": "stragiti /",
  "GK16visa03cu:3563": "stravasūtraṃ sarveṣāṃ puṣpāṇāṃ muktānāṃ vā yathā anugataṃ tiṣṭati tathetyarthaḥ /",
  "GK16visa03cu:3564": "tairbhāvaiḥ /",
  "GK16visa03cu:3565": "********** END OF COMMENTARY **********",
  "GK16visa03cu:3566": "tadbhedānāha--",
  "GK16visa03cu:3567": "ratirhāsaśca śokaśca krodhotsāhau bhayaṃ tathā /",
  "GK16visa03cu:3568": "jugupsā vismayaścetthamaṣṭau proktāḥ śamo 'pi ca // VisSd_3.175 //",
  "GK16visa03cu:3569": "Locanā:",
  "GK16visa03cu:3570": "(lo, a)",
  "GK16visa03cu:3571": "śāntirasasthāyibhāvasya śamasya nirākariṣyamāṇavivādasya navatve navamatayā pṛthaṅ nirdeśaḥ /",
  "GK16visa03cu:3572": "********** END OF COMMENTARY **********",
  "GK16visa03cu:3573": "tatra--",
  "GK16visa03cu:3574": "ratirmano 'nukūler'the manasaḥ pravaṇāyitam /",
  "GK16visa03cu:3575": "vāgādivaikṛtaiścetovikāso hāsa iṣyate // VisSd_3.176 //",
  "GK16visa03cu:3576": "iṣṭanāśādibhiścetovaiklavyaṃ śokaśabdabhāk /",
  "GK16visa03cu:3577": "pratikūleṣu taikṣṇasyāvabodhaḥ krodha iṣyate // VisSd_3.177 //",
  "GK16visa03cu:3578": "kāryārambheṣu saṃrambhaḥ stheyānutsāha ucyate /",
  "GK16visa03cu:3579": "raudraśaktyā tu janitaṃ cittavaiklavyaṃ bhayam // VisSd_3.178 //",
  "GK16visa03cu:3580": "doṣekṣaṇādibhirgarhā jugupsā vismayodbhavā /",
  "GK16visa03cu:3581": "vividheṣu padārtheṣu lokasīmātivartiṣu // VisSd_3.179 //",
  "GK16visa03cu:3582": "visphāraścetaso yastu sa vismaya udāhṛtaḥ /",
  "GK16visa03cu:3583": "śamo nirīhāsthāyāṃ svātmaviśrāmajaṃ sukham // VisSd_3.180 //",
  "GK16visa03cu:3584": "yathā mālatīmādhave ratiḥ /",
  "GK16visa03cu:3585": "laṭakamelake hāsaḥ /",
  "GK16visa03cu:3586": "rāmāyaṇo śokaḥ /",
  "GK16visa03cu:3587": "mahābhārate śamaḥ /",
  "GK16visa03cu:3588": "evamanyatrāpi /",
  "GK16visa03cu:3589": "ete hyeteṣvantarā utpadyamānaistaistaiviruddhairaviruddhaiśca bhāvairanucchinnāḥ pratyuta paripuṣṭā eva sahṛdayānubhavasiddhāḥ /",
  "GK16visa03cu:3590": "************* COMMENTARY *************",
  "GK16visa03cu:3591": "Vijñapriyā:",
  "GK16visa03cu:3592": "(vi, cha) ratirityādi /",
  "GK16visa03cu:3593": "pravaṇāyitam utkaṭa āveśaḥ /",
  "GK16visa03cu:3594": "sa cānurāge eva paryyavasyati /",
  "GK16visa03cu:3595": "vāgādītyādipadāt veśaparigrahaḥ /",
  "GK16visa03cu:3596": "cetovikāśo vilakṣaṇacittasaṃyogajanyaṃ jñānamupahāsyatājñānaparyyavasannaṃ yato mukhavikāśarūpaṃ smitaṃ jāyate /",
  "GK16visa03cu:3597": "vaiklavyaṃ duḥ khaviśeṣaḥ /",
  "GK16visa03cu:3598": "saṃrambhaḥ saharṣatvarā /",
  "GK16visa03cu:3599": "stheyān sthāyī /",
  "GK16visa03cu:3600": "taikṣṇyasya utkaṭāpacikīrṣayāvabodhaḥ /",
  "GK16visa03cu:3601": "raudro 'pakarttuṃ kṣamaḥ; tasya śaktyā sāmarthyena vaikalyaṃ bhāviduḥ khajñānapalāyanahetuḥ /",
  "GK16visa03cu:3602": "doṣekṣaṇādibhiriti--doṣaḥ vikṛtaśabdādiḥ īkṣaṇādibhirityādipadāt ghrāṇaparigrahaḥ /",
  "GK16visa03cu:3603": "gārhā nindā /",
  "GK16visa03cu:3604": "vismayodbhaveti /",
  "GK16visa03cu:3605": "kathamasya etādṛśo doṣa ityevaṃ vismayena janitā /",
  "GK16visa03cu:3606": "cetovistāro dṛṣṭahetubhyo 'saṃbhavyatvajñānena hetvanusaṃdhānam /",
  "GK16visa03cu:3607": "ātmaviśrāntirātmamātraviṣayaṃ jñānam /",
  "GK16visa03cu:3608": "eteṣviti /",
  "GK16visa03cu:3609": "eteṣu ratyādiṣu satsu ityarthaḥ /",
  "GK16visa03cu:3610": "sthāyibhāvavyabhicāribhāvādīnāṃ bhāvasaṃjñāvyutpattimāha---",
  "GK16visa03cu:3611": "Locanā:",
  "GK16visa03cu:3612": "(lo, ā) ratirityādi /",
  "GK16visa03cu:3613": "pravaṇāyitaṃ pravaṇībhāvaḥ /",
  "GK16visa03cu:3614": "iyaṃ ratirmadanāviṣṭā /",
  "GK16visa03cu:3615": "strīpuṃsāniṣṭaiva /",
  "GK16visa03cu:3616": "śṛṅgārasya sthāyī natvānyathā sthāyilakṣaṇāyegāt /",
  "GK16visa03cu:3617": "eteṣu samanantaroktagrantheṣu /",
  "GK16visa03cu:3618": "********** END OF COMMENTARY **********",
  "GK16visa03cu:3619": "kiṃ ca--",
  "GK16visa03cu:3620": "nānābhinayasaṃbandhān bhāvayanti rasān yataḥ /",
  "GK16visa03cu:3621": "tasmādbhāvā amī proktāḥ sthāyisaṃcārisāttvikāḥ // VisSd_3.181 //",
  "GK16visa03cu:3622": "yaduktam--",
  "GK16visa03cu:3623": "“sukhaduḥkhādibhirbhāvairbhāvastadbhāvabhāvanam“",
  "GK16visa03cu:3624": "************* COMMENTARY *************",
  "GK16visa03cu:3625": "Vijñapriyā:",
  "GK16visa03cu:3626": "(vi, ja) kiṃceti /",
  "GK16visa03cu:3627": "bhāvayanti jñāpayanti /",
  "GK16visa03cu:3628": "sukhaduḥ khādibhiriti /",
  "GK16visa03cu:3629": "sukhaduḥ khādibhāvaistadbhāvasya ratyādisattāyāḥ bhāvanam udvodhanam ato ratyādiko bhāva ityarthaḥ /",
  "GK16visa03cu:3630": "Locanā:",
  "GK16visa03cu:3631": "(lo, i) sukheti /",
  "GK16visa03cu:3632": "bhāvairātmaniṣṭaiḥ kāvyaniṣṭairvā tasya rāmāderanukāryyasya yo bhāvaḥ svarūpaṃ tasya bhāvanaṃ śravaṇaṃ darśanaṃ vā /",
  "GK16visa03cu:3633": "********** END OF COMMENTARY **********",
  "GK16visa03cu:3634": "atha rasasya bhedānāha--",
  "GK16visa03cu:3635": "śṛṅgārahāsyakaruṇaraudravīrabhayānakāḥ /",
  "GK16visa03cu:3636": "bībhatso 'dbhuta ityaṣṭau rasāḥ śāntastathā mataḥ // VisSd_3.182 //",
  "GK16visa03cu:3637": "Locanā:",
  "GK16visa03cu:3638": "(lo, ī) evaṃ saparikarasya rasasya svarūpamuktadiśā nirūpayitumuddiśati /",
  "GK16visa03cu:3639": "atheti /",
  "GK16visa03cu:3640": "sāttvikabahulagītavādyādipūrvakapurāṇavṛttānukārābhinayāśrayatvena maharṣiṇā kaṇṭhoktā aṣṭau /",
  "GK16visa03cu:3641": "śravye mahākāvyādau śānto 'pi navamo raso 'stīti tasya pṛthaṅ nirdeśaḥ na samyaṅ nāṭyopayogitvābhāvāt /",
  "GK16visa03cu:3642": "yadāha dhanikaḥ“puṣṭirnāṭyeṣunaitasyeti” /",
  "GK16visa03cu:3643": "evañca niratiśayasukhāsvādanalakṣaṇatvāt eka eva raso na viśeṣāḥ santi iti vādināṃ matamapyapāstam /",
  "GK16visa03cu:3644": "ata evoktam“yaktāraṇaṃ ca kāryyañca ye ca syurvyabhicāriṇaḥ /",
  "GK16visa03cu:3645": "svarūpaṃ yacca tadbhāvāt śṛṅgārādibhidāḥ smṛtāḥ /",
  "GK16visa03cu:3646": "iti“",
  "GK16visa03cu:3647": "********** END OF COMMENTARY **********",
  "GK16visa03cu:3648": "tatra śṛṅgāraḥ--",
  "GK16visa03cu:3649": "śṛṅga hi manmathodbhedastadāgamanahetukaḥ /",
  "GK16visa03cu:3650": "uttamaprakṛtiprāyo rasaḥ śṛṅgāra iṣyate // VisSd_3.183 //",
  "GK16visa03cu:3651": "paroḍhāṃ varjayitvā tu veśyāṃ cānanurāgiṇīm /",
  "GK16visa03cu:3652": "ālambanaṃ nāyikāḥ syurdakṣiṇādyāśca nāyakāḥ // VisSd_3.184 //",
  "GK16visa03cu:3653": "candracandananarolambarutādyuddīpanaṃ matam /",
  "GK16visa03cu:3654": "bhrūvikṣepakaṭākṣādiranubhāvaḥ prakīrtitaḥ // VisSd_3.185 //",
  "GK16visa03cu:3655": "tyaktvaugryamaraṇālasyajuguṣsāvyabhicāriṇaḥ /",
  "GK16visa03cu:3656": "sthāyibhāvo ratiḥ śyāmavarṇo 'yaṃ viṣṇudaivataḥ /",
  "GK16visa03cu:3657": "************* COMMENTARY *************",
  "GK16visa03cu:3658": "Vijñapriyā:",
  "GK16visa03cu:3659": "(vi, jha) tadāgamanehetuka iti /",
  "GK16visa03cu:3660": "manmathasyāgamanaṃ prāptiḥ tadeva heturyasya tādṛśaḥ, kāmina eva śṛṅgārarasodvodhāt /",
  "GK16visa03cu:3661": "veśyāṃ ceti /",
  "GK16visa03cu:3662": "veśyānūḍhā; ūḍhāyāḥ paroḍhatvena eva prāpteḥ /",
  "GK16visa03cu:3663": "evamanurāgiṇī svastrī kanyakā ca /",
  "GK16visa03cu:3664": "dakṣiṇādyā iti /",
  "GK16visa03cu:3665": "dakṣiṇadhṛṣṭānukūlaśaṭhā ityarthaḥ /",
  "GK16visa03cu:3666": "te ca svanāyakā eva paranāyakasya tu paroḍhāvat śṛṅgārabhāsālambanameva /",
  "GK16visa03cu:3667": "rolambā bhramarāḥ /",
  "GK16visa03cu:3668": "augryāṃ śasya tyāgaḥ /",
  "GK16visa03cu:3669": "sambhoga eva maraṇasya jātaprāyamātrasyaiva varṇanīyatvāt vāstavamaraṇasyaiva tyāgaḥ /",
  "GK16visa03cu:3670": "Locanā:",
  "GK16visa03cu:3671": "(lo, u) śṛṅgamiti---manmathodbhedasya śṛṅgamiti nāmantaram /",
  "GK16visa03cu:3672": "tasyāgamanaṃ ramādiṣvāvirbhāvaḥ /",
  "GK16visa03cu:3673_0": "āṅpūrvāt ṛgatau ityasya dhātoḥ ghañantāt āraśabdasya vyutpāditatvāt tatra manmathodbhedasya",
  "GK16visa03cu:3673_1": "viśeṣanirddeśādubhayorapyetadrasaprakṛtibhūtayoḥ strīpuṃsayoḥ parasparaṃ prauḍhatarānurāgahetukatvamasya sūcitam /",
  "GK16visa03cu:3674": "anurāgasya ekaniṣṭatve hi rasābhāso vakṣyate /",
  "GK16visa03cu:3675": "dakṣiṇādyāścatvāraḥ /",
  "GK16visa03cu:3676": "eṣāṃ rasānāṃ varṇadaivatakathanaṃ nāṭakādiṣu vidheyāvighnahetukeṣu naṭasaṃpādyapūjādiṣu pratyūhyate /",
  "GK16visa03cu:3677": "vivṛṇoti---atra ityādi /",
  "GK16visa03cu:3678": "ihoddīpanavibhāvād ekadeśato darśitam /",
  "GK16visa03cu:3679": "vistarataḥ prathamaparicchedato boddhavyam /",
  "GK16visa03cu:3680": "********** END OF COMMENTARY **********",
  "GK16visa03cu:3681": "yathā--",
  "GK16visa03cu:3682": "“śūnyaṃ vāsagṛham--” ityādi /",
  "GK16visa03cu:3683": "atroktasvarūpaḥ patiḥ, uktasvarūpā ca bālā ālambanavibhāvau /",
  "GK16visa03cu:3684": "śūnyaṃ vāsagṛhamuddīpanavibhāvaḥ /",
  "GK16visa03cu:3685": "cumbanamanubhāvaḥ /",
  "GK16visa03cu:3686": "lajjāhāsau vyabhicāriṇau /",
  "GK16visa03cu:3687": "etairabhivyaktaḥ sahṛdayaviṣayo ratibhāvaḥ śṛṅgārarasarūpatāṃ bhajate /",
  "GK16visa03cu:3688": "tadbhedāvāha-",
  "GK16visa03cu:3689": "vipralambho 'tha saṃbhoga ityeṣa dvividho mataḥ // VisSd_3.186 //",
  "GK16visa03cu:3690": "tatra--",
  "GK16visa03cu:3691": "yatra tu ratiḥ prakṛṣṭā nābhīṣṭamupaiti vipralambho 'sā /",
  "GK16visa03cu:3692": "abhīṣṭaṃ nāyakaṃ nāyikāṃ vā /",
  "GK16visa03cu:3693": "************* COMMENTARY *************",
  "GK16visa03cu:3694": "Vijñapriyā:",
  "GK16visa03cu:3695": "(vi, ña) nābhīṣṭamupaitīti---nāyakasya nāyikā /",
  "GK16visa03cu:3696": "nāyikāyāśca nāyako 'bhīṣṭaḥ /",
  "GK16visa03cu:3697": "abhīṣṭatā ca anukūlatayā /",
  "GK16visa03cu:3698": "tena māninyāmanukūlatāyāṃ prāptāyāmapi nāyakasya vipralambha eva /",
  "GK16visa03cu:3699": "Locanā:",
  "GK16visa03cu:3700": "(lo, ū)",
  "GK16visa03cu:3701": "yatra tviti---ratiruktaṇṭhā prakṛṣṭā prakṛṣṭatāṃ yātiratiprakarṣasya nāyikāniṣṭatve nāyakaṃ nāyakapakṣe ca nāyikāṃ nopaiti na prāptotītyarthaḥ /",
  "GK16visa03cu:3702": "sa ca vipralambhaḥ---",
  "GK16visa03cu:3703": "********** END OF COMMENTARY **********",
  "GK16visa03cu:3704": "sa ca pūrvarāgamānapravāsakaruṇātmakaścaturdhā syāt // VisSd_3.187 //",
  "GK16visa03cu:3705": "tatra--",
  "GK16visa03cu:3706": "śravaṇāddarśanādvāpi mithaḥ saṃrūḍharāgayoḥ /",
  "GK16visa03cu:3707": "daśāviśeṣo yo 'prāptau pūrvarāgaḥ sa ucyate // VisSd_3.188 //",
  "GK16visa03cu:3708": "************* COMMENTARY *************",
  "GK16visa03cu:3709": "Vijñapriyā:",
  "GK16visa03cu:3710": "(vi, ṭa) daśāviśeṣo yajjanya iti śeṣaḥ /",
  "GK16visa03cu:3711": "daśāviśeṣo virahakālīnadaśadaśāḥ /",
  "GK16visa03cu:3712": "viśeṣa ityekavacanaṃ viśeṣatvaikyamāśritya /",
  "GK16visa03cu:3713": "pūrvarāgo 'bhīṣṭaprāpteḥ pūrvaṃ rāgaḥ /",
  "GK16visa03cu:3714": "sa ca śravaṇāt darśanāt vā bhavatītyuktatvāt śravaṇadarśanayorupāyamāha---",
  "GK16visa03cu:3715": "********** END OF COMMENTARY **********",
  "GK16visa03cu:3716": "śravaṇaṃ tu bhavettatra dūtavandīsakhīmukhāt /",
  "GK16visa03cu:3717": "indrajāle ca citre ca sākṣātsvaṣne ca darśanam // VisSd_3.189 //",
  "GK16visa03cu:3718": "************* COMMENTARY *************",
  "GK16visa03cu:3719": "Vijñapriyā:",
  "GK16visa03cu:3720": "(vi, ṭha) śravaṇaṃ tviti---dūtādimukhāt śravaṇam indrajālasvaprābhyāṃ cakṣuṣā vā darśanamityarthaḥ /",
  "GK16visa03cu:3721": "sākṣātpadamatra taddhetucakṣuḥ param /",
  "GK16visa03cu:3722": "********** END OF COMMENTARY **********",
  "GK16visa03cu:3723": "abhilāṣaścintāsmṛtiguṇakathanodvegasaṃpralāpāśca /",
  "GK16visa03cu:3724": "unmādo 'tha vyādhirjaḍatā mṛtiriti daśātra kāmadaśāḥ // VisSd_3.190 //",
  "GK16visa03cu:3725": "abhilāṣaḥ spṛhā cintā prāptyupāyādicintanam /",
  "GK16visa03cu:3726": "unmādaścāparicchedaścetanācetaneṣvapi // VisSd_3.191 //",
  "GK16visa03cu:3727": "alakṣyavākpralāpaḥ syāccetaso bhramaṇādbhṛśam /",
  "GK16visa03cu:3728": "vyādhistu dīrghaniḥ śvāsapāṇḍutākṛśatādayaḥ // VisSd_3.192 //",
  "GK16visa03cu:3729": "jaḍatā hīnaceṣṭatvamaṅgānāṃ manasastathā /",
  "GK16visa03cu:3730": "************* COMMENTARY *************",
  "GK16visa03cu:3731": "Vijñapriyā:",
  "GK16visa03cu:3732": "(vi, ḍa) aparicchedaḥ cetanācetaneṣvapīti---cetanatvādyapariccheda ityarthaḥ /",
  "GK16visa03cu:3733": "tena vṛkṣādāvacetanatvāpratisandhānt kātaroktiḥ /",
  "GK16visa03cu:3734": "saṃlāpasya pralāpaparyyāyatvāt pralāpalakṣaṇamāha---alakṣyeti /",
  "GK16visa03cu:3735": "alakṣye 'nāśraye ākāśādau vāk /",
  "GK16visa03cu:3736": "idamupalakṣaṇamanarthakavācāpi /",
  "GK16visa03cu:3737": "dīrghaniśvāseti /",
  "GK16visa03cu:3738": "tathā ca vyādhijvarāditi yaduktaṃ prāk tadīyādipadagrāhyamidaṃ muktamiti bodhyam /",
  "GK16visa03cu:3739": "********** END OF COMMENTARY **********",
  "GK16visa03cu:3740": "śeṣaṃ spaṣṭam /",
  "GK16visa03cu:3741": "krameṇodāharaṇāni--",
  "GK16visa03cu:3742": "“premārdrāḥ praṇayaspṛśaḥ paricayādudrāḍharāgodayā- stāstā mugdhadṛśo nisargamadhurāśceṣṭā bhaveyurmayi /",
  "GK16visa03cu:3743": "yāsvantaḥ karaṇasya bāhyakaraṇavyāpārarodhī kṣaṇā- dāśaṃsāparikalpitāsvapi bhavatyānandasāndro layaḥ” //",
  "GK16visa03cu:3744": "************* COMMENTARY *************",
  "GK16visa03cu:3745": "Vijñapriyā:",
  "GK16visa03cu:3746": "(vi, ḍha) premārdrā iti---mādhavasya vacanamidam /",
  "GK16visa03cu:3747": "mukhadṛśo mālatyāstāstāḥ anyādṛśaḥ ceṣṭā mayi bhaveyuḥ /",
  "GK16visa03cu:3748": "ceṣṭaviśeṣaṇāni---premārdrā ityādīni /",
  "GK16visa03cu:3749": "ārdratvaṃ nispandatvena sajalatvam /",
  "GK16visa03cu:3750": "praṇayo vātsalyam /",
  "GK16visa03cu:3751": "tatsūcikā ityarthaḥ /",
  "GK16visa03cu:3752": "paricayo vāraṃ vāraṃ darśanam /",
  "GK16visa03cu:3753": "yāsu ceṣṭāsu āśaṃsāyāmicchāyāṃ parikalpitāsvapi antaḥ karaṇasya ānandena sāndro vyāpto layaḥ līnatā kṣaṇādbhavati /",
  "GK16visa03cu:3754": "antaḥ karaṇamānandavyāptaṃ bhavatītyarthaḥ /",
  "GK16visa03cu:3755": "layaḥ kīdṛśaḥ---bāhyakaraṇasya vyāpārasya rodhī pratibandhakaḥ /",
  "GK16visa03cu:3756": "atra dṛkceṣṭā'śaṃsādvārā mālatyāmevābhilāṣaḥ /",
  "GK16visa03cu:3757": "Locanā:",
  "GK16visa03cu:3758": "(lo, ṛ)",
  "GK16visa03cu:3759": "premārdrā iti---darśanādigato bhāvavyañjakaḥ kaścana cittavṛttiviśeṣaḥ prema tatpūrvako vaśīkāraḥ praṇayaḥ /",
  "GK16visa03cu:3760": "rahasyasamvedanam paricayaḥ /",
  "GK16visa03cu:3761": "layaḥ tanmayatvameva /",
  "GK16visa03cu:3762": "********** END OF COMMENTARY **********",
  "GK16visa03cu:3763": "atra mālatīsākṣāddarśanaprarūḍharāgasya mādhavasyābhilāṣaḥ /",
  "GK16visa03cu:3764": "“kathamīkṣe kuraṅgākṣīṃ sākṣāllakṣmīṃ manobhuvaḥ /",
  "GK16visa03cu:3765": "iti cintākulaḥ kānto nidrāṃ naiti niśīthinīm” //",
  "GK16visa03cu:3766": "************* COMMENTARY *************",
  "GK16visa03cu:3767": "Vijñapriyā:",
  "GK16visa03cu:3768": "(vi, ṇa) kathamīkṣe ityādikaṃ spaṣṭam /",
  "GK16visa03cu:3769": "niśīthinīṃ vyāpya naiti prāpnoti /",
  "GK16visa03cu:3770": "********** END OF COMMENTARY **********",
  "GK16visa03cu:3771": "atra kasyāścinnāyikāyā indrajāladarśanaprarūḍharāgasya nāyakasya cintā /",
  "GK16visa03cu:3772": "idaṃ mama /",
  "GK16visa03cu:3773": "“mayi sakapaṭam'--ityādau nāyakasya smṛtiḥ /",
  "GK16visa03cu:3774": "netre khañjanagañjane'--ityādau guṇakathanam /",
  "GK16visa03cu:3775": "************* COMMENTARY *************",
  "GK16visa03cu:3776": "Vijñapriyā:",
  "GK16visa03cu:3777": "(vi, ta) netre ityādau saundaryameva guṇaḥ /",
  "GK16visa03cu:3778": "********** END OF COMMENTARY **********",
  "GK16visa03cu:3779": "“śvāsānmuñcati'--ityādau udvegaḥ /",
  "GK16visa03cu:3780": "“tribhāgaśeṣāsu niśāsu ca kṣamaṃ nimīlya netre sahasā vyabudhyana /",
  "GK16visa03cu:3781": "kvaḥ nīlakaṇṭha ! vrajasītyalakṣyavāgasatyakaṇṭhārpitabāhubandhanā” //",
  "GK16visa03cu:3782": "************* COMMENTARY *************",
  "GK16visa03cu:3783": "Vijñapriyā:",
  "GK16visa03cu:3784": "(vi, tha) tribhāgaśeṣāsu iti /",
  "GK16visa03cu:3785": "pārvatīsakhyā vijayāyā jaṭilaveśapracchannaṃ maheśa prati uktiriyam /",
  "GK16visa03cu:3786": "bhāgatraye jāgaritatvāt śeṣāvaśiṣṭāsu niśāsu netre nimīlya mīlayitvā iyaṃ sahasā vyabudhyata /",
  "GK16visa03cu:3787": "kīdṛśī asatye harasya kaṇṭhe 'rpitabāhubandhanā satī he nīlakaṇṭha ! kva vrajasi ityevam alakṣyavāk anāśrayavāk /",
  "GK16visa03cu:3788": "********** END OF COMMENTARY **********",
  "GK16visa03cu:3789": "atra pralāpaḥ /",
  "GK16visa03cu:3790": "“bhrātardvirepha'--ityādau unmādaḥ /",
  "GK16visa03cu:3791": "“pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
  "GK16visa03cu:3792": "āvedayati nitāntaṃ kṣetriyarogaṃ sakhi ! hṛdantaḥ” //",
  "GK16visa03cu:3793": "Locanā:",
  "GK16visa03cu:3794": "(lo, ṝ) pāṇiḍvati---parakṣetre na chedanīyo rogaḥ kṣetriyarogaḥ /",
  "GK16visa03cu:3795": "********** END OF COMMENTARY **********",
  "GK16visa03cu:3796": "atra vyādhiḥ /",
  "GK16visa03cu:3797": "************* COMMENTARY *************",
  "GK16visa03cu:3798": "Vijñapriyā:",
  "GK16visa03cu:3799": "(vi, da) pāṇḍukṣāmāmiti---mālatyāṃ tadvirahāvasthāṃ pṛcchantyā lavaṅgikāyā uktiriyam /",
  "GK16visa03cu:3800": "he sakhi ! tava hṛdantaḥ kṣetriyarogam asmin kṣetre śarīre acikitsyaṃ rogaṃ pāṇḍukṣāmavadanādikaṃ karttṛ āvedayatītyanvayaḥ /",
  "GK16visa03cu:3801": "kṣāmaṃ kṣīṇam /",
  "GK16visa03cu:3802": "sarasaṃ strahārdram /",
  "GK16visa03cu:3803": "********** END OF COMMENTARY **********",
  "GK16visa03cu:3804": "“bhisaṇīalasaaṇīe nihiaṃ savvaṃ suṇiccalaṃ aṅgaṃ /",
  "GK16visa03cu:3805": "dīho ṇīsāsaharo eso sāhei jīaitti paraṃ” //",
  "GK16visa03cu:3806": "************* COMMENTARY *************",
  "GK16visa03cu:3807": "Vijñapriyā:",
  "GK16visa03cu:3808": "(vi, dha) bhisiṇīti---“bisinīdalaśayanīye nihitaṃ sarvamapi niścalamaṅgam /",
  "GK16visa03cu:3809": "dīrgho niḥ śvāsabhara eṣa sādhayati jīvatīti param /",
  "GK16visa03cu:3810": "'; iti saṃskṛtam /",
  "GK16visa03cu:3811": "sarvamapyaṅgaṃ niścalam /",
  "GK16visa03cu:3812": "ato dīrghaniśvāsa eva iyaṃ jīvati sādhayati ityarthaḥ /",
  "GK16visa03cu:3813": "********** END OF COMMENTARY **********",
  "GK16visa03cu:3814": "atra jaḍatā /",
  "GK16visa03cu:3815": "idaṃ mama /",
  "GK16visa03cu:3816": "rasavicchedahetutvānmaraṇaṃ naiva varṇyate // VisSd_3.193 //",
  "GK16visa03cu:3817": "jātaprāyaṃ tu tadvācyaṃ cetasākāṅkṣitaṃ tathā /",
  "GK16visa03cu:3818": "varṇyate 'pi yadi pratyuñjīvanaṃ syādaḍhūrataḥ // VisSd_3.194 //",
  "GK16visa03cu:3819": "************* COMMENTARY *************",
  "GK16visa03cu:3820": "Vijñapriyā:",
  "GK16visa03cu:3821": "(vi, na) cetasākāṅkṣitamiti---maraṇākāṅkṣā eva varṇanīyā na maraṇamityarthaḥ /",
  "GK16visa03cu:3822": "varṇyate 'pīti /",
  "GK16visa03cu:3823": "punaravyavahite jīvane sati maraṇamapi varṇanīyamityarthaḥ /",
  "GK16visa03cu:3824": "********** END OF COMMENTARY **********",
  "GK16visa03cu:3825": "tatrādyaṃ yathā--",
  "GK16visa03cu:3826": "“śephālikāṃ vidalitāmavalokya tanvī prāṇān kathaṃcidapi dhārayituṃ prabhūtā /",
  "GK16visa03cu:3827": "ākarṇya saṃprati rutaṃ caraṇāyudhānāṃ kiṃ vā bhaviṣyati na vedmi tapasvinī sā” //",
  "GK16visa03cu:3828": "************* COMMENTARY *************",
  "GK16visa03cu:3829": "Vijñapriyā:",
  "GK16visa03cu:3830": "(vi, pa)",
  "GK16visa03cu:3831": "śephālikāmiti---vidalitāṃ patitakusumāṃ kiñcidavaśiṣṭāyāṃ rātrau tadvidalanāt,",
  "GK16visa03cu:3832": "kadācittadānīmapi nāyakāgamanasaṃbhāvanayā prāṇadhāraṇam /",
  "GK16visa03cu:3833": "cāraṇāyudhānāṃ kukkuṭānāṃ rutam /",
  "GK16visa03cu:3834": "prātaḥ kāla eveti tatra maraṇasaṃbhāvanayā sakhyā viṣādoktiriyam /",
  "GK16visa03cu:3835": "tapasvinī duḥ khitā /",
  "GK16visa03cu:3836": "Locanā:",
  "GK16visa03cu:3837": "(lo, ḷ) śephālikāmiti---śephālikāvidalanena niśīthakālaḥ sūcitaḥ tapasvinī śocyā /",
  "GK16visa03cu:3838": "********** END OF COMMENTARY **********",
  "GK16visa03cu:3839": "dvitīyaṃ yathā--",
  "GK16visa03cu:3840": "“rolambāḥ paripūrayantu harito jhaṃkārakolāhalair mandaṃ mandamupaitu candanavanījāto nabhasvānapi /",
  "GK16visa03cu:3841": "mādyantaḥ kalayantu cūtaśikhare kelīpikāḥ pañcamaṃ prāṇāḥ satvaramaśmasārakaṭhinā gacchantu gacchantvamī” //",
  "GK16visa03cu:3842": "************* COMMENTARY *************",
  "GK16visa03cu:3843": "Vijñapriyā:",
  "GK16visa03cu:3844": "(vi, pha) rolambā iti /",
  "GK16visa03cu:3845": "aprāptanāyakadarśanāyā nāyikāyā uktiriyam /",
  "GK16visa03cu:3846": "paripūrayantu ityasya haritaḥ iti karmma /",
  "GK16visa03cu:3847": "harito diśaḥ /",
  "GK16visa03cu:3848": "nabhasvān pavanaḥ /",
  "GK16visa03cu:3849": "kelīpikāḥ /",
  "GK16visa03cu:3850": "pālitakokilāḥ /",
  "GK16visa03cu:3851": "bhramarajhaṅkārādayaḥ tāvaduddīpakāḥ santu /",
  "GK16visa03cu:3852": "kaṭhināḥ prāṇā api yāntu ityarthaḥ /",
  "GK16visa03cu:3853": "kalayantu gāyantu /",
  "GK16visa03cu:3854": "Locanā:",
  "GK16visa03cu:3855": "(lo, e) rolambāḥ bhramarāḥ /",
  "GK16visa03cu:3856": "********** END OF COMMENTARY **********",
  "GK16visa03cu:3857": "mamaitau /",
  "GK16visa03cu:3858": "tṛtīyaṃ yathā--",
  "GK16visa03cu:3859": "kādambaryāṃ mahaśvetāpuṇḍarīkavṛttānte /",
  "GK16visa03cu:3860": "************* COMMENTARY *************",
  "GK16visa03cu:3861": "Vijñapriyā:",
  "GK16visa03cu:3862": "(vi, ba) tṛtīyamiti---tṛtīyaṃ maraṇottaraṃ jīvanam /",
  "GK16visa03cu:3863": "********** END OF COMMENTARY **********",
  "GK16visa03cu:3864": "eṣa ca prakāraḥ karuṇaḥ vipralambhaviṣaya iti vakṣyāmaḥ /",
  "GK16visa03cu:3865": "Locanā:",
  "GK16visa03cu:3866": "(lo, ai) mahāśvetāpuṇḍarīkavṛttānte puṇḍarīkastyaktaprāṇaḥ punarjovanamala bhata /",
  "GK16visa03cu:3867": "karuṇavipralambhasya viṣayaḥ, natu pūrvarāgapravāsayoḥ /",
  "GK16visa03cu:3868": "********** END OF COMMENTARY **********",
  "GK16visa03cu:3869": "kecittu--",
  "GK16visa03cu:3870": "“nayanaprītiḥ prathamaṃ cittāsaṅgastato 'tha saṃkalpaḥ /",
  "GK16visa03cu:3871": "nidrācchedastanutā viṣayanivṛttistrapānāśaḥ //",
  "GK16visa03cu:3872": "unmādo mūrcchā mṛtirityetāḥ smaradaśā daśaiva syu” /",
  "GK16visa03cu:3873": "ityāhuḥ /",
  "GK16visa03cu:3874": "tatra ca--",
  "GK16visa03cu:3875": "ādau vācyaḥ striyā rāgaḥ puṃsaḥ paścāttadiṅgitaiḥ /",
  "GK16visa03cu:3876": "Locanā:",
  "GK16visa03cu:3877": "(lo, o) ādāviti---tadiṅgitaiḥ tadiṅgitāni dṛṣṭvā ityarthaḥ /",
  "GK16visa03cu:3878": "iṅgitāni anurāgaceṣṭitāni /",
  "GK16visa03cu:3879": "aktānyatraiva“dṛṣṭā darśayati vrīḍām“ityādinā /",
  "GK16visa03cu:3880": "********** END OF COMMENTARY **********",
  "GK16visa03cu:3881": "iṅgitānyuktani /",
  "GK16visa03cu:3882": "yathā ratnāvavalyāṃ sāgarikāvatsarājayoḥ /",
  "GK16visa03cu:3883": "ādau puruṣānuroge saṃbhavatyapyevamadhikaṃ hṛdayaṅgamaṃ bhavati /",
  "GK16visa03cu:3884": "************* COMMENTARY *************",
  "GK16visa03cu:3885": "Vijñapriyā:",
  "GK16visa03cu:3886": "(vi, bha) iṅgitānyuktānīti--anurāgakathanameva taduktiḥ /",
  "GK16visa03cu:3887": "ādau stryanurāgaṃ darśayati---ratnāvalyāmiti--atra sāgarikāyāḥ praganurāgaḥ /",
  "GK16visa03cu:3888": "********** END OF COMMENTARY **********",
  "GK16visa03cu:3889": "nīlī kusumbhaṃ mañjiṣṭhā pūrvarāgo 'pi ca tridhā // VisSd_3.195 //",
  "GK16visa03cu:3890": "Locanā:",
  "GK16visa03cu:3891": "(lo, au) nīlī nīlirāgaḥ “kusumbharāgaḥ'; mañjiṣṭārāgaścetyarthaḥ /",
  "GK16visa03cu:3892": "********** END OF COMMENTARY **********",
  "GK16visa03cu:3893": "tatra--",
  "GK16visa03cu:3894": "na cātiśobhate yannāpaiti prema manogatam /",
  "GK16visa03cu:3895": "tannīlīrāgamākhyātaṃ yathā śrīrāmasītayoḥ // VisSd_3.196 //",
  "GK16visa03cu:3896": "kusumbharāgaṃ tatprāhuryadapaiti ca śobhate /",
  "GK16visa03cu:3897": "mañjiṣṭhārāgamāhustad yannāpaityatiśobhate // VisSd_3.197 //",
  "GK16visa03cu:3898": "************* COMMENTARY *************",
  "GK16visa03cu:3899": "Vijñapriyā:",
  "GK16visa03cu:3900": "(vi, ma) na cātiśobhate iti---avispaṣṭatvāt na cātiśobhate ityarthaḥ /",
  "GK16visa03cu:3901": "śrīrāmasītayoriti---śrīrāmasya dhīrodāttatvāt purūvasa ivātyantapralāpābhāvena nātiśobhate ityarthaḥ /",
  "GK16visa03cu:3902": "********** END OF COMMENTARY **********",
  "GK16visa03cu:3903": "atha mānaḥ--",
  "GK16visa03cu:3904": "mānaḥ kopaḥ sa tu dvedhā praṇayerṣyāsamudbhavaḥ /",
  "GK16visa03cu:3905": "************* COMMENTARY *************",
  "GK16visa03cu:3906": "Vijñapriyā:",
  "GK16visa03cu:3907": "(vi, ya) pūrvarāgānantaraṃ mānamāha--atheti---praṇayerṣyeti /",
  "GK16visa03cu:3908": "praṇayena īrṣyayā vā samudbhavo yasya tādṛśa ityarthaḥ /",
  "GK16visa03cu:3909": "********** END OF COMMENTARY **********",
  "GK16visa03cu:3910": "dvayoḥ praṇayamānaḥ syāt pramode sumahatyapi // VisSd_3.198 //",
  "GK16visa03cu:3911": "premṇaḥ kuṭilagāmitvāt kopo yaḥ kāraṇaṃ vinā /",
  "GK16visa03cu:3912": "dvayoriti nāyakasya nāyikāyāśca ubhayośca praṇayamāno varṇanīyaḥ /",
  "GK16visa03cu:3913": "udāharaṇam /",
  "GK16visa03cu:3914": "tatra nāyakasya yathā--",
  "GK16visa03cu:3915": "“aliapasuttaa ṇimiliaccha desu suhaa majjha oāsaṃ /",
  "GK16visa03cu:3916": "gaṇḍapariumbaṇāpulaiaṅga ! ṇa puṇo cirāissaṃ” //",
  "GK16visa03cu:3917": "************* COMMENTARY *************",
  "GK16visa03cu:3918": "Vijñapriyā:",
  "GK16visa03cu:3919": "(vi, ra) alīapasuttaa iti /",
  "GK16visa03cu:3920": "alīkaprasupta vinimīlatākṣa te subhaga mamāvakāśaḥ /",
  "GK16visa03cu:3921": "gaṇḍaparicumbanāt pulakitamaṅgaṃ na punaścirayiṣyāmi //",
  "GK16visa03cu:3922": "iti saṃskṛtam /",
  "GK16visa03cu:3923": "praṇayamānena alīkaprasuptaṃ nāyakaṃ cumbitvā tenāślādhitāyā nāyikāyāstaṃ pratyuktiriyam /",
  "GK16visa03cu:3924": "he alīkaprasupta ! he vinimīlitākṣa ! he subhaga ! mayā te tava gaṇḍaparicumbanayā pulakitamarthāt tavāṅgameva mamāvakāśo mama sthityavakāśaḥ /",
  "GK16visa03cu:3925": "idānīmapi unmīlanābhāvena tadabhāvaniścayāt /",
  "GK16visa03cu:3926": "ato na cirayiṣyāmītyarthaḥ /",
  "GK16visa03cu:3927": "atra ca“prāgāmantritamasakṛdi“ti sūtreṇa te ityasya asambhavo nāśaṅkanīyaḥ /",
  "GK16visa03cu:3928": "avyavahitapūrvasya āmantraṇapadasyaivāsattāyāstadarthatvāt /",
  "GK16visa03cu:3929": "upapūrvāmantraṇapadottaraṃ tu bhavatyeva te ityādeśaḥ /",
  "GK16visa03cu:3930": "Locanā:",
  "GK16visa03cu:3931": "(lo, a) mānaḥ uddeśakamaprāpta ityarthaḥ /",
  "GK16visa03cu:3932": "praṇayaḥ prema /",
  "GK16visa03cu:3933": "alia iti /",
  "GK16visa03cu:3934": "alīkaprasuta ! nimīlatākṣa ! dehi subhaga ! mahyavakāśam /",
  "GK16visa03cu:3935": "gaṇḍapiracumbanātpulakitāṅga ! na punāścirāyiṣye //",
  "GK16visa03cu:3936": "etaccirāyitāyāṃ nāyikāyāṃ sakalāmapi śayyāmāvṛtya mithyāprasuptasya nāyakasya gaṇḍaṃ paricumbya tasyā vacanam /",
  "GK16visa03cu:3937": "********** END OF COMMENTARY **********",
  "GK16visa03cu:3938": "nāyikāyā yathā kumārasaṃbhave saṃdhyāvarṇanāvasare /",
  "GK16visa03cu:3939": "************* COMMENTARY *************",
  "GK16visa03cu:3940": "Vijñapriyā:",
  "GK16visa03cu:3941": "(vi, la) kumārasaṃbhava iti /",
  "GK16visa03cu:3942": "atra pārvatīṃ tyaktvā sandhyāvandanāya gate maheśe pārvatyā māne tasya tadbhaṅgapravṛttau tatra hi “sandhyayā kamalayonikanyayā yā tanuḥ sutanu ! pūrvamujjhitā /",
  "GK16visa03cu:3943": "seyamastamudayañca sevate tena mānini ! mamātra gauravam //",
  "GK16visa03cu:3944": "'; ityādi maheśoktau /",
  "GK16visa03cu:3945": "********** END OF COMMENTARY **********",
  "GK16visa03cu:3946": "ubhayoryathā--",
  "GK16visa03cu:3947": "“paṇaakuviāṇaṃ deṇha viṃ aliasuttāṇāṃ māṇaillāṇaṃ /",
  "GK16visa03cu:3948": "ṇiccalaṇiruddhaṇīsāsadiṇṇaaṇṇāṇaṃ ko mallo” //",
  "GK16visa03cu:3949": "************* COMMENTARY *************",
  "GK16visa03cu:3950": "Vijñapriyā:",
  "GK16visa03cu:3951": "(vi, va) paṇaakuvideti---“praṇayakupitayordvayorapyalīkaprasuptayormānavijñayoḥ /",
  "GK16visa03cu:3952": "niścalaniruddhaniḥ śvāsadattakarṇayoḥ ko mallaḥ //",
  "GK16visa03cu:3953": "“iti saṃskṛtam ko mallaḥ ko mānarakṣaṇasamarthaḥ /",
  "GK16visa03cu:3954": "Locanā:",
  "GK16visa03cu:3955": "(lo, ā) paṇatra iti---",
  "GK16visa03cu:3956": "“praṇayakupitayordvayorapyalīkaprasuptayormānavatoḥ /",
  "GK16visa03cu:3957": "niścalaniruddhaniḥ śvāsadattakarṇayoḥ ko mallaḥ” //",
  "GK16visa03cu:3958": "atra ko mallaḥ kaściraṃ soḍhuṃ samarthaḥ na jñāyate iti bhāvaḥ /",
  "GK16visa03cu:3959": "********** END OF COMMENTARY **********",
  "GK16visa03cu:3960": "anunayaparyantāsahatve tvasya na vipralambhabhedatā, kintu saṃbhogasañcāryākhyabhāvatvam /",
  "GK16visa03cu:3961": "************* COMMENTARY *************",
  "GK16visa03cu:3962": "Vijñapriyā:",
  "GK16visa03cu:3963": "(vi, śa) na vipralambhabhedatā na vipralambhaprabhedatā /",
  "GK16visa03cu:3964": "bhrūbhaṅge iti mānarakṣaṇāsamarthāyā nāyikāyāḥ sakhyāmuktiriyam /",
  "GK16visa03cu:3965": "********** END OF COMMENTARY **********",
  "GK16visa03cu:3966": "yathā--",
  "GK16visa03cu:3967": "“bhrūbhaṅge racite 'pi dṛṣṭiradhikaṃ sotkaṇṭhamudvīkṣate ruddhāyāmapi vāci sammitamidaṃ dagdhānanaṃ jāyate /",
  "GK16visa03cu:3968": "kārkaśyaṃ gamite 'pi cetasi tanū romāñcamālambate dṛṣṭe nirvahaṇaṃ bhaviṣyati kathaṃ mānasya tasmiñjane” //",
  "GK16visa03cu:3969": "************* COMMENTARY *************",
  "GK16visa03cu:3970": "Vijñapriyā:",
  "GK16visa03cu:3971": "(vi, ṣa) mayā bhrūbhaṅge racite 'pi mama dṛṣṭistaṃ priyaṃ sotkaṇṭhamudvīkṣate /",
  "GK16visa03cu:3972": "ityādirītyā tasmin jane priyatame dṛṣṭe sati kathaṃ mānasya nirvahaṇaṃ nirvāho bhaviṣyatītyanvayaḥ /",
  "GK16visa03cu:3973": "dagdhānanaṃ garhitaṃ mamānanam /",
  "GK16visa03cu:3974": "********** END OF COMMENTARY **********",
  "GK16visa03cu:3975": "yathā vā--",
  "GK16visa03cu:3976": "“ekasmiñśayane parāṅmukhatayā vītottaraṃ tāmyator anyonyasya hṛdi sthite 'pyanunaye saṃrakṣatorgauravam /",
  "GK16visa03cu:3977": "daṃpatyoḥ śanakairapāṅgabalanānmiśrībhavaccakṣuṣor bhagno mānakaliḥ sahāsarabhasavyāsaktakaṇṭhagrahaḥ” //",
  "GK16visa03cu:3978": "pratyuranyapriyāsaṅge dṛṣṭe 'thānumite śrute // VisSd_3.199 //",
  "GK16visa03cu:3979": "īrṣyā māno bhavetstrīṇāṃ tatra tvanumitistridhā /",
  "GK16visa03cu:3980": "utsvaṣnāyitabhogāṅkagotraskhalanasaṃmbhavā // VisSd_3.200 //",
  "GK16visa03cu:3981": "Locanā:",
  "GK16visa03cu:3982": "(lo, i) īrṣyeti---īrṣyākhyabhāvatvaṃ saṃcārilakṣaṇayogāt /",
  "GK16visa03cu:3983": "utsvanpāyitamiti---utsvaprāyitaṃ svapre ceṣṭā /",
  "GK16visa03cu:3984": "svaprasyodramanakāla eva tatkathanāya utthānam /",
  "GK16visa03cu:3985": "gotraskhalanaṃ saṃbodhane tannāmagrahaṇam /",
  "GK16visa03cu:3986": "********** END OF COMMENTARY **********",
  "GK16visa03cu:3987": "tatra dṛṣṭe yathā--",
  "GK16visa03cu:3988": "“vinayati sudṛśo dṛśoḥ parāgaṃ praṇayini kausumamānanānilena /",
  "GK16visa03cu:3989": "tadahitayuvaterabhīkṣṇamakṣṇordvayamapi roṣarajobhirāpurūre” //",
  "GK16visa03cu:3990": "************* COMMENTARY *************",
  "GK16visa03cu:3991": "Vijñapriyā:",
  "GK16visa03cu:3992": "(vi, sa) utsvaprāyitaṃ patyuranyanāyikāsaṅgasya svapne darśanam /",
  "GK16visa03cu:3993": "yathā mama---“sakhi ! tvaṃ kiṃ brūṣe na bhavati madanyatra nirataḥ patirme dhūrtto 'sāvṛjurasi na jānāsi tamimam /",
  "GK16visa03cu:3994": "samudratyāgārādaparayuvatīsaṅganirato mayā dṛṣṭaḥ svapne tadalamiha saṃprītikathayā //",
  "GK16visa03cu:3995": "“patyuranyapriyāsaṅge dṛṣṭe udāharati---vinayatīti /",
  "GK16visa03cu:3996": "sapatnīrūpāyāḥ sudṛśo dṛśaḥ /",
  "GK16visa03cu:3997": "īrṣyāmānaḥ /",
  "GK16visa03cu:3998": "********** END OF COMMENTARY **********",
  "GK16visa03cu:3999": "saṃbhogacihnenānumite yathā--",
  "GK16visa03cu:4000": "“navanakhapadamaṅgaṃ gopayasyaṃśukena sthagayasi punaroṣṭhaṃ pāṇinā dantadaṣṭam /",
  "GK16visa03cu:4001": "pratidiśamaparastrīsaṅgaśaṃsī visarpannapavarimalagandhaḥ kena śakyo varītum” //",
  "GK16visa03cu:4002": "evamanyadapi /",
  "GK16visa03cu:4003": "************* COMMENTARY *************",
  "GK16visa03cu:4004": "Vijñapriyā:",
  "GK16visa03cu:4005": "(vi, ha)",
  "GK16visa03cu:4006": "navanakheti---anyanāyikāsaṅgacihnakhapadādimaṃśukādinā yadyapi gopāyituṃ śaknoṣi tathāpi vimardetthāṅgarāgagandhaḥ kena prakāreṇa vārayituṃ śakya iti vākyārthaḥ /",
  "GK16visa03cu:4007": "evamanyatreti /",
  "GK16visa03cu:4008": "utsvapnāyite udāhṛtameva /",
  "GK16visa03cu:4009": "gotraskhalite yathā---“ekasmin śayane vipakṣaramaṇīnāmagrahe mugdhayā sadyaḥ kopaparāṅmukhaṃ śayitayā cāṭūni kurvannapi /",
  "GK16visa03cu:4010": "āvegādavadhīritaḥ priyatamaḥ tūṣṇīṃ sthitaḥ tat kṣaṇād mābhūt supta ivetyamandavalitagrīvaṃ punarvokṣitaḥ //",
  "GK16visa03cu:4011": "“yathā vā mama /",
  "GK16visa03cu:4012": "“parasaktāsaktaḥ sakhi ! mama sa yat cāṭu kurute samasto 'sau vyājapraṇaya iti jānīhi niyatam /",
  "GK16visa03cu:4013": "tadā tāṃ tu dhyāyan sa khalu kitavaḥ kelisamaye muhustasya nāmnā nanu rahasi sambodhayati mām //",
  "GK16visa03cu:4014": "“iti /",
  "GK16visa03cu:4015": "********** END OF COMMENTARY **********",
  "GK16visa03cu:4016": "sāma bhedo 'tha dānaṃ ca natyupekṣe rasāntaram /",
  "GK16visa03cu:4017": "tadbhaṅgāya patiḥ kuryāt ṣaḍupāyāniti kramāt // VisSd_3.201 //",
  "GK16visa03cu:4018": "tatra priyavacaḥ sāma bhedastatsakhyupārjanam /",
  "GK16visa03cu:4019": "dānaṃ vyājena bhūṣādeḥ pādayoḥ patanaṃ natiḥ // VisSd_3.202 //",
  "GK16visa03cu:4020": "sāmādau tu parikṣīṇo syādupekṣāvadhīraṇam /",
  "GK16visa03cu:4021": "rabhasatrāsaharṣādeḥ kopabhraṃśo rasāntaram // VisSd_3.203 //",
  "GK16visa03cu:4022": "************* COMMENTARY *************",
  "GK16visa03cu:4023": "Vijñapriyā:",
  "GK16visa03cu:4024": "(vi, kṣa) natyupekṣe /",
  "GK16visa03cu:4025": "natiśca upekṣā ca iti /",
  "GK16visa03cu:4026": "tat sakyupārjanamiti /",
  "GK16visa03cu:4027": "tasyāḥ māninyāḥ sakhyā upārjanamāptīkaraṇamityarthaḥ /",
  "GK16visa03cu:4028": "vyājena bhūṣāderdānaṃ dānamityarthaḥ /",
  "GK16visa03cu:4029": "ekamevātra dānapadamuddiśya vidheyobhayātmakam /",
  "GK16visa03cu:4030": "rabhasatrās ākasmikatrāsaḥ harṣāderityādipadāt utkaṭakāryayatipātaparigrahaḥ /",
  "GK16visa03cu:4031": "Locanā:",
  "GK16visa03cu:4032": "(lo, ī) prasaṅgāt mānabhaṅgopāyānāha /",
  "GK16visa03cu:4033": "sāmeti /",
  "GK16visa03cu:4034": "pravāsa udveśakamaprāpta /",
  "GK16visa03cu:4035": "********** END OF COMMENTARY **********",
  "GK16visa03cu:4036": "yathā--",
  "GK16visa03cu:4037": "“no cāṭuśravaṇaṃ kṛtam'--ityādi (129 pṛdṛ) /",
  "GK16visa03cu:4038": "atra sāmādayaḥ pañca sūcitāḥ /",
  "GK16visa03cu:4039": "rasāntaramūhyam //",
  "GK16visa03cu:4040": "************* COMMENTARY *************",
  "GK16visa03cu:4041": "Vijñapriyā:",
  "GK16visa03cu:4042": "(vi, ka) no cāṭviti /",
  "GK16visa03cu:4043": "kalahāntaritodāharaṇam /",
  "GK16visa03cu:4044": "atra nocāṭvityatra sāma /",
  "GK16visa03cu:4045": "naca dṛśetyatra dānam /",
  "GK16visa03cu:4046": "nijasakhīvāca ityatra bhedaḥ sakhīnāmāptikaraṇarūpaḥ /",
  "GK16visa03cu:4047": "āptibhāvādeva kāntasya prayahetuvākyakathanāt /",
  "GK16visa03cu:4048": "pādānta ityatra natiḥ /",
  "GK16visa03cu:4049": "gacchannityatra upekṣā etāḥ pañca sūcitā ityarthaḥ /",
  "GK16visa03cu:4050": "ebhirupāyairasya mānabhaṅgābhāve 'pi na tadupāyahīniḥ tasyāmajātodvegarūpasahakāriviraheṇa phalānutpādanāt /",
  "GK16visa03cu:4051": "paścāttu tatprāptyāṃ bhagna eva mānaḥ /",
  "GK16visa03cu:4052": "rasāntarantūhyamiti--harṣād yathā---“cirapravāsāt suhṛdi prayāte yastatra harṣo mithunasya jātaḥ /",
  "GK16visa03cu:4053": "tanmānimīmānavighātahetuḥ sa eva yātaḥ caṭulāvimānī //",
  "GK16visa03cu:4054": "“atra tanmāninī tanmithunīyamāninī /",
  "GK16visa03cu:4055": "atra harṣa eva vyabhicāribhāvo rasāntaram /",
  "GK16visa03cu:4056": "bhayād yathā---“pravṛtte mānabhaṅgāya patyau nāga upāgataḥ /",
  "GK16visa03cu:4057": "taṃ dṛṣṭvā sahasā kaṇṭhe patiṃ jagrāha māninī //",
  "GK16visa03cu:4058": "“iti /",
  "GK16visa03cu:4059": "atra bhayānako rasāntaram /",
  "GK16visa03cu:4060": "********** END OF COMMENTARY **********",
  "GK16visa03cu:4061": "atha pravāsaḥ--",
  "GK16visa03cu:4062": "pravāso bhinnadeśitvaṃ kāryācchāpācca saṃbhramāt /",
  "GK16visa03cu:4063": "tatrāṅgacelamālinyamekaveṇīdharaṃ śiraḥ // VisSd_3.204 //",
  "GK16visa03cu:4064": "niḥ śvāsocchvāsaruditabhūmipātādi jāyate /",
  "GK16visa03cu:4065": "************* COMMENTARY *************",
  "GK16visa03cu:4066": "Vijñapriyā:",
  "GK16visa03cu:4067": "(vi, kha)",
  "GK16visa03cu:4068": "vipralambhasya pūrvarāgamānapravāsakaruṇarūpacāturvidhyasya uktatvāt pūrvarāgaṃ mānñca samāpya pravāsamāha---atha pravāsa iti /",
  "GK16visa03cu:4069": "********** END OF COMMENTARY **********",
  "GK16visa03cu:4070": "kiñca--",
  "GK16visa03cu:4071": "aṅgeṣvasauṣṭhavaṃ tāpaḥ pāṇḍutā kṛśatāruciḥ // VisSd_3.205 //",
  "GK16visa03cu:4072": "adhṛtiḥ syādanālambastamanayonmādamūrcchanāḥ /",
  "GK16visa03cu:4073": "mṛtiśceti kramājjñeyā daśa smaradaśā iha // VisSd_3.206 //",
  "GK16visa03cu:4074": "asauṣṭhavaṃ malāpattistāpastu virahajvaraḥ /",
  "GK16visa03cu:4075": "************* COMMENTARY *************",
  "GK16visa03cu:4076": "Vijñapriyā:",
  "GK16visa03cu:4077": "(vi, ga) aṅgāsauṣṭhavāderlakṣaṇamāha---asauṣṭhavamanāyattiriti /",
  "GK16visa03cu:4078": "anāyattirasvādhīnatā /",
  "GK16visa03cu:4079": "********** END OF COMMENTARY **********",
  "GK16visa03cu:4080": "arucirvastuvairāgyaṃ sarvatrārāgitādhṛtiḥ // VisSd_3.207 //",
  "GK16visa03cu:4081": "anālambanatā cāpi śūnyatā manasaḥ smṛtā /",
  "GK16visa03cu:4082": "tanmayaṃ tatprakāśo hi bāhyābhyantaratastathā /",
  "GK16visa03cu:4083": "śeṣaṃ spaṣṭam /",
  "GK16visa03cu:4084": "ekadeśato yathā mama tātapādānām --",
  "GK16visa03cu:4085": "“cintābhiḥ stimitaṃ manaḥ,",
  "GK16visa03cu:4086": "karatale līnā kapolasthalī,",
  "GK16visa03cu:4087": "pratyūṣakṣaṇadeśapāṇḍu vadanaṃ śvāsaikakhinno 'dharaḥ /",
  "GK16visa03cu:4088": "ambhaḥ śīkarapadminīkisalayairnāpaiti tāpaḥ śamaṃ,",
  "GK16visa03cu:4089": "ko 'syāḥ prārthitadurlabho 'sti sahate dīnāṃ daśāmīdṛśīm” //",
  "GK16visa03cu:4090": "************* COMMENTARY *************",
  "GK16visa03cu:4091": "Vijñapriyā:",
  "GK16visa03cu:4092": "(vi, gha) cintābhiḥ stimitamiti /",
  "GK16visa03cu:4093": "patyau pravāsasthe karatale gaṇḍaṃ kṛtvā cintayantīṃ prati kasyaciduktiriyam /",
  "GK16visa03cu:4094": "********** END OF COMMENTARY **********",
  "GK16visa03cu:4095": "bhāvī bhavanbhūta iti tridhā syāttatra kāryajaḥ // VisSd_3.208 //",
  "GK16visa03cu:4096": "kāryasya buddhipūrvakatvāttraividhyam /",
  "GK16visa03cu:4097": "tatra bhāvī yathā mama--",
  "GK16visa03cu:4098": "************* COMMENTARY *************",
  "GK16visa03cu:4099": "Vijñapriyā:",
  "GK16visa03cu:4100": "(vi, ṅa) pravāsasya kāryyāt śāpāt ityādi traividhyasyoktatvāt kāryyajameva trividhamāha--bhāvīti /",
  "GK16visa03cu:4101": "kāryyānurodhena pravāsastrividha ityarthaḥ /",
  "GK16visa03cu:4102": "tasya buddhīti /",
  "GK16visa03cu:4103": "buddhiḥ kāryyajñānam /",
  "GK16visa03cu:4104": "********** END OF COMMENTARY **********",
  "GK16visa03cu:4105": "“yāmaḥ sundari,",
  "GK16visa03cu:4106": "yāhi pāntha,",
  "GK16visa03cu:4107": "dayite śokaṃ vṛthā mā kṛthāḥ,",
  "GK16visa03cu:4108": "śokaste gamane kuto mama tato vāṣpaṃ kathaṃ muñcasi /",
  "GK16visa03cu:4109": "śīghraṃ na vrajasīti māṃ gamayituṃ kasmādiyaṃ te tvarā,",
  "GK16visa03cu:4110": "bhūyānasya saha tvayā jigamiṣorjovasya me saṃbhramaḥ” //",
  "GK16visa03cu:4111": "************* COMMENTARY *************",
  "GK16visa03cu:4112": "Vijñapriyā:",
  "GK16visa03cu:4113": "(vi, ca) yāmaḥ sundarīti /",
  "GK16visa03cu:4114": "dvayoruktipratyuktī ime /",
  "GK16visa03cu:4115": "tatra sundarītyantaṃ patyuḥ /",
  "GK16visa03cu:4116": "yāhi pāntheti priyāyāḥ /",
  "GK16visa03cu:4117": "mā kṛthā ityantaṃ patyuḥ /",
  "GK16visa03cu:4118": "śoka ityādikaṃ mametyantaṃ priyāyāḥ /",
  "GK16visa03cu:4119": "tata ityādi muñcasītyantaṃ patyuḥ /",
  "GK16visa03cu:4120": "śīghraṃ na vrajasītyantaṃ priyāyāḥ /",
  "GK16visa03cu:4121": "tvaretyantaṃ patyuḥ /",
  "GK16visa03cu:4122": "bhūyānityādi priyāyāḥ /",
  "GK16visa03cu:4123": "tvayā saha jigamiṣoḥ asya me jīvasya bhūyān saṃbhramastvaretyarthaḥ /",
  "GK16visa03cu:4124": "Locanā:",
  "GK16visa03cu:4125": "(lo, u) yāma iti /",
  "GK16visa03cu:4126": "tava gamane mama kutaḥ śokaḥ jīvanābhāvāditi bhāvaḥ /",
  "GK16visa03cu:4127": "śīghranaṃ na vrajasīti /",
  "GK16visa03cu:4128": "tvāmagre paśyantyā mama tavāgamanasyapyaśaṅkā /",
  "GK16visa03cu:4129": "tayā dhārayantyā nāsya mocanamityāśayaḥ /",
  "GK16visa03cu:4130": "mayi kṛtakapremakavastaba na khalu kadācid gamanam /",
  "GK16visa03cu:4131": "tataśca durāśayāndolitatvena prāṇānāmākulībhāvo 'yamasahanīya iti /",
  "GK16visa03cu:4132": "tatrāvaśyaṃbhāvini",
  "GK16visa03cu:4133": "gamane hasasotpanne eṣāmapi niryāṇa ākulībhāvo nivarttatāmiti /",
  "GK16visa03cu:4134": "********** END OF COMMENTARY **********",
  "GK16visa03cu:4135": "bhavan yathā--",
  "GK16visa03cu:4136": "“prasthānaṃ vabayaiḥ kṛtaṃ,",
  "GK16visa03cu:4137": "priyasakhairastraijastraṃ gataṃ,",
  "GK16visa03cu:4138": "dhṛtyā na kṣaṇamāsitaṃ,",
  "GK16visa03cu:4139": "vyavasitaṃ cittena gantuṃ puraḥ /",
  "GK16visa03cu:4140": "yātuṃ niścitacetasi priyatame sarve samaṃ prasthitā gantavye sati jīvita ! priyasuhṛtsārthaḥ kimu tyajyate” //",
  "GK16visa03cu:4141": "************* COMMENTARY *************",
  "GK16visa03cu:4142": "Vijñapriyā:",
  "GK16visa03cu:4143": "(vi, cha) prasthānaṃ valayaiḥ kṛtamiti /",
  "GK16visa03cu:4144": "svajīvitaṃ sambodhya priyāyā uktiriyam /",
  "GK16visa03cu:4145": "he jīvita ! priyatame yātuṃ niścitacetasi sati tavāpi gantavye gatatve sati valayādipriyasuhṛtsārthaḥ /",
  "GK16visa03cu:4146": "kimu tyajyate tenaiva saha gamyatāmityarthaḥ /",
  "GK16visa03cu:4147": "valayādayaḥ sarve 'pi samaṃ prasthitāścalitāḥ /",
  "GK16visa03cu:4148": "teṣāṃ prasthānamāha---prasthānamiti /",
  "GK16visa03cu:4149": "prasthānaṃ yātrā bahudinavyāpakatadvārttayā kārśyena valayabhraṃśaḥ gataṃ calitam /",
  "GK16visa03cu:4150": "atra pṛthak priyasuhṛttvopādānam atyantapriyatvapratipādanāya /",
  "GK16visa03cu:4151": "tacca maraṇahetuśokādiduḥ khe 'pyaśrupātena tadduḥ khasya kiñcidupaśamāt /",
  "GK16visa03cu:4152": "jīvanarakṣā bhavatyataḥ svarakṣākaritvenātyantaṃ priyatvam /",
  "GK16visa03cu:4153": "********** END OF COMMENTARY **********",
  "GK16visa03cu:4154": "bhūto yathā--",
  "GK16visa03cu:4155": "“cintābhiḥ stimitam-'ityādi (200 pṛdṛ) śāpadyathā--",
  "GK16visa03cu:4156": "“tāṃ jānīyāḥ--'ityādi (130 pṛdṛ) saṃbhramo divyamānuṣanirghātotpātādijaḥ /",
  "GK16visa03cu:4157": "yathā--vikramorvaśyāmurvaśīpurūravasoḥ /",
  "GK16visa03cu:4158": "atra pūrvarāgoktānāmabhilāṣādīnāmatroktānāṃ cāṅgāsauṣṭhavādīnāmapi daśānānubhayeṣāmapyubhayatra sambhave 'pi cirantanaprasiddhyā vivicya pratipādanam /",
  "GK16visa03cu:4159": "atha karuṇavipralambhaḥ--",
  "GK16visa03cu:4160": "************* COMMENTARY *************",
  "GK16visa03cu:4161": "Vijñapriyā:",
  "GK16visa03cu:4162": "(vi, ja) urvaśīpurūravasoriti /",
  "GK16visa03cu:4163": "tayorvṛttānte ityarthaḥ /",
  "GK16visa03cu:4164": "purūravasa eva vipralambhāt /",
  "GK16visa03cu:4165": "tatra ca devena urvaśyā haraṇameva daiva utpātaḥ /",
  "GK16visa03cu:4166": "********** END OF COMMENTARY **********",
  "GK16visa03cu:4167": "yūnorekatarasmingatavati lokāntaraṃ punārlabhye /",
  "GK16visa03cu:4168": "vimanāyate yadaikastadā bhavet karuṇavipralambhākhyaḥ // VisSd_3.209 //",
  "GK16visa03cu:4169": "yathā--kādambaryāṃ tuṇḍarīkamahāśvetāvṛttānte /",
  "GK16visa03cu:4170": "************* COMMENTARY *************",
  "GK16visa03cu:4171": "Vijñapriyā:",
  "GK16visa03cu:4172": "(vi, jha) puṇḍarīketi /",
  "GK16visa03cu:4173": "tatra mahāśvetāyā maraṇe ākāśasarasvatyāḥ punarlabhyatvamuktam /",
  "GK16visa03cu:4174": "tathā ca tatra vipralambha eva ityuktvā prathamaṃ karuṇaḥ paścāttu vipralambha ityabhiyuktānāṃ mataṃ darśayitumāha--kiñceti /",
  "GK16visa03cu:4175": "maraṇaviśeṣasambhavāditi /",
  "GK16visa03cu:4176": "yathā pūrvarāgamānapravāsarūpā viśeṣāstathā maraṇasyāpi viśeṣasya sambhavādetadbhedena pravāsabhinnamapītyarthaḥ /",
  "GK16visa03cu:4177": "Locanā:",
  "GK16visa03cu:4178": "(lo, ū) karuṇavipralambhākhyaḥ karuṇākhyo vipralambhaḥ /",
  "GK16visa03cu:4179": "kādambaryāṃ puṇḍarīke mṛte mahāśvetāyā vilāpaḥ /",
  "GK16visa03cu:4180": "etadgranthakṛtaḥ kuvalayāśvacarite ca yuvatermadālasāyastathābhāve kuvalayāśvasya śarīrāntareṇa labhye ajendumatīvṛttāntavat /",
  "GK16visa03cu:4181": "ākāśasarasvatībhāṣāntare tvayāsau punarlabhye iti /",
  "GK16visa03cu:4182": "********** END OF COMMENTARY **********",
  "GK16visa03cu:4183": "punaralabhye śarīrāntareṇa bālabhye tu karuṇākhya eva rasaḥ /",
  "GK16visa03cu:4184": "kiñcātrākāśasārasvatībhāṣānantarameva śṛṅgāraḥ, sagamapratyāśāyā raterudbhavāt /",
  "GK16visa03cu:4185": "prathamaṃ tu karuṇa eva, ityabhiyuktā manyante /",
  "GK16visa03cu:4186": "yaccātra “saṅgamapratyāśānantaramapi bhavato vipralambhaśṛṅgārasya pravāsākhyo bheda eva” iti kecidāhuḥ,",
  "GK16visa03cu:4187": "tadanye “maraṇarūpaviśeṣasaṃbhavāttadbhinnameva” iti manyante /",
  "GK16visa03cu:4188": "Locanā:",
  "GK16visa03cu:4189": "(lo, ṛ) yaccātretyādi /",
  "GK16visa03cu:4190": "ayamāśayaḥ---yathā bhavadbhirekadeśasthayorviyogo virahākhyaḥ videśasthayoḥ pravāsākhya iti īṣadbhinnadharmayoge 'pi bhedaḥ svīkṛtaḥ /",
  "GK16visa03cu:4191": "asmābhistasminneva śarīre viyogaḥ--pravāsākhyaḥ,",
  "GK16visa03cu:4192": "śarīrāntare tu karuṇa iti bahutarabhinnayoge iti kā kṣatiḥ /",
  "GK16visa03cu:4193": "yattu kaiścid abhilāṣapravāserṣyāvirahaśāpahetukatvena pañcadhā vipralambhaityuktam tatra saṅgamaprāgabhāvarūpo 'bhilāṣaḥ pūrvarāga eva /",
  "GK16visa03cu:4194": "ekadeśasthayorapi gurvādivaśād saṅgamoparodhasvarūpaḥ virahaśca;",
  "GK16visa03cu:4195": "yadi kanyāviṣayastadā pūrvarāga eva /",
  "GK16visa03cu:4196": "yadā tu paroḍhāviṣayaḥ tadā rasābhāvasattvāt na śṛṅgararasabhedaḥ,",
  "GK16visa03cu:4197": "yadi tūpabhuktanāyikāviṣayastadāsa prāvāsākhyabhedāntaḥ pātaḥ /",
  "GK16visa03cu:4198": "evameva ca śāpato 'pyantarāye svadeśasthayorapi pravāsākhyabhedamevācakhyate /",
  "GK16visa03cu:4199": "atra eva maharṣiṇā pravāsadaśadaśālakṣaṇe“pūrvānubhava jā jñeyā daśa smaradaśā iha“iti pūrvānubhavatvamuktam /",
  "GK16visa03cu:4200": "pūrvānubhāvaḥ pūrvopabhogānubhavaḥ /",
  "GK16visa03cu:4201": "evaṃ ca pūrvarāgo 'nupabhukta iti viṣayaḥ /",
  "GK16visa03cu:4202": "tathā ca ekadeśasthayorbhinnadeśasthayorvā pūrvarāgapravāsau bhavataḥ /",
  "GK16visa03cu:4203": "yattu pravāsalakṣaṇe bhinnadeśatvamuktaṃ tadvyavahitatvamātraviṣayam /",
  "GK16visa03cu:4204": "yadi caikadeśasthayorna pravāsastat kathaya kiyati yojane kiyati vā kośe 'sau maharṣibhirnirūpitaḥ /",
  "GK16visa03cu:4205_0": "kathaṃ vā dūradeśasthayornaladamayantyoḥ pradyumnaprabhāvatyorhaṃsamukhā guṇaśravaṇānantaraṃ",
  "GK16visa03cu:4205_1": "purvaṃrāgastayā cakavākayostṛṇamātravyavadhāne 'pi śāpravāsā khyaśṛṅgārābhāsa iti sarvaṃ sustham /",
  "GK16visa03cu:4206": "********** END OF COMMENTARY **********",
  "GK16visa03cu:4207": "atha saṃbhogaḥ--",
  "GK16visa03cu:4208": "darśanasparśanādīni niṣevete vilāsinau /",
  "GK16visa03cu:4209": "yatrānuraktāvanyonyaṃ saṃbhogo 'yamudāhṛtaḥ // VisSd_3.210 //",
  "GK16visa03cu:4210": "Locanā:",
  "GK16visa03cu:4211": "(lo, ṝ) saṃbhoga iti---saṃbhogaḥ sambhogākhyo bhedaḥ /",
  "GK16visa03cu:4212": "vilāsī cāvālāsinī ca vilāsinau /",
  "GK16visa03cu:4213": "********** END OF COMMENTARY **********",
  "GK16visa03cu:4214": "ādiśabdādanyonyādharapānacumbanādayaḥ /",
  "GK16visa03cu:4215": "yathā--",
  "GK16visa03cu:4216": "“śūnyaṃ vāsagṛham--” (22 pṛdṛ) ityādau /",
  "GK16visa03cu:4217": "************* COMMENTARY *************",
  "GK16visa03cu:4218": "Vijñapriyā:",
  "GK16visa03cu:4219": "(vi, ña) darśanasparśanādīnīti---anyo 'nyamityasyāyamarthaḥ /",
  "GK16visa03cu:4220": "kadācit ekaikena kadācittūbhayena nāpi darśanādikaṃ kriyata ityarthaḥ /",
  "GK16visa03cu:4221": "tena ekaikasya darśanādau api sambhogo boddhyaḥ /",
  "GK16visa03cu:4222": "“śūnyaṃ vāsagṛha'; mityādau ubhayoreva /",
  "GK16visa03cu:4223": "“yāntyā muhurvalitakandharamānanaṃ tadāvṛttavṛntaśatapatranibhaṃ vahantyā /",
  "GK16visa03cu:4224": "digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ //",
  "GK16visa03cu:4225": "“ityatra gajopari sthitāyā mālatyā darśanam /",
  "GK16visa03cu:4226": "mādhavasya tu vipralambha eva /",
  "GK16visa03cu:4227": "********** END OF COMMENTARY **********",
  "GK16visa03cu:4228": "saṃkhyātumaśakyatayā cumbanaparirambhaṇādivahubhedāt /",
  "GK16visa03cu:4229": "ayameka eva dhīraiḥ kathitaḥ saṃbhogaśṛṅgāraḥ // VisSd_3.211 //",
  "GK16visa03cu:4230": "tatra syādṛtuṣaṭkaṃ candrādityau tathodayāstamayaḥ /",
  "GK16visa03cu:4231": "jalakelivanavihāraprabhātamadhupānayāminīprabhṛtiḥ // VisSd_3.212 //",
  "GK16visa03cu:4232": "anulepanabhūṣādyā vācyaṃ śuci medhyamanyacca /",
  "GK16visa03cu:4233": "tathā ca bharataḥ--",
  "GK16visa03cu:4234": "“yatkiñcilloke śuci medhyamujjvalaṃ darśanīyaṃ vā tatsarvaṃ śṛṅgāreṇopamīyate (upayujyate ca)” iti /",
  "GK16visa03cu:4235": "************* COMMENTARY *************",
  "GK16visa03cu:4236": "Vijñapriyā:",
  "GK16visa03cu:4237": "(vi, ṭa)",
  "GK16visa03cu:4238": "vācyaṃ śucimedhyamiti---śuci śuddhaṃ vastrādi,",
  "GK16visa03cu:4239": "medhyaṃ pavitram anyad vā yat taduddīpanavibhāvarūpatayā vācyamityarthaḥ /",
  "GK16visa03cu:4240": "śṛṅgāreṇopamīyate iti /",
  "GK16visa03cu:4241": "śṛṅgāreṇa hetunā upamīyate taduddīpanatayā upamīyate upasthāpyate ityarthaḥ /",
  "GK16visa03cu:4242": "varṇyate iti yāvat /",
  "GK16visa03cu:4243": "yujyate iti śrṛṅgāre tadupayogāt /",
  "GK16visa03cu:4244": "Locanā:",
  "GK16visa03cu:4245": "(lo, ḷ) saṃkhyātumiti---parirambhaṇādityādiśabdāt vibhāvānubhāvavaicitryam /",
  "GK16visa03cu:4246": "tatra syādityanantaraṃ yathāsaṃbhavaṃ vibhāvādirūpeṇeti boddhavyam /",
  "GK16visa03cu:4247": "yat kiñcit darśanīyaṃ śayyāgṛhādi /",
  "GK16visa03cu:4248": "********** END OF COMMENTARY **********",
  "GK16visa03cu:4249": "kiñca--",
  "GK16visa03cu:4250": "kathitaścaturvidho 'sāvānantaryāttu pūrvarāgādeḥ // VisSd_3.213 //",
  "GK16visa03cu:4251": "yaduktam--",
  "GK16visa03cu:4252": "“na binā vipralambhena saṃbhogaḥ puṣṭimaśnute /",
  "GK16visa03cu:4253": "kaṣāyite hi vastrādau bhūyān rāgo vivardhate” //",
  "GK16visa03cu:4254": "iti /",
  "GK16visa03cu:4255": "tatra pūrvarāgānantaraṃ saṃbhogo yathā kumārasambhave pārvatīparameśvarayoḥ /",
  "GK16visa03cu:4256": "************* COMMENTARY *************",
  "GK16visa03cu:4257": "Vijñapriyā:",
  "GK16visa03cu:4258": "(vi, ṭha)",
  "GK16visa03cu:4259": "sambhogaśṛṅgārasya evavidhatvamuktvā pūrvarāgādyānantaryeṇa tasya cāturvidhyaṃ vaktumāha--kiñceti /",
  "GK16visa03cu:4260": "kaṣāyite prathamaṃ kiñcidraktīkṛte /",
  "GK16visa03cu:4261": "pārvatīparameśvarayoriti---atrāpi tayorvṛttānte ityarthaḥ /",
  "GK16visa03cu:4262": "pūrvarāgasaṃbhogo madanadāhānantaraṃ vivāhe sati pārvatīparameśvarayoḥ /",
  "GK16visa03cu:4263": "evaṃ mālatīmādhavayorapi bodhyam /",
  "GK16visa03cu:4264": "********** END OF COMMENTARY **********",
  "GK16visa03cu:4265": "pravāsānantaraṃ sambhogo yathā mama tātapādānām--",
  "GK16visa03cu:4266": "“kṣemaṃ te nanu pakṣmalākṣi !- kisaaṃ khemaṃ mahaṅgaṃ diḍhaṃ,",
  "GK16visa03cu:4267": "etādṛkkṛśatā kutaḥ tuha puṇo puṭṭhaṃ sarīraṃ jado /",
  "GK16visa03cu:4268": "kenāhaṃ pṛthulaḥ praye !- paṇaiṇīdehassa sammelaṇāt,",
  "GK16visa03cu:4269": "tvattaḥ subhru ! na kapi me,",
  "GK16visa03cu:4270": "jai idaṃ khemaṃ kudo pucchasi” //",
  "GK16visa03cu:4271": "Locanā:",
  "GK16visa03cu:4272": "(lo, e) kisaamiti---kṛśakaṃ kṣemaṃ mamāṅgaṃ dṛḍham /",
  "GK16visa03cu:4273": "tuheti--tava punaḥ puṣṭaṃ śarīraṃ yataḥ /",
  "GK16visa03cu:4274": "paṇaiṇīti---praṇayinīdahasya saṃbhiśraṇāt /",
  "GK16visa03cu:4275": "jai iti--- yadi idaṃ kṣemaṃ kutaḥ pṛcchasi /",
  "GK16visa03cu:4276": "ayamarthaḥ---yadāhameva praṇayinī kimiti māṃ parihṛtya dūraṃ gato 'si yaddhetukastavāyaṃ praśraḥ /",
  "GK16visa03cu:4277": "sambhogaḥ saṃyuktanāyakaviṣayaḥ /",
  "GK16visa03cu:4278": "saṃyogaviyogau ca parasparāyattatārūpau tena dūtipraṣaṇādeḥ saṃbhogaviṣayatvam /",
  "GK16visa03cu:4279": "īrṣyāmānādeśca vipralambhaviṣayatvamaviruddham /",
  "GK16visa03cu:4280": "********** END OF COMMENTARY **********",
  "GK16visa03cu:4281": "evamanyatrāpyūhyam /",
  "GK16visa03cu:4282": "************* COMMENTARY *************",
  "GK16visa03cu:4283": "Vijñapriyā:",
  "GK16visa03cu:4284": "(vi, ḍa) kṣemaṃ te nanu ityādi---ime dampatyoruktipratyuktī /",
  "GK16visa03cu:4285": "tatra pravāsādagatasya patyuḥ saṃskṛtoktiḥ; tat patnyāḥ prākṛtoktiḥ /",
  "GK16visa03cu:4286": "prathamasaṃskṛtena pṛcchā nāyakasya; prākṛtenottaraṃ priyāyāḥ /",
  "GK16visa03cu:4287": "evamuttarottaram /",
  "GK16visa03cu:4288": "kīdṛśam kṣemaṃ mamāṅgaṃ dṛḍhamityarthaḥ /",
  "GK16visa03cu:4289": "puṭṭhamiti---tava punaḥ śarīraṃ puṣṭaṃ yata ityarthaḥ /",
  "GK16visa03cu:4290": "paṇaiṇīti---praṇayinyā mama dehasya saṃbhiśraṇāt saṃkocāt kṛśīkaraṇādityarthaḥ /",
  "GK16visa03cu:4291": "etāvat kālaṃ tava vaideśyāt,",
  "GK16visa03cu:4292": "niścitena tavānurāgeṇa yato 'haṃ kṛśā; ato māṃ kṛśāṃ kṛtvā manmāsena tava śarīraṃ puṣṭamityarthaḥ /",
  "GK16visa03cu:4293": "tvatta iti /",
  "GK16visa03cu:4294": "he subhru ! tvattaḥ kāpi na me kāpi puṣṭiḥ ityarthaḥ /",
  "GK16visa03cu:4295": "jai idamiti yadīdaṃ tadā kṣemaṃ kutaḥ pṛcchasi /",
  "GK16visa03cu:4296": "svānurāgaviṣayasyaiva kṣemapṛcchā /",
  "GK16visa03cu:4297": "matkārśye 'pi tava paṣṭyā ca mayi tavānurāgābhāvenaiva puṣṭiḥ /",
  "GK16visa03cu:4298": "anurāgasattve tu madvirahāt kārśyaṃ syāditi bhāvaḥ /",
  "GK16visa03cu:4299": "evamanyatreti---karuṇavipralambhānantaraṃ sambhoga ityarthaḥ /",
  "GK16visa03cu:4300": "tatra ca maraṇānantaraṃ jīvane mahāśvetāpuṇḍarīkayoḥ sambhoge /",
  "GK16visa03cu:4301": "********** END OF COMMENTARY **********",
  "GK16visa03cu:4302": "atha hāsyaḥ--",
  "GK16visa03cu:4303": "vikṛtākāravāgveṣaceṣṭādeḥ kuhakādbhavet /",
  "GK16visa03cu:4304": "hāsyo hāsasathāyibhāvaḥ śvetaḥ prathamadaivataḥ // VisSd_3.214 //",
  "GK16visa03cu:4305": "vikṛtākāravākceṣṭaṃ yamālokya hasejjanaḥ /",
  "GK16visa03cu:4306": "tamatrālambanaṃ prāhustacceṣṭoddīpanaṃ matam // VisSd_3.215 //",
  "GK16visa03cu:4307": "anubhāvo 'kṣasaṅkocavadanasmeratādayaḥ /",
  "GK16visa03cu:4308": "nidrālasyāvahitthādyā atra syurvyabhicāriṇaḥ // VisSd_3.216 //",
  "GK16visa03cu:4309": "jyeṣṭhānāṃ smitahasite madhyānāṃ vihasitāvahasite ca /",
  "GK16visa03cu:4310": "nīcānāmapahasitaṃ tathātihasitaṃ tadeṣa ṣaḍbhedaḥ // VisSd_3.217 //",
  "GK16visa03cu:4311": "************* COMMENTARY *************",
  "GK16visa03cu:4312": "Vijñapriyā:",
  "GK16visa03cu:4313": "(vi, ḍha) jyeṣṭhānāmiti---uttamānāṃ nāyakānāmityarthaḥ /",
  "GK16visa03cu:4314": "smitahasita iti---kasyāciduttamanāyakasya smitaṃ kasyacittu hasitam ityarthaḥ /",
  "GK16visa03cu:4315": "evamuttarottaramapi ekaikasya ekaikamiti ṣaḍbhedā /",
  "GK16visa03cu:4316": "Locanā:",
  "GK16visa03cu:4317": "(lo, ai)",
  "GK16visa03cu:4318": "hāsya iti---vikṛtād vikiyāyuktāda vāgveśaceṣṭādeḥ kuhakākhyavañcanāprayogācca hāsyaraso bhavediti sambandhaḥ /",
  "GK16visa03cu:4319": "pramathāḥ śivagaṇaviśeṣāḥ /",
  "GK16visa03cu:4320": "yadvastu /",
  "GK16visa03cu:4321": "jyeṣṭānāmuttamaprakṛtīnām /",
  "GK16visa03cu:4322": "********** END OF COMMENTARY **********",
  "GK16visa03cu:4323": "īṣadvikāsinayanaṃ smitaṃ syāt spanditādharam /",
  "GK16visa03cu:4324": "kiñcillakṣyadvijaṃ tatra hasitaṃ kathitaṃ budhaiḥ // VisSd_3.218 //",
  "GK16visa03cu:4325": "madhurasvaraṃ vihasitaṃ sāṃsaśiraḥ kampamavahasitam /",
  "GK16visa03cu:4326": "apahasitaṃ sāstrākṣaṃ vikṣiptāṅgaṃ ca bhavatyatihasitam // VisSd_3.219 //",
  "GK16visa03cu:4327": "yathā--",
  "GK16visa03cu:4328": "“gurogiraḥ pañcadinān adhītya vedāntaśāstrāṇi dinatrayaṃ ca /",
  "GK16visa03cu:4329": "amī samāghrāya ca tarkavādānsamāgatāḥ kukkuṭamiśrapādāḥ” //",
  "GK16visa03cu:4330": "************* COMMENTARY *************",
  "GK16visa03cu:4331": "Vijñapriyā:",
  "GK16visa03cu:4332": "(vi, ṇa) smitādilakṣaṇamāha /",
  "GK16visa03cu:4333": "īṣaditi /",
  "GK16visa03cu:4334": "gurorgira iti---kukkuṭamiśrapādopahāsaḥ /",
  "GK16visa03cu:4335": "********** END OF COMMENTARY **********",
  "GK16visa03cu:4336": "asya laṭakamelakaprabhṛtiṣu paripoṣo draṣṭavyaḥ /",
  "GK16visa03cu:4337": "Locanā:",
  "GK16visa03cu:4338": "(lo, o) atra kukkuṭamiśrapādā ālambanam /",
  "GK16visa03cu:4339": "teṣāṃ ca pañcadinādhyayanādaya uddīpanāni /",
  "GK16visa03cu:4340": "kāyocchvasanadṛṣṭisaṅkocādayo harṣāvahitthādayaśca anubhāvavyabhicāriṇaḥ anuktā api sāmarthyāllabhyāḥ /",
  "GK16visa03cu:4341": "evamanyatrāpi /",
  "GK16visa03cu:4342": "********** END OF COMMENTARY **********",
  "GK16visa03cu:4343": "atra ca--",
  "GK16visa03cu:4344": "yasya hāsaḥ sa ceta kvāpi sākṣānnaiva nibadhyate /",
  "GK16visa03cu:4345": "tathāṣyeṣa vibhāvādisāmarthyādupalabhyate // VisSd_3.220 //",
  "GK16visa03cu:4346": "abhedena vibhāvādisādhāraṇyātpratīyate /",
  "GK16visa03cu:4347": "sāmājikaistato hāsyaraso 'yamanubhūyate // VisSd_3.221 //",
  "GK16visa03cu:4348": "************* COMMENTARY *************",
  "GK16visa03cu:4349": "Vijñapriyā:",
  "GK16visa03cu:4350": "(vi, ta) atra cottamādiṣu ya upahāsakastasya smitādikamunneyam /",
  "GK16visa03cu:4351": "sākṣānneva nibadhyata iti /",
  "GK16visa03cu:4352": "naśabdena vācya ityarthaḥ /",
  "GK16visa03cu:4353": "abhedeneti---sa upahāsakaḥ sāmājikaiḥ vibhāvādisādhāraṇyāt yataḥ abhedena pratīyate tato hāsyaraso 'yamanumīyata ityarthaḥ /",
  "GK16visa03cu:4354": "vibhāvādisādhāraṇyañca upahāsakasya yo vibhāvādirūpo hasanīyavaikṛtyādiḥ,",
  "GK16visa03cu:4355": "tatra sāmājikasyāpi svopahasanīyatvādyāropyaḥ /",
  "GK16visa03cu:4356": "sa ca svātmani upahāsakābhedārepāt /",
  "GK16visa03cu:4357": "tataśca svaniṣṭhahāse upahāsakahāsābhedāropaḥ vibhāvādīnāṃ sādhāraṇīkaraṇavyāpārāt /",
  "GK16visa03cu:4358": "tataśca svādanākhyena vyāpāreṇa hāsyarasa āsvādyata iti pūrvāparagranthaniṣkarṣaḥ /",
  "GK16visa03cu:4359": "evameva rasāntare 'pi rītiḥ /",
  "GK16visa03cu:4360": "********** END OF COMMENTARY **********",
  "GK16visa03cu:4361": "evamanyeṣvapi raseṣu boddhavyam /",
  "GK16visa03cu:4362": "atha karuṇaḥ--",
  "GK16visa03cu:4363": "iṣṭanāśādaniṣṭāpteḥ karuṇākhyo raso bhavet /",
  "GK16visa03cu:4364": "dhīraiḥ kapotavarṇo 'yaṃ kathito yamadaivataḥ // VisSd_3.222 //",
  "GK16visa03cu:4365": "śoko 'tra sthāyibhāvaḥ syācchocyamālambanaṃ matam /",
  "GK16visa03cu:4366": "tasya dāhādikāvasthā bhaveduddīpanaṃ punaḥ // VisSd_3.223 //",
  "GK16visa03cu:4367": "anubhāvā daivanindābhūpātakranditādayaḥ /",
  "GK16visa03cu:4368": "vaivarṇyocchvāsaniḥ śvāsastambhapralapanāni ca // VisSd_3.224 //",
  "GK16visa03cu:4369": "nirvedamohāpasmākhyādhiglānismṛtiśramāḥ /",
  "GK16visa03cu:4370": "viṣādajaḍatonmādacintādyā vyabhicāriṇaḥ // VisSd_3.225 //",
  "GK16visa03cu:4371": "śocyaṃ vinaṣṭabandhuprabhṛti /",
  "GK16visa03cu:4372": "yathā mama rāghavavilāse--",
  "GK16visa03cu:4373": "“vipine kva jaṭānibandhanaṃ tava cedaṃ kva manoharaṃ vapuḥ /",
  "GK16visa03cu:4374": "anayorghaṭanā vidheḥ sphuṭaṃ nanu khaḍgena śirīṣakarttanam” //",
  "GK16visa03cu:4375": "atra hi rāmavanavāsajanitaśokārttasya daśarathasya daivanindā /",
  "GK16visa03cu:4376": "evaṃ bandhuviyogavibhavanāśādāvapyudāhāryam /",
  "GK16visa03cu:4377": "paripoṣastu mahābhārate strīparvaṇi draṣṭavyaḥ /",
  "GK16visa03cu:4378": "************* COMMENTARY *************",
  "GK16visa03cu:4379": "Vijñapriyā:",
  "GK16visa03cu:4380": "(vi, tha) vipine kveti spaṣṭam /",
  "GK16visa03cu:4381": "evaṃ bandhuviyogeti /",
  "GK16visa03cu:4382": "tatra bandhuviyoge yathā---“hā mātastvaritāsi kutra kimidaṃ hā devatāḥ kvāśiṣaḥ dhik prāṇān patito 'śanirhutavahaste 'ṅgeṣu dagdhe dṛśau /",
  "GK16visa03cu:4383": "itthaṃ ghargharamadhyaruddhakaruṇāpaurāṅganānāṃ giraḥ citrasthānapi rodayanti śatadhā kurvanti bhittīrapi //",
  "GK16visa03cu:4384": "“idaṃ madālasāyāṃ mṛtāyāṃ purastrīṇāṃ rodanasya kenāpi kathanam /",
  "GK16visa03cu:4385": "vittanāśe yathā-“kiṃ karomi kka gacchāmi śaraṇaṃ kka vrajāmyaham /",
  "GK16visa03cu:4386": "cireṇoparjjitaṃ vittaṃ dasyunāpahṛtaṃ mama” //",
  "GK16visa03cu:4387": "iti /",
  "GK16visa03cu:4388": "********** END OF COMMENTARY **********",
  "GK16visa03cu:4389": "asya karuṇavipralambhād bhedamāha--",
  "GK16visa03cu:4390": "śokasthāyitayā bhinno vipralambhādayaṃ rasaḥ /",
  "GK16visa03cu:4391": "vipralambhe ratiḥ sthāyī punaḥ saṃbhogahetukaḥ // VisSd_3.226 //",
  "GK16visa03cu:4392": "************* COMMENTARY *************",
  "GK16visa03cu:4393": "Vijñapriyā:",
  "GK16visa03cu:4394": "(vi, da) punaḥ sambhogahetuka iti /",
  "GK16visa03cu:4395": "pūrvarāgamānapravāsahetukatve karuṇasāṅkaryyaśaṅkaiva nāsti /",
  "GK16visa03cu:4396": "maraṇe satyeva tatsāṅkaryasambhāvanā /",
  "GK16visa03cu:4397": "tatra punaḥ sambhogasambhāvanāsattve vipralambhaḥ /",
  "GK16visa03cu:4398": "punaḥ sambhogahetukaḥ punaḥ sambhogasambhāvanāhetuka ityarthaḥ /",
  "GK16visa03cu:4399": "********** END OF COMMENTARY **********",
  "GK16visa03cu:4400": "atha raudraḥ--",
  "GK16visa03cu:4401": "raudraḥ krodhasthāyibhāvo rakto rudrādhidaivataḥ /",
  "GK16visa03cu:4402": "ālambanamaristatra tacceṣcoddīpanaṃ matam // VisSd_3.227 //",
  "GK16visa03cu:4403": "muṣṭiprahārapātanavikṛtacchedāvadāraṇaiścaiva /",
  "GK16visa03cu:4404": "saṃgrāmasaṃbhramādyairasyoddīptirbhavet prauḍhā // VisSd_3.228 //",
  "GK16visa03cu:4405": "bhravibhaṅgauṣṭhanirdeśabāhusphoṭanatarjanāḥ /",
  "GK16visa03cu:4406": "ātmāvadānakathanamāyudhotkṣepaṇāni ca // VisSd_3.229 //",
  "GK16visa03cu:4407": "anubhāvāstathākṣepakrūrasaṃdarśanādayaḥ /",
  "GK16visa03cu:4408": "ugratāvegaromāñcasvedavepathavo madaḥ // VisSd_3.230 //",
  "GK16visa03cu:4409": "mohāmarṣādayastatra bhāvāḥ syurvyabhicāriṇaḥ /",
  "GK16visa03cu:4410": "yathā--",
  "GK16visa03cu:4411": "“kṛtamanumataṃ dṛṣṭaṃ vā yairidaṃ gurupātakaṃ manujapaśubhirnirmaryādairbhavadbhirudāyudhaiḥ /",
  "GK16visa03cu:4412": "narakaripuṇā sārdhaṃ teṣāṃ sabhīmakirīṭinā- mayamahamasṛṅmedomāṃsaiḥ karomi diśāṃ balim” //",
  "GK16visa03cu:4413": "************* COMMENTARY *************",
  "GK16visa03cu:4414": "Vijñapriyā:",
  "GK16visa03cu:4415": "(vi, dha) kṛtamanumatamiti /",
  "GK16visa03cu:4416": "arjunaṃ sambodhya kruddhasya aśvatthāmna uktiriyam /",
  "GK16visa03cu:4417_0": "idaṃ svayaṃ mṛtasya mama pituḥ śiracchedarūpaṃ gurupātakaṃ yairudāyudhairmanujapaśubhirnirmayādairbhavaddhiḥ",
  "GK16visa03cu:4417_1": "kṛtamanumataṃ dṛṣṭaṃ vā narakāsurasya ripuṇā śrīkṛṣṇena sārddhaṃ sabhīmakirīṭināṃ",
  "GK16visa03cu:4417_2": "teṣāṃ medomāṃsaiḥ diśāṃ diksthitabhūtānāṃ balimayamaham etatkṣaṇavartto ahaṃ karomītyarthaḥ /",
  "GK16visa03cu:4418": "kirīṭī arjunaḥ /",
  "GK16visa03cu:4419": "medastailam /",
  "GK16visa03cu:4420": "narakaripupadopādānāt narakahetupātakahantāraṃ gurupātakakāriṇañca haniṣyāmīti sūcanāt matkrodhe jagadeva naṅkṣyati iti sūcitam /",
  "GK16visa03cu:4421": "Locanā:",
  "GK16visa03cu:4422": "(lo, au) kṛtamanumatamiti /",
  "GK16visa03cu:4423": "teṣāṃ bhavatām /",
  "GK16visa03cu:4424": "********** END OF COMMENTARY **********",
  "GK16visa03cu:4425": "asya yuddhavīrādbhedamāha--",
  "GK16visa03cu:4426": "raktāsyenetratā cātra bhedinī yuddhavīrataḥ // VisSd_3.231 //",
  "GK16visa03cu:4427": "atha vīraḥ--",
  "GK16visa03cu:4428": "uttamaprakṛtirvora utsāhasthāyibhāvakaḥ /",
  "GK16visa03cu:4429": "mahendradaivato hemavarṇo 'yaṃ samudāhṛtaḥ // VisSd_3.232 //",
  "GK16visa03cu:4430": "ālambanavibhāvāstu vijetavyādayo matāḥ /",
  "GK16visa03cu:4431": "************* COMMENTARY *************",
  "GK16visa03cu:4432": "Vijñapriyā:",
  "GK16visa03cu:4433": "(vi, na) dharmavīradānavīrayuddhavīradayāvīrarūpatayā vīrarasasya cāturvidhyaṃ vakṣyate /",
  "GK16visa03cu:4434": "teṣāmālambanādibhedo vijetavyādaya ityādi sarvagrahārthamādipadam /",
  "GK16visa03cu:4435": "********** END OF COMMENTARY **********",
  "GK16visa03cu:4436": "vijetavyādiceṣṭādyāstasyoddīpanarūpiṇaḥ /",
  "GK16visa03cu:4437": "anubhāvāstu tatra syuḥ sahāyānveṣaṇādayaḥ // VisSd_3.233 //",
  "GK16visa03cu:4438": "sañcāriṇāstu dhṛtimatigarvasmṛtitarkaromāñcāḥ /",
  "GK16visa03cu:4439": "sa ca dānadarmayuddhairdayayā ca samanvitaścaturdhā syāt // VisSd_3.234 //",
  "GK16visa03cu:4440": "sa ca vīro dānavīro dharmavīro yuddhavīro dayāvīraśceti caturvidhaḥ /",
  "GK16visa03cu:4441": "tatra dānavīro yathā paraśurāmaḥ--",
  "GK16visa03cu:4442": "“tyāgaḥ saptasamudramudritamahīnirvyājadānāvadhiḥ” iti /",
  "GK16visa03cu:4443": "atra paraśurāmasya tyāge utsāhaḥ sthāyibhāvaḥ,",
  "GK16visa03cu:4444": "saṃpradānabhūtabrāhmaṇairālambanavibhāvaiḥ sattvādhyavasāyādibhiścoddīpanavibhāvaivibhāvitaḥ,",
  "GK16visa03cu:4445": "sarvasvatyāgādibhiranubhāvairanubhāvito,",
  "GK16visa03cu:4446": "harṣadhṛtyādibhaiḥ saṃcāribhiḥ puṣṭiṃ nīto dānavīratāṃ bhajate /",
  "GK16visa03cu:4447": "************* COMMENTARY *************",
  "GK16visa03cu:4448": "Vijñapriyā:",
  "GK16visa03cu:4449": "(vi, pa) tyāgaḥ saptasamudreti---saptasamudrāvṛttayā mahyā nirvyājadānaparyyantaḥ tyāga ityarthaḥ /",
  "GK16visa03cu:4450": "sattvādhyavasāyaḥ sātvikakriyābhāvitaḥ /",
  "GK16visa03cu:4451": "pūrvoktaprakāreṇa jñāpitaḥ /",
  "GK16visa03cu:4452": "********** END OF COMMENTARY **********",
  "GK16visa03cu:4453": "dharmavīro yathā yudhiṣṭhiraḥ--",
  "GK16visa03cu:4454": "“rājyaṃ ca vasu dehaśca bhāryā bhrātṛsutāśca ye /",
  "GK16visa03cu:4455": "yacca loke mamāyattaṃ tad dharmāya sadodyatam” //",
  "GK16visa03cu:4456": "yuddhavīro yathā śrīrāmacandraḥ--",
  "GK16visa03cu:4457": "bho laṅkeśvara ! dīyatāṃ janakajā rāmaḥ svayaṃ yācate ko 'yaṃ te mativibhramaḥ smara nayaṃ nādyāpi kiṃcidratam /",
  "GK16visa03cu:4458": "naivaṃ cet kharadūṣaṇatriśirasāṃ kaṇṭhāsṛjā paṅkilaḥ pattrī naiṣa sahiṣyate mama dhanurjyābandhabandhūkṛtaḥ” //",
  "GK16visa03cu:4459": "************* COMMENTARY *************",
  "GK16visa03cu:4460": "Vijñapriyā:",
  "GK16visa03cu:4461": "(vi, pha) bho laṅkeśvara iti /",
  "GK16visa03cu:4462": "rāmo rāmanāmnā khyāto vālihantā svayaṃ yācate /",
  "GK16visa03cu:4463": "nayaṃ nītiṃ smara /",
  "GK16visa03cu:4464": "nādyāpīti /",
  "GK16visa03cu:4465": "mayā saha sandherupāyaḥ ko 'pi na gata ityarthaḥ /",
  "GK16visa03cu:4466": "naivaṃ cet sītā na dīyate cet tadā mama dhanuḥ jyābandhasya bandhūkṛta eṣa patrī vāṇo na sahiṣyate /",
  "GK16visa03cu:4467": "kīdṛśaḥ kharādīnāmasṛjā raktena paṅkilaḥ /",
  "GK16visa03cu:4468": "********** END OF COMMENTARY **********",
  "GK16visa03cu:4469": "dayāvīro yathā jīmūtavāhanaḥ--",
  "GK16visa03cu:4470": "“śirāmukhaiḥ syandata eva raktamadyāpi dehe mama māṃsamasti /",
  "GK16visa03cu:4471": "tṛptiṃ na paśyāmi tavāpi tāvat kiṃ bhakṣaṇāttvaṃ virato garutman ! /",
  "GK16visa03cu:4472": "eṣvapi vibhāvādayaḥ pūrvodāharaṇavadūhyāḥ /",
  "GK16visa03cu:4473": "************* COMMENTARY *************",
  "GK16visa03cu:4474": "Vijñapriyā:",
  "GK16visa03cu:4475": "(vi, ba) śirāmukhairiti /",
  "GK16visa03cu:4476": "garuḍena bhakṣyamāṇaṃ nāgaṃ paritrātuṃ tadbhakṣaṇāya ātmadehamarpitavatastadbhakṣitabahumāṃsasya jīmūtavāhanasyātṛptaṃ pratyuktiriyam /",
  "GK16visa03cu:4477": "he garutman ! adyāpi mama dehe māṃsamasti /",
  "GK16visa03cu:4478": "atra hetumāha---mama kīdṛśasya śirāmukheṃ raktaṃ syandata eva /",
  "GK16visa03cu:4479": "ato yadyapi bahūni māṃsāni bhakṣitāni tathāpi tṛptimātmani na paśyāmi /",
  "GK16visa03cu:4480": "atastvaṃ kiṃ bhakṣaṇād viratosītyarthaḥ /",
  "GK16visa03cu:4481": "********** END OF COMMENTARY **********",
  "GK16visa03cu:4482": "atha bhayānakaḥ--",
  "GK16visa03cu:4483": "bhayānako bhayasthāyibhāvo bhūtādhidaivataḥ” /",
  "GK16visa03cu:4484": "strīnīcaprakṛtiḥ kṛṣṇo matastattvaviśāradaiḥ // VisSd_3.235 //",
  "GK16visa03cu:4485": "yasmādutpadyate bhītistadatrālambanaṃ matam /",
  "GK16visa03cu:4486": "ceṣṭā ghoratarāstasya bhaveduddīpanaṃ punaḥ // VisSd_3.236 //",
  "GK16visa03cu:4487": "anubhāvo 'tra vaivarṇyagadradasvarabhāṣaṇam /",
  "GK16visa03cu:4488": "pralayasvedaromāñcakampadikprekṣaṇādayaḥ // VisSd_3.237 //",
  "GK16visa03cu:4489": "************* COMMENTARY *************",
  "GK16visa03cu:4490": "Vijñapriyā:",
  "GK16visa03cu:4491": "(vi, bha) bhayānakānubhāveṣu pulakaḥ kiñcid aṅgeṣu romāñcaḥ /",
  "GK16visa03cu:4492": "romāñcastu sarvāṅgeṣu iti bhedaḥ /",
  "GK16visa03cu:4493": "********** END OF COMMENTARY **********",
  "GK16visa03cu:4494": "juguṣsāvegasaṃmohasaṃtrāsaglānidīnatāḥ /",
  "GK16visa03cu:4495": "śaṅkāpasmārasambhrāntimṛtyvādyā vyabhicāriṇāḥ // VisSd_3.238 //",
  "GK16visa03cu:4496": "yathā--",
  "GK16visa03cu:4497": "“naṣṭaṃ varṣavaraiḥ--” ityādi (105 pṛdṛ) atha bībhatsaḥ--",
  "GK16visa03cu:4498": "juguṣsāsthāyibhāvastu bībhatsaḥ kathyate rasaḥ /",
  "GK16visa03cu:4499": "nīlavarṇo mahākāladaivato 'yamudāhṛtaḥ // VisSd_3.239 //",
  "GK16visa03cu:4500": "durgandhamāṃsaruṃdhiramedāṃ syālambanaṃ matam /",
  "GK16visa03cu:4501": "tatraiva kṛmipātādyamuddīpanamudāhṛtam // VisSd_3.240 //",
  "GK16visa03cu:4502": "niṣṭhīvanāsyavalananetrasaṅkocanādayaḥ /",
  "GK16visa03cu:4503": "anubhāvāstatra matāstathā syurvyabhicāriṇaḥ // VisSd_3.241 //",
  "GK16visa03cu:4504": "moho 'pasmāra āvego vyādhiśca maraṇādayaḥ /",
  "GK16visa03cu:4505": "yathā--",
  "GK16visa03cu:4506": "“utkṛtyotkṛtya kṛttiṃ prathamamatha pṛthūcchothabhūyāṃsi māṃsāny aṃsasphikpṛṣṭhapiṇḍādyavayavasulabhānyugrapūtīni jagdhvā /",
  "GK16visa03cu:4507": "ārttaḥ paryastanetraḥ prakaṭitadaśanaḥ pretaraṅkaḥ karaṅkādaṅkasthādasthiṃsthaṃ sthapuṭagatamapi kravyamadhyagramatti” //",
  "GK16visa03cu:4508": "************* COMMENTARY *************",
  "GK16visa03cu:4509": "Vijñapriyā:",
  "GK16visa03cu:4510": "(vi, ma) tadvyabhicāribhāveṣu--jugupsābhayahetupretādidarśanāt /",
  "GK16visa03cu:4511": "saṃtrāsaśca bhayādbhinnaḥ /",
  "GK16visa03cu:4512": "utkṛtyeti---karālārādhanāya gatasya mādhavasya śavaṃ bhuñjānaṃ pretaṃ dṛṣṭvā uktiriyam /",
  "GK16visa03cu:4513": "ayaṃ pretaraṅgaḥ /",
  "GK16visa03cu:4514": "preteṣu daridraḥ /",
  "GK16visa03cu:4515": "aṅkasthāt śavāt asthisaṃsthaṃ sthapuṭagatamapi kravyaṃmāṃsaṃ prakaṭitadaśanaḥ sannavyagraṃ yathā syāttathātti /",
  "GK16visa03cu:4516": "kiṃ kṛtvā prathamaṃ kṛttiṃ carmma utkṛtyokṛtya /",
  "GK16visa03cu:4517": "athānantaraṃ aṃse bhujamūle sphici nitambe pṛṣṭe ca /",
  "GK16visa03cu:4518": "ādinā urau ca /",
  "GK16visa03cu:4519": "piṇḍe 'vayave sulabhāni māṃsāni jagdhvā bhakṣayitvā /",
  "GK16visa03cu:4520": "īdṛśakrameṇa bhakṣaṇād avyagratā /",
  "GK16visa03cu:4521": "māṃsāni kīdṛśāni pṛthunā ucchothena tatphullatayā bhūyāṃsi bahūni tathā atidurgandhīni /",
  "GK16visa03cu:4522": "Locanā:",
  "GK16visa03cu:4523": "(lo, a) utkṛtyeti-ucchotha ucchūnatā /",
  "GK16visa03cu:4524": "piṇḍo jaṅghorddhvabhāgaḥ /",
  "GK16visa03cu:4525": "raṅkaściradurlabhāhāraḥ /",
  "GK16visa03cu:4526": "karaṅko 'sthiśeṣaṃ śiraḥ /",
  "GK16visa03cu:4527": "sthapuṭaṃ vikaṭagabhīrabhāgaḥ /",
  "GK16visa03cu:4528": "********** END OF COMMENTARY **********",
  "GK16visa03cu:4529": "athādbhutaḥ--",
  "GK16visa03cu:4530": "adbhuto vismayasthāyibhāvo gandharvadaivataḥ // VisSd_3.242 //",
  "GK16visa03cu:4531": "pītavarṇo vastu lokātigāmālambanaṃ matam /",
  "GK16visa03cu:4532": "guṇānāṃ tasya mahimā bhaveduddīpanaṃ punaḥ // VisSd_3.243 //",
  "GK16visa03cu:4533": "stambhaḥ svedo 'tha romāñcagadradasvarasaṃbhramaḥ /",
  "GK16visa03cu:4534": "tathā netravikāsādyā anubhāvāḥ prakīrtitāḥ // VisSd_3.244 //",
  "GK16visa03cu:4535": "vitarkāvegasaṃbhrāntiharṣādyā vyabhicāriṇaḥ /",
  "GK16visa03cu:4536": "yathā--",
  "GK16visa03cu:4537": "“dordaṇḍāñcitacandraśekharadhanurdaṇḍāvabhaṅgodyata--",
  "GK16visa03cu:4538": "ṣṭaṃkāradhvanirāryabālacaritaprastāvanāḍiṇḍimaḥ /",
  "GK16visa03cu:4539": "drākparyastakapālasaṃpuṭamiladbrahmāṇḍabhāṇḍodara- bhrāmyatpiṇḍitacaṇḍimā kathamaho nādyāpi viśrāmyati” //",
  "GK16visa03cu:4540": "************* COMMENTARY *************",
  "GK16visa03cu:4541": "Vijñapriyā:",
  "GK16visa03cu:4542": "(vi, ya) adbhutavyabhicāribhāveṣu saṃbhrāntiḥ; bhramaṇaṃ capalatā /",
  "GK16visa03cu:4543": "tenānubhāvatvena uktasaṃbhramādbhedaḥ /",
  "GK16visa03cu:4544": "dordaṇḍeti--rāmeṇa dhanuṣi bhagne tacchabdaṃ śrutvā lakṣmaṇasya uktiriyam /",
  "GK16visa03cu:4545": "dordaṇḍenāñcitasya utkṣiptasya candraśekharadhanurdaṇḍasyāvabhaṅgena udgato jhaṅkāradhvaniḥ aho 'dyāpi na viśrāmyati /",
  "GK16visa03cu:4546": "kīdṛśaḥ /",
  "GK16visa03cu:4547": "āryyasya rāmasya bālacaritānāṃ prastāvanāyāḥ prakhyāpanāyāḥ ḍiṇḍimo vādyaviśeṣaḥ /",
  "GK16visa03cu:4548_0": "punaḥ kīdṛśaḥ--drāksahasā paryyastābhyāmutkṣiptābhyāṃ kapālasaṃpuṭābhyāṃ punarmilito",
  "GK16visa03cu:4548_1": "brahmāṇḍabhāṇḍasya caṇḍaśabdāt utphulya punarmilitaṃ brahmāṇḍakapāladvayaṃ tadudare",
  "GK16visa03cu:4548_2": "bhrāmyan ityarthaḥ /",
  "GK16visa03cu:4549": "atra rāmo lokātigaṃ vastu /",
  "GK16visa03cu:4550": "dhanurbhaṅge guṇaḥ /",
  "GK16visa03cu:4551": "Locanā:",
  "GK16visa03cu:4552": "(lo, ā) dordaṇḍeti /",
  "GK16visa03cu:4553": "āryyorāmaḥ drākjhaṭiti /",
  "GK16visa03cu:4554": "paryyāptau saṃpūrṇo kapālasaṃpuṭau yasya /",
  "GK16visa03cu:4555": "evaṃ viśeṣaṇaviśiṣṭatayā milati jāyamāne brahmaṇḍabhāṇḍodare bhrāmyan piṇḍitaḥ piṇḍībhūtaḥ caṇḍimā caṇḍatvaṃ yasyeti jhaṅkāradhvanorviśeṣaṇam /",
  "GK16visa03cu:4556": "********** END OF COMMENTARY **********",
  "GK16visa03cu:4557": "atha śāntaḥ--",
  "GK16visa03cu:4558": "śāntaḥ śamasthayibhāva uttamaprakṛtirmataḥ // VisSd_3.245 //",
  "GK16visa03cu:4559": "Locanā:",
  "GK16visa03cu:4560": "(lo, i) uktarūpaḥ śamaḥ sthāyibhāvo yasya /",
  "GK16visa03cu:4561": "yattu nirvedasya sthāyibhāvatāvalambanena śāntarasasvīkāraḥ gṛtastadayuktam ,",
  "GK16visa03cu:4562": "tasya svādyamānarūpatvāt saṃcāribhāvasyaiva nāṭyatvāt /",
  "GK16visa03cu:4563": "********** END OF COMMENTARY **********",
  "GK16visa03cu:4564": "kundendusundaracchāyaḥ śrīnārāyaṇadaivataḥ /",
  "GK16visa03cu:4565": "anityatvādināśeṣavastuniḥ sāratā tu yā // VisSd_3.246 //",
  "GK16visa03cu:4566": "************* COMMENTARY *************",
  "GK16visa03cu:4567": "Vijñapriyā:",
  "GK16visa03cu:4568": "(vi, ra) anityatvādinā ityatra ādipadāt iṣṭaviyogādinā vairāgyaparigrahaḥ /",
  "GK16visa03cu:4569": "********** END OF COMMENTARY **********",
  "GK16visa03cu:4570": "paramātmasvarūpaṃ vā tasyālambanamiṣyate /",
  "GK16visa03cu:4571": "puṇyāśramaharikṣetratīrtharamyavanādayaḥ // VisSd_3.247 //",
  "GK16visa03cu:4572": "mahāpuruṣasaṅgādyāstasyoddīpanarūpiṇaḥ /",
  "GK16visa03cu:4573": "romāñcādyāścānubhāvāstathā syurvyabhicāriṇaḥ // VisSd_3.248 //",
  "GK16visa03cu:4574": "nirvedaharṣasmaraṇamatibhūtadayādayaḥ /",
  "GK16visa03cu:4575": "yathā--",
  "GK16visa03cu:4576": "“rathyāntaścaratastathā dhṛtajarat kanthālavasyādhvagaiḥ satrāsaṃ ca sakautukaṃ ca sadayaṃ dṛṣṭasya tairnāgaraiḥ /",
  "GK16visa03cu:4577": "nirvyājīkṛtacitsudhārasamudā nidrāyamāṇasya me niḥśaṅkaḥ karaṭaḥ kadā karapuṭībhikṣāṃ viluṇṭhiṣyati” //",
  "GK16visa03cu:4578": "************* COMMENTARY *************",
  "GK16visa03cu:4579": "Vijñapriyā:",
  "GK16visa03cu:4580": "(vi, la) rathyānta iti /",
  "GK16visa03cu:4581": "saṃsāraviraktasyoktiriyam /",
  "GK16visa03cu:4582": "nirbojīkṛtayā citsudhārasamudā jñānāmṛtaharṣeṇa nidrāyamāṇasya me kadā karapuṭībhikṣāṃ karaṭaḥ kāko viluṇṭhiṣyati /",
  "GK16visa03cu:4583": "kāmanābhāvāt nirbojatā /",
  "GK16visa03cu:4584": "mama kīdṛśasya,",
  "GK16visa03cu:4585": "bhikṣāviluṇṭhanādibhayābhāvāt niḥ śaṅkaṃ carataḥ rathyāntaḥ nagararājamārgamadhye carataḥ /",
  "GK16visa03cu:4586": "dhṛtajaratkanthālavasya /",
  "GK16visa03cu:4587": "ataḥ taiḥ rathyāsthaiḥ adhvagairnāgaraiḥ kanthādiviparītadarśanāt satrāsañca sakautukañca daridrāvasthādarśanāt sadayañca dṛṣṭasya /",
  "GK16visa03cu:4588": "atra samastasukhahetūpakṣepaṇāt labdhāśeṣavastuniḥ sāratā ālambanam /",
  "GK16visa03cu:4589": "nāgarairuktarūpeṇa darśanāni uddīpanāni /",
  "GK16visa03cu:4590": "bhikṣāviluṇṭhanāśaṃsālabhyau romāñcaharṣāvanubhāvavyabhicāriṇau /",
  "GK16visa03cu:4591": "Locanā:",
  "GK16visa03cu:4592": "(lo, ī) rathyetiṃ---lavo leśaḥ /",
  "GK16visa03cu:4593": "chidramayatvāt vikṛtākāratvātsatrāsam /",
  "GK16visa03cu:4594": "tathādbhutasyādṛṣṭapūrvakatvātsakautukam /",
  "GK16visa03cu:4595": "akiñcanatvāt sadayam /",
  "GK16visa03cu:4596": "nirbojīkṛto yo 'sau citjñānameva sudhārasaḥ tena prakāśena yā mut prītiḥ sukhaikamayatā tayā nidrāyamāṇasya paśyato 'pi prameyajātamapaśyataḥ citsudhārasasya /",
  "GK16visa03cu:4597": "nirbojīkṛtasyāyamarthaḥ-- nirgataṃ bījaṃ saṃsārakāraṇam avidyākhyaṃ yasmāt prakāśādityarthaḥ /",
  "GK16visa03cu:4598": "nirgataṃ bījam ātmaprakāśajñānakāraṇaṃ mano yatra sa nirbojaḥ /",
  "GK16visa03cu:4599": "brahmākāraṃ vṛttimutpādya manasaḥ sattvāṃśasyāpi vināśābhyupagamāt /",
  "GK16visa03cu:4600": "********** END OF COMMENTARY **********",
  "GK16visa03cu:4601": "puṣṭistu mahābhāratādau draṣṭavyā /",
  "GK16visa03cu:4602": "asya dayāvīrādeḥ sakāśād bhedamāha--",
  "GK16visa03cu:4603": "nirahaṅkārarūpatvād dayāvīrādireṣa no // VisSd_3.249 //",
  "GK16visa03cu:4604": "dayāvīrādau hi nāgānandadau jīmūtavāhanāderantarā malayavatyādyanurāgāderante ca vidyādharacakravatitvādyāpterdarśanādahaṅkāropaśamo na dṛśyate /",
  "GK16visa03cu:4605": "śāntastu sarvākāreṇāhaṅkārapraśamaikarūpatvānna tatrāṃntarbhāvamarhati /",
  "GK16visa03cu:4606": "tataśca nāgānandādeḥ śāntarasapradhānatvamapāstam /",
  "GK16visa03cu:4607": "nanu--",
  "GK16visa03cu:4608": "“na yatra duḥkhaṃ na sukhaṃ na cintā na dveṣarāgau na ca kacidicchā /",
  "GK16visa03cu:4609": "rasaḥ sa śāntaḥ kathito manīndraiḥ sarveṣu bhāveṣu samapramāṇaḥ” //",
  "GK16visa03cu:4610": "************* COMMENTARY *************",
  "GK16visa03cu:4611": "Vijñapriyā:",
  "GK16visa03cu:4612": "(vi, va) dayāvīrasya bhedamāha---nirahaṅkāreti /",
  "GK16visa03cu:4613": "nāgānandeti---jīmūtavāhananāyake nāgānande nāṭake kāvyaprakāśe śāntasya jīmūtavāhanasya yuktimākṣipatiataśca iti /",
  "GK16visa03cu:4614": "sarveṣu bhāveṣviti---sarveṣu kāntādisakalapadārtheṣu satsvapītyarthaḥ /",
  "GK16visa03cu:4615": "atra ca iti---mokṣāvasthīyaśāntaḥ sa evayato rasatāmetīti kāvyanāṭyasamarpitaḥ sanniti śeṣaḥ /",
  "GK16visa03cu:4616": "Locanā:",
  "GK16visa03cu:4617": "(lo, u) nirahamiti---dayāvīrādītyādiśabdāt dharmavīrādiḥ /",
  "GK16visa03cu:4618": "nāgānandākhyaṃ nāma nāṭakam /",
  "GK16visa03cu:4619": "sarveṣu loṣṭrāśmakāñcanādiṣu bhāveṣu padārtheṣu gamaṃ tulyaṃ pramāṇaṃ jñānaṃ yatra /",
  "GK16visa03cu:4620": "********** END OF COMMENTARY **********",
  "GK16visa03cu:4621": "ityevaṃrūpasya śāntasya mokṣāvasthāyāmevātmasvarūpāpattilakṣaṇāyāṃ prādurbhāvāttatra sañcāryādīnāmabhāvāt kathaṃ rasatvamityucyate--",
  "GK16visa03cu:4622": "Locanā:",
  "GK16visa03cu:4623": "(lo, ū) ātmeti---ātmasvarūpasya āpattiḥ prāptiḥ lakṣaṇaṃ svarūpaṃ yasyāḥ /",
  "GK16visa03cu:4624": "********** END OF COMMENTARY **********",
  "GK16visa03cu:4625": "yuktaviyuktadaśāyāmavasthito yaḥ śamaḥ sa eva yataḥ /",
  "GK16visa03cu:4626": "rasatāmeti tadasmin sañcāryādeḥ sthitiśca na viruddhā // VisSd_3.250 //",
  "GK16visa03cu:4627": "yaścāsminsukhābhāvo 'pyuktastasya vaiṣayikasukhaparatvānna virodhaḥ /",
  "GK16visa03cu:4628": "uktaṃ hi-",
  "GK16visa03cu:4629": "************* COMMENTARY *************",
  "GK16visa03cu:4630": "Vijñapriyā:",
  "GK16visa03cu:4631": "(vi, śa) na viruddheti---nirvedarūpasaṃcāristhitiḥ atrāstyeva ityarthaḥ /",
  "GK16visa03cu:4632": "vaiṣayikasukhaparatvāditi /",
  "GK16visa03cu:4633": "tena śāntasya vaiṣayikasukhabhinnaṃ tṛṣṇākṣayādhīnaṃ sukhamastyeva ityuktam /",
  "GK16visa03cu:4634": "Locanā:",
  "GK16visa03cu:4635": "(lo, ṛ)",
  "GK16visa03cu:4636": "yukteti---tatra viṣayebhyaḥ parāvṛtya sākṣāt kartavye brahmaṇi mano nidhāya varttamānatvacintāsantānavān yuktaḥ,",
  "GK16visa03cu:4637": "yasya ca yogajadharmasahakṛtena manasā,",
  "GK16visa03cu:4638": "jijñāsitavastusākṣātkāro jāyate,",
  "GK16visa03cu:4639": "yaśca bhūtvendriyajayī aṇimādyaḥ kāyasiddhīrdūraśraṇādyā hyatīndriyāṇi sve sve viṣaye sahattvasannikarṣādisahakāranirapekṣāṇi varttante,",
  "GK16visa03cu:4640": "evaṃ yuktaviyuktāvasthāyāmityarthaḥ /",
  "GK16visa03cu:4641": "********** END OF COMMENTARY **********",
  "GK16visa03cu:4642": "“yacca kāmasukhaṃ loke yacca divyaṃ mahatsukham /",
  "GK16visa03cu:4643": "tṛṣṇākṣayasukhasyaite nārhataḥ ṣoḍaśīṃ kalām” //",
  "GK16visa03cu:4644": "“sarvākāramahaṅkārāhitatvaṃ brajanti cet /",
  "GK16visa03cu:4645": "atrāntarbhāvamarhanti dayāvīrādayastathā” //",
  "GK16visa03cu:4646": "************* COMMENTARY *************",
  "GK16visa03cu:4647": "Vijñapriyā:",
  "GK16visa03cu:4648": "(vi, ṣa) tatra ca samvādamāha /",
  "GK16visa03cu:4649": "utkaṃ hīti---ete kāmasukhadivyasukhe /",
  "GK16visa03cu:4650": "Locanā:",
  "GK16visa03cu:4651": "(lo, ṝ) atreti---atra mahāviṣaye dayāvīrādayaḥ svalpaviṣayāḥ /",
  "GK16visa03cu:4652": "********** END OF COMMENTARY **********",
  "GK16visa03cu:4653": "ādiśabdāddharmavīradānavīradevatāviṣayaratiprabhṛtayaḥ /",
  "GK16visa03cu:4654": "tatra devatāviṣayā ratiryathā--",
  "GK16visa03cu:4655": "kadā vārāṇasyāmiha suradhunīrodhasi vasan vasānaḥ kaupīnaṃ śirasi nidadhāno 'ñjalipuṭam /",
  "GK16visa03cu:4656": "aye gaurīnātha ! tripurahara ! śaṃbho ! trinayana ! prasīdeti krośan nimiṣamiva neṣyāmi divasān” //",
  "GK16visa03cu:4657": "************* COMMENTARY *************",
  "GK16visa03cu:4658": "Vijñapriyā:",
  "GK16visa03cu:4659": "(vi, sa) devatāviṣayaratiryatheti---śāntāntarbhāvamāpannā devatāviṣayaratiryathetyarthaḥ /",
  "GK16visa03cu:4660_0": "kadā vārāṇasyāmiti--iha vārāṇasyāṃ suradhunyā gaṅgāyā rodhasi tīre pulin vā vasan",
  "GK16visa03cu:4660_1": "ahaṃ kaupīnadvayañca vasānaḥ śirasyañjalipuṭaṃ dadhānaśca aye gaurīnāthetyādinā'krośan",
  "GK16visa03cu:4660_2": "ca kadā divasān nimeṣamiva neṣyāmītyarthaḥ /",
  "GK16visa03cu:4661": "atra kaupīnādiviśeṣaṇaiḥ sukhādirāhityaprāptyā sarvāhaṅkārarāhityalābhād devaviṣayaraterapi śāntarasatvaprāptiḥ /",
  "GK16visa03cu:4662": "********** END OF COMMENTARY **********",
  "GK16visa03cu:4663": "atha munīndrasaṃmato vatsalaḥ--",
  "GK16visa03cu:4664": "sphuṭaṃ camatkāritayā vatsalaṃ ca rasaṃ viduḥ /",
  "GK16visa03cu:4665": "sthāyī vatsalatāsnehaḥ putrādyālambanaṃ matam // VisSd_3.251 //",
  "GK16visa03cu:4666": "************* COMMENTARY *************",
  "GK16visa03cu:4667": "Vijñapriyā:",
  "GK16visa03cu:4668": "(vi, ha)",
  "GK16visa03cu:4669": "vatsalatāsneha iti---na caivaṃ dayāvīratvaprasaktiriti vācyam ,",
  "GK16visa03cu:4670": "ātmāpakāreṇāpi paropacikīrṣāprayojakadharmaviśeṣasya dayātvāt sukhasambandhini anurāgaviśeṣasya ca snehatvāt iti anayorbhedāt /",
  "GK16visa03cu:4671": "Locanā:",
  "GK16visa03cu:4672": "(lo, ḷ) sphuṭamiti---cakatkārasyātroktaprakāreṇa rase sāratvānnardeśaḥ /",
  "GK16visa03cu:4673": "tasya ca vibhāvādiśavālitasvaprakāśānandramayatvaṃ daivasiddhamityuktam /",
  "GK16visa03cu:4674": "camatkāri tayeti /",
  "GK16visa03cu:4675": "vatsalatārūpaḥ strehaḥ /",
  "GK16visa03cu:4676": "********** END OF COMMENTARY **********",
  "GK16visa03cu:4677": "uddīpanāni tacceṣṭā nidyāśauryadayādayaḥ /",
  "GK16visa03cu:4678": "āliṅganāṅgasaṃsparśaśiraścumbanamīkṣaṇam // VisSd_3.252 //",
  "GK16visa03cu:4679": "pulakānandavāṣpādyā anubhāvāḥ prakīrtitāḥ /",
  "GK16visa03cu:4680": "sañcāriṇo 'niṣṭaśaṅkāharṣagarvādayo matāḥ // VisSd_3.253 //",
  "GK16visa03cu:4681": "padmagarbhacchavirvarṇo daivataṃ lokamātaraḥ /",
  "GK16visa03cu:4682": "yathā--",
  "GK16visa03cu:4683": "“yadāha dhātryā prathamoditaṃ vaco yayau tadīyāmavalambya cāṅgalīm /",
  "GK16visa03cu:4684": "abhūcca namraḥ praṇipātaśikṣayā piturmudaṃ tena tatāna sor'bhakaḥ” //",
  "GK16visa03cu:4685": "************* COMMENTARY *************",
  "GK16visa03cu:4686": "Vijñapriyā:",
  "GK16visa03cu:4687": "(vi, kṣa) yadāha dhātryeti---uditasya uccāritasya prathamaṃ prathamoditamiti“rājadantādisamāsāt” /",
  "GK16visa03cu:4688": "dātryā uditaśca nārāyaṇetyādiśabdaśca prathamaṃ“nā“ityādi yadvacaḥ raghurāha tadīyāṃ dhātrīyām aṅgulimavalambya yacca yayau praṇipātaśikṣayā yacca namno 'bhūt,",
  "GK16visa03cu:4689": "tena karmaṇā piturdilīpasya mudaṃ tatāna ityarthaḥ /",
  "GK16visa03cu:4690": "********** END OF COMMENTARY **********",
  "GK16visa03cu:4691": "eteṣāṃ ca rasānāṃ parasparavirodhamāha--",
  "GK16visa03cu:4692": "ādyaḥ karuṇabībhatsaraudravīrabhayānakaiḥ // VisSd_3.254 //",
  "GK16visa03cu:4693": "bhayānakena karuṇonāpi hāsyo virodhabhāk /",
  "GK16visa03cu:4694": "karuṇo hāsyaśṛṅgārasābhyāmapi tādṛśaḥ // VisSd_3.255 //",
  "GK16visa03cu:4695": "raudrastu hāsyaśṛṅgarabhayānakarasairapi /",
  "GK16visa03cu:4696": "bhayānakena śāntena tathā vīrarasaḥ smṛtaḥ // VisSd_3.256 //",
  "GK16visa03cu:4697": "śṛṅgāravīrarādrākhyahāsyaśāntairbhayānakaḥ /",
  "GK16visa03cu:4698": "śāntastu vīraśṛṅgāraraudrahāsyabhayānakaiḥ // VisSd_3.257 //",
  "GK16visa03cu:4699": "śṛṅgāreṇa tu bībhatsa ityākhyātā virodhitā /",
  "GK16visa03cu:4700": "ādyaḥ śṛṅgāraḥ /",
  "GK16visa03cu:4701": "eṣāṃ ca samāveśaprakārā vakṣyante /",
  "GK16visa03cu:4702": "kuto 'pi kāraṇātkvāpi sthiratāmupayannapi // VisSd_3.258 //",
  "GK16visa03cu:4703": "unmādādirna tu sthāyī na pātre syairyameti yat /",
  "GK16visa03cu:4704": "************* COMMENTARY *************",
  "GK16visa03cu:4705": "Vijñapriyā:",
  "GK16visa03cu:4706": "(vi, ka) pātre na---svabhāvata iti śeṣaḥ /",
  "GK16visa03cu:4707": "Locanā:",
  "GK16visa03cu:4708": "(lo, e) nanūnmādānāṃ sthāyitvamavalambya kathamanye 'pi rasā noktāḥ ityāśaṅkyāha--kuto 'pīti /",
  "GK16visa03cu:4709": "********** END OF COMMENTARY **********",
  "GK16visa03cu:4710": "yathā vikramorvaśyāṃ caturthe 'ṅke purūravasa unmādaḥ /",
  "GK16visa03cu:4711": "rasabhāvau tadābhāsau bhāvasya praśamodayau // VisSd_3.259 //",
  "GK16visa03cu:4712": "sandhiḥ śabālatā ceti sarve 'pi rasanādrasāḥ /",
  "GK16visa03cu:4713": "rasanadharmayogitvādbhāvādiṣvapi rasatvamupacārādityabhiprāyaḥ /",
  "GK16visa03cu:4714": "bhāvādaya ucyante--",
  "GK16visa03cu:4715": "************* COMMENTARY *************",
  "GK16visa03cu:4716": "Vijñapriyā:",
  "GK16visa03cu:4717": "(vi, kha) praśamodayo nāśotpattī /",
  "GK16visa03cu:4718": "rasanādrasā iti---rasanam āsvādanaṃ tadrūpasādṛśyāt gauṇyā lakṣaṇayā rasapadārtha ityarthaḥ /",
  "GK16visa03cu:4719": "tasya rasasya sādṛśyaṃ vyācaṣṭe--rasanadharmmeti--",
  "GK16visa03cu:4720": "Locanā:",
  "GK16visa03cu:4721": "(lo, ai)",
  "GK16visa03cu:4722": "nanu yadi rasātmakaṃ vākyameva kāvyaṃ tāha bhāvādipradhānamakāvya syādityaśaṅkyāha---rasābhāvāditi /",
  "GK16visa03cu:4723": "tadābhāsau rasābhāso bhāvābhāsaśca /",
  "GK16visa03cu:4724": "rasanaṃ svādanamuktaprakāram /",
  "GK16visa03cu:4725": "********** END OF COMMENTARY **********",
  "GK16visa03cu:4726": "sañcāriṇaḥ pradhānāni devādiviṣayā ratiḥ // VisSd_3.260 //",
  "GK16visa03cu:4727": "udbuddhamātraḥ sthāyī ca bhāva ityabhidhayate /",
  "GK16visa03cu:4728": "“na bhāvahīno 'sti raso na bhāvo rasavajitaḥ /",
  "GK16visa03cu:4729": "parasparakṛtā siddhiranayo rasabhāvayoḥ” //",
  "GK16visa03cu:4730": "************* COMMENTARY *************",
  "GK16visa03cu:4731": "Vijñapriyā:",
  "GK16visa03cu:4732": "(vi, ga) pradhānānīti /",
  "GK16visa03cu:4733": "nirākāṅkṣavākyavyaṅgyatvameva prādhānyam /",
  "GK16visa03cu:4734": "pradhānabhūtā devādiviṣayā ratiśceti cārtho bodhyaḥ /",
  "GK16visa03cu:4735": "udvuddhamātraḥ jñātamātraḥ; natu viśiṣya niścita ityarthaḥ /",
  "GK16visa03cu:4736": "sthāyī sthāyibhāvavad vācyo natu sthiratāmāpanna ityarthaḥ /",
  "GK16visa03cu:4737": "nanu sañcāriṇastāvadrasanadharmasambandhina eva, tataśca sañcārisattve 'vaśyaṃ rasasattvam /",
  "GK16visa03cu:4738": "tathā ca dhvanireva rasa ityataḥ kathaṃ tatra bhāvadhvanitvamityata āha---na bhāvo raseti /",
  "GK16visa03cu:4739": "atra bhāvapadaṃ sañcāriparaṃ, devādiratibhāvasya rasahīnatvād /",
  "GK16visa03cu:4740": "tatra yathāpradhānatayā rasastiṣṭhati evaṃ rase 'pi apradhānatayā bhāvastiṣṭhatītyāha---na bhāvahīna iti /",
  "GK16visa03cu:4741": "********** END OF COMMENTARY **********",
  "GK16visa03cu:4742_0": "ityuktadiśā paramālocanayā paramaviśrāntisthānena rasena sahaiva vartamānā api rājānugatavivāhapravṛttabhṛtyavadāpātato",
  "GK16visa03cu:4742_1": "yatra pradhānyenābhivyaktā vyabhicāriṇo devamunigurunṛpādivaṣayā ca ratirudbuddhamātrā",
  "GK16visa03cu:4742_2": "vibhāvādibhiraparipuṣṭatayā rasarūpatāmanāpadyamānāśca sthāyino bhāvā bhāvaśabdavācyāḥ /",
  "GK16visa03cu:4743": "************* COMMENTARY *************",
  "GK16visa03cu:4744": "Vijñapriyā:",
  "GK16visa03cu:4745": "(vi, gha) rājānugateti /",
  "GK16visa03cu:4746": "svavivāhadine bhṛtya eva pradhānam /",
  "GK16visa03cu:4747": "rājā ca tadanugaḥ /",
  "GK16visa03cu:4748": "evaṃ pradhānamapi raso nirākāṅkṣavākyavyaṅgyasya bhāvasya pradhānasya anuga ityarthaḥ /",
  "GK16visa03cu:4749": "udvuddhamātrā ityādikaṃ sthāyino bhāvā ityasya viśeṣaṇam /",
  "GK16visa03cu:4750": "teṣāṃ rasatānāptau hetuḥ vibhāvādiriti, tairaparipoṣaśca tasya viśiṣyāniścitatvāt /",
  "GK16visa03cu:4751": "taccagre udāharaṇe darśayiṣyate /",
  "GK16visa03cu:4752": "********** END OF COMMENTARY **********",
  "GK16visa03cu:4753": "tatra vyabhicārī yathā--",
  "GK16visa03cu:4754": "“evaṃvādini devarṣau--'ityādi(170 pṛ.) /",
  "GK16visa03cu:4755": "atrāvahitthā /",
  "GK16visa03cu:4756": "************* COMMENTARY *************",
  "GK16visa03cu:4757": "Vijñapriyā:",
  "GK16visa03cu:4758": "(vi, ṅa) evaṃ vādinīti /",
  "GK16visa03cu:4759": "devarṣo hareṇa pārvatīghaṭanārthavākyavādini sati ityarthaḥ /",
  "GK16visa03cu:4760": "adhomukhatvaṃ lajjayā /",
  "GK16visa03cu:4761": "kamalapatragaṇanamanavadhānasūcanād harṣākāragopanāya /",
  "GK16visa03cu:4762": "avahitthā ākāraguptiḥ /",
  "GK16visa03cu:4763": "********** END OF COMMENTARY **********",
  "GK16visa03cu:4764": "devaviṣayā ratiryathā mukundamālāyām--",
  "GK16visa03cu:4765": "“divi vā bhuvi vā mamāstu vāso narake vā narakāntaka ! prakāmam /",
  "GK16visa03cu:4766": "avadhīritaśāradāravindau caraṇau te maraṇo 'pi cintayāmi” //",
  "GK16visa03cu:4767": "************* COMMENTARY *************",
  "GK16visa03cu:4768": "Vijñapriyā:",
  "GK16visa03cu:4769": "(vi, ca)",
  "GK16visa03cu:4770": "divi vā bhuvi veti---he narakāsurāntaka maraṇe jāte mama divi bhuvi vā narake vā vāso 'stu /",
  "GK16visa03cu:4771": "tathāpi tava caraṇau smarāmi ityārthaḥ /",
  "GK16visa03cu:4772": "maraṇakāle 'pi smarāmīti bahavaḥ /",
  "GK16visa03cu:4773": "tadā ca divi vā ityādikam asambaddhaṃ syāt /",
  "GK16visa03cu:4774": "nahi tvaccāraṇasmaraṇāt narakavāsaprasaktiḥ; yena tatsahitoktiḥ /",
  "GK16visa03cu:4775": "caraṇau kīdṛśau śobhayāvadhīritaśaratkālapadmau /",
  "GK16visa03cu:4776": "********** END OF COMMENTARY **********",
  "GK16visa03cu:4777": "muniviṣayā ratiryathā--",
  "GK16visa03cu:4778": "“vilokanenaiva tavāmunā mune ? kṛtaḥ kṛtārtho 'smi nibarhitāṃhasā /",
  "GK16visa03cu:4779": "tathāpi śuśraṣurahaṃ garīyasīrgiro 'thavā śreyasi kena tṛpyate” //",
  "GK16visa03cu:4780": "************* COMMENTARY *************",
  "GK16visa03cu:4781": "Vijñapriyā:",
  "GK16visa03cu:4782": "(vi, cha) vilokanenaiveti /",
  "GK16visa03cu:4783": "nāradaṃ prati śrīkṛṣṇasyoktiriyam /",
  "GK16visa03cu:4784": "he mune tava amunā vilokanenaiva kṛtārthaḥ kato 'smi /",
  "GK16visa03cu:4785": "kṛtārthatāṃ darśayati--nibarhiteti /",
  "GK16visa03cu:4786": "nabarhitaṃ nāśitam aṃhaḥ pāpaṃ yena tādṛśena /",
  "GK16visa03cu:4787": "tathāpi tava garīyasīḥ giraḥ śuśrūṣuḥ śrotu micthurammi /",
  "GK16visa03cu:4788": "hetuṃ vinaiva śravaṇecchāmuktvā hetumapi vaktumāha---athaveti /",
  "GK16visa03cu:4789": "kena janena śreyasi maṅgale tṛpyate; api tu na kenāpītyarthaḥ /",
  "GK16visa03cu:4790": "********** END OF COMMENTARY **********",
  "GK16visa03cu:4791": "rājaviṣayā ratiryathā mama--",
  "GK16visa03cu:4792": "“tvadvājirājinirdhūtadhūlīpaṭalapaṅkilām /",
  "GK16visa03cu:4793": "na dhatte śirasā gaṅgāṃ bhūribhārabhiyā haraḥ” //",
  "GK16visa03cu:4794": "************* COMMENTARY *************",
  "GK16visa03cu:4795": "Vijñapriyā:",
  "GK16visa03cu:4796": "(vi, ja) tvadvājirājīti /",
  "GK16visa03cu:4797": "tava vājirājyā nirdhūtaṃ yad dhūlipaṭalaṃ tena paṅkilām /",
  "GK16visa03cu:4798": "paṅkilatvāt paṅkajalābhyāṃ bhūrirbhāraḥ /",
  "GK16visa03cu:4799": "bhiyeti---voḍhumasāmarthyena uttarotraṃ bhāviduḥ khadveṣarūpeṇa bhayenetyarthaḥ /",
  "GK16visa03cu:4800": "********** END OF COMMENTARY **********",
  "GK16visa03cu:4801": "evamanyat /",
  "GK16visa03cu:4802": "udbuddhamātrasthāyibhāvo yathā--",
  "GK16visa03cu:4803": "“harastu kiṃcitparivṛttadhairyaścandrodayārambha ivāmburāśiḥ /",
  "GK16visa03cu:4804": "umāmukhe bimbaphalādharoṣṭhe vyāpārayāmāsa vilocanāni” //",
  "GK16visa03cu:4805": "atra pārvatīviṣayā bhagavato ratiḥ /",
  "GK16visa03cu:4806": "************* COMMENTARY *************",
  "GK16visa03cu:4807": "Vijñapriyā:",
  "GK16visa03cu:4808": "(vi, jha) sthāyina iti /",
  "GK16visa03cu:4809": "sthāyibhāvasya bhāvatvaprapteryathā ityarthaḥ /",
  "GK16visa03cu:4810": "kvacittu sthāyī yathetyeva pāṭhaḥ /",
  "GK16visa03cu:4811": "harastviti /",
  "GK16visa03cu:4812": "kandarpeṇa dhanuṣi āropite ākālike vasante jāte tapasyato maheśasya pārvatīṃ dṛṣṭvā kiṃcid dhairyyaparāvṛttivarṇanamidam /",
  "GK16visa03cu:4813": "candrodayasyārambhe prāthamikadaśāyāṃ tadānīmeva tasya dhairyyaparāvṛtteḥ /",
  "GK16visa03cu:4814": "kiṃcittvāt bhagavato ratiratrabhavatāṃ prāptā ityarthaḥ /",
  "GK16visa03cu:4815": "dhairyyaparāvṛtteḥ kiñcid udbhāvena rasatāmanāptatvena bhāvatvasyaiva prāpterityarthaḥ /",
  "GK16visa03cu:4816": "Locanā:",
  "GK16visa03cu:4817": "(lo, o) ratirityanantaraṃ paripoṣaṃ na nīteti śeṣaḥ /",
  "GK16visa03cu:4818": "********** END OF COMMENTARY **********",
  "GK16visa03cu:4819": "nanūktaṃ prapāṇakarasavadvibhāvādīnāmeko 'trābhāso rasa iti /",
  "GK16visa03cu:4820": "tatra sañcāriṇaḥ pārthakyābhāvātkathaṃ prādhānyenābhivyaktirityucyate--",
  "GK16visa03cu:4821": "************* COMMENTARY *************",
  "GK16visa03cu:4822": "Vijñapriyā:",
  "GK16visa03cu:4823": "(vi, ña) saṃcāriṇaḥ pradhānāni ityanena pradhānībhūtasyaiva vyabhicāribhāvasya bhāvatvaprāptiruktā /",
  "GK16visa03cu:4824": "vibhāvādīnāṃ sarveṣāmeva rasādibodhe ekībhāvena viṣayatoktā /",
  "GK16visa03cu:4825": "nanu tatra vyabhicāribhāvasya pārthakyena prādhānyamavagamyate /",
  "GK16visa03cu:4826": "atra eva kathamevaṃvādinītyatrāvahitthāyāḥ prādhānyamevāśaṅkate--nanūktamiti /",
  "GK16visa03cu:4827": "rasa ityatra bhāva eva rasaḥ /",
  "GK16visa03cu:4828": "bhāvasyaivāprādhānyaśaṅkayā bhāvatvābhāvasyaiva śaṅkitatvāt,",
  "GK16visa03cu:4829": "pārthakyābhāvāt pṛthak prādhānyābhāvāt /",
  "GK16visa03cu:4830": "********** END OF COMMENTARY **********",
  "GK16visa03cu:4831": "yathā maricakhaṇḍāderekībhāve prapāṇake // VisSd_3.261 //",
  "GK16visa03cu:4832": "udrekaḥ kasyacitkvāpi tathā sañcāriṇo rase /",
  "GK16visa03cu:4833": "************* COMMENTARY *************",
  "GK16visa03cu:4834": "Vijñapriyā:",
  "GK16visa03cu:4835": "(vi, ṭa) tathā sañcāriṇa iti /",
  "GK16visa03cu:4836": "udreka iti anuṣaṅgaḥ /",
  "GK16visa03cu:4837": "raso bhāva udrekaniyamaśca nirākāṅkṣavākyavyaṅgyatvena /",
  "GK16visa03cu:4838": "Locanā:",
  "GK16visa03cu:4839": "(lo, au) rasāsvādanantaraṃ vikāreṇānubhūyamānaḥ /",
  "GK16visa03cu:4840": "********** END OF COMMENTARY **********",
  "GK16visa03cu:4841": "atha rasābhāsabhāvābhāsau--",
  "GK16visa03cu:4842": "anaucityapravṛttatva ābhāso rasabhāvayoḥ // VisSd_3.262 //",
  "GK16visa03cu:4843": "anaucityaṃ cātra rasānāṃ bhāratādipraṇītalakṣaṇānāṃ sāmagrīrahitatve ekadeśayogitvopalakṣaṇaparaṃ bodhyam /",
  "GK16visa03cu:4844": "tacca bālavyutpattaye ekadeśato darśyate--",
  "GK16visa03cu:4845": "************* COMMENTARY *************",
  "GK16visa03cu:4846": "Vijñapriyā:",
  "GK16visa03cu:4847": "(vi, ṭha) anaucityapravṛtteti /",
  "GK16visa03cu:4848": "rasānāmanaucityapravṛttatve ityanvayaḥ /",
  "GK16visa03cu:4849": "bharatādipraṇīteti /",
  "GK16visa03cu:4850": "bharatādimunipraṇītāni yāni lakṣaṇāni teṣāṃ sāmagrīsamagratvam /",
  "GK16visa03cu:4851": "tadrāhitye sati tadekadeśayogitvopalakṣaṇamanaucityamityarthaḥ /",
  "GK16visa03cu:4852": "tallakṣaṇākteṃ yat kiñcid sattve ekadeśayogitā ityarthaḥ /",
  "GK16visa03cu:4853": "bharatādyuktalakṣaṇaṃ vakṣyamāṇānaucityamālāyāṃ yad yadālambanādikamuktaṃ tadrasāderbodhyam /",
  "GK16visa03cu:4854": "Locanā:",
  "GK16visa03cu:4855": "(lo, a) sāmagrīti /",
  "GK16visa03cu:4856": "na khalu sāmagrī sarvathā nāsti /",
  "GK16visa03cu:4857": "kintvekadeśayogitve sati ābhāsatvamityarthaḥ /",
  "GK16visa03cu:4858": "********** END OF COMMENTARY **********",
  "GK16visa03cu:4859": "upanāyakasaṃsthāyāṃ munigurupatnīgatāyāṃ ca /",
  "GK16visa03cu:4860": "bahunāyakaviṣayāyāṃ ratau tathānubhayaniṣṭhāyām // VisSd_3.263 //",
  "GK16visa03cu:4861": "pratināyakaniṣṭhatve tadvadadhamapātratiryagādigate /",
  "GK16visa03cu:4862": "śṛṅgāre 'naucityaṃ raudre gurvādigatakope // VisSd_3.264 //",
  "GK16visa03cu:4863": "śānte ca hīnaniṣṭhe, gurvādyalambane hāsye /",
  "GK16visa03cu:4864": "vrahmavadhādyutsāhe 'dhamapātragate tathā vāre // VisSd_3.265 //",
  "GK16visa03cu:4865": "uttamapātragatatve bhayānake jñeyamevanyatra /",
  "GK16visa03cu:4866": "************* COMMENTARY *************",
  "GK16visa03cu:4867": "Vijñapriyā:",
  "GK16visa03cu:4868": "(vi, ḍa) upanāyaketi /",
  "GK16visa03cu:4869": "upanāyakaviṣayāyāmityarthaḥ /",
  "GK16visa03cu:4870": "idaṃ priyāratau /",
  "GK16visa03cu:4871": "munigurviti /",
  "GK16visa03cu:4872": "idaṃ munigurvoreva svapatnyāṃ ratau /",
  "GK16visa03cu:4873": "anyasyāṃ tu paroḍhāvarjanādeva ābhāsasyāsiddhiḥ /",
  "GK16visa03cu:4874": "bahunāyaketi /",
  "GK16visa03cu:4875": "anūḍhaveśyāyā ratau tasyā upanāyakābhāvāt /",
  "GK16visa03cu:4876": "anubhāvaniṣṭhāyāmiti /",
  "GK16visa03cu:4877": "nāyakanāyikayorekataramātraniṣṭhatve ityarthaḥ /",
  "GK16visa03cu:4878": "pratināyaketi /",
  "GK16visa03cu:4879": "idaṃ vīrarase; tatra jatavyaḥ pratināyakaḥ /",
  "GK16visa03cu:4880": "tanniṣṭhatve gurvādigate gurvādiviṣaye /",
  "GK16visa03cu:4881": "evamuttarottaraṃ gataparaṃ kvacit tadviṣayaparaṃ kvacit tadviśiṣṭaparaṃ yogyatayā bodhyam /",
  "GK16visa03cu:4882": "********** END OF COMMENTARY **********",
  "GK16visa03cu:4883": "tatra raterupanāyakaniṣṭhatve yathā mama--",
  "GK16visa03cu:4884": "“svāmī mugdhataro vanaṃ ghanamidaṃ bālāhamekākinī kṣoṇīmāvṛṇute tamālamalinacchāyā tamaḥ santatiḥ /",
  "GK16visa03cu:4885": "tanme sundara ! muñca,",
  "GK16visa03cu:4886": "kṛṣṇa ! sahasā vartmeti gopyā giraḥ śrutvā tāṃ parirabhya manmathakalāsakto hariḥ pātu vaḥ” //",
  "GK16visa03cu:4887": "************* COMMENTARY *************",
  "GK16visa03cu:4888": "Vijñapriyā:",
  "GK16visa03cu:4889": "(vi, ḍha) sandhyākāle panthānamāvṛtya tiṣṭhantaṃ śrīkṛṣṇaṃ prati gopyā uktiriyam /",
  "GK16visa03cu:4890": "mugdhataro bhadrānabhijñaḥ, avicāreṇaiva krodhakārītyarthaḥ /",
  "GK16visa03cu:4891": "atraṃ kṛṣṇaviṣayā gopyā ratiḥ /",
  "GK16visa03cu:4892": "tathā hi mugdhataro mūḍhataro mama tava āsaṅgaṃ tarkayitumasamarthaḥ /",
  "GK16visa03cu:4893": "ghanavanādikaṃ ratihetuḥ /",
  "GK16visa03cu:4894": "munigurupatnīgatatvenodāhṛtam /",
  "GK16visa03cu:4895": "tatra gurupatnīgatatve yathā--- madhau prabhūte pikanādadūte mandāniloddhūtavikāśicūte /",
  "GK16visa03cu:4896": "priyāmukhālokanamātrakarmmā gururna dharmmāya na pāṭhanāya //",
  "GK16visa03cu:4897": "munipatnīgatatve yathā--- tapovibhāvasaṃbhavātulavibhūtikaḥ saubhari- rmunirnṛpatikanyakāśataparigrahaḥ kāmataḥ /",
  "GK16visa03cu:4898": "pracumbati muhurmuhuḥ kucanipīḍamāliṅgati smitottaramudīkṣate parihasatyajastraṃ priyām //",
  "GK16visa03cu:4899": "Locanā:",
  "GK16visa03cu:4900": "(lo, ā) svāmīti /",
  "GK16visa03cu:4901": "iha hi svāmīti mughdhatara iti ca padābhyāṃ bhayadatvaṃ pakṣe priyatvābhāvo ratināgaratvābhāvaśca,",
  "GK16visa03cu:4902": "vanasya ghanatve gṛhagamanadurghaṭatvam ,",
  "GK16visa03cu:4903": "bālye bhayaṃ yovanaṃ ca,",
  "GK16visa03cu:4904": "yauvanena yauvanena ca etādṛśi vayasi anurūpapatirnāsti,",
  "GK16visa03cu:4905": "ekākinītyanena andhakārāvarāṇakathanena ca svairayānāsahatvaṃ gopyarasaprakāśābhāvaśca,",
  "GK16visa03cu:4906": "sundareti sambodhane parityāgarthaṃ cāṭuḥ,",
  "GK16visa03cu:4907": "svābhilaṣaṇīyatvañca /",
  "GK16visa03cu:4908": "locanī samāptā /",
  "GK16visa03cu:4909": "********** END OF COMMENTARY **********",
  "GK16visa03cu:4910": "bahunāyakaniṣṭhatve yathā--",
  "GK16visa03cu:4911": "“kāntāsta eva bhuvanatritaye 'pi manye yeṣāṃ kṛte sutanu ! pāṇaḍurayaṃ kapolaḥ” /",
  "GK16visa03cu:4912": "anubhayaniṣṭhatve yathā--mālatīmādhave nandanasya mālatyām /",
  "GK16visa03cu:4913": "“paścādubhayaniṣṭhatve 'pi prathamamekaniṣṭhatve raterābhāsatvam” iti śrīmallocanakārāḥ /",
  "GK16visa03cu:4914": "tatrodāharaṇaṃ yathā--ratnāvalyāṃ sāgarikāyā anyonyasaṃdarśanātprāgvatsarāje ratiḥ /",
  "GK16visa03cu:4915": "************* COMMENTARY *************",
  "GK16visa03cu:4916": "Vijñapriyā:",
  "GK16visa03cu:4917": "(vi, ṇa) kāntāsta eva iti /",
  "GK16visa03cu:4918": "kāntāḥ kamanīyapuruṣāḥ /",
  "GK16visa03cu:4919": "atra vahuvacanādanūḍhanāyikāyā veśyāyā nāyakabahutvalābhaḥ /",
  "GK16visa03cu:4920": "vatsarāja iti /",
  "GK16visa03cu:4921": "atra vatsarājasyeti kvacid aprāmāṇikaḥ pāṭhaḥ /",
  "GK16visa03cu:4922": "********** END OF COMMENTARY **********",
  "GK16visa03cu:4923": "pratināyakaniṣṭhatve yathā--iyagrīvava dhe hayagrīvasya jalakrīḍāvarṇane /",
  "GK16visa03cu:4924": "adhamapātragatatve yathā--",
  "GK16visa03cu:4925": "“jaghanasthalanaddhapatravallī girimallīkusumāvani kāpi bhillī /",
  "GK16visa03cu:4926": "avacitya girau puro niṣaṇṇā svakacānutkacayāñcakāra bhartrā” //",
  "GK16visa03cu:4927": "************* COMMENTARY *************",
  "GK16visa03cu:4928": "Vijñapriyā:",
  "GK16visa03cu:4929": "(vi, ta)",
  "GK16visa03cu:4930": "jaghanasthaleti---kāpi bhillī kirātī jaghanasthale naddhā dhṛtā patravalliḥ patralatā yathā sā tathā /",
  "GK16visa03cu:4931": "girimallīkusumāni kuṭajapuṣpāṇi avacitya girau puro niṣaṇṇā satī bhartrā svaprayojyena svakacān arthādavacitakusumaiḥ utkacayāñcakāra uddīptāṃścakāretyarthaḥ /",
  "GK16visa03cu:4932": "dīptyarthakacadhātoḥ idaṃ rūpam /",
  "GK16visa03cu:4933": "atra ca valli ityatra hrasvāntavalliśabdasya rūpam /",
  "GK16visa03cu:4934": "dīrghāntatve kapratyayaprasaṅgāt /",
  "GK16visa03cu:4935": "atrādhamasya bharttūratiḥ /",
  "GK16visa03cu:4936": "********** END OF COMMENTARY **********",
  "GK16visa03cu:4937": "tiryagādigatatve yathā--",
  "GK16visa03cu:4938": "“mallīmatallīṣu vanāntareṣu vallyantare vallabhamāhvayantī /",
  "GK16visa03cu:4939": "cañcadvipañcīkalanādabhaṅgīsaṃgītamaṅgīkurute sma bhṛṅgī” //",
  "GK16visa03cu:4940": "************* COMMENTARY *************",
  "GK16visa03cu:4941": "Vijñapriyā:",
  "GK16visa03cu:4942": "(vi, tha) mallīmatallīṣviti /",
  "GK16visa03cu:4943": "matallī puṣpaviśeṣaḥ /",
  "GK16visa03cu:4944": "valyantare sthitvetyarthaḥ /",
  "GK16visa03cu:4945": "cañcadvipañcīkalanādabhaṅgīsaṅgītaṃ cañcantyā vipañcyā vīṇāyāḥ kalanādabhaṅgyā saṅgītam /",
  "GK16visa03cu:4946": "********** END OF COMMENTARY **********",
  "GK16visa03cu:4947": "ādiśabdattāpasādayaḥ /",
  "GK16visa03cu:4948": "raudrābhāso yathā--",
  "GK16visa03cu:4949": "“raktotphullaviśālalolanayanaḥ kampottarāṅgo muhur- muktvā karṇamapetabhīrdhṛ tadhanurbāṇo hareḥ paśyataḥ /",
  "GK16visa03cu:4950": "ādhmātaḥ kaṭukoktibhiḥ svamasakṛddovikramaṃ kīrtaya- nnaṃsāsphoṭapaṭuryudhiṣṭhiramasau intuṃ praviṣṭor'junaḥ” //",
  "GK16visa03cu:4951": "************* COMMENTARY *************",
  "GK16visa03cu:4952": "Vijñapriyā:",
  "GK16visa03cu:4953": "(vi, da) tāpasādaya iti /",
  "GK16visa03cu:4954": "atra ca tāpasasya jīmūtavāhanasya nṛpasya malayavatyāṃ ratau bodhyam /",
  "GK16visa03cu:4955": "raktotphulleti /",
  "GK16visa03cu:4956": "karṇāt prāptāpamānasya yudhiṣṭhirasya kaṭukoktibhirādhmātaḥ kupitor'junaḥ yudhyamānaṃ karṇaṃ tyaktvā yudhiṣṭhiraṃ hantuṃ pravṛttaḥ /",
  "GK16visa03cu:4957": "apetabhīrguruhananabhayarahito hareḥ kṛṣṇasya paśyataḥ iti---paśyantaṃ harimanādṛtya ityatrānādare ṣaṣṭhī /",
  "GK16visa03cu:4958": "svaṃ svīyam /",
  "GK16visa03cu:4959": "aṃso bhujamūlaṃ, tasya āsphoṭe paṭuḥ /",
  "GK16visa03cu:4960": "hīnaniṣṭhe śānte gurvādyālambane hāsye brahmavadhādyutsāhe 'dhamapātragate vīre ca nodāhṛtam /",
  "GK16visa03cu:4961": "krameṇa yathā caṇḍālayonāviha janma labdhaṃ dvijātijanmāpi na kāṅkṣitaṃ me /",
  "GK16visa03cu:4962": "puṇye vane kkāpi vapurvihāsyan punarbhavacchedamahaṃ samīhe // 1 //",
  "GK16visa03cu:4963": "apānavāyuṃ satataṃ vimuñcan asaṃyamavyagrakapūrvakeśaḥ /",
  "GK16visa03cu:4964": "adhyāpayatveṣa guruḥ sadā me lālāktavaktro maladigdhavāsāḥ // 2 //",
  "GK16visa03cu:4965": "anivṛttapipāsā hi kṣudravīrajaśoṇitaiḥ /",
  "GK16visa03cu:4966": "droṇasya rudhireṇādya tṛpyantu mama sāyakāḥ // 3 //",
  "GK16visa03cu:4967": "naredraputrān mṛgayā pravṛttān viddhaṃ mṛgaṃ netumupāttavegāḥ /",
  "GK16visa03cu:4968": "amī kirātāḥ śarapūrṇacāpā dhāvanti matvā tṛṇavattameva // 4 //",
  "GK16visa03cu:4969": "********** END OF COMMENTARY **********",
  "GK16visa03cu:4970": "bhayānakābhāso yathā--",
  "GK16visa03cu:4971": "“aśaknuvan soḍhumadhīralocanaḥ sahastraraśmeriva yasya darśanam /",
  "GK16visa03cu:4972": "praviśya hemādriguhāgṛhāntaraṃ nināya vibhyaddivasāni kauśikaḥ” //",
  "GK16visa03cu:4973": "************* COMMENTARY *************",
  "GK16visa03cu:4974": "Vijñapriyā:",
  "GK16visa03cu:4975": "(vi, dha)",
  "GK16visa03cu:4976": "aśaknuvanniti---kauśiko vāsavo yasyāsurasya sahastraśmeriva darśana soḍhumaśaknuvan bibhyat hemādriguhāṃ praviśya dināni nināya /",
  "GK16visa03cu:4977": "adhīralocanaḥ kātarāt cañcalalocanaḥ /",
  "GK16visa03cu:4978": "śabdaśaktimūla upamādhvaniriyam /",
  "GK16visa03cu:4979": "tathā hi kauśikaḥ pecakaḥ sahastraraśmerdarśanaṃ soḍhumaśaknuvan adriguhāṃ praviśya yathā dināni nayati,",
  "GK16visa03cu:4980": "adhīrabuddhiralocano divāndhatvāt,",
  "GK16visa03cu:4981": "tathā ca pecaka iva indra ityupamādhvaniḥ /",
  "GK16visa03cu:4982": "atra idamavadheyam /",
  "GK16visa03cu:4983": "rasabhāvatadābhāsādīnāmasaṃlakṣyakramavyaṅgyatvaṃ vakṣyate /",
  "GK16visa03cu:4984": "tacca sthāyibhāvasya vyaṅgyasya bodhakramāparicayādeva /",
  "GK16visa03cu:4985": "atra śloke bhayasya sthāyibhāvasya bibhyadiyetadvācyatvāt vyaṅgyatvameva nāsti,",
  "GK16visa03cu:4986": "kathaṃ vyaṅgyakramāparicayādhīnamasaṃlakṣyakamavyaṅgyatvam atoyaṃ na rasābhāsadhvaniḥ,",
  "GK16visa03cu:4987": "kintūpamādhvanireva /",
  "GK16visa03cu:4988": "tadudāharaṇaṃ tu jātiduṣṭo 'pi saṃślāghyaḥ sa kālayavano nṛpaḥ /",
  "GK16visa03cu:4989": "yuddhodyuktaṃ yamālokya śrīkṛṣṇo 'pi palāyitaḥ //",
  "GK16visa03cu:4990": "********** END OF COMMENTARY **********",
  "GK16visa03cu:4991": "strīnīcaviṣayameva hi bhayaṃ rasaprakṛtiḥ /",
  "GK16visa03cu:4992": "evamanyatra /",
  "GK16visa03cu:4993": "bhāvābhāso lajjādike tu veśyādiviṣaye syāt // VisSd_3.266 //",
  "GK16visa03cu:4994": "************* COMMENTARY *************",
  "GK16visa03cu:4995": "Vijñapriyā:",
  "GK16visa03cu:4996": "(vi, na) veśyādiviṣaye /",
  "GK16visa03cu:4997": "veśyādiniṣṭhe yathā--- līlānamramukhī śiroṃ'śukamavākṛṣyānayantī puro netropāntavilokanena parito yūnāṃ dhayantī manaḥ /",
  "GK16visa03cu:4998": "dṛṣṭā vāravilāsinī nanu sakhe ! kasyāpi puṇyātmanaḥ puṇyaughaṃ paripākamāśamayituṃ līlottaraṃ gacchati //",
  "GK16visa03cu:4999": "atra veśyālajjāmiśritatvam /",
  "GK16visa03cu:5000": "********** END OF COMMENTARY **********",
  "GK16visa03cu:5001": "spaṣṭam /",
  "GK16visa03cu:5002": "bhāvasya śāntāvudaye saṃdhimiśritayoḥ kramāt /",
  "GK16visa03cu:5003": "************* COMMENTARY *************",
  "GK16visa03cu:5004": "Vijñapriyā:",
  "GK16visa03cu:5005": "(vi, pa) sandhiruttarottaraviruddhabhāvamiśraṇam /",
  "GK16visa03cu:5006": "saiva śabalatā /",
  "GK16visa03cu:5007": "tatra uttarottarabhāvasya pūrvapūrvāpekṣayā balavattvāt /",
  "GK16visa03cu:5008": "sandhistu dvayostulyakakṣatve /",
  "GK16visa03cu:5009": "sutanviti spaṣṭam /",
  "GK16visa03cu:5010": "********** END OF COMMENTARY **********",
  "GK16visa03cu:5011": "bhāvasya śāntirudayaḥ saṃdhiḥ śabalatā matā // VisSd_3.267 //",
  "GK16visa03cu:5012": "krameṇa yathā--",
  "GK16visa03cu:5013": "“sutanu ! jahihi kopaṃ paśya pādānataṃ māṃ na khalu tava kadācitkopa evaṃvidho 'bhūt /",
  "GK16visa03cu:5014": "iti nigadati nāthe tiryagāmīlitākṣyā nayanajalamanalpaṃ muktamuktaṃ na kiñcit” //",
  "GK16visa03cu:5015": "atra bāṣpamocanenerṣyākhyasañcāribhāvasya śamaḥ /",
  "GK16visa03cu:5016": "“caraṇapatanapratyākhyānātprasādaparāṅmukhe nibhṛtakitavācāretyuktvā ruṣā paruṣīkṛte /",
  "GK16visa03cu:5017": "vrajati ramaṇo niḥ śvasyoccau stanasthitahastayā nayanasalilacchannā dṛṣṭiḥ sakhīṣu niveśitā” //",
  "GK16visa03cu:5018": "************* COMMENTARY *************",
  "GK16visa03cu:5019": "Vijñapriyā:",
  "GK16visa03cu:5020": "(vi, pha)“he nibhṛta ! kitavācāra !“ityuktvā ityarthaḥ /",
  "GK16visa03cu:5021": "stanāsthitahastayā māninyā ityarthaḥ /",
  "GK16visa03cu:5022": "********** END OF COMMENTARY **********",
  "GK16visa03cu:5023": "atra viṣādasyodayaḥ /",
  "GK16visa03cu:5024": "“nayanayugāsecanakaṃ mānasavṛttyāpa duṣprāpam /",
  "GK16visa03cu:5025": "rūpamidaṃ madirākṣyā madayati hṛdayaṃ dunoti came” //",
  "GK16visa03cu:5026": "atra harṣaviṣādayoḥ saṃdhiḥ /",
  "GK16visa03cu:5027": "“kvākāryaṃ ,",
  "GK16visa03cu:5028": "śaśalakṣmaṇaḥ kva ca kulaṃ,",
  "GK16visa03cu:5029": "bhūyo 'pi dṛśyante sā,",
  "GK16visa03cu:5030": "doṣāṇāṃ praśamāya me śrutamaho,",
  "GK16visa03cu:5031": "kope 'pi kāntaṃ mukham /",
  "GK16visa03cu:5032": "kiṃ vakṣyantyapakalmaṣā kṛtadhiyaḥ,",
  "GK16visa03cu:5033": "svapne 'pi sā durlabhā cetaḥ svāsthyamupaihi,",
  "GK16visa03cu:5034": "kaḥ khalu yuvā dhanyo 'dharaṃ dhāsyati” //",
  "GK16visa03cu:5035": "************* COMMENTARY *************",
  "GK16visa03cu:5036": "Vijñapriyā:",
  "GK16visa03cu:5037": "(vi, ba) kvākāryyamiti---urvaśīvirahe maraṇe pravṛtya nivṛttasya purūravasa uktiriyam /",
  "GK16visa03cu:5038": "atra kulamityante vitarkaḥ /",
  "GK16visa03cu:5039": "setyante autsukyam /",
  "GK16visa03cu:5040": "śrutamityante arthanirddhāraṇarūpā matiḥ /",
  "GK16visa03cu:5041": "mukhamityante smaraṇam /",
  "GK16visa03cu:5042": "kṛtadhiya ityante śaṅkā /",
  "GK16visa03cu:5043": "durlabhetyante dainyam /",
  "GK16visa03cu:5044": "upaihiityante dhṛtiḥ /",
  "GK16visa03cu:5045": "kaḥ khalu ityādau cintā /",
  "GK16visa03cu:5046": "eteṣāṃ vyabhicāribhāvānāṃ pūrvapūrvāpekṣayā balavattā /",
  "GK16visa03cu:5047": "iti śrīmaheśvaranyāyālaṅkārabhaṭṭācāryaviracitāyāṃ sāhityadarpaṇaṭīkāyāṃ tṛtīyaparicchedavivaraṇam /",
  "GK16visa03cu:5048": "********** END OF COMMENTARY **********",
  "GK16visa03cu:5049": "atra vitakāraitsukyamatismaraṇaśaṅkādainyadhūticintānāṃ śabalatā /",
  "GK16visa03cu:5050": "iti sāhityadarpaṇe rasādinirūpaṇo nāma tṛtīyaḥ paricchedaḥ /"
}