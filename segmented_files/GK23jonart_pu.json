{
    "GK23jonart_pu:0": "Jonarāja and Pseudo-Jonarāja: Rājataraṅginī siddhe yatra sati trapākulam iva spardhābhilāṣāhater antardhiṃ vahati",
    "GK23jonart_pu:1": "trilokamahitaṃ śeṣaṃ nijārdhadvayam /",
    "GK23jonart_pu:2": "snehaikībhavadāśayadvayajayākāṅkṣīva gāḍhaṃ miladdehārdhadvayam astu tad bhagavatos sadbhāvasampattaye dātuṃ bhaktāya kalyāṇaṃ garbhaṃ bibhrad ivānvaham /",
    "GK23jonart_pu:3": "tundibho gaṇarājas sa vighnaśāntiṃ karotu naḥ // JRt_2 //",
    "GK23jonart_pu:4": "śrīgonandamukhair dharmasammukhair ā kaleḥ kila /",
    "GK23jonart_pu:5": "kaśmīrakāśyapī bhūpair apāli guṇaśālibhiḥ // JRt_3 //",
    "GK23jonart_pu:6": "teṣām abhāgyahemantaniśātamasi tiṣṭhati /",
    "GK23jonart_pu:7": "naiva kaścid apaśyat tān kāvyārkānudayāc ciram // JRt_4 //",
    "GK23jonart_pu:8": "rasamayyā girā vṛddhāṃ nityatāruṇyam āpipat /",
    "GK23jonart_pu:9": "atha śrījayasiṃhāntāṃ tatkīrtiṃ kalhaṇaḥ kaviḥ // JRt_5 //",
    "GK23jonart_pu:10": "tato deśādidoṣeṇa tadabhāgyair athāpi vā /",
    "GK23jonart_pu:11": "kavir vāksudhayā kaścin nājijīvat parān nṛpān // JRt_6 //",
    "GK23jonart_pu:12": "śrījainollābhadīne kṣmāṃ sampraty akṣati rakṣati /",
    "GK23jonart_pu:13": "jonarājābhidhas teṣāṃ udyato vṛttavarṇane // JRt_7 //",
    "GK23jonart_pu:14": "darpaglānibhavāṃ rājapānthānāṃ tāpasantatim /",
    "GK23jonart_pu:15": "hantuṃ saṃropitaḥ kāvyadrumo bhāviphalodayaḥ // JRt_8 //",
    "GK23jonart_pu:16": "upaskārarasaṃ kṣiptvā vinayāmṛtaśītalaiḥ /",
    "GK23jonart_pu:17": "sajjanair vardhanīyo 'yam api yatnena bhūyasā // JRt_9 //",
    "GK23jonart_pu:18": "magnān vismṛtipāthodhāv atītān nṛpatīn imān /",
    "GK23jonart_pu:19": "śrījainollābhadīnasya kāruṇyād ujjihīrṣataḥ // JRt_10 //",
    "GK23jonart_pu:20": "sarvadharmādhikāreṣu niyuktasya dayāvataḥ /",
    "GK23jonart_pu:21": "mukhāc chrīśiryabhaṭṭasya prāpyājñām anavajñayā // JRt_11 //",
    "GK23jonart_pu:22": "rājāvaliṃ pūrayituṃ samprati pratibhā mama /",
    "GK23jonart_pu:23": "kavināmābhilāṣeṇa na tu yasmān mamodyamaḥ // JRt_12 //",
    "GK23jonart_pu:24": "kva cuṇṭhījalavan madvāk kva ca kāvyataraṅgitam /",
    "GK23jonart_pu:25": "chāyāmātrānukāreṇa kiṃ naḍaṃ puṇḍrakāyate // JRt_13 //",
    "GK23jonart_pu:26": "antaśśūnyāṃ laghuṃ prajñāṃ tumbīm iva vahann aham /",
    "GK23jonart_pu:27": "pāraṃ rājataraṅgiṇyā gantuṃ hantodyamaṃ gataḥ // JRt_14 //",
    "GK23jonart_pu:28": "pṛthvīnāthaguṇādhyāne cāpalaṃ me na dūṣaṇam /",
    "GK23jonart_pu:29": "alaṅkārair ahaṅkārāt kurūpāpi hi valgati // JRt_15 //",
    "GK23jonart_pu:30": "kavīnām upayogyā vā madvāk svāntaraśuddhaye /",
    "GK23jonart_pu:31": "gaṅgājalaṃ jalaṃ teṣāṃ yair na pītaṃ jalāntaram // JRt_16 //",
    "GK23jonart_pu:32": "rājodantakathāsūtrapātamātraṃ kṛtaṃ mayā /",
    "GK23jonart_pu:33": "kurvantu racanām atra caturāḥ kaviśilpinaḥ // JRt_17 //",
    "GK23jonart_pu:34": "maṇīnāṃ gharṣaṇāyaiva mahāśāṇasya naipuṇam /",
    "GK23jonart_pu:35": "kāntipraṇayane teṣāṃ mukhasāramaṇes tu tat // JRt_18 //",
    "GK23jonart_pu:36": "vinaiva prārthanāṃ kāvyaṃ kaveḥ paśyanti sādhavaḥ /",
    "GK23jonart_pu:37": "kim arthitaś śaśī viśvaṃ sudhāsāreṇa siñcati // JRt_19 //",
    "GK23jonart_pu:38": "anunīto 'pi kāluṣyaṃ khalaḥ kāvye na muñcati /",
    "GK23jonart_pu:39": "sudhādhauto 'pi nāṅgāraś śubhratām eti jātucit // JRt_20 //",
    "GK23jonart_pu:40": "paśyantu matkāvyam iti ciraṃ dūraṃ gatā kaveḥ /",
    "GK23jonart_pu:41": "antaḥparamukhaprekṣibhāvadainyakadarthanā // JRt_21 //",
    "GK23jonart_pu:42": "samas syād apravīṇānāṃ gītasaṃskṛtayo rasaḥ /",
    "GK23jonart_pu:43": "vānarā yuñjate guñjāś śīte vahnikaṇabhramāt // JRt_22 //",
    "GK23jonart_pu:44": "kāvyaṃ śrutam api prītyai nābodhopahatātmanām /",
    "GK23jonart_pu:45": "hīnadantabalasyekṣur mukhe nyastaḥ karoti kim // JRt_23 //",
    "GK23jonart_pu:46": "padārthasundare kāvye darśite nirmalātmanām /",
    "GK23jonart_pu:47": "durvāraṃ guṇaratnānāṃ matsarapratibimbanam // JRt_24 //",
    "GK23jonart_pu:48": "lakṣmaṇā dūṣayann induṃ budhaṃ matsarayakṣmaṇā /",
    "GK23jonart_pu:49": "vidhātā vācyatām eti parodrekāsahāgraṇīḥ // JRt_25 //",
    "GK23jonart_pu:50": "madvāk kalhaṇakāvyāntaḥpraveśād etu carvaṇam /",
    "GK23jonart_pu:51": "naḍvalāmbu sarittoye patitaṃ pīyate na kim // JRt_26 //",
    "GK23jonart_pu:52": "1) Jayasiṃha (LS 4203-4230)",
    "GK23jonart_pu:53": "jagadānandano devadvijātikṛtavandanaḥ /",
    "GK23jonart_pu:54": "kṣitisaṅkrandanas śrīmān āsīt sussalanandanaḥ // JRt_27 //",
    "GK23jonart_pu:55": "gajarājaikavāhatvaprasiddhim api bibhratī /",
    "GK23jonart_pu:56": "jayasiṃhābhidhāne śrīś citraṃ yasmin sadāvasat // JRt_28 //",
    "GK23jonart_pu:57": "vāgdevyā lālite mātrā śriyo bhoktari bhūpatau /",
    "GK23jonart_pu:58": "tayoś śvaśrūsnuṣātvena naivādarśi virodhitā // JRt_29 //",
    "GK23jonart_pu:59": "trigartādhipater vaśyaṃ mallaṃ jātu suśarmaṇaḥ /",
    "GK23jonart_pu:60": "vairinirvāsitaṃ prāptaṃ vṛttikāmaṃ nṛpo 'grahīt // JRt_30 //",
    "GK23jonart_pu:61": "sarvatrauṣadhayas tṛṇāni maṇayo grāvāṇa evākhilair manyante guṇino digantaragatās tāvaj janāḥ prākṛtāḥ /",
    "GK23jonart_pu:62": "yāvan naiva nayanti karmabhir abhidhyeyaprakarṣaprathaiś citraprāyadaśaiś ca nirmalam atisphāraṃ janaṃ rañjanam // JRt_31 //",
    "GK23jonart_pu:63": "vasudhāvāsave yāte jetuṃ yavanamedinīm /",
    "GK23jonart_pu:64": "sainyasya vallabho mallaś śauryodrekād athābhavat // JRt_32 //",
    "GK23jonart_pu:65": "hataśeṣaṃ turuṣkeśasainyaṃ tulayituṃ niśi /",
    "GK23jonart_pu:66": "śibiraṃ mallacandro 'gād ripūṇāṃ sāhasorjitaḥ // JRt_33 //",
    "GK23jonart_pu:67": "yatra na prāviśad vāyur bhītyeva subhaṭair vṛte /",
    "GK23jonart_pu:68": "dhruvaṃ mantrauṣadhibalāt praviśyātra balāntare // JRt_34 //",
    "GK23jonart_pu:69": "suptadrohāṃhaso bhīter anighnan yavaneśvaram /",
    "GK23jonart_pu:70": "upānahau svanāmāṅke nināyāsya śirastratām // JRt_35 //",
    "GK23jonart_pu:71": "upānahau parijñāya gṛhītvā cātha so 'py ariḥ /",
    "GK23jonart_pu:72": "bhūpateś śibiraṃ yātaś śriyaṃ kīrtim ivādita // JRt_36 //",
    "GK23jonart_pu:73": "dve mūrtī tapanānalāv atha tathā śaṃbhoś śaśāṅkāmbhasī netā hanta mitho gatānugatiko lokas tulāṃ tāṃ dvayīm /",
    "GK23jonart_pu:74": "sūryācandramasor yathāsvam upalaiḥ kāntair viśeṣaṃ paraṃ teṣāṃ tatpratiyogyasambhaviguṇair labdhā jano 'rocakī // JRt_37 //",
    "GK23jonart_pu:75": "triṃśe 'bde phālguṇe kṛṣṇadvādaśyāṃ bhūmivallabhaḥ /",
    "GK23jonart_pu:76": "svasaubhāgyena divyastrīdṛśam aprīṇayattarām // JRt_38 //",
    "GK23jonart_pu:77": "2) Paramāṇuka (LS 4230-4240)",
    "GK23jonart_pu:78": "athābhyaṣeci tatputro jaḍais sa paramāṇukaḥ /",
    "GK23jonart_pu:79": "aṇīyaḥpattravistāraiḥ kundo māghadinair iva // JRt_39 //",
    "GK23jonart_pu:80": "avadhūya prajātrāṇam avadhīrya ca digjayam /",
    "GK23jonart_pu:81": "kartuṃ prārabhatākhinnaṃ rājā kośasya sañcayam // JRt_40 //",
    "GK23jonart_pu:82": "dātuṃ bhoktum anīśasya śrotriyasyeva sampadam /",
    "GK23jonart_pu:83": "prayāgajanakau dhūrtau rājño mumuṣatuś śriyam // JRt_41 //",
    "GK23jonart_pu:84": "tau hi svabhṛtyair nissatyau kāritai rākṣasākṛtim /",
    "GK23jonart_pu:85": "tam atrāsayatāṃ rātrau rātrau citreṇa karmaṇā // JRt_42 //",
    "GK23jonart_pu:86": "mithyātmanīnatāṃ tasya nāṭayantau kumantriṇau /",
    "GK23jonart_pu:87": "rakṣāsūn iti tau vittaṃ tyājayām āsatur nṛpam // JRt_43 //",
    "GK23jonart_pu:88": "sthāne bhiṣāyakasyaitāv ādiśya svānujīvinam /",
    "GK23jonart_pu:89": "tṛṇacchannaṃ mahāratnaiś caitryāṃ pūjayatas sma tau // JRt_44 //",
    "GK23jonart_pu:90": "sa punaḥ kṛtasaṅketaḥ paśyatsv atha janeṣv aho /",
    "GK23jonart_pu:91": "rājñaḥ kṛtvāśiṣaṃ rātrau sālaṅkāro yayau vanam // JRt_45 //",
    "GK23jonart_pu:92": "bhiṣāyako baliṃ yat te gṛhītvā vyadhitāśiṣaḥ /",
    "GK23jonart_pu:93": "nirvighnaṃ bhāvi tvadrājyam iti tau bhūpam ūcatuḥ // JRt_46 //",
    "GK23jonart_pu:94": "[Ps-JRT 1]",
    "GK23jonart_pu:95": "bhiṣāyakadine bhṛtyaṃ svaṃ kṛtvā tau bhiṣāyakam /",
    "GK23jonart_pu:96": "ratnair abhyarcya vipinaṃ nītvātha pratyamuñcatām // JRt_B.47 //",
    "GK23jonart_pu:97": "kuberas tvayi tuṣṭo 'dya nānāratnavibhūṣitaḥ /",
    "GK23jonart_pu:98": "kṛtvā tavāśiṣaṃ lokasamakṣaṃ sa tirohitaḥ // JRt_B.48 //",
    "GK23jonart_pu:99": "ity uktvā bhūpates mugdhasya kṛpaṇasya ca /",
    "GK23jonart_pu:100": "prayāgajanakau dhūrtau prasādaṃ pratyadāpitām // JRt_B.49 //",
    "GK23jonart_pu:101": "evaṃ kadīśvarasyāsya bālasyeva vibhīṣikāḥ /",
    "GK23jonart_pu:102": "sandarśya kośaṃ niśśeṣaṃ luṇṭhayāṃ cakratur viṭau // JRt_47 //",
    "GK23jonart_pu:103": "rājā sārdhān navābdān sa kṣmāṃ bhuktvā divasān daśa /",
    "GK23jonart_pu:104": "catvāriṃśābdanābhasyasitāṣṭamyāṃ layaṃ yayau // JRt_48 //",
    "GK23jonart_pu:105": "3) Vantideva (LS 4240-4247)",
    "GK23jonart_pu:106": "vantidevābhidhas saptacatvāriṃśe 'tha vatsare /",
    "GK23jonart_pu:107": "bhādraśukladaśamyāṃ sa tasya putro vyapadyata // JRt_49 //",
    "GK23jonart_pu:108": "4) Voppadeva (LS 4247-4256)",
    "GK23jonart_pu:109": "voppadevābhidhaḥ paurair yogyālābhān nṛpaḥ kṛtaḥ /",
    "GK23jonart_pu:110": "prāpito ghāsaracitaḥ pūjām iva bhiṣāyakaḥ // JRt_50 //",
    "GK23jonart_pu:111": "dṛṣṭvā sthūlaśilā hṛṣṭo mūḍhas so 'tha svamantriṇaḥ /",
    "GK23jonart_pu:112": "ādiśat stanyapānena vardhyantām itarā iti // JRt_51 //",
    "GK23jonart_pu:113": "śrutvā tatsthānamāhātmyaṃ bāliśo mantribhis saha /",
    "GK23jonart_pu:114": "āgāt sureśvarīkṣetraṃ naupathena sa jātucit // JRt_52 //",
    "GK23jonart_pu:115": "apsu svapratibimbe 'sya kurvato mukhavaikṛtam /",
    "GK23jonart_pu:116": "ruṣā capeṭāṃ dadato nyapatan maṇimudrikā // JRt_53 //",
    "GK23jonart_pu:117": "rājñaḥ kva maṇimudreti pṛcchatas so 'bhyadhād iti /",
    "GK23jonart_pu:118": "patitā sā jale rekhā tatrābhijñānam ācaran // JRt_54 //",
    "GK23jonart_pu:119": "evaṃ nidarśanībhūya mūrkhāṇāṃ nāmarājatāṃ /",
    "GK23jonart_pu:120": "navābdāṃś caturo māsān sārdhān dve ca dine vyadhāt // JRt_55 //",
    "GK23jonart_pu:121": "5) Jassaka (LS 4256-4274)",
    "GK23jonart_pu:122": "tasyānujo 'tha bhūbhāram anicchann api jassakaḥ /",
    "GK23jonart_pu:123": "svavṛddhikāmair atyajño lavanyair abhyaṣicyata // JRt_56 //",
    "GK23jonart_pu:124": "badhyante na śukā ivoditavacassaṃvādino vāyasā bhūmiś śarkarilorvareva bhajate no gharṣaṇakṣodanam",
    "GK23jonart_pu:125": "aśmā saindhavavan na jātu gamito niṣpiṣya cūrṇīkṛtiṃ keṣāñcid guṇavad guṇāya mahate doṣo 'pi sañjāyate // JRt_57 //",
    "GK23jonart_pu:126": "sodarau kṣukṣabhīmākhyau dvijau tasya mahībhujaḥ /",
    "GK23jonart_pu:127": "dhūrtatvena priyāv ājñām acirād udalaṅghatām // JRt_58 //",
    "GK23jonart_pu:128": "samarthāv atisāmarthyau sa kathaṃ nau sahiṣyate /",
    "GK23jonart_pu:129": "bhūpaṃ matvāpi sāmarṣaṃ nānyaṃ vavratur ity amū // JRt_59 //",
    "GK23jonart_pu:130": "svayaṃ yac ca na saṃbheje tayor eko nṛpaśriyam /",
    "GK23jonart_pu:131": "lavanyotsiktatā hetur na tv anaucityaśaṅkitā // JRt_60 //",
    "GK23jonart_pu:132": "[Ps-JRT 2]",
    "GK23jonart_pu:133": "tatra hetur lavanyendrabhayaṃ nānaucitī punaḥ /",
    "GK23jonart_pu:134": "yānty aṅgasaṅgamam anaṅkuśam aṅkayanti rāgaṃ pradarśya hṛdi kampam udañcayanti /",
    "GK23jonart_pu:135": "vyāpādayanti viṣavedanayā viśeṣād viśvāsya duṣṭapiṭikā yuvatīś ca hā dhik",
    "GK23jonart_pu:136": "vārddhakakṣīṇaśaktitvād viraktā svavadhūr api /",
    "GK23jonart_pu:137": "hatvā kṣukṣaṃ viṣeṇāśu bhīmaṃ bhogam akārayat // JRt_62 //",
    "GK23jonart_pu:138": "sā devarasya saṅgena śvitrasañcitritā satī /",
    "GK23jonart_pu:139": "dānena mādhavādīnāṃ svapāpaṃ paryaṇīnamat // JRt_63 //",
    "GK23jonart_pu:140": "so 'ṣṭādaśābdān kṣmāṃ bhuktvā satrayodaśavāsarān /",
    "GK23jonart_pu:141": "yugāgāṅkābdamāghāntyadaśamyāṃ pralayaṃ yayau // JRt_64 //",
    "GK23jonart_pu:142": "6) Jagadeva (LS 4274-4289)",
    "GK23jonart_pu:143": "tataś śrījagadevas tattanayo vinayorjitaḥ /",
    "GK23jonart_pu:144": "tatāna janatāharṣaṃ madhumāsa ivādhikam // JRt_65 //",
    "GK23jonart_pu:145": "parasparaviruddhānāṃ bhṛtyānāṃ tulyavṛttitā /",
    "GK23jonart_pu:146": "tatrābhūd utpalābjānām iva sandhyāgamakṣaṇe // JRt_66 //",
    "GK23jonart_pu:147": "ujjahāra mahīnāthaḥ pṛthuvijñānakauśalaḥ /",
    "GK23jonart_pu:148": "bhūtale durvyavasthānaṃ śalyaṃ śalyaharo yathā // JRt_67 //",
    "GK23jonart_pu:149": "manaśśalyāyamānas sa nissāmānyaguṇo nṛpaḥ /",
    "GK23jonart_pu:150": "kucakrikābalād deśān mantribhir niravāsyata // JRt_68 //",
    "GK23jonart_pu:151": "nigrahānugrahādhāyimantrajñaṃ guṇarāhulam /",
    "GK23jonart_pu:152": "sa prāpat sacivaṃ mitraṃ kapīndram iva rāghavaḥ // JRt_69 //",
    "GK23jonart_pu:153": "udayaprāptilobhena sūradvijapatī samam /",
    "GK23jonart_pu:154": "agātām atha kaśmīradeśaṃ tau vismayāvahau // JRt_70 //",
    "GK23jonart_pu:155": "ciraṃ bhuktāṃ śriyaṃ tyaktum anīśās samarodyatāḥ /",
    "GK23jonart_pu:156": "tanmantraujohutāśāntaḥ prāpuś śalabhatāṃ dviṣaḥ // JRt_71 //",
    "GK23jonart_pu:157": "jitvā kṣmāṃ bubhuje bhūpaś chattracāmarahāsinīm /",
    "GK23jonart_pu:158": "lakṣmīm arājalakṣmāṃ tu śrīguṇākararāhulaḥ // JRt_72 //",
    "GK23jonart_pu:159": "rājā rajjupure rājadrājatacchattradhāriṇam /",
    "GK23jonart_pu:160": "harṣeśvarasya prāsādaṃ nirmame nirmamehitaḥ // JRt_73 //",
    "GK23jonart_pu:161": "vāllabhyād dvārapatitāṃ padmenāptavatā tataḥ /",
    "GK23jonart_pu:162": "durātmanāvadhi cchannaviṣadānena bhūpatiḥ // JRt_74 //",
    "GK23jonart_pu:163": "rakṣitvā kṣitim abdān sa satryahartūṃś caturdaśa /",
    "GK23jonart_pu:164": "nandāṣṭāṅkābdacaitrāntyacaturdaśyāṃ layaṃ yayau // JRt_75 //",
    "GK23jonart_pu:165": "7) Rājadeva (LS 4289-4312)",
    "GK23jonart_pu:166": "tatputro rājadevo 'tha kāṣṭhavāṭaṃ bhayād gataḥ /",
    "GK23jonart_pu:167": "āninye vāmapārśvasthair dvāreśasya virodhibhiḥ // JRt_76 //",
    "GK23jonart_pu:168": "taṃ salhaṇākhyadurgāntaḥ praviṣṭaṃ duṣṭaceṣṭitaḥ /",
    "GK23jonart_pu:169": "aveṣṭayad balaiḥ padmo maṇḍalair iva pannagam // JRt_77 //",
    "GK23jonart_pu:170": "upāyanīkṛtāpūrvapādukālokakautukāt /",
    "GK23jonart_pu:171": "pramattaṃ ko 'pi caṇḍālo dvāreśam avadhīd raṇe // JRt_78 //",
    "GK23jonart_pu:172": "abhiṣiktas tato bhaṭṭais sa bherīśaṅkhanissvanam /",
    "GK23jonart_pu:173": "praṇatānantasāmantas sevakān anvajigrahat // JRt_79 //",
    "GK23jonart_pu:174": "asāmānyo lavanyendrān sa vāstavyakuṭumbitām /",
    "GK23jonart_pu:175": "ninye kṣoṇīparivṛḍho rūḍhabhāroḍhim ādiśan // JRt_80 //",
    "GK23jonart_pu:176": "[Ps-JRT 3]",
    "GK23jonart_pu:177": "lavanyavanyakariṇāṃ darpanirdalanaṃ vyadhāt /",
    "GK23jonart_pu:178": "narasiṃho mahātejā vanānām iva pāvakaḥ // JRt_B.84 //",
    "GK23jonart_pu:179": "mallair balāḍhyacandrasya balino lahareśituḥ /",
    "GK23jonart_pu:180": "harataś śrīnagaryardhasvāmyaṃ na prābhavat tu saḥ // JRt_81 //",
    "GK23jonart_pu:181": "puṇyaṃ rāśībhavan mūrtam ivātha svābhidhāṅkitam /",
    "GK23jonart_pu:182": "balāḍhyacandras sāndraujā nagarāntar maṭhaṃ vyadhāt // JRt_82 //",
    "GK23jonart_pu:183": "ko 'yaṃ khaśo mṛduḥ kaścid asmābhir abhiṣicyate /",
    "GK23jonart_pu:184": "amantrayann idaṃ bhaṭṭā rājñāvagaṇitāś cirāt // JRt_83 //",
    "GK23jonart_pu:185": "na bhaṭṭo 'haṃ na bhaṭṭo 'haṃ na bhaṭṭo 'ham idaṃ vacaḥ /",
    "GK23jonart_pu:186": "aśrūyatāpi bhaṭṭebhyo nirdiṣṭe bhaṭṭaluṇṭhane // JRt_84 //",
    "GK23jonart_pu:187": "tadaiva vimalācāryaś śāke kheṣunavāṅkite /",
    "GK23jonart_pu:188": "ṣaḍadrinandamāsasya malabhramam avārayat // JRt_85 //",
    "GK23jonart_pu:189": "nirmame nirmamo rājapurīṃ rājolakaṃ tathā /",
    "GK23jonart_pu:190": "rājadevas sa rājendur ājanmārjitamaṅgalaḥ // JRt_86 //",
    "GK23jonart_pu:191": "ahāni saptaviṃśāni trayoviṃśāṃś ca vatsarān /",
    "GK23jonart_pu:192": "māsatrayīṃ ca rājā sa kṣmāṃ rakṣitvā kṣayaṃ yayau // JRt_87 //",
    "GK23jonart_pu:193": "8) Saṅgrāmadeva (LS 4312-4328)",
    "GK23jonart_pu:194": "saṅgrāmadevas tatputro gotrāsutrāmatāṃ bhajan /",
    "GK23jonart_pu:195": "trāsam āsūtrayad rājasiṃhaś śātravadantinām // JRt_88 //",
    "GK23jonart_pu:196": "visrambhāt sūryam anujaṃ cakre pratinidhiṃ svayam /",
    "GK23jonart_pu:197": "kucakrikas sa bhogebhyo lubhyan droham acintayat // JRt_89 //",
    "GK23jonart_pu:198": "śrutadroho mahībhartrā bhītas sa lahareśituḥ /",
    "GK23jonart_pu:199": "candrasya maṇḍalaṃ sūryaḥ prāvikṣad udayecchayā // JRt_90 //",
    "GK23jonart_pu:200": "dāruṇe raṇakāle sa sūryaṃ candrānvitaṃ tadā /",
    "GK23jonart_pu:201": "svarbhānur iva bhūbhānuś citraṃ samam amīmilat // JRt_91 //",
    "GK23jonart_pu:202": "śamālādhipatis tuṅgas sūryaṃ pārśvaṃ nayan madāt /",
    "GK23jonart_pu:203": "kṛtayātreṇa rājñātha nīcabhāvam anīyata // JRt_92 //",
    "GK23jonart_pu:204": "mārgair nirinduravibhiś cauravad rajanau bhraman /",
    "GK23jonart_pu:205": "viṭatyaktas tatas sūryo baddhvā rājñā vyapādyata // JRt_93 //",
    "GK23jonart_pu:206": "svalakṣmīṃ rakṣituṃ sākṣāt tasminn āttakṣaṇe prabhau /",
    "GK23jonart_pu:207": "akārayann ahibhayaṃ stenāḥ kalhaṇanandanāḥ // JRt_94 //",
    "GK23jonart_pu:208": "gotrajeṣu baliṣṭheṣu naṣṭāśas so 'tha bhūpatiḥ /",
    "GK23jonart_pu:209": "śiṣṭam iṣṭaṃ ca śaraṇam agād rājapurīpatim // JRt_95 //",
    "GK23jonart_pu:210": "tasmin daṇḍadhare dūraṃ yāte ḍāmarapheravaḥ /",
    "GK23jonart_pu:211": "antrāṇy api viśām āśur niśśeṣaṃ raktapāyinaḥ // JRt_96 //",
    "GK23jonart_pu:212": "rājñā sumanasā tyaktaṃ dvijaiś ca sparśadūṣitam /",
    "GK23jonart_pu:213": "bhojyaṃ ḍāmaraḍombānāṃ tad rājyānnam abhūc ciram // JRt_97 //",
    "GK23jonart_pu:214": "svamaṇḍale viśīrṇe 'tha paramaṇḍalam āviśan /",
    "GK23jonart_pu:215": "na kair anumato rājā pratyāsannanavodayaḥ // JRt_98 //",
    "GK23jonart_pu:216": "pratyakṣato rājapuryās sa ripūn samare jayan /",
    "GK23jonart_pu:217": "brāhmaṇyāt kālhaṇīn rakṣan rājyaṃ puṇyaṃ ca labdhavān // JRt_99 //",
    "GK23jonart_pu:218": "ekaviṃśatiśālaṃ sa śrīviśālaṃ viśāmpatiḥ /",
    "GK23jonart_pu:219": "godvijānāṃ nivāsāya cakāra vijayeśvare // JRt_100 //",
    "GK23jonart_pu:220": "kālhaṇapraṇidhīnāṃ sa dviṣāṃ luṇṭhanakāṅkṣiṇām /",
    "GK23jonart_pu:221": "caurāṇām iva dīpo 'bhūd dveṣaṇīyo mahīpatiḥ // JRt_101 //",
    "GK23jonart_pu:222": "śākhākrāntadigantas sa sadurāśair durāśayaiḥ /",
    "GK23jonart_pu:223": "kavikalpadrumo rājā vicchinnaḥ kalhaṇātmajaiḥ // JRt_102 //",
    "GK23jonart_pu:224": "nāyakīkṛtya taṃ bhūpaṃ kaviḥ paṇḍitayaḥśakaḥ /",
    "GK23jonart_pu:225": "svoktihāralatāṃ vidvatkaṇṭhabhūṣātvam ānayat // JRt_103 //",
    "GK23jonart_pu:226": "ṣoḍaśābdān daśāhāni sa bhuktvā kṣmāṃ vyapadyata /",
    "GK23jonart_pu:227": "jagadbhadro 'tha pañcamyāṃ bhādre 'ṣṭāviṃśavatsare // JRt_104 //",
    "GK23jonart_pu:228": "9) Rāmadeva (LS 4328-4349)",
    "GK23jonart_pu:229": "rāmadevo 'tha tatputro hatvā svapitṛghātakān /",
    "GK23jonart_pu:230": "pṛthvīrāje prajābhāraṃ sarvam eva samarpipat // JRt_105 //",
    "GK23jonart_pu:231": "ledaryā dakṣiṇe bhāge sallare sa mahīpatiḥ /",
    "GK23jonart_pu:232": "svanāmāṅkaṃ vyadhāt koṭṭaṃ yaśorāśim ivāparam // JRt_106 //",
    "GK23jonart_pu:233": "pramādād bhaṅgam ānītaś śamālāvijayodyame /",
    "GK23jonart_pu:234": "tenotpalapure viṣṇoḥ prāsādo nūtanīkṛtaḥ // JRt_107 //",
    "GK23jonart_pu:235": "[Ps-JRT 4]",
    "GK23jonart_pu:236": "vaiśākhe māsi pakṣe śaśadharaviṣade triṃśadabde sabhaktyā dvādaśyāṃ rāmarāje kṣitim avati nijapreyasīṃ somavāre /",
    "GK23jonart_pu:237": "pṛthvīrājaś śamālāvijayanasamaye dasyubhagnaṃ murāriṃ sampūrṇāṅgaṃ vidhāyotpalapuranagare svapratiṣṭhāṃ cakāra // JRt_B.112 //",
    "GK23jonart_pu:238": "puṣpaṃ candanavṛkṣasya phalaṃ caṇpakabhūruhaḥ /",
    "GK23jonart_pu:239": "apatyaṃ tasya bhūpasya hanta nākāri vedhasā // JRt_108 //",
    "GK23jonart_pu:240": "bhiṣāyakapurasthasya kasyacid brāhmaṇasya saḥ /",
    "GK23jonart_pu:241": "putraṃ lakṣmaṇanāmānaṃ putrīyām āsa bhūpatiḥ // JRt_109 //",
    "GK23jonart_pu:242": "akṛtrimapitāputraprītiṃ prītiḥ prathīyasī /",
    "GK23jonart_pu:243": "vastv ivocitam ālekhyaṃ tayor atulayattarām // JRt_110 //",
    "GK23jonart_pu:244": "śrīsamudrābhidhā devī vimudritasamudrajā /",
    "GK23jonart_pu:245": "vitastāyāṃ svanāmāṅkaṃ nagarāntar maṭhaṃ vyadhāt // JRt_111 //",
    "GK23jonart_pu:246": "trayodaśadinaṃ māsaṃ vatsarāṃś caikaviṃśatim /",
    "GK23jonart_pu:247": "kṣmāṃ bhuktvaikonapañcāśe varṣe 'sau dyām agāt svayam // JRt_112 //",
    "GK23jonart_pu:248": "10) Lakṣmadeva (LS 4349-4362)",
    "GK23jonart_pu:249": "kathañcil lakṣmadevo 'tha pāṭyamānāṅgavihvalaḥ /",
    "GK23jonart_pu:250": "tām ākaṇṭakinīṃ vallīm iva kṣoṇīṃ babhāra saḥ // JRt_113 //",
    "GK23jonart_pu:251": "kṣatrīkṛto 'pi nāmuñcat svadharmaṃ dvijabhūpatiḥ /",
    "GK23jonart_pu:252": "na māṇikyaśriyaṃ dhatte rañjito 'śmāpi jātucit // JRt_114 //",
    "GK23jonart_pu:253": "vitastāyās taṭe śvaśrūmaṭhopānte maṭhaṃ navam /",
    "GK23jonart_pu:254": "niṣpaṅkā nijanāmāṅkam ahalāmahiṣī vyadhāt // JRt_115 //",
    "GK23jonart_pu:255": "kajjalena turuṣkeṇa bahir etyātha maṇḍale /",
    "GK23jonart_pu:256": "malinena prajādṛṣṭir utpāṭyāsravatā hatā // JRt_116 //",
    "GK23jonart_pu:257": "trayodaśābdān māsāṃs trīn dvādaśāhaṃ ca bhūpatiḥ /",
    "GK23jonart_pu:258": "bhuktvā dvāṣaṣṭavarṣe 'tha pauṣānte sa vyapadyata // JRt_117 //",
    "GK23jonart_pu:259": "11) Siṃhadeva (LS 4362-4377)",
    "GK23jonart_pu:260": "kajjalopadravāt tasmāl ledarīmātranāyakaḥ /",
    "GK23jonart_pu:261": "siṃhadevo 'tha saṅgrāmacandreṇākṣobhi bhūpatiḥ // JRt_118 //",
    "GK23jonart_pu:262": "nagarāntar maṭhaṃ kṛtvā laharendre mṛte sati /",
    "GK23jonart_pu:263": "siṃhadevo nṛsiṃho 'tha kṣmāṃ rarakṣa kṣayākulām // JRt_119 //",
    "GK23jonart_pu:264": "siṃhadevo nṛsiṃhasya siṃhena guruṇānvitaḥ /",
    "GK23jonart_pu:265": "pratiṣṭhāṃ siṃhalagne 'tha dhyānoḍḍāre 'karot kṛtī // JRt_120 //",
    "GK23jonart_pu:266": "kartā kāryaṃ ca lagnaṃ ca gurus siṃhaś ca kovidaḥ /",
    "GK23jonart_pu:267": "patiteyaṃ bhavet tasya vrate siṃhaparamparā // JRt_121 //",
    "GK23jonart_pu:268": "sa niṣkalakṣavikrītakṣīreṇa vijayeśvaram /",
    "GK23jonart_pu:269": "ekāha eva snapayan vrataśuddhiṃ yayau nṛpaḥ // JRt_122 //",
    "GK23jonart_pu:270": "rājñā śrīśaṅkarasvāmī gurur mantropadeśakṛt /",
    "GK23jonart_pu:271": "yo 'ṣṭādaśamaṭhaiśvaryadakṣiṇābhir apūjyata // JRt_123 //",
    "GK23jonart_pu:272": "paralokajayopāyaṃ vāgdevīprābhṛtaṃ nṛpaḥ /",
    "GK23jonart_pu:273": "ātmopajñam imaṃ ślokaṃ śayyotthāyaṃ sadāpaṭhat // JRt_124 //",
    "GK23jonart_pu:274": "pāvakanirmaladṛṣṭiṃ vibudhagaṇair arcyamānapādam aham /",
    "GK23jonart_pu:275": "śaśiśakalādarśayutaṃ gaurīśaṃ śaṅkaraṃ vande // JRt_125 //",
    "GK23jonart_pu:276": "[Ps-JRT 5]",
    "GK23jonart_pu:277": "pānthānāṃ toyadānāya pitṝṇāṃ tarpaṇāya ca /",
    "GK23jonart_pu:278": "dampatyoḥ pāpanāśāya dharmasaṃvardhanāya ca // JRt_B.131 //",
    "GK23jonart_pu:279": "nijālaṅkāradānena nipānaṃ racitaṃ pathi /",
    "GK23jonart_pu:280": "maḍavāśramagrāmānte gauryā śaṅkarabhāryayā // JRt_B.132 //",
    "GK23jonart_pu:281": "khonamoṣādhipasyāsīt kanyā prajjadvijasya sā /",
    "GK23jonart_pu:282": "satyaśīlānvitā bhaktā gaurī gaurīva śaṅkare // JRt_B.133 //",
    "GK23jonart_pu:283": "duhitur duścaritreṇa yo 'bhūd daṇḍaḥ pituḥ patan /",
    "GK23jonart_pu:284": "iḍāgalyārthito rājā nartakyā taṃ nyavārayat // JRt_126 //",
    "GK23jonart_pu:285": "sa durjanapariṣvaṅgād āstikaprajñayojjhitaḥ /",
    "GK23jonart_pu:286": "dhātrīputryāṃ smarādarśe svātmānaṃ pratyabimbayat // JRt_127 //",
    "GK23jonart_pu:287": "daryākhyo bhaginīsvāmī kāmasūhopabṛṃhitaḥ /",
    "GK23jonart_pu:288": "taṃ viraktaprajaṃ muktavinayaṃ chadmanāvadhīt // JRt_128 //",
    "GK23jonart_pu:289": "caturdaśābdān ṣaṇmāsāṃs tryahanyūnān mahīpatiḥ /",
    "GK23jonart_pu:290": "bhūtvā śucau divam agāt sa varṣe saptasaptate // JRt_129 //",
    "GK23jonart_pu:291": "12) Sūhadeva (LS 4377-4396)",
    "GK23jonart_pu:292": "tadbhrātā sūhadevo 'tha kāmasūhopabṛṃhitaḥ /",
    "GK23jonart_pu:293": "jaḍo 'pi sakalām eva kaśmīrakṣmāṃ vaśe vyadhāt // JRt_130 //",
    "GK23jonart_pu:294": "digantarād upāgatya bahavo vṛttilipsayā /",
    "GK23jonart_pu:295": "tam āśrayan mahīpālaṃ puṣpadrumam ivālayaḥ // JRt_131 //",
    "GK23jonart_pu:296": "[Ps-JRT 6]",
    "GK23jonart_pu:297": "vṛttyai laṅkāracakko 'pi daraddeśāt tadāyayau /",
    "GK23jonart_pu:298": "santater bhāvisāmrājyaḥ prājyaṃ kaśmīramaṇḍalam // JRt_B.140 //",
    "GK23jonart_pu:299": "kramarājyābhidhe rāṣṭre trāhagrāmaṃ nṛgrāmaṇīḥ /",
    "GK23jonart_pu:300": "dadau vasataye tasmai niyates sa niyogataḥ // JRt_B.141 //",
    "GK23jonart_pu:301": "pārtho 'nya iva pārtho 'bhūt pañcagahvarasīmani /",
    "GK23jonart_pu:302": "yo garbharapuraṃ cakre tatputro babhruvāhanaḥ // JRt_132 //",
    "GK23jonart_pu:303": "tadvaṃśyaḥ kuruśāho 'bhūd yadbāhūdayaparvate /",
    "GK23jonart_pu:304": "jyākiṇacchadmanā bheje yaśaś śubhratviṣaṃ niśā // JRt_133 //",
    "GK23jonart_pu:305": "kaśmīrāḥ pārvatī tatra rājā jñeyo harāṃśajaḥ /",
    "GK23jonart_pu:306": "ity etatpratyayāyeva yasyāsīc cakṣuṣāṃ trayam // JRt_134 //",
    "GK23jonart_pu:307": "kaśmīreṣu hi sāmrājyaṃ kuruśāhasya santatiḥ /",
    "GK23jonart_pu:308": "śaṃśadīnamukhī mukhyā khyātakīrtiḥ kariṣyati // JRt_135 //",
    "GK23jonart_pu:309": "tāharājo 'janiṣṭāsmād yasya cāpalatāśritā /",
    "GK23jonart_pu:310": "muhurmuhur aho maurvī śrutyantam agamattarām // JRt_136 //",
    "GK23jonart_pu:311": "śāhameras svavīryoṣmagrīṣmo bhānus tato 'jani /",
    "GK23jonart_pu:312": "yasya vairivadhūvāṣpaiḥ pratāpāgnir adīpyata // JRt_137 //",
    "GK23jonart_pu:313": "vane viharatas tasya śāhmerasya kadācana /",
    "GK23jonart_pu:314": "mṛgayā prathamaṃ dṛṣṭiṃ paścān nidrā vyalobhayat // JRt_138 //",
    "GK23jonart_pu:315": "rājyam ā santater bhāvi kaśmīreṣu taveti saḥ /",
    "GK23jonart_pu:316": "svapne vāksudhayā tatra mahādevyābhyaṣicyata // JRt_139 //",
    "GK23jonart_pu:317": "pañcāgnyarkamite śāke navāṣṭāṅkitavatsare /",
    "GK23jonart_pu:318": "tatas saparivāras sa kaśmīrān aviśac chanaiḥ // JRt_140 //",
    "GK23jonart_pu:319": "sakuṭumbaṃ tam āyāntaṃ vṛttidānena bhūpatiḥ /",
    "GK23jonart_pu:320": "anujagrāha sotkarṣaṃ cūtadruma ivālinam // JRt_141 //",
    "GK23jonart_pu:321": "ḍalacākhyaḥ karmasenacakravarticamūpatiḥ /",
    "GK23jonart_pu:322": "kaśmīrān sa tadaivāgāt siṃho mṛgaguhām iva // JRt_142 //",
    "GK23jonart_pu:323": "ṣaṣṭigrāmasahasreṣu svāmyaṃ dātum ivātra saḥ /",
    "GK23jonart_pu:324": "tāvatsaṅkhyasahasrāṇi svasainye sādino 'vahat // JRt_143 //",
    "GK23jonart_pu:325": "ḍalcaṃ dhanaprayogena nivivartayiṣur nṛpaḥ /",
    "GK23jonart_pu:326": "sarveṣām eva varṇānāṃ durvarṇo daṇḍam akṣipat // JRt_144 //",
    "GK23jonart_pu:327": "prāṇāhutyā prabhoḥ kope tatpratigrahasāṃhasaḥ /",
    "GK23jonart_pu:328": "prāyasthā brāhmaṇāḥ prāyaścittīyāṃ cakrur akramam // JRt_145 //",
    "GK23jonart_pu:329": "[Ps-JRT 7]",
    "GK23jonart_pu:330": "daṇḍaduḥkhena viprair yaś śāpo datto mahībhujaḥ /",
    "GK23jonart_pu:331": "bhaviṣyan vaṃśavicchedo dhruvaṃ tasyaiva tat phalam // JRt_B.156 //",
    "GK23jonart_pu:332": "tadaiva kālamānyākhyair bhauṭṭair ghaṭṭitavairibhiḥ /",
    "GK23jonart_pu:333": "sabandhur gotrajo vyājād bakatanyo nyahanyata // JRt_146 //",
    "GK23jonart_pu:334": "[Ps-JRT 8]",
    "GK23jonart_pu:335": "svadeśe vakatanyākhyo gotrajasyātmajo hataḥ // JRt_B.157cd //",
    "GK23jonart_pu:336": "mānyo 'sāmānyadhīḥ kālamānyavaṃśadavānalaḥ /",
    "GK23jonart_pu:337": "avāśiṣyata tatputro daivād ekas sa riñcanaḥ // JRt_147 //",
    "GK23jonart_pu:338": "vyālaṭakkamukhair mantrasūtrasaṃyojitair atha /",
    "GK23jonart_pu:339": "baddhvā saṃhatikanthāṃ sa tāñ jaḍāñ jetum iṣṭavān // JRt_148 //",
    "GK23jonart_pu:340": "nipāsyamānakośaṃ māṃ bhṛtyatve vṛṇuteti saḥ /",
    "GK23jonart_pu:341": "tān pratyaśrāvayad dūtamukhena svātatāyinaḥ // JRt_149 //",
    "GK23jonart_pu:342": "nṛsiṃhas sa nadītīre sikatāsthagitāyudhaḥ /",
    "GK23jonart_pu:343": "tān pratyaikṣata raktasya na tu kośasya pītaye // JRt_150 //",
    "GK23jonart_pu:344": "vyālādyair āgatās tatra kālamānyā nirāyudhāḥ /",
    "GK23jonart_pu:345": "sikatāntarniviṣṭasya paraśvagnes tṛṇīkṛtāḥ // JRt_151 //",
    "GK23jonart_pu:346": "prakṣālya vairiraktena pitṛdroharajomalam /",
    "GK23jonart_pu:347": "śeṣānekāribhītyāgāt kaśmīrān bandhubhis saha // JRt_152 //",
    "GK23jonart_pu:348": "pūrṇasya rāmacandrasya rucihānyai dharāryamā /",
    "GK23jonart_pu:349": "nīlāśābhre riñcarāhor udayaṃ so 'tha soḍhavān // JRt_153 //",
    "GK23jonart_pu:350": "hetibhis tāpayaty āśā ḍalace kṛṣṇavartmani /",
    "GK23jonart_pu:351": "kāśmīrikair janais sarvaiś śalabhatvam alabhyata // JRt_154 //",
    "GK23jonart_pu:352": "ruddhayor ḍalcariñcābhyāṃ prācyudīcyor bahur janaḥ /",
    "GK23jonart_pu:353": "vasateḥ paścimām āśāṃ prāg yamāśām athāgamat // JRt_155 //",
    "GK23jonart_pu:354": "adho ḍalcāmbupūrād bhīr girau riñcanamārutāt /",
    "GK23jonart_pu:355": "chāyājuṣāṃ phalāḍhyānāṃ puṃnāgānām abhūt tadā // JRt_156 //",
    "GK23jonart_pu:356": "pakṣiśāvam iva sthānacyutaṃ cillollasadrayā /",
    "GK23jonart_pu:357": "balaśrī raiñcanī lokaṃ kāśmīrikam apāharat // JRt_157 //",
    "GK23jonart_pu:358": "dhanāmbu prāpya bhauṭṭebhyaḥ kāśmīrajanavikrayāt /",
    "GK23jonart_pu:359": "garjann āśāḥ pyadhāt sarvās tadā riñcanavāridaḥ // JRt_158 //",
    "GK23jonart_pu:360": "[Ps-JRT 9]",
    "GK23jonart_pu:361": "turuṣkatājikamlecchasainyacchāditabhūtalaḥ /",
    "GK23jonart_pu:362": "ḍulucyo nagaraṃ prāpad athāgastya ivārṇavam // JRt_B.170 //",
    "GK23jonart_pu:363": "mṛgās siṃham ivodagraṃ garutmantam ivāṇḍajāḥ /",
    "GK23jonart_pu:364": "tam āpatantam ālokya palāyanta puraukasaḥ // JRt_B.171 //",
    "GK23jonart_pu:365": "baddhāḥ palāyinas tena māntrikeṇeva pannagāḥ /",
    "GK23jonart_pu:366": "kecit palāyitā bhītyā praviṣṭā girigahvaram // JRt_B.172 //",
    "GK23jonart_pu:367": "rājāpi kvāpi sañchanno bhītyā ghūkavad āsta saḥ /",
    "GK23jonart_pu:368": "itareṣāṃ tu lokānāṃ kā kathā tatra vāsinām // JRt_B.173 //",
    "GK23jonart_pu:369": "vipraśāpo narendrāṇāṃ vṛthā jāto na jātucit /",
    "GK23jonart_pu:370": "salakṣmā rājayakṣmā hi nāhatvā vinivartate // JRt_B.174 //",
    "GK23jonart_pu:371": "gūḍhārthaṃ dāpitāḥ pūrvaṃ gāḍhayā bandhapīḍayā /",
    "GK23jonart_pu:372": "vikrītā vājibhiḥ paścāt turuṣkair hastagā janāḥ // JRt_B.175 //",
    "GK23jonart_pu:373": "viddhāḥ kecit pare baddhā virāddhās tena kecana /",
    "GK23jonart_pu:374": "ploṣaṃ kecit pare śoṣaṃ doṣaṃ yānty analād drumāḥ // JRt_B.176 //",
    "GK23jonart_pu:375": "jatruvedhena baddhānām ekayā carmavadhrayā /",
    "GK23jonart_pu:376": "teṣāṃ durāpam apy āsīd anyo'nyamukhadarśanam // JRt_B.177 //",
    "GK23jonart_pu:377": "ghāsendhanādisambhāraḍhaukanāya kṣaṇaṃ kṣaṇam /",
    "GK23jonart_pu:378": "baddhā mlecchair amucyanta biḍālair iva mūṣakāḥ // JRt_B.178 //",
    "GK23jonart_pu:379": "yeṣām anne jugupsābhūd biḍālasparśadoṣataḥ /",
    "GK23jonart_pu:380": "mlecchocchiṣṭaṃ gavāṃś cāsthi tair baddhair bhakṣitaṃ kṣudhā // JRt_B.179",
    "GK23jonart_pu:381": "vaitastam api ye vāri na papuḥ paṅkasaṅkulam /",
    "GK23jonart_pu:382": "baddhair maruṣu tair nītair mūtraṃ pītaṃ bhṛśaṃ tṛṣā // JRt_B.180 //",
    "GK23jonart_pu:383": "kva mlecchānnaṃ kva vaṃśo no dussahā kṣuc chrutena kim /",
    "GK23jonart_pu:384": "nidrā nādyāpi mārgeṇa te 'ntar evam acintayan // JRt_B.181 //",
    "GK23jonart_pu:385": "gacchatāṃ tiṣṭhatāṃ teṣām aśnatāṃ jalpatām api /",
    "GK23jonart_pu:386": "so 'bhūn naiva kṣaṇo yatra na te kāryam asādhayan // JRt_B.182 //",
    "GK23jonart_pu:387": "mlecchaiḥ kecit khaśaiḥ kecid daradbhir apare tathā /",
    "GK23jonart_pu:388": "bhoṭṭaiḥ kecit turuṣkaiś ca kecid bandīkṛtā janāḥ // JRt_B.183 //",
    "GK23jonart_pu:389": "annaṃ gṛhe vane vittaṃ mārge bandhūn vihāya ca /",
    "GK23jonart_pu:390": "palāyām āsur apare turuṣkabhayasambhramāt // JRt_B.184 //",
    "GK23jonart_pu:391": "karuṇāgauravaghṛṇā drutaṃ gantum aśaktiṣu /",
    "GK23jonart_pu:392": "bālavṛddhābalāsv ete tyaktavantaḥ palāyinaḥ // JRt_B.185 //",
    "GK23jonart_pu:393": "na bhuktaṃ kṣudhitair mārge na pītaṃ tṛṣitair api /",
    "GK23jonart_pu:394": "kim anyad bhayasaṃbhrāntaiḥ paścāt tair nāpi vīkṣitam // JRt_B.186 //",
    "GK23jonart_pu:395": "kṣudhā kecit tṛṣā kecid bhiyā kecit pare hriyā /",
    "GK23jonart_pu:396": "bhayād biladarīṣv eva praviśyāntar vipedire // JRt_B.187 //",
    "GK23jonart_pu:397": "bilapraviṣṭāṃs tāñ chrutvā tato niṣkāsanecchavaḥ /",
    "GK23jonart_pu:398": "niṣkāruṇyās turuṣkās te dhūmaṃ bilamukhe daduḥ // JRt_B.188 //",
    "GK23jonart_pu:399": "dhūmenāntar vipannānāṃ narāṇām asthirāśayaḥ /",
    "GK23jonart_pu:400": "dṛśyante 'dyāpi dhūmotthaṃ mālinyaṃ ca guhāmukhe // JRt_B.189 //",
    "GK23jonart_pu:401": "rājāpacāram akarot prajāsu phalitas tu saḥ /",
    "GK23jonart_pu:402": "nārīṇāṃ capalā dṛṣṭir dantair gaṇḍas tu khaṇḍyate // JRt_B.190 //",
    "GK23jonart_pu:403": "nāśitāśeṣadeśo 'tha sphītaśītabhayākulaḥ /",
    "GK23jonart_pu:404": "ḍalcaḥ kaśmīratas tārabalamārgeṇa niryayau // JRt_159 //",
    "GK23jonart_pu:405": "janāḥ kāśmirikā durgabilebhyo mūṣakā iva /",
    "GK23jonart_pu:406": "ḍalacotau gate bandīkṛtaśeṣā viniryayuḥ // JRt_160 //",
    "GK23jonart_pu:407": "nālabdha pitaraṃ putraḥ pitā taṃ ca na kañcana /",
    "GK23jonart_pu:408": "bhrātṝṃś ca bhrātaro ḍalcarākṣasopaplavātyaye // JRt_161 //",
    "GK23jonart_pu:409": "mitalokā khilakṣetrā nirbhojyā darbhanirbharā /",
    "GK23jonart_pu:410": "sargārambha iva prāyas tadā kaśmīrabhūr abhūt // JRt_162 //",
    "GK23jonart_pu:411": "samarthān nyagrahīd ḍalco riñcanaḥ prābhavat punaḥ /",
    "GK23jonart_pu:412": "viśvam andhayati dhvānte sukhabhājo 'bhisārikāḥ // JRt_163 //",
    "GK23jonart_pu:413": "ḍalcarāhuvinirmuktaṃ rājānaṃ tuṅgimaspṛśā /",
    "GK23jonart_pu:414": "arurutsat sa śṛṅgeṇa riñcanāstācalas tataḥ // JRt_164 //",
    "GK23jonart_pu:415": "dṛṣṭvā gaganagiryagre bhāsvantaṃ riñcanaṃ sthitam /",
    "GK23jonart_pu:416": "aśaṅkyata na kai rājñaḥ pratyāsanno 'stasaṃstavaḥ // JRt_165 //",
    "GK23jonart_pu:417": "riñcanaśyenarājasya jihīrṣor nagarāmiṣam /",
    "GK23jonart_pu:418": "kulacandro rāmacandro vighnaṃ cakre pade pade // JRt_166 //",
    "GK23jonart_pu:419": "bhauṭṭāṃl laharakoṭṭāntaḥ paṭṭavikrayakautukāt /",
    "GK23jonart_pu:420": "pratyahaṃ vañcanodyogī riñcano 'tha visṛṣṭavān // JRt_167 //",
    "GK23jonart_pu:421": "tathaiva laharasyāntar bhoṭṭaloke praveśite /",
    "GK23jonart_pu:422": "apipyad rāmacandrāsramadhu śastrāṇi riñcanaḥ // JRt_168 //",
    "GK23jonart_pu:423": "rāmacandrakulodyānakalpavallīṃ sa riñcanaḥ /",
    "GK23jonart_pu:424": "vakṣassthale mahābāhuḥ koṭādevīm aropayat // JRt_169 //",
    "GK23jonart_pu:425": "śrīriñcanabhayād rājā nagaraṃ tyaktavāṃs tataḥ /",
    "GK23jonart_pu:426": "vipraśāpāgnidagdhānāṃ kutas syād udayāṅkuraḥ // JRt_170 //",
    "GK23jonart_pu:427": "pramaṇḍalaguhāṃ rājajambur bhīto 'viśat tataḥ /",
    "GK23jonart_pu:428": "pāpasya tādṛśo mṛtyus sammukhasya raṇe katham // JRt_171 //",
    "GK23jonart_pu:429": "vairidhārādharaś citraṃ raṇe rājāsravarṣaṇaiḥ /",
    "GK23jonart_pu:430": "daṇḍadānāṃ dvijātīnāṃ cakre netreṣv avagraham // JRt_172 //",
    "GK23jonart_pu:431": "pañcāhonāṃś caturmāsān varṣāṃś caikonaviṃśatim /",
    "GK23jonart_pu:432": "sa rājarākṣaso rakṣāvyājāt kṣoṇīm abhakṣayat // JRt_173 //",
    "GK23jonart_pu:433": "13) Lha·chen rgyal·bu Rin·chen (LS 4396-4399)",
    "GK23jonart_pu:434": "śrīriñcanasuratrāṇo bhujavātāyane mahīm /",
    "GK23jonart_pu:435": "vyaśiśramad atha śrāntāṃ daussthyād dussthitiviplavaiḥ // JRt_174 //",
    "GK23jonart_pu:436": "pūrvadṛṣṭam ivāśeṣaṃ timirāpagame pumān /",
    "GK23jonart_pu:437": "kaśmīramaṇḍalam pūrvarājasaukhyaṃ tad aikṣata // JRt_175 //",
    "GK23jonart_pu:438": "dīpair iva pratisthānaṃ yair lavanyais sthiraṃ sthitam /",
    "GK23jonart_pu:439": "akampyanta prabhātasya te rājño balavāyunā // JRt_176 //",
    "GK23jonart_pu:440": "mantrasūcyā kṛte bhede bāṇasūtre praveśini /",
    "GK23jonart_pu:441": "abhūl lavanyakanthāyāś citraṃ viślathatā tadā // JRt_177 //",
    "GK23jonart_pu:442": "vane kaṇṭakinīvāṅga nagno yatrākulo bhavet /",
    "GK23jonart_pu:443": "tatraiva vyomni pattrīva deśe samacaran nṛpaḥ // JRt_178 //",
    "GK23jonart_pu:444": "tasya dākṣiṇyadakṣasya prajānāṃ hitahetunā /",
    "GK23jonart_pu:445": "putre mantriṇi mitre vā duṣṭe nālakṣyata kṣamā // JRt_179 //",
    "GK23jonart_pu:446": "chedaṃ yacchann atucchānāṃ vairiṇām ucchalacchriyām /",
    "GK23jonart_pu:447": "ācchoṭanam agacchat sa chattraśālī kadācana // JRt_180 //",
    "GK23jonart_pu:448": "ṭakkabhrātā timir nāma mārge santāpakheditaḥ /",
    "GK23jonart_pu:449": "gopālyāḥ kutracid grāme kṣīraṃ niṣpītavān haṭhāt // JRt_181 //",
    "GK23jonart_pu:450": "rājñā vijñāpitenātha sadyo gopālayoṣitā /",
    "GK23jonart_pu:451": "anuyuktas timir bhītyā vyadhāt sarvasya nihnavam // JRt_182 //",
    "GK23jonart_pu:452": "asatye bhāvitā gopī yadā dhairyān na sāskhalat /",
    "GK23jonart_pu:453": "pānāśayaṃ timer eva sa satyaikṣī vyadārayat // JRt_183 //",
    "GK23jonart_pu:454": "tasya pānāśayād dīrṇān niryāntyā kṣīradhārayā /",
    "GK23jonart_pu:455": "rājñaḥ kīrtir mukhaśrīś ca gopyāḥ prāpat prasannatām // JRt_184 //",
    "GK23jonart_pu:456": "vāravāle nivasator asuvātāṃ kayoścana /",
    "GK23jonart_pu:457": "aśve kiśorakau tulyau kasminn api vanāntare // JRt_185 //",
    "GK23jonart_pu:458": "siṃhasaṅkṣayitāpatyā tayor anyatamā vane /",
    "GK23jonart_pu:459": "aśvasādṛśyavātsalyād apuputrīyiṣat param // JRt_186 //",
    "GK23jonart_pu:460": "madīyo 'yaṃ madīyo 'yam ity asañjātaniścayau /",
    "GK23jonart_pu:461": "vaḍavādhipatī kṣobhād rājāntikam agacchatām // JRt_187 //",
    "GK23jonart_pu:462": "sa vivādaṃ tayoś śrutvā svāntikaṃ svīyamānuṣaiḥ /",
    "GK23jonart_pu:463": "vaḍave ca kiśoraṃ ca rājābhyānāyayat tataḥ // JRt_188 //",
    "GK23jonart_pu:464": "tasmin kiśorake bālyād dūraṃ dhāvati līlayā /",
    "GK23jonart_pu:465": "mātā dhātrī ca nitarām asnihyac cāpy aheṣayat // JRt_189 //",
    "GK23jonart_pu:466": "sabhyeṣv anelamūkeṣu vādinoḥ kṣobhasajjayoḥ /",
    "GK23jonart_pu:467": "aśve nāvānayan madhyevitastaṃ sakiśorake // JRt_190 //",
    "GK23jonart_pu:468": "bālāśvaṃ pātitaṃ nadyāṃ nāvo rājñā mahādhiyā /",
    "GK23jonart_pu:469": "haṭhād anvapatan mātā parā param aheṣayat // JRt_191 //",
    "GK23jonart_pu:470": "sandigdhavyavahārāṇām evaṃ niścayakāriṇi /",
    "GK23jonart_pu:471": "tasmin rājñi jano 'maṃsta kṛtaṃ yugam ivāgatam // JRt_192 //",
    "GK23jonart_pu:472": "śrīdevasvāminaṃ śaivīṃ dīkṣāṃ yācan narādhipaḥ /",
    "GK23jonart_pu:473": "nānvagrāhi sa bhauṭṭatvāt tenāpātratvaśaṅkayā // JRt_193 //",
    "GK23jonart_pu:474": "anujas tanujo bandhur mantrī sahacaras sakhā /",
    "GK23jonart_pu:475": "vyālarājo nṛpasyābhūt satyaikavrataniṣṭhayā // JRt_194 //",
    "GK23jonart_pu:476": "jahau vyālaḥ kṛtaṃ rājñā na sa vyālakṛtaṃ punaḥ /",
    "GK23jonart_pu:477": "mano hi kāyikaṃ hanti tatkṛtaṃ na vapuḥ punaḥ // JRt_195 //",
    "GK23jonart_pu:478": "kalānidhau rasamaye vyāle bhūlokabhāsvataḥ /",
    "GK23jonart_pu:479": "mūrchitā rucir acchaitsīd acchedyaṃ jagatāṃ tamaḥ // JRt_196 //",
    "GK23jonart_pu:480": "[Ps-JRT 11]",
    "GK23jonart_pu:481": "praveṣṭukāmaṃ kaśmīrān nivartayitum añjasā /",
    "GK23jonart_pu:482": "ḍulcyaṃ dhanaprayogeṇa yo visṛṣṭo mahībhujā // JRt_B.229 //",
    "GK23jonart_pu:483": "avamantrya praviṣṭe 'tha ḍulucye bhayato gataḥ /",
    "GK23jonart_pu:484": "gāndhāradeśaṃ udyānadevo labdhāntaras tataḥ // JRt_B.230 //",
    "GK23jonart_pu:485": "śrīmān udyānadevo 'tha randhrapraharaṇodyataḥ /",
    "GK23jonart_pu:486": "samādikṣata ṭakkādīn gāndhārastho bhayād iti // JRt_197 //",
    "GK23jonart_pu:487": "jīvatām eva gantavyaṃ jāne tan nagarāntaram /",
    "GK23jonart_pu:488": "yat sevyate 'viśeṣajñas svāmī sammānalipsayā // JRt_198 //",
    "GK23jonart_pu:489": "bhuṅkte vyālaś śriyaṃ prāṇapaṇair yuṣmābhir arjitām /",
    "GK23jonart_pu:490": "karau sādhayato yatnād rasanā bhogabhāginī // JRt_199 //",
    "GK23jonart_pu:491": "īśvaro bhūtiliptāṅgo vyālaṃ hārīcikīrṣati /",
    "GK23jonart_pu:492": "anāsthāṃ tu suvarṇeṣu yuṣmāsu vidadhāti saḥ // JRt_200 //",
    "GK23jonart_pu:493": "kṣīramātraikapāyitvaṃ nimittīkṛtya bhūpatiḥ /",
    "GK23jonart_pu:494": "yuṣmacchauryābhiśaṅkitvāt timiṃ timim ivāvadhīt // JRt_201 //",
    "GK23jonart_pu:495": "evaṃ sandeśanirbhinnāṣ ṭakkādyāś śukkalaṅkitāḥ /",
    "GK23jonart_pu:496": "viṃśaprasthe kadācit te prajahrur atha bhūbhujam // JRt_202 //",
    "GK23jonart_pu:497": "tatkhaḍgadhārāsampātair vyālas teṣāṃ hṛdantarāt /",
    "GK23jonart_pu:498": "svaiśvaryatāpam anudad rājāmūrchat tu kevalam // JRt_203 //",
    "GK23jonart_pu:499": "te 'tha labdhajayammanyās tadvadhāpoḍhamanyavaḥ /",
    "GK23jonart_pu:500": "nagarāntar yayū rājyagrahaṇārtham ahaṅkṛtāḥ // JRt_204 //",
    "GK23jonart_pu:501": "kṣaṇaṃ mṛta iva sthitvā bhūyoghātabhayān nṛpaḥ /",
    "GK23jonart_pu:502": "dūraṃ gatān ripūn dṛṣṭvā rājye rājodatiṣṭhata // JRt_205 //",
    "GK23jonart_pu:503": "ārukṣan rājadhānīṃ te yāvat tāvan narādhipam /",
    "GK23jonart_pu:504": "apetamūrcham āyāntam adrākṣuḥ kṣudrabuddhayaḥ // JRt_206 //",
    "GK23jonart_pu:505": "tvayā kiṃ na tvayā kiṃ na hato rājety anītayaḥ /",
    "GK23jonart_pu:506": "parasparavivādāt te tatkālaṃ cukṣubhur jaḍāḥ // JRt_207 //",
    "GK23jonart_pu:507": "anyo'nyamanyavo 'nyo'nyaloṭhanād rājasadmanaḥ /",
    "GK23jonart_pu:508": "kartavyaṃ maraṇaṃ rājñā vyadhus svasya svayaṃ jaḍāḥ // JRt_208 //",
    "GK23jonart_pu:509": "śeṣān rājātha duśśīlāñ chūlāropeṇa kevalam /",
    "GK23jonart_pu:510": "uccaistām anayan mānī sarvathādhogatiṃ punaḥ // JRt_209 //",
    "GK23jonart_pu:511": "sagarbhā vairikoṭṭastrī roṣavān sa vyadīdarat /",
    "GK23jonart_pu:512": "asibhir bhūpatir garbhaśāliśimbīr nakhair iva // JRt_210 //",
    "GK23jonart_pu:513": "taddroharoṣajā pīḍā rājñas tatkulamāraṇāt /",
    "GK23jonart_pu:514": "citte śāntim agāt khaḍgaghātotthā na tu mūrdhani // JRt_211 //",
    "GK23jonart_pu:515": "dussvapnam iva tad dṛṣṭvā ṭakkādicaritaṃ kṣaṇāt /",
    "GK23jonart_pu:516": "prabuddheva punaḥ prāpad abhayena śamaṃ mahī // JRt_212 //",
    "GK23jonart_pu:517": "adrohamadhyage rājā śāhamere prasannadhīḥ /",
    "GK23jonart_pu:518": "sakoṭāmātṛkaṃ vṛddhyai svaputraṃ haidaraṃ dadau // JRt_213 //",
    "GK23jonart_pu:519": "vardhitaḥ koṭayā devyā prāvṛṣeva mahīruhaḥ /",
    "GK23jonart_pu:520": "sacchāyatvaṃ sphuratpattraś śāhamero nyaṣevata // JRt_214 //",
    "GK23jonart_pu:521": "parikhācchalato 'kīrtyā svaparājayajātayā /",
    "GK23jonart_pu:522": "parito valitaṃ rājā svanāmāṅkaṃ puraṃ vyadhāt // JRt_215 //",
    "GK23jonart_pu:523": "pauṣadurdinamārtāṇḍasannibho dharaṇīpatiḥ /",
    "GK23jonart_pu:524": "māsāṃś ca katicid bhūyaḥ prakāśam akarod bhuvaḥ // JRt_216 //",
    "GK23jonart_pu:525": "hemante śaityapāruṣyadoṣeṇa dharaṇīpateḥ /",
    "GK23jonart_pu:526": "marutkopena naiviḍyaṃ śiraḥpīḍāgrahīttarām // JRt_217 //",
    "GK23jonart_pu:527": "sadānekottamāṅgānāṃ pīḍāharaguṇaśriyaḥ /",
    "GK23jonart_pu:528": "bhūpater uttamāṅgasya pīḍā kaṣṭam avardhata // JRt_218 //",
    "GK23jonart_pu:529": "ekādaśyāṃ tataḥ pauṣe navanandāṅkavatsare /",
    "GK23jonart_pu:530": "nirastā mṛtyuvaidyena bhūpater mṛtyuvedanā // JRt_219 //",
    "GK23jonart_pu:531": "ekādaśadinair nyūnau māsau trīn vatsarān api /",
    "GK23jonart_pu:532": "kṣamāṃ saṃrakṣya sa svargaṃ yayau riñcanabhūpatiḥ // JRt_220 //",
    "GK23jonart_pu:533": "14) Udyānadeva (LS 4399-4414)",
    "GK23jonart_pu:534": "putraṃ haidaranāmānaṃ bālyād anabhiṣiktavān /",
    "GK23jonart_pu:535": "atathāvidhaśaktitvād rājyaṃ svenāpy asaṃvahan // JRt_221 //",
    "GK23jonart_pu:536": "lavanyaiḥ kulanāthatvād riñcane pratighād api /",
    "GK23jonart_pu:537": "avyāhatapraveśāśo matimāñ śāhamerakaḥ // JRt_222 //",
    "GK23jonart_pu:538": "samaṃ śrīkoṭayā devyā mūrtayeva jayaśriyā /",
    "GK23jonart_pu:539": "tadodayanadevaṃ taṃ kaśmīrakṣmām alambhayat // JRt_223 //",
    "GK23jonart_pu:540": "rājyalakṣmīmahādolā guṇabaddhā garīyasī /",
    "GK23jonart_pu:541": "riñcanoccaiḥpadaṃ gatvā rājādhaḥpadam aśrayat // JRt_224 //",
    "GK23jonart_pu:542": "rājā śāhmeraputrau tau jyaṃśirāleśirau tadā /",
    "GK23jonart_pu:543": "kramarājyādideśānāṃ svāmyadānād arañjayat // JRt_225 //",
    "GK23jonart_pu:544": "dhīr ivāsīt tadā koṭā devī sarvādhikāriṇī /",
    "GK23jonart_pu:545": "rājā deha ivātyarthaṃ tadādiṣṭaṃ samācarat // JRt_226 //",
    "GK23jonart_pu:546": "tejasā pihitāny āsan yāni riñcanabhāsvataḥ /",
    "GK23jonart_pu:547": "lavanyajyotiṣāṃ rājapradoṣe 'bhūt tadodayaḥ // JRt_227 //",
    "GK23jonart_pu:548": "yasyākramyata saumyasya gṛhiṇyā koṭayā gṛham /",
    "GK23jonart_pu:549": "viṣayākramaṇaṃ tasya lavanyaiḥ kiṃ nu śocyate // JRt_228 //",
    "GK23jonart_pu:550": "lavanyadeśacaṇḍālagṛhasparśavivarjakaḥ /",
    "GK23jonart_pu:551": "sa śrotriya ivānaiṣīt kālaṃ snānatapojapaiḥ // JRt_229 //",
    "GK23jonart_pu:552": "āstikatvaṃ kiyat tasya varṇyate varṇadhāriṇaḥ /",
    "GK23jonart_pu:553": "krimimardabhayād ghaṇṭāṃ yo 'badhnād vājino gale // JRt_230 //",
    "GK23jonart_pu:554": "tāvad draviṇatām eva kośālaṅkaraṇaṃ dadhat /",
    "GK23jonart_pu:555": "kaṇṭhabhūṣāṃ samauliṃ sa cakriṇe 'dita kāñcanīm // JRt_231 //",
    "GK23jonart_pu:556": "atha mugdhapurasvāmidattānīkinyahaṅkṛtaḥ /",
    "GK23jonart_pu:557": "kaśmīrān acalo 'vikṣad balād ḍalca ivāparaḥ // JRt_232 //",
    "GK23jonart_pu:558": "svapakṣair ākṣipaty āśā balenākramya medinīm /",
    "GK23jonart_pu:559": "nācale gotrabhittvaṃ sa kartum aiṣṭa mahīvṛṣā // JRt_233 //",
    "GK23jonart_pu:560": "prāpte bhīmānakaṃ tasmin sasainye dainyam āśritaḥ /",
    "GK23jonart_pu:561": "bhoṭṭadeśam agāt tūrṇam urvīparivṛḍho bhayāt // JRt_234 //",
    "GK23jonart_pu:562": "nivartaya camūm anyāṃ kiṃ mithyā deśapīḍayā /",
    "GK23jonart_pu:563": "arājakās tvayā pālyāḥ kaśmīrāḥ kulanāthavat // JRt_235 //",
    "GK23jonart_pu:564": "iti śrīkoṭayāmātyaiḥ preritair lekhadhāribhiḥ /",
    "GK23jonart_pu:565": "āsārasainyam acalaḥ pratyamuñcad vimohitaḥ // JRt_236 //",
    "GK23jonart_pu:566": "pratimuktanijāsāras sārahīno 'calas sa taiḥ /",
    "GK23jonart_pu:567": "mārgotsavacchalāt kañcit kālaṃ mārge vilambitaḥ // JRt_237 //",
    "GK23jonart_pu:568": "tāvac chrīkoṭayā devyā tadā pālayituṃ prajāḥ /",
    "GK23jonart_pu:569": "bhauṭṭaḥ kheriñcano nāma rājabhāve nyayujyata // JRt_238 //",
    "GK23jonart_pu:570": "pramītabhartṛkotpannamṛtāpatyeva sā tadā /",
    "GK23jonart_pu:571": "adūyata nijais sarvaiś cirasyācalaśemuṣī // JRt_239 //",
    "GK23jonart_pu:572": "tuṣāraliṅgapūjābhiḥ kṛtārthīkṛtya vāsarān /",
    "GK23jonart_pu:573": "bhoṭṭadeśān nijaṃ deśam agacchad vītabhīr nṛpaḥ // JRt_240 //",
    "GK23jonart_pu:574": "udayādribhuvā pūrṇaś śaśīvātha sa koṭayā /",
    "GK23jonart_pu:575": "kheriñcanatamonāśī śirasādhāri sādaram // JRt_241 //",
    "GK23jonart_pu:576": "yaṃ koṭāsūta jaṭṭākhyaṃ bhikṣaṇākhyasya mantriṇaḥ /",
    "GK23jonart_pu:577": "vardhanāyātmajaṃ rājā sa taṃ mṛtyum ivādita // JRt_242 //",
    "GK23jonart_pu:578": "śāhameras sa vīro 'tha paripālitaraiñcaniḥ /",
    "GK23jonart_pu:579": "acakṣuṣyaḥ kṣamābhartuḥ putrapremabharād abhūt // JRt_243 //",
    "GK23jonart_pu:580": "devyās tu samadṛṣṭitvāt putrayor ubhayor api /",
    "GK23jonart_pu:581": "rājño dveṣyo 'pi śāhmero na bhayena sa paspṛśe // JRt_244 //",
    "GK23jonart_pu:582": "acalopaplavātaṅke bhayāl lokais samāśritaḥ /",
    "GK23jonart_pu:583": "śāhmeraś sa rājānaṃ na tṛṇāyāpy ajīgaṇat // JRt_245 //",
    "GK23jonart_pu:584": "śāhmero haydaraśyenaṃ darśayitvā muhur muhuḥ /",
    "GK23jonart_pu:585": "abhāyayattarāṃ rājapakṣiṇaṃ taṃ divāniśam // JRt_246 //",
    "GK23jonart_pu:586": "rakṣaṃs taṭasthān udvegarahito jalavarjitaḥ /",
    "GK23jonart_pu:587": "alleśvarāmbupūras sa prajāś citram atārayat // JRt_247 //",
    "GK23jonart_pu:588": "śiraśśāṭakahindākhyau samabhūṣayatām ubhau /",
    "GK23jonart_pu:589": "candrārkāv iva tasyāśāṃ śūrau pautrau guṇocchritau // JRt_248 //",
    "GK23jonart_pu:590": "dvāraiśvaryāt sphuraddarpo rājājñālaṅghanodyataḥ /",
    "GK23jonart_pu:591": "śāhmeras sa vipaddvāram abhūd bhūpatisevinām // JRt_249 //",
    "GK23jonart_pu:592": "so 'lleśirasutāṃ dattvā lustasya tadadhīśituḥ /",
    "GK23jonart_pu:593": "srīśaṅkarapuraṃ jitvā rājñaś śaṅkām avardhayat // JRt_250 //",
    "GK23jonart_pu:594": "vaśe telākaśūro 'sya bhāṅgilaiśvaryabhājanam /",
    "GK23jonart_pu:595": "jyaṃśirasya sutāṃ hastekṛtya kṛtyavido 'bhavat // JRt_251 //",
    "GK23jonart_pu:596": "bahurūpajayī lakṣmīnidhir acyutatāpadam /",
    "GK23jonart_pu:597": "śamālāṃ sa nṛsiṃho 'tha daityaśriyam ivādunot // JRt_252 //",
    "GK23jonart_pu:598": "makarālayagāmbhīryaḥ karālambo jayaśriyaḥ /",
    "GK23jonart_pu:599": "karāle sa karālaujāḥ karam ālambayaj janān // JRt_253 //",
    "GK23jonart_pu:600": "asismarat smerayaśā dahyamānam itas tataḥ /",
    "GK23jonart_pu:601": "rājñaḥ kalaśadevasya vijayeśapuraṃ tataḥ // JRt_254 //",
    "GK23jonart_pu:602": "sthityai prakalpya cakrasya svasya cakradharācalam /",
    "GK23jonart_pu:603": "śāhmero 'calakāryāṇi janasya samadarśayat // JRt_255 //",
    "GK23jonart_pu:604": "kampaneśvaralakṣyasya lakṣmīsarvasvatāṃ dadat /",
    "GK23jonart_pu:605": "citraṃ sa labdhavāñ śuddhaṃ sudāyam iva sadyaśāḥ // JRt_256 //",
    "GK23jonart_pu:606": "narendraraṅgaśailūṣaṃ koṭarājam athāgrahīt /",
    "GK23jonart_pu:607": "śāhmeras tanayāratnagrahaṇonmānakena saḥ // JRt_257 //",
    "GK23jonart_pu:608": "sāmnā kecit pare daṇḍād dānād anye pare bhayāt /",
    "GK23jonart_pu:609": "mānyatām anayan dhanyā lavanyās tasya śāsanam // JRt_258 //",
    "GK23jonart_pu:610": "lavanyalokas tatputrīr mālā iva babhāra tāḥ /",
    "GK23jonart_pu:611": "nājānād bhujagīr ghoraviṣāḥ prāṇaharīḥ punaḥ // JRt_259 //",
    "GK23jonart_pu:612": "rājabījividheyatvān mantrād vikramataś ca vā /",
    "GK23jonart_pu:613": "kaś śāhmeraharer nābhūl lavanyadvirado vaśe // JRt_260 //",
    "GK23jonart_pu:614": "śāhamerāmbupūreṇa kāmanollāsaśālinā /",
    "GK23jonart_pu:615": "ākrāntaḥ parito rājā mṛdrāśisthadrumopamaḥ // JRt_261 //",
    "GK23jonart_pu:616": "puramātrādhipatyotthalajjayeva mahīpateḥ /",
    "GK23jonart_pu:617": "jīvitaṃ dūram agamac chuddhena yaśasā samam // JRt_262 //",
    "GK23jonart_pu:618": "śivarātritrayodaśyāṃ varṣe rājā caturdaśe /",
    "GK23jonart_pu:619": "kṣamāvān sa kṣamām aujjhīc śāhmerasparśadūṣitām // JRt_263 //",
    "GK23jonart_pu:620": "[Ps-JRT 12]",
    "GK23jonart_pu:621": "abdān pañcadaśa dvau ca māsau dvau vāsarāv api /",
    "GK23jonart_pu:622": "kaśmīrakāśyapībhogam akārṣīt sa mahīpatiḥ // JRt_B.298 //",
    "GK23jonart_pu:623": "15) Koṭā Devī (LS 4414-4415)",
    "GK23jonart_pu:624": "atha śāhmerabhītyā śrīkoṭā catvāry ahāni sā /",
    "GK23jonart_pu:625": "gūḍheṅgitānayad guptiṃ bhūpālapramayādikam // JRt_264 //",
    "GK23jonart_pu:626": "śāhmero matsutadvārā sāmrājyaṃ svīkarotu mā /",
    "GK23jonart_pu:627": "iti jyāyāṃsam utsṛjya bālatvāc ca paraṃ sutam // JRt_265 //",
    "GK23jonart_pu:628": "putrasnehena vṛddhatvadoṣeṇa ca vimohitā /",
    "GK23jonart_pu:629": "avaruddham anicchantī śrīkoṭā mahiṣī tataḥ // JRt_266 //",
    "GK23jonart_pu:630": "strībhāvād bandhubhāvāc ca lavanyair upabṛṃhitā /",
    "GK23jonart_pu:631": "asāntvayat svayaṃ bhūmiṃ vidhavāṃ svāṃ sakhīm iva // JRt_267 //",
    "GK23jonart_pu:632": "[Ps-JRT 13]",
    "GK23jonart_pu:633": "sā rājñī śuklapratipadvītabhītā bhavanty atha /",
    "GK23jonart_pu:634": "rājānaṃ gurubhis svīyaiś carameṣṭim avāpipat // JRt_B.303 //",
    "GK23jonart_pu:635": "pūrvopakārasmaraṇāc chāhamerādayo 'khilāḥ /",
    "GK23jonart_pu:636": "tāṃ prāṇamann amātyās svāṃ cāndrīm iva navāṃ kalām // JRt_268 //",
    "GK23jonart_pu:637": "śamayantyā rajas sarvaṃ tāpāpahatidakṣayā /",
    "GK23jonart_pu:638": "tayā nidāghavṛṣṭyeva latās saṃvardhitāḥ prajāḥ // JRt_269 //",
    "GK23jonart_pu:639": "śāhmerāt svodayabhraṃśaśaṅkinī bhaṭṭabhikṣaṇam /",
    "GK23jonart_pu:640": "tadudrekavināśārthaṃ mānaṃ devī nināya sā // JRt_270 //",
    "GK23jonart_pu:641": "dustareṣu mahābhītijalapūreṣu sā tataḥ /",
    "GK23jonart_pu:642": "tatprajñānāvam āruhya kāryapāraṃ paraṃ yayau // JRt_271 //",
    "GK23jonart_pu:643": "antas sehe na śāhmeras taddattaṃ bhikṣaṇodayam /",
    "GK23jonart_pu:644": "mānavantas sahante hi cchāyāsāmyaṃ kathañcana // JRt_272 //",
    "GK23jonart_pu:645": "vartate dhūmatāpādilakṣaṇaṃ jātavedasaḥ /",
    "GK23jonart_pu:646": "dhīmato 'sya na kiñcit tu roṣaliṅgam alakṣyata // JRt_273 //",
    "GK23jonart_pu:647": "chalābhinītarogeṇa śāhamereṇa dhīmatā /",
    "GK23jonart_pu:648": "pratyāsannavināśatvam ātmanas samakathyata // JRt_274 //",
    "GK23jonart_pu:649": "tasyātha pratyavekṣārtham avatārādibhis saha /",
    "GK23jonart_pu:650": "vyasarji koṭayā devyā sa śrīmān bhaṭṭabhikṣaṇaḥ // JRt_275 //",
    "GK23jonart_pu:651": "svedaḥ kupitapittasya hito no veti vādibhiḥ /",
    "GK23jonart_pu:652": "sampraveśān nyaṣidhyanta dvāssthais tadanuyāyinaḥ // JRt_276 //",
    "GK23jonart_pu:653": "tau bhikṣaṇāvatārau dvau tatsamīpam avikṣatām /",
    "GK23jonart_pu:654": "sāṅkaṭyād iva tatprāṇarakṣiṇyo devatā na tu // JRt_277 //",
    "GK23jonart_pu:655": "anuyuktāmayodantas sa kālena tayor nijaiḥ /",
    "GK23jonart_pu:656": "gātre nyakhānayac chastrīr ādhīn svasyodakhānayat // JRt_278 //",
    "GK23jonart_pu:657": "sirābhiś śoṇitaṃ vāṣpaṃ dṛśāṅgais sakalair asūn /",
    "GK23jonart_pu:658": "tau dvāv amuñcatāṃ sadyas taddveṣaṃ sa ca cetasā // JRt_279 //",
    "GK23jonart_pu:659": "tad eva vraṇadīpārkapūrṇapātrārdhatacchiraḥ /",
    "GK23jonart_pu:660": "rogamokṣocitaṃ snānaṃ sa tayoś śoṇitair vyadhāt // JRt_280 //",
    "GK23jonart_pu:661": "bhavannandanasaṃrakṣāparāv etāv ubhāv api /",
    "GK23jonart_pu:662": "tayor anyatamaṃ dvārīkṛtyānyam aharad vidhiḥ // JRt_281 //",
    "GK23jonart_pu:663": "pramītadvijaśokotthatāpaśāntyai jaḍaḥ param /",
    "GK23jonart_pu:664": "paraprāṇān roṣavahnau pradīpte juhuyād iti // JRt_282 //",
    "GK23jonart_pu:665": "śāhmeraṃ roddhukāmāṃ tāṃ samarthām api durdhiyaḥ /",
    "GK23jonart_pu:666": "koṭādevīm amātyās svā naye buddhiṃ nyavārayan // JRt_283 //",
    "GK23jonart_pu:667": "kedāram iva kulyā sā pānīyena maharddhinā /",
    "GK23jonart_pu:668": "lokam āpyāyayām āsa sāmrājyotpalacandrikā // JRt_284 //",
    "GK23jonart_pu:669": "ājñāvyatikramāj jātu kampanādhipatiṃ prati /",
    "GK23jonart_pu:670": "yuyutsur akarod yātrām amitrābjaśaśiprabhā // JRt_285 //",
    "GK23jonart_pu:671": "saṅkaṭāt kampaneśas tāṃ kulāyād iva pakṣiṇīm /",
    "GK23jonart_pu:672": "jīvagrāhaṃ gṛhītvātha kārāpañjaram ānayat // JRt_286 //",
    "GK23jonart_pu:673": "mantrī kumārabhaṭṭākhyas tasyās sacivapuṃgavaḥ /",
    "GK23jonart_pu:674": "tanmokṣasiddhaye 'kārṣīt tadāmātyaiś chalāt kalim // JRt_287 //",
    "GK23jonart_pu:675": "rājñyāḥ puṃbhāvamātreṇa bhinnam ākārasannibham /",
    "GK23jonart_pu:676": "kamaṇḍalukaraṃ kañcit so 'dhād vidyārthinaṃ śiśum // JRt_288 //",
    "GK23jonart_pu:677": "gatvā sa kampanādhīśaṃ dhīpraśaṃsāvimaṇḍitaḥ /",
    "GK23jonart_pu:678": "sauṣṭhavaudāryasampattiśālinīṃ vācam abhyadhāt // JRt_289 //",
    "GK23jonart_pu:679": "svaśiro malinīkṛtya jīvatāṃ yoṣidājñayā /",
    "GK23jonart_pu:680": "puruṣatvaṃ tvayā svāmin kṛtārthīkriyate 'dya naḥ // JRt_290 //",
    "GK23jonart_pu:681": "[Ps-JRT 14]",
    "GK23jonart_pu:682": "strītvāt kātaracittāyā dānabhogotsavadviṣaḥ /",
    "GK23jonart_pu:683": "rājñyā bandhuṣu sainyāntar draviṇaṃ vartate mahat // JRt_B.327 //",
    "GK23jonart_pu:684": "gatvā tvadājñayā kārāṃ tasyās tarjanasāntvanaiḥ /",
    "GK23jonart_pu:685": "dhanaṃ janas tvadīyo 'yaṃ svāmisātkartum icchati // JRt_291 //",
    "GK23jonart_pu:686": "strītvād aśaktā dātuṃ sā samacaiṣīd dhanaṃ yataḥ /",
    "GK23jonart_pu:687": "vyasṛjat kampaneśas taṃ kārām evaṃ vimohitaḥ // JRt_292 //",
    "GK23jonart_pu:688": "kārāyā nirgamiṣyantīṃ devīṃ koṭām ivekṣitum /",
    "GK23jonart_pu:689": "tatkālam eva sandhyāgāj jagadrañjanakovidā // JRt_293 //",
    "GK23jonart_pu:690": "sandhyāvandanayogyāmbuvāhinā vaṭunā saha /",
    "GK23jonart_pu:691": "asau kārām avikṣac ca rājñyāś niraguś śucaḥ // JRt_294 //",
    "GK23jonart_pu:692": "rājñīveṣabhṛtaṃ tatra sthāpayitvā vaṭuṃ sa tam /",
    "GK23jonart_pu:693": "tadveṣadhāriṇīṃ koṭām anvādāya viniryayau // JRt_295 //",
    "GK23jonart_pu:694": "rakṣitāro 'pi nājānaṃs tad yāvat tāvad eva sā /",
    "GK23jonart_pu:695": "kampanādhipatiṃ cakre svacakrebhaśakṛtkarim // JRt_296 //",
    "GK23jonart_pu:696": "sā brāhmaṇakumāreṇa mocitā bhaṭṭabhikṣaṇāt /",
    "GK23jonart_pu:697": "ekadantahatāreḥ kiṃ nānyenebhamukhād bhavet // JRt_297 //",
    "GK23jonart_pu:698": "tayānapodito 'py aujjhi śāhmero naiva śaṅkayā /",
    "GK23jonart_pu:699": "kṛtavairās samarthena prājñā naiva hy udāsate // JRt_298 //",
    "GK23jonart_pu:700": "na prāsīdan na cākupyat tasmin sā balaśālini /",
    "GK23jonart_pu:701": "ghṛṇā pramādasahitā vināśaprathamāṅkuraḥ // JRt_299 //",
    "GK23jonart_pu:702": "[Ps-JRT 16]",
    "GK23jonart_pu:703": "devyā vāsaṃ vimuñcantyās tasyā dhanarasāśrayam /",
    "GK23jonart_pu:704": "śāhmere viṣavallīva drohadhīr abhyavardhata // JRt_B.337 //",
    "GK23jonart_pu:705": "vardhano 'nyatarasyābhūt pakṣo 'nyasya kṣayāvahaḥ /",
    "GK23jonart_pu:706": "koṭāśāhmerayor asti kṣitimārutayor iva // JRt_B.338 //",
    "GK23jonart_pu:707": "jayāpīḍapuraṃ yāntyāṃ tasyāṃ kāryānurodhataḥ /",
    "GK23jonart_pu:708": "śāhamero balī jātu nagaraṃ svīcakāra saḥ // JRt_300 //",
    "GK23jonart_pu:709": "tasmiṃl lavanyalokena gṛhītājñe balīyasi /",
    "GK23jonart_pu:710": "rājñī samavṛṇot koṭṭadvāraṃ saha jayāśayā // JRt_301 //",
    "GK23jonart_pu:711": "[Ps-JRT 17]",
    "GK23jonart_pu:712": "nivṛttanetracārasya capalatvaikakāraṇam /",
    "GK23jonart_pu:713": "ākhur bilagato votoś śāhamerasya sābhavat // JRt_B.341 //",
    "GK23jonart_pu:714": "niruddhe balinā koṭaguhābhre matiśālinā /",
    "GK23jonart_pu:715": "nṛsiṃhenābhajat koṭā sṛgālīva muhur bhayam // JRt_302 //",
    "GK23jonart_pu:716": "[Ps-JRT 18]",
    "GK23jonart_pu:717": "tuṅgatvaṃ maṅgalāsaṅgam abhaṅgurataraśriyam /",
    "GK23jonart_pu:718": "rājyāṅgaiś ca nijāṅgaiś ca dattai rājñī karotu me // JRt_B.343 //",
    "GK23jonart_pu:719": "adhyaśetatarāṃ rājñī matputrāṇāṃ na kevalam /",
    "GK23jonart_pu:720": "prāṇānām api caiśvaryaṃ ślāghyā sukhaparamparā // JRt_B.344 //",
    "GK23jonart_pu:721": "siṃhāsane mayā sākaṃ śriyā sākaṃ mamorasi /",
    "GK23jonart_pu:722": "kṣamayā saha citte me rājñī niviśatāṃ svayam // JRt_303 //",
    "GK23jonart_pu:723": "tām evamādisandeśair mugdhāṃ sammohya yatnataḥ /",
    "GK23jonart_pu:724": "haste cakāra koṭakṣmāṃ koṭādevīṃ ca buddhimān // JRt_304 //",
    "GK23jonart_pu:725": "ekasmiñ śayane rātrim ativāhya tayā samam /",
    "GK23jonart_pu:726": "sa prātar utthito jātu tīkṣṇair devīm arodhayat // JRt_305 //",
    "GK23jonart_pu:727": "varṣe pañcadaśe śukladaśamyāṃ nabhasas tataḥ /",
    "GK23jonart_pu:728": "tāreva nabhaso rājyād rājñī bhraṃśam alabdha sā // JRt_306 //",
    "GK23jonart_pu:729": "tatputrāv api tau dvau sa karaṇīyavicakṣaṇaḥ /",
    "GK23jonart_pu:730": "babandha bandhusambandhikalpavṛkṣo bhaṭāgraṇīḥ // JRt_307 //",
    "GK23jonart_pu:731": "16) Shams ad-Dīn ibn Ṭāhir Mirzā (Shāh Mīr) (LS 4415-4418)",
    "GK23jonart_pu:732": "svaṃ rūpaṃ cidacidbhir ebhir abhito vyañjat svayaṃ nirmitair yasyonmīlati deśakālakalanākallolitaṃ tan mahaḥ /",
    "GK23jonart_pu:733": "ātmā vāstu śivo 'stu vāstv atha haris so 'py ātmabhūr astu vā buddho vāstu jino 'stu vā bhagavate tasmai namaḥ karmaṇe // JRt_308 //",
    "GK23jonart_pu:734": "bhiyaṃ lavanyalokeṣu kīrtiṃ dikṣu mahīṃ bhuje /",
    "GK23jonart_pu:735": "lakṣmīṃ vakṣasi koṭāṃ ca kārāyāṃ sa tato vyadhāt // JRt_309 //",
    "GK23jonart_pu:736": "nītvāvasthāntaraṃ daussthyaśamāt kaśmīramaṇḍalam /",
    "GK23jonart_pu:737": "śrīśaṃśadīna ity ākhyām anyāṃ svasya vyadhān nṛpaḥ // JRt_310 //",
    "GK23jonart_pu:738": "[Ps-JRT 19]",
    "GK23jonart_pu:739": "rājā satīsaraḥkṣoṇiśuktimuktāmaṇis tataḥ /",
    "GK23jonart_pu:740": "arthacintāmaṇir vairiratnavajramaṇir babhau // JRt_B.353 //",
    "GK23jonart_pu:741": "mahābale bhuje tasya kāṣṭhoddīpanaśālinaḥ /",
    "GK23jonart_pu:742": "maurvīkiṇaḥ pratāpāgner adhūmayad anantaram // JRt_311 //",
    "GK23jonart_pu:743": "prāharan mantriṇāṃ rājā saṃśayaṃ na tu tasya te /",
    "GK23jonart_pu:744": "bhinatty anyān maṇīn vajro nānyaratnāni taṃ punaḥ // JRt_312 //",
    "GK23jonart_pu:745": "[Ps-JRT 20]",
    "GK23jonart_pu:746": "rājyādhikārān akhilān strībhāvād dussahān svayam /",
    "GK23jonart_pu:747": "yeṣu viśvāsapātreṣu śrīkoṭā svayam arpipat // JRt_B.356 //",
    "GK23jonart_pu:748": "tejomahimneva ravis tamāṃsīva guhāntarāt /",
    "GK23jonart_pu:749": "sa rājā rājato rājasthānīyān kāṣṭhavāṭagān /",
    "GK23jonart_pu:750": "bhayāt tato 'pi vidrāvya ślāghanīyayaśā babhau // JRt_313 //",
    "GK23jonart_pu:751": "[Ps-JRT 21]",
    "GK23jonart_pu:752": "yatra sandhyātapasy eva lavanyais timirair iva /",
    "GK23jonart_pu:753": "arodhi rucisañcāras svāmino balaśālibhiḥ //",
    "GK23jonart_pu:754": "kaśmīramaṇḍalaṃ caṇḍaśauryadaṇḍitavidviṣā /",
    "GK23jonart_pu:755": "kramāgatam ivāśeṣaṃ kṣaṇāt tena vaśīkṛtam // b 358a-h //",
    "GK23jonart_pu:756": "hṛtveva hṛdayāt kampaṃ sampadāpi tadā sa ca /",
    "GK23jonart_pu:757": "vāmetareṇa lokasya bāhunā nayanena ca // JRt_B.359 //",
    "GK23jonart_pu:758": "ciraṃ dhuraṃ parinyasya putrayos svād anūnayoḥ /",
    "GK23jonart_pu:759": "nayocchritayaśā rājyaṃ sukhaṃ bhuṅkte sma bhūpatiḥ // JRt_314 //",
    "GK23jonart_pu:760": "sapañcavāsarān bhuktvā trīn abdān medinīpatiḥ /",
    "GK23jonart_pu:761": "aṣṭādaśe 'bde rākāyām āṣāḍhyāṃ sa vyapadyata // JRt_315 //",
    "GK23jonart_pu:762": "17) Gamshīd (LS 4418-4420)",
    "GK23jonart_pu:763": "atha prathamasāmantais sammatājñas sa jyaṃśiraḥ /",
    "GK23jonart_pu:764": "satīsaraḥkṣitirakṣām akṣāmaśrīr aṭaṅkayat // JRt_316 //",
    "GK23jonart_pu:765": "rājyatoraṇasaṃvāhastambhābhyāṃ dharaṇīpateḥ /",
    "GK23jonart_pu:766": "anujo balabuddhibhyām agamac chaṅkanīyatāṃ // JRt_317 //",
    "GK23jonart_pu:767": "naiva dānaṃ na cādānaṃ nigrahaṃ nāpy anugraham /",
    "GK23jonart_pu:768": "vihāraṃ na na cāhāraṃ rājño nyūnaṃ sa hi vyadhāt // JRt_318 //",
    "GK23jonart_pu:769": "[Ps-JRT 22]",
    "GK23jonart_pu:770": "vidyāpraṇayavijñānaprajñātiśayaśālinaḥ /",
    "GK23jonart_pu:771": "yuvarājān mahārājo vayasaivādhiko 'bhavat // JRt_B.365 //",
    "GK23jonart_pu:772": "prāgvad viśvāsasampattim akurvati mahībhuji /",
    "GK23jonart_pu:773": "yuvarājo manāk cakre nikaṭasthair viraktadhīḥ // JRt_319 //",
    "GK23jonart_pu:774": "tadvaimanasyavṛttāntaśravaṇacchidralābhataḥ /",
    "GK23jonart_pu:775": "yuvarājaṃ tato rājasthānīyāḥ prāhur añjasā // JRt_320 //",
    "GK23jonart_pu:776": "āgate vigrahe vyaktiṃ rājasthānīyasaṃśrayāt /",
    "GK23jonart_pu:777": "so 'gād avantinagaraṃ tanmūlasthānam uddhataḥ // JRt_321 //",
    "GK23jonart_pu:778": "athotpalapuraṃ rājā bhaṭais saha raṇodbhaṭaiḥ /",
    "GK23jonart_pu:779": "aśiśrayad idaṃ bhrātur vācikaṃ ca visṛṣṭavān // JRt_322 //",
    "GK23jonart_pu:780": "durjanapreraṇāt tvaṃ cen matsnehaṃ nābhyajīgaṇaḥ /",
    "GK23jonart_pu:781": "lokāpavādajvarataḥ kathaṃ kampo na jāyate // JRt_323 //",
    "GK23jonart_pu:782": "anyo'nyapālanāyājñāṃ rājñas tridivagāminaḥ /",
    "GK23jonart_pu:783": "pālanīyām anudhyāya pratyānaya dayāṃ mayi // JRt_324 //",
    "GK23jonart_pu:784": "iti sandiśya dūtaṃ ca vyasṛjat sa nareśvaraḥ /",
    "GK23jonart_pu:785": "kampanādhipatiṃ hantuṃ vyasṛjac ca nijātmajam // JRt_325 //",
    "GK23jonart_pu:786": "mṛgayāṃ yuvarājo 'gād iti dūtaṃ nyarodhayat /",
    "GK23jonart_pu:787": "bhrātṛputraṃ nihantuṃ ca śrutadroho 'gamac ca saḥ // JRt_326 //",
    "GK23jonart_pu:788": "dūtaḥ kim iti nāyātaḥ kālo hi suciraṃ gataḥ /",
    "GK23jonart_pu:789": "iti cintākulo lakṣmabhaṭṭo rājāntikam yayau // JRt_327 //",
    "GK23jonart_pu:790": "ūce ca jāne sa drohaṃ lakṣayitvā tavānujaḥ /",
    "GK23jonart_pu:791": "tvatputramāraṇāyāgād yad dūtasya cirāgamaḥ // JRt_328 //",
    "GK23jonart_pu:792": "snāti bhuṅkte svapity eva yuvarāja iti cchalāt /",
    "GK23jonart_pu:793": "tvadudyoganiṣedhāya nūnaṃ ruddho vacoharaḥ // JRt_329 //",
    "GK23jonart_pu:794": "tad avantipuraṃ tasmiñ śrīdevasarasaṃ gate /",
    "GK23jonart_pu:795": "sadyo nissvāmikaṃ hanmo jayo 'smākaṃ tato dhruvaḥ // JRt_330 //",
    "GK23jonart_pu:796": "athāvantipuraṃ gatvā sattvātiśayaśālinā /",
    "GK23jonart_pu:797": "rājñā yuddhaṃ tathākāri tadbhaṭair udbhaṭais samam // JRt_331 //",
    "GK23jonart_pu:798": "alleśirāya bhṛtyānāṃ vadhaṃ nūnaṃ niveditum /",
    "GK23jonart_pu:799": "vitastā śavaruddhaughā pratīpam agamad yathā // JRt_332 //",
    "GK23jonart_pu:800": "bhrātṛputraṃ parābhūya tāvad alleśire drutam /",
    "GK23jonart_pu:801": "vyāvṛtte raṇakhedārtaḥ prapalāyata jyaṃśiraḥ // JRt_333 //",
    "GK23jonart_pu:802": "[Ps-JRT 23]",
    "GK23jonart_pu:803": "dīpasyeva śikhā dhvānte yasya dhīr āpadi sphuret /",
    "GK23jonart_pu:804": "sa ratnaṃ ratnajāteś ca pāṣāṇebhyaḥ kim antaram // JRt_B.381 //",
    "GK23jonart_pu:805": "samadhitsata bhedāya kañcit kālaṃ sa vairiṇam /",
    "GK23jonart_pu:806": "amoghā dūragā buddhiś śastrāṇy apy ativartate // JRt_B.382 //",
    "GK23jonart_pu:807": "anayor naiva kartavyaḥ kalir māsadvayīm iti /",
    "GK23jonart_pu:808": "rājñā samaṃ vidāṃ cakre dhīmān alleśiras tataḥ // JRt_334 //",
    "GK23jonart_pu:809": "pratimucya nijān yodhān avantipuram utsṛjan /",
    "GK23jonart_pu:810": "atha kṣīrīpathenāsāv alleśo 'gamad ikṣikām // JRt_335 //",
    "GK23jonart_pu:811": "nagarīrakṣitāṃ nyasya sayyarāje svamantriṇi /",
    "GK23jonart_pu:812": "kramarājyaṃ virājacchrīr jyaṃśiraś cāgamat tadā // JRt_336 //",
    "GK23jonart_pu:813": "dānamānau pratiśrutya sayyarājaṃ vibhindatā /",
    "GK23jonart_pu:814": "yuvarājena nagarī svīkṛtā mantrayuktibhiḥ // JRt_337 //",
    "GK23jonart_pu:815": "nāmarājatayā duḥkhaṃ bhuktvā kaśmīramaṇḍale /",
    "GK23jonart_pu:816": "māsadvayonau dvau varṣāv avasānam agān nṛpaḥ // JRt_338 //",
    "GK23jonart_pu:817": "18) 'Alā' ad-Dīn (LS 4420-4430)",
    "GK23jonart_pu:818": "jānann alāvadeno 'tha taṃ kālaṃ kalahākṣamam /",
    "GK23jonart_pu:819": "dvāraiśvaryaṃ dadau bhrātus sadyo vighnanivṛttaye // JRt_339 //",
    "GK23jonart_pu:820": "salilottaraṇopāyaṃ setuṃ suyyapure vyadhāt /",
    "GK23jonart_pu:821": "vipatsantaraṇopāyaṃ na punar jyaṃśiro 'smarat // JRt_340 //",
    "GK23jonart_pu:822": "pathikānām nivāsāya tena parvatasīmani /",
    "GK23jonart_pu:823": "kakṣyāvibhāgasahitas svanāmnā racito maṭhaḥ // JRt_341 //",
    "GK23jonart_pu:824": "[Ps-JRT 25]",
    "GK23jonart_pu:825": "kapaṭāpattrapāropād rājñaḥ prāptavibhīṣakaḥ /",
    "GK23jonart_pu:826": "svayaṃ dvāraṃ tyajan so 'gād grāmaṃ jyeṣṭheśvarābhidham // JRt_B.391 //",
    "GK23jonart_pu:827": "evaṃ vikramanītibhyāṃ deśaṃ śodhayato nijam /",
    "GK23jonart_pu:828": "śrīśiraśśāṭako rājño dvāraiśvaryam avāptavān // JRt_342 //",
    "GK23jonart_pu:829": "tasya rājño 'bhavat putro nāmnā śāhābhadenakaḥ /",
    "GK23jonart_pu:830": "balabuddhikṣamāśauryamantrotsāhaguṇair yutaḥ // *26 //",
    "GK23jonart_pu:831": "rājaputras sa vākpuṣṭāṭavīṃ līlārasād aṭan /",
    "GK23jonart_pu:832": "yoginīcakram adrākṣīt kadācid girigahvare // JRt_343 //",
    "GK23jonart_pu:833": "udayaśrīs tathā candraḍāmaraś cāsya vallabhau /",
    "GK23jonart_pu:834": "apaśyatāṃ na kiṃ labhyaṃ mahatām anuyānataḥ // JRt_344 //",
    "GK23jonart_pu:835": "acalal lāḍanādaṇḍaghaṇṭānāṃ caṇḍaṭāṅkṛtam /",
    "GK23jonart_pu:836": "manāṃsi na punas teṣāṃ vīrāṇāṃ sāhasaspṛśām // JRt_345 //",
    "GK23jonart_pu:837": "[Ps-JRT 26]",
    "GK23jonart_pu:838": "ghaṭitāśātaṭasvāṭṭahāsasaṃvāhanādibhiḥ /",
    "GK23jonart_pu:839": "yoginyo ḍamarudhvānair bhayād iva calair babhuḥ // JRt_B.396 //",
    "GK23jonart_pu:840": "māntardhāsiṣur evaitāḥ praṣṭuṃ draṣṭuṃ ca kāṅkṣitāḥ /",
    "GK23jonart_pu:841": "iti te 'śvād avārohan pravīrā na tu tadbhayāt // JRt_346 //",
    "GK23jonart_pu:842": "śanaiś śanais tato yānto maunapūrvaṃ mahāśayāḥ /",
    "GK23jonart_pu:843": "yoginīnikaṭaṃ prāpur vikaṭaprakaṭaujasaḥ // JRt_347 //",
    "GK23jonart_pu:844": "yoginīnāyikā dūrāt parijñāya nṛpātmajam /",
    "GK23jonart_pu:845": "sāśiṣaṃ śīdhucaṣakaṃ prāhiṇon mantritaṃ tataḥ // JRt_348 //",
    "GK23jonart_pu:846": "candras tad amṛtaṃ tṛptibhājā rājñāvaśeṣitam /",
    "GK23jonart_pu:847": "udayaśrīmukhāpekṣī na saṃtṛptim aśeṣayat // JRt_349 //",
    "GK23jonart_pu:848": "bhavitavyabalād aśvapālaṃ sapadi vismaran /",
    "GK23jonart_pu:849": "udayaśrīr aśeṣaṃ tat pītvā tṛptiṃ parām agāt // JRt_350 //",
    "GK23jonart_pu:850": "āścaryatṛptanetreṣu teṣu tṛpteṣu yoginī /",
    "GK23jonart_pu:851": "nimittajñāvadad rājaputraṃ baddhāñjaliṃ tataḥ // JRt_351 //",
    "GK23jonart_pu:852": "akhaṇḍaṃ bhāvi te rājyaṃ candras tvadvibhavāṃśabhāk /",
    "GK23jonart_pu:853": "ājīvam udayaśrīś ca maṇḍito 'khaṇḍayā śriyā // JRt_352 //",
    "GK23jonart_pu:854": "aśvapālas tv asāv asmadanugrahavivarjitaḥ /",
    "GK23jonart_pu:855": "acireṇaiva kālena nūnaṃ prāṇair viyujyate // JRt_353 //",
    "GK23jonart_pu:856": "bhaviṣyat sūcayitvaivaṃ yoginībhis samanvitā /",
    "GK23jonart_pu:857": "sāntardadhe puraḥ prāṇāḥ paścāt turagapālinaḥ // JRt_354 //",
    "GK23jonart_pu:858": "avicāratamomagnāñ jantūn uddhartum īśvarāḥ /",
    "GK23jonart_pu:859": "sambhavanti prajāpuṇyaiḥ prakāśotkarṣahetavaḥ // JRt_355 //",
    "GK23jonart_pu:860": "śvaśurād bhartṛbhāgaṃ yad avīrā puṃścalī vadhūḥ /",
    "GK23jonart_pu:861": "haranty āsīt sa taṃ rājā durācāraṃ nyavārayat // JRt_356 //",
    "GK23jonart_pu:862": "[Ps-JRT 28]",
    "GK23jonart_pu:863": "kāṣṭhavāṭāgatān rājasthānīyān vyūhatatparān /",
    "GK23jonart_pu:864": "yuktyānīya mahīpālo baddhvā rājyaṃ sukhaṃ vyadhāt // JRt_B.408 //",
    "GK23jonart_pu:865": "koṭarājasya jāmātuḥ kārāvāstavyatāṃ vyadhāt /",
    "GK23jonart_pu:866": "bhītyā pratyaham evātha jīvanmṛtyum avārayat // JRt_B.409 //",
    "GK23jonart_pu:867": "bubhuje kṣemarājaśrīsvasthāṃ śastranakhaiś śataiḥ /",
    "GK23jonart_pu:868": "vidārya khaṭikābhūmiṃ rājā saukaryabhājanam // JRt_B.410 //",
    "GK23jonart_pu:869": "jayāpīḍapure kṛtvā rājadhānīṃ mahāmatiḥ /",
    "GK23jonart_pu:870": "śrīriñcanapure cakre rodham buddhagirābhidham // JRt_357 //",
    "GK23jonart_pu:871": "ekonatriṃśe 11 varṣe 'tha duṣkṛtodbhavam adbhutam /",
    "GK23jonart_pu:872": "durbhikṣaṃ kṣobhayām āsa lokaṃ śokākulaṃ mahat // JRt_358 //",
    "GK23jonart_pu:873": "māsān aṣṭau dvādaśābdāṃs trayodaśa dināni ca /",
    "GK23jonart_pu:874": "kṣmāṃ bhuktvā triṃśavarṣe 'tha caitre rājā vyapadyata // JRt_359 //",
    "GK23jonart_pu:875": "19) Shihāb ad-Dīn (LS 4430-4449)",
    "GK23jonart_pu:876": "mandarājakathākhyānāj jaḍimā vāci saṃstutaḥ /",
    "GK23jonart_pu:877": "tīkṣṇapratāpaśāhābadenākhyānād vinaśyate // JRt_360 //",
    "GK23jonart_pu:878": "rājñi śāhābadene 'tha smaraṇaṃ kṣitir atyajat /",
    "GK23jonart_pu:879": "lalitādityasampattivipattisukhaduḥkhayoḥ // JRt_361 //",
    "GK23jonart_pu:880": "[Ps-JRT 29]",
    "GK23jonart_pu:881": "śrīmān śāhābadeno 'tha prājyaṃ sāmrājyam agrahīt /",
    "GK23jonart_pu:882": "yena rājanvatī bhūr dyām ahasat tadyaśomiṣāt // JRt_B.416 //",
    "GK23jonart_pu:883": "grīṣmārkaṃ dyaur ivānyartūn rājño 'tītya bahūn mahī /",
    "GK23jonart_pu:884": "dhruvam āpaj jayāpīḍam etaṃ na tu sa kilviṣī // JRt_362 //",
    "GK23jonart_pu:885": "pūrve pare ca bhūpālā nāyakeneva bhūṣitāḥ /",
    "GK23jonart_pu:886": "kṣmānāyakena tenātha muktāguṇalasacchriyā // JRt_363 //",
    "GK23jonart_pu:887": "[Ps-JRT 30]",
    "GK23jonart_pu:888": "sindhau vāḍavataptāmbuny api bimbitam ambaram /",
    "GK23jonart_pu:889": "yatpratāpāgnitāpārtaṃ majjatīva divāniśam // JRt_B.419 //",
    "GK23jonart_pu:890": "tadīyo jayalakṣmībhiḥ praviṣṭābhiḥ pade pade /",
    "GK23jonart_pu:891": "na pratāpānalo 'tṛpyat saridbhir iva sāgaraḥ // JRt_364 //",
    "GK23jonart_pu:892": "jayaṃ vinā gaṇayataḥ kṣaṇamātraṃ vṛthā gatam /",
    "GK23jonart_pu:893": "vṛddhasya taruṇīvābhūd yātrā tasyātivallabhā // JRt_365 //",
    "GK23jonart_pu:894": "na mṛgākṣī na vā śīdhupānalīlā na candrikā /",
    "GK23jonart_pu:895": "yātraiva kevalaṃ tasya bhūmibhartur mano 'harat // JRt_366 //",
    "GK23jonart_pu:896": "na tāpo na himaṃ tasya na sandhyā na niśā tathā /",
    "GK23jonart_pu:897": "na kṣun na vā pipāsā ca rājño yātrām avighnayat // JRt_367 //",
    "GK23jonart_pu:898": "na sarid dustaratarā durāroho na parvataḥ /",
    "GK23jonart_pu:899": "durlaṅghyo na maruś cābhūd yātrāyāṃ māninaḥ prabhoḥ // JRt_368 //",
    "GK23jonart_pu:900": "ajitāṃ pūrvabhūpālaiḥ pārasīkakulākulām /",
    "GK23jonart_pu:901": "uttarāśāṃ vijetuṃ sa prasthānaṃ prathamaṃ vyadhāt // JRt_369 //",
    "GK23jonart_pu:902": "jagatāṃ vijayī kāmo madhuśīdhuvadhūr iva /",
    "GK23jonart_pu:903": "candralolakaśūrān sa sahāyatve 'vṛṇot prabhuḥ // JRt_370 //",
    "GK23jonart_pu:904": "sainyacetāṃsi sattvena tamasā svavirodhinaḥ /",
    "GK23jonart_pu:905": "apūrayat sa rajasā digantān uddhatāntakaḥ // JRt_371 //",
    "GK23jonart_pu:906": "praviṣṭaṃ tasya govindakhānapālanaśālini /",
    "GK23jonart_pu:907": "udabhāṇḍapure pūrvaṃ bāṇais tadanu sainikaiḥ // JRt_372 //",
    "GK23jonart_pu:908": "śailaśṛṅgaṃ nṛpānīke prāpte tasya virodhibhiḥ /",
    "GK23jonart_pu:909": "bhayāturair avārohaś śṛṅgāt tuṅgād vyadhīyata // JRt_373 //",
    "GK23jonart_pu:910": "sadṛśaṃ prābhṛtaṃ dātum asamartho 'sya sindhupaḥ /",
    "GK23jonart_pu:911": "upadhīkṛtavān kanyāratnaṃ ādāya bhūpateḥ // JRt_374 //",
    "GK23jonart_pu:912": "rājñas tu gauravaṃ bāhau gāndhārāṇāṃ bhuvoḍhayā /",
    "GK23jonart_pu:913": "citraṃ tu lāghavaṃ teṣāṃ bhayabhārānuṣaṅgataḥ // JRt_375 //",
    "GK23jonart_pu:914": "bhaṅgas tuṅgasya śṛṅgasya khaḍgānāṃ naiva bhūbhujā /",
    "GK23jonart_pu:915": "śiṅgānām api deśe 'smin vihitaś śauryaśālinā // JRt_376 //",
    "GK23jonart_pu:916": "ākarṇya rājasiṃhasya siṃhanādamayīṃ camūm /",
    "GK23jonart_pu:917": "madaṃ tatyāja caskhāla bibhāya gajinīpurī // JRt_377 //",
    "GK23jonart_pu:918": "[Ps-JRT 31]",
    "GK23jonart_pu:919": "snātaṃ raktair dviṣāṃ bhuktaṃ prāṇavātair mahītale /",
    "GK23jonart_pu:920": "vratasthābhir ivāsvāpi tasyāho dhīrahetibhiḥ // JRt_B.434 //",
    "GK23jonart_pu:921": "śrotriyakṣatriyair aṣṭanagare 'rodi śāmyatoḥ /",
    "GK23jonart_pu:922": "taruṇāgnipratāpāgnyor dhūmeneva bhayāturaiḥ // JRt_378 //",
    "GK23jonart_pu:923": "yaśasā saha sampattiṃ tasmiṃl luṇṭhayati prabhau /",
    "GK23jonart_pu:924": "prāpat puruṣavīrākhyadeśākhyā rūḍhiśabdatām // JRt_379 //",
    "GK23jonart_pu:925": "dattavāṣpanivāpāmbhonagarāgraharastriyaḥ /",
    "GK23jonart_pu:926": "jīvatas svasya patyuś ca piṇḍau stananibhād daduḥ // JRt_380 //",
    "GK23jonart_pu:927": "aśvapāleṣu gacchatsu ghoṣadhātutaṭacchalāt /",
    "GK23jonart_pu:928": "udakpatitiraskārapraśastiṃ sa vyadhāt prabhuḥ // JRt_381 //",
    "GK23jonart_pu:929": "tato vyāvṛtya gacchan sa dakṣiṇāśāṃ svavājinām /",
    "GK23jonart_pu:930": "mārgakhedocitaṃ tāpaṃ śatadrūvāriṇāhanat // JRt_382 //",
    "GK23jonart_pu:931": "ḍhillīm ulluṇṭhya tatkālam udakpatim upāgatam /",
    "GK23jonart_pu:932": "mārgarodhena nṛpatir nitāntam udavejayat // JRt_383 //",
    "GK23jonart_pu:933": "[Ps-JRT]",
    "GK23jonart_pu:934": "yoginīpurapaurān yān dhāṭyānaiṣīd udakpatiḥ /",
    "GK23jonart_pu:935": "mārgadānopakāreṇa sa tān adita bhūbhuje // JRt_384 //",
    "GK23jonart_pu:936": "turaṅgavastradānena sa tān sammānya bhūpatiḥ /",
    "GK23jonart_pu:937": "svadeśaṃ prāhiṇot kīrtirāśīn mūrtān bahūn iva // JRt_385 //",
    "GK23jonart_pu:938": "suśarmapurarājena tasmāt svāśarmaśaṅkinā /",
    "GK23jonart_pu:939": "durgāhaṅkāram utsṛjya devy eva śaraṇīkṛtā // JRt_386 //",
    "GK23jonart_pu:940": "[Ps-JRT 32]",
    "GK23jonart_pu:941": "tatpratāpānalaḥ pītvā kedārāśrayiṇāṃ rasam /",
    "GK23jonart_pu:942": "jātānāṃ śivaliṅgānāṃ vata bhaṅgam adarśayat // JRt_B.444 //",
    "GK23jonart_pu:943": "svayaṃ natyā na tūnnatyā bhauṭṭānām asya bhūpateḥ /",
    "GK23jonart_pu:944": "arvatāṃ parvatārohadohado vinivāritaḥ // JRt_387 //",
    "GK23jonart_pu:945": "dustaratvāt taṭasthasya devatābhis tanūkṛtaḥ /",
    "GK23jonart_pu:946": "sindhvogho nṛpater evaṃ pūrvebhyaś śrutam adbhutam // JRt_388 //",
    "GK23jonart_pu:947": "evaṃ nityajayodyogāt svadeśaḥ paradeśavat /",
    "GK23jonart_pu:948": "paradeśas tu tasyāsīt svadeśa iva bhūpateḥ // JRt_389 //",
    "GK23jonart_pu:949": "pratāpeneti sampādya diṅmukhe tilakaśriyam /",
    "GK23jonart_pu:950": "vyadhāt praviśya kaśmīrān sa paurān ayanotsavam // JRt_390 //",
    "GK23jonart_pu:951": "tasya varṇayatāṃ śauryaṃ prasaṅgād atimānuṣam /",
    "GK23jonart_pu:952": "asmākaṃ cāṭukāritvaṃ jñāsyate bhāvibhir janaiḥ // JRt_391 //",
    "GK23jonart_pu:953": "yātrāyātaḥ kadācit sa dūradeśe mahīpatiḥ /",
    "GK23jonart_pu:954": "apsarassadṛśīṃ kāñcic chrutavān hariṇekṣaṇām // JRt_392 //",
    "GK23jonart_pu:955": "nijānugān vañcayitvā rājā yuktyā kayācana /",
    "GK23jonart_pu:956": "athaikākī sa taṃ deśam aviśad bhogalālasaḥ // JRt_393 //",
    "GK23jonart_pu:957": "narmaṇā mohayitvā tāṃ dvitīya iva manmathaḥ /",
    "GK23jonart_pu:958": "manorathān asiñcat sa tadoṣṭhāmṛtapānataḥ // JRt_394 //",
    "GK23jonart_pu:959": "apaśyantas tam āśaṅkya hataṃ kenāpi vairiṇā /",
    "GK23jonart_pu:960": "atha kopabhramāveśam udbhaṭās tadbhaṭā yayuḥ // JRt_395 //",
    "GK23jonart_pu:961": "anviṣyadbhis tam aśvena nibaddhenāṅganād bahiḥ /",
    "GK23jonart_pu:962": "samabhāvyata tai rājño vairibhir nirjayaḥ kṛtaḥ // JRt_396 //",
    "GK23jonart_pu:963": "śauryasvāmyanugābhyāṃ tu vidhātuṃ yuddham udbhaṭaiḥ /",
    "GK23jonart_pu:964": "tadbhaṭais sadanaṃ ruddham abaddhakavacāntaraiḥ // JRt_397 //",
    "GK23jonart_pu:965": "atrasadbhiś ca tatsiṃhanādapūrṇāt tataḥ purā /",
    "GK23jonart_pu:966": "[Ps-JRT]",
    "GK23jonart_pu:967": "kṛtāskandeṣu śūreṣu śatrubhir vipinaṃ gatam // 398 cd //",
    "GK23jonart_pu:968": "athāśvāsya priyāṃ tāṃ tu śatrūn matvā samāgatān /",
    "GK23jonart_pu:969": "svaśauryaṃ saphalīkartuṃ yoddhuṃ rājā viniryayau // JRt_399 //",
    "GK23jonart_pu:970": "śāhābadenam ālokya taṃ teṣām anujīvinām /",
    "GK23jonart_pu:971": "cittaiḥ prītyā mukhair bhītyā nītyā mūrdhabhir ānatam // 400cd //",
    "GK23jonart_pu:972": "evaṃ sa svajayastambhayūpān raṇamakhān bahūn /",
    "GK23jonart_pu:973": "hatavairipaśūṃś cakre svapratāpānalārciṣaḥ // JRt_401 //",
    "GK23jonart_pu:974": "svadeśe mantriṇos tasya koṭabhaṭṭodayaśriyoḥ /",
    "GK23jonart_pu:975": "samareṣu bharas tv āsic candraḍāmaralolayoḥ // JRt_402 //",
    "GK23jonart_pu:976": "devaśarmānvayodanvaccandro rājñārpitaṃ muhuḥ /",
    "GK23jonart_pu:977": "vairāgyād vibhavaṃ tyaktvā koṭaśarmā vanaṃ yayau // JRt_403 //",
    "GK23jonart_pu:978": "[Ps-JRT 33]",
    "GK23jonart_pu:979": "śrīvṛṣṭyā koṭabhaṭṭo 'rthisārthān sampoṣya yatnataḥ /",
    "GK23jonart_pu:980": "vyalālayad vanavyomni sa svaṃ niyamamārutaiḥ // JRt_B.462 //",
    "GK23jonart_pu:981": "koṭaśarmā tathā dharmadrumaṃ dānāmbhasāsicat /",
    "GK23jonart_pu:982": "nanāśāśāmayo bhūyo yathā tatphalabhoginaḥ // JRt_B.463 //",
    "GK23jonart_pu:983": "tasya darśayituṃ rājñas svabalādhikatāṃ dhruvam /",
    "GK23jonart_pu:984": "kadācit tatprajā daivī vyāpad gāḍham apīḍayat // JRt_404 //",
    "GK23jonart_pu:985": "purīkairaviṇīsūraś śūraḥ pādapavidviṣām /",
    "GK23jonart_pu:986": "ṣaṭtriṃśe 'bde jalāpūraḥ krūro vyaplavata prajāḥ // JRt_405 //",
    "GK23jonart_pu:987": "[Ps-JRT 34]",
    "GK23jonart_pu:988": "tadantaḥpratibimbasthe svasmin sadmāntarabhramāt /",
    "GK23jonart_pu:989": "tadvīkṣārtham ivānīke toye tumbīr vyadhur gṛhāḥ // JRt_B.466 //",
    "GK23jonart_pu:990": "nagarabruḍanād asru muñcanto nirjharacchalāt /",
    "GK23jonart_pu:991": "tasyodīpasya mahataḥ parvatās taṭatām aguḥ // JRt_406 //",
    "GK23jonart_pu:992": "na sa vṛkṣo na sā sīmā na sa setur na tad guham /",
    "GK23jonart_pu:993": "taṭastham api yan naiva jalapūro vyanāśayat // JRt_407 //",
    "GK23jonart_pu:994": "nādridurgāṇy apaśyat sa jātucid vairibhītitaḥ /",
    "GK23jonart_pu:995": "ambupūrabhayāt teṣu rājā samacarattarām // JRt_408 //",
    "GK23jonart_pu:996": "pīte tattejasevāmbupūre śānte mitair dinaiḥ /",
    "GK23jonart_pu:997": "bhūyas tadviplavāśaṅkī so 'cikīrṣad girau purīm // JRt_409 //",
    "GK23jonart_pu:998": "nāmnā lakṣmyā mahiṣyāś ca prasiddhāṃ nagarīṃ vyadhāt /",
    "GK23jonart_pu:999": "svaudāryānuguṇāṃ rājā nirmāṇam avilokayan // 410cd //",
    "GK23jonart_pu:1000": "śārikāśailarājasya mūle puṇyajanāśritām /",
    "GK23jonart_pu:1001": "yām adrākṣīttarāṃ lokas sumeror alakām iva // 410gh //",
    "GK23jonart_pu:1002": "vitastāsindhusambhede svanāmnā sa purīṃ vyadhāt /",
    "GK23jonart_pu:1003": "pratibimbacchalāt toye trapayā svar nimajjati // JRt_411 //",
    "GK23jonart_pu:1004": "saudhotsedhamayīṃ rāśībhūtāṃ kīrtim ivācalām /",
    "GK23jonart_pu:1005": "alolaśrīḥ purīṃ lolaḍāmaras svābhidhāṃ vyadhāt // JRt_412 //",
    "GK23jonart_pu:1006": "[Ps-JRT 35]",
    "GK23jonart_pu:1007": "sudhādhautair maṭhair lakṣmīṃ phalayadbhiḥ kṛtaiḥ purī /",
    "GK23jonart_pu:1008": "kuliśacchinnakailāsaśṛṅgabhaṅgim ajījanat // JRt_B.475 //",
    "GK23jonart_pu:1009": "ājanmalolatā mahyā svarasāmyāya vardhitā /",
    "GK23jonart_pu:1010": "nihanti cchāyayā tasyā dyumaṇisparśajaṃ sukham // JRt_413 //",
    "GK23jonart_pu:1011": "yā lakṣmyā bhāgineyītvād bālāpāli nijāntike /",
    "GK23jonart_pu:1012": "lāsākhyā sā samākrāman nṛpateś cittadarpane // JRt_414 //",
    "GK23jonart_pu:1013": "yaś cānurodhatantus taṃ ciraṃ lakṣmyā nibaddhavān /",
    "GK23jonart_pu:1014": "sa cchinno rāgavegena lāsāsaundaryajanmanā // JRt_415 //",
    "GK23jonart_pu:1015": "balijinmūrtinā tena vasantyā vakṣasi śriyaḥ /",
    "GK23jonart_pu:1016": "prātiveśmikatāṃ nītā lāsā saubhāgyabhāginī // JRt_416 //",
    "GK23jonart_pu:1017": "chāyā tadracitodayāpi divasaśrībhogam ātanvataḥ sūryāt sammukhatāṃ jahāti vahati śreyoharīṃ kālatām /",
    "GK23jonart_pu:1018": "strīṇām asti caturguṇā matir iti sthāne na hanta śrutir yad vā durvidhipaṅkam ākalayituṃ śakto na kaścid drutam // JRt_417 //",
    "GK23jonart_pu:1019": "prākṛtasyāvatārākhyābhallasyāpi sutā satī /",
    "GK23jonart_pu:1020": "lakṣmīr lāsānurakte 'dhād atha roṣaṃ mahīpatau // JRt_418 //",
    "GK23jonart_pu:1021": "roṣāt sindhupater deśaṃ sambandhitvād gatāṃ nṛpaḥ /",
    "GK23jonart_pu:1022": "pratyānayat trapodrekān na punas snehagauravāt // JRt_419 //",
    "GK23jonart_pu:1023": "[Ps-JRT 36]",
    "GK23jonart_pu:1024": "alābvo nyabruḍann antar aplavanta jale śilāḥ /",
    "GK23jonart_pu:1025": "lakṣmīpakṣaḥ kṣayaṃ vṛddhiṃ lāsāpakṣas tu labdhavān // JRt_B.483 //",
    "GK23jonart_pu:1026": "yāvad yāvad agād dūraṃ lakṣmī rātrir iva krudhā /",
    "GK23jonart_pu:1027": "tāvat tāvat sa tāṃ lāsāṃ divaṃ bhāsvān ivābhajat // JRt_B.484 //",
    "GK23jonart_pu:1028": "apanīya tāpakhedaṃ marukariṇī padminītoyaiḥ /",
    "GK23jonart_pu:1029": "tatpadmaśevalāmbhonirmāthe karmaṭhībhavati // JRt_420 //",
    "GK23jonart_pu:1030": "lakṣmyā mātṛsvasus sarvamātṛkṛtyakṛto 'bhavat /",
    "GK23jonart_pu:1031": "rājapriyātha rākeva lāsā pakṣakṣayodyatā // JRt_421 //",
    "GK23jonart_pu:1032": "satkarmapākasamayo 'sya na ced vikāsaśobhāṃ na kiṃ pariharet kumudākarasya",
    "GK23jonart_pu:1033": "viśvaprabodhaharaṇapravaṇakṣaṇena kustrī niśā ca sahasaiva niśākareṇa //",
    "GK23jonart_pu:1034": "cintāsūcakaniśśvāsaklinnauṣṭhī taṃ kadācana /",
    "GK23jonart_pu:1035": "avocad bhoginīveti lāsākhyā bhoginī nṛpam // JRt_423 //",
    "GK23jonart_pu:1036": "na ced vikāsayed bhāsvān padminīṃ svarucā sphuṭam /",
    "GK23jonart_pu:1037": "tasyāś chedāya śaivālavallyā iva yateta kaḥ // JRt_424 //",
    "GK23jonart_pu:1038": "patantīṃ premabhārārdrāṃ mayi dṛṣṭiṃ tavāsahā /",
    "GK23jonart_pu:1039": "māṃ nihantum upāyena kurute mahiṣī tava // JRt_425 //",
    "GK23jonart_pu:1040": "abhicāre durācāram upacārapriyaṅkaram /",
    "GK23jonart_pu:1041": "sā cārākṣī mayi dveṣād udayaśriyam airayat // JRt_426 //",
    "GK23jonart_pu:1042": "devādeśapare tasminn abhicāravinirmitiḥ /",
    "GK23jonart_pu:1043": "asambhāvyeti tāṃ rājā pratyuvāca vicakṣaṇaḥ // JRt_427 //",
    "GK23jonart_pu:1044": "nirbandhenopajalpantīṃ tad eva vacanaṃ tataḥ /",
    "GK23jonart_pu:1045": "tāṃ pratyāyayituṃ devīm udayaśriyam abravīt // JRt_428 //",
    "GK23jonart_pu:1046": "vyayitvātiśayenāho kośo riktatvam āgataḥ /",
    "GK23jonart_pu:1047": "prārthayante janā rājñas sarvaṃ kalpatarūn iva // JRt_429 //",
    "GK23jonart_pu:1048": "draviṇotpattaye tasmād upāyaḥ pratibhāty ayam /",
    "GK23jonart_pu:1049": "pratimā śrījayeśvaryā yāsti rītimayī pṛthuḥ // JRt_430 //",
    "GK23jonart_pu:1050": "tāṃ khaṇḍayitvā vihataiṣ ṭaṅkair mannāmacihnitaiḥ /",
    "GK23jonart_pu:1051": "vyayanirvahaṇaṃ kīrtisthiratvaṃ copajāyate // JRt_431 //",
    "GK23jonart_pu:1052": "sādhv etat kiṃ tu tanmūrtir laghvī kiṃ prabhaviṣyati /",
    "GK23jonart_pu:1053": "bṛhadbuddhena mudrāstu kṣudras taṃ sacivo 'bhyadhāt // JRt_432 //",
    "GK23jonart_pu:1054": "[Ps-JRT 37]",
    "GK23jonart_pu:1055": "puṃnāgavrajam unmumūlayiṣati prāyaḥ karākarṣaṇair uddāmaṃ vijihīrṣati pratipadaṃ kakṣyāchidāṃ kāṅkṣati /",
    "GK23jonart_pu:1056": "kāṃ naicchan nṛpagandhasindhurapatis tīvrāṃ na vaprakriyāṃ tīkṣṇāgrapratibhāṅkuśo 'sya nikaṭe mantrī niyantā punaḥ // JRt_B.499 //",
    "GK23jonart_pu:1057": "mudropakaraṇaṃ sajjīkṛtyānyedyur upāgatam /",
    "GK23jonart_pu:1058": "rājñīṃ pratyāyya bhūpālo raho mantriṇam abravīt // JRt_433 //",
    "GK23jonart_pu:1059": "yāḥ pūrvair niramīyanta yaśassukṛtalabdhaye /",
    "GK23jonart_pu:1060": "aṅgīkartāsi tā devapratimā bhaṅktum añjasā // JRt_434 //",
    "GK23jonart_pu:1061": "amarapratimā vidhāya kecit paripūjyātha pare prasiddhim āptāḥ /",
    "GK23jonart_pu:1062": "paripālya yathocitaṃ tathānye vidalayyāham aho mahad durantam // JRt_435",
    "GK23jonart_pu:1063": "nirmāṇāj jaladhes kṛteś ca saritāṃ kaumāraśokāvadhiḥ prakhyātas sagaro bhagīrathanṛpo gaṅgāvatārāc ca saḥ /",
    "GK23jonart_pu:1064": "duṣyantas sa ca viśvaviśvavijayāj jiṣṇor bhayāny āvahan rāmo hanta daśānanena vihitāt sītāpahārāt punaḥ // JRt_436 //",
    "GK23jonart_pu:1065": "rājā śāhābhadīnākhyas suramūrtīr aloṭhayat /",
    "GK23jonart_pu:1066": "mā durvārtteyam atyugrā cakampad bhāvino janān // JRt_437 //",
    "GK23jonart_pu:1067": "udayaśrīr nataśirā rājñīty uktavati svayam /",
    "GK23jonart_pu:1068": "mahīrandhram ivaikṣiṣṭa drāg adhogativāñchayā // JRt_438 //",
    "GK23jonart_pu:1069": "[Ps-JRT 38]",
    "GK23jonart_pu:1070": "sarvaṃsahā tadā kṣmābhūd anvarthā prāgvad eva yat /",
    "GK23jonart_pu:1071": "lāsānuraktam api taṃ sā rājānam asevata // JRt_B.505 //",
    "GK23jonart_pu:1072": "bhāskaro dyuparīrambharasāsāditakautukaḥ /",
    "GK23jonart_pu:1073": "svaputraśanimukhyānāṃ grahāṇāṃ hānim icchati // JRt_439 //",
    "GK23jonart_pu:1074": "rāgī taddoṣavādinyā tayā devyā prabodhitaḥ /",
    "GK23jonart_pu:1075": "vyavāsayat svadeśāt sa rājaputrān parān iva // JRt_440 //",
    "GK23jonart_pu:1076": "kāryeṣv atimanuṣyeṣu sāhāyakavidhāyibhiḥ /",
    "GK23jonart_pu:1077": "yoginīpuranāthasya tair vyakto vikramaḥ kṛtaḥ // JRt_441 //",
    "GK23jonart_pu:1078": "audāryād dattavṛttīn sa hindukān eva bodhitaḥ /",
    "GK23jonart_pu:1079": "mlecchān sekandaramukhān rājadrohakṛto 'vadhīt // JRt_442 //",
    "GK23jonart_pu:1080": "piśunair janitāśaṅkaś śūro madanalāvikaḥ /",
    "GK23jonart_pu:1081": "rājā viplavasajjo 'pi senayāsya nivāritaḥ // JRt_443 //",
    "GK23jonart_pu:1082": "[Ps-JRT 39]",
    "GK23jonart_pu:1083": "audāryaśālinā rājñā svasamaṃ vardhitas svayam /",
    "GK23jonart_pu:1084": "rājādhikaṃ vyavāhārṣīt tadā madanalāvikaḥ // JRt_B.511 //",
    "GK23jonart_pu:1085": "tulyārthas samasāmarthyaś śaṅkyo 'yam iti bhūpatiḥ /",
    "GK23jonart_pu:1086": "īrṣyālubhiḥ kusacivais tasmai param akopyata // JRt_B.512 //",
    "GK23jonart_pu:1087": "śucim apy aśuciṃ matvā taṃ vītiṃ bhūmipāladhīḥ /",
    "GK23jonart_pu:1088": "khalanāśāvṛtatvena na cittaviratābhavat // JRt_B.513 //",
    "GK23jonart_pu:1089": "upaplāvayituṃ vāñchaṃs taṃ muhuḥ krodhavegataḥ /",
    "GK23jonart_pu:1090": "rājaratnākaro 'rodhi tadīyaguṇavelayā // JRt_B.514 //",
    "GK23jonart_pu:1091": "rājā jātatvarāṃ yātrāṃ vyasanenābhiṣeṇayan /",
    "GK23jonart_pu:1092": "nausetukautukaṃ sindhoḥ parikhāyā ivāharat // JRt_444 //",
    "GK23jonart_pu:1093": "śūraḥ khaḍganagaryāṃ sa paryaṭan mṛgayārasāt /",
    "GK23jonart_pu:1094": "siṃham abhyadravad rājā siṃhasaṃhatasāhasaḥ // JRt_445 //",
    "GK23jonart_pu:1095": "gacchaṃś cittādhikaṃ rājā vājinā vegarājinā /",
    "GK23jonart_pu:1096": "anvagāmy atibhaktena madanenaiva kevalam // JRt_446 //",
    "GK23jonart_pu:1097": "[Ps-JRT 40]",
    "GK23jonart_pu:1098": "ārūḍhaḥ pauruṣaṃ rājā so 'varūḍhas turaṅgamāt /",
    "GK23jonart_pu:1099": "yameneva vyadhād yuddhaṃ hariṇā krauryadhāriṇā // JRt_B.518 //",
    "GK23jonart_pu:1100": "ekākinaṃ ciraṃ baddhayuddham uddhatakesaraḥ /",
    "GK23jonart_pu:1101": "tam adhaḥ kṛtavān rājasiṃhaṃ siṃho 'tisāhasam // JRt_447 //",
    "GK23jonart_pu:1102": "utplutya vājinas tūrṇaṃ śūro madanalāvikaḥ /",
    "GK23jonart_pu:1103": "nipātitanṛpaṃ siṃhaṃ kṛpāṇyā sahasāvadhīt // JRt_448 //",
    "GK23jonart_pu:1104": "prāṇarakṣopakāreṇa prasannaḥ piśunāj janāt /",
    "GK23jonart_pu:1105": "yuktyā māraṇam etasya śaṅkamāno nareśvaraḥ // JRt_449 //",
    "GK23jonart_pu:1106": "sa vivāhacchalād dattvā draviṇaṃ karuṇāmayaḥ /",
    "GK23jonart_pu:1107": "madanaṃ vyasṛjaḍ ḍhillīpater nikaṭam añjasā // JRt_450 //",
    "GK23jonart_pu:1108": "utpannacaṇpakaṃ dīptyā kurvatīṃ vyoma jātucit /",
    "GK23jonart_pu:1109": "svapne śarkarasūhākhyo dṛṣṭavān kāñcanīṃ purīm // JRt_451 //",
    "GK23jonart_pu:1110": "veśma veśma viśaṃs tatra śūnyaṃ paśyann ayaṃ tataḥ /",
    "GK23jonart_pu:1111": "rājadhānyāṃ striyaṃ kāñcid apaśyat kāntidanturām // JRt_452 //",
    "GK23jonart_pu:1112": "apṛcchac ca tvam ekaiva hanteyati mahāpure /",
    "GK23jonart_pu:1113": "vyomnīva śaśilekhā kiṃ citraṃ tiṣṭhasi nirbhayā // JRt_453 //",
    "GK23jonart_pu:1114": "kasyeyaṃ nagarī kasmāc chūnyā sarvatra vartate /",
    "GK23jonart_pu:1115": "atredaṃ patitaṃ kasya vartate ca kalevaram // JRt_454 //",
    "GK23jonart_pu:1116": "sā taṃ jagāda gandharvarājasyāsau mahāpurī /",
    "GK23jonart_pu:1117": "sundarī patihīneva vidhuhīneva śarvarī // JRt_455 //",
    "GK23jonart_pu:1118": "sa cāmātyais samaṃ sarvaiḥ pātuṃ kaśmīramedinīm /",
    "GK23jonart_pu:1119": "avatīrṇaḥ paristhāpya nijam atra kalevaram // JRt_456 //",
    "GK23jonart_pu:1120": "śāhābadena iti yaḥ prathito 'sti jagattraye /",
    "GK23jonart_pu:1121": "tatkalevararakṣārtham atra tiṣṭhāmi kevalā // JRt_457 //",
    "GK23jonart_pu:1122": "sa ca niṣpāditāśeṣakāryo māsatrayāntare /",
    "GK23jonart_pu:1123": "svām imāṃ nagarīm eva dhruvaṃ rakṣitum eṣyati // JRt_458 //",
    "GK23jonart_pu:1124": "prabuddho 'bhyadhikāścaryaśokacintārasāntare /",
    "GK23jonart_pu:1125": "majjann avarṇayad rājñe svapnavṛttim akhaṇḍitām // JRt_459 //",
    "GK23jonart_pu:1126": "asatye kiṃ bhayaṃ svapne satye tv aiśvaryam eva me /",
    "GK23jonart_pu:1127": "itthaṃ tad vimṛśan rājā na tathā paspṛśe śucā // JRt_460 //",
    "GK23jonart_pu:1128": "madantikam upāgamyam iti bhūmipatis tataḥ /",
    "GK23jonart_pu:1129": "dūrasthitānāṃ putrāṇāṃ sadyo lekhān visṛṣṭavān // JRt_461 //",
    "GK23jonart_pu:1130": "tato mumūrṣur bhūpālo hindukānāṃ nije pade /",
    "GK23jonart_pu:1131": "aprāptatanayo dhīmān abhyaṣiñcat svayaṃ tataḥ // JRt_462 //",
    "GK23jonart_pu:1132": "[Ps-JRT 43]",
    "GK23jonart_pu:1133": "taṃ bhaktaṃ neśvaro 'naiṣīt sadehaṃ yat sadharmatām /",
    "GK23jonart_pu:1134": "tatra hetur dhruvaṃ tasmin saubhāgyān madanabhramaḥ // JRt_B.534 //",
    "GK23jonart_pu:1135": "śauryaudāryavidhau vidhautavividhaśloke nṛlokeśvare tasminn astam upāgate guṇigaṇatrāṇoccarannaipuṇe",
    "GK23jonart_pu:1136": "śakreṇonnamitaṃ śiraḥ paribhavatrāsāpasārād dhruvaṃ bhūbhārodvahanāt punar vinamitaṃ śeṣeṇa śokaspṛśā // JRt_B.535 //",
    "GK23jonart_pu:1137": "pratyakṣaṃ jvalataḥ pratāpaśikhinas svīkṛtya yāṃ bhuktavān nānyān ādriyatādhikaṃ spṛhayatas tadrāgabandhāc ca yā /",
    "GK23jonart_pu:1138": "tāṃ bhūmiṃ pravihāya hāyam agamad dyāṃ śakrabhuktāṃ ciraṃ puṃsāṃ strīṣu kadāpi na prabhavati premagrahapratyayaḥ // JRt_B.536 //",
    "GK23jonart_pu:1139": "jyaiṣṭhaśuklacaturdaśyāṃ tānāṅke 'bde mahīpatiḥ /",
    "GK23jonart_pu:1140": "āliṅgya nākavanitās stanaunnatyam apīphalat // JRt_463 //",
    "GK23jonart_pu:1141": "20) Quṭb-ad-Dīn (LS 4449-4465)",
    "GK23jonart_pu:1142": "[Ps-JRT 44]",
    "GK23jonart_pu:1143": "matveva bhūjayād bhūyaḥ punaruktāpavādatām /",
    "GK23jonart_pu:1144": "śāhābhadīne nirjetuṃ dyām iva prasthite sati // JRt_B.538 //",
    "GK23jonart_pu:1145": "kudbhadenanarendro 'tha maulāv ājñāṃ mahībhujām /",
    "GK23jonart_pu:1146": "citte sukhaṃ mukhe harṣaṃ stutiṃ vāci nyadhāt tataḥ // JRt_464 //",
    "GK23jonart_pu:1147": "[Ps-JRT 46]",
    "GK23jonart_pu:1148": "tasya pratāpakamalā sagarvapadavīm agāt /",
    "GK23jonart_pu:1149": "jayavyasanipūrveśavirahārteva bhūpateḥ // JRt_B.540 //",
    "GK23jonart_pu:1150": "tadviyogāsahā deśadevī jayam adhāt svayam /",
    "GK23jonart_pu:1151": "nātitīvro na vā mandas sarvasyaiva mahīpatiḥ /",
    "GK23jonart_pu:1152": "cittam ādita lokasya vaiṣuvo bhānumān iva // JRt_465 //",
    "GK23jonart_pu:1153": "[Ps-JRT 47]",
    "GK23jonart_pu:1154": "ahnāyāpahnutaṃ yuddhe taddhanuḥpratikūjitam /",
    "GK23jonart_pu:1155": "śocadvairivadhūvargakranditair matsarād iva // JRt_B.542 //",
    "GK23jonart_pu:1156": "diṅmukhe candanālepaḥ kīrtir ambaracandrikā /",
    "GK23jonart_pu:1157": "dharaṇīramaṇasyāsya dviṣām āmlāpayan mukham // JRt_B.543 //",
    "GK23jonart_pu:1158": "kṣema lakṣmīṃ prajāḥ kṣoṇīpāle tanvati tanvati /",
    "GK23jonart_pu:1159": "bhūmāv eva sthitā nākabhogasaukhyam abhuñjata // JRt_B.544 //",
    "GK23jonart_pu:1160": "loharapratyavekṣārthaṃ yān nyadhāt pūrvabhūpatiḥ /",
    "GK23jonart_pu:1161": "loharādhipater bhītyā te palāyya gatās tataḥ // JRt_466 //",
    "GK23jonart_pu:1162": "śāmyanty oṣadhayas sarvāś śaśiny astaṃ gate sati /",
    "GK23jonart_pu:1163": "dṛṣṭo hi sūryakāntānāṃ ravau yāti dyutikṣayaḥ // JRt_467 //",
    "GK23jonart_pu:1164": "loharaṃ pratisandhātuṃ kudbhadenamahīpatiḥ /",
    "GK23jonart_pu:1165": "śauryaśālinam ādikṣat puro ḍāmaralolakam // JRt_468 //",
    "GK23jonart_pu:1166": "aveṣṭayat tato gatvā loharādriṃ sa sarvataḥ /",
    "GK23jonart_pu:1167": "prāṇā hi svāmibhaktānāṃ tṛṇāyante mahātmanām // JRt_469 //",
    "GK23jonart_pu:1168": "asāmarthyān nijaṃ durgaṃ durgendro 'rpayituṃ tataḥ /",
    "GK23jonart_pu:1169": "brāhmaṇān vyasṛjad dūtāṇ ḍāmarādhipatiṃ prati // JRt_470 //",
    "GK23jonart_pu:1170": "dvijaliṅgān sa tān matvā sāraṃ draṣṭum upāgatān /",
    "GK23jonart_pu:1171": "nyagrahīd vigrahād ugrād dvijān avyagramānasaḥ // JRt_471 //",
    "GK23jonart_pu:1172": "dvijadaivatam apy etaṃ śrutvā tadapakāriṇam /",
    "GK23jonart_pu:1173": "loharendreṇa koṭṭāśāṃ jīvāśāṃ ca visṛṣṭavān // JRt_472 //",
    "GK23jonart_pu:1174": "paśyanto maraṇaṃ svasya yuddhe vātha palāyane /",
    "GK23jonart_pu:1175": "kṣatriyāṇāṃ nijaṃ dharmam agrahīṣus tato raṇam // JRt_473 //",
    "GK23jonart_pu:1176": "śilāsāraśilāvarṣair durdarśā durghanā iva /",
    "GK23jonart_pu:1177": "loharādrer avārohann ārohaṃs tu yaśāṃsi te // JRt_474 //",
    "GK23jonart_pu:1178": "[Ps-JRT 49]",
    "GK23jonart_pu:1179": "svaṃ khaṇḍīkṛtya śailena vibhaktaṃ svāmibhaktitaḥ /",
    "GK23jonart_pu:1180": "pratyekaṃ śatravas teṣu śilāvarṣiṣv amaṃsata // JRt_B.554 //",
    "GK23jonart_pu:1181": "viprakīrṇais sa pāṣāṇair lolo ḍāmaranāyakaḥ /",
    "GK23jonart_pu:1182": "antarhitas samaṃ kīrtyā bhāvi ko nāma laṅghati // JRt_475 //",
    "GK23jonart_pu:1183": "śatrukīrṇaśilārāśicchanno ḍāmaralolakaḥ /",
    "GK23jonart_pu:1184": "yavanapretasaṃskārān na vipady apy ahīyata // JRt_476 //",
    "GK23jonart_pu:1185": "śāhābadenabhūpālo nirvāsyāpi sutān nijān /",
    "GK23jonart_pu:1186": "ākārayat svayaṃ lekhair nijavarṇapariṣkṛtaiḥ // JRt_477 //",
    "GK23jonart_pu:1187": "guṇaiś ca vayasā teṣāṃ jyeṣṭho māhendramaṇḍalam /",
    "GK23jonart_pu:1188": "hassano rājaputras sa prāpa tāvad anaṅkuśam // JRt_478 //",
    "GK23jonart_pu:1189": "sa netraśuktimuktābhir muktābhir vāṣpavīcibhiḥ /",
    "GK23jonart_pu:1190": "śrutvā tatra pitur mṛtyuṃ nivāpāñjalim ārpayat // JRt_479 //",
    "GK23jonart_pu:1191": "vyāvṛtya gamanecchāyās svacchāśayam amuṃ tataḥ /",
    "GK23jonart_pu:1192": "nyavārayat pitṛvyasya lekhaḥ kaśmīrabhūpateḥ // JRt_480 //",
    "GK23jonart_pu:1193": "śakrādisaukhyalobhena bhṛtyān asmān upekṣya saḥ /",
    "GK23jonart_pu:1194": "samaskuruta śāhābādīnabhūmipatir divam // JRt_481 //",
    "GK23jonart_pu:1195": "svasstrībhogaraseneva gamanāya tvarāvataḥ /",
    "GK23jonart_pu:1196": "tasyāsmābhir bhavatkāryam aśeṣaṃ nirapadyata // JRt_482 //",
    "GK23jonart_pu:1197": "kṣmārakṣālakṣaṇām ājñāṃ vicakṣaṇaśiromaṇeḥ /",
    "GK23jonart_pu:1198": "tanmantramālitāṃ maulimūle mālāṃ vidadhmahe // JRt_483 //",
    "GK23jonart_pu:1199": "pravāsāgamanābhyāṃ tvaṃ svapituḥ pālitājñayā /",
    "GK23jonart_pu:1200": "śrīrāma iva bhūlokaṃ yaśobhis svam apūpuraḥ // JRt_484 //",
    "GK23jonart_pu:1201": "bhūto bhāvī ca sammāno yady api svaguṇais tava /",
    "GK23jonart_pu:1202": "yauvarājyagrahād bhāraṃ laghūkuryās tathāpi me // JRt_485 //",
    "GK23jonart_pu:1203": "svadhairyaṃ sabhyasaṃyogo nānābandhusamāgamaḥ /",
    "GK23jonart_pu:1204": "tava rakṣādhikāraś ca daurmanasyaṃ vilumpate // JRt_486 //",
    "GK23jonart_pu:1205": "yaśaseva pramītānāṃ paradeśanivāsinām /",
    "GK23jonart_pu:1206": "mahatāṃ na hi jātu syād vibhavena sukhodgamaḥ // JRt_487 //",
    "GK23jonart_pu:1207": "svarūpapratibimbena bhavatā svargavāsinaḥ /",
    "GK23jonart_pu:1208": "tadutkaṇṭhābharo 'smākaṃ darśanena nivāryatām // JRt_488 //",
    "GK23jonart_pu:1209": "putraś śāhābadenasya so 'yam ity anyamaṇḍale /",
    "GK23jonart_pu:1210": "aṅgulīmukhanirdeśaḥ prākṛtasyeva māstu te // JRt_489 //",
    "GK23jonart_pu:1211": "rājñāṃ madanukampyānāṃ mukhaprekṣī bhavan bhavān /",
    "GK23jonart_pu:1212": "kaśmīraiśvaryam atulaṃ mā naiṣīr alpakaṃ svayam // JRt_490 //",
    "GK23jonart_pu:1213": "vibhajya bhavati kṣoṇībhāraṃ merugirāv iva /",
    "GK23jonart_pu:1214": "sukhaṃ sampattim atulām anantadyutir āpnuyām // JRt_491 //",
    "GK23jonart_pu:1215": "[Ps-JRT 52]",
    "GK23jonart_pu:1216": "kīrtiṃ suravadhūgītāṃ pātre śrīpratipādanāt /",
    "GK23jonart_pu:1217": "sa karṇapūrayan rājā mādṛta svargamālatīḥ // JRt_B.572 //",
    "GK23jonart_pu:1218": "priyayor āvayos snehaśrutisaukhyena śītalaiḥ /",
    "GK23jonart_pu:1219": "niśśvāsair bhūpates svīyais syād aspṛhyaṃ ca cāmaram // JRt_B.573 //",
    "GK23jonart_pu:1220": "yena mānena mām anvagrahīt sa vasudhādhipaḥ /",
    "GK23jonart_pu:1221": "tvaṃ sañcarasva tenaiva mayi pālayati prajāḥ // JRt_492 //",
    "GK23jonart_pu:1222": "[Ps-JRT 53]",
    "GK23jonart_pu:1223": "trātā dyauś śakrarājabhyām āvābhyāṃ ca samaṃ mahī /",
    "GK23jonart_pu:1224": "śeṣaikanāthāṃ pātālalakṣmīṃ hasatu nissukhām // JRt_B.575 //",
    "GK23jonart_pu:1225": "udayaśrīmukhāmātyamatānuṣṭhānaśālinīm /",
    "GK23jonart_pu:1226": "mamārthanāniṣedhena lakṣmīṃ maiva vṛthā kṛthāḥ // JRt_493 //",
    "GK23jonart_pu:1227": "ajānaṃl lolakarṇatvaṃ rājendrakariṇām atha /",
    "GK23jonart_pu:1228": "panthānaṃ lekhavācī sa kāśmīrāṇām agāhata // JRt_494 //",
    "GK23jonart_pu:1229": "pavanais sammukhāyātair jhāṅkāraravadhāribhiḥ /",
    "GK23jonart_pu:1230": "nyavāryateva kaśmīrapraveśād rājanandanaḥ // JRt_495 //",
    "GK23jonart_pu:1231": "sa viśann atha kāśmīrasaraṇīm udajijvalat /",
    "GK23jonart_pu:1232": "amalīmasayad rājñaś śrutiṃ tu khalacodanā // JRt_496 //",
    "GK23jonart_pu:1233": "nakrās samudram iva kecid udetukāmā vātā latāntam iva kecana darpavṛttyā /",
    "GK23jonart_pu:1234": "durmatriṇo bhuvanakānanacakravālahavyāśanā narapatiṃ pravilolayanti //",
    "GK23jonart_pu:1235": "atha praviṣṭe kaśmīrān hassane rājanandane /",
    "GK23jonart_pu:1236": "kudbhadenamahīpālaḥ piśunair ity akathyata // JRt_498 //",
    "GK23jonart_pu:1237": "sarvāsām eva buddhīnām uparīśvarabuddhayaḥ /",
    "GK23jonart_pu:1238": "tathāpi sacivair vācyo hitāhitavinirṇayaḥ // JRt_499 //",
    "GK23jonart_pu:1239": "purandarādilokeśatejo'ṃśāśrayaśālinām /",
    "GK23jonart_pu:1240": "svavaṃśyebhyo mahīndrāṇāṃ antarāyo vilokyate // JRt_500 //",
    "GK23jonart_pu:1241": "sparśanāśitayā khyātād bhrātṛrūpād vijihmagāt /",
    "GK23jonart_pu:1242": "kṛṣṇasarpād ivāśliṣṭāt kaṣṭaṃ dūre na kasyacit // JRt_501 //",
    "GK23jonart_pu:1243": "vibhavais tarpyamāṇo 'yaṃ na ca svībhavitā tava /",
    "GK23jonart_pu:1244": "snehena sicyamāno 'gniś śītalatvaṃ kim ṛcchati // JRt_502 //",
    "GK23jonart_pu:1245": "[Ps-JRT 55]",
    "GK23jonart_pu:1246": "varaṃ hālāhalo ghoro na durātmā ca durjanaḥ /",
    "GK23jonart_pu:1247": "tasya pānād galaty ekaḥ parasya tv akhilaṃ kulam // JRt_B.586 //",
    "GK23jonart_pu:1248": "daivād dūrataraṃ sarpaṃ prasarpadviṣadhāriṇam /",
    "GK23jonart_pu:1249": "vinā daivakṛtaṃ ko nu nidhau sthāpayati svayam // JRt_B.587 //",
    "GK23jonart_pu:1250": "na cintyaṃ svayam ekākī rājño me kiṃ kariṣyati /",
    "GK23jonart_pu:1251": "hareḥ puras sayūtho 'pi katamo vāraṇeśvaraḥ // JRt_503 //",
    "GK23jonart_pu:1252": "madbuddhyā vikramas tasya hanyatām iti nojjvalam /",
    "GK23jonart_pu:1253": "buddhimān udayaśrīs taṃ svāmibhaktyā hi rakṣati // JRt_504 //",
    "GK23jonart_pu:1254": "ādye darpodayaḥ pakṣe doṣodrekaḥ pare yataḥ /",
    "GK23jonart_pu:1255": "nānugrāhyo na cotsṛjyas tava rājendra hassanaḥ // JRt_505 //",
    "GK23jonart_pu:1256": "na vaivamprāyatāvṛttiṃ tejasvī sa kṣamiṣyate /",
    "GK23jonart_pu:1257": "yasmin dahati nāmbhodhiṃ sa kṣaṇo vāḍavasya kaḥ // JRt_506 //",
    "GK23jonart_pu:1258": "atas tasya nirodhena nirutpiñjasukhāḥ prajāḥ /",
    "GK23jonart_pu:1259": "kuṇṭhayantutarāṃ pūrvabhūpālotkaṇṭhitāṃ ciram // JRt_507 //",
    "GK23jonart_pu:1260": "praviṣṭair iti durvāpyā nirgatādbhir iva hradaḥ /",
    "GK23jonart_pu:1261": "vairasyam abhajad rājā khalavākyais sa hassane // JRt_508 //",
    "GK23jonart_pu:1262": "paśyañ śṛṇvann anubhavaṃs tasyāpy utsekavikriyām /",
    "GK23jonart_pu:1263": "bhrātuḥ putra iti snehān na taṃ rājā nyarodhayat // JRt_509 //",
    "GK23jonart_pu:1264": "udayaśrīr athālakṣya viraktaṃ hassane nṛpam /",
    "GK23jonart_pu:1265": "lolaḍāmarabhāryāṃ taddhātrīṃ samadiśat tataḥ // JRt_510 //",
    "GK23jonart_pu:1266": "svāmirāgam ivārūḍho nākaṃ ḍāmaralolakaḥ /",
    "GK23jonart_pu:1267": "ahārayad yaśo na svaṃ kusvāmimukhavīkṣaṇaiḥ // JRt_511 //",
    "GK23jonart_pu:1268": "asmād durmanaso rājño vibhavāśāstu dūrataḥ /",
    "GK23jonart_pu:1269": "vardhitasya tvayā prāṇasaṃśayo hassanasya tu // JRt_512 //",
    "GK23jonart_pu:1270": "[Ps-JRT 57]",
    "GK23jonart_pu:1271": "ataḥ pralobhya rājetthaṃ tvayāneyo nijān gṛhān /",
    "GK23jonart_pu:1272": "yogyaṃ sthānāntaraṃ nāsmadvipanniryātanāvidhau // JRt_B.598 //",
    "GK23jonart_pu:1273": "tasmāt tvayā nijārthānāṃ grahaṇārthaṃ mahīpatiḥ /",
    "GK23jonart_pu:1274": "prārthanīyo yathābhyeti tvadgṛhān eṣa lubdhadhīḥ // JRt_513 //",
    "GK23jonart_pu:1275": "[Ps-JRT 58]",
    "GK23jonart_pu:1276": "viśvastāyāḥ kim arthair me dharmakāmārthahetubhiḥ /",
    "GK23jonart_pu:1277": "rājño 'rpayāmi tān sarvān yadi me syād anugrahaḥ // JRt_B.600 //",
    "GK23jonart_pu:1278": "atas svakīrtaye pūrtasammānasphūrtaye 'stu me /",
    "GK23jonart_pu:1279": "yat tu tvaccaraṇasparśadarśitānugrahaṃ gṛham // JRt_B.601 //",
    "GK23jonart_pu:1280": "pratyāhṛtya svayaṃ svīyam oṣadher iva sadvasu /",
    "GK23jonart_pu:1281": "āśāḥ prakāśayatv arthapatir bhāsvān ivābhitaḥ // JRt_B.602 //",
    "GK23jonart_pu:1282": "vadanyena tvayāpekṣyaṃ na tu strīdhanam ity ataḥ /",
    "GK23jonart_pu:1283": "rasāyā rasam ādatte lokāpyāyāya bhāskaraḥ // JRt_B.603 //",
    "GK23jonart_pu:1284": "anena vasunā rājñaḥ phalatu prārthanārthinām /",
    "GK23jonart_pu:1285": "saritāṃ vāri gṛhṇāno meghāṃs tarpayate 'mbudhiḥ // JRt_B.604 //",
    "GK23jonart_pu:1286": "nidhīn ahibhir āveṣṭya gopayantī mayā mahī /",
    "GK23jonart_pu:1287": "upahāsyeta nāthena maddravye dṛṣṭikāriṇā // JRt_B.605 //",
    "GK23jonart_pu:1288": "tatrāgataṃ mahīpālaṃ haniṣyāmo vayaṃ balāt /",
    "GK23jonart_pu:1289": "badhnīmo vā tato rājaputro vṛddhim upaiṣyati 4 // JRt_514 //",
    "GK23jonart_pu:1290": "[Ps-JRT 58]",
    "GK23jonart_pu:1291": "tatheti pratisandiśya sā puṃvad dhairyaśālinī /",
    "GK23jonart_pu:1292": "tadbuddhiparitoṣārtham evaṃ sandeśam ākṣipat // JRt_B.606 //",
    "GK23jonart_pu:1293": "ekākī dīrghadhīkṛd yaḥ kim udyaccheta sāhase /",
    "GK23jonart_pu:1294": "kadācin noccaraty eva kareṇaikena tālikā // JRt_B.607 //",
    "GK23jonart_pu:1295": "sāmarṣas sāvalepatvāt kampanādhipatis tvayā /",
    "GK23jonart_pu:1296": "sāhāyyakārtham abhyarthyas siddhe kārye dhṛtaujasā // JRt_B.608 //",
    "GK23jonart_pu:1297": "bhavataiva vidhāryeyaṃ nirādhāratvaniṣphalā /",
    "GK23jonart_pu:1298": "vātāhatāśrayā drākṣāvallīvānyena bhūruhā // JRt_B.609 //",
    "GK23jonart_pu:1299": "udayaśrīr iti śrutvā vācikaṃ matimān api /",
    "GK23jonart_pu:1300": "tathaivāyācat sāhāyyaṃ kampaneśvaralakṣmakam // JRt_B.610 //",
    "GK23jonart_pu:1301": "hassanasya jananyās sa lakṣmyā dhyāyann apakriyāḥ /",
    "GK23jonart_pu:1302": "tasmin pratyapakārecchus tad rājñe vinyavedayat // JRt_B.611 //",
    "GK23jonart_pu:1303": "mantribhir vivṛtas so 'tha guṇavatsalamatsaraiḥ /",
    "GK23jonart_pu:1304": "abodhy udayabhadrasya durnayaṃ taṃ narādhipaḥ // JRt_B.612 //",
    "GK23jonart_pu:1305": "mantriṇaṃ stanyam āpyāya svakīyam abhayāya tam /",
    "GK23jonart_pu:1306": "rājñī rājño 'sya suḍākhyā putrīyāṃ cakruṣī svayam // JRt_B.613 //",
    "GK23jonart_pu:1307": "sa pūrvasvāmisammānavyṛṇamārgopalabdhaye /",
    "GK23jonart_pu:1308": "hassanābhyudayāṅgāni prāṇān api tv ajīgaṇat // JRt_B.614 //",
    "GK23jonart_pu:1309": "atha daivād gate tasmin mantre bhedaṃ mahīpateḥ /",
    "GK23jonart_pu:1310": "udayaśrīs tato bhītaḥ palāyayata hassanam // JRt_515 //",
    "GK23jonart_pu:1311": "ātmano vadhabandhe vā mocayann aparāñ janān /",
    "GK23jonart_pu:1312": "rasendra iva loke 'smiñ ślāghanīyatvam aśnute // JRt_516 //",
    "GK23jonart_pu:1313": "karmaṇy abhīkṣṇatīkṣṇe 'pi tathā lakṣitam udyatam /",
    "GK23jonart_pu:1314": "kṣamāśīlaḥ kṣamāpālo nātakṣṇod udayaśriyam // JRt_517 //",
    "GK23jonart_pu:1315": "guṇais saṃvṛtya randhrāṇi śucitāṃ śīlayan bahiḥ /",
    "GK23jonart_pu:1316": "bisavat kālam anayat paṅkavatsu jaleṣu ca // JRt_518 //",
    "GK23jonart_pu:1317": "[Ps-JRT 59]",
    "GK23jonart_pu:1318": "buddhelasvāminaḥ kanyāratnaṃ svīkṛtya hassanaḥ /",
    "GK23jonart_pu:1319": "aviśal loharaṃ tāvan niragāc ca diśāṃ bhayam // JRt_B.620 //",
    "GK23jonart_pu:1320": "kaśmīrāmbarabaddhasya ghanasyevodayaśriyaḥ /",
    "GK23jonart_pu:1321": "dhīvṛṣṭyā puṣṭim abhyāyāt kedāra iva hassanaḥ // JRt_B.621 //",
    "GK23jonart_pu:1322": "yuktyā mantrān ghnatāthāntar ādhinevodayaśriyā /",
    "GK23jonart_pu:1323": "vyādhineva bahir bhūpo hassanenābhyabhūyata // JRt_B.622 //",
    "GK23jonart_pu:1324": "tāvad vamati yas toyaṃ dūrāt spṛṣṭo himāṃśunā /",
    "GK23jonart_pu:1325": "kiṃsvin naiva tadāśliṣṭaś śaśigrāvā sraved iti // JRt_519 //",
    "GK23jonart_pu:1326": "udayaśrīr gantukāmo rājaputrāntikaṃ tataḥ /",
    "GK23jonart_pu:1327": "udayaśrīś śrutadroho rājñā kārāṃ niveśitaḥ // JRt_520 //",
    "GK23jonart_pu:1328": "[Ps-JRT 60]",
    "GK23jonart_pu:1329": "maḍavāsaraṇiṃ vakrāṃ siddhihetuṃ vidan rahaḥ /",
    "GK23jonart_pu:1330": "śvaśuraṃ varṇitasvīyarahasyaṃ maḍavāpatim // JRt_B.625 //",
    "GK23jonart_pu:1331": "gaṅgarājam athāyācat tanmārgeṇa vinirgamam /",
    "GK23jonart_pu:1332": "ante naśyati dhīḥ puṃsas sahasrāṃśor iva dyutiḥ // JRt_B.626 //",
    "GK23jonart_pu:1333": "na yady udbhedayet kandakoṭiṃ śṛṅgāṭam unnatām /",
    "GK23jonart_pu:1334": "kas tasyāntarnimagnasya jñātuṃ śakto bhavet sthitim // JRt_B.627 //",
    "GK23jonart_pu:1335": "svanāśaśaṅkayā gaṅgarāje taddrohavarṇini /",
    "GK23jonart_pu:1336": "iddhatejā nṛpaḥ kruddho ruṇaddhi smodayaśriyam // JRt_B.628 //",
    "GK23jonart_pu:1337": "parīkṣitum ivodyuktair guros tasya ca śemuṣīm /",
    "GK23jonart_pu:1338": "surair ivārthito rājā krodhād vyāpādayat sa tam // JRt_521 //",
    "GK23jonart_pu:1339": "mathnan padmaṃ gajo bhañjan maruc candanapādapam /",
    "GK23jonart_pu:1340": "nighnan puruṣaratnaṃ ca rājā nindyo jagattraye // JRt_522 //",
    "GK23jonart_pu:1341": "yaśaḥ puruṣapuṣpāṇāṃ bhuvanodyānavartinām /",
    "GK23jonart_pu:1342": "saurabhātiśayaṃ ślāghyaṃ vicinoti manoharam // JRt_523 //",
    "GK23jonart_pu:1343": "vinaṣṭahastapādo 'ndho yathāticakitāśayaḥ /",
    "GK23jonart_pu:1344": "udayaśrīkṣaye rājaputro 'bhūd dhassanas tathā // JRt_524 //",
    "GK23jonart_pu:1345": "[Ps-JRT 64]",
    "GK23jonart_pu:1346": "pakṣiśāva iva krūrakarakābhagnapakṣatiḥ /",
    "GK23jonart_pu:1347": "paryantavṛttibhiḥ krūrair hassano 'tha nyarudhyata // JRt_B.633 //",
    "GK23jonart_pu:1348": "prasādaprīṇitaiḥ prāyaḥ khaśarājair durātmabhiḥ /",
    "GK23jonart_pu:1349": "rājaputro hassanas sa hantuṃ pratyarpitaḥ prabhoḥ // JRt_525 //",
    "GK23jonart_pu:1350": "utpiñje galite śatruvarge 'py āśācyute sati /",
    "GK23jonart_pu:1351": "matis satejā lokānām ālokaśriyam āyayau // JRt_526 //",
    "GK23jonart_pu:1352": "vitastāyāṃ svanāmāṅkā purī tenātha nirmitā /",
    "GK23jonart_pu:1353": "ucchritaiḥ kanakacchattrair dyām uddhasati yā śriyā // JRt_527 //",
    "GK23jonart_pu:1354": "pratyabdaṃ janam ālakṣya durbhikṣakṣayitāyuṣam /",
    "GK23jonart_pu:1355": "māsi bhādrapade 'kārṣīt sa sattraṃ bhūridakṣiṇam // JRt_528 //",
    "GK23jonart_pu:1356": "sādhusūktisudhāsnānāt karṇābhyarṇatale kacaiḥ /",
    "GK23jonart_pu:1357": "dhruvaṃ dhavalim āpede vārdhake cāsya bhūpateḥ // JRt_529 //",
    "GK23jonart_pu:1358": "bhūṣaṇaṃ nijavaṃśasya pūṣaṇaṃ dharaṇer asau /",
    "GK23jonart_pu:1359": "śatruśrīdūṣaṇaṃ putraratnaṃ na ca sa labdhavān // JRt_530 //",
    "GK23jonart_pu:1360": "[Ps-JRT 65]",
    "GK23jonart_pu:1361": "āyur vāyucaladvīcicañcalaṃ kalayann atha /",
    "GK23jonart_pu:1362": "sarvāgrahāranirmāṇam akarot putralipsayā // JRt_B.640 //",
    "GK23jonart_pu:1363": "yogino brahmanāthasya kaśmīrān āgatasya saḥ /",
    "GK23jonart_pu:1364": "prasādena mahīpālas santatiṃ prāptavāṃś cirāt // JRt_531 //",
    "GK23jonart_pu:1365": "[Ps-JRT 67]",
    "GK23jonart_pu:1366": "mayā vairivarān nītvā kārāgārakuṭumbitām /",
    "GK23jonart_pu:1367": "nivāritaṃ vilolatvaṃ naisargikam api śriyaḥ // JRt_B.642 //",
    "GK23jonart_pu:1368": "yathāparādhaṃ daṇḍena haratā dharmaviplavam /",
    "GK23jonart_pu:1369": "prajā apakṣapātena svaprajā iva pālitāḥ // JRt_B.643 //",
    "GK23jonart_pu:1370": "nītāś cirāya nirmathya vipaścijjanavāridhim /",
    "GK23jonart_pu:1371": "kiyanto 'pi mayā svīyāṃ maitrīṃ śāstramaṇiprabhāḥ // JRt_B.644 //",
    "GK23jonart_pu:1372": "iti me kṛtakṛtyasya śokaśaṅkur ayaṃ param /",
    "GK23jonart_pu:1373": "prājyasāmrājyabhārasya voḍhā nāsti kulāṅkuraḥ // JRt_B.645 //",
    "GK23jonart_pu:1374": "iti śrutvā vacas tasya vaṃśacchedatamomuṣam /",
    "GK23jonart_pu:1375": "darśayan daśanajyotsnāṃ yogī taṃ pratyabhāṣata // JRt_B.646 //",
    "GK23jonart_pu:1376": "mā viṣādaṃ kṛthā rājan putrānutpattihetukam /",
    "GK23jonart_pu:1377": "na hi kiñcit kadācit syād durāpaṃ puṇyaśālinām // JRt_B.647 //",
    "GK23jonart_pu:1378": "putrotpattinimittaṃ me yogino 'py ānuṣaṅgikam /",
    "GK23jonart_pu:1379": "kiñcit sañcitam asty eva tat tavāstūpakārakṛt // JRt_B.648 //",
    "GK23jonart_pu:1380": "guṇais samam imaṃ me ca kaśmīrāgamanodyamam /",
    "GK23jonart_pu:1381": "phalayatv eva mahiṣī bhuñjānā gulikām imām // JRt_B.649 //",
    "GK23jonart_pu:1382": "kulatantau samutpanne trilokābhayalagnake /",
    "GK23jonart_pu:1383": "narottamo jagattrāṇacintātānavam aśnutām // JRt_B.650 //",
    "GK23jonart_pu:1384": "ity ūcuṣo 'tha yogīndrād ādāya gulikāṃ nṛpaḥ /",
    "GK23jonart_pu:1385": "abhojayat sa mahiṣīṃ caruṃ daśaratho yathā /",
    "GK23jonart_pu:1386": "devīm abhojayan mūrtāṃ prasādapadavīm iva // JRt_B.651 //",
    "GK23jonart_pu:1387": "anvayābharaṇaṃ devī pitur ānandapāraṇam /",
    "GK23jonart_pu:1388": "tamoharaṇam aryandhaṅkaraṇaṃ suṣuve sutam // JRt_532 //",
    "GK23jonart_pu:1389": "śṛṅgāramaṅgalāvāsam avalokya vapuś śiśoḥ /",
    "GK23jonart_pu:1390": "śṛṅgāra iti nāmāsya vyadhād bhūlokavāsavaḥ // JRt_533 //",
    "GK23jonart_pu:1391": "harṣād ādiśati kṣmāpe bandhamuktiṃ tadutsave /",
    "GK23jonart_pu:1392": "anvabhāvi tadā citraṃ bandho nausetubhiḥ param // JRt_534 //",
    "GK23jonart_pu:1393": "[Ps-JRT 68]",
    "GK23jonart_pu:1394": "yo mātulasuto devyā bhāṇḍāgārika uddakaḥ /",
    "GK23jonart_pu:1395": "tatpriyāṃ sevatāṃ rājā ninye dhātrīṣu mukhyatām // JRt_B.655 //",
    "GK23jonart_pu:1396": "atha dvitīyaputraṃ sā devī haibatasañjñitam /",
    "GK23jonart_pu:1397": "asūta kāntisantānatarjyamānasudhākaram // JRt_535 //",
    "GK23jonart_pu:1398": "[Ps-JRT 69]",
    "GK23jonart_pu:1399": "na kasya vastuno 'lakṣi subhikṣaśrīḥ pade pade /",
    "GK23jonart_pu:1400": "tasmin rakṣitari kṣoṇīm anyatrāribhayāj janaiḥ // JRt_B.657 //",
    "GK23jonart_pu:1401": "dhanur vināmitaṃ tena paśyanto naiva kutracit /",
    "GK23jonart_pu:1402": "praṇatiṃ vairiṇas tasya kasmād apy adhyagīṣata // JRt_B.658 //",
    "GK23jonart_pu:1403": "daivī nītir abhūt tasmin pṛthvīṃ pālayati prabhau /",
    "GK23jonart_pu:1404": "utpiñjakhañjatākhyānaṃ pratyutāsya tiraskriyā // JRt_B.659 //",
    "GK23jonart_pu:1405": "candrasyeva kalaṅko 'bhūd ayaṃ doṣo mahībhujaḥ /",
    "GK23jonart_pu:1406": "kulāgatāṃ mahīṃ yat sa vāstavyānām apāharat // JRt_536 //",
    "GK23jonart_pu:1407": "[Ps-JRT 70]",
    "GK23jonart_pu:1408": "akalaṅkas sa rājendur vikasatkumudākaraḥ /",
    "GK23jonart_pu:1409": "nāgrāmanāmni dhāmny āpat paradhāmavilīnatām // JRt_B.661 //",
    "GK23jonart_pu:1410": "cirabhuktāṃ bhuvaṃ matvā so 'spṛśyāṃ bhāvikilviṣaiḥ /",
    "GK23jonart_pu:1411": "jagāma tridivaṃ rājā dhruvaṃ bhoktuṃ surastriyaḥ // JRt_B.662 //",
    "GK23jonart_pu:1412": "bhādre kṛṣṇadvitīyāyāṃ pañcaṣaṣṭhe sa vatsare /",
    "GK23jonart_pu:1413": "astaṃ jagāma rājenduḥ kudbhadenamahīpatiḥ // JRt_537 //",
    "GK23jonart_pu:1414": "21) Sikandar Shāh Butshikān (LS 4465-4489)",
    "GK23jonart_pu:1415": "rājñī śokāturā rājaputrau bālāv iti prajāḥ /",
    "GK23jonart_pu:1416": "abhūvaṃś cakitās sarvā vināthavad athādhikam // JRt_538 //",
    "GK23jonart_pu:1417": "devyā vāṣpajale śokavarṣajāte pṛthau sati /",
    "GK23jonart_pu:1418": "parasparam amātyānāṃ mātsye nyāye 'bhavad ruciḥ // JRt_539 //",
    "GK23jonart_pu:1419": "alaṃ śokaniveśena dhairyam atrocitaṃ yataḥ /",
    "GK23jonart_pu:1420": "rundhate malinātmānaḥ kṣmām aśūrām arājakām // JRt_540 //",
    "GK23jonart_pu:1421": "iti prabodhya subhaṭāṃ devīm uddakasāhakau /",
    "GK23jonart_pu:1422": "jyeṣṭhaṃ sekandaraṃ putraṃ mahārājye 'bhyaṣiñcatām // JRt_541 //",
    "GK23jonart_pu:1423": "rājñyā matenoddako 'tha sāhaputraṃ muhammadam /",
    "GK23jonart_pu:1424": "svajāmātaram apy eṣa sajānim adahac chalāt // JRt_542 //",
    "GK23jonart_pu:1425": "sūkṣmān atti timir mahān svakulajān andhād ajānan vadhaṃ svām ambām api makṣikā vata madhugrāhād bhaviṣyadvadhā /",
    "GK23jonart_pu:1426": "lakṣmīlobhabhareṇa mohitadhiyaḥ kalpān analpān sthitiṃ jānanto 'pi jaḍā na kiṃ kucaritaṃ kurvanti hā hanta hā // JRt_543 //",
    "GK23jonart_pu:1427": "[Ps-JRT 71]",
    "GK23jonart_pu:1428": "śobhānāmamahādevyās so 'dhivinnāṃ mahīṃ vyadhāt /",
    "GK23jonart_pu:1429": "pratāpahema rājā tu nādhivedanikāṃ dadau // JRt_B.670 //",
    "GK23jonart_pu:1430": "śrīśobhāyā mahādevyāś ślāghyā lakṣmīr abhūttarām /",
    "GK23jonart_pu:1431": "kṣmāṃ hemaliṅgair dyāṃ puṇyaliṅgair yā svair amaṇḍayat // JRt_544 //",
    "GK23jonart_pu:1432": "etadbandhughnam eṣo 'pi māṃ haniṣyati niścitam /",
    "GK23jonart_pu:1433": "ity uddako rājaputraṃ viṣeṇātha vyapādayat // JRt_545 //",
    "GK23jonart_pu:1434": "nijayaiva kṛpāṇyāhaṃ svaṃ chindyāṃ kaṇṭham etayā /",
    "GK23jonart_pu:1435": "yady ahaṃ tvāṃ nirundhyāṃ vā hanyāṃ vety atha saṃvidā // JRt_546 //",
    "GK23jonart_pu:1436": "viśvāsya sāhakaṃ vīram uddako 'tha vyapādayat /",
    "GK23jonart_pu:1437": "āsannavinipātānāṃ drohā dūtā hi durdhiyām // JRt_547 //",
    "GK23jonart_pu:1438": "yathā bhrātus tathā svasya vadhaṃ sambhāvayan nṛpaḥ /",
    "GK23jonart_pu:1439": "prauḍhībhūtas tato vṛddhiṃ svaṃ pakṣaṃ kiñcid ānayat // JRt_548 //",
    "GK23jonart_pu:1440": "bhauṭṭāñ jitvāgato dṛpto 'sahamāno 'nyavaibhavam /",
    "GK23jonart_pu:1441": "śrīśobhābhrātaraṃ khuñjyārājam uddo 'vadhīt tataḥ // JRt_549 //",
    "GK23jonart_pu:1442": "ādiśan sevakaṃ svaṃ sa dvārotpiñjāya nimmakam /",
    "GK23jonart_pu:1443": "rājño 'pi praṇayaṃ tyaktvā holaḍām agaman madāt // JRt_550 //",
    "GK23jonart_pu:1444": "tac chrutvā laddarājādyā bhūpater anuyāyinaḥ /",
    "GK23jonart_pu:1445": "yoddhuṃ baddhodyamāḥ padmapuradhanvani dhanvinaḥ // JRt_551 //",
    "GK23jonart_pu:1446": "pratyāsannavināśānāṃ prāyo matimatām api /",
    "GK23jonart_pu:1447": "piśācādibhramo nūnaṃ svacchāyāsv api jāyate // JRt_552 //",
    "GK23jonart_pu:1448": "uddasainyair yato yoddhuṃ vallāmaṭham upāgataiḥ /",
    "GK23jonart_pu:1449": "pārevitastaṃ mahiṣīṣv aśvabhrāntyā palāyyata // JRt_553 //",
    "GK23jonart_pu:1450": "āvitastāpuraṃ rātrau tam anudrutya bhūpatiḥ /",
    "GK23jonart_pu:1451": "vyāvartatātha taṃ baddhvā nagarotpiñjaśaṅkayā // JRt_554 //",
    "GK23jonart_pu:1452": "[Ps-JRT 73]",
    "GK23jonart_pu:1453": "manoviśālaṃ gaganaṃ paṭahais tarjayann iva /",
    "GK23jonart_pu:1454": "sa prāviśat puraṃ rājā harṣaś ca hṛdayaṃ viśām // JRt_B.682 //",
    "GK23jonart_pu:1455": "taṃ vadhyam api kārāyāṃ kāruṇyāt tu nṛpo 'kṣipat /",
    "GK23jonart_pu:1456": "uddakas tu sa viśvastadrohapāpamalīmasaḥ // JRt_555 //",
    "GK23jonart_pu:1457": "śaṅkamāno vadhaṃ bhūpāt karuṇākomalād api /",
    "GK23jonart_pu:1458": "nijayaiva kṛpāṇyātha svagalacchedam ācarat // JRt_556 //",
    "GK23jonart_pu:1459": "[Ps-JRT 74]",
    "GK23jonart_pu:1460": "madajvaro 'dbhutaḥ pālapaśūnām evam apy abhūt /",
    "GK23jonart_pu:1461": "āśrayan stabdhatāṃ yena tacchirāṃsi tadā ciram // JRt_B.683 //",
    "GK23jonart_pu:1462": "kadācit saha taiḥ pālakuñjair madaghūrṇitaiḥ /",
    "GK23jonart_pu:1463": "palaṅgam āviśad rājasiṃhas sannakharadyutiḥ // JRt_B.684 //",
    "GK23jonart_pu:1464": "tatra pālottamāṅgāni vapuścakrān mahīpatiḥ /",
    "GK23jonart_pu:1465": "śarāvān iva sūtreṇa kumbhakāro 'sinācchinat // JRt_B.685 //",
    "GK23jonart_pu:1466": "pattrirāja iva vyālān sṛgālān iva kesarī /",
    "GK23jonart_pu:1467": "pālān dharaṇipālas sa kālāntikam athānayat // JRt_557 //",
    "GK23jonart_pu:1468": "rājyaṃ śauryaṃ vayas tejo nirniyantraṇatā tathā /",
    "GK23jonart_pu:1469": "tadā tathābhavad rājñaḥ pañcāgnitapasaḥ phalam // JRt_558 //",
    "GK23jonart_pu:1470": "hanta rājñāṃ tataṃ darpatimiraṃ khaṇḍayan nṛpaḥ /",
    "GK23jonart_pu:1471": "yātrām asūtrayac citraṃ gotrabhidbhayadāṃ tataḥ // JRt_559 //",
    "GK23jonart_pu:1472": "[Ps-JRT 75]",
    "GK23jonart_pu:1473": "rūḍhaṃ tatsevakakṣatracchattraśeṣaphaṇāśataiḥ /",
    "GK23jonart_pu:1474": "sa vyadhād ambarārohi rajo bhūmaṇḍalāntaram // JRt_B.691 //",
    "GK23jonart_pu:1475": "viśvaṃ rañjayatā tasya pratāpena prathīyasā /",
    "GK23jonart_pu:1476": "rājastrīnakhalakṣmaśrīḥ pāṇḍimānam avāpitā // JRt_560 //",
    "GK23jonart_pu:1477": "tadaiva dīnābharaṇām apālakatayā yutām /",
    "GK23jonart_pu:1478": "mleccharājo vyadhāḍ ḍhillīṃ vidhavām iva luṇṭhayan // JRt_561 //",
    "GK23jonart_pu:1479": "tataḥ pratyāvrajan mleccharājaḥ kaśmīrabhūpateḥ /",
    "GK23jonart_pu:1480": "śaṅkamāno gajendrau dvāv upāyanam acīkarat // JRt_562 //",
    "GK23jonart_pu:1481": "hastidvayagaladdānarājivyājāt svayaṃ vyadhāt /",
    "GK23jonart_pu:1482": "deśasīmāvibhāgaṃ sa kaśmīrādhipateḥ kila // JRt_563 //",
    "GK23jonart_pu:1483": "hastidvaye samārūḍhe himādriśikharaśriyi /",
    "GK23jonart_pu:1484": "vindhyavṛddhibhramād vindhyaniyantā kopam āgamat // JRt_564 //",
    "GK23jonart_pu:1485": "mārge kopam agātāṃ tau vitastātaraṇakṣaṇe /",
    "GK23jonart_pu:1486": "pratibimbaṃ nijaṃ dṛṣṭvā pratihastibhramaṃ gatau // JRt_565 //",
    "GK23jonart_pu:1487": "[Ps-JRT 77]",
    "GK23jonart_pu:1488": "didṛkṣayaiva kariṇo rājadhānyāṃ mahīpateḥ /",
    "GK23jonart_pu:1489": "noccaṃ śiro 'bhavat tasya tattṛptyā timirād api // JRt_B.699 //",
    "GK23jonart_pu:1490": "rājastrīstanasaundaryacauryakārikaṭotkaṭau /",
    "GK23jonart_pu:1491": "tau gajau bhūmipālena vārīkārāṃ praveśitau // JRt_566 //",
    "GK23jonart_pu:1492": "vadanyena narendreṇa suvarṇaparipūritāḥ /",
    "GK23jonart_pu:1493": "naivārthinaḥ paraṃ deśo nijo 'pi pravyadhīyata // JRt_567 //",
    "GK23jonart_pu:1494": "yathākāmārpaṇaprītayācakastutilajjayā /",
    "GK23jonart_pu:1495": "vinaman saṅkucan hastas tasya dānakṣaṇe 'bhavat // JRt_568 //",
    "GK23jonart_pu:1496": "dānaṃ varṇayituṃ tasya śakyate naiva kenacit /",
    "GK23jonart_pu:1497": "pāṇirūpam adhaḥ padmaṃ yatropari jalaṃ sadā // JRt_569 //",
    "GK23jonart_pu:1498": "sadā dānāmbusekād yan na prārohad yavaḥ kare /",
    "GK23jonart_pu:1499": "khaḍgatsaruvimardānāṃ manye tatra nimittatām // JRt_570 //",
    "GK23jonart_pu:1500": "[Ps-JRT 78]",
    "GK23jonart_pu:1501": "avācyā saubhagaślāghā śrīsekandarabhūpateḥ /",
    "GK23jonart_pu:1502": "tyaktāpi yaṃ svayaṃ lakṣmīr bhūyo bhūyas samāśritā // JRt_B.705 //",
    "GK23jonart_pu:1503": "dānodyamaparād rājñas sphuranmukharucaḥ puraḥ /",
    "GK23jonart_pu:1504": "kamalā dānabhītyeva padmād api palāyata // JRt_B.706 //",
    "GK23jonart_pu:1505": "ājīvam eva tiṣṭhantī nindyā śrīs tasya tūttamā /",
    "GK23jonart_pu:1506": "sānyajanmasv api prattā yad vāgdevīva bhāvinī // JRt_B.707 //",
    "GK23jonart_pu:1507": "prajāpāpavipākena tato yavanadarśane /",
    "GK23jonart_pu:1508": "bālasyeva mṛdi kṣoṇipate rucir avardhata // JRt_571 //",
    "GK23jonart_pu:1509": "aneke yavanā dānaprasiddhaṃ tam athāśrayan /",
    "GK23jonart_pu:1510": "vihāyāparabhūpālān puṣpāṇīvālayo dvipam // JRt_572 //",
    "GK23jonart_pu:1511": "dīptendur iva ṛkṣāṇāṃ teṣāṃ bālo 'pi vidyayā /",
    "GK23jonart_pu:1512": "yavanānām abhūj jyeṣṭho merasaidamuhammadaḥ // JRt_573 //",
    "GK23jonart_pu:1513": "anamad bhṛtyavac chikṣāṃ śiṣyavan nityam agrahīt /",
    "GK23jonart_pu:1514": "dāsavac ca puro nītyā rājā tatra nyavikṣata // JRt_574 //",
    "GK23jonart_pu:1515": "marudbhir iva vṛkṣāṇāṃ śālīnāṃ śalabhair iva /",
    "GK23jonart_pu:1516": "kaśmīradeśācārāṇāṃ dhvaṃso 'tha yavanaiḥ kṛtaḥ // JRt_575 //",
    "GK23jonart_pu:1517": "svāmino dānamānābhyāṃ vaiśadyaguṇavattayā /",
    "GK23jonart_pu:1518": "kaśmīrān aviśan mlecchās sukṣetraṃ śalabhā iva // JRt_576 //",
    "GK23jonart_pu:1519": "[Ps-JRT 80]",
    "GK23jonart_pu:1520": "vidvān abhyāsabodhābhyāṃ vidyām iva viśāmpatiḥ /",
    "GK23jonart_pu:1521": "sa lakṣmīṃ tyāgabhogābhyām aśobhayad avīvṛdhat // JRt_B.714 //",
    "GK23jonart_pu:1522": "udabhāṇḍapurādhīśaṃ dṛpto jātu jayan nṛpaḥ /",
    "GK23jonart_pu:1523": "śrīmerāṃ tatsutāṃ prāpa mūrtām iva jayaśriyam // JRt_577 //",
    "GK23jonart_pu:1524": "avātarac chāhikule nūnaṃ sā kāpi devatā /",
    "GK23jonart_pu:1525": "yojayiṣyati tatputraḥ kaśmīrān mlecchanāśitān // JRt_578 //",
    "GK23jonart_pu:1526": "śrījainollābhadīnākhyo mūrto dharmaḥ kalāv api /",
    "GK23jonart_pu:1527": "rājāpi yogirājo 'yaṃ rājacūḍāmaṇeḥ priyaḥ // JRt_579 //",
    "GK23jonart_pu:1528": "[Ps-JRT 82]",
    "GK23jonart_pu:1529": "yavanā guravo bhṛtyās sevakā vallabhās tataḥ /",
    "GK23jonart_pu:1530": "bāndhavāś cābhavaṃs tasya kākāḥ pikaśiśor iva // JRt_B.718 //",
    "GK23jonart_pu:1531": "kenāpi rasasiddhena dattastokaraso nṛpam /",
    "GK23jonart_pu:1532": "rasasiddhiṃ vadan dhūrto mahādevābhidho 'bhyadhāt // JRt_580 //",
    "GK23jonart_pu:1533": "[Ps-JRT 83]",
    "GK23jonart_pu:1534": "sahasravedhitā tena rasenaiva na sādhitā /",
    "GK23jonart_pu:1535": "vismayena rasenāpi kāñcanaśriyam ṛcchatā // JRt_B.720 //",
    "GK23jonart_pu:1536": "sadā rājñi mahībhārodvahanād anurodhavān /",
    "GK23jonart_pu:1537": "adān merur mahādevarūpeṇa draviṇaṃ bahu // JRt_581 //",
    "GK23jonart_pu:1538": "rasasiddhaprasādo 'tha mahādevasya hīnatām /",
    "GK23jonart_pu:1539": "agaman na tu kaśmīranivāsaviṣaye manāk // JRt_582 //",
    "GK23jonart_pu:1540": "rasasiddhibhramārthaṃ sa kṛtvā dṛgbandham auṣadhaiḥ /",
    "GK23jonart_pu:1541": "hemeva mūṣikāmadhye ciram āsīt kiran kila // JRt_583 //",
    "GK23jonart_pu:1542": "vijñānajñāpito rājñā tacchadma svayam ekadā /",
    "GK23jonart_pu:1543": "akīrtiśravaṇād bhīto mahādevo 'jahād asūn // JRt_584 //",
    "GK23jonart_pu:1544": "[Ps-JRT 84]",
    "GK23jonart_pu:1545": "dhik taṃ vāridam ambu yo jalanidher āpyāśuciśrīr bhavan mitraṃ sāśam upadravaty atha parikṣīṇas skhalaty adriṣu /",
    "GK23jonart_pu:1546": "padmas stutyatamaś ca yo vikasane sārai rasair aurasaiḥ samprīya bhramarān rasavyudasane prāṇān nijān muñcati // JRt_B.725 //",
    "GK23jonart_pu:1547": "śeṣaṃ viṣabhayeneva kāṭhinyeneva parvatān /",
    "GK23jonart_pu:1548": "madeneva dvipāṃs tyaktvā sukhaṃ bhūs tadbhuje 'vasat // JRt_B.726 //",
    "GK23jonart_pu:1549": "citraṃ ca nālabhaṭṭena guṇinā mitrabandhunā /",
    "GK23jonart_pu:1550": "kulapadmenāpi rājavāllabhyād uccanālatā // JRt_B.727 //",
    "GK23jonart_pu:1551": "laddarājo 'gadaṅkāraśaṅkaro bhaṭṭasūhakaḥ /",
    "GK23jonart_pu:1552": "mantriṇaś cāntaraṅgāś ca sarvadaivābhavan prabhoḥ // JRt_585 //",
    "GK23jonart_pu:1553": "[Ps-JRT 85]",
    "GK23jonart_pu:1554": "abhiṣeṇayatas tasya kanyāratnauṣadhārpaṇāt /",
    "GK23jonart_pu:1555": "madrendro billadevo 'tha jātu yātrām apīphalat // JRt_B.729 //",
    "GK23jonart_pu:1556": "aucityāt sādhuvādeṣu prasaktena prabhoḥ puraḥ /",
    "GK23jonart_pu:1557": "sakhyaṃ śaṅkaravaidyena niravadyaṃ ca baddhavān // JRt_B.730 //",
    "GK23jonart_pu:1558": "dhṛtāmarṣas sūhabhaṭṭaś śaṅkaraprītivatsare /",
    "GK23jonart_pu:1559": "apakārān madrarāje cintayann āsta santatam // JRt_B.731 //",
    "GK23jonart_pu:1560": "udīcīnāyako dhāṭyā yaṃ paurais saha nītavān /",
    "GK23jonart_pu:1561": "śikhakukkurarājasya putraṃ malekajasratam // JRt_B.732 //",
    "GK23jonart_pu:1562": "mṛte 'thodakpatau jāte 'tyutpiñje muktatāṃ bhajan /",
    "GK23jonart_pu:1563": "sa madranāyakadveṣāt sūhabhaṭṭārthanābalāt // JRt_B.733 //",
    "GK23jonart_pu:1564": "madrāsannakṣites svāmyaṃ kaśmīrendreṇa lambhitaḥ /",
    "GK23jonart_pu:1565": "sacetanaṃ jayastambham iva taṃ tatra ropayan /",
    "GK23jonart_pu:1566": "vyāvartatārilokārtikartā sa kṣmāvikartanaḥ // JRt_B.734 //",
    "GK23jonart_pu:1567": "merakhānaś śāhikhānaḥ khāno mahmada ity api /",
    "GK23jonart_pu:1568": "yais sañjñā abhyabhūṣanta gaṅgaughair viṣṭapā iva // JRt_586 //",
    "GK23jonart_pu:1569": "pratyakṣā iva dharmārthakāmāḥ kāmamanoramāḥ /",
    "GK23jonart_pu:1570": "meradevyās trayaḥ putrā rājñas tasyodapatsata // JRt_587 //",
    "GK23jonart_pu:1571": "kṛtrimatvān nirastānāṃ śobhādevyātmajanmanām /",
    "GK23jonart_pu:1572": "putraṃ pirujanāmānaṃ na nirāsthat purān nṛpaḥ // JRt_588 //",
    "GK23jonart_pu:1573": "alakāsadṛśīṃ rājā mānasapratibimbitām /",
    "GK23jonart_pu:1574": "purīṃ puṇyajanākīrṇāṃ pradyumnādritaṭe vyadhāt // JRt_589 //",
    "GK23jonart_pu:1575": "[Ps-JRT 87]",
    "GK23jonart_pu:1576": "pūrṇānandā jayāriktā bhadrā vismayadāyinī /",
    "GK23jonart_pu:1577": "śrīs tasyātithisampattyai bhūbhujo 'bhūd divāniśam // JRt_B.739 //",
    "GK23jonart_pu:1578": "rājāvanāśrayatvena prasiddhas sa sadāyatiḥ /",
    "GK23jonart_pu:1579": "lakṣmīm acumbitām anyair vatācumbad dviṣāṃ balāt // JRt_B.740 //",
    "GK23jonart_pu:1580": "yavanā nityataddattavittasampattiśālinaḥ /",
    "GK23jonart_pu:1581": "āhāravyavahārādau jitavanto mahīpatim // JRt_B.741 //",
    "GK23jonart_pu:1582": "ayatnaprāptavittānāṃ yavanānāṃ mahīpateḥ /",
    "GK23jonart_pu:1583": "varāṭake ca koṭau ca dṛṣṭir āsīt samā tadā // JRt_590 //",
    "GK23jonart_pu:1584": "kaśmīramaṇḍale mlecchadurācārātidūṣite /",
    "GK23jonart_pu:1585": "mahimā brāhmaṇair mantrair devaiś ca svas samujjhitaḥ // JRt_591 //",
    "GK23jonart_pu:1586": "prabhāvatejo yair devais satataṃ prakaṭīkṛtam /",
    "GK23jonart_pu:1587": "khadyotair iva tair eva deśadoṣād vinihnutam // JRt_592 //",
    "GK23jonart_pu:1588": "pratyāhṛte tatas tejoviśeṣe tridaśair abhūt /",
    "GK23jonart_pu:1589": "pratimānāṃ śilābhāvo mantrāṇāṃ varṇamātratā // JRt_593 //",
    "GK23jonart_pu:1590": "[Ps-JRT 89]",
    "GK23jonart_pu:1591": "kalisparśabhayāt tyaktukāmais svapratimā dhruvam /",
    "GK23jonart_pu:1592": "taddhvaṃse tridaśair mlecchā dhiyam āviśya coditāḥ // JRt_B.747 //",
    "GK23jonart_pu:1593": "rājāntaraṅgo yavanamatabhaktaḥ pratāritaḥ /",
    "GK23jonart_pu:1594": "yavanais sūhabhaṭṭo 'tha pratimānāṃ nirākṛtau // JRt_B.748 //",
    "GK23jonart_pu:1595": "puṇyakṣayena kartṝṇāṃ kalidoṣeṇa cojjhitāḥ /",
    "GK23jonart_pu:1596": "gīrvāṇaiḥ pratimās sarvā nirmokā bhujagair iva // JRt_594 //",
    "GK23jonart_pu:1597": "rakte rāgaṃ śucau śauklyaṃ maline malināṃ sthitim /",
    "GK23jonart_pu:1598": "saṅkrānte sati gāhante sphaṭikānīva bhūbhujaḥ // JRt_595 //",
    "GK23jonart_pu:1599": "svayaṃ brāhmakriyādveṣī mlecchaiś ca pratibodhitaḥ /",
    "GK23jonart_pu:1600": "sūhabhaṭṭaḥ prabhuṃ jātu devabhaṅgārtham airayat // JRt_596 //",
    "GK23jonart_pu:1601": "[Ps-JRT 90]",
    "GK23jonart_pu:1602": "pāṣāṇān devasānnidhyabhrameṇaiṣa jano naman /",
    "GK23jonart_pu:1603": "tvatpraṇāmaviśuddhaṃ svaśiro dūṣayati dhruvam // JRt_B.751 //",
    "GK23jonart_pu:1604": "māyayā kavalakṣobhasaṃsargāndhaṃbhaviṣṇuṣu /",
    "GK23jonart_pu:1605": "śraddadhīta ca devatvam īśvarād itareṣu kaḥ // JRt_B.752 //",
    "GK23jonart_pu:1606": "mukhāni kamalānīva rajjavo bhujagā iva /",
    "GK23jonart_pu:1607": "śuktayo rajatānīva sthāṇavaḥ puruṣā iva // JRt_B.753 //",
    "GK23jonart_pu:1608": "māyendrajālasandarbhaprabhavādinayoditāḥ /",
    "GK23jonart_pu:1609": "ye ca kecij jaḍair devā bhrāntiśaktyā prakalpitāḥ // JRt_B.754 //",
    "GK23jonart_pu:1610": "sannidhāpayituṃ tān kaḥ pratimāsu kṣamo bhavet /",
    "GK23jonart_pu:1611": "grahītuṃ mārutaṃ muṣṭau sauṣṭhavaṃ kasya dṛśyate // JRt_B.755 //",
    "GK23jonart_pu:1612": "te ca sannihitāḥ kiṃ vā kuryuḥ karma niyantritāḥ /",
    "GK23jonart_pu:1613": "śilpibhiḥ kalpyamānāsu svatulyāvayavāsv api // JRt_B.756 //",
    "GK23jonart_pu:1614": "kalikāle sphuraty adya tiṣṭheraṃs te janā hi kim /",
    "GK23jonart_pu:1615": "tejastimirayor nāsti sādhāraṇapadasthitiḥ // JRt_B.757 //",
    "GK23jonart_pu:1616": "tenetyādikutarkoktyā duramātyena pāpinā /",
    "GK23jonart_pu:1617": "nirasto devatābhāvaḥ pratimābhyo mahīpateḥ // JRt_B.758 //",
    "GK23jonart_pu:1618": "surāsurāṇāṃ samare sajjānāṃ satataṃ tadā /",
    "GK23jonart_pu:1619": "asurair vijitaṃ nūnam anyathā katham apy ayuḥ // JRt_B.759 //",
    "GK23jonart_pu:1620": "vidhvastāḥ pratimās sarvā gīrvāṇānāṃ śilā iva /",
    "GK23jonart_pu:1621": "na vighno bhañjakānāṃ ca prāgvad dṛṣṭaḥ kadācana // JRt_B.760 //",
    "GK23jonart_pu:1622": "vihāya rājakāryāṇi prajābhāgyaviparyayāt /",
    "GK23jonart_pu:1623": "devānāṃ pratimābhaṅge rājārajyad aharniśam // JRt_597 //",
    "GK23jonart_pu:1624": "pāpināṃ pāpamūlo 'bhūd bhūbhṛtām anayadrumaḥ /",
    "GK23jonart_pu:1625": "harṣadevaturuṣko 'bhūd yasya prāg aṅkurāyitaḥ // JRt_598 //",
    "GK23jonart_pu:1626": "pattrāyito lavanyānām utpiñjo dāruṇo 'bhavat /",
    "GK23jonart_pu:1627": "ḍalaco mleccharājo 'bhūd yasya puṣpāyitas tathā // JRt_599 //",
    "GK23jonart_pu:1628": "devānāṃ mūrtibhaṅgecchā yasyāsīt tasya bhūbhujaḥ /",
    "GK23jonart_pu:1629": "mlecchapreraṇayā nityaṃ viplavas sa phalāyitaḥ // JRt_600 //",
    "GK23jonart_pu:1630": "mārtāṇḍavijayeśānacakrabhṛttripureśvarāḥ /",
    "GK23jonart_pu:1631": "bhagnā yenāsya ko vighnaś śeṣabhaṅgena kathyate // JRt_601 //",
    "GK23jonart_pu:1632": "sureśvarīvarāhādipratimābhaṅgakarmaṇi /",
    "GK23jonart_pu:1633": "akampata bhiyevorvī nāsya sarvaṅkaṣā tu dhīḥ // JRt_602 //",
    "GK23jonart_pu:1634": "na puraṃ pattanaṃ nāpi na grāmo na ca tad vanam /",
    "GK23jonart_pu:1635": "yatra sūhaturuṣkeṇa surāgāram aśeṣyata // JRt_603 //",
    "GK23jonart_pu:1636": "[Ps-JRT 92]",
    "GK23jonart_pu:1637": "taddarśanabhayeneva tirobhūtas svayambhuvaḥ /",
    "GK23jonart_pu:1638": "tadā hutāśo nāśoci nikaṭasthair drumaiḥ param // JRt_B.770 //",
    "GK23jonart_pu:1639": "bhītyevāpaḥ prakāśya svās trisandhyaṃ tatra majjataḥ /",
    "GK23jonart_pu:1640": "sandhyādevī paraṃ vandhyā tasyāgād anukampyatām // JRt_B.771 //",
    "GK23jonart_pu:1641": "kathāśeṣīkṛte sarvagīrvāṇapratimāgaṇe /",
    "GK23jonart_pu:1642": "vyādhimukta ivānandaṃ sūhabhaṭṭo 'bhajat tataḥ // JRt_604 //",
    "GK23jonart_pu:1643": "[Ps-JRT 93]",
    "GK23jonart_pu:1644": "sindhūdabhāṇḍapurayos svāminau śrīsekandaraḥ /",
    "GK23jonart_pu:1645": "śrīśobhākanyayoḥ pāṇigraheṇānvagrahīd atha // JRt_B.773 //",
    "GK23jonart_pu:1646": "pratyamuñcat svadeśotkaṃ merasaidamahammadam /",
    "GK23jonart_pu:1647": "rājā sahacarīkṛtya śobhāputraṃ sa pirvajam // JRt_B.774 //",
    "GK23jonart_pu:1648": "darśitair mausulaiś śāstrair jātidveṣamayair iva /",
    "GK23jonart_pu:1649": "aśrāvi tena tad rājā kim asādhyaṃ durātmanā // JRt_B.775 //",
    "GK23jonart_pu:1650": "apathyāśīva bālas sa sāmantasahitas tataḥ /",
    "GK23jonart_pu:1651": "janānāṃ jātividhvaṃse sūhabhaṭṭaḥ kṛtodyamaḥ // JRt_605 //",
    "GK23jonart_pu:1652": "jātidhvaṃse mariṣyāmo dvijeṣv iti vadatsv atha /",
    "GK23jonart_pu:1653": "jātirakṣānimittaṃ sa tān durdaṇḍam ajigrahat // JRt_606 //",
    "GK23jonart_pu:1654": "prasādaprāptilobhena bhūpater upajīviṣu /",
    "GK23jonart_pu:1655": "brāhmaṇatvādhikāṃ jātiṃ tyajatsv apy avilambitam // JRt_607 //",
    "GK23jonart_pu:1656": "śrīsiṃhabhaṭṭakastūṭau vaṇijau ślāghyatāṃ gatau /",
    "GK23jonart_pu:1657": "śrīnirmalācāryavaryas trijagacchlāghyatāṃ gataḥ // JRt_608 //",
    "GK23jonart_pu:1658": "tyaktvā jātigrahaṃ yat tāv anyadarśanasevinau /",
    "GK23jonart_pu:1659": "śuṣkaṃ turuṣkadaṇḍaṃ ca vinyavārayatāṃ tataḥ // JRt_609 //",
    "GK23jonart_pu:1660": "nirmalācāryavaryas sa sarvasvaṃ tṛṇavat kṣaṇāt /",
    "GK23jonart_pu:1661": "tyajan rājaprasādena na jātiṃ svām adūṣayat // JRt_610 //",
    "GK23jonart_pu:1662": "[Ps-JRT 94]",
    "GK23jonart_pu:1663": "paśyatāṃ sarvalokānāṃ brahmadaṇḍo 'patad divaḥ // JRt_B.778 //",
    "GK23jonart_pu:1664": "kṛtavraṇas sa tenāṅge visarpiklinnavigrahaḥ /",
    "GK23jonart_pu:1665": "kīryamāṇakrimikulaḥ krakacaiś cāritair abhūt // JRt_B.779 //",
    "GK23jonart_pu:1666": "anubhāvya vyathāṃ bhāvinirayakleśavarṇikām /",
    "GK23jonart_pu:1667": "gaṇarātreṇa taṃ prāṇāḥ kāṅkṣitāpagamā jahuḥ /",
    "GK23jonart_pu:1668": "brahmadaṇḍakṛtaṃ daṇḍaṃ bhuktvā daṇḍadharādhipaḥ // JRt_B.780 //",
    "GK23jonart_pu:1669": "daṇḍākrāntas sa rājātha merakhānaṃ nije pade /",
    "GK23jonart_pu:1670": "abhiṣicyāliśāhākhyāṃ kṛtvāsyāgād yamālayam // JRt_B.781 //",
    "GK23jonart_pu:1671": "svāmī bhṛtyāparādhena daṇḍanīya iti sthiteḥ /",
    "GK23jonart_pu:1672": "sūhabhaṭṭāparādhena kālo bhūpe 'karot krudham // JRt_611 //",
    "GK23jonart_pu:1673": "jyāyāṃsam abhiṣicyātha putraṃ sikandaro nṛpaḥ /",
    "GK23jonart_pu:1674": "nandāṣṭābde tato jyaiṣṭhakṛṣṇāṣṭamyāṃ vyapadyata // JRt_612 //",
    "GK23jonart_pu:1675": "22a) 'Alī Shāh (LS 4489-4494)",
    "GK23jonart_pu:1676": "[Ps-JRT 95]",
    "GK23jonart_pu:1677": "rūpaṃ niṣphalam arcitaṃ kim api tan mandān amandāgrahān bhaktān yas samanugrahītum atulasvācchandyavandyakriyaḥ",
    "GK23jonart_pu:1678": "gaurīrūpakarīṃ vapussahacarīṃ svāṃ śaktim avyaktayad bhuktiṃ muktipurassarīṃ diśatu vo devas svayambhūr ayam // JRt_B.784 //",
    "GK23jonart_pu:1679": "viśrāmyatutarāṃ śāhikhānavṛttāntasānuni /",
    "GK23jonart_pu:1680": "madvāk śrāntānyarājākhyāśailakoṭiśikhāṭanaiḥ // JRt_B.785 //",
    "GK23jonart_pu:1681": "tadguṇaugharasaślāghyāṃ pibantv api giraṃ mama /",
    "GK23jonart_pu:1682": "sugandhighanasāreṇa kūpāmbho 'pi manoramam // JRt_B.786 //",
    "GK23jonart_pu:1683": "āliśāhas sa vasudhāsudhāṃśur jagatas tamaḥ /",
    "GK23jonart_pu:1684": "pradoṣārabdham acchaitsīd bhāsvato 'ste pitus tataḥ // JRt_613 //",
    "GK23jonart_pu:1685": "adarpakacitaṃ bālaṃ prauḍhā lakṣmīr muhur muhuḥ /",
    "GK23jonart_pu:1686": "kulajāliṅgad aṅgais taṃ rājānaṃ natiśālibhiḥ // JRt_614 //",
    "GK23jonart_pu:1687": "[Ps-JRT 96]",
    "GK23jonart_pu:1688": "tasya bālyaṃ manohāri viśeṣād rājyarājitam /",
    "GK23jonart_pu:1689": "kāntiṃ kalayate kāntaḥ pūrṇenduś śaradi sphuran // JRt_B.789 //",
    "GK23jonart_pu:1690": "pūrvorvareśavad bālam api taṃ bhūbhujo 'naman /",
    "GK23jonart_pu:1691": "ahidaṣṭo hi dāmāpi kramituṃ na pragalbhate // JRt_615 //",
    "GK23jonart_pu:1692": "nijabuddhibalād daivahitatvenopasaṃhitāt /",
    "GK23jonart_pu:1693": "sūhabhaṭṭena mukhyatvaṃ sacivānām avāpyata // JRt_616 //",
    "GK23jonart_pu:1694": "viśvāsanyastaśastraṃ sa laddamārgapatiṃ balāt /",
    "GK23jonart_pu:1695": "baddhavān saha tatputrair varjayitvā muhammadam // JRt_617 //",
    "GK23jonart_pu:1696": "muhammado mārgapater bandhaṃ śrutvaiva śauryavān /",
    "GK23jonart_pu:1697": "bhāṅgilācalamārgeṇa mārgābhijñaḥ palāyitaḥ // JRt_618 //",
    "GK23jonart_pu:1698": "[Ps-JRT 99]",
    "GK23jonart_pu:1699": "mārutasyeva vīrasyeva gatiḥ kvāpi na hanyate /",
    "GK23jonart_pu:1700": "śrutvā tadgamanaṃ dūtān mantranirbhedaśaṅkitaḥ /",
    "GK23jonart_pu:1701": "laddamārgapatiṃ roddhuṃ sahasā samacintayat // JRt_B.816 //",
    "GK23jonart_pu:1702": "rujas saṃvīkṣaṇavyājān mārgeśasya śayāptaye /",
    "GK23jonart_pu:1703": "viśvāsanāya ca prāsyad bhaṭṭotsaṃ tasya sadmani // JRt_B.817 //",
    "GK23jonart_pu:1704": "cikitsakauṣadhāhārī mārgeśatiminādṛtaḥ /",
    "GK23jonart_pu:1705": "nābodhi piṇḍīnirgūḍhabaḍiśaṃ punar utsavaḥ // JRt_B.818 //",
    "GK23jonart_pu:1706": "tāvan mārgapates saudhaṃ siṃhanādodbhaṭair bhaṭaiḥ /",
    "GK23jonart_pu:1707": "javād rodhitavān mantrī dāśo nīḍaṃ tṛṇair iva // JRt_B.819 //",
    "GK23jonart_pu:1708": "tīkṣṇair api dayāviṣṭair iṣṭair iva sa vihvalaiḥ /",
    "GK23jonart_pu:1709": "kathañcid doṣarahito mārgeśas samarudhyata // JRt_B.820 //",
    "GK23jonart_pu:1710": "nirudhyamānaṃ niśśaṅkam agadaṅkāraśaṅkaram /",
    "GK23jonart_pu:1711": "aprayuktātitīkṣṇāpi śastrī dhīś ca vyaḍambayat // JRt_619 //",
    "GK23jonart_pu:1712": "apaśyan darpataḥ kiñcit siṃho viśatu vāgurām /",
    "GK23jonart_pu:1713": "citraṃ tu tad viśet pāśaṃ dūradṛśvāpi yat khagaḥ // JRt_620 //",
    "GK23jonart_pu:1714": "[Ps-JRT 100]",
    "GK23jonart_pu:1715": "tato mārgapateḥ putrān meṣān iva sa saunikaḥ /",
    "GK23jonart_pu:1716": "ruddhavān uddhatakrodhaḥ pāpmā mūrta ivāparaḥ // JRt_B.823 //",
    "GK23jonart_pu:1717": "tābhyāṃ saparivārābhyāṃ kārāgāram apūpurat /",
    "GK23jonart_pu:1718": "na paraṃ bhuvanaṃ sarvaṃ duryaśobhiś ca niścalaiḥ // JRt_B.824 //",
    "GK23jonart_pu:1719": "ekāhenaiva tac chrutvā mahmadaḥ prāpticintayā /",
    "GK23jonart_pu:1720": "kanyayeva daridras sa naktandivam adūyata // JRt_621 //",
    "GK23jonart_pu:1721": "durdaṇḍadeśe govindanāmno mitrasya veśmani /",
    "GK23jonart_pu:1722": "viśvastaḥ prāviśat tāvad viśramārthaṃ muhammadaḥ // JRt_622 //",
    "GK23jonart_pu:1723": "[Ps-JRT 101]",
    "GK23jonart_pu:1724": "śrīsekandaradattaitaddeśādhīkāraśālinā /",
    "GK23jonart_pu:1725": "mahmadasya purā śākhī tenānāṭi hi durdhiyā // JRt_B.827 //",
    "GK23jonart_pu:1726": "vahner dhūmavivardhitaś śamayati jvālābharaṃ vārido vṛkṣakṣodabhavo vanāni nayati kṣipraṃ kṛśānuḥ kṣayam /",
    "GK23jonart_pu:1727": "dāhaṃ janmabhuvo diśed viṣatarur vairasyadoṣāvahaṃ druhyaty atyupakāriṇe",
    "GK23jonart_pu:1728": "'pi nitarāṃ lobhābhibhūto janaḥ // JRt_623 //",
    "GK23jonart_pu:1729": "prāpte muhammade mārgapatau viśvāsato gṛhān /",
    "GK23jonart_pu:1730": "sa govindakhaśaś citte kṣaṇam evam acintayat // JRt_624 //",
    "GK23jonart_pu:1731": "mantriṇā sūhabhaṭṭena rājyopadravarakṣiṇā /",
    "GK23jonart_pu:1732": "dvairājyakārī durbuddhir vinyavāri muhammadaḥ // JRt_625 //",
    "GK23jonart_pu:1733": "[Ps-JRT 102]",
    "GK23jonart_pu:1734": "līlevāpakriyā kartur apakāryasya sā punaḥ /",
    "GK23jonart_pu:1735": "nāḍīva vraṇitā jātu na śuṣyati kathañcana // JRt_B.831 //",
    "GK23jonart_pu:1736": "pariṇāme 'tiduḥkhena sukhenāsukhasīmani /",
    "GK23jonart_pu:1737": "apathyeneva kiṃ nas syāt sevitenāmunā phalam // JRt_B.832 //",
    "GK23jonart_pu:1738": "rājadrohodyataḥ pāpī nissāmarthyo bhayād ayam /",
    "GK23jonart_pu:1739": "mama deśaṃ praviṣṭo 'dya rakṣaṇīyo na yujyate // JRt_626 //",
    "GK23jonart_pu:1740": "[Ps-JRT 103]",
    "GK23jonart_pu:1741": "iti sammantrya viśvastajihmago mahmadaṃ tataḥ /",
    "GK23jonart_pu:1742": "suptaṃ harim iva vyādho govindas taṃ nibaddhavān // JRt_B.834 //",
    "GK23jonart_pu:1743": "anekenātha ratnena nissapatnatvalipsayā /",
    "GK23jonart_pu:1744": "ekaṃ sūhas sa puṃratnam akrīṇān mahmadaṃ tataḥ // JRt_B.835 //",
    "GK23jonart_pu:1745": "tāvac ca sūhabhaṭṭena visṛṣṭāś śreṣṭhabuddhayaḥ /",
    "GK23jonart_pu:1746": "anveṣakā gṛhaṃ prāptā govindasya khaśeśituḥ // JRt_627 //",
    "GK23jonart_pu:1747": "maitrīm ullaṅghya nirvyūḍhām āsritasya ca rakṣaṇam /",
    "GK23jonart_pu:1748": "muhammadaṃ nijam mitram arpayām āsa durmatiḥ // JRt_628 //",
    "GK23jonart_pu:1749": "suptaṃ harim iva vyādho yadā baddhvākṣipat khaśaḥ /",
    "GK23jonart_pu:1750": "paśuvat taṃ tadā te 'tha kaśmīrān ānayan drutam // JRt_629 //",
    "GK23jonart_pu:1751": "mantrārditasya phaṇinaḥ plavagāś capeṭair vyādhās saṭāvighaṭanān nirasor hareś ca /",
    "GK23jonart_pu:1752": "baddhasya kātaratayābalino 'vamānair nindāṃ vinā kim iva nāma paraṃ",
    "GK23jonart_pu:1753": "labhante // JRt_630 //",
    "GK23jonart_pu:1754": "[Ps-JRT 104]",
    "GK23jonart_pu:1755": "karoṭīṭaṅkanāghaṭṭaradaṭāṅkārakuṭṭanaiḥ /",
    "GK23jonart_pu:1756": "paryabhūyata jihmena sūhabhaṭṭena mahmadaḥ // JRt_B.839 //",
    "GK23jonart_pu:1757": "mānyaṃ kṛtāvamānaṃ taṃ śaṅkamānaḥ palāyanam /",
    "GK23jonart_pu:1758": "bahurūpe mahādurge sūhaḥ kārām avīviśat // JRt_631 //",
    "GK23jonart_pu:1759": "[Ps-JRT 105]",
    "GK23jonart_pu:1760": "hitaiṣiṇo nijaprāṇair devasya svānujīvinaḥ /",
    "GK23jonart_pu:1761": "viṣaye 'smin hy adhīkāras tenāmandam adhīyata // JRt_B.841 //",
    "GK23jonart_pu:1762": "vidyuddyotabharair niśi pravasataḥ pānthān navo vāridaḥ pañcāsyo vanavāsino mṛgagaṇān vyāvṛttya viprekṣitaiḥ /",
    "GK23jonart_pu:1763": "gatyā vakragatair dineśatanayo rāśīn ajādīn vidhir bhadrābhāsavilokanair duritino viśvāsya paryasyati // JRt_632 //",
    "GK23jonart_pu:1764": "śāhanāmnyās tato dāsyā mukhena pratibodhitaḥ /",
    "GK23jonart_pu:1765": "mahmado nijadhātreyair bandhasthānād akṛṣyata // JRt_633 //",
    "GK23jonart_pu:1766": "sa hi svedākulas snānaṃ karomīti svarakṣakān /",
    "GK23jonart_pu:1767": "bhrāmayitvā praviśyātha snānakoṣṭhaṃ tato 'calat // JRt_634 //",
    "GK23jonart_pu:1768": "dhātreyair vihitaṃ sandhibhedasthānam upetya saḥ /",
    "GK23jonart_pu:1769": "haṃsaḥ krauñcāntaram iva nissṛto 'tha muhammadaḥ // JRt_635 //",
    "GK23jonart_pu:1770": "roṣād iva srutiṃ hantuṃ niṣpatan nirjharāmbhasām /",
    "GK23jonart_pu:1771": "bhṛgor iva tato durgād adāj jhampām akampitaḥ // JRt_636 //",
    "GK23jonart_pu:1772": "aśaknuvann amuṃ roddhuṃ pāṣāṇā rakṣiṇo na ca /",
    "GK23jonart_pu:1773": "nirjharās tu tadaṅghristhanigaḍadhvaniḍambaram // JRt_637 //",
    "GK23jonart_pu:1774": "dhātreyā mahmadasyātha bhañjanto nigaḍān dṛḍhān /",
    "GK23jonart_pu:1775": "sūhabhaṭṭam amanyanta bhagnaṃ sākaṃ svabandhubhiḥ // JRt_638 //",
    "GK23jonart_pu:1776": "[Ps-JRT 106]",
    "GK23jonart_pu:1777": "himagamanataḥ klāntasvānto himaṃ manute 'nalaṃ taṭatarumukhaṃ nāvā gacchan",
    "GK23jonart_pu:1778": "vrajat paripaśyati /",
    "GK23jonart_pu:1779": "valati nitarāṃ viśvaṃ viśvaṃ vivetti ca mūrchitaḥ saralahṛdaye śaṅkāgrastas tanoty atiśaṅkitām muhammadavad evāsmiñ śaṅkamānaḥ palāyanam /",
    "GK23jonart_pu:1780": "vṛddhaṃ nipītakośo 'pi mārgeśam avadhīd dvijaḥ // JRt_639 //",
    "GK23jonart_pu:1781": "hate mārgapatau vṛddhe sūhabhaṭṭena durdhiyā /",
    "GK23jonart_pu:1782": "amandanindam ākrandan pitarīvākhilā janāḥ // JRt_640 //",
    "GK23jonart_pu:1783": "ṛkṣais saṃlakṣayann āśāviśeṣaṃ niśi niśy atha /",
    "GK23jonart_pu:1784": "pakṣīva nīḍabhraṣṭas sa sūho lokabhayād ayāt // JRt_641 //",
    "GK23jonart_pu:1785": "ahas tasya vihastasya rātrir āsīn niśā dinam /",
    "GK23jonart_pu:1786": "viparyeti dhruvaṃ sarvaṃ vidhau vidhuratāṃ gate // JRt_642 //",
    "GK23jonart_pu:1787": "kārānāvaṃ samullaṅghya calitaṃ taṃ smaran muhuḥ /",
    "GK23jonart_pu:1788": "muhammadatimiṃ sūhadhīvaraś śucam āsadat // JRt_643 //",
    "GK23jonart_pu:1789": "mantriṇā sūhabhaṭṭena pālitair lālitair janaiḥ /",
    "GK23jonart_pu:1790": "jñāto 'darśanamātreṇa svaryātaś śrīsekandaraḥ // JRt_644 //",
    "GK23jonart_pu:1791": "śrīsekandaraśāhir yaṃ śobhādevyās svam ātmajam /",
    "GK23jonart_pu:1792": "utpiñjānām abhāvārthaṃ svadeśān niravāsayat // JRt_645 //",
    "GK23jonart_pu:1793": "udīcīpatinā rājaputratvād abhinanditam /",
    "GK23jonart_pu:1794": "kaśmīrān āyayau jetuṃ tam ādāyātha mahmadaḥ // JRt_646 //",
    "GK23jonart_pu:1795": "turuṣkakaṭakais sārdhaṃ śrutvā pirujam āgatam /",
    "GK23jonart_pu:1796": "vyasṛjat tannirodhāya sūhaś śrīladdagaurakau // JRt_647 //",
    "GK23jonart_pu:1797": "mantraiś śrīladdarājasya vikramair gaurakasya ca /",
    "GK23jonart_pu:1798": "sā turuṣkacamūś śāntā vyādhir dānajapair iva // JRt_648 //",
    "GK23jonart_pu:1799": "vītabhītis tato mantrī kampanādhipatiṃ vyadhāt /",
    "GK23jonart_pu:1800": "laddarājaṃ gaurabhaṭṭaṃ kramarājyeśvaraṃ ca saḥ // JRt_649 //",
    "GK23jonart_pu:1801": "sandhyākṣaṇa ivodagre sūhe rañjitabhūbhṛti /",
    "GK23jonart_pu:1802": "nābhūtām uditau rājayuvarājau ravīnduvat // JRt_650 //",
    "GK23jonart_pu:1803": "śyeno hanti patatriṇo mṛgapatir niṣpātayiṣṇur mṛgān bhidyante maṇayo 'pi",
    "GK23jonart_pu:1804": "vajramaṇinā khātā khanitrair mahī /",
    "GK23jonart_pu:1805": "puṣpāṇīva ca bhāsvatā grahagaṇās sūryeṇa nirdhūnitāḥ prāyeṇātra vilokyate paribhavatrāsas sajātīyataḥ // JRt_651 //",
    "GK23jonart_pu:1806": "dvijātipīḍane 'nena prerito 'pi muhur muhuḥ /",
    "GK23jonart_pu:1807": "śrīsekandarabhūpālaḥ karuṇākomalāśayaḥ // JRt_652 //",
    "GK23jonart_pu:1808": "yavanābdhimahāvelāṃ yām akārṣīt kathañcana /",
    "GK23jonart_pu:1809": "ullaṅghitā dvijātīnāṃ tena daṇḍasthitis tataḥ // JRt_653 //",
    "GK23jonart_pu:1810": "darśanāntaravidveṣī pradoṣas tamasāṃ nidhiḥ /",
    "GK23jonart_pu:1811": "yāgayātrādi nāgānāṃ durvṛttas sa nyavārayat // JRt_654 //",
    "GK23jonart_pu:1812": "śaṅkamānaḥ kṛtātaṅkasaṅkocānāṃ dvijanmanām /",
    "GK23jonart_pu:1813": "videśagamanāj jātirakṣām akṣāmamatsaraḥ // JRt_655 //",
    "GK23jonart_pu:1814": "mokṣākṣaraṃ vinā mārgo dātavyo naiva kasyacit /",
    "GK23jonart_pu:1815": "ity ādiśad aśeṣān sa mārgarakṣādhikāriṇaḥ // JRt_656 //",
    "GK23jonart_pu:1816": "tato mīnān iva vyādho dattabandhe sarijjale /",
    "GK23jonart_pu:1817": "dvijātīn atidurjāto deśe 'smin nyagrahīttarām // JRt_657 //",
    "GK23jonart_pu:1818": "tadbhayānalasantāpaṃ pāpaṃ ca bahavo dvijāḥ /",
    "GK23jonart_pu:1819": "agnijvālāpraveśena sahasaiva nyavārayan // JRt_658 //",
    "GK23jonart_pu:1820": "kecid viṣeṇa pāśena pare toyena cāpare /",
    "GK23jonart_pu:1821": "bhṛguṇā vahninā cānye viprā bhītyā vipedire // JRt_659 //",
    "GK23jonart_pu:1822": "rājadrohasahasreṇa rakṣituṃ rājavallabhāḥ /",
    "GK23jonart_pu:1823": "na tv ekam aśakan vipram etasmin dveṣadūṣite // JRt_660 //",
    "GK23jonart_pu:1824": "durvahatvena nindan sa rājyabhāram alaṃ khalaḥ /",
    "GK23jonart_pu:1825": "aślāghata dvijākrandaśravaṇānandalābhataḥ // JRt_661 //",
    "GK23jonart_pu:1826": "gṛhād dhūmyeva viprāṇāṃ paṅktir jātyabhimāninī /",
    "GK23jonart_pu:1827": "ruddhadvārāt tato deśād apamārgair apāsarat // JRt_662 //",
    "GK23jonart_pu:1828": "tyaktvāpi pitaraṃ putras taṃ pitā cāgamad dvijaḥ /",
    "GK23jonart_pu:1829": "sūhāntake kṛtākṣepe videśaṃ paralokavat // JRt_663 //",
    "GK23jonart_pu:1830": "kṣmā rūkṣā kṣāmam aśanaṃ vyāyāmo vedanāmayaḥ /",
    "GK23jonart_pu:1831": "jīvannarakatāṃ teṣāṃ videśo 'gād dvijanmanām // JRt_664 //",
    "GK23jonart_pu:1832": "dhāṭīphaṇīndrabhītīvratāpasvalpāśanāturaiḥ /",
    "GK23jonart_pu:1833": "mārge 'nekair dvijair mṛtyulābhāt sukham amanyata // JRt_665 //",
    "GK23jonart_pu:1834": "kva ca snānaṃ kva ca dhyānaṃ tapaḥ kva ca japaḥ kva ca /",
    "GK23jonart_pu:1835": "bhikṣārtham aṭatāṃ grāmān agāt kālo dvijanmanām // JRt_666 //",
    "GK23jonart_pu:1836": "dvijānām upakāro 'bhūd apakāramukhād aho /",
    "GK23jonart_pu:1837": "yat tannirvāsitās sarve pāpaṃ tīrtheṣv anāśayan // JRt_667 //",
    "GK23jonart_pu:1838": "videśam agatāś śuṣyatkalatratrāṇacintayā /",
    "GK23jonart_pu:1839": "mlecchaveṣā dvijāḥ kecit kaśmīreṣv eva cābhraman // JRt_668 //",
    "GK23jonart_pu:1840": "vicchettum icchatā vidyāṃ tenāpahatavṛttibhiḥ /",
    "GK23jonart_pu:1841": "laḍitaṃ prativeśmāgraṃ piṇḍīlobhād dvijaiś śvavat // JRt_669 //",
    "GK23jonart_pu:1842": "turuṣkadarśane bhaktyā na tu dveṣeṇa sa dvijān /",
    "GK23jonart_pu:1843": "vyaplāvayad ataś cāsmin hatyā na prajagalbhire // JRt_670 //",
    "GK23jonart_pu:1844": "ity ākhyac ca sa evaiṣāṃ sa tasya parihāradaḥ /",
    "GK23jonart_pu:1845": "dveṣadyotanaśaktānāṃ kāryāṇām eva darśanāt // JRt_671 //",
    "GK23jonart_pu:1846": "ratnākaraṃ yam āśritya brāhmaṇā jagatībhṛtaḥ /",
    "GK23jonart_pu:1847": "pakṣarakṣāṃ vyadhus so 'bhūt kṣudrabhaṭṭo 'sya vallabhaḥ // JRt_672 //",
    "GK23jonart_pu:1848": "malānordīnanāmānaṃ yavanānāṃ paraṃ gurum /",
    "GK23jonart_pu:1849": "vaidagdhyāc chaṅkamānas sa drohīti tam abandhayat // JRt_673 //",
    "GK23jonart_pu:1850": "yataḥ prabhṛti sa prāpad rājyam acchattracāmaram /",
    "GK23jonart_pu:1851": "tataḥ prabhṛti rogārtir iva darśanadūṣaṇā // JRt_674 //",
    "GK23jonart_pu:1852": "svapne 'pi nātyajat sūhabhaṭṭaṃ ghaṭṭitavairiṇam /",
    "GK23jonart_pu:1853": "bhogas sadvāsanā cātiśuddhānāṃ tapasāṃ phalam // JRt_675 //",
    "GK23jonart_pu:1854": "tasyaiva phalapūrṇānām ṛtūnām iva mantriṇām /",
    "GK23jonart_pu:1855": "mānasya hānisampattī bhāsvato 'dhīnatāṃ gate // JRt_676 //",
    "GK23jonart_pu:1856": "ekasmiñ śāhikhāne sa dṛṣṭvā mantraparākramau /",
    "GK23jonart_pu:1857": "atyantacintācakito nidrāṃ nāpat kadācana // JRt_677 //",
    "GK23jonart_pu:1858": "paśyann evāvilaṃ sūhasarpaṃ saviṣayā dṛśā /",
    "GK23jonart_pu:1859": "śāhikhānapradīpo 'bhūt tamas saṃhartum akṣamaḥ // JRt_678 //",
    "GK23jonart_pu:1860": "dvijātipīḍayā śāstranindayā drohacintayā /",
    "GK23jonart_pu:1861": "cikitsayā ca tasyābdair yātaṃ tricaturais tathā // JRt_679 //",
    "GK23jonart_pu:1862": "[Ps-JRT 107]",
    "GK23jonart_pu:1863": "dāyavān iva doṣo 'sya hetumātraparīkṣayā /",
    "GK23jonart_pu:1864": "saṃvṛtaujā vyalambiṣṭa śāhikhānasya bādhane // JRt_B.891 //",
    "GK23jonart_pu:1865": "valīmukhamanojñas sa prajābhāgyabalodayāt /",
    "GK23jonart_pu:1866": "anaiṣīd bhagnatāṃ śāhikhānacintāmaṇiṃ na ca // JRt_B.892 //",
    "GK23jonart_pu:1867": "prajāpuṇyodayenaiva prerito duṣkṛtotthitaḥ /",
    "GK23jonart_pu:1868": "kṣayāmayo duścikitsyo dvijarājam aśoṣayat // JRt_680 //",
    "GK23jonart_pu:1869": "anālokyaivendor udayam agamiṣyad yadi śamaṃ samantān nādityopaladahanarāśivyatikaraḥ /",
    "GK23jonart_pu:1870": "kim adrakṣyan nāyaṃ tadudayavaśasrāvituhinadyutigrāvāmbhobhiḥ kṛtadharaṇitāpopaśamanam // varṣāṃs tricaturān anyāñ jīvec cet sa na kiṃ tataḥ /",
    "GK23jonart_pu:1871": "śāhikhānodaye paśyed ihaiva svāṃhasāṃ phalam // JRt_682 //",
    "GK23jonart_pu:1872": "jīvaty eva tatas sūhabhaṭṭe bhītyā palāyitam /",
    "GK23jonart_pu:1873": "viśrāmya laddarājaṃ drāg haṃsagaurau babandhatuḥ // JRt_683 //",
    "GK23jonart_pu:1874": "śrīdhenau rāgiṇau tau dvau madodagrau vṛṣāv iva /",
    "GK23jonart_pu:1875": "anyo'nyaśṛṅgabhaṅgārthaṃ prāvartete dvije mṛte // JRt_684 //",
    "GK23jonart_pu:1876": "kārāyā mocite laddarāje haṃsena saṃyati /",
    "GK23jonart_pu:1877": "prāṇāṃs tyaktvā gaurabhaṭṭas surastrīṇāṃ mudaṃ vyadhāt // JRt_685 //",
    "GK23jonart_pu:1878": "tyaktvā gatyantarābhāvāt karikarṇavilolatām /",
    "GK23jonart_pu:1879": "puṃścalyeva patir vṛddho bheje haṃsas tadā śriyā // JRt_686 //",
    "GK23jonart_pu:1880": "bālo 'pi śāhikhāno 'sya notsekaṃ soḍhavān punaḥ /",
    "GK23jonart_pu:1881": "śaśīva timirasphāraṃ na hi tejo vayo'nugam // JRt_687 //",
    "GK23jonart_pu:1882": "ṭhakkurais saha sammantrya yuvarājo 'tha mantravit /",
    "GK23jonart_pu:1883": "laddarājaṃ vinighnantaṃ haṃsabhaṭṭaṃ raṇe 'vadhīt // JRt_688 //",
    "GK23jonart_pu:1884": "śāhikhānaṃ prajārāgo nimnaṃ paya ivāgamat /",
    "GK23jonart_pu:1885": "amandacūtasampattau kundaṃ nindati ṣaṭpadaḥ // JRt_689 //",
    "GK23jonart_pu:1886": "yuvarājaṃ jayodagraṃ parirabdhuṃ samutsukā /",
    "GK23jonart_pu:1887": "rājyaśrīs samayālābhāc cintākulam avartata // JRt_690 //",
    "GK23jonart_pu:1888": "snehād vidagdhabhāvāc ca prajārāgabharād api /",
    "GK23jonart_pu:1889": "adhikārabharaṃ rājā yuvarāje samarpipat // JRt_691 //",
    "GK23jonart_pu:1890": "merakaṃsārasañjñasya turuṣkasyātha durmateḥ /",
    "GK23jonart_pu:1891": "dvipasyeva madāndhasya dviṣṭo 'bhūt tadguṇāṅkuśaḥ // JRt_692 //",
    "GK23jonart_pu:1892": "suciraṃ malinai rājño mānasaṃ vāridair iva /",
    "GK23jonart_pu:1893": "paiśunyavarṣibhir netuṃ mālinyaṃ na sma śakyate // JRt_693 //",
    "GK23jonart_pu:1894": "bhakte dakṣe 'nuje snigdho bhūbhṛd āśritavatsalaḥ /",
    "GK23jonart_pu:1895": "atipreraṇayā teṣāṃ rājye 'py udvignatām agāt // JRt_694 //",
    "GK23jonart_pu:1896": "yuvarājaṃ sevakāṃś ca rakṣituṃ svān mahīpatiḥ /",
    "GK23jonart_pu:1897": "tīrthānusaraṇākāṅkṣī tam ity evam avocata // JRt_695 //",
    "GK23jonart_pu:1898": "anarthitarpaṇaṃ vittaṃ cittam adhyānadarpaṇam /",
    "GK23jonart_pu:1899": "atīrthasarpaṇaṃ dehaṃ paryante śocyatāṃ vrajet // JRt_696 //",
    "GK23jonart_pu:1900": "diggajeṣv iva yuṣmāsu bhūbhāraṃ nyastavān aham /",
    "GK23jonart_pu:1901": "puruṣottamasevāyai yate śeṣa ivāparaḥ // JRt_697 //",
    "GK23jonart_pu:1902": "śāhikhānārṇavaḥ premamandarāndolitas tataḥ /",
    "GK23jonart_pu:1903": "vāṇīṃ sudhākarakalām īśvarāya navām adāt // JRt_698 //",
    "GK23jonart_pu:1904": "astu sandehasandohād dūre tīrthakadarthanā /",
    "GK23jonart_pu:1905": "dvāraṃ yaśassukṛtayoḥ prajāpālanam astu vaḥ // JRt_699 //",
    "GK23jonart_pu:1906": "cirasya pālitāṃ pitryāṃ hitvā niśśaraṇāṃ mahīm /",
    "GK23jonart_pu:1907": "nairghṛṇyenaiva śūras tvam aśaktyaivāṅkyase 'khilaiḥ // JRt_700 //",
    "GK23jonart_pu:1908": "devasya yadi tīrthārtham utkaṇṭhā vartatetarām /",
    "GK23jonart_pu:1909": "ārādhakānām asmākaṃ kim anyat kāryam ucyatām // JRt_701 //",
    "GK23jonart_pu:1910": "vyaktam ity uktavaty eva yuvarāje nareśvaraḥ /",
    "GK23jonart_pu:1911": "īṣatsmitarucā cāruṃ punar vācam avocata // JRt_702 //",
    "GK23jonart_pu:1912": "prajānupālanāt puṇyaṃ kevalāt kiyad arjyate /",
    "GK23jonart_pu:1913": "rasāyanānām agryaṃ yad anekarasacarvaṇam // JRt_703 //",
    "GK23jonart_pu:1914": "dehāt pṛthaṅ nivasato madbhujasyeva te vata /",
    "GK23jonart_pu:1915": "dṛṣṭvā parākramaṃ śaṅkā madaśaktau kathaṃ bhavet // JRt_704 //",
    "GK23jonart_pu:1916": "etāvad api vākyaṃ me yadi naivānutiṣṭhasi /",
    "GK23jonart_pu:1917": "tvayi saṅkalpitāś śeṣās tad āśās santu dūrataḥ // JRt_705 //",
    "GK23jonart_pu:1918": "nirbandheneti jalpan sa tīrthārthaṃ dharaṇīpatiḥ /",
    "GK23jonart_pu:1919": "yuvarājaṃ haṭhād rājyabhāram agrāhayac cirāt // JRt_706 //",
    "GK23jonart_pu:1920": "23a) Sulṭān Zayn al-'Ābidīn (LS 4494-4495)",
    "GK23jonart_pu:1921": "śrījainollābhadīnākhyas suratrāṇo bhavan bhavān /",
    "GK23jonart_pu:1922": "ciraṃ rājyaṃ kriyād evaṃ rājāsyāśiṣam abhyadhāt // JRt_707 //",
    "GK23jonart_pu:1923": "tīrthadarśanalobhena svadeśān niragān nṛpaḥ /",
    "GK23jonart_pu:1924": "na punar yuvarājasya cittāt premārgalāñcitāt // JRt_708 //",
    "GK23jonart_pu:1925": "kośasārāṇi ratnāni vājiratnāni cārpayan /",
    "GK23jonart_pu:1926": "bhrātaraṃ vasatīr dvitrās so 'nvagāt premagauravāt // JRt_709 //",
    "GK23jonart_pu:1927": "mārge kleśaṃ prayatnena siddhiṃ tīrthaphalālpatām /",
    "GK23jonart_pu:1928": "uktvā mārge khalā rājñas tīrthaśraddhām akhaṇḍayan // JRt_710 //",
    "GK23jonart_pu:1929": "svajāmātus tiraskāraṃ manyamānena māninā /",
    "GK23jonart_pu:1930": "madrendreṇātha bhūpālo haṭhāt tīrthān nivartitaḥ // JRt_711 //",
    "GK23jonart_pu:1931": "prāptāyāṃ śaradi śreṣṭhadaśāyām iva bhūpatim /",
    "GK23jonart_pu:1932": "madrarājas tam ādāya kaśmīrān pratyagāt tataḥ // JRt_712 //",
    "GK23jonart_pu:1933": "bhrātur āgamanāt tuṣṭyā madrāsāragrahād ruṣā /",
    "GK23jonart_pu:1934": "navarājaḥ prasāde ca kāluṣye ca nimagnavān // JRt_713 //",
    "GK23jonart_pu:1935": "[Ps-JRT 109]",
    "GK23jonart_pu:1936": "devasyopadravaṃ kārṣīn mā madrendracamūr iti /",
    "GK23jonart_pu:1937": "iyeṣa ṭhakkuraṃ rājā taṃ niroddhuṃ visṛṣṭavān // JRt_B.927 //",
    "GK23jonart_pu:1938": "yuddhaṃ vinānivartinyāṃ senāyāṃ madrabhūpateḥ /",
    "GK23jonart_pu:1939": "ājñāṃ vinākṣamo yoddhuṃ vyāvartata sa ṭhakkuraḥ // JRt_B.928 //",
    "GK23jonart_pu:1940": "kṣudreṣv atha sa madreṣu yuvarājo mahāmatiḥ /",
    "GK23jonart_pu:1941": "bhrātus snehād ruṣaṃ tyaktvā rājyatyāgaṃ svayaṃ vyadhāt // JRt_714 //",
    "GK23jonart_pu:1942": "22b) 'Alī Shāh (LS 4495-4496)",
    "GK23jonart_pu:1943": "tan nyastaṃ divasāvasānasamaye sūryasya tejo nijaṃ pratyūṣe pratipādayann atiśayaślāghyasvatejā bhavan /",
    "GK23jonart_pu:1944": "vahnir yajvakulais tato 'pi divase śraddhānubandhākulais tejovṛddhimuṣā",
    "GK23jonart_pu:1945": "navena haviṣā yajñeṣu santarpyate // JRt_715 //",
    "GK23jonart_pu:1946": "ṭhakkurair anvito rājā pavanaḥ kusumair iva /",
    "GK23jonart_pu:1947": "kaśmīrebhyo gatas sarvair deśādhīśair natas tataḥ // JRt_716 //",
    "GK23jonart_pu:1948": "sukhaṃ tāvad agāhiṣṭa vītanakrāṃ nadīm iva /",
    "GK23jonart_pu:1949": "ṭhakkurair ujjhitāṃ madracamūḥ kaśmīramedinīm // JRt_717 //",
    "GK23jonart_pu:1950": "atha vistīrṇam ākrāntam āliśāhena bhūbhujā /",
    "GK23jonart_pu:1951": "pitryaṃ siṃhāsanaṃ tena na tu sajjanamānasam // JRt_718 //",
    "GK23jonart_pu:1952": "udyaccheta kathaṃ jaḍadyutir aho dūrollasallāñchano gacched dīptakaro na ced dinakaro lokāntaraṃ svecchayā /",
    "GK23jonart_pu:1953": "vīreṇātyavahelayā viracito 'pakṣo jaḍaḥ kātaraḥ sambhāvya svaparākrameṇa vijayaṃ viśvaṃ tṛṇaṃ manyate // JRt_719 //",
    "GK23jonart_pu:1954": "śākhābhaṅgena sacchāyam udyānaṃ plavagā iva /",
    "GK23jonart_pu:1955": "maṇḍalaṃ kṣobhayām āsus turuṣkā rājasevakāḥ // JRt_720 //",
    "GK23jonart_pu:1956": "kātarān nāma bhūpālād aniṣpannaniyantraṇaḥ /",
    "GK23jonart_pu:1957": "yavano merakaṃsāro vyadhān maṇḍalaviplavam // JRt_721 //",
    "GK23jonart_pu:1958": "akārṣīn malino bhṛṅgas saṅkucantīr ivābjinīḥ /",
    "GK23jonart_pu:1959": "pauranārīr anāryas sa haṭhasambhogadūṣitāḥ // JRt_722 //",
    "GK23jonart_pu:1960": "mahākarair madenāndhaiḥ paṅkasaṅkulatāṃ bhajat /",
    "GK23jonart_pu:1961": "akṣobhi maṇḍalaṃ svacchais saro marugajair iva // JRt_723 //",
    "GK23jonart_pu:1962": "mantrimantrair avāryāṇāṃ divase 'py anivartinām /",
    "GK23jonart_pu:1963": "rakṣasām eva kaśmīrās tadā hastavaśaṃ gatāḥ // JRt_724 //",
    "GK23jonart_pu:1964": "arājakaṃ varaṃ rājyaṃ na svāmī tādṛśaḥ punaḥ /",
    "GK23jonart_pu:1965": "abhūṣaṇau varaṃ karṇau na punar lohakuṇḍalam // JRt_725 //",
    "GK23jonart_pu:1966": "[Ps-JRT 110]",
    "GK23jonart_pu:1967": "himād agnis tamas sūryāc chilā vyomnas tadāpatat /",
    "GK23jonart_pu:1968": "yat pālako 'pi bhūpālas sarvalokakṣayo 'bhavat // JRt_B.941 //",
    "GK23jonart_pu:1969": "sadma tuṅgaṃ varo vājī svacchaṃ vāso maṇir mahān /",
    "GK23jonart_pu:1970": "svīkṛtaṃ yavanais tat tad yad yac chobhāvahaṃ prabhoḥ // JRt_726 //",
    "GK23jonart_pu:1971": "akārṣīt pañcaṣān māsān rājyaṃ sa jaḍanāyakaḥ /",
    "GK23jonart_pu:1972": "prajāpāpavipākena na punas svena karmaṇā // JRt_727 //",
    "GK23jonart_pu:1973": "mālinyaṃ sumanaḥprathāḥ prathayate dainyaṃ nidhatte dṛśaḥ sūryālokatiraskṛtaṃ ca kurute saṃhāram āśā nayan /",
    "GK23jonart_pu:1974": "unnidraḥ kam upadravaṃ na tarasā kurvīta dhūmodgamo noddyotetatarāṃ śikhī yadi mahājvālākalāpākulaḥ śrīsekandaradattasya rājyasya ṛṇam ātmanaḥ /",
    "GK23jonart_pu:1975": "nivārayitukāmena svalakṣmīphalakāṅkṣiṇā // JRt_729 //",
    "GK23jonart_pu:1976": "madrendradveṣapūrṇena khuḥkhurasvāminā tataḥ /",
    "GK23jonart_pu:1977": "navarājo 'rthito dūtair nijadeśāgamaṃ prati // JRt_730 //",
    "GK23jonart_pu:1978": "nakro na cej jalanidher bahir abhyupeyāt kākas tyajen na varapādapam unnataṃ cet /",
    "GK23jonart_pu:1979": "ākhur na ced gahanagartaguhāṃ vimuñced dhantavyatāṃ katham avāpnuyur eva tat te // JRt_731",
    "GK23jonart_pu:1980": "āśrayo yuvarājasya maddviṣo dīyate 'munā /",
    "GK23jonart_pu:1981": "jasrathaṃ prati bhūpālaḥ krodhād ity abhyaṣeṇayat // JRt_732 //",
    "GK23jonart_pu:1982": "mlecchacchāditamāhātmyair udvignais sacivair nijaiḥ /",
    "GK23jonart_pu:1983": "aniṣiddhodyamamatir dūtair ubhayavetanaiḥ // JRt_733 //",
    "GK23jonart_pu:1984": "yuktyopodvalitaśraddhas tathā dvairājyajīvibhiḥ /",
    "GK23jonart_pu:1985": "navarājodayaṃ lekhamukhena prāpayiṣṇubhiḥ // JRt_734 //",
    "GK23jonart_pu:1986": "prasādalobhād yavanair atimātrakṛtastutiḥ /",
    "GK23jonart_pu:1987": "navarājajayodrekaśravaṇabhraṣṭasāhasaiḥ // JRt_735 //",
    "GK23jonart_pu:1988": "svasainyair dainyacakitair nindyamānodyamo nṛpaḥ /",
    "GK23jonart_pu:1989": "mallekaṃ jasrathaṃ jetuṃ prasthānam akarot tataḥ // JRt_736 //",
    "GK23jonart_pu:1990": "abhyamitrīṇatāṃ tasya kaśmīrendrasya gacchataḥ /",
    "GK23jonart_pu:1991": "āsīn mitrasya sāmmukhyaṃ na mitrāṇāṃ mahībhujām // JRt_737 //",
    "GK23jonart_pu:1992": "[Ps-JRT 111]",
    "GK23jonart_pu:1993": "svasyātyaunnatyam ālakṣya śaṅkamāno 'tha pātakam /",
    "GK23jonart_pu:1994": "khujyākādas samaṃ mantram amantrayata mantribhiḥ // JRt_B.954 //",
    "GK23jonart_pu:1995": "mantravikramamukhyāni lakṣaṇāni kva bhūbhujām /",
    "GK23jonart_pu:1996": "ayaṃ bāliśabhāvasya bhājanaṃ kva janādhipaḥ // JRt_B.955 //",
    "GK23jonart_pu:1997": "asmābhir nihitāś cāsminn upadeśā hitā api /",
    "GK23jonart_pu:1998": "pratīpaṃ yānti śaśinaḥ paṅkaje kiraṇā iva // JRt_B.956 //",
    "GK23jonart_pu:1999": "prāg eva yuvarājo 'bhūd ajayyo 'sahyasāhasaḥ /",
    "GK23jonart_pu:2000": "viśeṣeṇādya madreśadveṣāj jasrathamānitaḥ // JRt_B.957 //",
    "GK23jonart_pu:2001": "rājyāśrayeṣu nāsmāsu viśvāsī nūtano nṛpaḥ /",
    "GK23jonart_pu:2002": "hāralubdhasya dāmnas tu hāro na maṇibhṛtphaṇī // JRt_B.958 //",
    "GK23jonart_pu:2003": "tasmād asmābhir ete na yuvarājo vijīyate /",
    "GK23jonart_pu:2004": "yogyāḥ prāhuṇakenaiva gṛhe ghnanti bhujaṅgamam // JRt_B.959 //",
    "GK23jonart_pu:2005": "jīyamāne narendre na yuvarāje niraṅkuśāḥ /",
    "GK23jonart_pu:2006": "āyāntu maṇḍalaṃ sarve sādhayāmaś cikīrṣitam // JRt_B.960 //",
    "GK23jonart_pu:2007": "iti sammantrya mantrī sa yuvarājābhiyojane /",
    "GK23jonart_pu:2008": "sodyamasya narendrasya hetukartṛdaśām agāt // JRt_B.961 //",
    "GK23jonart_pu:2009": "yatra yatrāgaman mlecchakaṭakas sa madotkaṭaḥ /",
    "GK23jonart_pu:2010": "tatra tatra rajovyājāt tamo mūrtam adṛśyata // JRt_738 //",
    "GK23jonart_pu:2011": "pālanīyeṣu deśeṣu rājapuryādiṣūddhataḥ /",
    "GK23jonart_pu:2012": "paradeśeṣv ivākārṣīt sa luṇṭhanaparābhavam // JRt_739 //",
    "GK23jonart_pu:2013": "prāpte 'tha mudgaravyālanāma sthānaṃ mahīpatau /",
    "GK23jonart_pu:2014": "sandeśam ity amandaujāḥ prāhiṇon madrabhūpatiḥ // JRt_740 //",
    "GK23jonart_pu:2015": "pattilokas sasampattir vājino vegarājinaḥ /",
    "GK23jonart_pu:2016": "bhaṭā raṇodbhaṭās santi kaṭake tava yady api // JRt_741 //",
    "GK23jonart_pu:2017": "tathāpi cchalabandheṣu prasiddheṣu mahītale /",
    "GK23jonart_pu:2018": "yūyaṃ khuḥkhurayuddheṣu naiva nāma pragalbhatha // JRt_742 //",
    "GK23jonart_pu:2019": "vayam eva tu jānīmaḥ khuḥkhurāṇāṃ raṇacchalam /",
    "GK23jonart_pu:2020": "ahir eva bhujaṅgasya padaṃ jānāti netaraḥ // JRt_743 //",
    "GK23jonart_pu:2021": "ato yāvad vayaṃ prāptās tvatsevāvidhisiddhaye /",
    "GK23jonart_pu:2022": "bhavadbhis tāvad atraiva sthātavyaṃ parvatopari // JRt_744 //",
    "GK23jonart_pu:2023": "madreśasya sa sandeśo mandair yavanapuṅgavaiḥ /",
    "GK23jonart_pu:2024": "svayaśolabdhaye jñāto madasammūḍhadṛṣṭibhiḥ // JRt_745 //",
    "GK23jonart_pu:2025": "rājñi mūḍhe 'varūḍhe 'tha mānād iva mahīdharāt /",
    "GK23jonart_pu:2026": "dhvajair vāyucalair yātaṃ khuḥkhureśabalād bhiyā // JRt_746 //",
    "GK23jonart_pu:2027": "dhāvadaśvabalakṣodāt tanīyasi mahītale /",
    "GK23jonart_pu:2028": "harṣabhīrasasambhede majjati sma phaṇīśvaraḥ // JRt_747 //",
    "GK23jonart_pu:2029": "aśvakṣuṇṇe 'srasaṃsikte bhūtale 'sikuśāñcite /",
    "GK23jonart_pu:2030": "vīrāḥ prāṇān pratāpāgnau tatrājuhuvur āhave // JRt_748 //",
    "GK23jonart_pu:2031": "āliśāhas tato rājā sindhau pravahaṇaṃ yathā /",
    "GK23jonart_pu:2032": "abhāgyadurmarudvegād abhajyata raṇārṇave // JRt_749 //",
    "GK23jonart_pu:2033": "23b) Sulṭān Zayn al-'Ābidīn (LS 4496-4546)",
    "GK23jonart_pu:2034": "viśvāndhaṅkaraṇāndhakāranikaragrastasya sūryodayaṃ hemante himamārutair hatadhṛteḥ puṣpākarābhyāgamam",
    "GK23jonart_pu:2035": "duṣṭakṣmāpatitarjitasya jagato nirdoṣaleśaṃ prabhuṃ lokeśo janayan vyanakti nitarāṃ kāruṇyam atyujjvalam // JRt_750 //",
    "GK23jonart_pu:2036": "śrījainollābhadīno 'tha kaśmīrān apakalmaṣaḥ /",
    "GK23jonart_pu:2037": "anukūlo vidhāteva prāviśad vijayorjitaḥ // JRt_751 //",
    "GK23jonart_pu:2038": "satāṃ stutyā diśāṃ bheryā mukhāni dhvanayann ayam /",
    "GK23jonart_pu:2039": "paurāṇāṃ prāṅ manaḥ paścād rājadhānīṃ nṛpo 'viśat // JRt_752 //",
    "GK23jonart_pu:2040": "dhīnairmalyaṃ janasyāho jātaṃ rājño 'bhiṣekataḥ /",
    "GK23jonart_pu:2041": "pratāpo vairiṇāṃ śāntas tasmiṃś chatrāṇi bibhrati // JRt_753 //",
    "GK23jonart_pu:2042": "tannītiḥ pūrvarājeṣu kuṇṭhotkaṇṭhāḥ prajā vyadhāt /",
    "GK23jonart_pu:2043": "guṇātiśāyanī yā ca śarkarekṣuraseṣv iva // JRt_754 //",
    "GK23jonart_pu:2044": "pūrvarājavyavasthās sa vinaṣṭā navayann abhūt /",
    "GK23jonart_pu:2045": "śiśiropahatā vallīr vasanta iva bhūpatiḥ // JRt_755 //",
    "GK23jonart_pu:2046": "parasparādhikaṃ śatrūñ jayadbhir durjayān api /",
    "GK23jonart_pu:2047": "śastrair mantrā jitās tasya mantraiś śastrāṇi ca prabhoḥ // JRt_756 //",
    "GK23jonart_pu:2048": "kāntyāṅgaṃ vadanaṃ vācā śriyoraḥ kṣamayā manaḥ /",
    "GK23jonart_pu:2049": "śritaṃ paśyanty agād dūraṃ kīrtir īrṣyāvaśād iva // JRt_757 //",
    "GK23jonart_pu:2050": "rājñaḥ kalidaśāmadhye dharmyā sāmrājyapaddhatiḥ /",
    "GK23jonart_pu:2051": "antardaśeva śuśubhe śubhā kṛtayugasya sā // JRt_758 //",
    "GK23jonart_pu:2052": "bhoge sakhā naye mantrī vivektā śāstranirṇaye /",
    "GK23jonart_pu:2053": "śrīmuhammadakhāno 'bhūt kaśmīrendrasya sodaraḥ // JRt_759 //",
    "GK23jonart_pu:2054": "kim anyad rājyam evāsīc chattracāmaravarjitam /",
    "GK23jonart_pu:2055": "śrīmuhammadakhānasya kaśmīrendraprabhāvataḥ // JRt_760 //",
    "GK23jonart_pu:2056": "vasanta iva kāmasya vayasyo bhūpater abhūt /",
    "GK23jonart_pu:2057": "khuḥkarādhipatis tasya bhṛtyeṣv abhyadhikapriyaḥ // JRt_761 //",
    "GK23jonart_pu:2058": "durvyavasthāṃ nivāryāyaṃ deśe 'smin mlecchanāśite /",
    "GK23jonart_pu:2059": "iti rājyapariprāptiphalaṃ yāvad acintayat // JRt_762 //",
    "GK23jonart_pu:2060": "tāvad drohocitaṃ karma drogdhāro rājavallabhaiḥ /",
    "GK23jonart_pu:2061": "apṛṣṭvaiva mahīpālaṃ nītā vītabhayais sphuṭam // JRt_763 //",
    "GK23jonart_pu:2062": "yaśo diśi śriyaṃ sādhau sukhaṃ lokeṣu ropayan /",
    "GK23jonart_pu:2063": "vyadhāt prakramabhaṅgaṃ taṃ yac chatrūn udamūlayat // JRt_764 //",
    "GK23jonart_pu:2064": "ekāntā tigmatā bhānor mradimā śaśinaḥ punaḥ /",
    "GK23jonart_pu:2065": "sa dvau jetum ivāpuṣyat tatsaṃsargamayīṃ śriyam // JRt_765 //",
    "GK23jonart_pu:2066": "asaṅkhyān atra saṅkṣipte tadguṇān varṇayāmi kim /",
    "GK23jonart_pu:2067": "sṛgālānāṃ guhāmadhye kathaṃ hastipatir vaset // JRt_766 //",
    "GK23jonart_pu:2068": "tasmāc chailendravac citre makure sūryabimbavat /",
    "GK23jonart_pu:2069": "nyasyāmi tadguṇākhyānam atra citte trilokavat // JRt_767 //",
    "GK23jonart_pu:2070": "śītoṣṇayor ivorjādau viṣuve 'harniśor iva /",
    "GK23jonart_pu:2071": "tasya māno 'bhavat tulyas sve pare vāpi darśane // JRt_768 //",
    "GK23jonart_pu:2072": "rājā vaṇig ivātyarthaṃ tulāyāḥ puṭayor iva /",
    "GK23jonart_pu:2073": "sāmyabhaṅgaṃ darśanayor nākṣamiṣṭa kathañcana // JRt_769 //",
    "GK23jonart_pu:2074": "śānte siddhāśrame siṃhair mṛgā iva na pīḍitāḥ /",
    "GK23jonart_pu:2075": "turuṣkaiḥ puṣkalabhayair brāhmaṇāḥ pūrvavat tadā // JRt_770 //",
    "GK23jonart_pu:2076": "doṣākareṇa sūhena yeṣāṃ saṅkocitā sthitiḥ /",
    "GK23jonart_pu:2077": "vyakāsayat tato bhāsvān guṇinas tān mahīpatiḥ // JRt_771 //",
    "GK23jonart_pu:2078": "randhrair adhogatiṃ prāptā kulyevoddhṛtya bhūbhṛtā /",
    "GK23jonart_pu:2079": "vidyā pravāhitā tena guṇinā guṇarāgiṇā // JRt_772 //",
    "GK23jonart_pu:2080": "doṣacchedakaro rājā kramād bhiṣag ivānalam /",
    "GK23jonart_pu:2081": "kaśmīreṣu sadācāram apīpalad upakramaiḥ // JRt_773 //",
    "GK23jonart_pu:2082": "ahaṅkārāgadaṅkāro rājā prakṛtivṛddhaye /",
    "GK23jonart_pu:2083": "darśanānāṃ sa dhātūnām ivolbaṇam aśīśamat // JRt_774 //",
    "GK23jonart_pu:2084": "kāladharmeṇa balinā mātsyanyāyapravartanam /",
    "GK23jonart_pu:2085": "aṣṭalokeśatejo'ṃśadhāraṇasyāsya lakṣaṇam // JRt_775 //",
    "GK23jonart_pu:2086": "sa sūhabhaṭṭasaṃsparśaduṣṭāyāś śuddhaye bhuvaḥ /",
    "GK23jonart_pu:2087": "pratāpāgniṃ dhruvaṃ dīptamahākāśam ajijvalat // JRt_776 //",
    "GK23jonart_pu:2088": "rājñas sañcinvato mantraprapañcaṃ pañcadhā sthitam /",
    "GK23jonart_pu:2089": "jigīṣayeva tasyārivargaḥ pañcatvam āśrayat // JRt_777 //",
    "GK23jonart_pu:2090": "anityabāhyavidveṣinirjayastutisaṃstavaḥ /",
    "GK23jonart_pu:2091": "nityāntassthārisaṃhartus tasya pratyuta garhaṇā // JRt_778 //",
    "GK23jonart_pu:2092": "śakto 'pi kāśyapīśakraś śakyān evābhyaṣeṇayat /",
    "GK23jonart_pu:2093": "vyomni yātrāṃ karoty arkas satāre na tu soḍupe // JRt_779 //",
    "GK23jonart_pu:2094": "nājigīṣat sa tejasvī śatrūn vibhavatṛṣṇayā /",
    "GK23jonart_pu:2095": "harir māṃsādilobhena hinasti na hi hastinaḥ // JRt_780 //",
    "GK23jonart_pu:2096": "śaileṣu taddviṣo bhānupratāpādhidavaśramaiḥ /",
    "GK23jonart_pu:2097": "prāyaścittīyituṃ pañcatapastvaṃ dhruvam āśrayan // JRt_781 //",
    "GK23jonart_pu:2098": "prāvartiṣṭa mahīṣṭho 'pi notpathena sa jātucit /",
    "GK23jonart_pu:2099": "rākendur na niśārambhaṃ vinā jātv apy udeti yat // JRt_782 //",
    "GK23jonart_pu:2100": "garvaṃ pravṛddhā vāstavyā hīnā maiva kṣayaṃ gaman /",
    "GK23jonart_pu:2101": "iti nītividā rājñā tebhyo balir agṛhyata // JRt_783 //",
    "GK23jonart_pu:2102": "vairikīrtir juhotu svaṃ vikramasya viyogataḥ /",
    "GK23jonart_pu:2103": "vatāgnisadṛśe rājñaḥ pratāpe sahitaṃ śriyā // JRt_784 //",
    "GK23jonart_pu:2104": "ḍhillīśapīḍitaṃ jātu jasrathaṃ śaraṇāgatam /",
    "GK23jonart_pu:2105": "droṇīguhāsu so 'rakṣat tamo 'drir iva bhāskarāt // JRt_785 //",
    "GK23jonart_pu:2106": "tasmiñ śāsitari kṣoṇīṃ vinetari durātmanām /",
    "GK23jonart_pu:2107": "jayāpīḍapurasthasya bhūmidevasya kasyacit // JRt_786 //",
    "GK23jonart_pu:2108": "śaṣpagrāsābhilāṣād vā vidhātur vā niyogataḥ /",
    "GK23jonart_pu:2109": "udācitāpy agād dhenur mūrtevāśā svadhābhujām // JRt_787 //",
    "GK23jonart_pu:2110": "gato maḍavarājyaṃ sa tīrthasnānāya jātucit /",
    "GK23jonart_pu:2111": "svāṃ parijñātasaṅketāṃ gāṃ parijñātavān dvijaḥ // JRt_788 //",
    "GK23jonart_pu:2112": "saniścayo gṛhaṃ yāntīṃ sāyaṃ tām anugamya gām /",
    "GK23jonart_pu:2113": "vivādam akarod veśmasvāminā saha tatra saḥ // JRt_789 //",
    "GK23jonart_pu:2114": "tau lobhaniścayagrastāv aśāntakalahāv ubhau /",
    "GK23jonart_pu:2115": "mahīpālasabhāsthāne vivādaṃ kartum udyatau // JRt_790 //",
    "GK23jonart_pu:2116": "tayor aśaktayor jetum upapattiṃ parasparam /",
    "GK23jonart_pu:2117": "śṛṅgāṭāni parīkṣārthaṃ gor agre vyakiran nṛpaḥ // JRt_791 //",
    "GK23jonart_pu:2118": "sā bālye grasanābhyāsāc chīghram āghrāya saspṛhā /",
    "GK23jonart_pu:2119": "gaur abhuṅkta phalānīva na tu tatsantatiś ciram // JRt_792 //",
    "GK23jonart_pu:2120": "sabhāyāṃ rājanaipuṇyaṃ stuvatyāṃ kṛtaniścayāt /",
    "GK23jonart_pu:2121": "daṇḍyenājigrahad daṇḍaṃ bhāṇḍaṃ rājā dvijanmanā // JRt_793 //",
    "GK23jonart_pu:2122": "tasya dākṣiṇyadakṣasya prajānāṃ hitahetunā /",
    "GK23jonart_pu:2123": "putre mantriṇi mitre vā duṣṭe nālakṣyata kṣamā // JRt_794 //",
    "GK23jonart_pu:2124": "aparādhaṃ vinā jāyāṃ kṣībo nighnan priyo 'pi san /",
    "GK23jonart_pu:2125": "mereśāyo 'pi yavano vadhaṃ bhūpena lambhitaḥ // JRt_795 //",
    "GK23jonart_pu:2126": "śatrupakṣe nikāraṃ sa kṣipan kṣitipurandaraḥ /",
    "GK23jonart_pu:2127": "akarod ādaraṃ nityaṃ yogināṃ nayayoginām // JRt_796 //",
    "GK23jonart_pu:2128": "parākramaś ca nītiś ca tasya teṣāṃ ca bhūbhujām /",
    "GK23jonart_pu:2129": "karuṇā ca vivekaś ca yasmin rājani rājati // JRt_797 //",
    "GK23jonart_pu:2130": "kāmo viyogivargasya karoty apacitiṃ sadā /",
    "GK23jonart_pu:2131": "nirvikāras smaro yogivargasyāpacitiṃ vyadhāt // JRt_798 //",
    "GK23jonart_pu:2132": "saumyā bhīmā guṇā yasminn avasan navasaṅgamam /",
    "GK23jonart_pu:2133": "kvānyatra sāgarād dṛṣṭā viṣāmṛtajalānalāḥ // JRt_799 //",
    "GK23jonart_pu:2134": "ciraṃ stheyair upātto 'rthipratyarthibhyāṃ dhanagrahaḥ /",
    "GK23jonart_pu:2135": "tena dharmapravṛttena sadvṛttena nivāritaḥ // JRt_800 //",
    "GK23jonart_pu:2136": "kenāpi hetunā pūrvaṃ laularājadvijanmanā /",
    "GK23jonart_pu:2137": "bhūprasthadaśakāt prastho vikrīto lekhyapūrvakam ////",
    "GK23jonart_pu:2138": "bālānāṃ nonarājādiputrāṇāṃ tam udīrya saḥ /",
    "GK23jonart_pu:2139": "vikrayābde brahmabhūyaṃ laularājo 'gamat tataḥ // JRt_802 //",
    "GK23jonart_pu:2140": "nonarājādyasāmarthyāt prasthagrāhair abhujyata /",
    "GK23jonart_pu:2141": "avikrītam api prasthanavakaṃ balibhis tataḥ // JRt_803 //",
    "GK23jonart_pu:2142": "evaṃ kṛte daśaprasthabhoge tair balibhiś ciram /",
    "GK23jonart_pu:2143": "nagabhogāya kapaṭaṃ kṛtaṃ vikrayapattrake /",
    "GK23jonart_pu:2144": "[Ps-JRT 112]",
    "GK23jonart_pu:2145": "vyañjanāgrasthitaikārarūpajñānāya lekhakāḥ /",
    "GK23jonart_pu:2146": "rekhāṃ pūrve vyañjanānāṃ paścādbhāge kilālikhan // JRt_B.1029 //",
    "GK23jonart_pu:2147": "kālāntare liper bhedād upary adyatanāḥ punaḥ /",
    "GK23jonart_pu:2148": "vyañjanānāṃ likhanty eva rekhām ekārabodhikām // JRt_B.1030 //",
    "GK23jonart_pu:2149": "bhūprastham ekaṃ vikrītam iti vikrayapattrake /",
    "GK23jonart_pu:2150": "te makārasthitaikārabodhirekhāpade tataḥ // JRt_B.1031 //",
    "GK23jonart_pu:2151": "bhūprasthagrāhiṇo dhūrtā dakāraṃ samalekhayan /",
    "GK23jonart_pu:2152": "makāraṃ te śakāraṃ ca kārayām āsur añjasā // JRt_B.1032 //",
    "GK23jonart_pu:2153": "bhūprastham ekaṃ vikrītam iti vikrayapattrake /",
    "GK23jonart_pu:2154": "vikrītaṃ prasthadaśakam iti varṇān alekhayan // 804ef //",
    "GK23jonart_pu:2155": "tasmin rājñi vicārajñe nonarājasya nandanaḥ /",
    "GK23jonart_pu:2156": "balād dhṛtāṃ bhuvaṃ rājasabhāyām aham ākṣipam // JRt_805 //",
    "GK23jonart_pu:2157": "pratyarthibhir athānītaṃ bhūrjaṃ rājājñayā nṛpaḥ /",
    "GK23jonart_pu:2158": "yuktijñas salilasyāntar vācayitvākṣipat tataḥ // JRt_806 //",
    "GK23jonart_pu:2159": "naṣṭeṣu navavarṇeṣu purāṇeṣu sthireṣv atha /",
    "GK23jonart_pu:2160": "bhūprastham ekaṃ vikrītam iti sabhyān avācayat // JRt_807 //",
    "GK23jonart_pu:2161": "rājā kīrtim ahaṃ bhūmiṃ kūṭakṛd daṇḍam adbhutam /",
    "GK23jonart_pu:2162": "prajās sukhaṃ khalā bhītiṃ prāptavantas samaṃ tataḥ // JRt_808 //",
    "GK23jonart_pu:2163": "indo rāhubhayaṃ kadāpi kurute kālaḥ kalāḥ pūrayan siñcan sañcinute taḍinnipatanakṣobhaṃ taror vāridaḥ /",
    "GK23jonart_pu:2164": "vedhās satpuruṣasya sarvajagatām āhlādanāyodyamaṃ kurvann āmayadarśanena kurute bhītiprakarṣaṃ kṣaṇam // JRt_809 //",
    "GK23jonart_pu:2165": "abādhiṣṭatarāṃ kaṣṭo viṣasphoṭaḥ kadācana /",
    "GK23jonart_pu:2166": "prakoṣṭhaṃ bhūmipālasya prajānāṃ hṛdayaṃ ca saḥ // JRt_810 //",
    "GK23jonart_pu:2167": "māghamāsīva puṣpāṇāṃ mlecchaprāleyabādhayā /",
    "GK23jonart_pu:2168": "na lābho viṣavaidyāṇāṃ deśe 'sminn abhavat tadā // JRt_811 //",
    "GK23jonart_pu:2169": "yajvā gāruḍaśāstrajñaś śivabhaṭṭo nṛpānugaiḥ /",
    "GK23jonart_pu:2170": "atrānviṣyadbhir āpto 'tha kūpo 'dhvanyair marāv iva // JRt_812 //",
    "GK23jonart_pu:2171": "cikitsāyāṃ vidagdhas sa mlecchabhītyā vyalambata /",
    "GK23jonart_pu:2172": "sphuliṅgadagdhaḥ puruṣas spṛśaty api maṇiṃ cirāt // JRt_813 //",
    "GK23jonart_pu:2173": "svayaṃ dattābhayo rājñā prāptas tam udamūlayat /",
    "GK23jonart_pu:2174": "śivabhaṭṭo viṣasphoṭaṃ karīva viṣapādapam // JRt_814 //",
    "GK23jonart_pu:2175": "tasya kīrtis sukhaṃ rājñaḥ prajānāṃ harṣasantatiḥ /",
    "GK23jonart_pu:2176": "prārohaṃs trīṇi visphoṭe tatraikasmin vipāṭite // JRt_815 //",
    "GK23jonart_pu:2177": "tuṣṭena bhūbhujā dattāṃ yatheṣṭam api sampadam /",
    "GK23jonart_pu:2178": "naikṣiṣṭa śivabhaṭtas sa yatātmeva varāṅganām // JRt_816 //",
    "GK23jonart_pu:2179": "[Ps-JRT 113]",
    "GK23jonart_pu:2180": "uddāhapātakavaśād iva nirghṛṇas san dagdhvā tṛṇaṃ tṛṇakṛśānur upaiti śāntim /",
    "GK23jonart_pu:2181": "jātāmbuvāhakaruṇāpraṇayāt tṛṇasya kāntiḥ punaś śataguṇā masṛṇābhirāmā //",
    "GK23jonart_pu:2182": "kṣmāṃ santāpayatā gāḍham āṣāḍheneva vāridāḥ /",
    "GK23jonart_pu:2183": "sūhabhaṭṭena saṃśuṣya parābhūtā yayur diśaḥ // JRt_B.1047 //",
    "GK23jonart_pu:2184": "varṣā marud iva kṣmāpas tadvidyāpratyayotsukaḥ /",
    "GK23jonart_pu:2185": "ānāyayat sa tān sarvān paṇḍitān nijamaṇḍalam // JRt_B.1048 //",
    "GK23jonart_pu:2186": "muktāhāropame deśe vidvadratnāni nāyakaḥ /",
    "GK23jonart_pu:2187": "kāntyā vā sudhiyā tatra yathāyogaṃ nyavīviśat // JRt_B.1049 //",
    "GK23jonart_pu:2188": "rājā saṃropitān arghavṛttidānena paṇḍitān /",
    "GK23jonart_pu:2189": "āpyāyayaj jaleneva mālākāro mahīruhān // JRt_B.1050 //",
    "GK23jonart_pu:2190": "nāśitaṃ sūhabhaṭṭena yad yat kaśmīramaṇḍale /",
    "GK23jonart_pu:2191": "yojitaṃ śiryabhaṭṭena rājaprārthanayātha tat // JRt_B.1051 //",
    "GK23jonart_pu:2192": "pravartya yāgayātrādi nāgānāṃ bhaṭṭaśiryakaḥ /",
    "GK23jonart_pu:2193": "turuṣkāpahṛtāṃ bhūmiṃ vidagdhebhyo nyadāpayat // JRt_B.1052 //",
    "GK23jonart_pu:2194": "udaye dāpite tena hindukānām akhaṇḍite /",
    "GK23jonart_pu:2195": "śiryabhaṭṭāya cukupus sarve yavanadānavāḥ // JRt_B.1053 //",
    "GK23jonart_pu:2196": "mahāpadmaphaṇīndrāmbhassaṃbhede kumbhakena saḥ /",
    "GK23jonart_pu:2197": "baddho 'pi dṛtivat sthitvā yavanendrān vyalakṣayat // JRt_B.1054 //",
    "GK23jonart_pu:2198": "tāpo yasyāhni śailāñ jvalayati sa ravis sāyam akṣṇāpi gamyaḥ svagrāvṇaś śuṣyato 'hni dravayati na śaśī pūrakas sāyam abdheḥ /",
    "GK23jonart_pu:2199": "kāruṇyād eva loke nijamatisakalaṃ svecchayā darśayitvā taṃ tadbhāgyāvasānāt prathamam atha mahāṃs tūrṇam antardadhāti // JRt_B.1055",
    "GK23jonart_pu:2200": "kalau pātakināṃ puṃsāṃ sparśadarśanavihvalā /",
    "GK23jonart_pu:2201": "avaśyaṃ śāradā devī tadāntardhānam āśrayat // JRt_B.1056 //",
    "GK23jonart_pu:2202": "mukhe svedo bhuje kampaḥ pādasparśe vidāhitā /",
    "GK23jonart_pu:2203": "jātu jātv abhavad devyā no tadā hi tathā kvacit // JRt_B.1057 //",
    "GK23jonart_pu:2204": "drohārjitād dhanād bhāgaṃ prasādena niyuñjati /",
    "GK23jonart_pu:2205": "kaśmīraloke sā devī nānugrahaparā hy abhūt // JRt_B.1058 //",
    "GK23jonart_pu:2206": "dūrvāmātreṇa tuṣyanti viśuddhena hi devatāḥ /",
    "GK23jonart_pu:2207": "prāṇair api na mālinyadūṣitair jātucit punaḥ // JRt_B.1059 //",
    "GK23jonart_pu:2208": "kalikāle tu devyās sa prabhāvo 'pi śamaṃ gataḥ /",
    "GK23jonart_pu:2209": "jātv ity agān nṛpo devīṃ draṣṭuṃ tadyātrikais saha // JRt_B.1060 //",
    "GK23jonart_pu:2210": "nadīṃ madhumatīṃ snānapānābhyāṃ phalayann ayam /",
    "GK23jonart_pu:2211": "śāradākṣetram āsīdat sīdatpariṣadākulam // JRt_B.1061 //",
    "GK23jonart_pu:2212": "devībhaktābhayodyukto vyaṅktuṃ tacchaktim udyataḥ /",
    "GK23jonart_pu:2213": "yuktāyuktavivektā sa tatra rājā nyavikṣata // JRt_B.1062 //",
    "GK23jonart_pu:2214": "tatrāpi teṣāṃ daurātmyadarśanād vismito nṛpaḥ /",
    "GK23jonart_pu:2215": "bhaktihrāsam agād devyāṃ yātrikeṣu ca kopitām // JRt_B.1063 //",
    "GK23jonart_pu:2216": "sākṣāt tvaddarśanaṃ devi devānām api durlabham /",
    "GK23jonart_pu:2217": "asmābhir nārthanīyaṃ tat kalikālakalaṅkitaiḥ // JRt_B.1064 //",
    "GK23jonart_pu:2218": "aśaktānāṃ bhavadrūpaṃ niṣkalaṃ dhyātum arcitum /",
    "GK23jonart_pu:2219": "bhaktibhājām anukrośād yat tu rūpaṃ tvam agrahīḥ // JRt_B.1065 //",
    "GK23jonart_pu:2220": "tavāsyāṃ pratimāyāṃ ced vyapeto naiva sannidhiḥ /",
    "GK23jonart_pu:2221": "pavitrayatarām adya svapne tad darśanena mām // JRt_B.1066 //",
    "GK23jonart_pu:2222": "asmābhiś ca tatas sā tvaṃ yathāśakti niṣevyase /",
    "GK23jonart_pu:2223": "mithyābhaktadurātmatvāt tvaṃ ced dūram ito gatā // JRt_B.1067 //",
    "GK23jonart_pu:2224": "kimarthaṃ pratimā tarhi garhitā hinduvairibhiḥ /",
    "GK23jonart_pu:2225": "vijñapyeti sa saptamyāṃ bhādre rājā jitendriyaḥ // JRt_B.1068 //",
    "GK23jonart_pu:2226": "aśeta śāradākṣetraprāsādasthaṇḍilopari /",
    "GK23jonart_pu:2227": "darśitaṃ na yadā svapne kiñcit sannidhisūcakam // JRt_B.1069 //",
    "GK23jonart_pu:2228": "rājñāṣṭānavatau varṣe svāṃ mūrtiṃ devy acūrṇayat /",
    "GK23jonart_pu:2229": "nāsyādād darśanaṃ devī mlecchasaṃsargato dhruvam /",
    "GK23jonart_pu:2230": "svāmī bhṛtyāparādhena garhaṇīya iti sthitiḥ // JRt_B.1070 //",
    "GK23jonart_pu:2231": "devīdarśanavicchedi tasya nāsīd dhi kiñcana /",
    "GK23jonart_pu:2232": "dayā satyaṃ vivekaś ca tam evāśrayate tadā // JRt_B.1071 //",
    "GK23jonart_pu:2233": "vyāvṛtya yavanānāṃ sa vanānām iva vāridaḥ /",
    "GK23jonart_pu:2234": "harṣotkarṣavaśo 'kārṣīn mahat kanakavarṣaṇam // JRt_B.1072 //",
    "GK23jonart_pu:2235": "yatra daṇḍyā na daṇḍyante durbalās taskaraṃ vinā /",
    "GK23jonart_pu:2236": "bhūpateḥ prāḍvivākatvaṃ sa prāpad bhaṭṭaśiryakaḥ // JRt_B.1073 //",
    "GK23jonart_pu:2237": "pratijānaṃs tadā kośadhanasaṃbhavane 'sati /",
    "GK23jonart_pu:2238": "svagalacchedanaṃ bhaṭṭo mithyāvaktuś ca viplavam // JRt_B.1074 //",
    "GK23jonart_pu:2239": "śākhābhaṅgasamudbhūtaśabdavyāptacaturdiśām /",
    "GK23jonart_pu:2240": "samudīrayatāṃ nūnam abrāhmaṇyaṃ pade pade // JRt_B.1075 //",
    "GK23jonart_pu:2241": "drumāṇāṃ phalanamrāṇāṃ janānāṃ namatāṃ guṇaiḥ /",
    "GK23jonart_pu:2242": "chedād rakṣām akārṣīt sa jiṣṇur indhanahetunā // JRt_B.1076 //",
    "GK23jonart_pu:2243": "-- -- -- -- -- -- -- -- trayadaṇḍaṃ nivārya saḥ /",
    "GK23jonart_pu:2244": "dvijānāṃ jātirakṣārthaṃ raupyamāṣam akalpayat // JRt_817 //",
    "GK23jonart_pu:2245": "[Ps-JRT 115]",
    "GK23jonart_pu:2246": "māṃsādilobhān nighnatsu maṇḍaleṣu viṣeṇa gāḥ /",
    "GK23jonart_pu:2247": "gomāṃsakuṇḍīr grāhyādivāraṇāt sa nyavārayat // JRt_B.1079 //",
    "GK23jonart_pu:2248": "patyau mṛte 'nyaṃ gacchantyā vihitaṃ bhartṛgotrajaiḥ /",
    "GK23jonart_pu:2249": "sa mahāmatimāñ śūdryā viplavaṃ vinyavārayat // JRt_B.1080 //",
    "GK23jonart_pu:2250": "nyavārayat sa putrīṇām aurdhvadaihikaviplavam /",
    "GK23jonart_pu:2251": "aputrasya vipannasya lubdhais tadgotrajaiḥ kṛtam // JRt_B.1081 //",
    "GK23jonart_pu:2252": "śiśūnāṃ śāstrapāṭhādi sūhabhaṭṭena nāśitam /",
    "GK23jonart_pu:2253": "vṛttidānena viduṣāṃ vidyāvān ānayat punaḥ // JRt_B.1082 //",
    "GK23jonart_pu:2254": "vidhitsus svam abhijñānaṃ dvijadehe mahīpatiḥ /",
    "GK23jonart_pu:2255": "vyadhatta tilakavyājād vibhāgaṃ satyadharmayoḥ // JRt_B.1083 //",
    "GK23jonart_pu:2256": "grāmāṇāṃ prathame varṣe saṅkrāntaṃ kārakāturaiḥ /",
    "GK23jonart_pu:2257": "pattalāghoṣadeśeṣu lotradaṇḍaṃ nyavārayat // JRt_B.1084 //",
    "GK23jonart_pu:2258": "nivārya śākaṭatulāmānakūṭaṃ cirasthitam /",
    "GK23jonart_pu:2259": "arghavyavasthā vastūnāṃ pratimās samakārayat // JRt_B.1085 //",
    "GK23jonart_pu:2260": "bahirdeśāgatārthānāṃ deśakālādyapekṣayā /",
    "GK23jonart_pu:2261": "vyavasthāpyārgham utpiñjam acchinad dinamoṣaṇam // JRt_B.1086 //",
    "GK23jonart_pu:2262": "vidagdhaś śiryabhaṭṭo 'pi notkocaphalam ādita /",
    "GK23jonart_pu:2263": "avināśi punar dharmaphalaṃ varṣopakārataḥ // JRt_B.1087 //",
    "GK23jonart_pu:2264": "dehasthaivārthināṃ jñānarasavijñānakāṅkṣiṇām /",
    "GK23jonart_pu:2265": "tadecchāsiddhir abhavad rājñaḥ puṇyaphalād drutam // JRt_B.1088 //",
    "GK23jonart_pu:2266": "mahāśrīśiryabhaṭṭasya mukhād rājā nyavārayat /",
    "GK23jonart_pu:2267": "dharmaprakāśanāmānaṃ rājakāṅgaṭikaṃ prabhuḥ // JRt_B.1089 //",
    "GK23jonart_pu:2268": "dūraṃ nivārayām āsa nirdhāraṇapadāṅkitam /",
    "GK23jonart_pu:2269": "bhāvināṃ bhūmipālānāṃ durvyavasthāpathārgalam // JRt_B.1090 //",
    "GK23jonart_pu:2270": "asthāpayat sa dharmasthas sadvṛttaṃ pratipattanam /",
    "GK23jonart_pu:2271": "sthāpito grāmasīmāyāṃ grāmebhyaḥ prāpito dhanam /",
    "GK23jonart_pu:2272": "araṇye 'raṇyanāthebhyaḥ pānthas tena mahībhujā // JRt_818 //",
    "GK23jonart_pu:2273": "hāsāś śmaśānadevīnāṃ sūhabhaṭṭaṃ pratīva tam /",
    "GK23jonart_pu:2274": "pratisthānaṃ vimānāni pretānām adyutaṃs tadā // JRt_819 //",
    "GK23jonart_pu:2275": "mlecchair upadrutāṃ kṣoṇīm akṣīṇakaruṇo nṛpaḥ /",
    "GK23jonart_pu:2276": "udahārṣīt kramād evaṃ dānavair iva keśavaḥ // JRt_820 //",
    "GK23jonart_pu:2277": "ucchṛṅgān sa nayan bhaṅgaṃ nimnān āpūrayan nṛpaḥ /",
    "GK23jonart_pu:2278": "svakīrtibījavāpārtham anudghātāṃ mahīṃ vyadhāt // JRt_821 //",
    "GK23jonart_pu:2279": "bhūpateḥ paradāreṣu niṣkautukamayaṃ vratam /",
    "GK23jonart_pu:2280": "abhajyata paraṃ tasya paraśrīparirambhaṇe // JRt_822 //",
    "GK23jonart_pu:2281": "samyagdaśabalenātha sarvajñena mahībhujā /",
    "GK23jonart_pu:2282": "saugatas tilakācāryo mahattamapade kṛtaḥ // JRt_823 //",
    "GK23jonart_pu:2283": "saśivabhaṭṭas tilakas sa siṃhagaṇanāpatiḥ /",
    "GK23jonart_pu:2284": "sopanāny abhavaṃs te ca padārohe dvijanmanām // JRt_824 //",
    "GK23jonart_pu:2285": "medinyākhaṇḍalasyāsīt pikasyeva rasaśriyā /",
    "GK23jonart_pu:2286": "akhaṇḍaṃ rasapāṇḍityaṃ brahmakuṇḍalasevayā // JRt_825 //",
    "GK23jonart_pu:2287": "karpūrabhaṭṭo yaś śrīmān prāṇirakṣo mahībhujaḥ /",
    "GK23jonart_pu:2288": "guṇināṃ śaraṇaṃ cakre svaguṇais surabhiṃ sabhām // JRt_826 //",
    "GK23jonart_pu:2289": "pūrvābdagrahasañcārād uttarābdagrahasthitim /",
    "GK23jonart_pu:2290": "ruyyabhaṭṭo vidann āsīd vinaiva gaṇitaśramam // JRt_827 //",
    "GK23jonart_pu:2291": "śrīrāmānandapādānāṃ bhāṣyavyākhyākṣaṇekṣaṇe /",
    "GK23jonart_pu:2292": "vīkṣate śāradā kṣoṇīm eva sambhrāntamānasā // JRt_828 //",
    "GK23jonart_pu:2293": "gāndhārasindhumadrādibhūbhujas tasya bhūbhujaḥ /",
    "GK23jonart_pu:2294": "grāmyā ivābhavann ājñākāriṇo jitavairiṇaḥ // JRt_829 //",
    "GK23jonart_pu:2295": "yuddhe jitaṃ tato baddhaṃ khuḥkhurendreṇa bhūpatiḥ /",
    "GK23jonart_pu:2296": "māladevaṃ madrarājam ājñayā niramocayat // JRt_830 //",
    "GK23jonart_pu:2297": "rājā rājapurīrājaṃ nayajñas svapadātibhiḥ /",
    "GK23jonart_pu:2298": "kṣaṇād bhrūbhaṅgamātreṇa raṇasūham aloṭhayat // JRt_831 //",
    "GK23jonart_pu:2299": "udabhāṇḍapurādhīśaṃ sindhurājopabṛṃhitam /",
    "GK23jonart_pu:2300": "sa kandukam ivotthāpya muhur muhur apātayat // JRt_832 //",
    "GK23jonart_pu:2301": "bhoṭṭabhūmau mahīndreṇa goggadeśe kadācana /",
    "GK23jonart_pu:2302": "bāṇā gaurakharāsreṇa guṇair lokāś ca rañjitāḥ // JRt_833 //",
    "GK23jonart_pu:2303": "samijjite śayādeśe krūrādeśo mahīpatiḥ /",
    "GK23jonart_pu:2304": "suvarṇabuddhapratimāṃ yavanebhyo rarakṣa saḥ // JRt_834 //",
    "GK23jonart_pu:2305": "kaṣākaraṃ kaṣaṃs tasya nikaṣo bhauṭṭatejasām /",
    "GK23jonart_pu:2306": "aprakāśāṃ pratāpo 'tha malūtanagarīṃ vyadhāt // JRt_835 //",
    "GK23jonart_pu:2307": "kevalaṃ hṛdayaṃ śūnyaṃ bhauṭṭānāṃ nābhavat tadā /",
    "GK23jonart_pu:2308": "bhūmipālabhayāveśāt kośo 'pi cirasañcitaḥ // JRt_836 //",
    "GK23jonart_pu:2309": "prakṛtīnāṃ dadad rājā śeṣopyāyau yathocitam /",
    "GK23jonart_pu:2310": "pratyavekṣām akārṣīt sa śālinām iva kārṣakaḥ // JRt_837 //",
    "GK23jonart_pu:2311": "nāsahiṣṭeva taccāpaṃ tulāṃ śārṅgapinākayoḥ /",
    "GK23jonart_pu:2312": "dūrakāryārthasādhinyā dhanuṣmattā bhruvaḥ punaḥ // JRt_838 //",
    "GK23jonart_pu:2313": "astaṃ yas tamasāṃ kulāni balato netuṃ sadā vāñchati kṣīṇaṃ taṃ vasunābhipūrya śaśinaṃ saṃvardhayaty añjasā /",
    "GK23jonart_pu:2314": "kāśyapyām avakāśamātraghaṭanāṃ śākhāmukhai rundhato vṛkṣān vṛṣṭibharaiś ca yo 'sya katamo bhānos tulām arhati // JRt_839 //",
    "GK23jonart_pu:2315": "laddarājasutaṃ rājā nosrataṃ yam avardhayat /",
    "GK23jonart_pu:2316": "ahṛtadraviṇaṃ taṃ sa drohīti niravāsayat // JRt_840 //",
    "GK23jonart_pu:2317": "makkadeśāgato jātu pustakāḍambaraṃ vahan /",
    "GK23jonart_pu:2318": "sadaulanāmā yavano rājendraṃ tam upāgamat // JRt_841 //",
    "GK23jonart_pu:2319": "guṇān vikatthamānaṃ taṃ guṇirāgī nareśvaraḥ /",
    "GK23jonart_pu:2320": "upāgacchat pratidinaṃ darśanāyetaro yathā // JRt_842 //",
    "GK23jonart_pu:2321": "sa tasya paṭahasyeva rājāpaśyat kramād asau /",
    "GK23jonart_pu:2322": "antassāravihīnatvaṃ parīkṣāyāṃ vicakṣaṇaḥ // JRt_843 //",
    "GK23jonart_pu:2323": "mlecchamaskariṇi kṣoṇiprāṇeśo nirguṇe 'pi saḥ /",
    "GK23jonart_pu:2324": "premāṇaṃ nāmucat putre piteva karuṇārṇavaḥ // JRt_844 //",
    "GK23jonart_pu:2325": "pradoṣasyeva tamasāṃ durghanasyeva vidyutām /",
    "GK23jonart_pu:2326": "doṣāṇāṃ bahutā tasya prajās samudavejayat // JRt_845 //",
    "GK23jonart_pu:2327": "tasminn avasare kaścid yogirājo jitendriyaḥ /",
    "GK23jonart_pu:2328": "nyavikṣatonnate stambhe yogābhyāsasya siddhaye // JRt_846 //",
    "GK23jonart_pu:2329": "stambhopari navāhāni nirāhāram apaśyataḥ /",
    "GK23jonart_pu:2330": "tasyāśiṣaiva mahiṣī rājñaḥ putram ajījanat // JRt_847 //",
    "GK23jonart_pu:2331": "tapasyatas tathā tasya tatra tan navamaṃ dinam /",
    "GK23jonart_pu:2332": "rājñas tv anavamaṃ putrajanmakālamahotsavaḥ // JRt_848 //",
    "GK23jonart_pu:2333": "[Ps-JRT 116]",
    "GK23jonart_pu:2334": "hemantānte patati tuhinaṃ phālguṇe valgu valgad dīpasyāpi sphurati sutarāṃ śāntikāle 'tidāhaḥ",
    "GK23jonart_pu:2335": "śaityodreko vahati vahati grīṣmakāle tuṣāraṃ vastu prāyaḥ prathayati nijaṃ dharmam āyāti nāśe tapaḥkavacam aspṛṣṭvā tam adho mārgaṇair gatam /",
    "GK23jonart_pu:2336": "prahartur iva nirdeṣṭuṃ bhaviṣyantīṃ tathā gatim // JRt_B.1123 //",
    "GK23jonart_pu:2337": "rājamānyaṃ tam ālokya kupyantaṃ śāntamānasaḥ /",
    "GK23jonart_pu:2338": "nirṇayād acalad varṇī nayān na tu bhayodayāt // JRt_B.1124 //",
    "GK23jonart_pu:2339": "sa stambhān na mahādhairyād avārohan mahāmanāḥ /",
    "GK23jonart_pu:2340": "naivārohaj jagaddṛṣṭiṃ sadyo dyām api yogavit // JRt_B.1125 //",
    "GK23jonart_pu:2341": "atithiṃ yogapathikaṃ mā vadhīr mām iti bruvan /",
    "GK23jonart_pu:2342": "mlecchamaskariṇā varṇī khaḍgaghātair acūrṇyata // JRt_B.1126 //",
    "GK23jonart_pu:2343": "atyarthadarśanadveṣān madirāmadamohitaḥ /",
    "GK23jonart_pu:2344": "sa mlecchasahito yogirājaṃ tam avadhīc charaiḥ // JRt_849 //",
    "GK23jonart_pu:2345": "santaptair malinais sthūlair janānāṃ tadvilokanāt /",
    "GK23jonart_pu:2346": "bhūtale patitaṃ vāṣpair apavādaiś ca rājani // JRt_850 //",
    "GK23jonart_pu:2347": "pṛthvīnātho 'tha tac chrutvā śuddhyartham iva magnavān /",
    "GK23jonart_pu:2348": "bhīhrīśokakrudhāścaryakṛtyacintārṇaveṣu saḥ // JRt_851 //",
    "GK23jonart_pu:2349": "prathamodbhūtaputre 'pi tasminn ahni mahībhujā /",
    "GK23jonart_pu:2350": "nāsnāyi nābhyavāhāri vyavāhāri na nākathi // JRt_852 //",
    "GK23jonart_pu:2351": "anyedyur bhūpatiḥ pṛṣṭasmṛtijñagurukovidaḥ /",
    "GK23jonart_pu:2352": "hantur daṇḍaṃ vadhaṃ śṛṇvan karuṇāyantrito 'bhavat // JRt_853 //",
    "GK23jonart_pu:2353": "pratīpaṃ kharam āropya pratihaṭṭaṃ paribhramam /",
    "GK23jonart_pu:2354": "naramūtrābhiṣiktasya kūrcasya parikartanam // JRt_854 //",
    "GK23jonart_pu:2355": "ṣṭhīvanaṃ sarvalokānāṃ pretāntrair bāhubandhanam /",
    "GK23jonart_pu:2356": "jīvanmaraṇam ādikṣad daṇḍaṃ tasya kṛśāyateḥ // JRt_855 //",
    "GK23jonart_pu:2357": "rājani mlānihīnāni diksaugandhyavahāni ca /",
    "GK23jonart_pu:2358": "apatan nākapuṣpāṇi paurāśīrvacanāni ca // JRt_856 //",
    "GK23jonart_pu:2359": "madrarājaduhitros sa caturas tanayān nṛpaḥ /",
    "GK23jonart_pu:2360": "yathā daśaratho rājā janakān tān ajījanat // JRt_857 //",
    "GK23jonart_pu:2361": "jyāyān ādhamakhānas sa hājyakhānas tathā paraḥ /",
    "GK23jonart_pu:2362": "khāno jassarathaḥ khāno baharāmaś ca sañjñitaḥ // JRt_858 //",
    "GK23jonart_pu:2363": "[Ps-JRT 117]",
    "GK23jonart_pu:2364": "hindavas sūhabhaṭṭena balād ye pīḍitā bhṛśam /",
    "GK23jonart_pu:2365": "paradeśaṃ gatās te tu bibhrato veṣakalpanām // JRt_B.1137 //",
    "GK23jonart_pu:2366": "nijācāre ratā nityaṃ tadācāradviṣo hṛdā /",
    "GK23jonart_pu:2367": "svam ācāram anuṣṭhātuṃ preritāś ca dvijair balāt // JRt_B.1138 //",
    "GK23jonart_pu:2368": "dāritās svatrāṇabhayād utkocārpaṇatatparāḥ /",
    "GK23jonart_pu:2369": "rakṣitā bhūmipālena tadupadravavāraṇāt // JRt_B.1139 //",
    "GK23jonart_pu:2370": "kṣīrārṇavasya mathanāt paratas sudhādiratnāni tāny anupabhoganirarthakāni",
    "GK23jonart_pu:2371": "yo nītavān saphalatāṃ kila pātradānāt stutyas sa mandaragirir girirājavarge // JRt_859 //",
    "GK23jonart_pu:2372": "nadīr avaṭapātena bhuvaś cāmbu vināphalāḥ /",
    "GK23jonart_pu:2373": "saṃyogāt saphalīkṛtya yaśaś citram ajījanat // JRt_860 //",
    "GK23jonart_pu:2374": "rājñotpalapurakṣoṇau kulyāṃ prāpayya vapriṇīm /",
    "GK23jonart_pu:2375": "tayor nirarthakatvena dūṣaṇāvinivāritā // JRt_861 //",
    "GK23jonart_pu:2376": "nandaśailamarau kulyām avatārya mahīpatiḥ /",
    "GK23jonart_pu:2377": "asmārayac cakradharaṃ sāgarāntar nivāsinam // JRt_862 //",
    "GK23jonart_pu:2378": "karālambas satāṃ bibhrad akarālaṃ sitaṃ yaśaḥ /",
    "GK23jonart_pu:2379": "kulyayākārayad deśaṃ karālākhyaṃ stuteḥ padam // JRt_863 //",
    "GK23jonart_pu:2380": "sāgrahārā dvijā yatra sāgrahārāś ca yoṣitaḥ /",
    "GK23jonart_pu:2381": "sātha jainapurī rājñā karāle niramīyata // JRt_864 //",
    "GK23jonart_pu:2382": "avantipurabhūmau ca kāntodantena bhūbhujā /",
    "GK23jonart_pu:2383": "kulyāvatāritātulyā śālisampattiśālinī // JRt_865 //",
    "GK23jonart_pu:2384": "girimārgeṇa gaṅgāyā mānasaṃ prāpite jale /",
    "GK23jonart_pu:2385": "kiṃ pūtaṃ mānasenedam amunā kim u mānasam // JRt_866 //",
    "GK23jonart_pu:2386": "vyaḍambayat svamūrtiṃ yā mānasapratibimbitām /",
    "GK23jonart_pu:2387": "vidhāya tattaṭe tena nagarī saphalāyitā // JRt_867 //",
    "GK23jonart_pu:2388": "[Ps-JRT 118]",
    "GK23jonart_pu:2389": "śrīsvayasya yam ānetuṃ prajñā na sphuṭam asphurat /",
    "GK23jonart_pu:2390": "śrīsekandaraśāho 'pi kuṇṭhotkaṇṭho 'bhavattarām // JRt_B.1149 //",
    "GK23jonart_pu:2391": "śrījainollābhadenas tam ānīya paharaṃ nadam /",
    "GK23jonart_pu:2392": "prāsiñcad viṃśatikrośāñ chrīmān svayapure marum // JRt_B.1150 //",
    "GK23jonart_pu:2393": "durbhikṣavyāptacittānāṃ viśrāntijananān nṛṇām /",
    "GK23jonart_pu:2394": "viśrāntisañjñayā kulyā prasiddhābhūt pade pade // JRt_B.1151 //",
    "GK23jonart_pu:2395": "śrīmān suyyapurāt pārevitastaṃ dharaṇer nṛpaḥ /",
    "GK23jonart_pu:2396": "saṃyojya paharaṃ tāpavyāpadaṃ sa nyavārayat // JRt_868 //",
    "GK23jonart_pu:2397": "ā pradyumnagiriprāntād amareśapurāvadhi /",
    "GK23jonart_pu:2398": "maṭhāgrahārahaṭṭāḍhyāṃ sa jainanagarīṃ vyadhāt // JRt_869 //",
    "GK23jonart_pu:2399": "svargaṃ jetum ivodasthād unnatair aśmaveśmabhiḥ /",
    "GK23jonart_pu:2400": "saṅkrāntā jainagaṅgāyāṃ phaṇilokasya yāgamat // JRt_870 //",
    "GK23jonart_pu:2401": "jainagaṅgāṃ raṇasvāmiprāsādaṃ prāpitāṃ kṛtī /",
    "GK23jonart_pu:2402": "vyasismarat smerayaśā haripādakutūhalam // JRt_871 //",
    "GK23jonart_pu:2403": "pāresuyyapuraṃ jainagirisañjñāṃ purīṃ vyadhāt /",
    "GK23jonart_pu:2404": "kailāsācalatulyeva prāsādair abhibhūṣitā // JRt_872 //",
    "GK23jonart_pu:2405": "siddhakṣetre sureśvaryāṃ prasiddho vilasadyaśāḥ /",
    "GK23jonart_pu:2406": "rājadhānīṃ niṣiddhārir vyadhāt siddhipurīm asau // JRt_873 //",
    "GK23jonart_pu:2407": "prāsādaśikhare rājā mārtaṇḍāmaranāthayoḥ /",
    "GK23jonart_pu:2408": "rājadhānyau vyadhāt saudhadhautadūranabhastale // JRt_874 //",
    "GK23jonart_pu:2409": "subhikṣaṃ suyyarājena pūrvam aṅkuritaṃ kila /",
    "GK23jonart_pu:2410": "tataḥ prabhṛty atīteṣu bahuṣv api ca rājasu // JRt_875 //",
    "GK23jonart_pu:2411": "prajānām alpapuṇyatvān nāvardhata manāg api /",
    "GK23jonart_pu:2412": "tapobalāt pallavitaṃ puṣpitaṃ phalitaṃ tathā // JRt_876 //",
    "GK23jonart_pu:2413": "śrījainollābhadīnena yugapat tad vyadhīyata /",
    "GK23jonart_pu:2414": "tapasām atiśuddhatvāt kim iva jñāpakaṃ param // JRt_877 //",
    "GK23jonart_pu:2415": "pūrvapuṇyakṣaye rājyāt patanty anye mahīkṣitaḥ /",
    "GK23jonart_pu:2416": "tasya janmāntare rājyaprāptyai rājyam abhūt prabhoḥ // JRt_878 //",
    "GK23jonart_pu:2417": "sa nadīmātṛkāḥ kṛtvā dharaṇīr devamātṛkāḥ /",
    "GK23jonart_pu:2418": "agrahārān anu kṣmāpo dvijebhyo yad adāt sadā // JRt_879 //",
    "GK23jonart_pu:2419": "varāhakṣetranagaravijayeśānakādiṣu /",
    "GK23jonart_pu:2420": "yavanebhyo 'grahārān sa savihārān svayaṃ dadau // JRt_880 //",
    "GK23jonart_pu:2421": "vijayakṣetravārāhakṣetraśūrapurādiṣu /",
    "GK23jonart_pu:2422": "sattradānena sa trāsam api gotrabhido vyadhāt // JRt_881 //",
    "GK23jonart_pu:2423": "bhūmivikrayabhūrjādi kṛtacihnaṃ mahībhujā /",
    "GK23jonart_pu:2424": "nihnavaprāgabhāvāya dharmādhikaraṇaṃ kṛtam // JRt_882 //",
    "GK23jonart_pu:2425": "yo jayāpīḍadevena prāpto nāgaprasādataḥ /",
    "GK23jonart_pu:2426": "sa daṇḍam iva tasyādāt tāmraṃ tāmrākaro giriḥ // JRt_883 //",
    "GK23jonart_pu:2427": "maṇīn khanibhyaś cālabhyāṃs tadrājye bhūr ajījanat /",
    "GK23jonart_pu:2428": "ye jainamaṇayaḥ khyātāḥ padmarāgamadacchidaḥ // JRt_884 //",
    "GK23jonart_pu:2429": "saritāṃ saikate nītasikatābhramadaṃ tadā /",
    "GK23jonart_pu:2430": "kāñcanaṃ kāñcana cchāyāṃ bibhral lokair acīyata // JRt_885 //",
    "GK23jonart_pu:2431": "saritsuvarṇāt ṣaṣṭhāṃśo grāhyo bhāvibhir īśvaraiḥ /",
    "GK23jonart_pu:2432": "tāmrapaṭṭe 'likhad yācñāvākyam evaṃ nareśvaraḥ // JRt_886 //",
    "GK23jonart_pu:2433": "nagarādhikṛtaḥ kācaḍāmaro dustare pathi /",
    "GK23jonart_pu:2434": "krośamātraṃ vyadhāt setuṃ nagarāntaś śilāmayam // JRt_887 //",
    "GK23jonart_pu:2435": "nātmaiva setudānena tena paṅkāt samuddhṛtaḥ /",
    "GK23jonart_pu:2436": "sakalo 'pi jano madhyenagaraṃ puṇyaśālinā // JRt_888 //",
    "GK23jonart_pu:2437": "viṣaye viṣaye cakre śiryabhaṭṭo maṭhān pṛthūn /",
    "GK23jonart_pu:2438": "anye 'pi sacivā rājño dharmaśālā bahūr vyadhuḥ // JRt_889 //",
    "GK23jonart_pu:2439": "padmākarasya mathanāya gajādhirājāv abhyudyatau satatam eva tadambudṛptau",
    "GK23jonart_pu:2440": "tāvat karākari rasād iha cātimattau kṛtvā kṣaṇād agamatāṃ svayam eva nāśam // JRt_890 //",
    "GK23jonart_pu:2441": "masodaśūrau dhātreyau bhūpater ekagotrajau /",
    "GK23jonart_pu:2442": "dvau randhrānveṣiṇāv āstām anyo'nyavibhavāsahau // JRt_891 //",
    "GK23jonart_pu:2443": "rājñā tau vāritakrodhau snehadākṣiṇyaśālinā /",
    "GK23jonart_pu:2444": "hatvānyataram utpiñjasajjāv abhavatāṃ ciram // JRt_892 //",
    "GK23jonart_pu:2445": "kadācid bhūpater agre spṛṣṭaś śūreṇa vākcharaiḥ /",
    "GK23jonart_pu:2446": "masodaṭhakkuraś śastrasannyāsaṃ samakārayat // JRt_893 //",
    "GK23jonart_pu:2447": "nyastaśastras sa rajanau gacchan mitaparicchadaḥ /",
    "GK23jonart_pu:2448": "randhraṃ labdhvātha śūreṇa masodaṣ ṭhakkuro hataḥ // JRt_894 //",
    "GK23jonart_pu:2449": "vinnādyaiṣ ṭhakkurais tasya bhrātṛbhiḥ khyātapauruṣaiḥ /",
    "GK23jonart_pu:2450": "hantum abhyarthitaś śūro bhūpateḥ premaśālinaḥ // JRt_895 //",
    "GK23jonart_pu:2451": "śūre sānucare vinnaṭhakkureṇa hate sati /",
    "GK23jonart_pu:2452": "prasādam agamat kīrtiṣ ṭhakkurāṇāṃ ca dhīs tadā // JRt_896 //",
    "GK23jonart_pu:2453": "tathā sa yogināṃ mānam adād bhūlokavāsavaḥ /",
    "GK23jonart_pu:2454": "teṣām agre yathā madrarājādyair laḍitaṃ śvavat // JRt_897 //",
    "GK23jonart_pu:2455": "sa dadad yogināṃ bhogaṃ yāgaṃ tebhyo 'grahīn nṛpaḥ /",
    "GK23jonart_pu:2456": "bhayaṃ dadad arātibhyo dadhāv abhayam apy aho // JRt_898 //",
    "GK23jonart_pu:2457": "mudrākarparakanthādi vārayan yogināṃ nṛpaḥ /",
    "GK23jonart_pu:2458": "kuṇḍalaṃ hemapātrāṇi dukūlam api dattavān // JRt_899 //",
    "GK23jonart_pu:2459": "chittvā parvatapakṣatīr api navāḥ pheṇena hatvāpy ahiṃ kṛtvā yajñaśataṃ trilokavijayī kīrtyā na tṛptiṃ gataḥ /",
    "GK23jonart_pu:2460": "indraḥ pītasitāsitāruṇaharidvarṇaṃ vidhatte dhanurjyotir dhūmasamīranīraghaṭanāmātre 'py asāre ghane // JRt_900 //",
    "GK23jonart_pu:2461": "bhūtānāṃ bhāvināṃ vāpi yad aśakyaṃ mahībhujām /",
    "GK23jonart_pu:2462": "tad iṣṭasāhaso rājā kīrtaye kartum iṣṭavān // JRt_901 //",
    "GK23jonart_pu:2463": "kartavyaṃ sāhasaṃ yad yad ucitaṃ yad ayaṃ nṛpaḥ /",
    "GK23jonart_pu:2464": "kālasyānavadhitvāc ca vipulatvena ca kṣiteḥ // JRt_902 //",
    "GK23jonart_pu:2465": "tat tat sambhāvya sādhyaṃ sa bhāvibhir medinīśvaraiḥ /",
    "GK23jonart_pu:2466": "dūrād abdhim ivāyāto ratneṣv adhikadīptiṣu // JRt_903 //",
    "GK23jonart_pu:2467": "sāhaseṣv ekam ādātum api prāpa na niścayam /",
    "GK23jonart_pu:2468": "upacārair daridrāṇāṃ saṃbhavodāramānasaḥ // JRt_904 //",
    "GK23jonart_pu:2469": "na toṣitaś śrutai rājñām atītānāṃ ca sāhase /",
    "GK23jonart_pu:2470": "agamyeṣv api bhūpālaś śaileṣu ca sarassu ca // JRt_905 //",
    "GK23jonart_pu:2471": "śabdeṣv artheṣv iva kavis tatas samacaran nṛpaḥ /",
    "GK23jonart_pu:2472": "vaṇijām iva vākyāni vyavahārasamutsukaḥ // JRt_906 //",
    "GK23jonart_pu:2473": "rājā nīlapurāṇādīn paṇḍitebhyas tato 'śṛṇot /",
    "GK23jonart_pu:2474": "cintāntarāṇi santyajya sāhasaikasamutsukaḥ // JRt_907 //",
    "GK23jonart_pu:2475": "kadācid dharaṇīpālaś ciram evam acintayat /",
    "GK23jonart_pu:2476": "dehasyeva trilokasya mukhavat kṣitimaṇḍalam // JRt_908 //",
    "GK23jonart_pu:2477": "pradhānaṃ tatra kaśmīramaṇḍalaṃ nayanaṃ yathā /",
    "GK23jonart_pu:2478": "śailarājaśikhāḥ pakṣmatulāṃ yatra vahanti tāḥ // JRt_909 //",
    "GK23jonart_pu:2479": "tārāmaṇḍalavat tatra mahāpadmasarovaraḥ /",
    "GK23jonart_pu:2480": "[Ps-JRT 119]",
    "GK23jonart_pu:2481": "śaśvad udbhramito yatra mainākānveṣaṇodyataḥ // JRt_B.1194cd //",
    "GK23jonart_pu:2482": "pratibimbaphalād bhāti jāne himagirīśvaraḥ /",
    "GK23jonart_pu:2483": "samudrasadṛśe yatra pratibimbacchalād raveḥ // JRt_B.1195 //",
    "GK23jonart_pu:2484": "antaḥ kṛtāspado dīpto lakṣyate vaḍavānalaḥ /",
    "GK23jonart_pu:2485": "mahāpadmāspadaṃ tatra jyotirmaṇḍalasodaram // 910cd //",
    "GK23jonart_pu:2486": "tad āpūrya kathañcic cet kiyanmātram api kramāt /",
    "GK23jonart_pu:2487": "nirmāṇaṃ śakyate kartuṃ tadā rājyaphalodayaḥ // JRt_911 //",
    "GK23jonart_pu:2488": "agādhasalilacchannakrośāṣṭāviṃśatipramaḥ /",
    "GK23jonart_pu:2489": "sarorājas sa hi mahān āśayo mahatām api // JRt_912 //",
    "GK23jonart_pu:2490": "vicintyeti sa visraṣṭuṃ tatropāyaṃ sarovare /",
    "GK23jonart_pu:2491": "nāvāsya gatavān madhyaṃ yogīvātmānam ātmanā // JRt_913 //",
    "GK23jonart_pu:2492": "sadaivoddhatakallolaṃ mahāpadmasaro mahat /",
    "GK23jonart_pu:2493": "nāgāhanta nṛpāḥ pūrve taraṇībhaṅgaśaṅkinaḥ // JRt_914 //",
    "GK23jonart_pu:2494": "tapaḥprabhāvād dhairyād vā kāryagauravato 'pi vā /",
    "GK23jonart_pu:2495": "sthalavat salile tatra sa rājānvasarat sukham // JRt_915 //",
    "GK23jonart_pu:2496": "yac cetasā cirataraṃ paricintyamānaṃ cintāmaṇiḥ kila dadāti tad eva nānyat",
    "GK23jonart_pu:2497": "cittasya cāpi yad agocaratām upaiti tat tu prayacchatitarāṃ vata buddhiratnam // JRt_916 //",
    "GK23jonart_pu:2498": "tasya hi kṣitipālasya nirālambamates sataḥ /",
    "GK23jonart_pu:2499": "sarasas sthalatāṃ kartum upāyaḥ pratyabhād ayam // JRt_917 //",
    "GK23jonart_pu:2500": "śilāpūrṇapravahaṇair upary upari pātitaiḥ /",
    "GK23jonart_pu:2501": "śailaśṛṅgair ivāmbhodhim etad āpūrayāmy aham // JRt_918 //",
    "GK23jonart_pu:2502": "kṛtābhir lohanaddhābhiḥ paṭṭībhir devadāruṇaḥ /",
    "GK23jonart_pu:2503": "na klidyante tatas toye śilāpravahaṇādibhiḥ // JRt_919 //",
    "GK23jonart_pu:2504": "tataḥ pratyāgato rājā vṛddhān ābaddhakautukaḥ /",
    "GK23jonart_pu:2505": "abhyagāc charaṇaṃ tatra te cainaṃ nṛpam abhyadhuḥ // JRt_920 //",
    "GK23jonart_pu:2506": "dvārikeva śubhā tasya purī sandhimatī kila /",
    "GK23jonart_pu:2507": "sudarśanena cakreṇa manujānāṃ samāśritā // JRt_921 //",
    "GK23jonart_pu:2508": "nagaryā devatā tasya mahāpadmaḥ phaṇīśvaraḥ /",
    "GK23jonart_pu:2509": "tvam ivaitāṃś caturvarṇān putravat paryapālayat // JRt_922 //",
    "GK23jonart_pu:2510": "kalikālabalāt tatra durācāraniṣeviṇaḥ /",
    "GK23jonart_pu:2511": "janās taddeśavāstavyāḥ prāpur vṛddhiṃ dinād dinam // JRt_923 //",
    "GK23jonart_pu:2512": "atha karmānusāreṇa viparyāsānubandhataḥ /",
    "GK23jonart_pu:2513": "krodhaṃ nāgapatir yāto dūṣaṇād iva sajjanaḥ // JRt_924 //",
    "GK23jonart_pu:2514": "anujjhitanijācāraṃ kumbhakāraṃ sa kañcana /",
    "GK23jonart_pu:2515": "svapne 'vadad durācārān paurān majjayitāsmy aham // JRt_925 //",
    "GK23jonart_pu:2516": "nāgaḥ prajādurācārāt prajā vroḍayatī ti tam /",
    "GK23jonart_pu:2517": "prātar vadantam ahasan paurāḥ paśum ivākhilāḥ // JRt_926 //",
    "GK23jonart_pu:2518": "[Ps-JRT 120]",
    "GK23jonart_pu:2519": "tadāstike kumbhakāre gate tasmāt purād drutam /",
    "GK23jonart_pu:2520": "nāgendro jalapūreṇa sarvam avroḍayat puram // JRt_B.1213 //",
    "GK23jonart_pu:2521": "yāvat paurāḥ purāc celus te sarve hariṇā iva /",
    "GK23jonart_pu:2522": "tāvad evāgram ākrāmad dāvāgnir iva tajjalam // JRt_B.1214 //",
    "GK23jonart_pu:2523": "phaṇāśatollasadvāridhārāśabdabhayaṅkaraḥ /",
    "GK23jonart_pu:2524": "nāgarājo 'tha nagarīṃ vairīvāveṣṭayaj jalaiḥ // JRt_927 //",
    "GK23jonart_pu:2525": "mantrān paṭhatsu vipreṣu 10janeṣu praṇamatsv atha /",
    "GK23jonart_pu:2526": "rudatsv api ca bāleṣu nāsyābhūd yamavad dayā // JRt_928 //",
    "GK23jonart_pu:2527": "bhayād bāleṣu putreṣu kaṇṭhalagneṣu yoṣitaḥ /",
    "GK23jonart_pu:2528": "vāṣpamuktāphalaiś cakruḥ pūjāṃ phaṇipater iva // JRt_929 //",
    "GK23jonart_pu:2529": "pādād aṅkaṃ tataḥ kaṇṭhaṃ tatas skandhaṃ tataś śiraḥ /",
    "GK23jonart_pu:2530": "prāṇā iva sutā jagmur mātṝṇāṃ bhayavihvalāḥ // JRt_930 //",
    "GK23jonart_pu:2531": "sarvāṇy aṅgāni nārīṇāṃ śṛṅgārīvānurāgavān /",
    "GK23jonart_pu:2532": "kampamānāni lolas sa jalapūras samaspṛśat // JRt_931 //",
    "GK23jonart_pu:2533": "hrasvaṃ dīrghaṃ ca sūkṣmaṃ ca sthūlaṃ cāṇu mahat tathā /",
    "GK23jonart_pu:2534": "andhakāra ivācchādya jalapūro vyajṛmbhata // JRt_932 //",
    "GK23jonart_pu:2535": "agādhe salile tasmin khalasparśāsahas tataḥ /",
    "GK23jonart_pu:2536": "phaṇirājas sthitiṃ cakre vipine sajjano yathā // JRt_933 //",
    "GK23jonart_pu:2537": "kāliyas sa hi nāgendraḥ padākrānto muradviṣā /",
    "GK23jonart_pu:2538": "śirasy utpannapadmatvān mahāpadmābhidhāṃ gataḥ // JRt_934 //",
    "GK23jonart_pu:2539": "naṣṭān yojayituṃ bhūyaḥ kaśmīrān icchato hareḥ /",
    "GK23jonart_pu:2540": "avatāras tvam etat te sidhyaty eva cikīrṣitam // JRt_935 //",
    "GK23jonart_pu:2541": "rājā śrutveti sa svapne kṣaṇam evam acintayat /",
    "GK23jonart_pu:2542": "evaṃvidhāni kāryāṇi sidhyeyuḥ katham anyathā // JRt_936 //",
    "GK23jonart_pu:2543": "prajācāraviparyāsān nākṣamiṣṭa puraṃ phaṇī /",
    "GK23jonart_pu:2544": "nāniṣṭaṃ sahate 'lpo 'pi tādṛśas tu mahān katham // JRt_937 //",
    "GK23jonart_pu:2545": "nāgarājocitaṃ chattrasagotram aham atra tu /",
    "GK23jonart_pu:2546": "sthalamātraṃ yaśoratnaghaṭikārabhyam ārabhe // JRt_938 //",
    "GK23jonart_pu:2547": "ullolasaraso madhye vartamāne mahāsthale /",
    "GK23jonart_pu:2548": "pavitre vijane cātra siddhiṃ yāsyanti sādhakāḥ // JRt_939 //",
    "GK23jonart_pu:2549": "cintayitveti bhūpālaś śilāpravahaṇair dṛḍhaiḥ /",
    "GK23jonart_pu:2550": "ullolasaraso madhyam apy agādham apūrayat // JRt_940 //",
    "GK23jonart_pu:2551": "sarasas tu tatas tasya sthalībhūte 'tha bhūpatiḥ /",
    "GK23jonart_pu:2552": "madhyadeśe mahārājo jainalaṅkāṃ vinirmame // JRt_941 //",
    "GK23jonart_pu:2553": "ante tasyaiva saraso rākṣasendraprasādataḥ /",
    "GK23jonart_pu:2554": "jayāpīḍamahīpālas sthalabhāvam adāpayat // JRt_942 //",
    "GK23jonart_pu:2555": "hemante bisaśṛṅgāṭakavukoddharaṇādinā /",
    "GK23jonart_pu:2556": "śrījayāpīḍakoṭṭasya jñāyate 'gādhavartitā // JRt_943 //",
    "GK23jonart_pu:2557": "ullolasyāntabhāgeṣu suyyākuṇḍalakādayaḥ /",
    "GK23jonart_pu:2558": "dṛśyante bahavo grāmā viśālasadanāṅkitāḥ // JRt_944 //",
    "GK23jonart_pu:2559": "girayo 'pi nimajjanti yatra tatra tu sa vyadhāt /",
    "GK23jonart_pu:2560": "jainalaṅkāṃ mahāṭaṅkāṃ taṃ nidhāyādhikāriṇam // JRt_945 //",
    "GK23jonart_pu:2561": "ruyyabhāṇḍapatiṃ śilpakauśalābhyullasanmatim /",
    "GK23jonart_pu:2562": "rājadhānīmahādvāraṃ naṣṭaṃ yo 'yojayat punaḥ // JRt_946 //",
    "GK23jonart_pu:2563": "himācalaśikhādarpacchedaprāsādameduram /",
    "GK23jonart_pu:2564": "kramarājye sphuradrājyas suratrāṇapuraṃ vyadhāt // JRt_947 //",
    "GK23jonart_pu:2565": "jainakoṭṭaṃ ghaṭṭitārir aṭṭaśāli samantataḥ /",
    "GK23jonart_pu:2566": "nṛtyatpaṭṭapatākāntakāntaṃ rājā vinirmame // JRt_948 //",
    "GK23jonart_pu:2567": "jīrṇoddhāreṣu sarveṣu nirmāṇeṣu naveṣu ca /",
    "GK23jonart_pu:2568": "ājñā rājño babhau hetū ruyyabhāṇḍapateś ca dhīḥ // JRt_949 //",
    "GK23jonart_pu:2569": "mahāpadmasarastīre jainopapadaśālinaḥ /",
    "GK23jonart_pu:2570": "puramaṇḍapikāghoṣāṃs tathā śrījainakuṇḍalam /",
    "GK23jonart_pu:2571": "sa jainapattanaṃ cāpi vidadhe dharaṇīpatiḥ // JRt_950 //",
    "GK23jonart_pu:2572": "[Ps-JRT 121]",
    "GK23jonart_pu:2573": "kāruṇyāt kīrtilobhāc ca svayam evātha bhūpatiḥ /",
    "GK23jonart_pu:2574": "vāmaparśve girau vāri visraṣṭuṃ ciram abhramat // JRt_B.1232 //",
    "GK23jonart_pu:2575": "dṛṣṭvā nissalilaṃ śailaṃ ledaryānayanotsukaḥ /",
    "GK23jonart_pu:2576": "aśrauṣīc chāstravṛddhebhyas tanmūlam amareśvaram // JRt_B.1233 //",
    "GK23jonart_pu:2577": "nirvighnaṃ kāryasiddhyarthaṃ prasādayitum īśvaram /",
    "GK23jonart_pu:2578": "ārurohāmareśādrim abhimānam ivātha saḥ // JRt_B.1234 //",
    "GK23jonart_pu:2579": "te latābhya iva mlecchā nāgebhyaś śaṅkayākulāḥ /",
    "GK23jonart_pu:2580": "nānyo'yam iva saṃlāpaṃ tatra svaka iva vyadhuḥ // JRt_B.1235 //",
    "GK23jonart_pu:2581": "tvagroginām iva svasthās turuṣkāṇāṃ vanasthitāḥ /",
    "GK23jonart_pu:2582": "nāgā darśanam apy antar nāsahanta kadācana // JRt_B.1236 //",
    "GK23jonart_pu:2583": "dhairyeṇopadruto rājā śuśruvān nāsahiṣṭa tān /",
    "GK23jonart_pu:2584": "bālo 'gnikaṇavipluṣṭaḥ padmarāgam ivāmalam // JRt_B.1237 //",
    "GK23jonart_pu:2585": "kapīnām iva baddhānāṃ bhītānām api ca dhruvam /",
    "GK23jonart_pu:2586": "mlecchānāṃ ca durācāracāpalyaṃ vinyavartata // JRt_B.1238 //",
    "GK23jonart_pu:2587": "yad udgarjadbhir udyadbhis savidyudbhir ghanair ghanaiḥ /",
    "GK23jonart_pu:2588": "kopenevābhavat teṣu tataḥ kālamukhaṃ nabhaḥ // JRt_B.1239 //",
    "GK23jonart_pu:2589": "kātareṣv iva saṅgrāmād gires tūrṇapalāyiṣu /",
    "GK23jonart_pu:2590": "mleccheṣu karakāvarṣair naṣṭadhairyeṣu tatkṣaṇam // JRt_B.1240 //",
    "GK23jonart_pu:2591": "mānād iva kulīno 'tha bhaktyā dhairyād avicyutaḥ /",
    "GK23jonart_pu:2592": "avarūḍho na śailendrāt kaśmīrendraḥ kathañcana // JRt_B.1241 //",
    "GK23jonart_pu:2593": "māntrikeṣv iva megheṣu garjatsu yavanoragaiḥ /",
    "GK23jonart_pu:2594": "tyakto nidhir iva kṣmāpo devo nāgair aśaṃsyata // JRt_B.1242 //",
    "GK23jonart_pu:2595": "nivṛtyatām ito deva kāryasiddhir bhaviṣyati /",
    "GK23jonart_pu:2596": "pūjopakaraṇaṃ śambhoḥ prāptam eva visṛjyatām // JRt_B.1243 //",
    "GK23jonart_pu:2597": "svapne divyākṛteḥ puṃsaś śrutveti kṣitināyakaḥ /",
    "GK23jonart_pu:2598": "siddhakāryas tataḥ prātaḥ kaśmīrāntaram āviśat // JRt_B.1244 //",
    "GK23jonart_pu:2599": "ledarīṃ girimārgeṇāpaya mārtāṇḍapattanam /",
    "GK23jonart_pu:2600": "iti rājā samādikṣad dhārmikaṃ śiryabhaṭṭakam // JRt_B.1245 //",
    "GK23jonart_pu:2601": "dayālutvāt praśastatvān nirlobhatvān mahībhujā /",
    "GK23jonart_pu:2602": "niyuktas sa nadīkṛṣṭāv alagad bhaṭṭaśiryakaḥ // JRt_B.1246 //",
    "GK23jonart_pu:2603": "so 'vyāhatājñas sarvatra lokālīpatibhis tataḥ /",
    "GK23jonart_pu:2604": "lokam ānāyya śailendraṃ saritaḥ padavīṃ vyadhāt // JRt_B.1247 //",
    "GK23jonart_pu:2605": "avaṭeṣu śilābandhaṃ nimneṣu grāvapūraṇam /",
    "GK23jonart_pu:2606": "khanīṣu kuṭilaṃ mārgaṃ tasyās sa sarito vyadhāt // JRt_B.1248 //",
    "GK23jonart_pu:2607": "taṭasthān poṣayanty uccaiḥ purastācchākhinas sarit /",
    "GK23jonart_pu:2608": "sā tu rājasabhevātha rabhasād udapūrayat // JRt_B.1249 //",
    "GK23jonart_pu:2609": "prajñeva viduṣas sthitvā ciraṃ pratipadaṃ sarit /",
    "GK23jonart_pu:2610": "lolīkṛtataraṅgabhrūḥ prātiṣṭhata śanaiś śanaiḥ // JRt_B.1250 //",
    "GK23jonart_pu:2611": "rājñas tapaḥprabhāveṇa bhaṭṭaśiryanayena ca /",
    "GK23jonart_pu:2612": "prajānām api bhāgyena nāsyā vighno 'bhavat kvacit // JRt_B.1251 //",
    "GK23jonart_pu:2613": "sā bhajantī giriṃ kvāpi tyajantī dūrataḥ kvacit /",
    "GK23jonart_pu:2614": "vaprāt pararatevābhūt saśabdakalahā sarit // JRt_B.1252 //",
    "GK23jonart_pu:2615": "navasya bhūmipālasya cittavṛttir ivāmbhasā /",
    "GK23jonart_pu:2616": "avaṭo dakṣiṇe nadyā vāme 'drir vikaṭopalaḥ /",
    "GK23jonart_pu:2617": "puras tuṅgā ca dīrghā ca śileti kvāpy adṛśyata // JRt_B.1253 //",
    "GK23jonart_pu:2618": "sthūlena gaṇḍaśailena purato ruddhapaddhatiḥ /",
    "GK23jonart_pu:2619": "na tasthau na yayau kulyā kāminīva vimānitā // JRt_B.1254 //",
    "GK23jonart_pu:2620": "rājñā svayam athāpy atra gaṇḍaśaile vidārite /",
    "GK23jonart_pu:2621": "sarit tīrṇapratijñena gacchantī kramate sma sā // JRt_B.1255 //",
    "GK23jonart_pu:2622": "nadyā vyākraṣṭum iṣṭāyāś śilayā mārgarodhane /",
    "GK23jonart_pu:2623": "mihirākhyo nṛpaḥ krodhāt strīlakṣāṇi jaghāna saḥ // JRt_B.1256 //",
    "GK23jonart_pu:2624": "śrījainollābhadīnas tu sarito mārgarodhinīm /",
    "GK23jonart_pu:2625": "dārayitvā śilāṃ śastrair janatās samajīvayat // JRt_B.1257 //",
    "GK23jonart_pu:2626": "girīśamukuṭabhraṣṭāṃ gaṅgām iva bhagīrathaḥ /",
    "GK23jonart_pu:2627": "ledarīm abdhivistīrṇāṃ mārtāṇḍakṣmām avāpayat // JRt_B.1258 //",
    "GK23jonart_pu:2628": "mekhaleva gires tasya rājñaḥ kīrtir ivāmalā /",
    "GK23jonart_pu:2629": "bhūmer muktālatevāsau sarit param aśobhata // JRt_B.1259 //",
    "GK23jonart_pu:2630": "samīpastho 'pi mārtāṇḍo na māṃ śoṣayituṃ kṣamaḥ /",
    "GK23jonart_pu:2631": "itīva taraloddāmā ninādam akarot sarit // JRt_B.1260 //",
    "GK23jonart_pu:2632": "ekaś śrījayanollābhadīno dharmaparo nṛpaḥ /",
    "GK23jonart_pu:2633": "saritpravāhakapaṭād iti rekhāṃ vidhir vyadhāt // JRt_B.1261 //",
    "GK23jonart_pu:2634": "brahmacaryopataptānāṃ strīsaṅgād iva bhūruhām /",
    "GK23jonart_pu:2635": "sekāt saritkṛtāt tatra kim apy udabhavat sukham // JRt_B.1262 //",
    "GK23jonart_pu:2636": "darśitā vartanābhis sā gacchantī subhagaṃ śanaiḥ /",
    "GK23jonart_pu:2637": "sarit saphenahasitā mārtāṇḍam ahasattarām // JRt_B.1263 //",
    "GK23jonart_pu:2638": "sūryo hāripravāhāyāṃ sariti pratibimbitaḥ /",
    "GK23jonart_pu:2639": "mūrtas sannihito jñātaḥ kalāv api ciraṃ janaiḥ // JRt_B.1264 //",
    "GK23jonart_pu:2640": "nanu dīnān pālayantī nadān abhimukhī satī /",
    "GK23jonart_pu:2641": "sarit prasiddhim agamaj jainadharmanadīti sā // JRt_B.1265 //",
    "GK23jonart_pu:2642": "sāndraṃ pradoṣajanitaṃ timiraṃ nivārya viśvaprakāśanaparasya divākarasya /",
    "GK23jonart_pu:2643": "āyāti maṇḍalatalaṃ svayam eva tejaḥ śreṣṭhauṣadhīśa ṛṇam āstatarāṃ ciraṃ yat // JRt_B.1266",
    "GK23jonart_pu:2644": "tripañcāṅgamite varṣavṛnde yāte kaleḥ kila /",
    "GK23jonart_pu:2645": "atharvakauśalād droṇo raṇaṃ kurubalair vyadhāt // JRt_B.1267 //",
    "GK23jonart_pu:2646": "kurubhir nihate droṇe tadātharvā nirāśrayaḥ /",
    "GK23jonart_pu:2647": "śaraṇīkṛtavān vedaḥ karṇāṭān paṭucetanān // JRt_B.1268 //",
    "GK23jonart_pu:2648": "śāstreṣv atharvavedasya māhātmyaṃ paripaśyatām /",
    "GK23jonart_pu:2649": "kāśmīrikāṇāṃ tatprāptyai ciram āsīn manorathaḥ // JRt_B.1269 //",
    "GK23jonart_pu:2650": "kāle 'tha vipule yāte sūhabhaṭṭabhayākulaḥ /",
    "GK23jonart_pu:2651": "yuddhabhaṭṭābhidho mānī deśāntaram agād guṇī // JRt_B.1270 //",
    "GK23jonart_pu:2652": "yajuṣaḥ paṭhanāt prītaiḥ karṇāṭais so 'tha pāṭhitaḥ /",
    "GK23jonart_pu:2653": "sarahasyam atharvāṇaṃ nijāṃ pratyāgato bhuvam // JRt_B.1271 //",
    "GK23jonart_pu:2654": "śrījainollābhadīnasya guṇino guṇarāgiṇaḥ /",
    "GK23jonart_pu:2655": "upadīkṛtya taṃ vedaṃ parāṃ tuṣṭim ajījanat // JRt_B.1272 //",
    "GK23jonart_pu:2656": "dattasvakīyavastrānnaś śiryabhaṭṭo 'tha dharmavit /",
    "GK23jonart_pu:2657": "tenaivātharvavedaṃ taṃ dvijaputrān apāṭhayat // JRt_B.1273 //",
    "GK23jonart_pu:2658": "sā dharmiṣṭhā śālāsya śiryabhaṭṭasya dhīmataḥ /",
    "GK23jonart_pu:2659": "karṇāṭāṇām api param agamat spṛhaṇīyatām // JRt_B.1274 //",
    "GK23jonart_pu:2660": "snigdhā vidyuc chravaṇamadhuraṃ garjitaṃ vṛṣṭir iṣṭā chāyā bhāsvatklamabharaharī māruto mandamandaḥ",
    "GK23jonart_pu:2661": "varṣākālaṃ vidhir anudinaṃ vardhayan svair guṇaughair grīṣmārtāsu prathayati dayādakṣiṇatvaṃ prajāsu // JRt_B.1275 //",
    "GK23jonart_pu:2662": "daśāvidhurabhāvena vipakṣasya balena vā /",
    "GK23jonart_pu:2663": "dānasaṃskāramānādāv anurūpe parāṅmukhaḥ // JRt_B.1276 //",
    "GK23jonart_pu:2664": "yasminn ādhamakhānākhye jyeṣṭhe putre 'pi bhūpatiḥ /",
    "GK23jonart_pu:2665": "aprasanno vidagdhatvahīnais sambhāvitaś ciram // JRt_B.1277 //",
    "GK23jonart_pu:2666": "hājyakhānādiputrebhyo viśeṣād vihitādaraḥ /",
    "GK23jonart_pu:2667": "vibhāsitas sa rājñāpi tilako madhunā yathā // JRt_B.1278 //",
    "GK23jonart_pu:2668": "ādau pādatale santaṃ karālambaṃ tataḥ kṛtam /",
    "GK23jonart_pu:2669": "yaṃ darśanāntare ca drāg uttamāṅgopari sthitam // JRt_B.1279 //",
    "GK23jonart_pu:2670": "avardhayat kramād eva kalānāṃ nidhim īśvaraḥ /",
    "GK23jonart_pu:2671": "mallādaryāvakhānas sa sarvatrādhikṛtaḥ kṛtaḥ // JRt_B.1280 //",
    "GK23jonart_pu:2672": "samo vaiśravaṇasyāsīd bhaṭṭavaiśravaṇo guṇaiḥ /",
    "GK23jonart_pu:2673": "īśvarasya prasādena rājabhir yad avartsyata // JRt_B.1281 //",
    "GK23jonart_pu:2674": "bhūpateḥ komalakarā manojñācaraṇāñcitā /",
    "GK23jonart_pu:2675": "abhirāmamahodantā karuṇā vallabhābhavat // JRt_951 //",
    "GK23jonart_pu:2676": "anighnan karuṇānighno narendro ḍombataskarān /",
    "GK23jonart_pu:2677": "bandhayan nigaḍair gāḍhaṃ mṛtkarmākārayat sadā // JRt_952 //",
    "GK23jonart_pu:2678": "nirdiśan yaśasā śubhrā diśo nṛpatir ādiśat /",
    "GK23jonart_pu:2679": "avadhaṃ khagamatsyānām anekeṣu sarassu saḥ // JRt_953 //",
    "GK23jonart_pu:2680": "atha jātu hṛtāṃ caurair gāṃ parijñāya kañcana /",
    "GK23jonart_pu:2681": "krandantaṃ bhūmipaḥ pṛcchaṃs caurāṃś cāthāpy aḍhaukayat // JRt_954 //",
    "GK23jonart_pu:2682": "vayolakṣaṇasaṃvādaṃ vinā gor bhugnaśṛṅgatām /",
    "GK23jonart_pu:2683": "sabhākṣobheṇa hetuṃ sa satyavāg brāhmaṇo 'bravīt // JRt_955 //",
    "GK23jonart_pu:2684": "tilakādivad evāsyās sahajā bhugnaśṛṅgatā /",
    "GK23jonart_pu:2685": "rājñā pṛṣṭe vadaty evaṃ caure mūkā sabhābhavat // JRt_956 //",
    "GK23jonart_pu:2686": "parīkṣārthaṃ timisvede rājñā gośṛṅgayoḥ kṛte /",
    "GK23jonart_pu:2687": "kuṭilatvaṃ vyapaiti sma prāk caurasyātha śṛṅgayoḥ // JRt_957 //",
    "GK23jonart_pu:2688": "evaṃ buddhiprakarṣeṇa vyavahāravimarśataḥ /",
    "GK23jonart_pu:2689": "amātyaparṣado harṣacittotkarṣam ajījanat // JRt_958 //",
    "GK23jonart_pu:2690": "prāḍvivākaḥ kṣamābuddhir yuktadaṇḍatvarañjakaḥ /",
    "GK23jonart_pu:2691": "rājño 'vahat prajābhāraṃ gaṇanāpatigaurakaḥ // JRt_959 //",
    "GK23jonart_pu:2692": "yair dattam upakāritvād utkocadraviṇaṃ svayam /",
    "GK23jonart_pu:2693": "kālāntare kṛtaghneṣu teṣv evāsthānamaṇḍape // JRt_960 //",
    "GK23jonart_pu:2694": "prakāśayatsu taddānaṃ kupitena mahībhujā /",
    "GK23jonart_pu:2695": "maulāno malla esākas tebhyas tat pratidāpitaḥ // JRt_961 //",
    "GK23jonart_pu:2696": "ādau pādatale tiṣṭhan karālambīkṛtas tataḥ /",
    "GK23jonart_pu:2697": "atha cakṣuṣyatāṃ gacchann uttamāṅgordhvavartitām // JRt_962 //",
    "GK23jonart_pu:2698": "krīto daryāvakhāno 'tha kṛtajñeneśvareṇa saḥ /",
    "GK23jonart_pu:2699": "kalānidhir himaruciḥ kaumudīṃ hi tato vahan // JRt_963 //",
    "GK23jonart_pu:2700": "dinapatir na rasātalagaṃ tamaś śamayituṃ yatate yad avekṣya saḥ /",
    "GK23jonart_pu:2701": "ativaladruci kālaghanāvṛter harati tatpratibimbam aho jagat // JRt_964 //",
    "GK23jonart_pu:2702": "rājā bhūbhārakhinno 'pi khaḍgadhārādhvago 'pi san /",
    "GK23jonart_pu:2703": "svadattaṃ vibhavaṃ yasya dṛṣṭvā viśrāmam āptavān // JRt_965 //",
    "GK23jonart_pu:2704": "astaṃ mahmadakhānas sa kalānidhir athāgamat /",
    "GK23jonart_pu:2705": "atyantaramaṇīyānāṃ sucirasthāyitā kutaḥ // JRt_966 //",
    "GK23jonart_pu:2706": "pratyabdaṃ pratihāryādyair yo vyadhāt prītim arthinām /",
    "GK23jonart_pu:2707": "satyavrato divam agān mahimaśrīs sa ṭhakkuraḥ // JRt_967 //",
    "GK23jonart_pu:2708": "tadgotrajebhyas sa kilāgūḍhaṃ tasya vadhaṃ vyadhāt /",
    "GK23jonart_pu:2709": "yo dūtyacchalato rājñā svadeśān niravāsyata // JRt_968 //",
    "GK23jonart_pu:2710": "rājñas saindhavaśulkādisthāne sondhyābhidhe pure /",
    "GK23jonart_pu:2711": "pratyāgatas sa tīrthādhvakhinno vinno divaṃ yayau // JRt_969 //",
    "GK23jonart_pu:2712": "rājño dharmādhikāreṣu pratyavekṣāparas sadā /",
    "GK23jonart_pu:2713": "mahāśrīśiryabhaṭṭo 'pi tasmin kāle divaṃ yayau // JRt_970 //",
    "GK23jonart_pu:2714": "gateṣv apy eṣu dharmo 'sya rājño naivālpatāṃ gataḥ /",
    "GK23jonart_pu:2715": "kṣmāṃ dadhānasya śeṣasya diggajā hi paricchadaḥ // JRt_971 //",
    "GK23jonart_pu:2716": "ekāha eva dīnnārakoṭir ekā mahībhujā /",
    "GK23jonart_pu:2717": "bālebhya eva dattāsīj jayyabhaṭṭamukhena yat // JRt_972 //",
    "GK23jonart_pu:2718": "adbhūtānāṃ padārthānāṃ tadrājye saṅgraho 'bhavat /",
    "GK23jonart_pu:2719": "nārāyaṇāvatāro 'yaṃ jñāyeta katham anyathā // JRt_973 //",
    "GK23jonart_pu:2720": "yeṣāṃ himāṃśupīyūṣapravāhā nityabhikṣavaḥ /",
    "GK23jonart_pu:2721": "ikṣavas tena mārtāṇḍadeśabhūmiṣu ropitāḥ // JRt_974 //",
    "GK23jonart_pu:2722": "tyajatā yogamāhātmyād valīpalitavikriyām /",
    "GK23jonart_pu:2723": "śrījainollābhadenena vibudhatvaṃ prakāśitam // JRt_975 //",
    "GK23jonart_pu:2724": "udīpe sasyasampatter upaplavakarīṃ vyadhāt /",
    "GK23jonart_pu:2725": "tūlamūlād apākṛṣya sindhuṃ bhārosagāminīm // JRt_976 //",
    "GK23jonart_pu:2726": "[Ps-JRT 122]",
    "GK23jonart_pu:2727": "pūrvābdatithivārarkṣasaṅkrāntyādyekasādhanaḥ /",
    "GK23jonart_pu:2728": "tithivārarkṣasaṅkrāntīr bhāvinyabde kṣaṇāl likhan // JRt_B.1313 //",
    "GK23jonart_pu:2729": "tadrājye ruyyabhaṭṭo 'bhūd rājavāllabhyaviśrutaḥ /",
    "GK23jonart_pu:2730": "anādaraṃ khaṇḍakhādye kārayan gaṇitāgame // JRt_B.1314 //",
    "GK23jonart_pu:2731": "candre 'staṃ gata eva daivavaśataś śokāgniśāntyai niśā tatkāntā",
    "GK23jonart_pu:2732": "ravikāntavahnim udayāt kaṣṭaṃ praviṣṭā satī /",
    "GK23jonart_pu:2733": "dyām āruhya tadīyadhūmakapaṭāt prāptā punas tanmaho yat so 'yaṃ",
    "GK23jonart_pu:2734": "graharājapādamahimaprāptaḥ prasādodayaḥ // JRt_B.1315 //",
    "GK23jonart_pu:2735": "ṛtupatiś śiśireṇa samatsaro 'py ativiruddhakaro na hitas sthitaḥ /",
    "GK23jonart_pu:2736": "yadi bhuvaṃ śiśiro na vināśayet kim iva nāma madhur vata yojayet //",
    "GK23jonart_pu:2737": "sūhabhaṭṭo 'tha śāstrārthamaṇḍito 'py atha paṇḍitaḥ /",
    "GK23jonart_pu:2738": "darśanadveṣataḥ pretadāhaṃ vata niṣiddhavān // JRt_B.1317 //",
    "GK23jonart_pu:2739": "pretadehās tadā kecit tyaktā gūḍhaṃ jalāntare /",
    "GK23jonart_pu:2740": "araṇye kecana tyaktā nikhātā bandhubhiḥ pare // JRt_B.1318 //",
    "GK23jonart_pu:2741": "kāladharmam upete 'tha sūhabhaṭṭe śanaiś śanaiḥ /",
    "GK23jonart_pu:2742": "prajā vītabhayā kāṃścit pretān gūḍham adāhayan // JRt_B.1319 //",
    "GK23jonart_pu:2743": "doṣān dṛṣṭvā svayaṃ rājñā saidamakke nirākṛte /",
    "GK23jonart_pu:2744": "adahan prakaṭaṃ pretadehān ahani bāndhavāḥ // JRt_B.1320 //",
    "GK23jonart_pu:2745": "athānusaraṇāt patnyaḥ patyus sukṛtaśālinaḥ /",
    "GK23jonart_pu:2746": "svargāṅganāṅgasaṃsargāt puṇyakṣayam avārayan // JRt_B.1321 //",
    "GK23jonart_pu:2747": "bhoktuṃ rājyaṃ paitṛkaṃ tad dhātrā dattaṃ saṭhakkuraḥ /",
    "GK23jonart_pu:2748": "jayanollābhadīno 'sau kaśmīrān pratyupāyayau // JRt_B.1322 //",
    "GK23jonart_pu:2749": "hatānāṃ vasuvāso'straśirastrādi pragṛhya tat /",
    "GK23jonart_pu:2750": "sadanaṃ sadhanaṃ jassaratho 'py āgād vimucyatām // JRt_B.1323 //",
    "GK23jonart_pu:2751": "śukle śukle brahmaṇo 'hni rasāṅke 'bde śaśāṅkage /",
    "GK23jonart_pu:2752": "jayanollābhadīno 'sau rājadhānīṃ viveśa saḥ // JRt_B.1324 //",
    "GK23jonart_pu:2753": "dānātakathaneśasya tanūjāya hanūmate /",
    "GK23jonart_pu:2754": "sarvasvakarṣaṇagrāmādhipatyaṃ pradadau nṛpaḥ // JRt_B.1325 //",
    "GK23jonart_pu:2755": "merakāya dadau bhūbhṛd āsthānāsanasaṃvidam /",
    "GK23jonart_pu:2756": "kartuṃ vicāradakṣāya satyāsatyaparīkṣaṇam // JRt_B.1326 //",
    "GK23jonart_pu:2757": "vivṛddhayavanādhikāravaravipravīrair viṭair bhaṭṭaiḥ kuṭilavartmagair mathitamohitāś ca prajāḥ",
    "GK23jonart_pu:2758": "surejyadhiṣaṇaṃ vicāracaturaṃ paraṃ ṭhakkuraṃ nirīkṣya yuyuje vicārapadanirṇaye merakam // senādhipatyaṃ vīrāya ṭhakkurāyogratejase /",
    "GK23jonart_pu:2759": "vinnakaparamallekanaurujāya dadau nṛpaḥ // JRt_B.1328 //",
    "GK23jonart_pu:2760": "ledaryāṃ savyapāraṃ satājarājāya so 'diśat /",
    "GK23jonart_pu:2761": "malleśarājāya dadau mahāgrāmaparamparām // JRt_B.1329 //",
    "GK23jonart_pu:2762": "viṣayaṃ deyanirmuktaṃ nṛpo 'py ardhavanābhidham /",
    "GK23jonart_pu:2763": "ādamākhyāya sa dadau mahāvikramaśāline // JRt_B.1330 //",
    "GK23jonart_pu:2764": "pravareśapurādhīśatvaṃ paraṃ parameśvaraḥ /",
    "GK23jonart_pu:2765": "vīrāya mārgapataye mahmadākhyāya dhīmate // JRt_B.1331 //",
    "GK23jonart_pu:2766": "bhāṅgilaviṣayaṃ bhūbhṛt sa tulāyāṃ dadau nṛpaḥ /",
    "GK23jonart_pu:2767": "tasyānujān mārgapatīṃs tājakapramukhān bahūn // JRt_B.1332 //",
    "GK23jonart_pu:2768": "pañcagrāmīṃ mahārghāṃś ca dattvāśvān samatūtuṣat /",
    "GK23jonart_pu:2769": "śrījākoṭṭādhipatyaṃ ca mereṣkārapadaṃ dadau // JRt_B.1333 //",
    "GK23jonart_pu:2770": "ṭhakkurāyāhmadākhyāya mahāgrāmāṃś ca pattalām /",
    "GK23jonart_pu:2771": "ṭhakkurebhyo 'parebhyo 'sāv api mānyatayā samam /",
    "GK23jonart_pu:2772": "mahāgrāmasahasrāṇi yatheṣṭaṃ pradadau nṛpaḥ // JRt_B.1334 //"
}