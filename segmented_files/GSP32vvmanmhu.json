{
  "GSP32vvmanmhu:0": "Vādivāgīśvara:",
  "GSP32vvmanmhu:1": "Mānamanohara",
  "GSP32vvmanmhu:2": "namastasyai mahābhūtabaddhān amṛtasevanāt /",
  "GSP32vvmanmhu:3": "mocayatyakulasthāpi yā śaktiścitsvarūpiṇī // 1 //",
  "GSP32vvmanmhu:4": "vāgīśvarācāryasutena vādivāgīśvareṇa kriyate gabhīraḥ /",
  "GSP32vvmanmhu:5": "kathāsu garjatprativādigarvapraśāntaye mānamanoharo 'yam // 2 //",
  "GSP32vvmanmhu:6": "_______________________________________________",
  "GSP32vvmanmhu:7": "siddhiprakaraṇam",
  "GSP32vvmanmhu:8": "[īśvarasiddhiḥ]",
  "GSP32vvmanmhu:9": "1) vivādādhyāsitaṃ karma prayatnādhārajaṃ karmatvāt,",
  "GSP32vvmanmhu:10": "yatkarma tat prayatnādhārajaṃ yathā - sampratipannaṃ karma,",
  "GSP32vvmanmhu:11": "tathā vivādādhyāsitaṃ karma,",
  "GSP32vvmanmhu:12": "tasmātprayatnādhārajam /",
  "GSP32vvmanmhu:13": "2) vivādādhyāsitaṃ mūrtaṃ prayatnādhārajam,",
  "GSP32vvmanmhu:14": "paramāṇuvyatiriktatve sati mūrtatvāt /",
  "GSP32vvmanmhu:15": "3) gandhaḥ prayatnajaḥ,",
  "GSP32vvmanmhu:16": "gandhatvāt,",
  "GSP32vvmanmhu:17": "ghaṭavattadgatagandhavacca /",
  "GSP32vvmanmhu:18": "na ca śarīriṇājanyatvādityanena prakaraṇasamatvam,",
  "GSP32vvmanmhu:19": "nāpi tajjanyatvamupādhiḥ,",
  "GSP32vvmanmhu:20": "akāryatvasyoprādheḥ,",
  "GSP32vvmanmhu:21": "vyarthaviśeṣaṇatvācca /",
  "GSP32vvmanmhu:22": "etena vyāptidarśanakāle karmatvakāryatvāderaṅkaratajjananādau kevalasyāpi darśanād vyāptaniścaya iti parākṛtam,",
  "GSP32vvmanmhu:23": "upādhisadbhāvasyā 'nirūpitatvāt /",
  "GSP32vvmanmhu:24": "yāvadupādhirna nirūpyate,",
  "GSP32vvmanmhu:25": "tāvadekasminnapi piṇḍenayoḥ sambandhaniyame prayojakatvaṃ vācyam /",
  "GSP32vvmanmhu:26": "anyāprayuktasambandhasyāpi sādhyaparityāge svabhāvaparityāgaprasaṅgāt,",
  "GSP32vvmanmhu:27": "nirūpādhikasambandhatvācca vyāpteḥ /",
  "GSP32vvmanmhu:28": "4) kiṃ ca vivādhyāsite pṛthivyudake prayatnavatā ghṛte,",
  "GSP32vvmanmhu:29": "gurutve satyapātitvāt karatalāmalakavat /",
  "GSP32vvmanmhu:30": "5) īśvarajñānaṃ nityam,",
  "GSP32vvmanmhu:31": "dviṣṭhavyatiriktatve sati īśvaraniṣṭhatvāt,",
  "GSP32vvmanmhu:32": "tadgatamahatvavat /",
  "GSP32vvmanmhu:33": "na ca jñānatvādityanena prakaraṇasamatvam,",
  "GSP32vvmanmhu:34": "kāraṇasadbhāvasyopādheḥ /",
  "GSP32vvmanmhu:35": "tasyāpi sādhane bādhaḥ --- na hi draṣṭurddaṣṭerviparilopo vidyate (bṛha 4.3.23)",
  "GSP32vvmanmhu:36": "ityāgamabādhaḥ /",
  "GSP32vvmanmhu:37": "anyathā jalaparamāṇurūpamanityam,",
  "GSP32vvmanmhu:38": "rūpatvādityapi syāt /",
  "GSP32vvmanmhu:39": "na ca tatrāpi kāraṇasadbhāva upādhiḥ,",
  "GSP32vvmanmhu:40": "tasyāpi sādhanādbādhāyā abhāvāt /",
  "GSP32vvmanmhu:41": "6) vivādādhyāsitam nityaviśeṣaguṇādhārajam kāryatvādāpyadvayṇukavat /",
  "GSP32vvmanmhu:42": "yaśca nityaviśeṣaguṇādhāraḥ,",
  "GSP32vvmanmhu:43": "sa eveśvaraḥ /",
  "GSP32vvmanmhu:44": "7) bauddhaṃ prati īśvarasādhanam --- vivādādhyāsito vikalpaḥ tadatirikte pramā,",
  "GSP32vvmanmhu:45": "pramātvāt,",
  "GSP32vvmanmhu:46": "nirvikalpakapramāvat /",
  "GSP32vvmanmhu:47": "na cāśrayāsiddhisvarūpāsiddhī,",
  "GSP32vvmanmhu:48": "īśvarādiṣu bhaktānāṃ taddhetulyādikalpanā /",
  "GSP32vvmanmhu:49": "vāsanāmātrabhāvinyo jāyante vividhāḥ sphuṭam //",
  "GSP32vvmanmhu:50": "(ta saṃ 282) iti tvayaivābhyupagateḥ,",
  "GSP32vvmanmhu:51": "mama sutarāmiṣṭatvāt,",
  "GSP32vvmanmhu:52": "tvanmate svaprakāśatvena sarvajñānānāṃ pramātvāt,",
  "GSP32vvmanmhu:53": "mama tu prakṛte 'vipratipatteśca /",
  "GSP32vvmanmhu:54": "8) etajjñānam,",
  "GSP32vvmanmhu:55": "etadutpādakānityavyatiriktajñānajam,",
  "GSP32vvmanmhu:56": "kāryatvāt,",
  "GSP32vvmanmhu:57": "sampratipannavat /",
  "GSP32vvmanmhu:58": "na cātraitadvyatiriktatvamupādhiḥ,",
  "GSP32vvmanmhu:59": "tava vyarthaviśeṣaṇatvāt,",
  "GSP32vvmanmhu:60": "mama nityeṣvapi sambhavāt /",
  "GSP32vvmanmhu:61": "kāryatve satīti viśeṣaṇe pūrvadoṣānuṣaṅgaḥ /",
  "GSP32vvmanmhu:62": "nityajñānādhāra īśvara itīśvaralakṣaṇam /",
  "GSP32vvmanmhu:63": "tadevaṃ kāryatvādibhirhetubhiḥ siddha īśvaraḥ //",
  "GSP32vvmanmhu:64": "[avayavisiddhiḥ]",
  "GSP32vvmanmhu:65": "1) savikalpakaṃ savikalpakavyatirikte pramā,",
  "GSP32vvmanmhu:66": "pramātvāt,",
  "GSP32vvmanmhu:67": "nirvikalpakapramāvat /",
  "GSP32vvmanmhu:68": "2) etatkāryam,",
  "GSP32vvmanmhu:69": "etadutpādakajñānavyatiriktajanyam, kāryatvāt /",
  "GSP32vvmanmhu:70": "3) nirvikalpakam,",
  "GSP32vvmanmhu:71": "nirvikalpakotpādakajñānavyatiriktajanyam,",
  "GSP32vvmanmhu:72": "kāryatvād,",
  "GSP32vvmanmhu:73": "jñānāntaravat,",
  "GSP32vvmanmhu:74": "savikalpakavacca /",
  "GSP32vvmanmhu:75": "na ca nirvikalpakatvamupādhiḥ vaiyarthādviśeṣaṇasya /",
  "GSP32vvmanmhu:76": "yatprakāśate tajjñānam,",
  "GSP32vvmanmhu:77": "yathā sampratipannam /",
  "GSP32vvmanmhu:78": "prakāśate vivādapadamiti nātra prakaraṇasamatvam,",
  "GSP32vvmanmhu:79": "ubhayavādisiddhāśrayasya durnirūpatvāt /",
  "GSP32vvmanmhu:80": "etena vastutvādayo nirastāḥ /",
  "GSP32vvmanmhu:81": "vimataṃ jñānātmakam,",
  "GSP32vvmanmhu:82": "vastutvāt sattvāt,",
  "GSP32vvmanmhu:83": "sampratipannavaditi /",
  "GSP32vvmanmhu:84": "4) sthūlavikalpo bāhye 'rthe pramā,",
  "GSP32vvmanmhu:85": "pramātvād,",
  "GSP32vvmanmhu:86": "rūpadarśanavadityavayavisiddhiḥ /",
  "GSP32vvmanmhu:87": "na ca vṛttivikalpādibādhitatvādyutthānam,",
  "GSP32vvmanmhu:88": "teṣāmeva pratyakṣabādhitatvāt /",
  "GSP32vvmanmhu:89": "indriyaṃ dravyagrāhakaṃ na bhavati,",
  "GSP32vvmanmhu:90": "indriyatvād,",
  "GSP32vvmanmhu:91": "rasanavaditi tu vyāptyasiddhisvarūpāsiddhidṛṣṭāntāsiddhiduṣṭatvādasādhanam /",
  "GSP32vvmanmhu:92": "pratiyogino 'jñāne vyatirekasya jñātumaśakyatvād indriyasvarūpasya dravyaviśeṣaṇatvācca /",
  "GSP32vvmanmhu:93": "apare tu gandho 'gandhopādānaḥ,",
  "GSP32vvmanmhu:94": "kāryatvādrūpavadityavayavisiddhiṃ bruvate /",
  "GSP32vvmanmhu:95": "tatra copādānaśabdasya samavāyikāraṇavācakatve dṛṣṭāntābhāvaḥ,",
  "GSP32vvmanmhu:96": "sajātīyamātravācakatve siddhasādhanatā,",
  "GSP32vvmanmhu:97": "atyantasajātīyavācakatve pratijñāpadayorvyāghātaḥ /",
  "GSP32vvmanmhu:98": "kāryatve sati sparśavadavayavītyavayavilakṣaṇam /",
  "GSP32vvmanmhu:99": "[paramāṇusiddhiḥ]",
  "GSP32vvmanmhu:100": "1) vivādādhyāsito gandha etadgandhakāraṇena janyate gandhatvāt,",
  "GSP32vvmanmhu:101": "kāryatvādetadvat /",
  "GSP32vvmanmhu:102": "na ca piṇḍasyevopādhitvam,",
  "GSP32vvmanmhu:103": "tatsamānakṣaṇānāṃ rūpādīnāmapi tathābhāvaprasaṅgāt /",
  "GSP32vvmanmhu:104": "2) vipratipannaṃ kāryam,",
  "GSP32vvmanmhu:105": "etannīlakāraṇajam,",
  "GSP32vvmanmhu:106": "kāryatvāt,",
  "GSP32vvmanmhu:107": "gṛhyamāṇanīlavat /",
  "GSP32vvmanmhu:108": "na cānugrāhakatarkābhāvaḥ,",
  "GSP32vvmanmhu:109": "ante 'pi sthirapadārthānabhyupagame kāryakāraṇabhāvanirvāhāt,",
  "GSP32vvmanmhu:110": "anvayavyatirekaprayojakābhāvāt /",
  "GSP32vvmanmhu:111": "kalpanayā tatsiddhyabhyupagame vastuno 'sattvena tanmūlasya kāryakāraṇabhāvasyāsattvaprāptau viśvāsattvaprasaṅgaḥ /",
  "GSP32vvmanmhu:112": "arthakriyākāritvasya sattvātsamarthasya kṣepāyogādityādi sahakārisadasadbhāvaprayuktatvena pariharaṇīyam /",
  "GSP32vvmanmhu:113": "sahakāriṇāmeva hetutvamastviti (cenna)",
  "GSP32vvmanmhu:114": "teṣāmeva caramatvaniyame tadupayogaḥ syāt /",
  "GSP32vvmanmhu:115": "atyantatantusaṃyogādiṣvapyavacchedakatvena tantūnāmupayogāt /",
  "GSP32vvmanmhu:116": "teṣāṃ cāniyāmakatve 'nyatrāpi paṭotpattiprasaṅgaḥ /",
  "GSP32vvmanmhu:117": "krameṇa kāryakaraṇārhaṃ sthiraṃ tadviparītaṃ kṣaṇikamiti vipratipatterviṣaya udghāṭanīyaḥ /",
  "GSP32vvmanmhu:118": "3) vivādādhyāsitā gandhādayaḥ pṛthivyārambhakā na saṃbhavanti,",
  "GSP32vvmanmhu:119": "saṃyogavyatiriktatve sati bhūtaguṇatvād,",
  "GSP32vvmanmhu:120": "vibhāgavat /",
  "GSP32vvmanmhu:121": "rasa udakārambhako na bhavati,",
  "GSP32vvmanmhu:122": "rūpaṃ teja ārambhakaṃ na bhavati,",
  "GSP32vvmanmhu:123": "sparśo vāyujanako na bhavati,",
  "GSP32vvmanmhu:124": "śabdo dravyārambhako na bhavati,",
  "GSP32vvmanmhu:125": "bhūtaviśeṣaṇaguṇattvādbāhyaikaikendriyagrāhyaguṇatvādvā gandhavat /",
  "GSP32vvmanmhu:126": "na cātraupādhikaśaṅkā 'pyasti gandhatvasya,",
  "GSP32vvmanmhu:127": "tasyābhāve 'pi gurutvādiṣu sādhyasya darśanāt /",
  "GSP32vvmanmhu:128": "na ca śabdavyatiriktamupādhi caramasyānumānasya,",
  "GSP32vvmanmhu:129": "nāpi prathamasya rasavyatiriktatvaṃ prayojakam,",
  "GSP32vvmanmhu:130": "tadvyatiriktasyāpi saṃyogāderudakārambhakatvadarśanāt /",
  "GSP32vvmanmhu:131": "etena madhyamayorupādhiśaṅkā nirākṛtā /",
  "GSP32vvmanmhu:132": "ato gandhādivyatiriktopādānasiddhiḥ /",
  "GSP32vvmanmhu:133": "4) vivādādhyāsitaṃ kāryaṃ samavāyikāraṇakaṃ bhāvakāryatvādghaṭavat /",
  "GSP32vvmanmhu:134": "na ca vyarthaviśeṣaṇatvam,",
  "GSP32vvmanmhu:135": "kāryatvamātrasya dhvaṃsādiṣu vyabhicārāt /",
  "GSP32vvmanmhu:136": "5) vivādādhyāsitaṃ kāryaṃ samavāyikāraṇakaṃ kāryatvāt,",
  "GSP32vvmanmhu:137": "mahāmūrtatvādvāghaṭavaditi kecit /",
  "GSP32vvmanmhu:138": "vivādādhyāsitaṃ kāryaṃ mahat,",
  "GSP32vvmanmhu:139": "samavāyikāraṇatvāditi bruvate /",
  "GSP32vvmanmhu:140": "taistu yogipratyakṣaṃ samadhigamya paramāṇuṣvanaikāntikatvaparihārārthamasmadādīti viśeṣaṇīyam /",
  "GSP32vvmanmhu:141": "tathā ca vyarthaviśeṣaṇatvam,",
  "GSP32vvmanmhu:142": "prativādino vyāvṛttyabhāvāt,",
  "GSP32vvmanmhu:143": "manasi vyabhicāraśca /",
  "GSP32vvmanmhu:144": "tasmāt tryaṇukaparamāṇusiddhiḥ /",
  "GSP32vvmanmhu:145": "kāryadravyājanyaṃ mūrttamaṇuḥ /",
  "GSP32vvmanmhu:146": "nityo mūrttaḥ paramāṇuḥ /",
  "GSP32vvmanmhu:147": "_______________________________________________",
  "GSP32vvmanmhu:148": "[dravyaprakaraṇam]",
  "GSP32vvmanmhu:149": "[pṛthivyā nirūpaṇam]",
  "GSP32vvmanmhu:150": "1) vivādādhyāsitaṃ pṛthivīsamavāyikāraṇakam,",
  "GSP32vvmanmhu:151": "kāryatve sati gandhatvāt,",
  "GSP32vvmanmhu:152": "sampratipannavat /",
  "GSP32vvmanmhu:153": "na ca sopādhikatvaṃ syāt,",
  "GSP32vvmanmhu:154": "mahāpṛthivītvasya rūpādau sādhyāvyāpakatvāt /",
  "GSP32vvmanmhu:155": "nityamūrttārambhātiriktatve sati kāryatvasyodakādiṣvapi sambhavāt /",
  "GSP32vvmanmhu:156": "pārthivatvena viśeṣaṇe viśeṣyavaiyarthyāt /",
  "GSP32vvmanmhu:157": "nirupādhikasya sādhyaparityāge svabhāvaparityāgaprasaṅgāt /",
  "GSP32vvmanmhu:158": "tasmātpārthivena paramāṇunā pārthivamevārabhyata iti niyamaḥ /",
  "GSP32vvmanmhu:159": "nityatve sati gandhavān pārthivaḥ paramāṇuriti pārthivaparamāṇulakṣaṇam /",
  "GSP32vvmanmhu:160": "2) devaśarīramayonijaṃ na bhavati,",
  "GSP32vvmanmhu:161": "śarīratvādityanaikāntikaṃ śalabhādiśarīre /",
  "GSP32vvmanmhu:162": "viśiṣṭasaṃsthānavatvamapi tasyāsiddham,",
  "GSP32vvmanmhu:163": "trinayanasahasrākṣacaturbhujādibhedabhinnatvāt /",
  "GSP32vvmanmhu:164": "vivādādhyāsitaḥ śarīrasantāno 'yonijaśarīrakaḥ,",
  "GSP32vvmanmhu:165": "śarīrasantānatvād,",
  "GSP32vvmanmhu:166": "gomayajanitavṛścikaśarīrasantānavat /",
  "GSP32vvmanmhu:167": "na cānukūlatarkacintā kāryā,",
  "GSP32vvmanmhu:168": "anyathāgamārthasyaivānupapattiprasaṅgāt /",
  "GSP32vvmanmhu:169": "hiraṇyagarbhaḥ samavartatāgre bhūtasya jātaḥ patireka āsīt (ṛ saṃ 10.121.1) iti śruteḥ /",
  "GSP32vvmanmhu:170": "gandhavaccharīraṃ pārthivam /",
  "GSP32vvmanmhu:171": "3) gandhopalabdhiḥ karaṇajanyā,",
  "GSP32vvmanmhu:172": "kāryatvāt,",
  "GSP32vvmanmhu:173": "kuṃkumagandhābhivyañjakaghṛtavat /",
  "GSP32vvmanmhu:174": "gandhavadindriyaṃ ghrāṇam /",
  "GSP32vvmanmhu:175": "gandhavatī pṛthivī /",
  "GSP32vvmanmhu:176": "rūparasagandhasparśasaṅkhyāparimāṇapṛthaktvasaṃyogavibhāgaparatvāparatvagurutvadravatvasaṃskāravatī pṛthivī /",
  "GSP32vvmanmhu:177": "[udakasya nirūpaṇam --]",
  "GSP32vvmanmhu:178": "udakatvasāmānyaṃ śarīrasamavetaṃ paramāṇujātitvāt, sattāvat /",
  "GSP32vvmanmhu:179": "vipratipannāḥ paramāṇavaḥ paramparayā śarīrārambhakāḥ,",
  "GSP32vvmanmhu:180": "guruparamāṇutvāt /",
  "GSP32vvmanmhu:181": "na ca pārthivaparamāṇutvamupādhiḥ,",
  "GSP32vvmanmhu:182": "tadabhāve 'pi sādhyasyānugamadarśanena dvyaṇukādiṣu samavyāptikatvābhāvāt /",
  "GSP32vvmanmhu:183": "adṛṣṭaviśeṣākṛṣṭatvameva tatrāpi prayojakamityanye /",
  "GSP32vvmanmhu:184": "tañca pūrvānumānena sādhayituṃ śakyate iti na kaścid doṣaḥ /",
  "GSP32vvmanmhu:185": "śītasparśavaccharīramāpyam /",
  "GSP32vvmanmhu:186": "rasopalabdhiḥ karaṇajanyā,",
  "GSP32vvmanmhu:187": "kāryatvādgandhopalabdhivat /",
  "GSP32vvmanmhu:188": "rasanamāpyam,",
  "GSP32vvmanmhu:189": "rūparasayormadhye rasasyaivābhivyañjakatvāllālāvat /",
  "GSP32vvmanmhu:190": "śītasparśavadindriyaṃ rasanam /",
  "GSP32vvmanmhu:191": "snehavad dravyamudakam /",
  "GSP32vvmanmhu:192": "rūparasasparśasaṃkhyāparimāṇapṛthaktvasaṃyogavibhāgaparatvāparatvagurutvadravatvasnehasaṃskāravadudakam /",
  "GSP32vvmanmhu:193": "[tejaso nirūpaṇam --]",
  "GSP32vvmanmhu:194": "1) vivādādhyāsitāḥ paramāṇavaḥ paramparayā śarīrārambhakāḥ,",
  "GSP32vvmanmhu:195": "rūpiparamāṇutvāt,",
  "GSP32vvmanmhu:196": "pārthivaparamāṇuvat /",
  "GSP32vvmanmhu:197": "na cāpārthivaparamāṇutvādityanena manaḥparamāṇuvatprakaraṇasamatvam,",
  "GSP32vvmanmhu:198": "so 'gnerdevayonyā āhutibhyaḥ sambūya hiraṇyaśarīra ūrdhvaṃ svargalokametītyāgamabādhāt /",
  "GSP32vvmanmhu:199": "na ca viśiṣṭādṛṣṭākṛṣṭatvamupādhiḥ sādhanavyāpakatvāt /",
  "GSP32vvmanmhu:200": "uṣṇasparśavaccharīraṃ taijasam /",
  "GSP32vvmanmhu:201": "2) rūpopalabdhiḥ karaṇajanyā, kāryatvāt /",
  "GSP32vvmanmhu:202": "cakṣuḥ taijasam,",
  "GSP32vvmanmhu:203": "rūparasayormadhye rūpasyaiva vyañjakatvādālokavat /",
  "GSP32vvmanmhu:204": "uṣṇamindriyaṃ taijasam /",
  "GSP32vvmanmhu:205": "3) vivādādhyāsitāḥ paramāṇavo na pārthivāḥ,",
  "GSP32vvmanmhu:206": "atyantāgnisaṃyoge bhasmānārambhakatvāt,",
  "GSP32vvmanmhu:207": "jalaparamāṇuvat /",
  "GSP32vvmanmhu:208": "vivādādhyāsitaṃ taijasam,",
  "GSP32vvmanmhu:209": "aśītatve sati apākajarūpādhāraparamāṇujanyadravyatvāt,",
  "GSP32vvmanmhu:210": "sampratipannāgnivat /",
  "GSP32vvmanmhu:211": "uṣṇasparśavattejaḥ /",
  "GSP32vvmanmhu:212": "rūpasparśasaṃkhyāparimāṇapṛthaktvasaṃyogavibhāgaparatvāparatvadravatvasaṃskāravattejaḥ //",
  "GSP32vvmanmhu:213": "iti ca tejaḥ //",
  "GSP32vvmanmhu:214": "[vāyornirūpaṇam --]",
  "GSP32vvmanmhu:215": "1) vivādādhyāsitāḥ (vāyavīyāḥ)",
  "GSP32vvmanmhu:216": "paramāṇavaḥ paramparayā śarīrārambhakāḥ,",
  "GSP32vvmanmhu:217": "sparśavatparamāṇutvāt,",
  "GSP32vvmanmhu:218": "sampratipannaparamāṇuvat /",
  "GSP32vvmanmhu:219": "arūpaṃ śarīraṃ vāyavīyam,",
  "GSP32vvmanmhu:220": "mūrtatve sati tvagindriyānyatve ca sati vyāptyā tvagindriyasaṃyogādhāraḥ śarīram /",
  "GSP32vvmanmhu:221": "2) sparśopalabdhiḥ karaṇajanyā kāryatvādrūpopalabdhivat /",
  "GSP32vvmanmhu:222": "sparśanaṃvāyavīyam,",
  "GSP32vvmanmhu:223": "rūpasparśayormadhye sparśasyaivābhivyañjakadravyatvād,",
  "GSP32vvmanmhu:224": "vyajanānilavat /",
  "GSP32vvmanmhu:225": "arūpāvayavīndriyaṃ sparśanam /",
  "GSP32vvmanmhu:226": "pūrveṣvatra ca śarīrendriyavyatirikto 'vayavī viṣayaḥ ityavagantavyam /",
  "GSP32vvmanmhu:227": "3) vāyurasmadādipratyakṣaviṣayo na bhavati,",
  "GSP32vvmanmhu:228": "vāyutvātparamāṇuvāyuvat /",
  "GSP32vvmanmhu:229": "na ca paramāṇutvamupādhiḥ,",
  "GSP32vvmanmhu:230": "vāyudvayaṇukādiṣu sādhyasyānanugamadarśanāt /",
  "GSP32vvmanmhu:231": "vāyurasmadādipratyakṣaviṣayo na bhavati,",
  "GSP32vvmanmhu:232": "arūpidravyatvādākāśavat /",
  "GSP32vvmanmhu:233": "na cāsparśavaddravyatvamupādhiḥ,",
  "GSP32vvmanmhu:234": "sādhyāvyāpakatvāttatraivābhāvāt /",
  "GSP32vvmanmhu:235": "na codbhūtasparśābhāvo mahattve sati prayojakaḥ,",
  "GSP32vvmanmhu:236": "vāristhite tejasi abhāvāt /",
  "GSP32vvmanmhu:237": "na ca tasyāpi pratyakṣatvam,",
  "GSP32vvmanmhu:238": "uṣṇaṃ jalamiti vibhramānupapatteḥ /",
  "GSP32vvmanmhu:239": "4) sparśanaṃ nīrūpadravyagrāhakaṃ na bhavati,",
  "GSP32vvmanmhu:240": "bāhyendritvāccakṣurvat /",
  "GSP32vvmanmhu:241": "na ca vāyurasmadādipratyakṣaḥ,",
  "GSP32vvmanmhu:242": "anudbhūtarūpānadhikaraṇatve sati udbhūtasparśādhikaraṇatvādghaṭavaditi sāmpratam,",
  "GSP32vvmanmhu:243": "paramāṇau vyabhicārāt /",
  "GSP32vvmanmhu:244": "na ca mahattve satīti viśeṣaṇīyam,",
  "GSP32vvmanmhu:245": "pratyakṣasāmagrīsadbhāvasyopādheḥ /",
  "GSP32vvmanmhu:246": "sā cānuvicāryamāṇā udbhūtarūpasparśamahattvānnātiricyate /",
  "GSP32vvmanmhu:247": "tasyāpi sādhane 'pasiddhantaḥ /",
  "GSP32vvmanmhu:248": "tathā nāsmadādibāhyendriyapratyakṣo vāyuḥ,",
  "GSP32vvmanmhu:249": "asmadādyapratyakṣasaṃkhyādhikaraṇatvānnabhovat /",
  "GSP32vvmanmhu:250": "anyathā tasyāpi bāhyendriyapratyakṣatvaprasaṅgaḥ,",
  "GSP32vvmanmhu:251": "ubhayorapi samānasāmagrīgrāhyatvāditi /",
  "GSP32vvmanmhu:252": "nirūpaḥ sparśavān vāyuḥ /",
  "GSP32vvmanmhu:253": "sparśasaṃkhyāparimāṇapṛthaktvasaṃyogavibhāgaparatvāparatvasaṃskāravān vāyuḥ //",
  "GSP32vvmanmhu:254": "[ākāśasya nirūpaṇam --]",
  "GSP32vvmanmhu:255": "1) vivādādhyāsitā śabdopalabdhiḥ karaṇajanyā,",
  "GSP32vvmanmhu:256": "kāryatvādrūpopalabdhivat /",
  "GSP32vvmanmhu:257": "taccendriyaṃ bāhyaṃ bāhyarthaprakāśakatvāccakṣurvat /",
  "GSP32vvmanmhu:258": "śabdaḥ kvacidāśritaḥ,",
  "GSP32vvmanmhu:259": "guṇatvādrūpavat /",
  "GSP32vvmanmhu:260": "śabdāśraya itarebhyo bhidyate,",
  "GSP32vvmanmhu:261": "śabdāśrayatvādvyatirekeṇa rūpavat /",
  "GSP32vvmanmhu:262": "2) anye tu śabdo 'ṣṭadravyātiriktadravyāśritaḥ,",
  "GSP32vvmanmhu:263": "tadvṛtau bādhakopapattau guṇatvādvyatirekeṇa rūpavaditi bruvate /",
  "GSP32vvmanmhu:264": "tadasat, vyāptasiddheḥ /",
  "GSP32vvmanmhu:265": "vyatirekasyābhāvarūpatvena pratiyogisādhyajñānādhīnajñānatvāt,",
  "GSP32vvmanmhu:266": "tajjñāne 'numānavaiyarthyāt /",
  "GSP32vvmanmhu:267": "na ca sarvāvinābhāvānāmucchedaḥ,",
  "GSP32vvmanmhu:268": "yatra vyatirekasya bhāvarūpatvaṃ tatraitaddoṣasyābhāvāt /",
  "GSP32vvmanmhu:269": "ākāśagatamahattvasapakṣasyāpi saṃbhavānna kevalavyatirekitvam /",
  "GSP32vvmanmhu:270": "sādhye 'ṣṭadravyātiriktāśritatvamātraprayoge asādhāraṇatvam,",
  "GSP32vvmanmhu:271": "rūpatvādisāmānyānāmapi sapakṣatvāttebhyo hetorvyāvṛtteḥ /",
  "GSP32vvmanmhu:272": "3) vipratipannamacākṣuṣam,",
  "GSP32vvmanmhu:273": "arūpidravyatvāt,",
  "GSP32vvmanmhu:274": "sarvagatatvāt,",
  "GSP32vvmanmhu:275": "sarvadā sparśarahitadravyatvāt,",
  "GSP32vvmanmhu:276": "nityendriyatvāt,",
  "GSP32vvmanmhu:277": "ātmavat manovacca /",
  "GSP32vvmanmhu:278": "ākāśarūpam,",
  "GSP32vvmanmhu:279": "mahattve sati rūpājanakatvāt,",
  "GSP32vvmanmhu:280": "nityamahattāt,",
  "GSP32vvmanmhu:281": "sarvadāsparśarahitadravyatvād vāyuvadātmavacca /",
  "GSP32vvmanmhu:282": "vipratipannaṃ mūrtamanena saṃyuktaṃ murtatvātsampratipannavat /",
  "GSP32vvmanmhu:283": "aneneti vipratipannaviṣayābhiprāyeṇa /",
  "GSP32vvmanmhu:284": "4) ākāśaṃ parimāṇavat,",
  "GSP32vvmanmhu:285": "saṃyogitvādghaṭavat /",
  "GSP32vvmanmhu:286": "na ca kriyāvattvamupādhiḥ,",
  "GSP32vvmanmhu:287": "anutpannakriyasyāpi kasyacinnāśāt /",
  "GSP32vvmanmhu:288": "tasya tadādhāratvayogyatāṃ vihāya na kiñcidanyadasarvagatatvādatiricyate,",
  "GSP32vvmanmhu:289": "tacca parimāṇaviśeṣaḥ /",
  "GSP32vvmanmhu:290": "na ca svātmani svasyopādhitvaṃ,",
  "GSP32vvmanmhu:291": "tadatiriktasādhyākārānabhyupagamāt /",
  "GSP32vvmanmhu:292": "asarvagatatvasya rūpādiṣvapi saṃbhavāt,",
  "GSP32vvmanmhu:293": "dravyatvena viśeṣaṇe viśeṣyavaiyarthyāt /",
  "GSP32vvmanmhu:294": "sparśavattvasya prayojaktve manaso 'parimāṇatvaprasaṅgaḥ,",
  "GSP32vvmanmhu:295": "manasi ca tadabhāvāt /",
  "GSP32vvmanmhu:296": "taccāṇviti vakṣyāmaḥ /",
  "GSP32vvmanmhu:297": "ākāśamaparimitam,",
  "GSP32vvmanmhu:298": "akriyatvādrūpavadityatrādravyatvamupādhiḥ /",
  "GSP32vvmanmhu:299": "5) ākāśaṃ saṃyogi vibhāgi ca,",
  "GSP32vvmanmhu:300": "dravyatvādghaṭavat /",
  "GSP32vvmanmhu:301": "na ca sāvayatvamupādhiḥ,",
  "GSP32vvmanmhu:302": "tasya maduktahetugarbhitatvād,",
  "GSP32vvmanmhu:303": "dravyate sati ārabhyatvasya tattvāt /",
  "GSP32vvmanmhu:304": "sarvagatendriyamākāśaṃ tadeva śrotram /",
  "GSP32vvmanmhu:305": "na caivaṃ sarvatra śabdopalambhaḥ,",
  "GSP32vvmanmhu:306": "vaktṛśrotṛśarīrasannidhiśabdopalabdhiprasaṅgaḥ,",
  "GSP32vvmanmhu:307": "tasyāpi karṇaśaṣkulyavacchinnākāśasya vidyamānatvāt /",
  "GSP32vvmanmhu:308": "upādhibhedācca bheda ityanarthabījam,",
  "GSP32vvmanmhu:309": "ātmāntaḥkaraṇādīnāmapi tathābhāve virodhābhāvat /",
  "GSP32vvmanmhu:310": "śabdavadākāśam /",
  "GSP32vvmanmhu:311": "śabdasaṃkhyāparimāṇapṛthaktvasaṃyogavibhāgavat /",
  "GSP32vvmanmhu:312": "[dikkālayornirūpaṇam --]",
  "GSP32vvmanmhu:313": "vivādādhyāsitaḥ saṃyogo viśeṣaguṇarahitebhyo dravyebhyo janyate,",
  "GSP32vvmanmhu:314": "saṃyogatvād,",
  "GSP32vvmanmhu:315": "antaḥkaraṇarūpadvayasaṃyogavat /",
  "GSP32vvmanmhu:316": "vivādāspadaṃ viśeṣaguṇarahitadravyadvayajanyam,",
  "GSP32vvmanmhu:317": "kāryatvāt, tadvadeva /",
  "GSP32vvmanmhu:318": "na cāntaḥkaraṇadvayasaṃyogatvamupādhiḥ,",
  "GSP32vvmanmhu:319": "vyarthaviśeṣaṇatvāt tadvadeva /",
  "GSP32vvmanmhu:320": "na cāntaḥkaraṇadvayaguṇatvamupādhiḥ,",
  "GSP32vvmanmhu:321": "dvayaguṇatvenaivopapattau viśeṣaṇavaiyarthyāt /",
  "GSP32vvmanmhu:322": "nirupādhikasya (sādhya)",
  "GSP32vvmanmhu:323": "parityāge svābhāvaparityāgaprasaṅgāt /",
  "GSP32vvmanmhu:324": "na ca sādhye bahuvacanakṣepaṇātiprasaṅga iti vācyam,",
  "GSP32vvmanmhu:325": "dṛṣṭāntāsiddheḥ bhūṣaṇasya saṃkhyānabhyupagamena manogatatvasya dūrāpāstatvāt /",
  "GSP32vvmanmhu:326": "na mano manasā saṃyujyate nityadravyatvāditi sādhane dṛṣṭāntāsiddhiḥ /",
  "GSP32vvmanmhu:327": "ata eva saṃyogābhyupagamenāsparśavattvād dravyānārambhakatvamityāha bhāṣyakāraḥ /",
  "GSP32vvmanmhu:328": "anyathā sajātīyataṃyogābhāvameva hetuṃ brūyāt,",
  "GSP32vvmanmhu:329": "kāraṇatvātsaṃyogasya /",
  "GSP32vvmanmhu:330": "tathā ca vyomaśivaḥ-- `parakīyena ca manasā sūkṣmaśarīrasthaṃ manaḥ maryāyeṇābhisambandhayati' /",
  "GSP32vvmanmhu:331": "na cānaikāntikatvam,",
  "GSP32vvmanmhu:332": "ajasaṃyogāsiddheḥ /",
  "GSP32vvmanmhu:333": "na ca vimatipadaṃ viśeṣaguṇarahitadravyābhyāṃ na janyate,",
  "GSP32vvmanmhu:334": "antaḥkaraṇasaṃyogātiriktatvād vyomavaditi sāmpratam,",
  "GSP32vvmanmhu:335": "akāryatvasyopādheḥ /",
  "GSP32vvmanmhu:336": "tayośca dikkālasajñeti /",
  "GSP32vvmanmhu:337": "saṃkhyāparimāṇapṛthaktvasaṃyogavibhāgayuktau dikkālau,",
  "GSP32vvmanmhu:338": "sarvagatatvāditi pūrvavatsādhanīyam /",
  "GSP32vvmanmhu:339": "[ātmano nirūpaṇam --]",
  "GSP32vvmanmhu:340": "vivādādhyāsito 'haṃpratyayo 'haṃpratyayavyatirikte pramā pramātvāt,",
  "GSP32vvmanmhu:341": "saṃpratipannavat /",
  "GSP32vvmanmhu:342": "[ātmaiva jñānādhāraḥ--]",
  "GSP32vvmanmhu:343": "tasya ca ko viṣaya iti cintāyāṃ paraśarīraparātmādiṣvatiprasaṅganirākaraṇārthaṃ yatra svayaṃ samavetaḥ,",
  "GSP32vvmanmhu:344": "sa eva tasya viṣaya iti vaktavyamiti sthite ---",
  "GSP32vvmanmhu:345": "na śarīraṃ tatsamavāyi,",
  "GSP32vvmanmhu:346": "kāryatvādghaṭavat /",
  "GSP32vvmanmhu:347": "na cāśarīratvamupādhiḥ,",
  "GSP32vvmanmhu:348": "mṛtaśarīre tadabhāve 'pi sādhyasādhanayoranugamadarśanāt /",
  "GSP32vvmanmhu:349": "na cājīvaccharīratvamupādhiḥ,",
  "GSP32vvmanmhu:350": "suṣuptau jīvaccharīre 'pi tadabhāvāt /",
  "GSP32vvmanmhu:351": "avasthāviśeṣavataḥ śarīrasya pakṣatvānna doṣaḥ,",
  "GSP32vvmanmhu:352": "tathā śarīratvāt mṛtaśarīravaditi vācyam /",
  "GSP32vvmanmhu:353": "vivādādhyāsitaḥ prāṇo na jñānādhāraḥ,",
  "GSP32vvmanmhu:354": "kāryatvādvāyutvāt,",
  "GSP32vvmanmhu:355": "prāṇatvāt suṣuptāvasthaprāṇavat /",
  "GSP32vvmanmhu:356": "vivādādhyāsitaṃ bodhādhārajaṃ kāryatvāt, ceṣṭāvat /",
  "GSP32vvmanmhu:357": "na ca yogyānulabdhibādhaḥ,",
  "GSP32vvmanmhu:358": "prayatnādhārasyeva bodhādhārasya yogyatvenāpi sambhavāt,",
  "GSP32vvmanmhu:359": "gauratvādivad bodhasya parapratyakṣāsiddheḥ /",
  "GSP32vvmanmhu:360": "tadviśiṣṭasyātīndriyatvānmanasaḥ parabodhagrahaṇe sāmarthyābhāvāt /",
  "GSP32vvmanmhu:361": "śarīrasya tu yogyānupalabdhyā bādha iti cet /",
  "GSP32vvmanmhu:362": "kiṃ cātaḥ? tasyaiva bodhādhāratvāttadabhāve bodhādhārasyāpi abhāva iti cet /",
  "GSP32vvmanmhu:363": "na, niyamāsiddheḥ /",
  "GSP32vvmanmhu:364": "vyāptatvānnaivamiti cet,",
  "GSP32vvmanmhu:365": "tarhyanumānena bādho vakyavyaḥ,",
  "GSP32vvmanmhu:366": "tatra cāśrayanirūpaṇaṃ durghaṭam /",
  "GSP32vvmanmhu:367": "vivādādhyāsitaṃ bodhādhārajaṃ na bhavati,",
  "GSP32vvmanmhu:368": "śarīrajanyatvādākāśavaditi prāgeva vyudastam /",
  "GSP32vvmanmhu:369": "śarīrajanyatvopādhivāde 'pi mṛtaśarīrakriyādiṣu vyabhicāravāraṇārthaṃ bodhādhārapūrvakatvamabhyupagantavyam /",
  "GSP32vvmanmhu:370": "tadvyatiriktatve satīti viśeṣaṇaṃ copādeyam /",
  "GSP32vvmanmhu:371": "tatrāpi suṣuptaśarīrakriyādiṣu vyabhicāraparihārāya jāgrata iti viśeṣaṇaprāpte,",
  "GSP32vvmanmhu:372": "atrāpyudāsīnasyākasmikanipatitakriyāparihārārthaṃ kurvata iti vaktavyam /",
  "GSP32vvmanmhu:373": "svasyaiva prayāsādhikyamuktaṃ syādvyarthaviśeṣaṇatvaṃ coktaṃ pūrvam /",
  "GSP32vvmanmhu:374": "upādhiravinābhūtadharmadharmatvena bhavatyevaitaddūṣaṇam /",
  "GSP32vvmanmhu:375": "anyathānumānāntareṣvapi tanna syāt /",
  "GSP32vvmanmhu:376": "nirupādhikasya sambandhasya vyāptitvenopādhibhaṅge jāte,",
  "GSP32vvmanmhu:377": "kvacitsambandhe ca dṛṣṭe,",
  "GSP32vvmanmhu:378": "anyatra kevalasya hetordarśanamapi na doṣamāvahatītyavocamityalam /",
  "GSP32vvmanmhu:379": "[prabhākaramatanirāsaḥ --]",
  "GSP32vvmanmhu:380": "anye tu sarvārthavittiṣu grāhakatvena ātmasiddhiriti bruvate /",
  "GSP32vvmanmhu:381": "tadasat, ātmano 'pi cākṣuṣatvaprasaṅgāt,",
  "GSP32vvmanmhu:382": "tajjanitajñāne bhāsamānatvasyaiva tattvāt /",
  "GSP32vvmanmhu:383": "yadi ca nīrūpadravyasyāpi cākṣuṣatvam,",
  "GSP32vvmanmhu:384": "tadā nabhaso 'pi tathātvaprasaṅgāt /",
  "GSP32vvmanmhu:385": "na cātmā cākṣuṣajñāne prakāśate nīrūpadravyatvādgaganavat /",
  "GSP32vvmanmhu:386": "vivādādhyāsitaṃ jñānamātmapratibhāsam,",
  "GSP32vvmanmhu:387": "jñānatvādahamitisampratipannavaditi cet,",
  "GSP32vvmanmhu:388": "na,",
  "GSP32vvmanmhu:389": "kālātyayāpadeśāt /",
  "GSP32vvmanmhu:390": "tathā hi --- asti tāvat saugatatacchiṣyāṇāmanātmavāsanāto viṣayebhyo nivṛtiḥ,",
  "GSP32vvmanmhu:391": "anātmavāsanātaśca pravṛtiriti /",
  "GSP32vvmanmhu:392": "na ca te pramāṇamūle eveti niyamaḥ,",
  "GSP32vvmanmhu:393": "rajjusarpavivekāgrahaṇādvā vibhramādvā śuktirajatavivekāgrahaṇādvā vibhramādvānayoranudayaprasaṅgāt /",
  "GSP32vvmanmhu:394": "na ca te na nivṛttī,",
  "GSP32vvmanmhu:395": "nāpi pravṛttī vā /",
  "GSP32vvmanmhu:396": "na cājñānupūrvikā nivṛttiḥ pravṛttirvā svasthasya saṃbhavati /",
  "GSP32vvmanmhu:397": "na cātmajñāne teṣāṃ tadupapadyate,",
  "GSP32vvmanmhu:398": "tathānabhyāsadaśāyāṃ ko 'hamitya(dhyavasāyānupapattirniścīyate)",
  "GSP32vvmanmhu:399": ", anadhyavasāye 'tiprasaṅgāt /",
  "GSP32vvmanmhu:400": "kiṃ ca kaḥ punastatpratibhāse sambandhārthaḥ?",
  "GSP32vvmanmhu:401": "karmatvam, tadatiriktaṃ vā?",
  "GSP32vvmanmhu:402": "prathame 'pasiddhantaḥ,",
  "GSP32vvmanmhu:403": "dvitīye dṛṣṭāntāsiddhiḥ* /",
  "GSP32vvmanmhu:404": "[* -eḥ edn] viṣayatvaṃ ca prathamānnātiricyate /",
  "GSP32vvmanmhu:405": "grāhakagṛhītibhāve tu siddhasādhanam /",
  "GSP32vvmanmhu:406": "ato 'tiriktasyānugatasambandhamātrasyāsiddhiḥ /",
  "GSP32vvmanmhu:407": "kiṃ ca yogināṃ viyuktāvasthāyāṃ paramāṇurūpādiviṣayacākṣuṣajñānasya pakṣīkāre bhavatāmāśrayaikadeśāsiddhaḥ,",
  "GSP32vvmanmhu:408": "anyathāsmākamanaikāntaḥ /",
  "GSP32vvmanmhu:409": "na ca mānasapratyakṣatve tatsāmagrayāḥ sarvadā sannihitatvāt suṣuptāvasthāyāmapyātmajñānaprasaṅgaḥ,",
  "GSP32vvmanmhu:410": "ahaṃ śarīramitivivekāgrahaṇādiṣu ahaṃjñānotpattau bāhyendriyavyatiriktakārakagrāmasyaiva tvayāpi vaktavyatvāttadbalenaiva sarvasyopapatteḥ,",
  "GSP32vvmanmhu:411": "tathāvidhakarmavaikalyādvā /",
  "GSP32vvmanmhu:412": "tasmānna sarvavittiṣvātmanaḥ* pratibhāsaḥ /",
  "GSP32vvmanmhu:413": "[* sarvavidiṣvā]",
  "GSP32vvmanmhu:414": "[ātmano jñānarūpatvanirāsaḥ--]",
  "GSP32vvmanmhu:415": "sa ca jñānāśrayo na tu vijñānātmakaḥ,",
  "GSP32vvmanmhu:416": "na hi draṣṭurdṛṣṭerviparilopo vidyate (bṛha 4.3.23)",
  "GSP32vvmanmhu:417": "iti śrutau draṣṭṛdṛṣṭyoḥ sambandhapratīteḥ /",
  "GSP32vvmanmhu:418": "na cāmnāyapratīto bhrānto bhavitumarhati, aviśeṣāt /",
  "GSP32vvmanmhu:419": "na ca siddhārthe vācakābhāvaḥ,",
  "GSP32vvmanmhu:420": "apasiddhāntāt /",
  "GSP32vvmanmhu:421": "na cātatparatvam,",
  "GSP32vvmanmhu:422": "tasyānyato 'siddhatvena viśiṣṭaparatvāt /",
  "GSP32vvmanmhu:423": "na ca rāhoḥ śira itivadupacaritatvam,",
  "GSP32vvmanmhu:424": "mukhye bādhakābhāvāt /",
  "GSP32vvmanmhu:425": "na cādvaitaśrutirbādhikā,",
  "GSP32vvmanmhu:426": "viparyaye pratyuta tasya bhedagrāhakatvāt /",
  "GSP32vvmanmhu:427": "na ca tatra tasya sāmarthyaṃ nāstīti vācyam,",
  "GSP32vvmanmhu:428": "sāmarthye sati virodhābhāvāt /",
  "GSP32vvmanmhu:429": "na ca sambandhābhāve grahaṇāsambhavaḥ, adoṣatvāt /",
  "GSP32vvmanmhu:430": "na cātiprasaṅgaḥ,",
  "GSP32vvmanmhu:431": "anupalabdherniyāmakatvāt /",
  "GSP32vvmanmhu:432": "pratiyogitatprayuktavyatiriktasāmagrīsānnidhye sati pratiyogijñāne ca sati niyāmakatvāt /",
  "GSP32vvmanmhu:433": "athavā karaṇasambandhasyaiva niyāmakatvāt /",
  "GSP32vvmanmhu:434": "tathā hi -- ghaṭasaṃyuktena cakṣuṣā janitaṃ jñānaṃ ghaṭamevāvagāhate nārthāntaram,",
  "GSP32vvmanmhu:435": "asambaddhatvāt /",
  "GSP32vvmanmhu:436": "kiñcāsti tāvadiyaṃ prasiddhiḥ,",
  "GSP32vvmanmhu:437": "'ata eva vyavaharāmaḥ' itivacanāt /",
  "GSP32vvmanmhu:438": "tasyāśca kāraṇābhāve sati nityatvaṃ syāt /",
  "GSP32vvmanmhu:439": "na caivamapratyakṣatvaṃ bhedasya,",
  "GSP32vvmanmhu:440": "samyagaparokṣānubhavaviṣayasyaiva sattvāt /",
  "GSP32vvmanmhu:441": "nityatve ca trayāṇāṃ siddheḥ /",
  "GSP32vvmanmhu:442": "na cāpasiddhāntaḥ,",
  "GSP32vvmanmhu:443": "asmākamapi nityapratītisiddheḥ /",
  "GSP32vvmanmhu:444": "na ca bhedānavasthā bādhikā,",
  "GSP32vvmanmhu:445": "bhedāntaraprasaktau mūlābhāvāt /",
  "GSP32vvmanmhu:446": "bhedabhedinau bhinnāviti lokavyavahāradarśanāt /",
  "GSP32vvmanmhu:447": "na caikabhedabalenānyabhedānumānam,",
  "GSP32vvmanmhu:448": "dṛṣṭāntabhedāvighātenotthāne doṣābhāvāt /",
  "GSP32vvmanmhu:449": "so 'yaṃ piṇyākayācanārthaṃ gatasyāpi śākādinaḥ khārikātailadātṛtvābhyupagama iva /",
  "GSP32vvmanmhu:450": "dṛṣṭāntabhedavighāte tvanumānānutthānameva,",
  "GSP32vvmanmhu:451": "upajīvyasya prabalatvena tenaiva bādhāt /",
  "GSP32vvmanmhu:452": "svātmavyātakatvena jātitvāt /",
  "GSP32vvmanmhu:453": "etenādṛśyatvādayo nirastāḥ /",
  "GSP32vvmanmhu:454": "na cānirvacanīyatvaṃ bhedasya,",
  "GSP32vvmanmhu:455": "tatra pramāṇābhāvāt /",
  "GSP32vvmanmhu:456": "khyātibādhānyathānupapattiḥ pramāṇamiti cet,",
  "GSP32vvmanmhu:457": "anyathāpyupapattau virodhabhāvāt /",
  "GSP32vvmanmhu:458": "asato bhāsamānāyogāt,",
  "GSP32vvmanmhu:459": "bādhāyogātsataḥ,",
  "GSP32vvmanmhu:460": "atra cobhayaṃ dṛśyate iti cet,",
  "GSP32vvmanmhu:461": "na; prathame 'satpadasya bodhakatve bhāsamānāyogādityanena vyāghātaḥ /",
  "GSP32vvmanmhu:462": "anyathāpārthakatvam,",
  "GSP32vvmanmhu:463": "prayuktapadārthānāṃ sambhūyakāritvaniyamāt /",
  "GSP32vvmanmhu:464": "dvitīye sata iti ko 'rthaḥ?",
  "GSP32vvmanmhu:465": "kiṃ sattāyuktasya,",
  "GSP32vvmanmhu:466": "āhosvidabādhitasya,",
  "GSP32vvmanmhu:467": "brahmāsvarūpasya vā?",
  "GSP32vvmanmhu:468": "prathame sattāyuktasyābādhitatvena vyāptiḥ kutraḥ dṛṣṭā?",
  "GSP32vvmanmhu:469": "prapañcasya bādhyatvād,",
  "GSP32vvmanmhu:470": "brahmaṇo nirdhamakatvena sattābhāvāt /",
  "GSP32vvmanmhu:471": "dvitīye sādhyāviśiṣṭatā /",
  "GSP32vvmanmhu:472": "tṛtīye siddhasādhanatā /",
  "GSP32vvmanmhu:473": "tasmānnānirvacanīyatvamapi /",
  "GSP32vvmanmhu:474": "[akhaṇḍārthatvakhaṇḍanam--]",
  "GSP32vvmanmhu:475": "etena yadāhurekadaṇḍinaḥ -- satyādipadamakhaṇḍaparam,",
  "GSP32vvmanmhu:476": "lakṣaṇavākyatvād,",
  "GSP32vvmanmhu:477": "gandhavatī pṛthivītivat,",
  "GSP32vvmanmhu:478": "ghaṭaḥ kalaśa itivadvā /",
  "GSP32vvmanmhu:479": "tadapi nirastam,",
  "GSP32vvmanmhu:480": "akhaṇḍaparanityanyūnānatiriktārthamityartho yata iti /",
  "GSP32vvmanmhu:481": "na cārdvatapakṣe satyajñānānandādiśabdānāṃ sahaprayogo ghaṭate,",
  "GSP32vvmanmhu:482": "paryāyatvāt /",
  "GSP32vvmanmhu:483": "aparyāyatve 'dvaitahāniḥ /",
  "GSP32vvmanmhu:484": "na ca `prakṛṣṭaḥ prakāśaḥ savitā' itivat śabdadvayenāpi eka evārthaḥ pratipādyate iti yuktam,",
  "GSP32vvmanmhu:485": "dṛṣṭāntāsiddheḥ /",
  "GSP32vvmanmhu:486": "prakṛṣṭaśabdasyetaretarābhāvādinimittasavyapekṣatayā pravṛtteḥ,",
  "GSP32vvmanmhu:487": "prakāśaśabdasya prakāśatvabalāt,",
  "GSP32vvmanmhu:488": "anyathā tatrāpi paryanuyogasya tulyatvāt /",
  "GSP32vvmanmhu:489": "kiṃ ca loke yathā prakṛṣṭaprakāśaśabdayoḥ parasparavyatirekeṇa prayogaḥ --- prakṛṣṭaḥ pumān,",
  "GSP32vvmanmhu:490": "pradīpaḥ prakāśa iti /",
  "GSP32vvmanmhu:491": "dvayoścaikatra mayūkhamālini prayuktayostu arthaviśeṣabodhakatvam /",
  "GSP32vvmanmhu:492": "na caivaṃ jñānānandaśabdayorasti,",
  "GSP32vvmanmhu:493": "laukikajñānānandasyāpi brahmarūpatvāt /",
  "GSP32vvmanmhu:494": "bhedena vyutpattau bhagno 'dvaitavādaḥ /",
  "GSP32vvmanmhu:495": "tasmādānandaśabdo duḥkhabhāvamātre prayuktaḥ,",
  "GSP32vvmanmhu:496": "mukhye bādhakasambhavāt --- 'aśarīraṃ vāva santaṃ na priyāpriye spṛśataḥ' (chā u 8.12.1)",
  "GSP32vvmanmhu:497": "iti vacanāt /",
  "GSP32vvmanmhu:498": "na cāsya sāṃsārikasukhaniṣedhaparatvam,",
  "GSP32vvmanmhu:499": "sukhadvayasyābhāvāt /",
  "GSP32vvmanmhu:500": "loke 'pi mātrayā paramānandapratītirityabhyupagamāt /",
  "GSP32vvmanmhu:501": "na cātrāvacchinnasukhaniṣedhārtham,",
  "GSP32vvmanmhu:502": "tatrāpyavacchedasyaiva niṣedho na sukhasya /",
  "GSP32vvmanmhu:503": "na ca sāmānyaśabdasya saṃkoce pramāṇamasti /",
  "GSP32vvmanmhu:504": "na cānandaśrutiḥ pramāṇam,",
  "GSP32vvmanmhu:505": "tasyā upacaritārthatvāt /",
  "GSP32vvmanmhu:506": "na ca viparyayaḥ,",
  "GSP32vvmanmhu:507": "ānandasya sarvadā-adarśanenānityatvaprāptau mokṣatvavyāghātāt /",
  "GSP32vvmanmhu:508": "yogarddhisamāsāditacirakālopabhogayogyasukhaviśeṣaparatvenāpyupapatteḥ /",
  "GSP32vvmanmhu:509": "anantatvādiśrutistu āpekṣikasukhādyapekṣayā bahukālatvena vyākhyeyā,",
  "GSP32vvmanmhu:510": "'amṛtā devā' itivat /",
  "GSP32vvmanmhu:511": "na ca pravṛttyanupapattiḥ,",
  "GSP32vvmanmhu:512": "nityatve sutarāmanupapatteḥ /",
  "GSP32vvmanmhu:513": "na hi siddhasya sampādanāya kaścid yatate 'tra /",
  "GSP32vvmanmhu:514": "avacchedanivṛttyarthamiti cet,",
  "GSP32vvmanmhu:515": "tarhi prāptāprāptavivekino 'trāvacchedanivṛttireva kṛtyuddeśyā,",
  "GSP32vvmanmhu:516": "anyasya vidyamānasyāpyatantratvāt /",
  "GSP32vvmanmhu:517": "na caikanityasukhavāde kāraṇopādānaṃ ghaṭate,",
  "GSP32vvmanmhu:518": "tadviśeṣe tu kaiva kathā?",
  "GSP32vvmanmhu:519": "na caikasyaivātiśayānatiśayau śaṅkārhau,",
  "GSP32vvmanmhu:520": "ekatvavyāghātāt /",
  "GSP32vvmanmhu:521": "avacchedanivṛttyarthaṃ kāraṇaviśeṣopādānamiti vaktavyam,",
  "GSP32vvmanmhu:522": "tatra ca duḥkhābhāvasya sukhatvenānubhavasya niratiśayatvāt,",
  "GSP32vvmanmhu:523": "tadanupapattiriti yo 'yaṃ doṣa uktaḥ, sa samānaḥ /",
  "GSP32vvmanmhu:524": "tasmād duḥkhābhāvātiriktasukhasādhanaparyālocanayā janyamanityamanekaṃ cābhyupeyam /",
  "GSP32vvmanmhu:525": "na ca tathāvidhasya muktau kathāsambhava iti /",
  "GSP32vvmanmhu:526": "jñānaśabdaśca jñāyate 'sminnityadhikaraṇavācakaḥ /",
  "GSP32vvmanmhu:527": "ānantyaṃ punarūbhayāntābhāva eva,",
  "GSP32vvmanmhu:528": "tatraiva lokavyutpatteḥ /",
  "GSP32vvmanmhu:529": "ekamiti ca dvairūpyanirākaraṇaparam,",
  "GSP32vvmanmhu:530": "ekatvasaṃkhyāṃ vācaṣṭe,",
  "GSP32vvmanmhu:531": "loke tatraiva vyutpatteḥ,",
  "GSP32vvmanmhu:532": "lokāvagataśakteśca vede bodhakatvāt /",
  "GSP32vvmanmhu:533": "tasmājjñānāśraya ātmeti siddham /",
  "GSP32vvmanmhu:534": "[ātmano nānātvam--]",
  "GSP32vvmanmhu:535": "vivādādhyāsitaṃ mayā sambaddhaṃ mūrtatvāt,",
  "GSP32vvmanmhu:536": "maccharīravad -- iti nityatvānāditvasarvagatatvasiddhiḥ /",
  "GSP32vvmanmhu:537": "tasya cānekatvam,",
  "GSP32vvmanmhu:538": "vyavasthānyathānupapatteḥ /",
  "GSP32vvmanmhu:539": "anirvacanīyatve nirākṛte jīvabhede 'vipratipatteśca /",
  "GSP32vvmanmhu:540": "dvā suparṇā sayujā sakhāyā samānaṃ vṛkṣaṃ pariṣasvajāte /",
  "GSP32vvmanmhu:541": "tayoranyaḥ pippalaṃ svādvattyanaśnannanyo abhicākaśīti /",
  "GSP32vvmanmhu:542": "(mu 3.1.1) iti śruteḥ /",
  "GSP32vvmanmhu:543": "asyā arthaḥ -- dvau suparṇau ātmānau sayujau = sahavartamānau sakhāyau = ekakāryakāritvena,",
  "GSP32vvmanmhu:544": "samānaṃ vṛkṣam = ekaṃ śarīraṃ pariṣasvajāte = āliṅgitavantau /",
  "GSP32vvmanmhu:545": "tayorātmanormadhye eko = bhoktā pippalaṃ svādu atti = sukhaviśeṣaṃ bhuṅkte /",
  "GSP32vvmanmhu:546": "anaśnan anyaḥ = abhoktā īśvaraḥ abhicākaśīti = sarvato 'tyarthaṃ prakāśate iti vispaṣṭo jīvabrahmaṇorbhedaḥ /",
  "GSP32vvmanmhu:547": "ajāmekāṃ lohitaśuklakṛṣṇāṃ bahvīḥ prajāḥ sṛjamānāṃ sarūpāḥ /",
  "GSP32vvmanmhu:548": "ajo hyeko juṣamāṇo 'nuśete jahātyenāṃ bhuktabhogāmajo 'nyaḥ /",
  "GSP32vvmanmhu:549": "(śvetā 4.5) itivat /",
  "GSP32vvmanmhu:550": "na ca śrutipratīto 'nyathā bhavitumarhati /",
  "GSP32vvmanmhu:551": "kathaṃ tarhi `neha nānāsti kiṃcana' (bṛha 4.4.19)",
  "GSP32vvmanmhu:552": "iti, `mṛtyoḥ sa mṛtyumāpnoti,",
  "GSP32vvmanmhu:553": "ya iha nāneva paśyati' (kaṭha 4.10)",
  "GSP32vvmanmhu:554": "iti ca, (liṅgāt)",
  "GSP32vvmanmhu:555": "nānātvadarśane tadbhāvopacārāt /",
  "GSP32vvmanmhu:556": "na ca sati prayojane nimitte copacāraḥ pravartate,",
  "GSP32vvmanmhu:557": "na cātra prayojanamastīti vācyam,",
  "GSP32vvmanmhu:558": "niyamāsiddheḥ /",
  "GSP32vvmanmhu:559": "ajñātamukhyeṣu yavavarāhādiṣu gauṇaśabdaprayogeṣu tadabhāvāt /",
  "GSP32vvmanmhu:560": "sattābodhakalākṣaṇikagośabde ca,",
  "GSP32vvmanmhu:561": "yathā gaurvāhīkaḥ /",
  "GSP32vvmanmhu:562": "yathāhurvārtikakārāḥ ---",
  "GSP32vvmanmhu:563": "bahujātiguṇadravyakarmabhedāvalambinaḥ /",
  "GSP32vvmanmhu:564": "pratyayān sahasājātān śrautalākṣaṇikātmakān //",
  "GSP32vvmanmhu:565": "na lokaḥ kāraṇābhāvānnirdhārayitumicchati /",
  "GSP32vvmanmhu:566": "balābalādisidhyarthaṃ vākyajñāstu viviñcate //",
  "GSP32vvmanmhu:567": "(ślo vā??)",
  "GSP32vvmanmhu:568": "asmadādigauṇapratīterhi cintā /",
  "GSP32vvmanmhu:569": "vṛddhavyavahārāgateṣu gauṇaprayogeṣu ko 'yamāgrahaḥ,",
  "GSP32vvmanmhu:570": "yathā sarṣaparase tailaśabdaḥ?",
  "GSP32vvmanmhu:571": "mukhyeṣu bādhakābhāvāt kathamupacāra iti nāśaṅkanīyam,",
  "GSP32vvmanmhu:572": "pratyakṣeṇa śrutyā ca bhedapratīteḥ /",
  "GSP32vvmanmhu:573": "ātmā dravyatvavyatiriktāparajātyādhārabhedena nānā,",
  "GSP32vvmanmhu:574": "aśrāvaṇaviśeṣaguṇādhikaraṇatvāt,",
  "GSP32vvmanmhu:575": "pṛthivyādivat /",
  "GSP32vvmanmhu:576": "tatra na mūrtatvamupādhiḥ,",
  "GSP32vvmanmhu:577": "rūpādau tadabhāve 'pi sādhyānugamadarśanāt /",
  "GSP32vvmanmhu:578": "makarandastu vivādapadāni śarīrāṇi,",
  "GSP32vvmanmhu:579": "ekenātmanātmavanti,",
  "GSP32vvmanmhu:580": "śarīratvāt,",
  "GSP32vvmanmhu:581": "maccharīravaditi /",
  "GSP32vvmanmhu:582": "tasya nityatvam /",
  "GSP32vvmanmhu:583": "viśeṣaguṇā dravyatvena sādhanīyāḥ /",
  "GSP32vvmanmhu:584": "tasya guṇāḥ -- buddhisukhaduḥkhecchādveṣaprayatnadharmabhāvanāsaṃkhyāparimāṇapṛthaktvasaṃyogavibhāgāḥ /",
  "GSP32vvmanmhu:585": "prayatnāśraya ātmā /",
  "GSP32vvmanmhu:586": "[manaso nirūpaṇam--]",
  "GSP32vvmanmhu:587": "vivādapadamindriyajajñānaviṣayaḥ,",
  "GSP32vvmanmhu:588": "vastutvād ghaṭavat /",
  "GSP32vvmanmhu:589": "vivādādhyāsito mūrtasaṃyogāsamavāyikāraṇakaviśeṣaguṇādhāraḥ,",
  "GSP32vvmanmhu:590": "nityatve sati anityaviśeṣaṇaguṇavattvāt,",
  "GSP32vvmanmhu:591": "pārthivaparamāṇuvat /",
  "GSP32vvmanmhu:592": "na ca tattvamupādhiḥ,",
  "GSP32vvmanmhu:593": "tvanmate ghaṭasyāpyagnisaṃyogajaviśeṣaguṇādhāratvāt /",
  "GSP32vvmanmhu:594": "na ca pārthivatvamupādhiḥ,",
  "GSP32vvmanmhu:595": "tvanmate ghaṭasyāpyagnisaṃyogajaviśeṣaguṇādhāratvāt /",
  "GSP32vvmanmhu:596": "na ca pārthivatvamupādhiḥ,",
  "GSP32vvmanmhu:597": "apakvanaṣṭaghaṭe vyabhicārāt /",
  "GSP32vvmanmhu:598": "na cāsmākamādyamupādhiḥ,",
  "GSP32vvmanmhu:599": "nabhasi tadabhāve 'pi sādhyānugamadarśanāt /",
  "GSP32vvmanmhu:600": "manaḥ paramāṇu,",
  "GSP32vvmanmhu:601": "paraviśeṣaguṇāsamavāyikāraṇāśrayatve sati nityatvāt,",
  "GSP32vvmanmhu:602": "taijasaparamāṇuvaditi kecit /",
  "GSP32vvmanmhu:603": "tanna, sparśavattve sati nityatvopādheḥ /",
  "GSP32vvmanmhu:604": "aṇutvamātrasādhane sparśavadamahattvamupādhiḥ /",
  "GSP32vvmanmhu:605": "mūrtatvamātrasādhane ca nityapadavaiyarthyam /",
  "GSP32vvmanmhu:606": "tadvyatirikttasya hetutve kāśikākṛto mate sparśavattvamupādhiḥ /",
  "GSP32vvmanmhu:607": "tamodravyatvapakṣe sparśavattvasya tamasyeva sādhyavyāpakatve dravyasamavāyidravyatvamupādhiḥ /",
  "GSP32vvmanmhu:608": "etena mano mūrtaṃ vibhusaṃyogitvādghaṭavadityapi nirastam,",
  "GSP32vvmanmhu:609": "uktopādhikatvāt /",
  "GSP32vvmanmhu:610": "sukhādayo mūrtasaṃyogāsamavāyikāraṇakāḥ,",
  "GSP32vvmanmhu:611": "anityatve sati nityaviśeṣaguṇatvāt,",
  "GSP32vvmanmhu:612": "pārthivaparamāṇurūpadivaditi vibhāgajaśabdajaśabdenānaikāntādasādhanam /",
  "GSP32vvmanmhu:613": "aśabdatve satīti viśeṣaṇe parasyaiva vaiyarthyam /",
  "GSP32vvmanmhu:614": "mūrtaṃ manaḥ śrotravyatiriktendriyatvādityapi nirastam,",
  "GSP32vvmanmhu:615": "pūrvoktopādheḥ /",
  "GSP32vvmanmhu:616": "avibhutve ca sparśavattvaṃ sādhanāvacchinnasādhyavyāpaka upādhiḥ /",
  "GSP32vvmanmhu:617": "etenāvibhu nityadravyatvādityanenāmahattvasādhane sādhyavyāpakatvāt sparśavattvaṃ nopādhiriti śrīvallabhoktaṃ nirastam /",
  "GSP32vvmanmhu:618": "na ca mano vibhu,",
  "GSP32vvmanmhu:619": "1 sarvadā sparśarahitadravyatvāt (nyā ku 3.1),",
  "GSP32vvmanmhu:620": "2 sadā viśeṣaguṇarahitadravyatvāt,",
  "GSP32vvmanmhu:621": "3 niravayavendriyatvāt,",
  "GSP32vvmanmhu:622": "4 dravyānārambhakanityadravyatvāt,",
  "GSP32vvmanmhu:623": "5 nityendriyatvāt,",
  "GSP32vvmanmhu:624": "6 vijñānasamavāyikāraṇasaṃyogādhārendriyatvāt,",
  "GSP32vvmanmhu:625": "7 sarvadā sparśarahitadravyatvāt,",
  "GSP32vvmanmhu:626": "8 nityaguṇagrāhakendriyatvāt,",
  "GSP32vvmanmhu:627": "9 abhūtatve satyarūpitvāt,",
  "GSP32vvmanmhu:628": "kālavad,",
  "GSP32vvmanmhu:629": "ātmavad,",
  "GSP32vvmanmhu:630": "ākāśavaditi satpratipakṣadūṣaṇe kathaṃ svapakṣasiddhiriti vācyam,",
  "GSP32vvmanmhu:631": "manasaḥ sarvagatatvābhyupagame ākāśakālātiriktasya sādhayitumaśakyatvena dharmigrāhakapramāṇabādhāśrayāsiddhayoranyatarākrāntatvāditi spaṣṭataramasmannyāyalakṣmīvilāse /",
  "GSP32vvmanmhu:632": "prathamasya tamodravyatvavādinastatraivānaikāntikatvam,",
  "GSP32vvmanmhu:633": "sarvadetyasya ca vyarthatvāt /",
  "GSP32vvmanmhu:634": "etena dvitīyatṛtīye dūṣite,",
  "GSP32vvmanmhu:635": "saptame 'pivaiyarthyam,",
  "GSP32vvmanmhu:636": "navame 'pi arūpipadasya paraṃ prati vaiyarthyam,",
  "GSP32vvmanmhu:637": "tamaso 'bhāvatvāt /",
  "GSP32vvmanmhu:638": "kiṃ bahunā dravyatvāvāntarajātyaindriyāsajātīyadravyatvamupādhiḥ /",
  "GSP32vvmanmhu:639": "1 sparśarahitatve sati aṇu manaḥ,",
  "GSP32vvmanmhu:640": "2 vijñānāsamavāyikāraṇasaṃyogādhāratve sati mūrttaṃ vā,",
  "GSP32vvmanmhu:641": "3 sukhagrāhakendriyaṃ vā,",
  "GSP32vvmanmhu:642": "4 aṇvindriyaṃ vā,",
  "GSP32vvmanmhu:643": "5 jñānajanakasaṃyogāśrayaṃ jaḍaṃ manaḥ,",
  "GSP32vvmanmhu:644": "6 jñānāsamavāyisaṃyogāśrayamindriyaṃ vā /",
  "GSP32vvmanmhu:645": "tasya guṇāḥ-- saṃkhyāparimāṇapṛthaktvasaṃyogavibhāgaparatvāparatvasaṃskārāḥ /",
  "GSP32vvmanmhu:646": "eṣāṃ mūrtatvadravyatvābhyāṃ siddhiḥ /",
  "GSP32vvmanmhu:647": "1 samavāyikāraṇaṃ dravyam,",
  "GSP32vvmanmhu:648": "2 guṇavad dravyam /",
  "GSP32vvmanmhu:649": "[10 tamasa ālokābhāvamātratvanirūpaṇam--]",
  "GSP32vvmanmhu:650": "1) tamo nāma dravyantaramasti /",
  "GSP32vvmanmhu:651": "tadapi nirūpaṇīyamiti cet,",
  "GSP32vvmanmhu:652": "na,",
  "GSP32vvmanmhu:653": "pramāṇāsiddheḥ /",
  "GSP32vvmanmhu:654": "nīlaṃ tama iti pratītiḥ pramāṇamiti cet,",
  "GSP32vvmanmhu:655": "nīlabuddhyasiddheḥ /",
  "GSP32vvmanmhu:656": "uktaṃ ca śālikanāthenāpi-- apratītāvevāyaṃ pratītibhramo mandānām' (pra paṃ 321) iti /",
  "GSP32vvmanmhu:657": "kathaṃ tarhi padaprayogaḥ?",
  "GSP32vvmanmhu:658": "sitābhāvavadupacārāt /",
  "GSP32vvmanmhu:659": "asitaṃ nīlamiti laukikaḥ prayogaḥ /",
  "GSP32vvmanmhu:660": "mukhye bādhakābhāvāditi cet,",
  "GSP32vvmanmhu:661": "ālokanirapekṣacakṣuṣo rūpapratyayajanakatvāsiddheḥ /",
  "GSP32vvmanmhu:662": "kāraṇābhāve kāryaṃ jāyate iti durghaṭametat /",
  "GSP32vvmanmhu:663": "anyathā nīlaghaṭasyāpi grahaṇaprasaṅgaḥ /",
  "GSP32vvmanmhu:664": "kathaṃ tarhi chāyāyāṃ kṛṣṇasarpabhrama iti cet, doṣavaśāt /",
  "GSP32vvmanmhu:665": "pūrvadṛṣṭakṛṣṇasarpādhyāropako doṣa iti /",
  "GSP32vvmanmhu:666": "kimatra sādṛśyamiti cet,",
  "GSP32vvmanmhu:667": "sitābhāvatvam /",
  "GSP32vvmanmhu:668": "na caivamatiprasaṅgaḥ,",
  "GSP32vvmanmhu:669": "sādṛśyamātrasyaiva bhrāntijñānasāmagrītvāsiddheḥ /",
  "GSP32vvmanmhu:670": "upayujyante hi viśeṣādarśanādayo 'pi ālokābhāvasahakāriṇo dharmādayo 'pi,",
  "GSP32vvmanmhu:671": "vakradīrghāvayavīndriyasaṃyogādayaśca doṣāḥ /",
  "GSP32vvmanmhu:672": "2) mānasameva vā svapnavibhramādīti kecit /",
  "GSP32vvmanmhu:673": "na caivamatiprasaṅgaḥ,",
  "GSP32vvmanmhu:674": "cākṣuṣalokābhāve karituragādismaraṇaviśeṣasyāpi tatra hetutvābhyupagamānnātiprasaṅgaḥ /",
  "GSP32vvmanmhu:675": "etena saṃkhyākriyādipratītirapi nirastā,",
  "GSP32vvmanmhu:676": "tatraiva vipratipatteḥ,",
  "GSP32vvmanmhu:677": "śabdaprayogasyopacāreṇāpyupapatteḥ,",
  "GSP32vvmanmhu:678": "laukikavyavahārasya ca samyugdhatvāt /",
  "GSP32vvmanmhu:679": "3) ekadeśinaḥ punarnīlapratītimabhyupagamya bhrāntatvamācakṣate /",
  "GSP32vvmanmhu:680": "yathāhuḥ --- añjanapuñja iva śārvaraṃ tama iti bhrāntiprakaraṇe tatra pratibhāsikabādhānupapatteḥ /",
  "GSP32vvmanmhu:681": "anenāpahṛtaviṣayatvenānutthānādbādhakanirūpaṇaṃ durghaṭamiti paśyāmaḥ /",
  "GSP32vvmanmhu:682": "4) śabdena vinā pratītisādhanaṃ ca /",
  "GSP32vvmanmhu:683": "tamaḥ śabdasya tarhi ko 'rtha iti cet,",
  "GSP32vvmanmhu:684": "ubhayavādipratipanna ālokasaṃsargābhāvaḥ /",
  "GSP32vvmanmhu:685": "ālokaviśeṣe satyapi ālokāntarābhāvasyāpi sambhavāt prayogaprasaṅga iti cet,",
  "GSP32vvmanmhu:686": "tatra kimālokābhāvaprayogo 'sti, na vā?",
  "GSP32vvmanmhu:687": "asti cet, tamaḥśabdaprayogo 'pyastu, kā no hāniḥ?",
  "GSP32vvmanmhu:688": "paryāyaśabdatvāt /",
  "GSP32vvmanmhu:689": "atha yathā jvālāyā āśutaravināśitvena madhye vināśe vidyamāne 'pi tatsadṛśajvālotpattyā tirohitatvānna nāśavyavahāraḥ,",
  "GSP32vvmanmhu:690": "tadāloke satyālokāntarābhāvasya tirodhānānna tadabhāvavyavahāra iti /",
  "GSP32vvmanmhu:691": "laukikapratītistu bhramatvenocyate /",
  "GSP32vvmanmhu:692": "tattulyaṃ te tarkakarkaśamaterapyuktaparihāraścakṣurālokāsahakṛtaṃ rūpigrāhakaṃ dravyagrāhakendriyatvāttvagvaditi vādinaḥ kālagrāhakaghrāṇenānaikāntikaṃ vyarthaviśeṣaṇatā ca /",
  "GSP32vvmanmhu:693": "cakṣurālokanirapekṣaṃ dravyaṃ gṛhṇāti,",
  "GSP32vvmanmhu:694": "indriyatvāditi sādhane ghrāṇena prativādinānaikāntikatā vivakṣitā---sādhakatvaṃ ca /",
  "GSP32vvmanmhu:695": "na hi tava tathāvidhaṃ tama eveti lakṣaṇaṃ kālāderapi ālokanirapekṣendriyagrāhyatvāt /",
  "GSP32vvmanmhu:696": "5) ālokabhāvasyobhayavādisampratipannatvāt tamaḥśabdavācyatve nāsti vipratipattirnātra prakaraṇaṃ vācyam /",
  "GSP32vvmanmhu:697": "vivādādhyāsitaḥ ālokabhāvaḥ tamaḥśabdavācyaḥ,",
  "GSP32vvmanmhu:698": "itaretarābhāvavyatiriktālokābhāvatvāt /",
  "GSP32vvmanmhu:699": "yaditthaṃ na bhavati,",
  "GSP32vvmanmhu:700": "taditthamapi na bhavati,",
  "GSP32vvmanmhu:701": "yathāloka eva /",
  "GSP32vvmanmhu:702": "anye tu tama ālokābhāvaḥ,",
  "GSP32vvmanmhu:703": "ālokānapekṣacakṣuṣi satyevāsati ca liṅgādau gṛhyamāṇatvāt,",
  "GSP32vvmanmhu:704": "sampratipannālokābhāvavaditi bruvate /",
  "GSP32vvmanmhu:705": "tatra kau pakṣasapakṣau?",
  "GSP32vvmanmhu:706": "bhinnābhinnāviti cintanīyamiti /",
  "GSP32vvmanmhu:707": "yogimānasagrāhyatvāccāvadhāraṇāsambhavena hetvasiddhiśca /",
  "GSP32vvmanmhu:708": "tasmādevaṃ prayogakramaḥ --- tamaḥpadamālokābhāvavācakam,",
  "GSP32vvmanmhu:709": "ālokānapekṣacakṣurgrāhyavācakatvād,",
  "GSP32vvmanmhu:710": "ālokābhāvapadavat /",
  "GSP32vvmanmhu:711": "nirūpito dravyapadārtha eṣa,",
  "GSP32vvmanmhu:712": "navaprakāro mudamātanotu /",
  "GSP32vvmanmhu:713": "navātmakasya tridaśādhipasya,",
  "GSP32vvmanmhu:714": "trilokapūjyatripurāntakasya //",
  "GSP32vvmanmhu:715": "iti śrīmānamanohare dravyapadārthaḥ //",
  "GSP32vvmanmhu:716": "_______________________________________________",
  "GSP32vvmanmhu:717": "[guṇaprakaraṇam]",
  "GSP32vvmanmhu:718": "[1-4 rūparasagandhasparśāṇāṃ nirūpaṇam--]",
  "GSP32vvmanmhu:719": "1) pratyakṣaṃ rūpe pramāṇam /",
  "GSP32vvmanmhu:720": "vivādapadaṃ ghaṭotpattyanantarakāle jāyate,",
  "GSP32vvmanmhu:721": "ghaṭaguṇatvāt,",
  "GSP32vvmanmhu:722": "sampratipannaghaṭasaṃyogavat /",
  "GSP32vvmanmhu:723": "na ca sāmānyaguṇatvamupādhiḥ,",
  "GSP32vvmanmhu:724": "tadgataparimāṇādīnāmapi paścādutpattiprasaṅgāt /",
  "GSP32vvmanmhu:725": "2) vivādapadaṃ kāryaṃ pārthivaviśeṣaguṇatvādghaṭarūpavat /",
  "GSP32vvmanmhu:726": "na ca kāryagatatvamupādhiḥ,",
  "GSP32vvmanmhu:727": "paramāṇusaṃyogasaṃskārādyavyāpanāt /",
  "GSP32vvmanmhu:728": "3) vivādapadaṃ kāryaṃ saṃkhyāparimāṇapṛthaktvagurutvasaṃskāravyatiriktatve sati pārthivaguṇatvāt pārthivaparamāṇusaṃyogavat /",
  "GSP32vvmanmhu:729": "4) vivādapadamagnisaṃyogajaviśeṣaguṇavad,",
  "GSP32vvmanmhu:730": "anityaviśeṣaguṇatve sati nityatvādātmavat /",
  "GSP32vvmanmhu:731": "5) vivādapadamavayavyāśrayakāle na rūpajanakamāśrayatvājjalāṇuvat /",
  "GSP32vvmanmhu:732": "6) vivādapadamāśrayanāśanāśyamānakāryavyatiriktaguṇāśrayaḥ,",
  "GSP32vvmanmhu:733": "guṇavattvātsamavāyikāraṇatvādātmavat /",
  "GSP32vvmanmhu:734": "7) rūpatvamanāśrite 'pi samavetam,",
  "GSP32vvmanmhu:735": "rūpajātitvātsattāvat /",
  "GSP32vvmanmhu:736": "8) vivādāśrayo 'nekarūpādhikaraṇam na bhavati,",
  "GSP32vvmanmhu:737": "avayavitvāt,",
  "GSP32vvmanmhu:738": "śuklatantuvat /",
  "GSP32vvmanmhu:739": "vivādapadaṃ na nīlatvādhikaraṇam,",
  "GSP32vvmanmhu:740": "pītārabdhatvāt,",
  "GSP32vvmanmhu:741": "vivādapadaṃ na pītatvādhikaraṇam,",
  "GSP32vvmanmhu:742": "nīlārabdhatvātpītavannīlavacca /",
  "GSP32vvmanmhu:743": "9) vivādapadaṃ pītatvādhikaraṇam,",
  "GSP32vvmanmhu:744": "pītārabdhatvāt,",
  "GSP32vvmanmhu:745": "pītavaditi cet na,",
  "GSP32vvmanmhu:746": "viruddhajātisamāveśena bādhitatvāt,",
  "GSP32vvmanmhu:747": "anyathā vivādapadaṃ gotvādhikaraṇam,",
  "GSP32vvmanmhu:748": "pārthivādityāpi syāt /",
  "GSP32vvmanmhu:749": "rūpatvāvāntarapītatvavyatiriktajātyanāśrayarūpatvaṃ copādhiḥ /",
  "GSP32vvmanmhu:750": "etena śuklaṃ rūpamekameveti nirastam,",
  "GSP32vvmanmhu:751": "taratamabhāvasyāpi dṛṣṭeḥ /",
  "GSP32vvmanmhu:752": "10) nityatve satyanekārthe vartamānatvātsāmānyamityuktaṃ syāt,",
  "GSP32vvmanmhu:753": "tasya ca yāvaddravyabhāvitvāt /",
  "GSP32vvmanmhu:754": "pākajeṣu raktapratyayo durghaṭaḥ /",
  "GSP32vvmanmhu:755": "tadanekaprakāram /",
  "GSP32vvmanmhu:756": "guṇatve sati cakṣuḥsparśanayormadhye cakṣuṣaiva grahaṇārhaṃ rūpam /",
  "GSP32vvmanmhu:757": "etena rasagandhasparśā api nirūpitāḥ /",
  "GSP32vvmanmhu:758": "citrā api te 'vagantavyāḥ /",
  "GSP32vvmanmhu:759": "11) guṇatve sati rasanagrāhyo rasaḥ /",
  "GSP32vvmanmhu:760": "12) guṇatve sati ghrāṇagrāhyo gandhaḥ /",
  "GSP32vvmanmhu:761": "pṛthivī sparśavatī rūpitvāt, tejovat /",
  "GSP32vvmanmhu:762": "vivādapadaṃ sparśavad,",
  "GSP32vvmanmhu:763": "dravyārambhakatvāt, tejovat /",
  "GSP32vvmanmhu:764": "cakṣuḥsparśanayormadhye sparśanenaiva grāhyo guṇaḥ sparśaḥ /",
  "GSP32vvmanmhu:765": "[5-6 saṃkhyāpṛthaktvayornirūpaṇam--]",
  "GSP32vvmanmhu:766": "(I. ekatvaikapṛthaktvayoḥ siddhiḥ)",
  "GSP32vvmanmhu:767": "1) sparśavad guṇāsamavāyikāraṇādviṣṭhaguṇayorāśrayaḥ,",
  "GSP32vvmanmhu:768": "dravyatvād mūrtatvāt,",
  "GSP32vvmanmhu:769": "paṭārambhakatantuvat /",
  "GSP32vvmanmhu:770": "na ca sparśavattvamupādhiḥ,",
  "GSP32vvmanmhu:771": "sparśavatāṃ ghaṭādīnāmapi tathāvidhaguṇadvayāśrayatvaprasaṅgāt /",
  "GSP32vvmanmhu:772": "na ca dravyāsamavāyikāraṇatvamupādhiḥ,",
  "GSP32vvmanmhu:773": "viśeṣaṇavaiyarthyāt /",
  "GSP32vvmanmhu:774": "nirūpādhikasya sādhyaparityāge svabhāvaparityāgaprasaṅgāt /",
  "GSP32vvmanmhu:775": "tatrākāśādiṣu yau guṇau,",
  "GSP32vvmanmhu:776": "tayorekamekatvaṃ,",
  "GSP32vvmanmhu:777": "aparamekapṛthaktvam /",
  "GSP32vvmanmhu:778": "anyatrāpi tau pūrvoktahetoreva sādhyau /",
  "GSP32vvmanmhu:779": "2) vipratipannaḥ saṃyogaḥ svato 'dhikavṛttikāryaikārthasamavetatvārhaḥ,",
  "GSP32vvmanmhu:780": "saṃyogatvāt,",
  "GSP32vvmanmhu:781": "tritantukārambhakasaṃyogavat /",
  "GSP32vvmanmhu:782": "3) paramāṇavaḥ saṃyogādhikavṛttikāryasamavāyikāraṇam,",
  "GSP32vvmanmhu:783": "aṇutvād,",
  "GSP32vvmanmhu:784": "dvyaṇukavat /",
  "GSP32vvmanmhu:785": "4) vipratipanno 'vayavī kāraṇatvārheṇa saha tulyāśrayaḥ,",
  "GSP32vvmanmhu:786": "avayavitvād,",
  "GSP32vvmanmhu:787": "dvyaṇukavad dvitantukavacca /",
  "GSP32vvmanmhu:788": "rūpādīnāmekāśrayavṛttitvāt,",
  "GSP32vvmanmhu:789": "saṃyogasya dviṣṭhatvāt /",
  "GSP32vvmanmhu:790": "tricaturārabdhatvānna siddhasādhanatā /",
  "GSP32vvmanmhu:791": "anenaiva yathā parimāṇasiddhirapi /",
  "GSP32vvmanmhu:792": "(II. anekatvānekapṛthaktvayoḥ siddhiḥ)",
  "GSP32vvmanmhu:793": "1) vivādādhyāsito buddhijaguṇayorāśrayaḥ,",
  "GSP32vvmanmhu:794": "dravyatvātsamavāyikāraṇatvād, ātmavat /",
  "GSP32vvmanmhu:795": "na cātmatvamupādhiḥ,",
  "GSP32vvmanmhu:796": "īśvare vyabhicārāt /",
  "GSP32vvmanmhu:797": "atraikam-- anekatvasaṃkhyā,",
  "GSP32vvmanmhu:798": "aparam-- anekapṛthaktvamiti /",
  "GSP32vvmanmhu:799": "2) tadevaṃ siddhayoḥ saṃkhyāpṛthaktvayorvyavahāreṇāpi siddhiḥ /",
  "GSP32vvmanmhu:800": "asti ca tāvadekaṃ dve trīṇi ityādivyavahāraḥ /",
  "GSP32vvmanmhu:801": "na cāsau nirnibandhanaḥ,",
  "GSP32vvmanmhu:802": "padatvavyāghātaprasaṅgāt /",
  "GSP32vvmanmhu:803": "na cābheda ekatvaṃ bhedasamuccayaḥ punaranekatvamiti yuktam /",
  "GSP32vvmanmhu:804": "abhedaḥ kiṃ paṭastadatirikto vā?",
  "GSP32vvmanmhu:805": "ādye (ekaḥ paṭa iti)",
  "GSP32vvmanmhu:806": "sahaprayogānupapattiḥ,",
  "GSP32vvmanmhu:807": "paryāyatvāt /",
  "GSP32vvmanmhu:808": "dvitīye saṃpratipattidharmapadārtho 'sāviti cet,",
  "GSP32vvmanmhu:809": "kimatra pramāṇam?",
  "GSP32vvmanmhu:810": "guṇādāvabhedavyavahāra iti cenna,",
  "GSP32vvmanmhu:811": "vyavahāramātrādarthāsiddheḥ,",
  "GSP32vvmanmhu:812": "tasya gauṇasyāpi bahuśo darśanāt /",
  "GSP32vvmanmhu:813": "mukhye bādhakābhāvāt,",
  "GSP32vvmanmhu:814": "kathaṃ gauṇatvamiti cet,",
  "GSP32vvmanmhu:815": "na; sādhakasyāpyabhāvāt /",
  "GSP32vvmanmhu:816": "utpattikāraṇābhāvasya vispaṣṭatvāt /",
  "GSP32vvmanmhu:817": "samavāyyasamavāyikāraṇayorabhāvāt,",
  "GSP32vvmanmhu:818": "nimittakāraṇamātrādevotpattistu tatsiddhau satyāṃ kalpanīyā,",
  "GSP32vvmanmhu:819": "apratītestadasiddheḥ /",
  "GSP32vvmanmhu:820": "3) yadyapyapekṣābuddhivaijātyasamavāyād dvitvatritvadivyavahārāṇāmapi bhedasamuccayo na saṃkaramāpādayati,",
  "GSP32vvmanmhu:821": "tathāpyananusaṃhitavaijātyādīnāṃ bālagopālādīnāṃ dvāviti vyavahāro 'yaṃ na tannibandhanaḥ dvyaṇukaparimāṇaṃ dvitvasaṃkhyayā vinā na ghaṭate /",
  "GSP32vvmanmhu:822": "nityaparamāṇuparimāṇābhyāṃ paramāṇuparimāṇasyānārambhāt,",
  "GSP32vvmanmhu:823": "pracayasya cānāśaṅkanīyatvāt /",
  "GSP32vvmanmhu:824": "kāraṇaparimāṇatvasya na sādhakateti vācyam,",
  "GSP32vvmanmhu:825": "atrāvāntarātiśayavattvasyopādheḥ,",
  "GSP32vvmanmhu:826": "pracayajanye 'pi parimāṇe tasyānārambhakatvācca /",
  "GSP32vvmanmhu:827": "tathāpekṣābuddhyāpi janyate,",
  "GSP32vvmanmhu:828": "idamekamidamekamiti jñānānvayavyatirekānuvidhāyitvāt /",
  "GSP32vvmanmhu:829": "na ca vyañjakatvenopapattiḥ,",
  "GSP32vvmanmhu:830": "samānendriyagrāhyasamānadeśāvasthitānāṃ yugapadindriyasambaddhānāmindriyasambandhavyatirekeṇa niyatavyañjakavyaṅgyatvādarśanāt /",
  "GSP32vvmanmhu:831": "ataḥ saṃyogasamānatā dvitvasyeti /",
  "GSP32vvmanmhu:832": "4) eke dvitvaṃ buddhijaṃ niyamenaikapratipattṛvedyatvādityāhuḥ /",
  "GSP32vvmanmhu:833": "teṣāṃ jñānaprāgabhāvena vyabhicāraḥ --- guṇatve satīti viśeṣaṇe īśvarecchāyām,",
  "GSP32vvmanmhu:834": "kāryatve satīti viśeṣaṇe jāgarādijñāne /",
  "GSP32vvmanmhu:835": "anvayavyatirekābhyāṃ cāpekṣābuddhyabhāve dvitvābhāvopalambhāttadvināśasya dvitvavināśahetutvam /",
  "GSP32vvmanmhu:836": "anumānakramastu --- dvitvaṃ nimittakāraṇanāśanāśyavyaktisamavetam,",
  "GSP32vvmanmhu:837": "tajjātitvātsattāvat /",
  "GSP32vvmanmhu:838": "sattādinimittakāraṇībhūtadehanāśanāśyamāne yuñjānasyāntyasukhajñāne samavetam /",
  "GSP32vvmanmhu:839": "evaṃ sarvaṃ pṛthaktve vaktavyamiti /",
  "GSP32vvmanmhu:840": "[7 parimāṇasya nirūpaṇam--]",
  "GSP32vvmanmhu:841": "1) vivādādhyāsitaṃ dviṣṭhaguṇānasamavāyikāraṇānityaviśeṣaṇaguṇavyatiriktādviṣṭhaguṇāśrayaḥ,",
  "GSP32vvmanmhu:842": "dravyatvājjalaparamāṇuvat /",
  "GSP32vvmanmhu:843": "na ca sparśavattvamūrtatve upādhī,",
  "GSP32vvmanmhu:844": "pavanapārthivaparamāṇau vyabhicārāt /",
  "GSP32vvmanmhu:845": "īśvaro nityaviśeṣaguṇavyatiriktānasamavāyikāraṇādviṣṭhaguṇāśrayaḥ,",
  "GSP32vvmanmhu:846": "ātmatvājjīvavat /",
  "GSP32vvmanmhu:847": "nityaikatvaikapṛthaktvaparimāṇasādhanavivakṣāyāmanasamavāyikāraṇamiti na vācyam /",
  "GSP32vvmanmhu:848": "adviṣṭha iti dviṣṭhaguṇatvāvāntarajātirahita iti boddhavyam,",
  "GSP32vvmanmhu:849": "anyathā ekatvena siddhasādhanatā /",
  "GSP32vvmanmhu:850": "2) tathā vyavahāreṇāpi sādhanīyam --- asti tāvadayaṃ mahān,",
  "GSP32vvmanmhu:851": "ayaṃ mahāniti vyavahāraḥ /",
  "GSP32vvmanmhu:852": "na cātra mahattvasāmānyameva nimittam,",
  "GSP32vvmanmhu:853": "taratamabhāvasyānupapattiprasaṅgāt /",
  "GSP32vvmanmhu:854": "anyathā madhurarasasyāpyucchedaprasaṅgāt,",
  "GSP32vvmanmhu:855": "madhuratvasāmānyādeva dravyāśritād vyavahāropapatteḥ /",
  "GSP32vvmanmhu:856": "3) pracayasaṃkhyāparimāṇānāmanvayavyatirekābhyāṃ tadutpattau kāraṇatvam /",
  "GSP32vvmanmhu:857": "vivādādhyāsito 'ṇuparimāṇavyatiriktaparimāṇāśrayaḥ,",
  "GSP32vvmanmhu:858": "dravyatvāt /",
  "GSP32vvmanmhu:859": "vivādādhyāsito mahatparimāṇavyatiriktaparimāṇāśrayaḥ,",
  "GSP32vvmanmhu:860": "dravyatvādghaṭavat paramāṇuvacca /",
  "GSP32vvmanmhu:861": "na cātrāṇutvamahattve upādhī,",
  "GSP32vvmanmhu:862": "rūpādiṣu vyabhicārāt /",
  "GSP32vvmanmhu:863": "dravyatvena viśeṣaṇe vaiyarthyam /",
  "GSP32vvmanmhu:864": "hrasvadīrghavyavahārayoranyathānupapattiśca pramāṇam /",
  "GSP32vvmanmhu:865": "āśrayanāśānnāśa ityatra prācīnamanumānaṃ vācyam /",
  "GSP32vvmanmhu:866": "4) dvitvāsamavāyikāraṇakavṛttiguṇatvāvāntarajātīyaṃ parimāṇam /",
  "GSP32vvmanmhu:867": "[8 saṃyogasya nirūpaṇam--]",
  "GSP32vvmanmhu:868": "1) vivādapadamasamavāyikāraṇajanyaṃ kāryatvādrūpavat /",
  "GSP32vvmanmhu:869": "na ca pradhvaṃse vyabhicāraḥ,",
  "GSP32vvmanmhu:870": "prāgabhāvapratiyogitvasya bhāvatve satīti viśeṣitasya tatrāsiddheḥ /",
  "GSP32vvmanmhu:871": "na cātropādhiśaṅkāpyadhirohati,",
  "GSP32vvmanmhu:872": "vispaṣṭaśca ghaṭau saṃyuktāviti pratyayaḥ /",
  "GSP32vvmanmhu:873": "nirākṛtaśca kṣaṇabhaṅga iti nāviraladeśe utpādastannimittatvenāśaṅkanīyaḥ /",
  "GSP32vvmanmhu:874": "karmasaṃyogayoḥ tajjanakatvaṃ pratyakṣasiddhameva /",
  "GSP32vvmanmhu:875": "2) ākāśa ātmanā saṃyujyate,",
  "GSP32vvmanmhu:876": "dravyatvāditi kecit /",
  "GSP32vvmanmhu:877": "tanna, kriyāvattvamūrtatvayoḥ paratvāparatvayorvopādhitvāt /",
  "GSP32vvmanmhu:878": "ātmā ākāśena na saṃyujyate,",
  "GSP32vvmanmhu:879": "amūrtatvādrūpavat /",
  "GSP32vvmanmhu:880": "na cātrādravyatvamupādhiḥ,",
  "GSP32vvmanmhu:881": "ākāśe tadabhāvena sapakṣāvyāpakatvāt /",
  "GSP32vvmanmhu:882": "3) vibhāgāśrayanāśābhyāṃ ca tasya nāśaḥ /",
  "GSP32vvmanmhu:883": "āśrayanāśottarasaṃyogābhyāṃ ca vibhāganāśaḥ /",
  "GSP32vvmanmhu:884": "saṃyogasya tvāśrayanāśavibhāgābhyāmeva nāśa ityuktam /",
  "GSP32vvmanmhu:885": "nityatvātparamāṇvākāśayorāśrayanāśanāśyatvaṃ tatsaṃyogasya na sambhavati /",
  "GSP32vvmanmhu:886": "sarvamuktipakṣe ca virodhiguṇaprādurbhāvo 'pi durghaṭaḥ /",
  "GSP32vvmanmhu:887": "ato nimittanāśanāśyatvamaṅgīkriyate iti /",
  "GSP32vvmanmhu:888": "anityaḥ sambandhaḥ saṃyogaḥ,",
  "GSP32vvmanmhu:889": "ghaṭajanakatadavayavaniṣṭhaguṇatvāvāntarajātīyaḥ saṃyogaḥ /",
  "GSP32vvmanmhu:890": "[9 vibhāgasya nirūpaṇam--]",
  "GSP32vvmanmhu:891": "1) karma saṃyogavyatiriktāsamavāyikāraṇam,",
  "GSP32vvmanmhu:892": "saṃyogavyatiriktatve sati asamavāyikāraṇatvādrūpavat /",
  "GSP32vvmanmhu:893": "na cākarmatvamupādhiḥ,",
  "GSP32vvmanmhu:894": "ākāśādiṣu vyabhicārāt /",
  "GSP32vvmanmhu:895": "asamavāyikāraṇatve satīti viśeṣaṇe kevalasaṃyogārambhakeṇa saṃyogena vyabhicārāt /",
  "GSP32vvmanmhu:896": "saṃyogavyatiriktatve satīti viśeṣaṇe vaiyarthyam /",
  "GSP32vvmanmhu:897": "na ca saṃyogavyatiriktāsamavāyikāraṇatvāditi saṃyogasyaivāsamavāyikāraṇatvaṃ pratīyate iti bādhitaviṣayatvam,",
  "GSP32vvmanmhu:898": "bhavatāṃ karmaṇaḥ karmāsamavāyikāraṇatvāt /",
  "GSP32vvmanmhu:899": "na caivaṃ prathamānumāne siddhasādhyatā,",
  "GSP32vvmanmhu:900": "mandagatau tadabhāvāt vyatiriktāsiddheḥ /",
  "GSP32vvmanmhu:901": "tava ca saṃskārasyāpyasiddheḥ /",
  "GSP32vvmanmhu:902": "antyakarmaṇaḥ karmājanakatvāt,",
  "GSP32vvmanmhu:903": "mama tasyaiva pakṣatvāt /",
  "GSP32vvmanmhu:904": "2) kiṃ cāsti tāvadayaṃ vibhāgavyavahāraḥ /",
  "GSP32vvmanmhu:905": "na cāsau nirnibandhanaḥ /",
  "GSP32vvmanmhu:906": "na ca saṃyogābhāvo nimittam,",
  "GSP32vvmanmhu:907": "saṃyoganāśe eva kāraṇabhāvāt /",
  "GSP32vvmanmhu:908": "na ca karmaṇaḥ tatra kāraṇatvam,",
  "GSP32vvmanmhu:909": "guṇānāṃ karmavināśyatvādarśanāt /",
  "GSP32vvmanmhu:910": "vipratipannaḥ saṃyogo na karmanāśyaḥ,",
  "GSP32vvmanmhu:911": "guṇatvātsampratipannavat /",
  "GSP32vvmanmhu:912": "na ca vibhāgavināśyo 'pi na bhavati,",
  "GSP32vvmanmhu:913": "tasmādeveti sāmpratam,",
  "GSP32vvmanmhu:914": "pratiyogyasiddhyā vyāptyasiddheḥ /",
  "GSP32vvmanmhu:915": "siddhi vā tadvināśakatvenaiva kalpanā,",
  "GSP32vvmanmhu:916": "niṣkāraṇakāryasiddheḥ /",
  "GSP32vvmanmhu:917": "3) sa ca dvividhaḥ --- karmajavibhāgajabhedāt /",
  "GSP32vvmanmhu:918": "vivādādhyāsito vibhāgo na karmāsamavāyikāraṇakaḥ,",
  "GSP32vvmanmhu:919": "karmaikārthasamavetatvācchabdavat /",
  "GSP32vvmanmhu:920": "vivādapadamātmātiriktaṃ dravyaṃ vibhāgajanyaguṇādhikaraṇam,",
  "GSP32vvmanmhu:921": "nityadravyatvādātmavat /",
  "GSP32vvmanmhu:922": "na cātmatvamupādhiḥ,",
  "GSP32vvmanmhu:923": "īśvare vyabhicārāt /",
  "GSP32vvmanmhu:924": "ākāśe ca vyāptyabhāvāt /",
  "GSP32vvmanmhu:925": "4) anye tu dravyārambhakasaṃyogavirodhivibhāgotpattikāle nāvayavakarma ākāśādideśād vibhāgārambhakam,",
  "GSP32vvmanmhu:926": "karmatvāditi bruvate /",
  "GSP32vvmanmhu:927": "tadasat, ākāśadeśena vibhāgamārabhate karmatvādityapi vaktuṃ śakyatvāt /",
  "GSP32vvmanmhu:928": "tasmānna kāraṇavibhāgādvibhāgaḥ syāt /",
  "GSP32vvmanmhu:929": "vivādapadamātmanā vibhajyate dravyatvāditi pūrvavaddūṣaṇīyam /",
  "GSP32vvmanmhu:930": "5) āśrayavināśottarasaṃyogābhyāṃ ca tadvināśaḥ /",
  "GSP32vvmanmhu:931": "uttarasaṃyogādvināśaḥ paścādapi kathaṃ vibhāgapratyayānuvṛtterapi na vācyam,",
  "GSP32vvmanmhu:932": "pratyayasyaivāsiddheḥ,",
  "GSP32vvmanmhu:933": "śabdaprayogasya cānyathāpyupapatteḥ,",
  "GSP32vvmanmhu:934": "śravaṇamātrādeva mukhyatvānirṇayāt /",
  "GSP32vvmanmhu:935": "saṃyogasaṃsargābhāve vibhāgapadasyāpi na pṛthak saṃketaḥ,",
  "GSP32vvmanmhu:936": "saṃyogaprāgabhāve 'pi vyavahāradarśanāt /",
  "GSP32vvmanmhu:937": "saṃyogasamānāśrayatve sati saṃyogavināśako vibhāgaḥ /",
  "GSP32vvmanmhu:938": "[10-11 paratvāparatvayornirūpaṇam--]",
  "GSP32vvmanmhu:939": "1) vivādapadaṃ paramāṇuvṛttyadviṣṭhaguṇajanakam,",
  "GSP32vvmanmhu:940": "paramāṇavo vā kāryavṛttyadviṣṭhaguṇajanakā mūrttatvāt,",
  "GSP32vvmanmhu:941": "pārthivaparamāṇuvadghaṭavacceti /",
  "GSP32vvmanmhu:942": "vivādapadaṃ svārabdhadravye guṇajanakam,",
  "GSP32vvmanmhu:943": "dravyatve sati dravyārambhakatvādīśvaravat /",
  "GSP32vvmanmhu:944": "vivādapadaṃ paramāṇujanyam,",
  "GSP32vvmanmhu:945": "karmahetvadviṣṭhaguṇāśrayam,",
  "GSP32vvmanmhu:946": "mūrttatvādaguṇatvātpārthivaparamāṇuvat /",
  "GSP32vvmanmhu:947": "tadevaṃ siddhayoḥ parāparavyavahārādapi siddhiḥ /",
  "GSP32vvmanmhu:948": "anvayavyatirekābhyāṃ cādityaparivartanadeśasaṃyuktasaṃyogālpīyastvabhūyastvajñānasya hetutvam /",
  "GSP32vvmanmhu:949": "vyañjakatve pūrvavad doṣo 'nusandheyaḥ /",
  "GSP32vvmanmhu:950": "2) vivādādhyāsito 'dviṣṭhabuddhijaguṇayorāśrayaḥ,",
  "GSP32vvmanmhu:951": "vijñānāsamavāyikāraṇādhāratvādātmavat /",
  "GSP32vvmanmhu:952": "aśrotrāṇāmaviśeṣaguṇavatvāt /",
  "GSP32vvmanmhu:953": "kāryadravyeṇa svasamavāyikāraṇena kṛtādviṣṭhaguṇena guṇatvāvāntarajātīyaṃ paratvam /",
  "GSP32vvmanmhu:954": "samavāyikāraṇena svakārye kriyamāṇenādviṣṭhaguṇena guṇatvāvāntarajātīyamaparatvam /",
  "GSP32vvmanmhu:955": "kāraṇavināśād vināśaḥ /",
  "GSP32vvmanmhu:956": "[12 buddhernirūpaṇam--]",
  "GSP32vvmanmhu:957": "1) buddhau pramāṇaṃ na vaktavyam,",
  "GSP32vvmanmhu:958": "sarvatantrasiddhāntasiddhatvāt /",
  "GSP32vvmanmhu:959": "tadanabhyupagame svavacanavirodhādayaḥ prasañjanīyāḥ /",
  "GSP32vvmanmhu:960": "jñānatvaṃ asmadādimānasapratyakṣavyaktisamavetam,",
  "GSP32vvmanmhu:961": "jñānajātitvātsattāvat /",
  "GSP32vvmanmhu:962": "asmadādītyavivakṣāyāṃ prameyatvādikaṃ yogipratyakṣasādhakamanusandheyam /",
  "GSP32vvmanmhu:963": "pratyakṣatvānabhyupagame jñānābhyupagamo nirmūlaḥ,",
  "GSP32vvmanmhu:964": "tatkāraṇenaiva tatkalpakavyavahāropapatteḥ /",
  "GSP32vvmanmhu:965": "anavasthā tu nāsti,",
  "GSP32vvmanmhu:966": "adṛṣṭādikāraṇasāmagryā niyāmakatvāt /",
  "GSP32vvmanmhu:967": "rūpādivadudbhūtatvasyāpi jñāne 'nabhyupagatatvāt,",
  "GSP32vvmanmhu:968": "tathāvidhasyaiva pratyakṣatvāt /",
  "GSP32vvmanmhu:969": "2) prabhākaramate vivādapadaṃ na mānasapratyakṣaṃ jñānatvāditi na sāmpratam,",
  "GSP32vvmanmhu:970": "sarvamuktipakṣe dṛṣṭāntāsiddheḥ,",
  "GSP32vvmanmhu:971": "anyasminnapi prabhākarasya sarvadā ekatve niścāyakābhāvāt /",
  "GSP32vvmanmhu:972": "na ca ghaṭaṃ jānāmītyatra kalpanālāghavādekameva jñānaṃ kalpanīyam --- ityarthāpattyupanyāso doṣaḥ syāt,",
  "GSP32vvmanmhu:973": "na hi pareṇānekatvasādhane sopanyastā /",
  "GSP32vvmanmhu:974": "3) kiṃ ca jñānaṃ pratyakṣaṃ vastutvādghaṭavat /",
  "GSP32vvmanmhu:975": "na cājñānatvamupādhiḥ,",
  "GSP32vvmanmhu:976": "tava sarvajñānasya pratyakṣatvāsiddheḥ /",
  "GSP32vvmanmhu:977": "nañaścetaretarābhāvavācakatve 'pi viśeṣaṇavaiyarthyāt /",
  "GSP32vvmanmhu:978": "jñānavyatiriktatvamiti tasyārthaḥ /",
  "GSP32vvmanmhu:979": "tatra ca na jñānapadasyopayogaḥ /",
  "GSP32vvmanmhu:980": "na ca jñānaṃ mānasapratyakṣaṃ na bhavati,",
  "GSP32vvmanmhu:981": "jñānatvāditi sāmpratam,",
  "GSP32vvmanmhu:982": "asādhāraṇatvāt /",
  "GSP32vvmanmhu:983": "na ca mānasapratyakṣatve 'navasthādoṣaḥ,",
  "GSP32vvmanmhu:984": "yogyabhyupagamavādināṃ tasyāsambhavādadoṣācca /",
  "GSP32vvmanmhu:985": "tasmājjñānaṃ mānasapratyakṣamiti /",
  "GSP32vvmanmhu:986": "(1 akhyātivādanirāsaḥ--)",
  "GSP32vvmanmhu:987": "atha kecidakhyātiṃ samarthayanti,",
  "GSP32vvmanmhu:988": "vivādapadaṃ rajataviṣayaṃ rajatajñānatvāditi bruvate /",
  "GSP32vvmanmhu:989": "te tu praṣṭavyāḥ--- kimidaṃ rajatajñānaṃ nāma?",
  "GSP32vvmanmhu:990": "1 rajatasya jñānaṃ rajatajñānam?",
  "GSP32vvmanmhu:991": "2 rajataṃ tajjñānaṃ ca rajatajñānamiti vā?",
  "GSP32vvmanmhu:992": "3 rajataśabdollekhi jñānaṃ vā?",
  "GSP32vvmanmhu:993": "4 rajatārthinaḥ pravṛttihetubhūtaṃ jñānaṃ vā?",
  "GSP32vvmanmhu:994": "na prathamaḥ,",
  "GSP32vvmanmhu:995": "ṣaṣṭhyarthasya viṣayaviṣayibhāvavyatirekeṇānyasyāsambhave",
  "GSP32vvmanmhu:996": "sādhyāviśiṣṭatvāt /",
  "GSP32vvmanmhu:997": "na dvitīyaḥ,",
  "GSP32vvmanmhu:998": "ubhayāsiddheḥ,",
  "GSP32vvmanmhu:999": "jñānasya nirākāratvāt /",
  "GSP32vvmanmhu:1000": "nāpi tṛtīyaḥ,",
  "GSP32vvmanmhu:1001": "ullekhārthasya viśeṣaṇatve 'siddheḥ /",
  "GSP32vvmanmhu:1002": "tajjñānajanitasmṛtimātrayogitve pūrvapadajñānenāpi rajatapadasya smaraṇasambhavena vyabhicārāt /",
  "GSP32vvmanmhu:1003": "na caturthaḥ,",
  "GSP32vvmanmhu:1004": "vivekāgrahaṇavādināmidamiti jñānasyāpi śuktikālambanasya taddhetutvena vyabhicārāt /",
  "GSP32vvmanmhu:1005": "etena rajatamiti pratyuktam,",
  "GSP32vvmanmhu:1006": "pūrvoktapakṣādbahirbhāvābhāvāt /",
  "GSP32vvmanmhu:1007": "yacca vimataṃ jñānaṃ yathārthaṃ jñānatvāditi bruvate,",
  "GSP32vvmanmhu:1008": "tatrobhayavādipratipannajñānavyakterasiddhatvādāśrayāsiddhiḥ /",
  "GSP32vvmanmhu:1009": "rajatārthinaḥ pravṛttyanyathānupapattiparikalpitatajjanakajñānamātrasya pakṣīkāre pramāṇabādhaḥ,",
  "GSP32vvmanmhu:1010": "svasamānaviṣayeṣṭasādhanajñānajanyatvātpravṛtteḥ /",
  "GSP32vvmanmhu:1011": "tvayāpyetasya samyagrajatapravṛttāvabhyupagamāt /",
  "GSP32vvmanmhu:1012": "tatrāpi vivekagrahaṇamātrasyaiva prayojakatve padānāmanvitābhidhāyitvabhaṅgaprasaṅgaḥ /",
  "GSP32vvmanmhu:1013": "bālakasya svātmani vivekāgrahaṇamātrātpravṛttiṃ paśyata uttamavṛddhavākyaprayogānantaraṃ pravarttamānamadhyamavṛddhapravṛtterapi tanmātrapūrvakatvakalpanāt /",
  "GSP32vvmanmhu:1014": "tadakāraṇibhūtamapi tatra viśiṣṭajñānamavyabhicārabalena pravṛttipūrvakṣaṇe kalpyate /",
  "GSP32vvmanmhu:1015": "tatra ca śabdasya kāraṇatvamiti vadato 'bhyupagatasiddhāntabhaṅgaḥ,",
  "GSP32vvmanmhu:1016": "tasya ca pravṛttimātreṇaiva kalpanābhāvāt /",
  "GSP32vvmanmhu:1017": "cakṣuścākṣuṣasatyajñānātiriktajñānajanakam,",
  "GSP32vvmanmhu:1018": "indriyatvāttvagvat /",
  "GSP32vvmanmhu:1019": "vivādapadaṃ svasmāritapadārthānvayabodhakam,",
  "GSP32vvmanmhu:1020": "ākāṅkṣāsannidhimatpadakadambatvātsampratipannavat /",
  "GSP32vvmanmhu:1021": "na ca yogyatāvattvamupādhiḥ,",
  "GSP32vvmanmhu:1022": "anākāṃkṣitāsannihitapadānāṃ yogyatāvattve 'pyabodhakatvāt /",
  "GSP32vvmanmhu:1023": "ākāṃkṣāsannidhibhyāṃ viśeṣaṇe viśeṣyavaiyarthyāt /",
  "GSP32vvmanmhu:1024": "tasmādastyayathārthaṃ jñānam /",
  "GSP32vvmanmhu:1025": "(2 apramājñānasya bhedāḥ--)",
  "GSP32vvmanmhu:1026": "tacca lokapravṛttyanusāreṇa niścayāniścayabhedena bhinnam /",
  "GSP32vvmanmhu:1027": "aniścayo 'pyanadhyavasāyaḥ saṃśaya iti /",
  "GSP32vvmanmhu:1028": "mithyāniścayo viparyayaḥ /",
  "GSP32vvmanmhu:1029": "viruddhakoṭisaṃsparśyaniścayaḥ saṃśayaḥ /",
  "GSP32vvmanmhu:1030": "viruddhakoṭyasaṃsparśyaniścayo 'nadhyavasāyaḥ,",
  "GSP32vvmanmhu:1031": "asmābhirapyanavadhāraṇatvasya saṃśayānadhyavasāyayorabhyupagateḥ /",
  "GSP32vvmanmhu:1032": "tena cāsmaduktāvāntarabhedasyābhyupagatatvādbhāsarvajñena sahāsmākaṃ nāsti vipratipattiriti nātra prapañcyate /",
  "GSP32vvmanmhu:1033": "tarkastu nānyo 'sti,",
  "GSP32vvmanmhu:1034": "anadhyavasāyalakṣaṇenaiva saṃgṛhītatvāt /",
  "GSP32vvmanmhu:1035": "[3 pratyakṣajñānasya nirūpaṇam--]",
  "GSP32vvmanmhu:1036": "cakṣuścakṣurjanyasavikalpakavyatiriktajñānajanakam,",
  "GSP32vvmanmhu:1037": "indriyatvānmanovat /",
  "GSP32vvmanmhu:1038": "vivādapadaṃ pratyakṣam,",
  "GSP32vvmanmhu:1039": "vastutvātprameyatvādghaṭavat /",
  "GSP32vvmanmhu:1040": "pratyakṣasāmagryasadbhāva upādhiriti kaścit /",
  "GSP32vvmanmhu:1041": "tanna, tasyāpi sādhanāt /",
  "GSP32vvmanmhu:1042": "anupapannametad,",
  "GSP32vvmanmhu:1043": "bādhitaviṣayatvād,",
  "GSP32vvmanmhu:1044": "bāhyendriyāsambaddhaviṣayatvāt,",
  "GSP32vvmanmhu:1045": "manaso bāhye 'rthe 'svātantryāt /",
  "GSP32vvmanmhu:1046": "anyathātiprasaṅgāditi cet,",
  "GSP32vvmanmhu:1047": "nātiprasaṅgo hi bādhakaḥ syāt,",
  "GSP32vvmanmhu:1048": "tanniyāmakamukhena sādhako 'pi bhaviṣyati /",
  "GSP32vvmanmhu:1049": "ātmā jñātavya iti vākyaprasiddho yogajo dharmaḥ sarvadarśitvādiphalakaḥ /",
  "GSP32vvmanmhu:1050": "na ca nāsau dharmakalpakaḥ,",
  "GSP32vvmanmhu:1051": "tena vinānupapatterabhāvāditi sāmpratam,",
  "GSP32vvmanmhu:1052": "yogavatāṃ viśiṣṭakule 'pyutpādasya tattvajñānopayogino dharmaviśeṣamantareṇāsambhavāt /",
  "GSP32vvmanmhu:1053": "yadāha bhagavān svayameva-- `śucīnāṃ śrīmatāṃ gehe yogabhraṣṭo 'bhijāyate' (gī 6.11) iti /",
  "GSP32vvmanmhu:1054": "asmadādijñānotpattyarthamindriyamarthena saṃyogasamavāyāvapekṣya yathāyogaṃ karoti /",
  "GSP32vvmanmhu:1055": "saṃyuktasamavāyastu na saṃyogasamavāyavyatirekeṇānyo 'sti /",
  "GSP32vvmanmhu:1056": "anyathā padārthāntaratvaprasaṅgāditi na prapañcyate /",
  "GSP32vvmanmhu:1057": "nityamīśvarajñānaṃ yathārthaparokṣamiti pratyakṣam /",
  "GSP32vvmanmhu:1058": "(4 anumitijñānasya nirūpaṇam--)",
  "GSP32vvmanmhu:1059": "(4.1 syādetat --) anumitau kiṃ pramāṇamiti cet,",
  "GSP32vvmanmhu:1060": "pratyakṣamiti brūmaḥ /",
  "GSP32vvmanmhu:1061": "bhavati hi vahnimān parvata iti jñānamiti hi dūradeśasthasya kasyāpi matiḥ /",
  "GSP32vvmanmhu:1062": "tathāpi tena tasyānumititvaṃ kathamavagamyate iti mā vocaḥ,",
  "GSP32vvmanmhu:1063": "pratyakṣatve' pi samānatvāt /",
  "GSP32vvmanmhu:1064": "tatkāraṇānumāne kiṃ pramāṇamityapi na vaktavyam,",
  "GSP32vvmanmhu:1065": "tatkiṃ pramāṇamātraṃ siddham,",
  "GSP32vvmanmhu:1066": "yena viśeṣe praśnaḥ syāt?",
  "GSP32vvmanmhu:1067": "tatsiddhau cānena pramāṇenānvayavyatirekāparanāmnā pratyakṣasāmagrīpraviṣṭenānyena vā siddhiriti yatkiñcidetat /",
  "GSP32vvmanmhu:1068": "(4.2 vyāptisvarūpam--)",
  "GSP32vvmanmhu:1069": "nanu karaṇaṃ bhavadbhirucyamānamanupapannam,",
  "GSP32vvmanmhu:1070": "vyāpterabhāvāt,",
  "GSP32vvmanmhu:1071": "siddhāyāṃ vā jñātumaśakyatvāt,",
  "GSP32vvmanmhu:1072": "na,",
  "GSP32vvmanmhu:1073": "nirupādhikasambandhasya vyāptitvāt /",
  "GSP32vvmanmhu:1074": "kaḥ punarupādhiriti cet,",
  "GSP32vvmanmhu:1075": "yena vinā yayoḥ sahabhāvādarśanaṃ tatra yena yasya vyabhicāraḥ,",
  "GSP32vvmanmhu:1076": "sa tasminnupādhiriti /",
  "GSP32vvmanmhu:1077": "dṛṣṭāntamātravyāpako vā,",
  "GSP32vvmanmhu:1078": "sādhanavyāpakatve sati sādhyavyāpako vā /",
  "GSP32vvmanmhu:1079": "sa dvividhaḥ--- anvayopādhirvyatirekopādhiriti /",
  "GSP32vvmanmhu:1080": "ubhāvapi śaṅkitau niścitau ca /",
  "GSP32vvmanmhu:1081": "vivādapadaṃ sattārahitaṃ jātitvātsattāvadityatra sattāsvarūpamupādhiḥ śaṅkyate /",
  "GSP32vvmanmhu:1082": "agniṣomīyahiṃsā pāpasādhanaṃ hiṃsātvādityatra niṣiddhatvamupādhirniścīyate,",
  "GSP32vvmanmhu:1083": "sādhanenāvinābhāvābhāve 'pi sādhyena saha suvarṇasteyādiṣupādheranugamadarśanāt /",
  "GSP32vvmanmhu:1084": "kṣityādikamakartṛkaṃ śarīriṇājanyatvādvyomavadityatrājanyatvamupādhirniścitaḥ,",
  "GSP32vvmanmhu:1085": "viśiṣṭasya prayojakatvakalpanāyāṃ pramāṇābhāvāt /",
  "GSP32vvmanmhu:1086": "sarvaṃ kāryaṃ nityaprayatnapūrvakaṃ kāryatvādvyatirekeṇākāśavadityatrāprayatnapūrvakatvamupādhiḥ /",
  "GSP32vvmanmhu:1087": "sādhye viśeṣaṇasyopādānamanvayini dūṣaṇam,",
  "GSP32vvmanmhu:1088": "vyatirekiṇi tu tadabhāvasya sādhanatvenopayoge tasya vyavacchedakatve nopayoga iti viśeṣaṇavaiyarthyam /",
  "GSP32vvmanmhu:1089": "dhūmagatakaṭukatvādivad dūṣaṇameva /",
  "GSP32vvmanmhu:1090": "etena śaṅkitopādhirapyūhyaḥ /",
  "GSP32vvmanmhu:1091": "sādhyasādhanabhāvaśca vyāptisthala eva vivakṣita iti /",
  "GSP32vvmanmhu:1092": "vyatirekeṇāpi tatrānvayisamānatvameveti caramalakṣaṇasyāpi tatra sambhavaḥ /",
  "GSP32vvmanmhu:1093": "na copādhyabhāvo jñātuṃ na śakyate /",
  "GSP32vvmanmhu:1094": "adṛṣṭānāṃ prathamapiṇḍa evābhāvenopādhitvānupapatteḥ /",
  "GSP32vvmanmhu:1095": "na hyavidyamānaṃ japākusumamupādhirbhavati /",
  "GSP32vvmanmhu:1096": "teṣāṃ pañcapiṇḍādarśanenābhāvo niścīyate /",
  "GSP32vvmanmhu:1097": "atīndriyopādhiprasañjanaṃ tu nānumānamātrasadbhāve 'pi bhavitumarhati,",
  "GSP32vvmanmhu:1098": "nirbījatvāt /",
  "GSP32vvmanmhu:1099": "anumānaviśeṣe tu vādiprativādyabhyupagataṃ tatpadārthaviśeṣasvarūpanirūpaṇena nirākartavyamiti /",
  "GSP32vvmanmhu:1100": "(4.3 parārthānumānam--)",
  "GSP32vvmanmhu:1101": "tatra pratijñāhetunidarśanānusandhānapratyāmnānātmakaṃ vākyarūpaṃ parārthānumānam /",
  "GSP32vvmanmhu:1102": "tatrākāṃkṣākrameṇa laukikapadapravṛtteḥ /",
  "GSP32vvmanmhu:1103": "siddhasādhyatāyāśca parihārārthamāśrayajñānasya ca prathamamākāṃkṣitatvāt prathamataḥ pratijñāvacanam /",
  "GSP32vvmanmhu:1104": "tadanantaraṃ hetoḥ,",
  "GSP32vvmanmhu:1105": "tadāśrayatvāt /",
  "GSP32vvmanmhu:1106": "kāraṇamātrasiddhau viśeṣe jijñāsāyāṃ satyāmākāṃkṣāparyālocanayā hetumātrasyaiva vacanam /",
  "GSP32vvmanmhu:1107": "tadanu dharmajijñāsāyāṃ satyāṃ vyāpterākāṃkṣitatvāttannirūpaṇam /",
  "GSP32vvmanmhu:1108": "tadanantaraṃ sarvavākyānāmekavākyatāpratipādanāya sādhyasiddherabhilaṣitāyāḥ khyāpanāya nigamanavacanam /",
  "GSP32vvmanmhu:1109": "tathā hi śabdo 'nityaḥ kāryatvād,",
  "GSP32vvmanmhu:1110": "yatkāryaṃ tadanityaṃ yathā ghaṭaḥ,",
  "GSP32vvmanmhu:1111": "kāryaśca śabdaḥ,",
  "GSP32vvmanmhu:1112": "tasmācchabdo 'nityaḥ /",
  "GSP32vvmanmhu:1113": "pakṣavacanaṃ pratijñā,",
  "GSP32vvmanmhu:1114": "hetuvacanamapadeśaḥ,",
  "GSP32vvmanmhu:1115": "dṛṣṭāntavacanamudāharaṇam,",
  "GSP32vvmanmhu:1116": "dṛṣṭāntavacanānantarahetuvacanamupanayaḥ,",
  "GSP32vvmanmhu:1117": "upanayānantaraṃ sahetukaṃ pratijñāvacanaṃ nigamanam /",
  "GSP32vvmanmhu:1118": "gamyamānārthatvānnigamanaṃ na prayoktavyamiti cenna,",
  "GSP32vvmanmhu:1119": "tasyādūṣaṇatvāt /",
  "GSP32vvmanmhu:1120": "anyathā hetumātrameva prayoktavyaṃ syād,",
  "GSP32vvmanmhu:1121": "viduṣāṃ viśiṣṭārthasyārthādeva pratīteḥ /",
  "GSP32vvmanmhu:1122": "(4.4 avayavadvayavādaḥ--)",
  "GSP32vvmanmhu:1123": "vayaṃ tanna budhyāmahe,",
  "GSP32vvmanmhu:1124": "sādhanānupayuktavacanasyādhikatvāt /",
  "GSP32vvmanmhu:1125": "prativādinā hi sādhanajijñāsā kṛtā kiṃ pramāṇamiti /",
  "GSP32vvmanmhu:1126": "tatra yāvadaṅgaviśiṣṭaṃ sādhanam,",
  "GSP32vvmanmhu:1127": "tāvad vaktavyam /",
  "GSP32vvmanmhu:1128": "aṅge ca dve eva vyāptipakṣadharmatve /",
  "GSP32vvmanmhu:1129": "na hi tato 'dhikaṃ pravṛtyaṅgam /",
  "GSP32vvmanmhu:1130": "tadadhikabhūtaṃ jñātavyaṃ kimasti?",
  "GSP32vvmanmhu:1131": "kālātyayāpadiṣṭasyānaikāntike 'ntarbhāvāt /",
  "GSP32vvmanmhu:1132": "nirupādhikānumānadvayasya caikatrāsambhavāt /",
  "GSP32vvmanmhu:1133": "sambhave vā vastuno dvyātmakatvaṃ ko nivārayet?",
  "GSP32vvmanmhu:1134": "nirupādhikasya sādhyaparityāge svabhāvaparityāgaprasaṅgāt /",
  "GSP32vvmanmhu:1135": "tadevaṃ sthite rūpadvaye,",
  "GSP32vvmanmhu:1136": "tatpratipādanārthaṃ vacanadvayameva vaktavyam,",
  "GSP32vvmanmhu:1137": "hetoḥ pakṣadharmatāvacanena viśiṣṭavācinā tatsiddheḥ /",
  "GSP32vvmanmhu:1138": "tasmādyatkāryam,",
  "GSP32vvmanmhu:1139": "tadanityaṃ yathā ghaṭaḥ,",
  "GSP32vvmanmhu:1140": "kāryaśca śabda ityanvayini /",
  "GSP32vvmanmhu:1141": "yannityam, tadakāryaṃ yathā vyoma,",
  "GSP32vvmanmhu:1142": "kāryaśca śabda iti vyatirekiṇi /",
  "GSP32vvmanmhu:1143": "tasmādavayavadvayameva prayoktavyam /",
  "GSP32vvmanmhu:1144": "anvayavyatirekītyaparo neṣyate,",
  "GSP32vvmanmhu:1145": "ekenaivānumitisiddhau samuditasya hetutve pramāṇābhāvāt /",
  "GSP32vvmanmhu:1146": "avinābhāvajanitaparokṣānubhavo 'numitiḥ tatsādhakatamamanumānam /",
  "GSP32vvmanmhu:1147": "tallakṣaṇarahitaṃ tatsadṛśamanumānābhāsam /",
  "GSP32vvmanmhu:1148": "(4.5 hetvābhāsāḥ--)",
  "GSP32vvmanmhu:1149": "taccāsiddhaviruddhānaikāntikabhedabhinnam /",
  "GSP32vvmanmhu:1150": "aniścitapakṣavṛttirasiddhaḥ,",
  "GSP32vvmanmhu:1151": "śabdo 'nityaḥ cākṣuṣatvāditi /",
  "GSP32vvmanmhu:1152": "sa cobhayāsiddho 'nyatarāsiddhaśca /",
  "GSP32vvmanmhu:1153": "pakṣavipakṣayoreva vartamāno heturviruddhaḥ,",
  "GSP32vvmanmhu:1154": "nityaḥ śabdaḥ kāryatvāditi /",
  "GSP32vvmanmhu:1155": "asādhakatvajñāpakatvaṃ hi dūṣaṇam /",
  "GSP32vvmanmhu:1156": "sādhyaviparītānaupādhikasambandhitayā viruddhasya liṅgatā /",
  "GSP32vvmanmhu:1157": "nanu sādhyaviparītagāmitā kvacidvyabhicarati,",
  "GSP32vvmanmhu:1158": "yenānaupādhikatve samarthaṃ syādato viśiṣṭaṃ na dūṣaṇamiti cet /",
  "GSP32vvmanmhu:1159": "tanna, jalpavādayorhi parasādhanaṃ nivartya svapakṣe sādhanaṃ vācyam,",
  "GSP32vvmanmhu:1160": "ato lāghavāya viśiṣṭopanyāsaḥ /",
  "GSP32vvmanmhu:1161": "sādhanāntaraṃ tu na vācyameva /",
  "GSP32vvmanmhu:1162": "vitaṇḍāyāṃ tu vipakṣavṛttitā paramudbhāvyā,",
  "GSP32vvmanmhu:1163": "anumityutpattipratibandhakatvaṃ ca dūṣaṇam /",
  "GSP32vvmanmhu:1164": "sādhyatadabhāvayorvartamānatvena jñāto 'naikāntikaḥ /",
  "GSP32vvmanmhu:1165": "sa ca niścitaḥ,",
  "GSP32vvmanmhu:1166": "śaṅkitaśca /",
  "GSP32vvmanmhu:1167": "sa kaḥ? anityaḥ śabdaḥ,",
  "GSP32vvmanmhu:1168": "prameyatvāditi niścitaḥ /",
  "GSP32vvmanmhu:1169": "mano vibhu, sarvadā sparśarahitadravyatvāditi śaṅkitaḥ,",
  "GSP32vvmanmhu:1170": "sopādhikatvāt /",
  "GSP32vvmanmhu:1171": "(4.6 dṛṣṭāntābhāsaḥ--)",
  "GSP32vvmanmhu:1172": "dṛṣṭāntābhāsastu sādhyavikalasādhanavikalavyāptyakathanaviparītavyāptikathanāśrayahīnāḥ /",
  "GSP32vvmanmhu:1173": "sādharmyodāharaṇavaidharmyodāharaṇe sādhyavyāvṛttasādhanavyāvṛttāvyāptikathanaviparītavyāptikathanādīnāmudāharaṇāni tu praśastapādairabhihitānīti na prapañcyante /",
  "GSP32vvmanmhu:1174": "ubhayavikalastu nāsti,",
  "GSP32vvmanmhu:1175": "tasya sādhyasādhanavikalābhyāmanatirekāt /",
  "GSP32vvmanmhu:1176": "na hi kālātyayāpadiṣṭānaikāntikatvaṃ nāma samuditamasti dūṣaṇam /",
  "GSP32vvmanmhu:1177": "(5 ārṣajñānasya nirūpaṇam--)",
  "GSP32vvmanmhu:1178": "ārṣasadbhāve kiṃ pramāṇamiti cet,",
  "GSP32vvmanmhu:1179": "pratyakṣamiti brumaḥ /",
  "GSP32vvmanmhu:1180": "asti tāvadvipratipannā pratibhā kvacidarthāvisaṃvādinī /",
  "GSP32vvmanmhu:1181": "tasyā anadhigatārthagantṛtvādanubhūtitvaṃ siddham /",
  "GSP32vvmanmhu:1182": "na caitadatiriktaṃ prāmāṇyaṃ nāma yat sādhanīyamavaśiṣyate /",
  "GSP32vvmanmhu:1183": "na cārthāvisaṃvāditvameva nāsti,",
  "GSP32vvmanmhu:1184": "bādhakābhāvāt /",
  "GSP32vvmanmhu:1185": "na ca pratibhātvādarthavisaṃvādaḥ,",
  "GSP32vvmanmhu:1186": "aparokṣatvāt /",
  "GSP32vvmanmhu:1187": "anyathā pratyakṣasyārthavisaṃvādaprasaṅgāt /",
  "GSP32vvmanmhu:1188": "nanu jñānāvisaṃvāditvagrāhakapratyekṣaṇa tatpūrvakābādhitatatpravṛttibhyāṃ tajjñānaviṣayīkṛtārthasya yathārthasya kriyākāritvena bādhitaviṣayatvādanumānasyaiva durbalatvamiti cet,",
  "GSP32vvmanmhu:1189": "samaḥ samādhiḥ /",
  "GSP32vvmanmhu:1190": "pratibhātvāviśeṣe 'pi kathamekasya saṃvāditvam,",
  "GSP32vvmanmhu:1191": "aparasya visaṃvāditvamiti cet,",
  "GSP32vvmanmhu:1192": "na,",
  "GSP32vvmanmhu:1193": "aparokṣatvāviśeṣe 'pi pratyakṣasya kasyacitsaṃvāditvaṃ kasyaciditi kutaḥ?",
  "GSP32vvmanmhu:1194": "avāntaravaijātyāditi cet,",
  "GSP32vvmanmhu:1195": "tulyamastu pratibhāyāṃ prāmāṇyam /",
  "GSP32vvmanmhu:1196": "tathāpi pūrvayorantarbhāva iti cet,",
  "GSP32vvmanmhu:1197": "na,",
  "GSP32vvmanmhu:1198": "avinābhāvānapekṣatvenānumitāvanantarbhāvāt /",
  "GSP32vvmanmhu:1199": "parokṣatvānna ca pratyakṣam /",
  "GSP32vvmanmhu:1200": "kathaṃ punarasyāḥ parokṣatvamiti cet,",
  "GSP32vvmanmhu:1201": "anumiterapi parokṣatā katham?",
  "GSP32vvmanmhu:1202": "indriyavyāpārābhāve utpadyamānatvāditi cet,",
  "GSP32vvmanmhu:1203": "samānametat /",
  "GSP32vvmanmhu:1204": "antaḥkaraṇasya vyāpāro 'stīti cet, samānam /",
  "GSP32vvmanmhu:1205": "dharmaviśeṣajatvādyogipratyakṣāntarbhūtamiti cet,",
  "GSP32vvmanmhu:1206": "na,",
  "GSP32vvmanmhu:1207": "dharmaviśeṣajatvāsiddheḥ,",
  "GSP32vvmanmhu:1208": "dharmaviśeṣamātrajanyatvasya vyabhicārāt /",
  "GSP32vvmanmhu:1209": "avinābhāvanirapekṣaḥ samyak parokṣānubhava ārṣaḥ /",
  "GSP32vvmanmhu:1210": "svasamānaviṣayasaṃskārajaṃ smaraṇam /",
  "GSP32vvmanmhu:1211": "yathārthasya pramāṇabhāve nāsti vipratipattiḥ,",
  "GSP32vvmanmhu:1212": "parairapi tasya samyaganubhavatvābhyupagamāt,",
  "GSP32vvmanmhu:1213": "tārkikairapi yathārthajñānatvasya tatrānirākaraṇāt /",
  "GSP32vvmanmhu:1214": "tasmātsamyaganubhavaḥ prameti pūrvācāryāḥ /",
  "GSP32vvmanmhu:1215": "yathārthaṃ jñānaṃ prameti navīnāḥ /",
  "GSP32vvmanmhu:1216": "ayameva ca bhāṣyakartturabhiprāya,",
  "GSP32vvmanmhu:1217": "anyathā pramāṇamadhye tatpaṭhanamasaṅgataṃ syāt /",
  "GSP32vvmanmhu:1218": "na hi pramitividyāśabdayorloke 'rthabhedo 'sti /",
  "GSP32vvmanmhu:1219": "tasmāccaturvidhaṃ pramāṇam /",
  "GSP32vvmanmhu:1220": "((tathā śrutismṛtipratyakṣamaitihyamānacatuṣṭayamiti / ))",
  "GSP32vvmanmhu:1221": "(6 śabdapramāṇasyānumāne 'ntarbhāvanirūpaṇam--)",
  "GSP32vvmanmhu:1222": "nanu tato 'tiriktānyapi śabdādīni santīti cet,",
  "GSP32vvmanmhu:1223": "na aprasiddheḥ /",
  "GSP32vvmanmhu:1224": "nadyāstīre pañca phalāni santīti vākyādarthapratyayo jāyate iti cet,",
  "GSP32vvmanmhu:1225": "atra kasya kāraṇatvamiti vibhāvyatām--- na pratyakṣasya,",
  "GSP32vvmanmhu:1226": "arthasyāvispaṣṭatvāt /",
  "GSP32vvmanmhu:1227": "nānumānasya vyāpterabhāvāt /",
  "GSP32vvmanmhu:1228": "na hi nadyāstīre pañca phalāni santīti vākyena nadītīraphalasambandhasyāvyabhicaritaḥ sambandhaḥ,",
  "GSP32vvmanmhu:1229": "anāptavākye tadabhāvāt /",
  "GSP32vvmanmhu:1230": "āptatve satīti viśeṣaṇe pūrvamarthasiddherasiddho vākyārthaḥ,",
  "GSP32vvmanmhu:1231": "samyagjñānavata eva tattvāt /",
  "GSP32vvmanmhu:1232": "tadetadasat,",
  "GSP32vvmanmhu:1233": "puruṣaviśeṣoktatvasya hetuviśeṣaṇatvenaivopādānāt /",
  "GSP32vvmanmhu:1234": "tena ca proktasyāpyanumānānnāprayojakatā /",
  "GSP32vvmanmhu:1235": "yatra tu taduktasyāpi vyabhicāraḥ kvacit,",
  "GSP32vvmanmhu:1236": "tatra tadvyatiriktatve satītyapi viśeṣaṇam,",
  "GSP32vvmanmhu:1237": "viśiṣṭasya vyāptibalena sādhanatvam /",
  "GSP32vvmanmhu:1238": "yatra tu vyabhicārasthalaṃ syāt,",
  "GSP32vvmanmhu:1239": "tatra nārthaniścayaḥ,",
  "GSP32vvmanmhu:1240": "kintu sandeha eva,",
  "GSP32vvmanmhu:1241": "etāvatāpi laukikānāmarthe sandehādeva pravṛttisiddheḥ /",
  "GSP32vvmanmhu:1242": "(7 vedānāṃ pauruṣeyatvanirūpaṇam--)",
  "GSP32vvmanmhu:1243": "vedasya puruṣaviśeṣakṛtatvābhāvena kathamanumānamiti cet,",
  "GSP32vvmanmhu:1244": "tarhyāptoktatvasyāpyabhāvenāprāmāṇyaprasaṅgāt /",
  "GSP32vvmanmhu:1245": "na ca svataḥ prāmāṇyaṃ vedasya,",
  "GSP32vvmanmhu:1246": "samyaṅmithyābodhasādhāraṇātiriktakāraṇajanyatvāt /",
  "GSP32vvmanmhu:1247": "tathā hi pramā samyaṅmithyābodhasādhāraṇātiriktakāraṇajanyā,",
  "GSP32vvmanmhu:1248": "kāryatvād,",
  "GSP32vvmanmhu:1249": "apramāṇyavat /",
  "GSP32vvmanmhu:1250": "samyaktvaṃ niyatajñāne 'pi kadācinna nirdhāryate,",
  "GSP32vvmanmhu:1251": "niścayatvāniścaye 'pi sandehaviṣayatvād, apramāvat /",
  "GSP32vvmanmhu:1252": "vivādāspadaṃ kāryam,",
  "GSP32vvmanmhu:1253": "vedajanyamatijam,",
  "GSP32vvmanmhu:1254": "kāryatvādghaṭavat /",
  "GSP32vvmanmhu:1255": "īśvarakṛtatvāviśeṣe 'pi buddhādivākyānāmāgantukadoṣasamavadhānādaprāmāṇyam,",
  "GSP32vvmanmhu:1256": "buddhādīnāmanāptatvāt /",
  "GSP32vvmanmhu:1257": "vedārtho vedanirapekṣapramitivedyo,",
  "GSP32vvmanmhu:1258": "meyatvādghaṭavat /",
  "GSP32vvmanmhu:1259": "vedārtho vedanirapekṣasvālambanamatyādhāraviracitavākyameyo meyatvāt,",
  "GSP32vvmanmhu:1260": "sampratipannavat /",
  "GSP32vvmanmhu:1261": "yacca vedasyādhyayanaṃ sarvaṃ gurvadhyayanapūrvakam /",
  "GSP32vvmanmhu:1262": "vedādhyayanasāmānyādadhunādhyayanaṃ yathā //",
  "GSP32vvmanmhu:1263": "(ślo vā vākya 366)",
  "GSP32vvmanmhu:1264": "tatra ca gurvadhyayanapūrvakatvamātre siddhasādhyatā /",
  "GSP32vvmanmhu:1265": "brahmaṇo 'pi jīvaviśeṣasya suptaprabuddhavatkalpāntarānubhūtavedasmaraṇāt /",
  "GSP32vvmanmhu:1266": "na ca pravāhavicchedādapraṇetṛpūrvakatvaprasaṅgaḥ,",
  "GSP32vvmanmhu:1267": "uccāryamāṇavākyasadṛśavākyajñānanirapekṣasyaiva tatra kartṛtvābhyupagamāt /",
  "GSP32vvmanmhu:1268": "svatantrapuruṣapraṇetṛtvavivakṣāyāṃ tu sādhyavikalatvam /",
  "GSP32vvmanmhu:1269": "ubhayavādisampratipannapakṣāṅgīkāre 'pi siddhasādhyatā /",
  "GSP32vvmanmhu:1270": "aparatra cāśrayāsiddhiḥ /",
  "GSP32vvmanmhu:1271": "bhāratādhyayanāderapi evaṃ kuśaṃkyatvāt /",
  "GSP32vvmanmhu:1272": "tatsaṃpradāyāvicchede satyasmaryamāṇakartṛkatvāditi tu mama?",
  "GSP32vvmanmhu:1273": "tava?",
  "GSP32vvmanmhu:1274": "uta yasya kasya sādhāraṇyena veti?",
  "GSP32vvmanmhu:1275": "prathamatṛtīyacaturtheṣvasiddhiḥ /",
  "GSP32vvmanmhu:1276": "dvitīye tu vyabhicāraḥ /",
  "GSP32vvmanmhu:1277": "ata eva madanumāne ... {One line lost in the MS.} anyathā siddhasādhanatvādakāryatvaṃ copādhiḥ /",
  "GSP32vvmanmhu:1278": "(8 upamānapramāṇasyānumāne 'ntarbhāvanam--)",
  "GSP32vvmanmhu:1279": "upamānaṃ tu madīyā gauranena sadṛśīti gosadṛśagavayamālokayato 'numānameva /",
  "GSP32vvmanmhu:1280": "kathamiti cet,",
  "GSP32vvmanmhu:1281": "bhavati hi pūrvaṃ gavi gavayasādṛśyamityanumitiḥ /",
  "GSP32vvmanmhu:1282": "anugatadharmasya gavaye 'pi vartamānasya pratyakṣagrahaṇārhatvāt,",
  "GSP32vvmanmhu:1283": "mānāntaropanītasyāpi viśeṣaṇatvopapatteḥ /",
  "GSP32vvmanmhu:1284": "athavā madīyā gauranena sadṛśī,",
  "GSP32vvmanmhu:1285": "svasādṛśyenaitadavacchedakatvād,",
  "GSP32vvmanmhu:1286": "bhrātṛbhaginīvat /",
  "GSP32vvmanmhu:1287": "anyathā gavayasādṛśyasyāpyagrahaṇaprasaṅgāt /",
  "GSP32vvmanmhu:1288": "pratyakṣamate tadanu viśeṣaṇaviśeṣyabhāvasya kāmacāratvadarśanena sādṛśyāvacchinnagavyanumānam /",
  "GSP32vvmanmhu:1289": "saṃjñāsaṃjñisambandhakaḥ svasandigdhe nyāyasampāditavyaktiḥ paścānniścitavākyārthamavabudhyate iti /",
  "GSP32vvmanmhu:1290_0": "sādṛśyamātrasya gavayapadavācyate apratītagūnāmavyavahāraprasaṅgaparyālocanayā nirnimittapraśnānanuguṇyacintyamānāptasyānyathākathakatvāsambhāvanena",
  "GSP32vvmanmhu:1290_1": "ca sādṛśyasyopalakṣaṇatve nirṇīte tadeva vākyaṃ gavayapadasya gavayatvanimittatvaṃ bodhayati /",
  "GSP32vvmanmhu:1291": "gavayaśabdaḥ gavayatvavācakaḥ,",
  "GSP32vvmanmhu:1292": "asati vṛttyantare 'bhiyuktaiḥ prayujyamānanaimittikapadatvādgotve gośabdavat /",
  "GSP32vvmanmhu:1293": "na ca viśeṣaṇāsiddhiḥ,",
  "GSP32vvmanmhu:1294": "vṛttyantarābhāvatvasya tvayāpyabhyupagatatvāt /",
  "GSP32vvmanmhu:1295": "anyathānumānasyāpravṛttiḥ,",
  "GSP32vvmanmhu:1296": "anugrāhakatarkābhāvāt /",
  "GSP32vvmanmhu:1297": "vivādapadaṃ gavayapadanimittam,",
  "GSP32vvmanmhu:1298": "viśiṣṭajātitvādvyatirekeṇa gotvavaditi /",
  "GSP32vvmanmhu:1299": "(9 arthāpatterapyanumānatvopavarṇam--)",
  "GSP32vvmanmhu:1300": "arthāpattirapyanumānam /",
  "GSP32vvmanmhu:1301": "tathā hi sambandhabodhamantareṇānupapadyamānārthadarśane 'pi pramiterupapattiḥ,",
  "GSP32vvmanmhu:1302": "buddhe tu sambandhe bhavato 'pyanumitireva /",
  "GSP32vvmanmhu:1303_0": "pramāṇadvayavirodho 'pi sāvakāśānavakāśayoḥ sāvakāśasya viṣayasaṃkoca iti vyāptidarśanavato",
  "GSP32vvmanmhu:1303_1": "gehānupalabdhiṃ niravakāśāṃ paśyatastadvirodhijīvanavākyaṃ sāvakāśaṃ paśyatastasya",
  "GSP32vvmanmhu:1303_2": "vākyasya bahirviṣayatvapramitiranumitireva /",
  "GSP32vvmanmhu:1304": "śrutārthāpattistu na śaṅkāmapyārohati,",
  "GSP32vvmanmhu:1305": "vākyamantareṇa vākyānupapatterabhāvāt na hi pīno devadatto divā na bhuṃkte' iti vākyaṃ `rātrau bhuṃkte' iti vākyena vinānupapannam /",
  "GSP32vvmanmhu:1306": "śābdī hyākāṃkṣā śabdenaiva paripūryate,",
  "GSP32vvmanmhu:1307": "na hi pacatīti padaṃ pratyakṣādinā nirākāṃkṣamapi tu odanapadeneti cet,",
  "GSP32vvmanmhu:1308": "na,",
  "GSP32vvmanmhu:1309": "asmin vākye ākāṃkṣāyogyatayorabhāvāt kriyākārakayoḥ sampūrṇatvāt /",
  "GSP32vvmanmhu:1310": "pīnatvaṃ bhojanena vinā 'nupapannam,",
  "GSP32vvmanmhu:1311": "bhojanakāryatvāditi cet,",
  "GSP32vvmanmhu:1312": "na tarhyākāṃkṣāvirahaḥ,",
  "GSP32vvmanmhu:1313": "yogyatāvirahastu syāt /",
  "GSP32vvmanmhu:1314": "na ca so 'pyasti traikālikabhojananiṣedhe hi sa syāt,",
  "GSP32vvmanmhu:1315": "na hyabhuktvā pīnaḥ kṣaṇamapi tiṣṭhati /",
  "GSP32vvmanmhu:1316": "traikālikabhojananiṣedhastu viśiṣṭakāryādrātribhojanakāraṇānumānaṃ svairaṃ pravartatām,",
  "GSP32vvmanmhu:1317": "na rātrivākyakalpanāvakāśaḥ /",
  "GSP32vvmanmhu:1318": "astu tarhi pacatītyatraivodanapadakalpanā śrutārthāpattiriti cet,",
  "GSP32vvmanmhu:1319": "tatrāpyarthasyaiva kalpanāt /",
  "GSP32vvmanmhu:1320": "śabdākṣipto 'pi śabda eveti niyame 'tiprasaṅgaḥ /",
  "GSP32vvmanmhu:1321": "athavā tathāvidhapadasya viśiṣṭasaṃsargeṇaiva vyāptyā tatkalpanamiti /",
  "GSP32vvmanmhu:1322": "api ca keyamākāṃkṣā nāma?",
  "GSP32vvmanmhu:1323": "jijñāseti cet, sā tu kutaḥ?",
  "GSP32vvmanmhu:1324": "śabdārthayoraparyavasānāditi cet,",
  "GSP32vvmanmhu:1325": "tarhīṣṭāpattireva /",
  "GSP32vvmanmhu:1326": "na caivaṃ śabdavilopaprasaṅgaḥ,",
  "GSP32vvmanmhu:1327": "iṣṭatvāt,",
  "GSP32vvmanmhu:1328": "tasya vākyānumāne 'ntarbhāvo 'bhyadhāyi /",
  "GSP32vvmanmhu:1329": "(10 anupalabdheḥ pratyakṣe 'ntarbhāvaḥ--)",
  "GSP32vvmanmhu:1330": "abhāvaḥ pratyakṣaḥ,",
  "GSP32vvmanmhu:1331": "prameyatvād, ghaṭavat /",
  "GSP32vvmanmhu:1332": "na cendriyārthasambandhābhāvo bādhakaḥ,",
  "GSP32vvmanmhu:1333": "asambaddhasyāpi pratyakṣatve ko doṣaḥ?",
  "GSP32vvmanmhu:1334": "atiprasaṅga iti cet,",
  "GSP32vvmanmhu:1335": "tatparihārikā dṛśyānupalabdhirbhaviṣyati /",
  "GSP32vvmanmhu:1336": "na ca tāvanmātrasya kāraṇatvamastīti vācyam,",
  "GSP32vvmanmhu:1337": "andhasyāpi śuklapaṭe pītatvābhāvapratītiprasaṅgāt /",
  "GSP32vvmanmhu:1338": "na hi pratiyogī yenaivendriyeṇa gṛhyate,",
  "GSP32vvmanmhu:1339": "tenaivāśrayo grahītavyaḥ vyomni sparśābhāvagrahaṇaprasaṅgāt /",
  "GSP32vvmanmhu:1340": "smaryamāṇe 'pi devakule devadattābhāvasaṃvido 'bhyupagamāt /",
  "GSP32vvmanmhu:1341": "vistarastu nyāyalakṣmīvilāse ityuparamyate /",
  "GSP32vvmanmhu:1342": "(13--14 sukhaduḥkhayornirūpaṇam--)",
  "GSP32vvmanmhu:1343": "pratyakṣeṇa sukhamupalabhyate,",
  "GSP32vvmanmhu:1344": "ahaṃ sukhīti vyavahāradarśanāt /",
  "GSP32vvmanmhu:1345": "na ca duḥkhābhāva eva sukham,",
  "GSP32vvmanmhu:1346": "satyapi duḥkhe tadvyavahāradarśanāt --- santāpavataḥ śītahrade nimagnārdhakāyasya sukhyahamiti mateḥ /",
  "GSP32vvmanmhu:1347": "katipayaduḥkhābhāvaśca nārakīyasyāpyasti /",
  "GSP32vvmanmhu:1348": "na ca tannityam,",
  "GSP32vvmanmhu:1349": "kāraṇaviśeṣopādānavaiyarthyaṃ syāt /",
  "GSP32vvmanmhu:1350": "jñāyamānaṃ nirupādhikṛtivyāpyaṃ sukham /",
  "GSP32vvmanmhu:1351": "evaṃ duḥkhamiti vaktavyam --- nirupādhikaheyaṃ duḥkham /",
  "GSP32vvmanmhu:1352": "(15--17 icchādveṣaprayatnānāṃ nirūpaṇam--)",
  "GSP32vvmanmhu:1353": "karma prayatnasādhanaguṇajanyam,",
  "GSP32vvmanmhu:1354": "karmatvādvyatirekeṇa ghaṭavat /",
  "GSP32vvmanmhu:1355": "karmakāraṇamapi vipratipanno guṇo jñānajanyaḥ,",
  "GSP32vvmanmhu:1356": "karmakāraṇaguṇatvāt /",
  "GSP32vvmanmhu:1357": "tattatkāraṇasya sukhaduḥkhajñānasya vaijātyātkāryasya vaijātyamiti icchādveṣaprayatnasiddhiḥ /",
  "GSP32vvmanmhu:1358": "tatrecchāprayatnāvapi nityāvanityau ca buddhivat /",
  "GSP32vvmanmhu:1359": "karmakāraṇaguṇanimittasukhajñānajanyena guṇatvāvāntarajātīyecchā /",
  "GSP32vvmanmhu:1360": "karmakāraṇaguṇanimittaduḥkhajñānajanyena guṇatvāvāntarajātīyo dveṣaḥ /",
  "GSP32vvmanmhu:1361": "asmadādipratyakṣaceṣṭānimittena guṇatvāvāntarajātīyaḥ prayatnaḥ /",
  "GSP32vvmanmhu:1362": "(18-20 gurutvadratvasnehānāṃ nirūpaṇam--)",
  "GSP32vvmanmhu:1363": "(1 gurutvam--) vivādapadamasamavāyikāraṇajanyam,",
  "GSP32vvmanmhu:1364": "karmatvāt,",
  "GSP32vvmanmhu:1365": "sampratipannavat vipratipannamasmadādyapratyakṣam,",
  "GSP32vvmanmhu:1366": "gurutvād,",
  "GSP32vvmanmhu:1367": "vyatirekeṇa ghaṭavat /",
  "GSP32vvmanmhu:1368": "ādyapatanāsamavāyikāraṇena guṇatvāvāntarajātīyaṃ gurutvam /",
  "GSP32vvmanmhu:1369": "(2 dravatvam--) syandanamasamavāyikāraṇajanyam,",
  "GSP32vvmanmhu:1370": "kāryatvād,",
  "GSP32vvmanmhu:1371": "ghaṭavaditi dravatvasiddhiḥ /",
  "GSP32vvmanmhu:1372": "pratyakṣeṇa ca /",
  "GSP32vvmanmhu:1373": "ādyasyandanāsamavāyikāraṇena guṇatvāvāntarajātīyaṃ dravatvam /",
  "GSP32vvmanmhu:1374": "taijasāḥ paramāṇavo dravatvādhārāḥ,",
  "GSP32vvmanmhu:1375": "rūpiparamāṇutvāt pārthivaparamāṇuvat /",
  "GSP32vvmanmhu:1376": "na ca gurutvarasavattve upādhī,",
  "GSP32vvmanmhu:1377": "ghaṭe sādhyābhāvāt /",
  "GSP32vvmanmhu:1378": "na ca paramāṇutvaviśiṣṭametadupādhiḥ,",
  "GSP32vvmanmhu:1379": "ghṛtādau sādhyasiddhatve 'pyabhāvātsādhyāvyāpakatvam /",
  "GSP32vvmanmhu:1380": "(3 snehaḥ--) udakaṃ guṇatvāvāntarajātyā svāśrayavyāvarttakaguṇāśrayaḥ,",
  "GSP32vvmanmhu:1381": "rasavatvāt,",
  "GSP32vvmanmhu:1382": "pṛthivīvat /",
  "GSP32vvmanmhu:1383": "na ca pṛthivītvamupādhiḥ,",
  "GSP32vvmanmhu:1384": "sapakṣāvyāpakatvāt /",
  "GSP32vvmanmhu:1385": "tadevaṃ sthite pratyakṣeṇāpi snehaḥ siddhaḥ /",
  "GSP32vvmanmhu:1386": "cakṣuḥsparśanagrāhyatve sati guṇatvāvāntarajātyā svāśrayavyavartakaḥ snehaḥ /",
  "GSP32vvmanmhu:1387": "(21 saṃskārasya nirūpaṇam--)",
  "GSP32vvmanmhu:1388": "(1 vegaḥ--) vimatipadamadviṣṭhakarmāsamavāyikāraṇāśrayaḥ paramāṇutvāt,",
  "GSP32vvmanmhu:1389": "pārthivaparamāṇuvat /",
  "GSP32vvmanmhu:1390": "na ca rūpitvamupādhiḥ,",
  "GSP32vvmanmhu:1391": "āloke vyabhicārāt /",
  "GSP32vvmanmhu:1392": "na ca rūpyaṇutvaṃ prayojakam,",
  "GSP32vvmanmhu:1393": "sapakṣāvyāpakatvāt /",
  "GSP32vvmanmhu:1394": "prativaddhadravatvasya taijasadvyaṇukasyāpyutpattisambhavāt,",
  "GSP32vvmanmhu:1395": "tannivṛtyarthaṃ paramāṇutve satīti viśeṣaṇe vaiyarthyam /",
  "GSP32vvmanmhu:1396": "sa ca vegaḥ pratyakṣe dravye pratyakṣeṇaiva gṛhyate,",
  "GSP32vvmanmhu:1397": "vegena gacchatīti pratīteḥ /",
  "GSP32vvmanmhu:1398": "(2 sthitisthāpakaḥ--)",
  "GSP32vvmanmhu:1399": "vivādādhyāsitāḥ paramāṇavaḥ [karmāsamavāyikāraṇādviṣṭhaguṇā]dhārāḥ,",
  "GSP32vvmanmhu:1400": "sparśavattvādaśrautrānityaviśeṣaguṇattvādiṣuvadātmavacca /",
  "GSP32vvmanmhu:1401": "anyathākṛṣṭamuktānāṃ śākhādīnāṃ punarmaṇḍalībhāvo na syāt /",
  "GSP32vvmanmhu:1402": "vivādādhyāsito vegātiriktasaṃskārāśrayaḥ,",
  "GSP32vvmanmhu:1403": "aśrautrānityaviśeṣaguṇavattvād,",
  "GSP32vvmanmhu:1404": "ātmavaditi sthitisthāpakasiddhiḥ /",
  "GSP32vvmanmhu:1405": "unnamanakarmāsamavāyikāraṇādviṣṭhaguṇāvāntarajātīyaḥ saṃskāraḥ sthitisthāpakaḥ /",
  "GSP32vvmanmhu:1406": "(3 bhāvanā--) smṛttyanyathānupapattyā bhāvanāsiddhiḥ /",
  "GSP32vvmanmhu:1407": "pūrvānubhavasya cirātītatvāt /",
  "GSP32vvmanmhu:1408": "svotpādakānityajñānasamānaviṣayajñānajanakena guṇāvāntarajātīyā bhāvanā /",
  "GSP32vvmanmhu:1409": "(22--23 dharmādharmayornirūpaṇam)",
  "GSP32vvmanmhu:1410": "(1 dharmaḥ--) yāgaḥ svargotpādanasamarthāvāntaravyāpārakaḥ,",
  "GSP32vvmanmhu:1411": "anyathā yāgasvargayoḥ sādhyasādhanabhāvasya pratītasyānirvāhāt /",
  "GSP32vvmanmhu:1412": "pratīyate ca kāmanāviṣayatvena sādhyatvaṃ svargasya,",
  "GSP32vvmanmhu:1413": "vidhibalādyāgasya sādhanatvenānuṣṭheyatvam /",
  "GSP32vvmanmhu:1414": "na ca vācyaṃ sādhyasādhanabhāvaḥ kṣaṇikasya yāgasya kālāntarabhāvini svarge vināvāntaravyāpāraṃ upapadyate iti madhye 'pūrvasiddhiḥ /",
  "GSP32vvmanmhu:1415": "apare ca yāgasvargayoḥ sādhyasādhanabhāvo nāpūrvavākyātpratīyate,",
  "GSP32vvmanmhu:1416": "yogyatāvirahāt /",
  "GSP32vvmanmhu:1417": "ato liṅevāpūrvamabhidhatte,",
  "GSP32vvmanmhu:1418": "vyutpattistu lokavedābhyām /",
  "GSP32vvmanmhu:1419": "loke 'pi kriyākārye liṅprayogadarśanāditi bruvate /",
  "GSP32vvmanmhu:1420": "tatrānyathākhyātipakṣe yogyatāmantareṇāpi pratipatterabhyupagamāt /",
  "GSP32vvmanmhu:1421": "kāmādhikāreṣu phalaṃ prati kāraṇasyaiva satastasya niyogaṃ prati viṣayatvābhyupagamāt /",
  "GSP32vvmanmhu:1422": "anyathā nityakāmyavaiṣamyavigamaḥ syāt /",
  "GSP32vvmanmhu:1423": "vihitabhāvārthajātyāsmadādyatīndriyātmaguṇo dharmaḥ /",
  "GSP32vvmanmhu:1424": "(3 adharmaḥ--) yo brāhmaṇāyāvagurettaṃ śatena yātayāt' (tai saṃ 2.6.10.2)",
  "GSP32vvmanmhu:1425": "iti śatayātanāyāḥ sādhyatvāvagamāt /",
  "GSP32vvmanmhu:1426": "avagūrṇasya cirātītatve tatsādhanatvaṃ sākṣādanupapannamityantarāpūrveṇa bhavitavyam /",
  "GSP32vvmanmhu:1427": "adharmatvayogādadharmaḥ /",
  "GSP32vvmanmhu:1428": "(24 śabdasya nirūpaṇam--)",
  "GSP32vvmanmhu:1429": "1 śabdo guṇaḥ,",
  "GSP32vvmanmhu:1430": "bāhyendriyāṇāṃ madhye avayavyagrāhakeṇaiva gṛhyamāṇāyā jāteradhikaraṇatvādgandhavat /",
  "GSP32vvmanmhu:1431": "yadi śabdo dravyaṃ syāt,",
  "GSP32vvmanmhu:1432": "kenacidviśeṣaguṇena bhavitavyam,",
  "GSP32vvmanmhu:1433": "anyathā pratyakṣatvānupapatteḥ,",
  "GSP32vvmanmhu:1434": "viśeṣaguṇapratyakṣatānibandhanatvāddravyapratyakṣatāyāḥ /",
  "GSP32vvmanmhu:1435": "2 śabdo dravyaṃ sākṣādindriyasambandhena gṛhyamāṇatvādghaṭavaditi cet,",
  "GSP32vvmanmhu:1436": "na,",
  "GSP32vvmanmhu:1437": "vyarthaviśeṣaṇatvāt /",
  "GSP32vvmanmhu:1438": "na hi bhedābhedavādināṃ rūpādibhirvyavahitaḥ sambandho 'sti /",
  "GSP32vvmanmhu:1439": "atha svasambaddhendriyeṇa gṛhyamāṇatvāditi,",
  "GSP32vvmanmhu:1440": "tathāpi vaiyarthyamindriyapadasya /",
  "GSP32vvmanmhu:1441": "svapadasya grāhyapadasya na vyāvartanamasti adravyasya bhavatāṃ naye sambandhānabhyupagamāt,",
  "GSP32vvmanmhu:1442": "saṃyogasambandhayoḥ paryāyatvāt,",
  "GSP32vvmanmhu:1443": "anyatropacaritatvāt /",
  "GSP32vvmanmhu:1444": "anyathā yogyatāsambandhalakṣaṇena rūpasyāpi sākṣātsambandhenāvedyatvena vyabhicāraḥ /",
  "GSP32vvmanmhu:1445": "sambandhitvāditi prativādyanaikāntikam /",
  "GSP32vvmanmhu:1446": "3 śabdo guṇo na bhavati,",
  "GSP32vvmanmhu:1447": "śrāvaṇatvāt,",
  "GSP32vvmanmhu:1448": "śabdatvavaditi cet,",
  "GSP32vvmanmhu:1449": "na,",
  "GSP32vvmanmhu:1450": "adravyatvena hyasya samānatvāt /",
  "GSP32vvmanmhu:1451": "anaikāntikaśca śabdagatasaṃkhyāyāṃ bhavataḥ /",
  "GSP32vvmanmhu:1452": "4 śabdo guṇaḥ,",
  "GSP32vvmanmhu:1453": "ātmavyatiriktatve sati indriyāṇāṃ madhye nityenaivādhyakṣīkṛtāyā jāteradhikaraṇatvātsukhavat /",
  "GSP32vvmanmhu:1454": "anityaḥ śabdaḥ,",
  "GSP32vvmanmhu:1455": "indriyaviśeṣaguṇatvāccakṣurgatarūpavat /",
  "GSP32vvmanmhu:1456": "na cākāśa eva vartamānatvāt,",
  "GSP32vvmanmhu:1457": "tanmahatvavaditi satpratipakṣatvam,",
  "GSP32vvmanmhu:1458": "ākāśabhāgavinaṣṭaghaṭa iva svasaṃyoge vyabhicārāt /",
  "GSP32vvmanmhu:1459": "anitya śabdaḥ arasatve satyavayavyagrāhakeṇaiva gṛhyamāṇajāteradhikaraṇatvādgandhavaditi bhāṭṭaṃ prati /",
  "GSP32vvmanmhu:1460": "yacca nityaḥ śabda,",
  "GSP32vvmanmhu:1461": "ātmaviśeṣaguṇānyatve sati indriyāṇāṃ madhye nityenaiva gṛhyamāṇatvāditi,",
  "GSP32vvmanmhu:1462": "[tad] duḥkhābhāve 'naikāntikam /",
  "GSP32vvmanmhu:1463": "sāmānyavattve satīti viśeṣaṇe 'pi tathā,",
  "GSP32vvmanmhu:1464": "paramate tatrāpi jāterabhyupagamāt /",
  "GSP32vvmanmhu:1465": "yadāha-",
  "GSP32vvmanmhu:1466": "yadvānuvṛttivyāvṛttibuddhigrāhyo yatastvayam /",
  "GSP32vvmanmhu:1467": "tasmādgavādibaddhastu prameyatvācca gamyatām //",
  "GSP32vvmanmhu:1468": "(ślo vā abhāva 9) iti",
  "GSP32vvmanmhu:1469": "prativādyanaikāntikaṃ ca,",
  "GSP32vvmanmhu:1470": "ākāśavāyusaṃyogasyāpi yogyatākaraṇagrāhyasya tathābhāvāt /",
  "GSP32vvmanmhu:1471": "asmadādīti viśeṣaṇe vaiyarthyāt,",
  "GSP32vvmanmhu:1472": "nādaiśca vyabhicārāt /",
  "GSP32vvmanmhu:1473": "evaṃ vyavasthite pratyakṣeṇāpi sādhyate naṣṭaḥ śabda iti pratīteḥ /",
  "GSP32vvmanmhu:1474": "ākāśaviśeṣaguṇaḥ śabdaḥ /",
  "GSP32vvmanmhu:1475": "yadaparajātīyena vinā samavāyikāraṇatvābhāvaḥ, sa guṇaḥ /",
  "GSP32vvmanmhu:1476": "kevalanimittakāraṇe ca vartamānāparajātīyatvaṃ vā /",
  "GSP32vvmanmhu:1477": "samavāyyasamavāyikāraṇarahite 'pi vartamānāparajātīyatvaṃ vā /",
  "GSP32vvmanmhu:1478": "_______________________________________________",
  "GSP32vvmanmhu:1479": "[karmapadārthaprakaraṇam]",
  "GSP32vvmanmhu:1480": "1) ādyasaṃyogāvibhāgāvasamavāyikāraṇajau,",
  "GSP32vvmanmhu:1481": "kāryatvād,",
  "GSP32vvmanmhu:1482": "ghaṭavaditi karmasiddhiḥ /",
  "GSP32vvmanmhu:1483": "tacca pratyakṣam,",
  "GSP32vvmanmhu:1484": "prameyatvād, ghaṭavat /",
  "GSP32vvmanmhu:1485": "vimatipadamindriyasaṃyogavyatiriktaṃ saṃyogāsamavāyikāraṇagrāhakam,",
  "GSP32vvmanmhu:1486": "dravyagrāhakendriyatvāt, manovat /",
  "GSP32vvmanmhu:1487": "karma, apratyakṣam,",
  "GSP32vvmanmhu:1488": "karmatvāditi dṛṣṭāntāsiddhiḥ /",
  "GSP32vvmanmhu:1489": "ayogīti viśeṣaṇena vyāptyasiddhiḥ,",
  "GSP32vvmanmhu:1490": "yogyanabhyupagamāt /",
  "GSP32vvmanmhu:1491": "tatkāraṇādeva saṃyogavibhāgasiddhiḥ /",
  "GSP32vvmanmhu:1492": "karmāsiddhiprasaṅgaśca /",
  "GSP32vvmanmhu:1493": "2) taccānantāparajātīyam,",
  "GSP32vvmanmhu:1494": "patanotkṣepaṇādipratyayānāṃ tulyatvāt /",
  "GSP32vvmanmhu:1495": "ādyavibhāgāsamavāyikāraṇajātīyaṃ karma saṃyogavibhāgayoranapekṣakāraṇatvārhaṃ vā /",
  "GSP32vvmanmhu:1496": "etena viśvasmādbhedagrāhibhyo guṇebhyo 'pi bhedasiddhiḥ karmaṇaḥ /",
  "GSP32vvmanmhu:1497": "_______________________________________________",
  "GSP32vvmanmhu:1498": "[sāmānyapadārthaprakaraṇam]",
  "GSP32vvmanmhu:1499": "yadyapyekākārapratyayasya bhinneṣvekanimittamantareṇānupapadyamānatvena sāmānyasiddhiriti na yuktam,",
  "GSP32vvmanmhu:1500": "tathāvidhadarśane 'pi vipratipatteḥ /",
  "GSP32vvmanmhu:1501": "sati kalpakasya prāmāṇye 'vivādāttatsādhitamiti na yuktam,",
  "GSP32vvmanmhu:1502": "tadvādhitamityasyāpi vaktuṃ śakyatvāt /",
  "GSP32vvmanmhu:1503": "tathāpi ---",
  "GSP32vvmanmhu:1504": "kāraṇasya hi siddhatvādvikalpasyāpi bhedataḥ /",
  "GSP32vvmanmhu:1505": "vyāvṛtterapi bhinnatvādanyonyāśrayadūṣaṇāt //",
  "GSP32vvmanmhu:1506": "tasmādasti jātiḥ /",
  "GSP32vvmanmhu:1507": "(1 sattā--) vivādapadaṃ dravyaṃ samānajātīyasamavāyikāraṇam,",
  "GSP32vvmanmhu:1508": "samavāyikāraṇatvāt, mṛdvat /",
  "GSP32vvmanmhu:1509": "na ca sparśavattvamupādhiḥ,",
  "GSP32vvmanmhu:1510": "antyāvayavini tava vyabhicārāt /",
  "GSP32vvmanmhu:1511": "asmākaṃ tu vyāptikāle sattāpratipattau cānyatrāpi siddhiḥ,",
  "GSP32vvmanmhu:1512": "vyāptivighaṭakatvena vyāptikāle evāsya dūṣaṇatvāt /",
  "GSP32vvmanmhu:1513": "vyāptyuttarakālabhāvitatvāt pakṣādivyavasthāyāḥ /",
  "GSP32vvmanmhu:1514": "vihāya sattāmantyāvayaviṣu sādhyābhāve 'pyupādherbhāvāt /",
  "GSP32vvmanmhu:1515": "(2 dravyatvam--)",
  "GSP32vvmanmhu:1516": "vivādādhyāsitaṃ rūpavṛttisparśavajjātimat,",
  "GSP32vvmanmhu:1517": "samavāyikāraṇatvād ghaṭavat --- atra vipratipattiviṣayasyaiva tathāvidhatvānna sādhye viśeṣaṇopādānād dūṣaṇam,",
  "GSP32vvmanmhu:1518": "anyathā udghāṭitamātrameva sādhanīyam /",
  "GSP32vvmanmhu:1519": "(3 pṛthivītvam--)",
  "GSP32vvmanmhu:1520": "vivādādhyāsitamudakāvṛttijātimad,",
  "GSP32vvmanmhu:1521": "gandhatvādghaṭavat /",
  "GSP32vvmanmhu:1522": "(4 jalatvam--) vivādādhyāsitaṃ pṛthivyavṛttijātimad,",
  "GSP32vvmanmhu:1523": "gurutvādghaṭavat /",
  "GSP32vvmanmhu:1524": "(5 tejastvam--) vivādādhyāsitamanuṣṇāvṛttijātimad,",
  "GSP32vvmanmhu:1525": "uṣṇatvāddīpavat /",
  "GSP32vvmanmhu:1526": "vāyvavṛttitvasādhane rūpitvāditi vācyam /",
  "GSP32vvmanmhu:1527": "(6 vāyutvaṃ--) vivādādhyāsitamākāśāvṛttijātimat,",
  "GSP32vvmanmhu:1528": "sparśatvādghaṭavaditi /",
  "GSP32vvmanmhu:1529": "(7 ātmatvam--) vipratipannamākāśāvṛttijātivad,",
  "GSP32vvmanmhu:1530": "aśrautraviśeṣaguṇādhāratvādghaṭavat /",
  "GSP32vvmanmhu:1531": "(8 manastvam--) vivādapadamātmāvṛttijātimad,",
  "GSP32vvmanmhu:1532": "mūrtatvādghaṭavat /",
  "GSP32vvmanmhu:1533": "(9 dravyatvādeḥ pratyakṣatvam--)",
  "GSP32vvmanmhu:1534": "vivādapadaṃ karmāvṛtticākṣuṣajātigrāhakam,",
  "GSP32vvmanmhu:1535": "indriyatvānmanovat /",
  "GSP32vvmanmhu:1536": "(10 rūpatvam--) asamavāyikāraṇaṃ pītamapītavṛttigandhāvṛttimat,",
  "GSP32vvmanmhu:1537": "kevalanimittakāraṇavyatiriktakāraṇatve sati gandhānyatvādghaṭavat /",
  "GSP32vvmanmhu:1538": "(11 rūpatvasya pratyakṣatvam--)",
  "GSP32vvmanmhu:1539": "vipratipannaṃ sparśanendriyāgrāhyajātigrāhakam,",
  "GSP32vvmanmhu:1540": "sparśanavyatiriktendriyatvānmanovat /",
  "GSP32vvmanmhu:1541": "evaṃ rasatvāderapi pratyakṣatvaṃ vācyam /",
  "GSP32vvmanmhu:1542": "(12 nīlatvam--) nīlamanīlarūpāvṛttijātimat,",
  "GSP32vvmanmhu:1543": "kevalanimittakāraṇavyatiriktakāraṇatve satyanīlavyatiriktatvādghaṭavat /",
  "GSP32vvmanmhu:1544": "evaṃ pītatvādiṣvapi vācyam /",
  "GSP32vvmanmhu:1545": "(13 rasatvam--) rasaḥ saṃyogāvṛttijātimān,",
  "GSP32vvmanmhu:1546": "kevalanimittakāraṇavyatiriktakāraṇatve sati saṃyogānyatvādghaṭavat /",
  "GSP32vvmanmhu:1547": "(14 madhuratvam--)",
  "GSP32vvmanmhu:1548": "madhuro 'madhurarasāvṛttijātimān,",
  "GSP32vvmanmhu:1549": "kevalanimittakāraṇavyatiriktakāraṇatve satyamadhurarasavyatiriktatvādghaṭavat /",
  "GSP32vvmanmhu:1550": "evaṃ tiktatvādiṣvapi vācyam /",
  "GSP32vvmanmhu:1551": "(15 gandhatvam--)",
  "GSP32vvmanmhu:1552": "gandho rūpāvṛttijātimān,",
  "GSP32vvmanmhu:1553": "kevalanimittakāraṇatve sati rūpānyatvādghaṭavat /",
  "GSP32vvmanmhu:1554": "(16 surabhitvam--)",
  "GSP32vvmanmhu:1555": "surabhirasurabhigandhāvṛttijātimān,",
  "GSP32vvmanmhu:1556": "kevalanimittakāraṇavyatiriktakāraṇatve satyasurabhigandhānyatvād, ghaṭavat /",
  "GSP32vvmanmhu:1557": "(17 sparśatvam--)",
  "GSP32vvmanmhu:1558": "sparśo rasāvṛttijātimān,",
  "GSP32vvmanmhu:1559": "kevalanimittakāraṇavyatiriktakāraṇatve sati rasānyatvādghaṭavat /",
  "GSP32vvmanmhu:1560": "(18 śītatvam--) śīto 'śītasparśāvṛttijātimān,",
  "GSP32vvmanmhu:1561": "kevalanimittakāraṇavyatiriktakāraṇatve satyasparśānyatvādghaṭavat /",
  "GSP32vvmanmhu:1562": "evamaśītatvādiṣvapi vācyam /",
  "GSP32vvmanmhu:1563": "(19 saṃkhyātvam--)",
  "GSP32vvmanmhu:1564": "saṃkhyā parimāṇāvṛttijātimatī,",
  "GSP32vvmanmhu:1565": "kevalanimittakāraṇavyatiriktakāraṇatve sati parimāṇānyatvād, ghaṭavat /",
  "GSP32vvmanmhu:1566": "evaṃ dvitvādiṣvapi vācyam /",
  "GSP32vvmanmhu:1567": "(20 parimāṇatvam--)",
  "GSP32vvmanmhu:1568": "asamavāyikāraṇaṃ mahattvaṃ saṃkhyāvṛttimahattvānyaparimāṇavṛttijātimat,",
  "GSP32vvmanmhu:1569": "kevalanimittakāraṇavyatiriktakāraṇatve sati saṃkhyāvyatiriktatvāt, tadvat /",
  "GSP32vvmanmhu:1570": "(21 pṛthaktvam--)",
  "GSP32vvmanmhu:1571": "asamavāyikāraṇaṃ pṛthaktvaṃ parimāṇavṛttyekapṛthaktvavyatiriktavṛttijātimat,",
  "GSP32vvmanmhu:1572": "parimāṇavyatiriktatve sati kevalanimittakāraṇavyatiriktakāraṇatvāttadvat /",
  "GSP32vvmanmhu:1573": "evaṃ caikapṛthaktvādiṣvapi vācyam /",
  "GSP32vvmanmhu:1574": "na ca tatra sāmānyabhāvaḥ,",
  "GSP32vvmanmhu:1575": "ekapṛthaktvadvipṛthaktvaśabdānāmanyathopapattāvapi niyāmakāparajātimantareṇa dvipṛthaktvotpattāvekapṛthaktvasya hetutvānirṇayāt /",
  "GSP32vvmanmhu:1576": "anvayavyatirekavyavasthāpakābhāvāt /",
  "GSP32vvmanmhu:1577": "(22 saṃyogatvam--)",
  "GSP32vvmanmhu:1578": "vipratipannamasamavāyikāraṇaṃ pṛthaktvāvṛttijātimat kevalanimittakāraṇavyatiriktakāraṇatve sati pṛthaktvānyatvāttadvat /",
  "GSP32vvmanmhu:1579": "(23 vibhāgatvam--)",
  "GSP32vvmanmhu:1580": "vibhāgaḥ saṃyogāvṛttijātimān,",
  "GSP32vvmanmhu:1581": "saṃyogavyatiriktatve sati dvayāsamavāyikāraṇatvād dvitantukavat /",
  "GSP32vvmanmhu:1582": "(24 paratvam--) paratvaṃ vibhāgāvṛttijātimat,",
  "GSP32vvmanmhu:1583": "saṃyogāsamavāyikāraṇatvāt /",
  "GSP32vvmanmhu:1584": "aparatvabuddhitvādiṣvapyevaṃ vācyam /",
  "GSP32vvmanmhu:1585": "gurutvadravatvasnehasaṃskāreṣvapi prācīnamanumānaṃ vācyam /",
  "GSP32vvmanmhu:1586": "(25 brāhmaṇatvasya pratyakṣatvam--)",
  "GSP32vvmanmhu:1587": "vivādādhyāsitaṃ brāhmaṇavyatiriktavarṇāvṛttijātigrāhakam,",
  "GSP32vvmanmhu:1588": "indriyatvāt, cakṣurvat /",
  "GSP32vvmanmhu:1589": "(26 brāhmaṇatvam--)",
  "GSP32vvmanmhu:1590": "brāhmaṇo 'brāhmamanuṣyānādhārajātyādhāraḥ,",
  "GSP32vvmanmhu:1591": "abrāhmaṇamanuṣyavyatiriktatve satyavayavitvād, govat /",
  "GSP32vvmanmhu:1592": "vivādādhyāsitaḥ śarīrasantāno 'yonijaḥ,",
  "GSP32vvmanmhu:1593": "śarīrasantānatvād,",
  "GSP32vvmanmhu:1594": "gomayajavṛścikaśarīrasantānavadityanumānenābrāhmaṇapūrvake kvacid brāhmaṇaśabde prāpte na brāhmaṇajanyaśarīranibandhano brāhmaṇaśabdaḥ /",
  "GSP32vvmanmhu:1595": "evaṃ śūdratvādiṣvapyaupādhikanirākaraṇaṃ vācyam /",
  "GSP32vvmanmhu:1596": "(27 karmatvam--) utkṣepaṇaṃ guṇānāśrayākṣepaṇatvavyatiriktajātimat,",
  "GSP32vvmanmhu:1597": "kevalanimittakāraṇavyatiriktakāraṇatve satyaguṇatvādghaṭavat /",
  "GSP32vvmanmhu:1598": "nanvatra karmamātrapakṣīkāre vāyvādiṣu vyabhicāraḥ,",
  "GSP32vvmanmhu:1599": "avipratipannānāmapi pakṣīkāre karmatvāsiddhiḥ,",
  "GSP32vvmanmhu:1600": "kintvanyadeva karmavāyvoranugataṃ sāmānyaṃ syāt /",
  "GSP32vvmanmhu:1601": "naivam, na hyatra paramamīṣāmekajātīyatvaṃ sādhyate,",
  "GSP32vvmanmhu:1602": "kintu guṇānāśrayotkṣepaṇatvavyatiriktajātimātram /",
  "GSP32vvmanmhu:1603": "yā caikānekatātītijyāmānāṃtanirṇayathā(?) /",
  "GSP32vvmanmhu:1604": "tatrākāśavṛttijātimatvāditi sādhanairatiriktajātiprasaktau tadviṣayatvenāpyasya nirvāhāt,",
  "GSP32vvmanmhu:1605": "na vāyvādiṣvatiriktānugame pramāṇamasti /",
  "GSP32vvmanmhu:1606": "karmaṇi tvanena sādhyamānaṃ na karmatvādatiricyate /",
  "GSP32vvmanmhu:1607": "guṇāvṛttitve sati sakalakarmavṛttyutkṣepaṇatvavyatiriktatvasya vā tattvāt /",
  "GSP32vvmanmhu:1608": "tathāvidhasyātra pratīteḥ kevalakarmatvasādhanasyātra vāyvādāvanaikāntikatvaparihārārthaṃ vipratipannapadopādānam /",
  "GSP32vvmanmhu:1609": "vāyvādigataṃ mānāntaropanītaṃ bhedamavagāhate 'to na karmatvāsiddhiḥ /",
  "GSP32vvmanmhu:1610": "parantu vāyvādau praśnaḥ syāt /",
  "GSP32vvmanmhu:1611": "kathakānāṃ kathāntarahetvantarāṇyapyanusandheyāni /",
  "GSP32vvmanmhu:1612": "evaṃ rūpatvādiṣvapyanusandheyam /",
  "GSP32vvmanmhu:1613": "tasmādabhipretasaṃsiddhau pītāpītādisamavetatve sati gandhāvṛttitvamiti rūpatvamityalam /",
  "GSP32vvmanmhu:1614": "nityatve satyanekasamavetaṃ sāmānyam /",
  "GSP32vvmanmhu:1615": "_______________________________________________",
  "GSP32vvmanmhu:1616": "[viśeṣapadārthaprakaraṇam]",
  "GSP32vvmanmhu:1617": "vivādapadaṃ guṇasāmānyavyatiriktasamavāyi,",
  "GSP32vvmanmhu:1618": "dravyatvādghaṭavat /",
  "GSP32vvmanmhu:1619": "niḥsāmānya ekenaikasamavāyī viśeṣaḥ /",
  "GSP32vvmanmhu:1620": "_______________________________________________",
  "GSP32vvmanmhu:1621": "[samavāyasya nirūpaṇam]",
  "GSP32vvmanmhu:1622": "vivādāspadaṃ ghaṭasambaddham,",
  "GSP32vvmanmhu:1623": "dravyatvādātmavat /",
  "GSP32vvmanmhu:1624": "vivādāspadaṃ nityasaṃbandhena sambaddhaṃ,",
  "GSP32vvmanmhu:1625": "dravyatvādākāśavat /",
  "GSP32vvmanmhu:1626": "ākāśaśabdayośca nityasambandho bhāṭṭairabhyupagamyate,",
  "GSP32vvmanmhu:1627": "ato na sādhyavikalatā tatra saṃyogasamavāyamātre viprattipattirna dharmiṇi /",
  "GSP32vvmanmhu:1628": "apare tu saṃyogaḥ svavyatiriktasambandhādbhinnaḥ,",
  "GSP32vvmanmhu:1629": "meyatvāditi bruvate /",
  "GSP32vvmanmhu:1630": "kaḥ punaratrānukūlatarkaḥ?",
  "GSP32vvmanmhu:1631": "[na tāvat] samānādhikaraṇapratītyanupapattiḥ,",
  "GSP32vvmanmhu:1632": "sā hi na sambandhamātre,",
  "GSP32vvmanmhu:1633": "nāpyasati sambandhe rajjughaṭayorhimavadvindhyayośca tadabhāvāt /",
  "GSP32vvmanmhu:1634": "bhedābhedanibandhanāsāviti cet,",
  "GSP32vvmanmhu:1635": "asti tāvadbhedaḥ sampratipanno ghaṭarūpayoḥ,",
  "GSP32vvmanmhu:1636": "abhedaḥ punaḥ kaḥ syāt?",
  "GSP32vvmanmhu:1637": "bhedābhāvaḥ,",
  "GSP32vvmanmhu:1638": "tadvirodhastadanyo vā?",
  "GSP32vvmanmhu:1639": "na tāvat prathamaḥ, virodhāt /",
  "GSP32vvmanmhu:1640": "na dvitīyaḥ,",
  "GSP32vvmanmhu:1641": "āśrayakṛtaḥ svarūpakṛtaḥ kāryakṛto vā virodhaḥ syāt,",
  "GSP32vvmanmhu:1642": "sarvathā tadvirodhānuvṛtteḥ /",
  "GSP32vvmanmhu:1643": "dvitīye tu tadevāstu kimanena prathamena?",
  "GSP32vvmanmhu:1644": "tṛtīyaḥ, samavāyenānatirekānnāsti tatra vipratipattiḥ /",
  "GSP32vvmanmhu:1645": "ghaṭarūpayoritaretarābhāvo nāstīti cet,",
  "GSP32vvmanmhu:1646": "bhedo 'sti,",
  "GSP32vvmanmhu:1647": "itaretarābhāvo nāstīti vyāhatam,",
  "GSP32vvmanmhu:1648": "tayoḥ paryāyatvāt /",
  "GSP32vvmanmhu:1649": "svarūpaṃ bhedaścet,",
  "GSP32vvmanmhu:1650": "tarhi tatpratīteḥ pratiyogisāpekṣatvaṃ durghaṭam /",
  "GSP32vvmanmhu:1651": "na ca prathamadvitīyau,",
  "GSP32vvmanmhu:1652": "ghaṭarūpayorubhayorabhāvaprasaṅgāt /",
  "GSP32vvmanmhu:1653": "nāpi caramaḥ,",
  "GSP32vvmanmhu:1654": "tayorhi kāryaṃ pratipattiḥ syāt,",
  "GSP32vvmanmhu:1655": "tadvyatiriktaṃ vā kiñcit?",
  "GSP32vvmanmhu:1656": "tatraiva sthitiritaraprativirodhinī tadatiriktāpekṣiṇī vā?",
  "GSP32vvmanmhu:1657": "prathame na kadācidapi tayoḥ pratipattiḥ syāt,",
  "GSP32vvmanmhu:1658": "sarvadā tadvirodhānuvṛtteḥ /",
  "GSP32vvmanmhu:1659": "dvitīye tu tāvadevāstu kimanena?",
  "GSP32vvmanmhu:1660": "tṛtīye savidāṃ janmaiva durghaṭam /",
  "GSP32vvmanmhu:1661": "yadyasmādbhinnaśabdavācyam,",
  "GSP32vvmanmhu:1662": "tattadapekṣayā bhinnam,",
  "GSP32vvmanmhu:1663": "yathā ghaṭāpekṣayā ghaṭagataṃ rūpamiti /",
  "GSP32vvmanmhu:1664": "vivādādhyāsitāḥ śabdā ākāśasamavāyenaiva samavāyinaḥ,",
  "GSP32vvmanmhu:1665": "samavāyitvāt,",
  "GSP32vvmanmhu:1666": "śabdākāśavat /",
  "GSP32vvmanmhu:1667": "na ca samavāyasyaikatve vastusaṅkaraprasaṅgaḥ,",
  "GSP32vvmanmhu:1668": "tasya samastaviśvāsaṃkaratvenaiva parikalpitatvāt /",
  "GSP32vvmanmhu:1669": "na hi tasyāpratyakṣasya pūrvaṃ svabhāvo nirdhāritaḥ /",
  "GSP32vvmanmhu:1670": "ekasya bhinnasvabhāvatve 'nya iti cet,",
  "GSP32vvmanmhu:1671": "na,",
  "GSP32vvmanmhu:1672": "citrarūpavattathāvidhasyaikasvabhāvāt /",
  "GSP32vvmanmhu:1673": "evaṃ ca kalpanālāghavātsamavāyasya niyatvaṃ kvacitpareṇābhyupagamāt /",
  "GSP32vvmanmhu:1674": "tasmāttatsamavāyasya nityatvam,",
  "GSP32vvmanmhu:1675": "ekatvasya sādhitatvāt /",
  "GSP32vvmanmhu:1676": "samavāyo 'smadādipratyakṣo na bhavati,",
  "GSP32vvmanmhu:1677": "asmādādipratyakṣāpratyakṣasambandhatvād,",
  "GSP32vvmanmhu:1678": "ghaṭākāśasambandhavat /",
  "GSP32vvmanmhu:1679": "nityasambandhaḥ samavāyaḥ /",
  "GSP32vvmanmhu:1680": "ihapratyayaviṣayībhāvaḥ /",
  "GSP32vvmanmhu:1681": "_______________________________________________",
  "GSP32vvmanmhu:1682": "[abhāvapadārthaprakaraṇam]",
  "GSP32vvmanmhu:1683": "yadi nāstīti pratyayavedyamāno 'pi tvayā neṣṭa iti vaktuṃ nocitam /",
  "GSP32vvmanmhu:1684": "kevalajñānaṃ cāsmābhirabhyupagatamiti,",
  "GSP32vvmanmhu:1685": "tadapi vikalpya dūṣaṇīyam /",
  "GSP32vvmanmhu:1686": "patanādikāryaṃ pratibandhakābhāvotpādakakāraṇādevotpādyate kāryatvāddāhādivat /",
  "GSP32vvmanmhu:1687": "aghaṭaṃ bhūtalamiti vyavahāro bhūtalātiriktaviṣayaḥ,",
  "GSP32vvmanmhu:1688": "bhūtalamātravyavahārātiriktatve sati bhūtalavyavahāratvāditi mānaṃ bhūtalamiti vyavahāreṇānaikāntikam /",
  "GSP32vvmanmhu:1689": "tathāpyabhāvo 'bhyupagantavyaḥ kevalajñānābhāve 'pyabhāvavyahāradarśanāt /",
  "GSP32vvmanmhu:1690": "bhavati hi ghaṭatadrūpayoḥ sahopalambhe 'pi rūpaṃ ghaṭo na bhavatīti bhinnaścotpādavyavahāraḥ,",
  "GSP32vvmanmhu:1691": "na ca tatra kevalajñānamasti /",
  "GSP32vvmanmhu:1692": "ādhārāgrahaṇe 'pi sarveṣāmantarāle ālokābhāvavyavahārāt /",
  "GSP32vvmanmhu:1693": "karaparāmarśeṇāndhakāre 'ndhasyāpi mūrtābhāvavyavahāradarśanāt /",
  "GSP32vvmanmhu:1694": "kiñca cakṣuścakṣurgrāhyabhāvavyatiriktagrāhakam,",
  "GSP32vvmanmhu:1695": "indriyatvāt /",
  "GSP32vvmanmhu:1696": "sa caturvidhaḥ,",
  "GSP32vvmanmhu:1697": "prāgabhāvapradhvaṃsābhāvānyonyābhāvātyantābhāvabhedāt /",
  "GSP32vvmanmhu:1698": "pratiyogibhedādbhinnatvamabhāvasya,",
  "GSP32vvmanmhu:1699": "tādātmyasaṃsṛṣṭapūrvāparasaṃsṛṣṭānāṃ pratiyogitvāt /",
  "GSP32vvmanmhu:1700": "anyathā pratibandhakābhāvasya kāraṇatvaṃ durghaṭam /",
  "GSP32vvmanmhu:1701": "atyantābhāvasyāpītaretarābhāve 'ntarbhāvāt /",
  "GSP32vvmanmhu:1702": "tasya ca satyapi pratibandhe bhāvādvyabhicāraḥ /",
  "GSP32vvmanmhu:1703": "samavāyānyo 'samavāyyabhāvaḥ /",
  "GSP32vvmanmhu:1704": "_______________________________________________",
  "GSP32vvmanmhu:1705": "[padārthāntaranirākaraṇam]",
  "GSP32vvmanmhu:1706": "(1 śakteḥ padārthāntaratvanirāsaḥ--)",
  "GSP32vvmanmhu:1707": "śaktirapi padārthāntaramastīti cet,",
  "GSP32vvmanmhu:1708": "na,",
  "GSP32vvmanmhu:1709": "tatsadbhāve pramāṇābhāvāt /",
  "GSP32vvmanmhu:1710": "sphoṭānupapattiriti cet,",
  "GSP32vvmanmhu:1711": "na,",
  "GSP32vvmanmhu:1712": "pratibandhābhāvenāpyupapatteḥ /",
  "GSP32vvmanmhu:1713": "tatra ca prāgabhāvādivikalpāḥ yogyatānupalabdhisāmānyena parihartavyāḥ /",
  "GSP32vvmanmhu:1714": "kāryalakṣaṇābhyupagamenottambhakamantrasya sphoṭotpattāvapi nāniyatahetutvam /",
  "GSP32vvmanmhu:1715": "brīhīn prokṣatīti dvitīyāyāśca na tatsamavetasaṃskāravācakatvaṃ kriyājanyaphalabhāgitvaṃ ca na tatsamavāyinamākṣipati,",
  "GSP32vvmanmhu:1716": "kintu tādarthyamātram /",
  "GSP32vvmanmhu:1717": "anyathopayuktānāṃ prastarādīnāṃ homenotpādyamānaḥ saṃskāro na teṣāṃ syāt,",
  "GSP32vvmanmhu:1718": "teṣāṃ vinaṣṭatvāt /",
  "GSP32vvmanmhu:1719": "na ca tatra saṃskāryatvaṃ nāsti,",
  "GSP32vvmanmhu:1720": "``bhūtabhāvyupayogaṃ ca dravyaṃ saṃskāramarhati'' iti nyāyāt /",
  "GSP32vvmanmhu:1721": "tatra ca nirāśrayasya saṃskārasyāvasthānānupapatterātmāśrayatvaṃ kalpanīyam /",
  "GSP32vvmanmhu:1722": "tadvaditaratrāpi bhavatu, ko doṣaḥ?",
  "GSP32vvmanmhu:1723": "(2 jñātatāyāḥ padārthāntaratvanirāsaḥ--)",
  "GSP32vvmanmhu:1724": "ghaṭamahaṃ jānāmītyatra prābhākarāṇāṃ naye jñānajanitaphalasya ghaṭe kasyacidabhāvāt tatra kathaṃ karmatvamiti cintyam /",
  "GSP32vvmanmhu:1725": "ata eva bhāṭṭairjñātatā 'bhyupagamyate iti cet,",
  "GSP32vvmanmhu:1726": "teṣāmapyatītānāgateṣu kā vārttā?",
  "GSP32vvmanmhu:1727": "tatrāpi jāteranuvartamānatvādadoṣa iti cet,",
  "GSP32vvmanmhu:1728": "kathaṃ tarhi vyaktau jñātatvam?",
  "GSP32vvmanmhu:1729": "tayorabhedāditi cet,",
  "GSP32vvmanmhu:1730": "na,",
  "GSP32vvmanmhu:1731": "bhedasyāpi vidyamānatvāt /",
  "GSP32vvmanmhu:1732": "bhede 'pyadoṣa iti cet,",
  "GSP32vvmanmhu:1733": "na,",
  "GSP32vvmanmhu:1734": "rasanena rasajñānamātreṇaiva tadāśrayasyāpi jñātatvaprasaṅgāt /",
  "GSP32vvmanmhu:1735": "sattājñānatvamātreṇaiva jātyandhasyāpi rūpajñānaprasaṅgaḥ /",
  "GSP32vvmanmhu:1736": "jñātatānabhyupagamāt kathaṃ jñānasya viṣayaniyama iti cet,",
  "GSP32vvmanmhu:1737": "jñātatāyā eva kathamāśrayaniyamaḥ?",
  "GSP32vvmanmhu:1738": "kāraṇamahimneti cet,",
  "GSP32vvmanmhu:1739": "samaḥ samādhiḥ /",
  "GSP32vvmanmhu:1740": "(3 viśiṣṭatayāḥ padārthāntaratānirāsaḥ--)",
  "GSP32vvmanmhu:1741": "etena viśiṣṭatāpi nirākṛtā,",
  "GSP32vvmanmhu:1742": "tadutpādakasāmagryā eva vijātīyajñānotpattāvapyupapatteḥ /",
  "GSP32vvmanmhu:1743": "na ca viṣayavailakṣaṇyābhāve vaijātyaṃ durghaṭam,",
  "GSP32vvmanmhu:1744": "anubhavasmṛtyoravaijātyaprasaṅgāt,",
  "GSP32vvmanmhu:1745": "adhikaviṣayatve smṛterapi pramāṇatvaprasaṅgāt /",
  "GSP32vvmanmhu:1746": "anyāyā viśiṣṭatāyā atītānāgateṣvavasthanaṃ durghaṭam,",
  "GSP32vvmanmhu:1747": "āśrayābhāvāt /",
  "GSP32vvmanmhu:1748": "(4 viṣayībhāvasya padārthāntaranirāsaḥ--)",
  "GSP32vvmanmhu:1749": "etena viṣayībhāvarūpaḥ sambandho nirastaḥ,",
  "GSP32vvmanmhu:1750": "tanniyāmakenaiva jñānārthayorniyamopapatteḥ /",
  "GSP32vvmanmhu:1751": "evaṃ sānnidhyādayo 'pi nirākartavyāḥ /",
  "GSP32vvmanmhu:1752": "(5 sādṛśyasya padārthāntaratvanirāsaḥ--)",
  "GSP32vvmanmhu:1753": "astu tarhi sādṛśyaṃ padārthāntaramiti cet,",
  "GSP32vvmanmhu:1754": "na,",
  "GSP32vvmanmhu:1755": "mānābhāvāt /",
  "GSP32vvmanmhu:1756": "na ca vyavahāro mānam,",
  "GSP32vvmanmhu:1757": "tasya sāmānyādisambandhatvenāpyupapatteḥ /",
  "GSP32vvmanmhu:1758": "kathaṃ tarhi sāmānye sādṛśyavyavahāraḥ,",
  "GSP32vvmanmhu:1759": "kutaḥ śyenacitaṃ cinvīta (tai saṃ 5.4.11)",
  "GSP32vvmanmhu:1760": "ityatrātideśanam?",
  "GSP32vvmanmhu:1761": "tatrāpi vyaktisādṛśyasyaiva pratīteḥ /",
  "GSP32vvmanmhu:1762": "vyakteśca śabdārthatvāt,",
  "GSP32vvmanmhu:1763": "śyenatvaikārthasamavetadvitradharmavato 'nuṣṭhānasya sambhavāt /",
  "GSP32vvmanmhu:1764": "saṃketagrahasyaupādhikaśabdavadupapatteḥ /",
  "GSP32vvmanmhu:1765": "(6 pradhānasya padārthāntaratvapratyākhyānam--)",
  "GSP32vvmanmhu:1766": "evaṃ pradhānādayo 'pi nirākāryāḥ,",
  "GSP32vvmanmhu:1767": "sādhakābhāvāt /",
  "GSP32vvmanmhu:1768": "na ca vivādapadaṃ sākṣātparamparayā vā prakṛtijanyam,",
  "GSP32vvmanmhu:1769": "kāryatvādityavītamiti vācyam,",
  "GSP32vvmanmhu:1770": "vyaptyasiddheḥ /",
  "GSP32vvmanmhu:1771": "na ca sukhaduḥkhamohāḥ kāraṇapūrvakāḥ,",
  "GSP32vvmanmhu:1772": "kāryatvāditi sāmpratam,",
  "GSP32vvmanmhu:1773": "saṃyogādiṣu vyabhicārāt /",
  "GSP32vvmanmhu:1774": "na ca sadutpattiparyālocanayā tatsiddhaḥ,",
  "GSP32vvmanmhu:1775": "tatraiva vivādāt /",
  "GSP32vvmanmhu:1776": "na ca tadarthamupādīyamānatvāt tatra sattvam,",
  "GSP32vvmanmhu:1777": "nimittakāraṇe vyabhicārāt /",
  "GSP32vvmanmhu:1778": "na ca sati kāraṇavyāpāraḥ asārthakatvāditi jātiniyamajñena vyavasthā ghaṭate /",
  "GSP32vvmanmhu:1779": "yenaiva pramāṇena ghaṭabhāvasiddhistenaiva pramāṇena yogyānupalabdhyā paṭotpatteḥ pūrvaṃ tantuṣvapi paṭābhāvasiddhiḥ /",
  "GSP32vvmanmhu:1780": "ayogyatvenānupalabdhiśaṅkāyāmitaratrāpi sambhāvanāṃ ko nivārayet?",
  "GSP32vvmanmhu:1781": "kāryāpekṣayā caramasahakārikāraṇādutpattiriti nānavasthādūṣaṇam,",
  "GSP32vvmanmhu:1782": "mūlakṣaterabhāvāt /",
  "GSP32vvmanmhu:1783": "nāpi punaruktatvavirodho ghaṭādibhistasyāścotpatterabhyupagamāt /",
  "GSP32vvmanmhu:1784": "abhivyakte tu sarvāsāmabhivyaktīnāṃ sadātanatvād dṛṣṭādṛṣṭavyāsthādauḥsthyam /",
  "GSP32vvmanmhu:1785": "kiṃ bahunā ``parasparavirodhe hi na prakārāntarasthitiḥ'' iti nyāyāt padārthāntarāṇāṃ na sambhavaḥ,",
  "GSP32vvmanmhu:1786": "saptalakṣaṇānāṃ parasparavirodhāditi /",
  "GSP32vvmanmhu:1787": "_______________________________________________",
  "GSP32vvmanmhu:1788": "[mokṣaprakaraṇam]",
  "GSP32vvmanmhu:1789": "tatra hi dravyādināṃ heyopādeyasvarūpeṇa jñāne sati saṃsārasya duḥkhabhūyastvaṃ paśyataḥ sukhamapi duḥkhānuṣaṅgādduḥkhapakṣe nikṣiptam /",
  "GSP32vvmanmhu:1790_0": "upaniṣadā ca jñātajīvātmabrahmaṇo vaiśeṣikoktadṛśā bhagavadbhaktimanaskasya sadgurukaṭākṣapātakṣīṇāntarāyasya",
  "GSP32vvmanmhu:1790_1": "parameśvarasākṣātkārakutūhalino 'horātraṃ nididhyāsanamācarato 'nantakālakrameṇa",
  "GSP32vvmanmhu:1790_2": "paripakvajñānasya prakṛṣṭayogajadharmaśālinaḥ kathañcitsākṣātkṛtaparameśvarasya pravṛddhapratipakṣaniravakāśīkṛtamithyājñānasya",
  "GSP32vvmanmhu:1790_3": "kāraṇābhāvādapagatarāgadveṣapravṛttisambhāvanasyāśeṣaduḥkhābhāvāt svena rūpeṇāvasthānaṃ bhavati /",
  "GSP32vvmanmhu:1791": "sa cāyaṃ mokṣa iti manīṣibhirudāhriyate /",
  "GSP32vvmanmhu:1792": "na ca sukhasyāpyabhāvādapravṛttiḥ,",
  "GSP32vvmanmhu:1793": "bhavatāmapi sukhasyāpravṛttikaratvāt /",
  "GSP32vvmanmhu:1794": "na hi tatsādhyam,",
  "GSP32vvmanmhu:1795": "nityatvavyāghātāt /",
  "GSP32vvmanmhu:1796": "na hi siddhārthe kaścitprayatate iti bhavatāmapi avidyānivṛttireva kṛtisādhyā,",
  "GSP32vvmanmhu:1797": "tataśca tadeva prayojanaṃ yathāha- ``yamarthamadhikṛtya pravartate,",
  "GSP32vvmanmhu:1798": "tat prayojanam'' (nyā sū 1.1.24) /",
  "GSP32vvmanmhu:1799": "``ānandaṃ brahmaṇo rūpaṃ tacca mokṣe 'bhivyajyate'' iti santoṣajasukhabhiprāyeṇa gauṇyā vṛttyā duḥkhābhāvābhiprāyeṇa vā kathaṃcidguṇavāda iti,",
  "GSP32vvmanmhu:1800": "``aśarīraṃ vāva santaṃ na priyāpriye spṛśataḥ'' (chā u 8.12.1)",
  "GSP32vvmanmhu:1801": "iti vacanāt /",
  "GSP32vvmanmhu:1802": "na ca sāṃsārikasukhābhiprāyeṇa tat,",
  "GSP32vvmanmhu:1803": "sāṃsārikasukhasyāpi brahmasukhānatiriktatvāt /",
  "GSP32vvmanmhu:1804": "svayamprakāśatve ca svasya muktisaṃsārayoraviśeṣaprasaṅgāt /",
  "GSP32vvmanmhu:1805": "atra kecit-- duḥkhaparihārārthaṃ jñānasukhayoḥ pūrvaṃ viṣayaviṣayibhāvo 'nupapannaḥ paścādutpādya iti brūyuḥ /",
  "GSP32vvmanmhu:1806": "tadasāmpratam,",
  "GSP32vvmanmhu:1807": "tatsadbhāve pramāṇābhāvāt /",
  "GSP32vvmanmhu:1808": "yasya loke 'prasiddhiḥ,",
  "GSP32vvmanmhu:1809": "tasya prayojakatvamityapi durghaṭameva /",
  "GSP32vvmanmhu:1810": "neha jñānamasti,",
  "GSP32vvmanmhu:1811": "viṣayaviṣayibhāvo nāstīti dṛṣṭapūrvam,",
  "GSP32vvmanmhu:1812": "jñānasya vākyenotpādakasāmagryā eva vā tadutpādakatvāt /",
  "GSP32vvmanmhu:1813": "pradhānādinirāsenaiva taduktamokṣasyāpi bhaṅgo veditavyaḥ /",
  "GSP32vvmanmhu:1814": "vimataṃ kadācidviśeṣaguṇarahitam,",
  "GSP32vvmanmhu:1815": "vijñānāsamavāyikāraṇādhāratvādanityaviśeṣaguṇādhāratvānmanovadvyomavacca /",
  "GSP32vvmanmhu:1816": "na ca jīvā nityajñānā ātmavadīśvaravaditi sāmpratam,",
  "GSP32vvmanmhu:1817": "īśvarasvarūpasyaivopādheḥ /",
  "GSP32vvmanmhu:1818": "piṇḍavyabhicārābhāvāt /",
  "GSP32vvmanmhu:1819": "na ca nityaviśeṣaguṇādhārā iti sādhyarthaḥ,",
  "GSP32vvmanmhu:1820": "apārthivadvyaṇukārambhakatve sati viśeṣaguṇavattvopādheḥ /",
  "GSP32vvmanmhu:1821": "viśeṣaṇābhāvādbhavatāṃ punarviśeṣaguṇarahitatvāt /",
  "GSP32vvmanmhu:1822": "sukhatvaṃ nityasamavetam,",
  "GSP32vvmanmhu:1823": "tajjātitvāditi tu tadgatanikarṣatvena vyabhicaratātyalamatiprasaṅgena /",
  "GSP32vvmanmhu:1824": "namastripathagākrāntajaṭājūṭāya śambhave /",
  "GSP32vvmanmhu:1825": "namaste jagadutpattisthitidhvaṃsavidhāyine //",
  "GSP32vvmanmhu:1826": "iti śrīvādivāgīśvarācāryaviracitaḥ",
  "GSP32vvmanmhu:1827": "mānamanoharaḥ samāptaḥ //"
}