{
    "GSP33brsgor3u:0": " atha tṛtīyo 'dhyāyaḥ /",
    "GSP33brsgor3u:1": " yaṃ hi vairāgyasaṃpannāstattvamarthavivekinaḥ /",
    "GSP33brsgor3u:2": " labhante sādhanairdāntāstaṃ sītānāyakaṃ bhaje //1//",
    "GSP33brsgor3u:3": " START BsRp_3,1.1.1ḥ",
    "GSP33brsgor3u:4": " tadantarapratipattau raṃhati saṃpariṣvaktaḥ praśnanirūpaṇābhyām / BBs_3,1.1 /",
    "GSP33brsgor3u:5": " tadantarapratipattau raṃhati saṃpariṣvaktaḥ praśnanirūpaṇābhyām /",
    "GSP33brsgor3u:6": " vṛttamanūdya tṛtīyādhyāyārthamāha-dvitīya ityādinā /",
    "GSP33brsgor3u:7": " aviruddhe vedāntārthe tajjñānasādhanacintāvasara ityanayorhetuhetumadbhāvaḥ /",
    "GSP33brsgor3u:8": " liṅgopādhisiddhau tadupahitajīvasaṃsāracinteti pādayorapi tadbhāvasaṅgatiḥ /",
    "GSP33brsgor3u:9": " atra prathamapāde vairāgyam /",
    "GSP33brsgor3u:10": " dvitīye svapnādyavasthoktyā tvaṃpadārtho brahmatattvaṃ cocye /",
    "GSP33brsgor3u:11": " tṛtīye vākyārthastadarthamupāsanāśca vicāryante /",
    "GSP33brsgor3u:12": " caturthapādārthamāha-samyagdarśanāditi /",
    "GSP33brsgor3u:13": " darśanopāyāḥ saṃnyāsādayaḥ /",
    "GSP33brsgor3u:14": " muktirūpaphalasya svargavattāratamyaniyamābhāvaḥ ekarūpatvamiti yāvat /",
    "GSP33brsgor3u:15": " prasaṅgāgataṃ dehātmadūṣaṇam /",
    "GSP33brsgor3u:16": " pañcasu dyuparjanyapṛthivīpuruṣayoṣitsvagnitvadhyānaṃ pañcāgnividyā /",
    "GSP33brsgor3u:17": " yasmāt karmaṇā gatyāgatirūpo 'narthastasmāt karmaphale jugupsāṃ ghṛṇāṃ viraktiṃ kurvīteti pañcāgnividyopasaṃhāre śravaṇādvairāgyārthaṃ pradarśyate ityanvayaḥ /",
    "GSP33brsgor3u:18": " śāstrādisūtre nityānityavivekakṛtaṃ vairāgyamuktam,",
    "GSP33brsgor3u:19": " iha taddārḍhyāya gatyāgatikleśabhāvanākṛtaṃ taducyata ityapaunaruktyam /",
    "GSP33brsgor3u:20": " adhikaraṇaviṣayamāha-jīva iti /",
    "GSP33brsgor3u:21": " avidyā prasiddha /",
    "GSP33brsgor3u:22": " vidyeti pāṭhe upāsanā grāhyā /",
    "GSP33brsgor3u:23": " karma dharmādharmākhyaṃ,",
    "GSP33brsgor3u:24": " pūrvaprajñā janmāntarasaṃskāraḥ /",
    "GSP33brsgor3u:25": " atha maraṇakāle prāṇā hṛdaye jīvenaikībhavantītyarthaḥ /",
    "GSP33brsgor3u:26": " rūpaṃ śarīraṃ,",
    "GSP33brsgor3u:27": " pañcīkṛtabhūtabhāgāḥ uttaradehapariṇāmino bhūtasūkṣmāḥ /",
    "GSP33brsgor3u:28": " vedāntārthajñānasādhanavicāratvāt sarvādhikaraṇānāṃ,",
    "GSP33brsgor3u:29": " śrutiśāstrādhyāyasaṅgatayaḥ vairāgyaphalakatvādetatpādasaṅgatiḥ /",
    "GSP33brsgor3u:30": " pūrvādhikaraṇe vyavahārārthaṃ pañcīkaraṇamuktaṃ sa vyavahāro 'tra nirūpyata iti phalaphalibhāvo 'vāntarasaṅgatiḥ /",
    "GSP33brsgor3u:31": " atra pūrvapakṣe nirāśrayaprāṇagatyabhāvāt,",
    "GSP33brsgor3u:32": " na vairāgyaṃ,",
    "GSP33brsgor3u:33": " siddhānte bhūtāśrayaprāṇagatervairāgyamiti phalabhedaḥ /",
    "GSP33brsgor3u:34": " tejomātrāścakṣurādayaḥ,",
    "GSP33brsgor3u:35": " paśyati jighratīti vākyaśeṣāt /",
    "GSP33brsgor3u:36": " āpaḥ pañcasvagniṣu hutāḥ pañcamyāmāhutau hutāyāṃ yathā puruṣaśabdavācyāḥ puruṣātmanā pariṇamante tathā kiṃ tvaṃ vettheti śvetaketuṃ prati rājñaḥ pravāhaṇasya praśnaḥ,",
    "GSP33brsgor3u:37": " tasya cottarājñāne tatpitaraṃ prati rājovāca 'asau vāva loke gautamāgnistatra śraddhākhyā",
    "GSP33brsgor3u:38": " āpaḥ āhutiḥ parjanyāgnau somarūpā iha khlvagnihotre śraddhayā hutā dadhyādirūpā āpo",
    "GSP33brsgor3u:39": " yajamānasaṃlagnāḥ svargaṃ lokaṃ prapya somākhyadivyadehātmanā sthitāḥ karmānte drutāḥ",
    "GSP33brsgor3u:40": " parjanye hūyante tato vṛṣṭirūpāḥ pṛthivyā annarūpāḥ puruṣe retorūpāḥ yoṣiti hutāḥ",
    "GSP33brsgor3u:41": " āpaḥ puruṣaśabdavācyāḥ pumātmakā bhavanti'iti nirūpaṇaṃ kṛtam /",
    "GSP33brsgor3u:42": " nanvetaddehaṃ tyaktvādbhiḥ saha gatasya paścāddehāntaraprāptirityayuktam /",
    "GSP33brsgor3u:43": " yathā tṛṇajalāyukā tṛṇāntaraṃ gṛhītvā pūrvatṛṇaṃ tyajati tathā jīvo dehāntaraṃ gṛhītvā pūrvadehaṃ tyajatīti śrutivirodhāditi śaṅkate-nanvanyeti",
    "GSP33brsgor3u:44": " ihaiva karmāyattabhāvidehaṃ devo 'hamityādibhāvanayā gṛhītvā pūrvadehaṃ tyajatīti śrutyarthaḥ,",
    "GSP33brsgor3u:45": " ato na virodha iti samādhatte-tatrāpīti /",
    "GSP33brsgor3u:46": " bhāvanāyā dīrghībhāvo bhāvidehaviṣayatvam /",
    "GSP33brsgor3u:47": " ghaṭākāśavadupahito jīvaḥ sūkṣmopādhigatyā lokāntaraṃ gacchatīti pañcāgniśrutyuktaḥ prakārastadvirodhādanyāḥ kalpanāḥ sarvā anādartavyā ityanvayaḥ",
    "GSP33brsgor3u:48": " sāṅkhyakalpanāmāha-vyāpināmiti /",
    "GSP33brsgor3u:49": " sugatakalpanāmāha-kevalalasyeti /",
    "GSP33brsgor3u:50": " nirvikalpakajñānasantānarūpasyātmano dehāntare śabdādisavikalpakajñānākhyavṛttilābho bhavatītyarthaḥ /",
    "GSP33brsgor3u:51": " kāṇādakalpanāmāha-mana iti /",
    "GSP33brsgor3u:52": " dehāntaraṃ prati manomātraṃ gacchati,",
    "GSP33brsgor3u:53": " indriyāṇi tu nūtanānyevārabhyante /",
    "GSP33brsgor3u:54": " digambarakalpanāmāha-jīva iti //1//",
    "GSP33brsgor3u:55": " END BsRp_3,1.1.1",
    "GSP33brsgor3u:56": " START BsRp_3,1.1.2ḥ",
    "GSP33brsgor3u:57": " tryātmakatvāt tu bhūyastvāt / BBs_3,1.2 /",
    "GSP33brsgor3u:58": " nanu pākasvedagandharūpakāryatrayopalabdhestryātmako deha ityayuktam /",
    "GSP33brsgor3u:59": " prāṇāvakāśayorapyupalabdhyā dehasya pañcabhūtātmatvādityarucyā vyākhyāntaramāha-punaśceti /",
    "GSP33brsgor3u:60": " dehadhārakatvāddhātavastaistridhātutvātryāyātmaka ityanvayaḥ /",
    "GSP33brsgor3u:61": " dehasya kevalābjatve vātaṃ pittaṃ ca vāyavyaṃ taijasaṃ na syātāmiti bhāvaḥ /",
    "GSP33brsgor3u:62": " pṛthivītarabhūtāpekṣayāpāṃ bāhulyam /",
    "GSP33brsgor3u:63": " kiñca dehanimittānāṃ karmaṇāmabbāhulyāttābhirbhūtāntarāṇyupalakṣyanta ityāha-karma cetyādinā //2//",
    "GSP33brsgor3u:64": " END BsRp_3,1.1.2",
    "GSP33brsgor3u:65": " START BsRp_3,1.1.3ḥ",
    "GSP33brsgor3u:66": " prāṇagateś ca / BBs_3,1.3 /",
    "GSP33brsgor3u:67": " utkrāntau prāṇā dehabījapañcabhūtāśrayāḥ prāṇatvajjīvaddehasthaprāṇavadityāha-prāṇagateśceti //3//",
    "GSP33brsgor3u:68": " END BsRp_3,1.1.3",
    "GSP33brsgor3u:69": " START BsRp_3,1.1.4ḥ",
    "GSP33brsgor3u:70": " agnyādigatiśruter iti cen na bhāktatvāt / BBs_3,1.4 /",
    "GSP33brsgor3u:71": " prāṇānāṃ gatirasiddhetyāśaṅkya niṣedhati-agnyādīti /",
    "GSP33brsgor3u:72": " adarśanādoṣadhivanaspatigamanasyeti śeṣaḥ /",
    "GSP33brsgor3u:73": " lomānyapiyantītyarthaḥ //",
    "GSP33brsgor3u:74": " prāṇānāmagnyādiṣu layasya mukhyatve jīvasya gatibhogayorayogātsarve prāṇā anūtkrāmantīti vispaṣṭaśruterlomādigauṇalayapāṭhācca gauṇatvamityarthaḥ",
    "GSP33brsgor3u:75": " END BsRp_3,1.1.4",
    "GSP33brsgor3u:76": " START BsRp_3,1.1.5ḥ",
    "GSP33brsgor3u:77": " prathame 'śravaṇād iti cen na tā eva hy upapatteḥ / BBs_3,1.5 /",
    "GSP33brsgor3u:78": " bhūtāntarayuktānāmapāṃ gatimuktvā puruṣavacastvaṃ tāsāmākṣipya samādhatte-prathama iti /",
    "GSP33brsgor3u:79": " nanu prathamapadaṃ vyarthamuttarāgniṣvapyapāmaśravaṇādityāśaṅkya somavṛṣṭyannaretasāmabrūpatvāduttaratra tāsāṃ śravaṇamasti,",
    "GSP33brsgor3u:80": " na prathama ityāha-yadināmeti /",
    "GSP33brsgor3u:81": " pañcāgniṣvapāmāhutitve siddhe tāsāṃ pañcamyāmāhutau puruṣavacastvaṃ bhavenna tatsiddhaṃ",
    "GSP33brsgor3u:82": " prathamāgnau tāsāmanāhutitvāditi śaṅkārthaḥ evaṃ hi śraddhāśabdenāpāṃ grahe sati",
    "GSP33brsgor3u:83": " praśnottaropasaṃhārāṇāṃ saṃgānādekārthatvādekavākyatopapadyate,",
    "GSP33brsgor3u:84": " agrahe tu caturṣvagniṣvevāpāmāhutitvāccaturthyāmāhutāviti vācyaṃ,",
    "GSP33brsgor3u:85": " ataḥ praśnopasaṃhārayoḥ pañcamyāmiti śravaṇāt,",
    "GSP33brsgor3u:86": " prathamāgnāvapyāpa eva grāhyā iti samādhānārthaḥ /",
    "GSP33brsgor3u:87": " anapaḥ adbhyo 'nyataḥ /",
    "GSP33brsgor3u:88": " etadeveti /",
    "GSP33brsgor3u:89": " śraddhāśabdasyābarthakatvaṃ darśayatītyarthaḥ /",
    "GSP33brsgor3u:90": " upapatterityasyārthāntaramāha-śraddhākāryamiti /",
    "GSP33brsgor3u:91": " tasyāḥ śraddhāhuteḥ somaḥ saṃbhavatītyādinā śraddhāsomādīnāṃ pūrvapūrvapariṇāmatvaṃ",
    "GSP33brsgor3u:92": " śrutaṃ tato dravapariṇāmatvāt śraddhāyā aptvaṃ pratyayātmakamukhyaśraddhāyā āhutitvāyogāccetyarthaḥ /",
    "GSP33brsgor3u:93": " śraddhāśabdasyāpsu sūkṣmatvaguṇena vṛttimuktvā lakṣaṇāṃ vaktuṃ śraddhāyā adbhirekakarmayogitvaṃ hetutvaṃ vā saṃbandhamāha-śraddhāpūrvaketi /",
    "GSP33brsgor3u:94": " asmai yajamānāya /",
    "GSP33brsgor3u:95": " snānādyarthamāpaḥ śraddhāṃ saṃnamante janayantīti śrutyarthaḥ //5//",
    "GSP33brsgor3u:96": " END BsRp_3,1.1.5",
    "GSP33brsgor3u:97": " START BsRp_3,1.1.6ḥ",
    "GSP33brsgor3u:98": " aśrutatvād iti cen neṣṭādikāriṇāṃ pratīteḥ / BBs_3,1.6 /",
    "GSP33brsgor3u:99": " apāṃ gatimupetyādbhiḥ saha jīvānāṃ gatimākṣipya samādhatte-athāpītyādinā /",
    "GSP33brsgor3u:100": " dyulokāgnau śraddhāhuteḥ somo rājā saṃbhavatītyuktvā vākyaśeṣe dhūmādimārgeṇa ākāśāccandramasaṃ prāptā iṣṭyādikāriṇa eṣa somo rājetyuktāḥ,",
    "GSP33brsgor3u:101": " ataḥ somarājāśabdasāmānyādiṣṭyādikāriṇāṃ jīvānāṃ śraddhāśabditādbhiḥ saha gatiriha śraddhāhutivākye pratīyata ityarthaḥ /",
    "GSP33brsgor3u:102": " teṣāṃ sūkṣmābhirdravyāpūrvarūpābhiḥ pañcīkṛtābhiradbhiḥ saṃbandhaṃ vadan sahagatiṃ vivṛṇoti-teṣāṃ cāgnihotreti /",
    "GSP33brsgor3u:103": " nidhanaṃ maraṇaṃ tannimittakamantyeṣṭividhānaṃ,",
    "GSP33brsgor3u:104": " asau yajamānaḥ,",
    "GSP33brsgor3u:105": " svargāya gacchatviti mantrārthaḥ /",
    "GSP33brsgor3u:106": " hutadravyarūpāṇāmapāṃ gamane śrutyantaramāha-tathāceti /",
    "GSP33brsgor3u:107": " agnihotraprakaraṇe janakena yājñavalkyaṃ prati 'natvevainayoḥ sāyaṃprātarāhutyostvamutkrāntiṃ",
    "GSP33brsgor3u:108": " na gatiṃ na pratiṣṭhāṃ na tṛptiṃ na punarāvṛttiṃ na lokaṃ pratyutthāyinaṃ vettha'iti",
    "GSP33brsgor3u:109": " ṣaṭ praśnāḥ kṛtāsteṣāṃ nirvacanamapi rājñaiva 'te vā ete āhutī hute utkrāmataḥ te",
    "GSP33brsgor3u:110": " 'ntarikṣadvārā divaṃ gacchataste divamevāhavanīyaṃ pratiṣṭhāṃ kurvāte divaṃ tarpayataste",
    "GSP33brsgor3u:111": " tataḥ punarāvartete tataḥ pṛthivyāṃ puruṣe yoṣiti ca hute puruṣarūpeṇottiṣṭhataḥ'iti",
    "GSP33brsgor3u:112": " vākyaśeṣeṇa kṛtam //6 //",
    "GSP33brsgor3u:113": " END BsRp_3,1.1.6",
    "GSP33brsgor3u:114": " START BsRp_3,1.1.7ḥ",
    "GSP33brsgor3u:115": " bhāktaṃ vānātmavittvāt tathā hi darśayati / BBs_3,1.7 /",
    "GSP33brsgor3u:116": " saṃpratyuttarasūtravyāvartyaṃ śaṅkate-kathamityādinā /",
    "GSP33brsgor3u:117": " atra somākhyacandrasyānnatvamuktaṃ neṣṭādikāriṇāmiti bhrāntinirāsārthaṃ śrutyantaramāha-te candramiti /",
    "GSP33brsgor3u:118": " yathā yajñe camasasthaṃ somamṛtvija āpyāyasveti kriyāvṛttau loṭ punaḥ punarāpyāyya punaḥ punarapakṣayya bhakṣayanti /",
    "GSP33brsgor3u:119": " evamenāniṣṭādikāriṇo 'nnarūpān bhakṣayanti devā ityarthaḥ /",
    "GSP33brsgor3u:120": " adhikriyate puruṣo vidhinā saṃbadhyate 'nenetyadhikāraḥ phalakāmanā /",
    "GSP33brsgor3u:121": " śāstrānarthakyavāraṇāya annatvaṃ goṇamiti bhāvaḥ /",
    "GSP33brsgor3u:122": " kena doṣeṇa teṣāṃ devabhogyatetyata āha-anātmavittvācceti /",
    "GSP33brsgor3u:123": " yathā paśurbhogya evamajñaḥ sa bhedadhīmān devānāṃ bhogya ityarthaḥ /",
    "GSP33brsgor3u:124": " ātmaśabdasya mukhyatvabalena sūtrāṃśaṃ vyākhyāya prakṛtapañcāgnayaḥ sūtrakṛtātmatvenopacaritā iti vyākhyāntaramāha-anātmetyādinā /",
    "GSP33brsgor3u:125": " vidyāstutyarthamannatvaṃ na mukhyamityatra śrutyantarārthaṃ sūtraśeṣaṃ vyācaṣṭe-tathāhīti /",
    "GSP33brsgor3u:126": " evaṃ gatiparyālocanayā vairāgyamiti siddham //7//",
    "GSP33brsgor3u:127": " END BsRp_3,1.1.7",
    "GSP33brsgor3u:128": " START BsRp_3,1.2.8ḥ",
    "GSP33brsgor3u:129": " kṛtātyaye 'nuśayavān dṛṣṭasmṛtibhyāṃ yathetamanevaṃ ca / BBs_3,1.8 /",
    "GSP33brsgor3u:130": " idānīṃ gatyantarabhāvinīmāgatiṃ nirūpapayati-kṛtātyaya iti /",
    "GSP33brsgor3u:131": " bhoktavyakarmasamāptyānantaryamathaśabdārthaḥ /",
    "GSP33brsgor3u:132": " yathetamityārabhya śvādiyonimityantaṃ vākyaṃ yāvattāvadāmnāyata iti yojanā /",
    "GSP33brsgor3u:133": " atra yāvatsaṃpātamiti viśeṣaṇādramaṇīyacaraṇā iti vākyācca saṃśayamāha-tatreti /",
    "GSP33brsgor3u:134": " anuśayaḥ karma,",
    "GSP33brsgor3u:135": " atra pūrvapakṣe karmābhāvenāgateraniyamādvairāgyādārḍhyaṃ,",
    "GSP33brsgor3u:136": " siddhānte karmasattvenāgatiniyamādvairāgyadārḍhyamiti bhedaḥ /",
    "GSP33brsgor3u:137": " teṣāmiṣṭādikāriṇāṃ yadā tatkarma paryavaiti viparikṣīṇaṃ bhavati tadā punarāvartanta iti śrutyantareṇāpi kṛtsrakarmaṇaścandraloke bhuktatvamucyata ityarthaḥ /",
    "GSP33brsgor3u:138": " yāvatpadasaṅkoco na yuktaḥ śrutyantaravirodhādityāha-naivamiti /",
    "GSP33brsgor3u:139": " ayaṃ naro yatkiñcidiha loke karma karoti tasyāntaṃ phalaṃ paraloke prāpya karmārthaṃ punarāyātīti śrutyarthaḥ /",
    "GSP33brsgor3u:140": " karmābhāve śrutimuktvā yuktimāha-apiceti /",
    "GSP33brsgor3u:141": " abhivyaktiḥ phalonmukhatā,",
    "GSP33brsgor3u:142": " maraṇenābhivyaktasya sarvasya karmaṇaḥ paralokabhogasyāvaśyaṃbhāvātkarmābhāva ityarthaḥ /",
    "GSP33brsgor3u:143": " caraṇākhyasīlamātrādavaroha iti prāpte siddhāntapratijñāṃ vyācaṣṭe-yenetyādinā /",
    "GSP33brsgor3u:144": " tat tatrāvarohatāṃ jīvānāṃ madhye ye kecidiha karmabhūmau ramaṇīyacaraṇāḥ puṇyakarmāṇaḥ puṇyayonibhāja iti yat tat abhyāśo ha avaśyaṃ hītyarthaḥ",
    "GSP33brsgor3u:145": " kapūyaṃ pāpam /",
    "GSP33brsgor3u:146": " dṛṣṭaśabdasya śrutyarthamuktvārthāntaramāha-dṛṣṭaśceti /",
    "GSP33brsgor3u:147": " 'puṇyo vai puṇyena karma bhavati pāpaḥ pāpena'ityādiśāstreṇa sukhaduḥkhayordharmārdharmahetukatvamavagatam /",
    "GSP33brsgor3u:148": " tataśca janmārabya dṛṣṭo bhogaḥ karmahetukaḥ bhogatvāt,",
    "GSP33brsgor3u:149": " svargabhogavadityānuśayasiddhiḥ,",
    "GSP33brsgor3u:150": " vipakṣe ca hetvabhāvāt bhogasyākasmikatvaprasaṅga ityarthaḥ /",
    "GSP33brsgor3u:151": " smṛtavāśramāḥ āśramiṇaḥ pretya mṛtvā lokāntare karmaphalaṃ bhuktvā tataḥ śeṣeṇa bhuktādanyena karmaṇā anuśayākhyena punarjanma pratipadyante iti saṃbandhaḥ /",
    "GSP33brsgor3u:152": " viśiṣṭā deśādayo medhāntā daśa guṇā yeṣu te tathoktāḥ /",
    "GSP33brsgor3u:153": " śrutaṃ jñānaṃ,",
    "GSP33brsgor3u:154": " vṛttaṃ ācāraḥ /",
    "GSP33brsgor3u:155": " svābhimatānuśayaṃ vaktuṃ pṛcchati-kaḥ punariti /",
    "GSP33brsgor3u:156": " kṛtasya karmaṇaḥ svarge bhoge sati bhuktasya karmaṇo leśo 'nuśayastadvānavarohati bhāṇḍe snehaleśasya dṛṣṭatvāt,",
    "GSP33brsgor3u:157": " tataḥ śeṣeṇeti smṛteścetyekadeśivyākhyāmāha-kecidityādinā /",
    "GSP33brsgor3u:158": " ricyamānaṃ snehena viyujyamānam /",
    "GSP33brsgor3u:159": " nanu bhoganāśyatvāt karmaṇo leśo na yuktaḥ iti śaṅkate-nanviti /",
    "GSP33brsgor3u:160": " kṛtsnakarmaṇo bhoge jāte nāśaḥ syāt,",
    "GSP33brsgor3u:161": " natu bhogo jāta iti parihārārthaḥ /",
    "GSP33brsgor3u:162": " bhogo na jāyata ityayuktamiti śaṅkate-nanviti /",
    "GSP33brsgor3u:163": " bhogaḥ sāvaśeṣo jāta iti samādhatte-bāḍhamityādinā /",
    "GSP33brsgor3u:164": " idamekadeśivyākhyānaṃ dūṣayati-naceti /",
    "GSP33brsgor3u:165": " 'svargakāmo yajeta'ityādiśāstreṇa svargabhogārthaṃ karma coditaṃ,",
    "GSP33brsgor3u:166": " taccheṣasya martyabhogahetutve śāstravirodha ityarthaḥ /",
    "GSP33brsgor3u:167": " kiñca svargahetukarmaśeṣādavarohe kapūyayonyāpattiśrutivirodha ityāha-avaśyaṃ ceti /",
    "GSP33brsgor3u:168": " svābhimatamanuśayamāha-tasmāditi /",
    "GSP33brsgor3u:169": " pūrvapakṣabījamanūdya dūṣayati-yadityādinā /",
    "GSP33brsgor3u:170": " kṣapayitvā punarāgacchantīti prāpyantamiti vākyena gamyata iti yojanā /",
    "GSP33brsgor3u:171": " janmārabhya dṛṣṭabhogaliṅgānugṛhītayā ramaṇīyakapūyacaraṇaśrutyaihikānuśayākyakarmaviśeṣaṇaparayā virodhāt,",
    "GSP33brsgor3u:172": " yatkiñceti yāvatsaṃpātamiti ca sāmānyaśabdayorāmuṣmikaviṣayatvena saṅkoco nyāyya iti bhāvaḥ /",
    "GSP33brsgor3u:173": " maraṇaṃ kṛtsnakarmābhivyañjakamityayuktam,",
    "GSP33brsgor3u:174": " uktānuśayaśrutivirodhādityāha-tadapīti //",
    "GSP33brsgor3u:175": " balavadanārabdhakarmapratibandhācca na kṛtsnakarmābhivyaktirityāha-apicetyādinā /",
    "GSP33brsgor3u:176": " tasya kṛtasnakarmavyañjakatve heturnāstīti bhāvaḥ /",
    "GSP33brsgor3u:177": " praśnaṃ matvottaraṃ śaṅkate-ārabdheti /",
    "GSP33brsgor3u:178": " ārabdhavadanārabdhasyāpi balavataḥ pratibandhakatvānna sarvakarmaṇaḥ phaladānāyābhivyaktiriti samādhatte-yatheti /",
    "GSP33brsgor3u:179": " anāraśabdhaphalatvāviśeṣātsarvakarmaṇāmabhivyaktimāśaṅkya mithoviruddhasvarganarakādidehaphalānāmekadehārambhakatvāsaṃbhava uktastaṃ vivṛṇoti-nahīti",
    "GSP33brsgor3u:180": " astu tarhi durbalasya karmaṇo nāśa ityata āha-nāpīti /",
    "GSP33brsgor3u:181": " nābhuktaṃ kṣīyate karmetyekānta utsargaḥ sa ca prāyaścitabrahmajñānadhyānairbādhyate na maraṇamātraṇetyarthaḥ /",
    "GSP33brsgor3u:182": " maraṇena durbalakarmāvināśe mānamāha-smṛtiriti /",
    "GSP33brsgor3u:183": " karmanāśapakṣaṃ nirasya prakṛtakṛtsnakarmābhivyaktipakṣe doṣāntaramāha-yadi ceti /",
    "GSP33brsgor3u:184": " 'kṛtsnakarmaṇāmekasmin devādijanmani bhogena kṣayānna janmāntaraṃ syāt,",
    "GSP33brsgor3u:185": " jñānābhāvānna muktirityajñadevasya kaṣṭāntarāladaśā syādityarthaḥ /",
    "GSP33brsgor3u:186": " 'śvasūkarakharoṣṭrāṇāṃ go 'jāvimṛgapakṣiṇām /",
    "GSP33brsgor3u:187": " caṇḍālapulkasānāṃ ca brahmahā yonimṛcchati /",
    "GSP33brsgor3u:188": " 'ityādismṛtivirodhācca na sarvakarmaṇāmekajanmārambhakatvamityāha-brahmeti /",
    "GSP33brsgor3u:189": " nanvekasya karmaṇaḥ kathamanekajanmaphalakatvam,",
    "GSP33brsgor3u:190": " adṛṣṭatvādityāha-naceti /",
    "GSP33brsgor3u:191": " kiñca vyañjakatve 'pi maraṇasya kiṃ sarvakarmavyañjakatvaṃ kalpyate uta yatkiñcitkarmavyañjakatvam /",
    "GSP33brsgor3u:192": " nādyaḥ, iha kṛtakārīryāderatraiva phalahetormaraṇavyajyatvāsaṃbhavādityāha-naceti /",
    "GSP33brsgor3u:193": " dvitīyaṃ nirasyan paroktaṃ dṛṣṭāntaṃ vighaṭayati-pradīpeti /",
    "GSP33brsgor3u:194": " rūpāṇāṃ pradīpavat,",
    "GSP33brsgor3u:195": " maraṇaṃ na kasyacidapi karmaṇo vayañjakaṃ kintu prabalakarmapratibandhābhāve durbalaṃ vyajyata ityarthaḥ /",
    "GSP33brsgor3u:196": " evaṃ maraṇasya vyañjakatvānaṅgīkāreṇa pradīpadṛṣṭānto nirastaḥ,",
    "GSP33brsgor3u:197": " aṅgīkāre 'pyanukūlo dṛṣṭānta ityāha-sthūleti /",
    "GSP33brsgor3u:198": " sūkṣmamanudbhūtarūpamiti maraṇe sarvakarmābhivyaktyasiddhiriti śeṣaḥ /",
    "GSP33brsgor3u:199": " evaṃ sarvakarmasaṅgha ekajanmārambhaka ityaikabhavikaḥ karmāśaya iti matanirāsamupasaṃharati-tasmāditi /",
    "GSP33brsgor3u:200": " caraṇaśrutyā 'tataḥ śeṣeṇa'ityādismṛtyā 'prabalapratibandhāt'itinyāyena cānabhivyaktakarmasadbhāvādityarthaḥ /",
    "GSP33brsgor3u:201": " nanu muktyanupapattyāṅgīkārya aikabhavika ityata āha-śeṣeti /",
    "GSP33brsgor3u:202": " sūtraśeṣaṃ vyācaṣṭe-te cetyādinā /",
    "GSP33brsgor3u:203": " avarohamārga itthaṃ śrūyate-'tasmin yāvatsaṃpātamuṣitvā athaitamevādhvānaṃ punarnivartante",
    "GSP33brsgor3u:204": " yathetamākāśamākaśādvāyuṃ vāyurbhūtvā dhūmo bhavati dhūmo bhūtvābhraṃ bhūtvā megho",
    "GSP33brsgor3u:205": " bhavati bhūtvā pravarṣati ta iha vrīhiyavā oṣadhivanaspatayastilamāṣā iti jāyante",
    "GSP33brsgor3u:206": " ato vai khalu durniṣprapataraṃ yo yo hyannamatti yo retaḥ siñcati tadbhūya eva bhavati",
    "GSP33brsgor3u:207": " tadya iha ramaṇīyacaraṇā ramaṇīyāṃ yonimāpadyante'iti /",
    "GSP33brsgor3u:208": " dhūmādyadhvanā yathetaṃ yathāgataṃ tathetamadhvānaṃ punarāyantītyuktvā dhūmādirūpapitṛmārgastharātryādikaṃ",
    "GSP33brsgor3u:209": " noktamadhikaṃ cābhrādikamuktamiti matvā sūtrakṛtoktaṃ yathetamanevaṃ ceti /",
    "GSP33brsgor3u:210": " avaśiṣṭaśrutyartho 'gne sphuṭībhaviṣyati //8//",
    "GSP33brsgor3u:211": " END BsRp_3,1.2.8",
    "GSP33brsgor3u:212": " START BsRp_3,1.2.9ḥ",
    "GSP33brsgor3u:213": " caraṇād iti cen nopalakṣaṇārtheti kārṣṇājiniḥ / BBs_3,1.9 /",
    "GSP33brsgor3u:214": " saṃprati śrutisthacaraṇaśabdamākṣepapūrvakaṃ sūtrakṛdvyācaṣṭe-caraṇāditi cediti /",
    "GSP33brsgor3u:215": " 'adrohaḥ sarvabhūteṣu karmaṇā manasā girā /",
    "GSP33brsgor3u:216": " anugrahaśca jñānaṃ ca śīlametadvidurbudhāḥ'iti smṛtāvuktāvadrohādayaḥ śāstrārthajñānarūpaṃ śīlaṃ sarvakarmāṅgamuktaṃ tadbodhakaṃ caraṇapadamaṅginaḥ śrautādikarmaṇo lakṣakaṃ,",
    "GSP33brsgor3u:217": " karmaṇa evottarāvasthā dharmādharmākhyāpūrvamiti karmalakṣaṇayaiva tadabhinnāpūrvākhyānuśayasiddhiriti kārṣṇājinimatam //9//",
    "GSP33brsgor3u:218": " END BsRp_3,1.2.9",
    "GSP33brsgor3u:219": " START BsRp_3,1.2.10ḥ",
    "GSP33brsgor3u:220": " ānarthakyam iti cen na tadapekṣatvāt / BBs_3,1.10 /",
    "GSP33brsgor3u:221": " tadeva śaṅkāsamādhānābhyamāha-ānarthakyamiti cedityādinā sūtreṇa /",
    "GSP33brsgor3u:222": " caraṇaśabdavācyasyaiva grahaṇasaṃbhavānna lakṣaṇā yukteti śaṅkitvaiva brūte-nanviti /",
    "GSP33brsgor3u:223": " pratiṣiddhaṃ śīlaṃ krodhānṛtādirūpam /",
    "GSP33brsgor3u:224": " kiñca śīlasya niṣphalatvāyogācchrutayonyāpattistasyaiva phalaṃ nānuśayasyetyāha-avaśyaṃ ceti /",
    "GSP33brsgor3u:225": " vedāstadarthakarmāṇyācāraṃ vinā na phalantīti smṛtyā śīlasya karmāṅgatvānna pṛthakphalāpekṣā,",
    "GSP33brsgor3u:226": " aṅgiphalenārthavattvāt /",
    "GSP33brsgor3u:227": " na cāṅgamātrādyonyāpattiḥ phalamiti vācyam /",
    "GSP33brsgor3u:228": " aṅgasya phalāsaṃbhavena mukhyārthasyācārasya grahaṇāyogāllakṣaṇā yukteti samādhānārthaḥ /",
    "GSP33brsgor3u:229": " yadyācārasya snānādivat puruṣasaṃskāratayā puruṣārthatvaṃ tadāpyavirodha ityāha-puruṣārthatve 'pīti /",
    "GSP33brsgor3u:230": " aṅgāvabaddhopāstivadācāror'thavānityarthaḥ /",
    "GSP33brsgor3u:231": " astu tarhi śīlakhyācārādeva yonyāpattirityāśaṅkya 'puṇyo vai puṇyena karmaṇā'ityādi śrutyā virodhānnaivamityāha-karma ceti /",
    "GSP33brsgor3u:232": " pārayamāṇaḥ śaktaḥ //10//",
    "GSP33brsgor3u:233": " END BsRp_3,1.2.10",
    "GSP33brsgor3u:234": " START BsRp_3,1.3.11ḥ",
    "GSP33brsgor3u:235": " sukṛtaduṣkṛte eveti tu bādariḥ / BBs_3,1.11 /",
    "GSP33brsgor3u:236": " yadyapyakrodhādirūpaṃ śīlaṃ sādhāraṇadharmātmakaṃ viśeṣarūpāt karmaṇo 'bhinnaṃ tathāpi",
    "GSP33brsgor3u:237": " caraṇācāraśabdau karmavācināveva na śīlavācakāviti na lakṣaṇāvasara iti bādarimataṃ",
    "GSP33brsgor3u:238": " mukhyasiddhāntamāha-sukṛteti /",
    "GSP33brsgor3u:239": " caraṇaśabdārthamupasaṃharati-ācāro 'pīti /",
    "GSP33brsgor3u:240": " karmaṇa evācāratve yathākārītyādibhedoktiḥ kathamityata āha-bhedavyapadeśa iti /",
    "GSP33brsgor3u:241": " nirūpapadācāraśabdāt sadācārarūpo viśeṣo bhāti /",
    "GSP33brsgor3u:242": " atastatsamabhivyāhṛtaḥ karmasāmānyavācako yathākārīti śabdastaditaraviśeṣaparaḥ evamanavadyāni karmāṇīti sāmānyataḥ,",
    "GSP33brsgor3u:243": " asmākaṃ sucaritānīti viśeṣa iti vivekaḥ /",
    "GSP33brsgor3u:244": " tasmādanuśayabalādāgatyavaśyaṃbhāvānusandhānādvairāgyamiti siddham //11//",
    "GSP33brsgor3u:245": " END BsRp_3,1.3.11",
    "GSP33brsgor3u:246": " START BsRp_3,1.3.12ḥ",
    "GSP33brsgor3u:247": " aniṣṭādikāriṇām api ca śrutam / BBs_3,1.12 /",
    "GSP33brsgor3u:248": " evaṃ puṇyātmanāṃ gatyāgaticintayā vairāgyaṃ nirūpya pāpināṃ taccintayā tannirūpayati-aniṣṭādikāriṇāmapīti /",
    "GSP33brsgor3u:249": " 'ye vai ke ca'ityaviśeṣaśruteḥ,",
    "GSP33brsgor3u:250": " 'vaivasvataṃ saṃgamanaṃ janānām'iti śruteśca saṃśaye prathamādhikaraṇena siddhaniyamākṣepasaṃgatyā pūrvapakṣasūtraṃ vyācaṣṭe-tatretyādinā /",
    "GSP33brsgor3u:251": " yamarājaṃ pāpijanānāṃ samyaggamyaṃ,",
    "GSP33brsgor3u:252": " haviṣā prīṇayateti śrutyarthaḥ /",
    "GSP33brsgor3u:253": " pūrvapakṣe puṇyavatāmeva candragatiriti niyamābhāvāt puṇyavaiyarthyaṃ pāpādvairāgyādārḍhyaṃ ceti phalaṃ,",
    "GSP33brsgor3u:254": " siddhānte pāpināṃ candralokadarśanamapi nāstīti puṇyārthavattvaṃ vairāgyadārḍhyaṃ ceti phalam /",
    "GSP33brsgor3u:255": " pañcamāgnau dehārambha iti niyamātpāpināmapi prathamadyulokāgniprāptirvācyetyāha-dehārambha iti /",
    "GSP33brsgor3u:256": " pāpināṃ svargabhogābhāve 'pi mārgāntarābhāvā candragatiriti bhāvaḥ //12//",
    "GSP33brsgor3u:257": " END BsRp_3,1.3.12",
    "GSP33brsgor3u:258": " START BsRp_3,1.3.13ḥ",
    "GSP33brsgor3u:259": " saṃyamane tv anubhūyetareṣāmārohāv arohau tadgatidarśanāt / BBs_3,1.13 /",
    "GSP33brsgor3u:260": " siddhāntasūtraṃ vyācaṣṭe-tuśabda ityādinā /",
    "GSP33brsgor3u:261": " saṃyamane yamaloke yamakṛtā yātanā anubhūyāvarohantītyevamārohāvarohāviti yojanā sūtrasya jñeyā /",
    "GSP33brsgor3u:262": " prayatāṃ mṛtvā gacchatām /",
    "GSP33brsgor3u:263": " samyak parastātprāpyata iti saṃparāyaḥ paralokaḥ tadupāyaḥ sāṃparāyaḥ,",
    "GSP33brsgor3u:264": " bālamajñaṃ,",
    "GSP33brsgor3u:265": " viśeṣato vittarāgeṇa mūḍhaṃ mohātpramādaṃ kurvantaṃ prati na bhāti /",
    "GSP33brsgor3u:266": " sa ca bālo 'yaṃ strīvittādiloko 'sti na paraloko 'stīti mānī /",
    "GSP33brsgor3u:267": " sa me mama yamasya vaśamāpnotītyarthaḥ /",
    "GSP33brsgor3u:268": " pāpināṃ yamavaśyatāvādiviśeṣaśrutismṛtibalāt'ye vai ke ca'ityaviśeṣaśrutiriṣṭādikāriviṣayatvena vyākhyeyeti bhāvaḥ //13//",
    "GSP33brsgor3u:269": " END BsRp_3,1.3.13",
    "GSP33brsgor3u:270": " START BsRp_3,1.3.14ḥ",
    "GSP33brsgor3u:271": " smaranti ca / BBs_3,1.14 /",
    "GSP33brsgor3u:272": " sūtratrayasya bhāṣyaṃ subodham // 14 // // 15 // //16//",
    "GSP33brsgor3u:273": " END BsRp_3,1.3.14",
    "GSP33brsgor3u:274": " START BsRp_3,1.3.15ḥ",
    "GSP33brsgor3u:275": " api ca sapta / BBs_3,1.15 /",
    "GSP33brsgor3u:276": " END BsRp_3,1.3.15",
    "GSP33brsgor3u:277": " START BsRp_3,1.3.16ḥ",
    "GSP33brsgor3u:278": " tatrāpi ca tadvyāpārādavirodhaḥ / BBs_3,1.16 /",
    "GSP33brsgor3u:279": " END BsRp_3,1.3.16",
    "GSP33brsgor3u:280": " START BsRp_3,1.3.17ḥ",
    "GSP33brsgor3u:281": " vidyākarmaṇor iti tu prakṛtatvāt / BBs_3,1.17 /",
    "GSP33brsgor3u:282": " yaduktaṃ mārgāntarābhāvāt pāpināmapi candragatiriti /",
    "GSP33brsgor3u:283": " tanna /",
    "GSP33brsgor3u:284": " tṛtīyamārgaśruterityāha-vidyākarmaṇoriti /",
    "GSP33brsgor3u:285": " mārgadvitayoktyanantaraṃ tṛtīyamārgoktiprārambhārthaḥ śrutāvathaśabdaḥ /",
    "GSP33brsgor3u:286": " etayorvidyākarmaṇoḥ pathidvayasādhanayoranyatareṇāpi sādhanena ye narā na yuktāste janmamaraṇāvṛttirūpatṛtīyamārgasthāni bhūtāni bhavanti,",
    "GSP33brsgor3u:287": " kriyāvṛttau loṭ,",
    "GSP33brsgor3u:288": " tena pāpināṃ candragatyabhāvāccandraloko na saṃpūryata iti śrutyarthaḥ /",
    "GSP33brsgor3u:289": " pratipattāviti /",
    "GSP33brsgor3u:290": " prāptisādhane ityarthaḥ /",
    "GSP33brsgor3u:291": " apica pāpināṃ candragatau asau lokaḥ saṃpūryeta 'ataśca na saṃpūryate'ityetatprativacanaṃ viruddhaṃ prasajyetetyanvayaḥ /",
    "GSP33brsgor3u:292": " avarohādasaṃpūraṇamaśrutaṃ na kalpyaṃ śrutahānyāpatterityāha-na aśrutatvāditi /",
    "GSP33brsgor3u:293": " avaroha eva tṛtīyaṃ sthānaṃ śrutyuktamityata āha-avarohasyeti /",
    "GSP33brsgor3u:294": " imamadhvānaṃ punarnivartanta iti iṣṭādikāriṇāmavarohokteraniṣṭādikāriṇāmapi avarohasyārthasiddhatvāt punaruktirvyarthetyarthaḥ /",
    "GSP33brsgor3u:295": " athaitayoriti mārgāntaropakramabādhastṛtīyaśabdabādhaścetyataḥ sthānaśabdo mārgalakṣaka iti draṣṭavyam //17//",
    "GSP33brsgor3u:296": " END BsRp_3,1.3.17",
    "GSP33brsgor3u:297": " START BsRp_3,1.3.18ḥ",
    "GSP33brsgor3u:298": " na tṛtīye tathopalabdheḥ / BBs_3,1.18 /",
    "GSP33brsgor3u:299": " evamaviśeṣaśrutermārgāntarābhāvācceti pūrvapakṣabījadvayaṃ nirasya tṛtīyabījanirāsārthaṃ sūtramādatte-yatpunarityādinā /",
    "GSP33brsgor3u:300": " vidyākarmaśūnyānāṃ kṛmikīṭādibhāvena jāyasvetyādiśrutyā nirantarajanmamaraṇopalabdhernāhutisaṃkhyādara ityarthaḥ /",
    "GSP33brsgor3u:301": " puruṣaśabdāccaivamityāha-apiceti /",
    "GSP33brsgor3u:302": " manuṣyadehasyāpi nāhutisaṅkhyāniyama ityāha-apicetyādinā /",
    "GSP33brsgor3u:303": " vidhiniṣedharūpārthadvaye vākyabhedaḥ syādityarthaḥ //18//",
    "GSP33brsgor3u:304": " END BsRp_3,1.3.18",
    "GSP33brsgor3u:305": " START BsRp_3,1.3.19ḥ",
    "GSP33brsgor3u:306": " smaryate 'pi ca loke / BBs_3,1.19 /",
    "GSP33brsgor3u:307": " aniyame smṛtisaṃvādārthaṃ sūtram-smaryate 'pīti /",
    "GSP33brsgor3u:308": " lokyate 'neneti loko bhāratādiruktaḥ mukhyārthamapyāha-balāketi //19//",
    "GSP33brsgor3u:309": " END BsRp_3,1.3.19",
    "GSP33brsgor3u:310": " START BsRp_3,1.3.20ḥ",
    "GSP33brsgor3u:311": " darśanāc ca / BBs_3,1.20 /",
    "GSP33brsgor3u:312": " 'aṇḍajāni ca jarāyujāni ca svedajāni codbhijjāni ca 'itiśrutyavaṣṭambhena sūtraṃ vyācaṣṭe-apiceti /",
    "GSP33brsgor3u:313": " anyatrāpyaniṣṭādikāriṣvityarthaḥ //20//",
    "GSP33brsgor3u:314": " END BsRp_3,1.3.20",
    "GSP33brsgor3u:315": " START BsRp_3,1.3.21ḥ",
    "GSP33brsgor3u:316": " tṛtīyaśabdāvarodhaḥ saṃśokajasya / BBs_3,1.21 /",
    "GSP33brsgor3u:317": " anayā śrutyā cāturvidhyaṃ kathamuktaṃ śrutyantare trīṇyevetyavadhāraṇavirodhāditi śaṅkottaratvena sūtramādatte-nanvityādinā /",
    "GSP33brsgor3u:318": " jīvajaṃ jarāyujaṃ manuṣyādi,",
    "GSP33brsgor3u:319": " bhūmimudbhidya jāyate vṛkṣādikaṃ,",
    "GSP33brsgor3u:320": " udakaṃ bhittvā jāyate yūkādi jaṅgamamiti bhedaḥ /",
    "GSP33brsgor3u:321": " saṃśokaḥ svedaḥ //21//",
    "GSP33brsgor3u:322": " END BsRp_3,1.3.21",
    "GSP33brsgor3u:323": " START BsRp_3,1.4.22ḥ",
    "GSP33brsgor3u:324": " sābhāvyāpattirupapatteḥ / BBs_3,1.22 /",
    "GSP33brsgor3u:325": " evaṃ pāpināṃ gatyāgatī vicārya saṃpratīṣṭādikāriṇāmavarohe viśeṣamāha-sābhāvyāpattirūpapatteḥ /",
    "GSP33brsgor3u:326": " yathetamanevaṃ cetyuktarītyā yathāgataṃ dhūmādyadhvānaṃ punarnivartante,",
    "GSP33brsgor3u:327": " nivṛttāścānuśayinaḥ karmānte drutadehā ākāśaṃ gatā ākāśasadṛśā bhavanti /",
    "GSP33brsgor3u:328": " ākāśasādṛśyānantaraṃ piṇḍīkṛtā atisūkṣmaliṅgopahitāḥ vāyunetastataśca nīyamānā vāyusamā bhavanti /",
    "GSP33brsgor3u:329": " so 'nuśayī saṃgho vāyusamo bhūtvā dhūmasaṃgatastatsamo bhavati,",
    "GSP33brsgor3u:330": " dhūmasamo bhūtvābhrasamo bhavati /",
    "GSP33brsgor3u:331": " apo bibhartītyabhraṃ,",
    "GSP33brsgor3u:332": " mehati siñcatīti vṛṣṭikartā meghastatsamo bhūtvā varṣadhārādvārā pṛthivīṃ praviśya vrīhiyavādirūpo bhavatīti siddhāntagatyā śrutyarthaḥ /",
    "GSP33brsgor3u:333": " pūrvottarayuktidvayaṃ saṃśyabījaṃ mantavyaṃ,",
    "GSP33brsgor3u:334": " pūrvatra mārgadvayamuktvā tṛtīyatvokteryuktaṃ sthānaśabdasya mārgalakṣakatvamiha",
    "GSP33brsgor3u:335": " tu dugdhaṃ dadhi bhavatītyādiprayoge bhavatiśrutervikārasvarūpāpattau mukhyatvāt",
    "GSP33brsgor3u:336": " sādṛśyāpattilakṣaṇābījaṃ nāstīti pratyudāharaṇasaṅgatiḥ /",
    "GSP33brsgor3u:337": " śrutimukhyatvaṃ phalamiti pūrvapakṣaḥ /",
    "GSP33brsgor3u:338": " anuśayināṃ pūrvasiddhākāśādisvarūpāpattyayogāllakṣaṇeti siddhāntayati-evamityādinā /",
    "GSP33brsgor3u:339": " samāno bhāvo dharmo yasya tadbhāvaḥ sābhāvyaṃ sāmyamiti sūtrapadārthaḥ /",
    "GSP33brsgor3u:340": " evaṃ hyetaditi /",
    "GSP33brsgor3u:341": " etadbhavanamevaṃ sādṛśyarūpamevopapadyata ityarthaḥ /",
    "GSP33brsgor3u:342": " anuśayināmākāśādibhyo nirgamanānyathānupapattyāpi sādṛśyalakṣaṇetyāha-ākāśasvarūpeti /",
    "GSP33brsgor3u:343": " saṃyogalakṣaṇāmāśaṅkyāha-vibhutvādi ti /",
    "GSP33brsgor3u:344": " bhavatiśrutyā saṃyogalakṣaṇāyāmanuvādaḥ syādityarthaḥ /",
    "GSP33brsgor3u:345": " vividhabhūtasāmyamavarohe bhavatītyanusaṃdhānādvairāgyamupasaṃharati-ata iti //22//",
    "GSP33brsgor3u:346": " END BsRp_3,1.4.22",
    "GSP33brsgor3u:347": " START BsRp_3,1.5.23ḥ",
    "GSP33brsgor3u:348": " nāticireṇa viśeṣāt / BBs_3,1.23 /",
    "GSP33brsgor3u:349": " nāticireṇa /",
    "GSP33brsgor3u:350": " uktaṃ sādṛśyamupajīvya loke gantṛṇāṃ cirāciragatidarśanātsaṃśayaṃ vadan pūrvapakṣayati-tatretyādinā /",
    "GSP33brsgor3u:351": " aniyamāt kadācidvilambena yonyāpattiriti pūrvapakṣaphalaṃ,",
    "GSP33brsgor3u:352": " siddhānte tu vrīhīyavādibhāvādanuśayināṃ vilambena nirgamanamiti viśeṣādākāśādibhāvācchīghraṃ nirgama ityavilambena yonyāpattirityanusaṃdhānādvairāgyadārḍhyamiti vivekaḥ /",
    "GSP33brsgor3u:353": " nanvākāśādiṣvanuśayināṃ sukhaṃ vrīhiyavādiṣu duḥkhamiti duḥśabdādbhāti na cirāciranirgamanamityata āha-sukhaduḥkhatāviśeṣaścāyamiti /",
    "GSP33brsgor3u:354": " avadhiḥ kālaḥ //23//",
    "GSP33brsgor3u:355": " END BsRp_3,1.5.23",
    "GSP33brsgor3u:356": " START BsRp_3,1.6.24ḥ",
    "GSP33brsgor3u:357": " anyādhiṣṭhiteṣu pūrvavadabhilāpāt / BBs_3,1.24 /",
    "GSP33brsgor3u:358": " anyābhilāpāt /",
    "GSP33brsgor3u:359": " śrutikramāt arthakramāccādhikaraṇānāṃ kramo bodhyaḥ /",
    "GSP33brsgor3u:360": " iha bhūmau varṣadhārādvārā patitāste 'nuśayino vrīhyādisāmyena jāyanta iti śrutyarthaḥ /",
    "GSP33brsgor3u:361": " atra jāyanta iti śruteḥ pūrvatrākāśādivarṣāntasādṛśyokteśca saṃśayamāha-tatreti /",
    "GSP33brsgor3u:362": " asminnavadhau varṣasādṛśyānantaramityarthaḥ /",
    "GSP33brsgor3u:363": " durniṣprapataraśabdena ciranirgalanalakṣaṇoktā na yuktā,",
    "GSP33brsgor3u:364": " duḥkhena nirgamanamiti mukhyasaṃbhavādityākṣepasaṅgatyā pūrvapakṣayati-kiṃ tāvadityādinā /",
    "GSP33brsgor3u:365": " atra pūrvapakṣe sthāvaratvanivṛttaye 'dhikāriṇāṃ yatnagauravaṃ,",
    "GSP33brsgor3u:366": " siddhānte vrīhyādisaṃśleṣamātraṃ parihartuṃ yatnalāghavaṃ vairāgyadārḍhyaṃ ceti vivekaḥ /",
    "GSP33brsgor3u:367": " nanu dehotpattyā jīvānāṃ janma syānna svataḥ,",
    "GSP33brsgor3u:368": " vrīhyadestu na dehatvamityata āha-sthāvarabhāvasyeti /",
    "GSP33brsgor3u:369": " 'sthāṇumanye 'nusaṃyanti'ityādyā śrutiḥ /",
    "GSP33brsgor3u:370": " 'śarīrajaiḥ karmadoṣairyāti sthāvaratāṃ naraḥ'ityādyā smṛtiḥ /",
    "GSP33brsgor3u:371": " nanu svargiṇāṃ pāpābhāvātkathaṃ sthāvaratvaṃ,",
    "GSP33brsgor3u:372": " tatrāha-paśviti /",
    "GSP33brsgor3u:373": " somādyucchiṣṭabhakṣaṇasurāgrahāvādiśabdārthaḥ /",
    "GSP33brsgor3u:374": " kratvarthahiṃsāderapi hiṃsātvādisāmānyena pravṛtterna hiṃsyādityādiśāstraniṣiddhatvākāreṇa duritāpūrvakāritvamaviruddhamiti sāṅkhyā āhuḥ /",
    "GSP33brsgor3u:375": " śruto 'tra vrīhyādibhāvo 'nuśayināṃ na janyarūpaḥ karmaviśeṣaparāmarśaṃ vinātroktatvāt,",
    "GSP33brsgor3u:376": " pūrvoktākāśādibhāvavaditi siddhāntayati-evaṃ prāpta ityādinā /",
    "GSP33brsgor3u:377": " pūrvavaditi padaṃ dṛṣṭāntatvena hetvaṃśatvena ca vyākhyātaṃ yadatra prakaraṇe karmaviśeṣaparāmarśakamucyate tajjanmeti vyatirekadṛṣṭāntamapyāha-yatra tviti /",
    "GSP33brsgor3u:378": " apica 'yo yo hyannamatti yo retaḥ striyāṃ siñcati tadbhūya eva bhavati'iti vākyaśeṣe",
    "GSP33brsgor3u:379": " vrīhyādiṣu praviṣṭasyānuśayisaṃghasyānnadvārā retaḥsikpuruṣayogaḥ śrutastadanyathānupapattyāpi",
    "GSP33brsgor3u:380": " janmaśrutirna mukhyetyāha-apicetyādinā /",
    "GSP33brsgor3u:381": " vrīhyādirūpadehanāśe dehināmuktānteravaśyaṃbhāvādretaḥ sigyogo na syādityarthaḥ /",
    "GSP33brsgor3u:382": " eteneti /",
    "GSP33brsgor3u:383": " uktānumānārthāpattibhyām /",
    "GSP33brsgor3u:384": " jāyata iti śrutermukhyārthatvamanuśayibhogāyatanatvaṃ ca vrīhyādeḥ pratibrūyādityarthaḥ /",
    "GSP33brsgor3u:385": " nanu vrīhyāderbhogāyatanatvānaṅgīkāre pūrvoktaśrutismṛtiprasiddhibādha ityata āha-naceti //24//",
    "GSP33brsgor3u:386": " END BsRp_3,1.6.24",
    "GSP33brsgor3u:387": " START BsRp_3,1.6.25ḥ",
    "GSP33brsgor3u:388": " aśuddham iti cen na śabdāt / BBs_3,1.25 /",
    "GSP33brsgor3u:389": " vaidikaṃ karmāśuddhaṃ na bhavati śāstravihitatvāditi sūtrārthaṃ prapañcayati-ayaṃ dharma ityādinā /",
    "GSP33brsgor3u:390": " śucau deśe prātaḥ sāyaṅkāle jīvanādinimitte kṛtamagnihotraṃ dharmo bhavati sa evāśucideśe",
    "GSP33brsgor3u:391": " madhyarātre maraṇādinimitte kṛtaḥ sannadharmo bhavatīti nirṇayaḥ śāstraikasādhya ityarthaḥ /",
    "GSP33brsgor3u:392": " tataḥ kiṃ tatrāha-śāstrācceti /",
    "GSP33brsgor3u:393": " nanu yā hiṃsā so 'dharma ityutsargasya viśeṣavidhinā bādho 'tra na yuktaḥ /",
    "GSP33brsgor3u:394": " nābhicarediti niṣiddhaśyenasya puruṣārthatvavat niṣiddhahiṃsāderapi kratūpakārakatvāvirodhāditi,",
    "GSP33brsgor3u:395": " tatrāha-utsargāpavādayoriti /",
    "GSP33brsgor3u:396": " ayamarthaḥ-kāmye karmaṇi sarvatra karaṇāṃśe rāgataḥ pravṛttiḥ,",
    "GSP33brsgor3u:397": " aṅgeṣu vidhita iti sthitiḥ /",
    "GSP33brsgor3u:398": " tathāca śyenākhye karmaṇi niṣedhe 'pi rāgaprābalyāt pravṛttiḥ syāt kratvaṅgahiṃsādau tu vidhita eva pravṛttirvācyā /",
    "GSP33brsgor3u:399": " sa ca vidhiryadyutsargaprāptamanarthahetutvaṃ na bādheta tarhi pravartako na syāt,",
    "GSP33brsgor3u:400": " pravartakatve vā vidhiranarthāya syāt,",
    "GSP33brsgor3u:401": " ato niravakāśo vidhiḥ sāvakāśamutsargamavihitahiṃsādiṣu sthāpayatīti /",
    "GSP33brsgor3u:402": " idaṃ ca niṣedhaśāstrasya hiṃsātvādisāmānyena pravṛttimaṅgīkṛtyoktam /",
    "GSP33brsgor3u:403": " vastutastasya rāgaprāptahiṃsāviṣayatvādvaidhahiṃsāyāmapravṛtternāśuddhatvaśaṅkāvasara iti draṣṭavyam /",
    "GSP33brsgor3u:404": " pratirūpaṃ duḥkharūpaṃ tasya phalaṃ neti yojanā /",
    "GSP33brsgor3u:405": " iha vrīhyādibhāve kaścidadhikāraḥ karmaparāmarśo nāstītyuktam //25//",
    "GSP33brsgor3u:406": " END BsRp_3,1.6.25",
    "GSP33brsgor3u:407": " START BsRp_3,1.6.26ḥ",
    "GSP33brsgor3u:408": " retaḥsigyogo 'tha / BBs_3,1.26 /",
    "GSP33brsgor3u:409": " atha vrīhyādibhāvānantaraṃ retaḥ sigbhāvaḥ śrutaḥ /",
    "GSP33brsgor3u:410": " tatrānnasthānuśayino retaḥ sekakartṛtvāyogādyogamātraṃ vācyaṃ tadvadupakrame 'pi yoga evāstheyaḥ,",
    "GSP33brsgor3u:411": " anyathopakramopasaṃhārayorvirodhaḥ syāditi matvoktam-ityavirodha iti //26//",
    "GSP33brsgor3u:412": " END BsRp_3,1.6.26",
    "GSP33brsgor3u:413": " START BsRp_3,1.6.27ḥ",
    "GSP33brsgor3u:414": " yoneḥ śarīram / BBs_3,1.27 /",
    "GSP33brsgor3u:415": " yoneḥ śarīraśruterna vrīhyādiśarīratvamanuśayināmiti sūtrārthaḥ /",
    "GSP33brsgor3u:416": " evaṃ karmiṇāṃ gatyāgatisaṃsāro durvāra ityanusandhānāt karmaphalādvairāgyaṃ tattvajñānasādhanaṃ siddhamiti pādārthamupasaṃharati-iti siddhamiti",
    "GSP33brsgor3u:417": " END BsRp_3,1.6.27",
    "GSP33brsgor3u:418": " iti śrīmadparamahaṃsaparivrājakācārya śrīmadgovindabhagavatpādakṛtau śārīrakamīmāṃsākhyāyāṃ bhāṣyaratnaprabhāyāṃ tṛtīyādhyāyasya prathamaḥ pādaḥ",
    "GSP33brsgor3u:419": " tṛtīyādhyāye dvitīyaḥ pādaḥ /",
    "GSP33brsgor3u:420": " START BsRp_3,2.1.1ḥ",
    "GSP33brsgor3u:421": " sandhye sṛṣṭirāha hi / BBs_3,2.1 /",
    "GSP33brsgor3u:422": " saṃdhye sṛṣṭirāha hi /",
    "GSP33brsgor3u:423": " uktavairāgyasādhyastattvaṃpadārthaviveko vākyārthajñānasādhanamasmin pāde nirūpyata iti pādayorhetusādhyabhāvasaṃgatimāha-atikrānta iti /",
    "GSP33brsgor3u:424": " sādhanavicāratvādevāsya pādasyāsminnadhyāye saṃgatiḥ /",
    "GSP33brsgor3u:425": " asmin pāde 'na sthānato 'pi'ityataḥ prāguddeśyatvena prathamaṃ jijñāsitatvaṃpadārtho 'vasthādvārā vivicyate,",
    "GSP33brsgor3u:426": " tadārabhyāpādasamāptervidheyatatpadārthavivekaḥ,",
    "GSP33brsgor3u:427": " tatra pūrvaṃ gatyāgaticintayā jāgradavasthā nirūpitā tadanantarabhāvinīṃ svapnāvasthāṃ",
    "GSP33brsgor3u:428": " śrutyuktāṃ viṣayīkṛtya tatra svapne rathādisṛṣṭyuktestadabhāvokteśca saṃśayaṃ vadan",
    "GSP33brsgor3u:429": " pūrvapakṣasūtraṃ yojayati-tatra saṃśaya ityādinā /",
    "GSP33brsgor3u:430": " svapnarathādayo jāgradrathādivat vyāvahārikasattākā uta śuktirajatavat prātītikā iti saṃśayārthaḥ /",
    "GSP33brsgor3u:431": " ārambhaṇādhikaraṇe prapañcasya pāramārthikatvaniṣedhāditi mantavyam /",
    "GSP33brsgor3u:432": " atra pūrvapakṣe jāgradvat svapnājjīvasya vivekāsiddhiḥ /",
    "GSP33brsgor3u:433": " siddhānte prātītikadṛśyasākṣitayā vivekāt svayañjyotiṣṭvasiddhiriti phalam /",
    "GSP33brsgor3u:434": " mumūrṣoḥ sarvendriyopasaṃhārādetallokānanubhavo sati vāsanāmātreṇa imaṃ lokaṃ smarataḥ karmabalādhṛdaye manasā paralokasphūrtirūpaḥ svapno bhavati,",
    "GSP33brsgor3u:435": " so 'yaṃ lokadvayasandhau bhavatīti saṃdhyaḥ svapnaḥ /",
    "GSP33brsgor3u:436": " tathāca śrutiḥ-'tasmin saṃdhye sthāne tiṣṭhannete ubhe sthāne paśyati idaṃ ca paralokasthānaṃ ca'iti /",
    "GSP33brsgor3u:437": " ayaṃ svapnaḥ kādācitka ityarucyā nityasvapnasya prabodhasaṃprasādasaṃdhibhavatvamuktam /",
    "GSP33brsgor3u:438": " anyetu martyacakṣurādyajanyarūpādisākṣātkāravattvaṃ paralokalakṣaṇaṃ,",
    "GSP33brsgor3u:439": " daivacakṣurādyajanyatadvattvaṃ martyalokalakṣaṇaṃ ca svapne 'stīti lakṣaṇato lokadvayasparśitvāt",
    "GSP33brsgor3u:440": " nityasvapnasyaiva lokadvayasaṃdhyatvaṃ grāmadvayasparśimārgasya tatsaṃdhyatvavaditi vyācakṣate /",
    "GSP33brsgor3u:441": " na kevalaṃ śrutyā svapnārthānāṃ vyāvahārikasatyatvaṃ kintu sakartṛkatvādapītyāha-sa hi karteti //1//",
    "GSP33brsgor3u:442": " END BsRp_3,2.1.1",
    "GSP33brsgor3u:443": " START BsRp_3,2.1.2ḥ",
    "GSP33brsgor3u:444": " nirmātāraṃ caike putrādayaś ca / BBs_3,2.2 /",
    "GSP33brsgor3u:445": " kiñca svapnārthāḥ satyāḥ,",
    "GSP33brsgor3u:446": " prājñanirmitatvāt,",
    "GSP33brsgor3u:447": " ākāśādivaditi sūtrārthamāha-apicetyādinā /",
    "GSP33brsgor3u:448": " rūḍhimāśaṅkya prakaraṇānnirasyati-nanvityādinā /",
    "GSP33brsgor3u:449": " yaḥ supteṣu nirvyāpāreṣu karaṇeṣu jāgarti tadeva śukraṃ svaprakāśaṃ brahmetyarthaḥ /",
    "GSP33brsgor3u:450": " svapnasya jāgradarthaiḥ /",
    "GSP33brsgor3u:451": " samānadeśatvaśruterabhedaśruteśca satyatve tātparyamityāha-atho khalvāhuriti //2//",
    "GSP33brsgor3u:452": " END BsRp_3,2.1.2",
    "GSP33brsgor3u:453": " START BsRp_3,2.1.3ḥ",
    "GSP33brsgor3u:454": " māyāmātraṃ tu kārtsnyenānabhivyaktasvarūpatvāt / BBs_3,2.3 /",
    "GSP33brsgor3u:455": " svapnarathādayaḥ prātītikā jāgradrathādau kḷptasāmagrīṃ vinā dṛṣṭatvācchuktirūpyādivaditi siddhāntayati-tuśabda ityādinā /",
    "GSP33brsgor3u:456": " cinmātraniṣṭhāvidyā cittvāvacchedena jīve 'pi sthitā rathādyākārā māyeti sūtrabhāṣyayoruktā",
    "GSP33brsgor3u:457": " māyāvidyayorabhedajñāpanāya mātrapadena tu sati pramātaryabādhyatvarūpasya vyāvahārikasatyatvasya nirāsa uktaḥ /",
    "GSP33brsgor3u:458": " kārtsnyamatra jāgrati yā kḷptasāmagrī,",
    "GSP33brsgor3u:459": " tajjanyatvaṃ paramārthavastuno jāgradarthasya kāryasya dharmaḥ /",
    "GSP33brsgor3u:460": " satyatvavyāpakaḥ tadabhāvaṃ svapne vivṛṇoti-na tāvādityādinā /",
    "GSP33brsgor3u:461": " saṃvṛte saṅkīrṇe,",
    "GSP33brsgor3u:462": " paryetuṃ gantuṃ,",
    "GSP33brsgor3u:463": " viparyetumāgantuṃ,",
    "GSP33brsgor3u:464": " śrāvayati prabuddho janaḥ,",
    "GSP33brsgor3u:465": " pārśvasthānpratīti śeṣaḥ /",
    "GSP33brsgor3u:466": " etatsvapnaṃ yathā syāttathā /",
    "GSP33brsgor3u:467": " yatra kāle svapnyayā vṛttyā carati tathā svaśarīre yatheṣṭaṃ caratītyarthaḥ /",
    "GSP33brsgor3u:468": " bahiriveti /",
    "GSP33brsgor3u:469": " kulāyāddehāt bahirivāmṛta ātmā caritvā yatra kāmaṃ yatheṣṭamīyate viharatītyarthaḥ /",
    "GSP33brsgor3u:470": " guṇamāha-yo hīti /",
    "GSP33brsgor3u:471": " dehābhimānahīnatvaguṇena bahiṣṭhavaddehastho 'pi bahirityukta ityarthaḥ /",
    "GSP33brsgor3u:472": " evaṃ sati śrutiyuktibhyāṃ antareva svapne satītyarthaḥ /",
    "GSP33brsgor3u:473": " vipralambho vibhramaḥ yogyadeśābhāvamuktvā kālābhāvamāha-kāleti /",
    "GSP33brsgor3u:474": " atra rātrisamaye 'pi ketumālādivarṣāntare vāsaro bhavati iti bhārata ityuktam /",
    "GSP33brsgor3u:475": " pūrvakṣānumānānāṃ jāgradarthadṛṣṭānte kḷptamagrījanyatvamabādhayogyatvaṃ copādhiriti sūtratātparyam //3//",
    "GSP33brsgor3u:476": " END BsRp_3,2.1.3",
    "GSP33brsgor3u:477": " START BsRp_3,2.1.4ḥ",
    "GSP33brsgor3u:478": " sūcakaśca hi śruter ācakṣate ca tadvidaḥ / BBs_3,2.4 /",
    "GSP33brsgor3u:479": " svapnasya bhrāntimātratve tatsūcito 'pyarthaḥ satyo na syāditi śaṅkottaratvena sūtrāntaraṃ vyācaṣṭe-māyetyādinā /",
    "GSP33brsgor3u:480": " mantreṇa devatānugraheṇauṣadhisevayā vā svapnaḥ satyasūcakāścet satyāḥ syurityata āha-tatrāpi bhavatu nāmeti /",
    "GSP33brsgor3u:481": " satyaharṣahetorapi śuktirūpyasya satyatvādarśanāditi bhāvaḥ /",
    "GSP33brsgor3u:482": " yathā kṛṣidvārā lāṅgalasya gavādijīvananimittatvaṃ tathā svapnabhokturadṛṣṭadvārā",
    "GSP33brsgor3u:483": " svapnasṛṣṭinimittatvaṃ na tu kumbhaṃ prati kumbhakārasyeva sākṣād svapnakartṛtvaṃ",
    "GSP33brsgor3u:484": " sāmagryabhāvabādhayoruktatvādityāha-yaduktamityādinā /",
    "GSP33brsgor3u:485": " tathāca svapnasya sakartṛkatvaṃ mukhyaṃ nāstīti hetvasiddhiriti bhāvaḥ /",
    "GSP33brsgor3u:486": " śrutitātparyavirodhācca na svapnasatyatetyāha-apiceti /",
    "GSP33brsgor3u:487": " vyatikaraḥ saṃkaraḥ,",
    "GSP33brsgor3u:488": " śrutyātatparatayetyarthaḥ /",
    "GSP33brsgor3u:489": " jāgaritādaviśeṣāditi bhāvaḥ /",
    "GSP33brsgor3u:490": " phalitamāha-tasmāditi /",
    "GSP33brsgor3u:491": " eteneti /",
    "GSP33brsgor3u:492": " bhāktatvenetyarthaḥ /",
    "GSP33brsgor3u:493": " dvitīyasūtroktaprājñakartṛkatvaheturapi svapnasya kiṃ śrutisiddha uta prājñasya sarveśvaratvāt siddhaḥ,",
    "GSP33brsgor3u:494": " nādya ityāha-yadapyuktamityādinā /",
    "GSP33brsgor3u:495": " svayaṃ vihatya jāgraddehaṃ niśceṣṭaṃ kṛtvā,",
    "GSP33brsgor3u:496": " svayaṃ vāsanayā nirmāya,",
    "GSP33brsgor3u:497": " svena bhāsā svīyabuddhivṛttyā svena jyotiṣā svarūpacaitanyena ca svapnamanubhavatītyarthathaḥ /",
    "GSP33brsgor3u:498": " na kevalaṃ bṛhadāraṇyake jīvasya svapnakartṛtvaṃ śrutaṃ kintu kāṭhake 'pītyāha-ihāpīti /",
    "GSP33brsgor3u:499": " jīvoktau brahmaprakaraṇavirodha ityata āha-tasya tviti /",
    "GSP33brsgor3u:500": " evaṃ hetoḥ śrutisiddhatvaṃ nirasya dvitīyamaṅgīkaroti-na cāsmābhiriti /",
    "GSP33brsgor3u:501": " tarhi hetusiddheḥ svapnasya satyatvamityāśaṅkya satyatvaṃ vyāvahārikaṃ pāramārthikaṃ veti vikalpya vyavahārakāle bādhadarśanāt,",
    "GSP33brsgor3u:502": " nādya ityāha-pāramārthikastviti /",
    "GSP33brsgor3u:503": " dvitīye dṛṣṭāntasya sādhyavaikalyamityāha-naceti /",
    "GSP33brsgor3u:504": " kastarhi svapnasya jāgrato viśeṣo 'tra kathyata ityāśaṅkya prātibhāsikatvamityāha-prāgiti //4//",
    "GSP33brsgor3u:505": " END BsRp_3,2.1.4",
    "GSP33brsgor3u:506": " START BsRp_3,2.2.5ḥ",
    "GSP33brsgor3u:507": " parābhidhyānāt tu tirohitaṃ tato hyasya bandhaviparyayau / BBs_3,2.5 /",
    "GSP33brsgor3u:508": " pūrvaṃ kḷptasāmagryabhāvāt svapno māyetyuktamayuktaṃ satyasaṅkalpamātreṇāpi satyasṛṣṭisaṃbhavāditi śaṅkāṃ kṛtvā pariharan sūtraṃ vyācaṣṭe-athapi syādityādinā /",
    "GSP33brsgor3u:509": " satyasaṃkalpasya hi saṃkalpātsṛṣṭiḥ satyā bhavati jīvasya tvasatyasaṃkalpatvaṃ pratyakṣamiti parihārārthaḥ /",
    "GSP33brsgor3u:510": " tarhi viruddhadharmavattvājjīvasyeśvaratvaṃ nāstyeveti śaṅkate-kimiti /",
    "GSP33brsgor3u:511": " nāstīti na kintvāvṛtamasti tatpunarīśvaraprasādākasyacidvyajyata ityāha-na nāstīti /",
    "GSP33brsgor3u:512": " vidhūtadhvāntasya niṣpāpasya saṃsiddhasyāṇimādiviśiṣṭasyetyarthaḥ /",
    "GSP33brsgor3u:513": " brahmaivāhamiti devaṃ jñātvā sākṣātkṛtya sarvapāśānāmavidyādikleśānāmapahānirapakṣayastadrūpo bhavati /",
    "GSP33brsgor3u:514": " kṣīṇaiśca kleśaistatkāryajanmamaraṇātmakabandhadhvaṃsa iti nirguṇavidyāphalamuktam /",
    "GSP33brsgor3u:515": " saguṇavidyāphalamāha-tasyeti /",
    "GSP33brsgor3u:516": " parasyābhimukhyenāhaṅgraheṇa dhyānādbandhamokṣāpekṣayā manetroktahānidvayāpekṣayā",
    "GSP33brsgor3u:517": " vā tṛtīyaṃ viśvaiśvaryamaṇimādirūpaṃ martyadehapāte sati siddhe dehe bhavati tadabhogānantaramātmajñānātkevalo",
    "GSP33brsgor3u:518": " dvaitaśūnya āptakāmaḥ prāptasvayañjyotirānando bhavatīti kramamuktirityarthaḥ //5 //",
    "GSP33brsgor3u:519": " END BsRp_3,2.2.5",
    "GSP33brsgor3u:520": " START BsRp_3,2.2.6ḥ",
    "GSP33brsgor3u:521": " dehayogādvā so 'pi / BBs_3,2.6 /",
    "GSP33brsgor3u:522": " uktaiśvaryatirobhāve dehābhimāno heturiti kathanārthaṃ sūtraṃ,",
    "GSP33brsgor3u:523": " tannirasyāṃ śaṅkāmāha-kasmāditi /",
    "GSP33brsgor3u:524": " satyāvaraṇaṃ nāstītyaṅgīkṛtya kalpitāvaraṇaṃ sādhayati-ucyata ityādinā /",
    "GSP33brsgor3u:525": " jīvasyeśvaratvamaṅgīkṛtyāvaraṇakalpanāto varamanyatvakalpanetyāśaṅkāmudbhāvya śrutyā nirasyati-nanvityādinā /",
    "GSP33brsgor3u:526": " svapne 'pyālokādeḥ satyatve jāgratīvātmanaḥsvaprakāśatvamasphuṭaṃ syāt,",
    "GSP33brsgor3u:527": " prātibhāsikatve tvālokendriyādyasattve 'pyarthāparokṣyamātmajyotiṣa eveti sphuṭaṃ sidhyati /",
    "GSP33brsgor3u:528": " tasmāddeśādisāmyavacanaṃ svapnasya jāgrattulyabhānābhiprāyamityarthaḥ //6//",
    "GSP33brsgor3u:529": " END BsRp_3,2.2.6",
    "GSP33brsgor3u:530": " START BsRp_3,2.2.7ḥ",
    "GSP33brsgor3u:531": " tadabhāvo nāḍīṣu tacchruter ātmani ca / BBs_3,2.7 /",
    "GSP33brsgor3u:532": " evaṃ bāhyakaraṇoparame sati manovāsanoddīpitāvidyāvilāsātmakaṃ svapnamātmanaḥsākṣiṇaḥ",
    "GSP33brsgor3u:533": " svayañjyotiṣṭvārthaṃ vicārya pratiyogyanuyogibhāvasaṅgatyā svapnāvasthamanolayātmikāṃ",
    "GSP33brsgor3u:534": " suṣuptiṃ vicārayati-tadabhāvo nāḍīṣu tacchuterātmani ca /",
    "GSP33brsgor3u:535": " tadetatsvapanaṃ yathā syāttathā /",
    "GSP33brsgor3u:536": " yatra kāle suptaḥ suṣuptaḥ samasto nirastabāhyakaraṇo manolayātsamyakprasaṅga ityarthaḥ /",
    "GSP33brsgor3u:537": " svāpe nāḍīsthānamuktvā nāḍīpurītatornāḍīparamātmanośca samuccayaśrutī āha-anyatreti /",
    "GSP33brsgor3u:538": " paramātmamātraśrutīrāha-tathānyatretyādinā /",
    "GSP33brsgor3u:539": " nāḍīpurītabrahmasu saptamīśruteḥ samuccayaśruteśca saṃśayamāha-tatreti /",
    "GSP33brsgor3u:540": " pūrvapakṣe sthānavikalpājjīvasya brahmaikyānirṇayaḥ,",
    "GSP33brsgor3u:541": " siddhānte nāḍībhiḥ purītataṃ gatvāntarhṛdi brahmaṇyeva śeta iti samuccyāt tannirṇaya iti vivekaḥ /",
    "GSP33brsgor3u:542": " ekapuroḍāśārthatvaṃ vrīhiyavayordṛṣṭaṃ nāḍyādīnāmekasmin svāparūpārthe nirapekṣasthānatvaṃ tu kuta ityata āha-nāḍyādīnāṃ ceti /",
    "GSP33brsgor3u:543": " sati brahmaṇi tṛtīyaśruterna saptamīti śaṅkārthaḥ /",
    "GSP33brsgor3u:544": " āyatanaśabdātsaptamyartha ādhāratvaṃ gamyata ityāha-naiṣa doṣa iti /",
    "GSP33brsgor3u:545": " anyatrāvasthādvaye śrānto jīvo viśrāntisthānaṃ prāṇākhyaṃ sadbrahmopasarpati suṣuptāvityarthaḥ /",
    "GSP33brsgor3u:546": " saptamīśrutyā nirapekṣādhāratvabhānādvikalpa āstheyaḥ kadācitsamuccityāpi nāḍyādīnāṃ sthānatvamiti na samuccayaśrutivirodha iti pūrvapakṣārthaḥ",
    "GSP33brsgor3u:547": " siddhāntayati-evaṃ prāpta iti /",
    "GSP33brsgor3u:548": " sūtre cakāraḥ purītatsamuccayārthaḥ /",
    "GSP33brsgor3u:549": " yadā nāḍyaḥ suṣuptisthānaṃ tadā purītatsthānaṃ na bhavatīti śrutasthānatvasya pakṣe bādhaḥ syāt,",
    "GSP33brsgor3u:550": " sa na yukta ityāha-vikalpe hyeṣāmiti /",
    "GSP33brsgor3u:551": " vrīhiyavayostvagatyā vikalpa iti bhāvaḥ /",
    "GSP33brsgor3u:552": " yattu saptamīśrutyā nāḍyādīnāmekaphalakatvamiti,",
    "GSP33brsgor3u:553": " tannetyāha-na hyeketi /",
    "GSP33brsgor3u:554": " prāsādasya paryaṅkadhāraṇamarthaḥ /",
    "GSP33brsgor3u:555": " paryaṅkasya tu śayanamiti phalabhede 'pyekavibhaktirdṛśyate,",
    "GSP33brsgor3u:556": " vyavadhānāvyavadhānābhyāṃ śayanasādhanatvāt samuccayaśca,",
    "GSP33brsgor3u:557": " tathehāpi nāḍīpurītatorjīvasya saṃcāradvārā brahmaṇyeva suptiriti samuccaya ityarthaḥ /",
    "GSP33brsgor3u:558": " nāḍīnāṃ prāṇasya ca ekena vākyenopādānānmithaḥ samuccaya ityāha-ekavākyeti /",
    "GSP33brsgor3u:559": " ādhāratvamātraṃ saptamyartho na nirapekṣatvamato na samuccayasya saptamyā bādha ityāha-na caivamapīti /",
    "GSP33brsgor3u:560": " samuccaye 'pītyarthaḥ /",
    "GSP33brsgor3u:561": " atra nāḍīśrutau nāḍīṣu bhoktuḥ suptirna vivakṣitā raśmisaṃbandhanāḍīrūpamārgastutyarthatvādityāha-apiceti /",
    "GSP33brsgor3u:562": " pittena viṣayekṣaṇābhāve sukhaduḥkhayorabhāvāt taddhetudharmātmakapāpmāsparśa ityarthaḥ /",
    "GSP33brsgor3u:563": " apahatapāpmabrahmasaṃpattyā vā pāpmāsparśa ityāha-athaveti /",
    "GSP33brsgor3u:564": " asmin vyākhyāne lābhamāha-evaṃ ca satīti /",
    "GSP33brsgor3u:565": " 'tāsu tadā bhavatyathāsmin prāṇa evaikadhā bhavati'iti śruteḥ samuccaya āśrito bhavatītyarthaḥ /",
    "GSP33brsgor3u:566": " nāḍībrahmaṇorguṇapradhānabhāvena suptau samuccayavatpurītadbrahmaṇorapītyāha-tathetyādinā /",
    "GSP33brsgor3u:567": " ākāśe brahmaṇi śeta ityupakramya tābhiḥ pratyavasṛpya purītamiti śeta ityuktaṃ,",
    "GSP33brsgor3u:568": " tathāca nāḍīdvārā purītataṃ gatvā brahmaṇi śeta iti samuccayaḥ siddha ityāha-tathā nāḍīti /",
    "GSP33brsgor3u:569": " satā saṃpanno bhavati prājñena saṃpariṣvakta iti satprājñayoḥ śruteḥ pañca suptisthānānītyata āha-satprājñayoriti /",
    "GSP33brsgor3u:570": " kiñca prakṛtadarśādisādhanaikapuroḍāśaniṣpattau mitho 'napekṣatayā samarthatvādyukto vrīhiyavayorvikalpaḥ,",
    "GSP33brsgor3u:571": " nāḍyādīnāṃ tu brahmanirapekṣatayā suṣuptajīvādhāratvāsāmarthyānna vikalpa ityāha-apica nāḍya iti /",
    "GSP33brsgor3u:572": " upādhiliṅgāśrayanāḍīpurītatorupahitajīvāśrayatvaṃ paramparayā vācyaṃ,",
    "GSP33brsgor3u:573": " tadapi suṣuptau na saṃbhavati,",
    "GSP33brsgor3u:574": " upādhilayādityarthaḥ /",
    "GSP33brsgor3u:575": " nanu brahmāpi jīvasya na mukhyaṃ sthānaṃ abhedādityata āha-brahmādhāratvamiti /",
    "GSP33brsgor3u:576": " jīvasya brahmaṇyabhedenāvasthānaṃ nāḍīpurītatostu līnopādherjīvasya sthitireva na saṃbhavatītyekārthasāmarthyābhāvānna vikalpa ityarthaḥ /",
    "GSP33brsgor3u:577": " suṣuptau jīvasya bhedakopādhilayāccautsargikabrahmābhedasya vikalpo na yukta ityāha-apiceti /",
    "GSP33brsgor3u:578": " kiñca nāḍyādīnāmanyatamasthāne kvacitsuptivādināpi suṣuptaṃ na viśiṣyata iti vaktavyaṃ,",
    "GSP33brsgor3u:579": " tacca vaktuṃ na śakyata ityāha-apica sthāneti /",
    "GSP33brsgor3u:580": " bhedābhāvo hi bhedajñānābhāve hetuḥ,",
    "GSP33brsgor3u:581": " nāḍīpūritadratasya tu jīvasya bhedāvasthatvādbhedāvijñāne karaṇaṃ nāstītyarthaḥ /",
    "GSP33brsgor3u:582": " dvaitāvasthāsyāpi dvaitājñāne hetuṃ śaṅkate-nanu bhedeti /",
    "GSP33brsgor3u:583": " draṣṭurdṛśyāddūrasthatvaṃ svābhāvikamaupādhikaṃ vā /",
    "GSP33brsgor3u:584": " tatrādyaṃ sadṛṣṭāntamanūdya pratyāha-bāḍhamityādinā /",
    "GSP33brsgor3u:585": " dvitīyamanūdya dūṣayati-upādhigatameveti /",
    "GSP33brsgor3u:586": " upādhisaṃbhinnasyaiva nāḍyādau svāpe katipayasaṃnikṛṣṭārthajñānaprasaṅgāt suṣuptivyāghātaḥ syāt /",
    "GSP33brsgor3u:587": " upādhilaye tvanyatra jīvasya sthityayogādbrahmaṇyeva svāpa āstheya ityarthaḥ /",
    "GSP33brsgor3u:588": " evaṃ vikalpaṃ nirasya nāḍīpurītatorbrahmaṇā saha tulyavatsamuccayamaphalatvena dūṣayan guṇapradhānatvena samuccayamupasaṃharati-naca vayamityādinā",
    "GSP33brsgor3u:589": " END BsRp_3,2.2.7",
    "GSP33brsgor3u:590": " START BsRp_3,2.2.8ḥ",
    "GSP33brsgor3u:591": " ataḥ prabodho 'smāt / BBs_3,2.8 /",
    "GSP33brsgor3u:592": " kiñca brahmaṇaḥ sakāśājjīvasyotthānaśruterbrahmaiva suṣuptisthānamityāha-sūtrakāraḥ-ataḥ prabodha iti /",
    "GSP33brsgor3u:593": " nāḍīpurītatoḥ kvāpyutthānāpādānatvāśravaṇānna suṣuptisthānatvamityarthaḥ,",
    "GSP33brsgor3u:594": " tasmādupādhilaye jīvasya brahmābhedādaupādhika eva bheda iti vivekadvākyārthābhedasiddhiriti sthitam //8//",
    "GSP33brsgor3u:595": " END BsRp_3,2.2.8",
    "GSP33brsgor3u:596": " START BsRp_3,2.3.9ḥ",
    "GSP33brsgor3u:597": " sa eva tu karmānusmṛtiśabdavidhibhyaḥ / BBs_3,2.9 /",
    "GSP33brsgor3u:598": " sa eva tu karmānusmṛtiśabdavidhibhyaḥ /",
    "GSP33brsgor3u:599": " suṣuptau upādhināśāt karmānusmṛtyāderdarśanācca saṃśaye satyasmādbrahmaṇo jīvasyotthānaśruterbrahmaiva suṣuptisthānamityuktamayuktam /",
    "GSP33brsgor3u:600": " suptādanyasyāpyutthānasaṃbhavena suṣuptasya nāḍyādisthānatvasaṃbhavādityākṣepasaṃgatyā niyamakābhāvādaniyama iti pūrvapakṣamāha-tasyāḥ punarityādinā",
    "GSP33brsgor3u:601": " pūrvapakṣe jñānavaiyarthyaṃ suṣuptyaivāpunarāvṛttirūpamuktisiddheḥ,",
    "GSP33brsgor3u:602": " siddhānte tu ajñātabrahmātmanā sthitasyājñānabalena punastasyaivotthānāvaśyaṃbhāvādajñānanāśāya jñānāpekṣeti phalam /",
    "GSP33brsgor3u:603": " īśvaro vetyaniyamadārḍhyāyoktam /",
    "GSP33brsgor3u:604": " sa vānyo vetyeva pūrvapakṣaḥ /",
    "GSP33brsgor3u:605": " jñānaṃ vinā buddhyādyupādheratyantanāśābhāvādyayā buddhyopahito jīvaḥ suṣuptau kāraṇātmanā",
    "GSP33brsgor3u:606": " sthitastasyaiva nānākarmānubhavasaṃskāravatyopahita uttiṣṭhatīti siddhāntayati-sa eva tvityādinā /",
    "GSP33brsgor3u:607": " sāmikṛtasyārdhakṛtasya ekasyaiva jyotiṣṭomāderanekayajamānakatvāpāto 'tiprasaṅgaḥ /",
    "GSP33brsgor3u:608": " smṛtimuktvānuśabdasūcitāṃ pratyabhijñāmāha-so 'hamiti /",
    "GSP33brsgor3u:609": " ayanaṃ gamanaṃ āyaḥ /",
    "GSP33brsgor3u:610": " yoniḥ tattadindriyasthānam /",
    "GSP33brsgor3u:611": " pratiniyataṃ gamanaṃ yathā bhavati tathā pratiyonyāgacchati jāgaraṇāyeti śrutyarthaḥ /",
    "GSP33brsgor3u:612": " na vindatītyajñānasattvātsuptasyotthānaniyama uktaḥ /",
    "GSP33brsgor3u:613": " iha pūrvaprabodhe ye bhavanti ta eva tadottaraprabodhe bhavantītyarthaḥ /",
    "GSP33brsgor3u:614": " vidhiṃ vyācaṣṭe-karmeti /",
    "GSP33brsgor3u:615": " sa evottiṣṭhatīti niścīyate ityarthaḥ atraivotsūtraṃ yuktyantaramāha-apicetyādinā /",
    "GSP33brsgor3u:616": " anyotthāne sukhāderna pūrvakarmakāryatetyakṛtasukhādyāgamaḥ pūrvasuptajīvakṛtakarmanāśaścetyarthaḥ /",
    "GSP33brsgor3u:617": " pūrvapakṣyuktaṃ dṛṣṭāntaṃ vaiṣamyeṇa dūṣayati-yatpunarityādinā /",
    "GSP33brsgor3u:618": " asmadādyaśakyamapi vivecanaṃ prāṇyadṛṣṭāpekṣa īśvaraḥ karotīti matvā dṛṣṭāntamāha-dṛśyate ceti /",
    "GSP33brsgor3u:619": " brahmābhedācca jīvasya jalabinduvaiṣamyamityāha-apiceti /",
    "GSP33brsgor3u:620": " abhede sa vānyo vottiṣṭhati iti cintānavakāśa ityāśaṅkya buddhibhedena jīvabhedāccintetyāha-evaṃ satīti /",
    "GSP33brsgor3u:621": " suṣuptau buddhināśena pratyahaṃ buddhyupādhibhedādekajīvasya vyavahāro na syādityata āha-sa evāyamiti /",
    "GSP33brsgor3u:622": " sthūlasūkṣmātmanā tiṣṭhatyekopādhirityarthaḥ //9//",
    "GSP33brsgor3u:623": " END BsRp_3,2.3.9",
    "GSP33brsgor3u:624": " START BsRp_3,2.4.10ḥ",
    "GSP33brsgor3u:625": " mugdher'dhasaṃpattiḥ pariśeṣāt / BBs_3,2.10 /",
    "GSP33brsgor3u:626": " avasthātrayādātmānaṃ vivicya mūrcchāto vivecayati-mugdher'dhasaṃpattiḥ pariśeṣāt /",
    "GSP33brsgor3u:627": " mūrcchā prasiddhāvasthāntargatā vā pañcamāvasthā veti /",
    "GSP33brsgor3u:628": " avasthācatuṣṭayasiddhermugdhasya tadvailakṣaṇyācca saṃśaye so 'hamiti pratyabhijñayotthitasya",
    "GSP33brsgor3u:629": " suptābhedavadviśeṣajñānābhāvāviśeṣeṇa liṅgena suṣuptireva mūrccheti pratyabhijñānātsuṣuptyantargatā",
    "GSP33brsgor3u:630": " mūrccheti dṛṣṭāntasaṃgatyā pūrvapakṣamāha-tisrastāvaditi /",
    "GSP33brsgor3u:631": " pūrvapakṣe prasiddhāvasthātaḥ pṛthagātmano mūrcchāto vivekārthaṃ yatnāsiddhiḥ phalaṃ,",
    "GSP33brsgor3u:632": " siddhānte pṛthagyatnadhrauvyamiti bhedaḥ pariśeṣaṃ darśayan siddhāntayati-na tāvadityādinā /",
    "GSP33brsgor3u:633": " jāgradapi jāgarāvastho 'pītyarthaḥ /",
    "GSP33brsgor3u:634": " aindriyakamarthajñānaṃ dehadhāraṇaṃ ca tasyāsti na mugdhasyeti vaiṣamyoktyā dūṣayati-netyādinā /",
    "GSP33brsgor3u:635": " mūrcchāyā jāgarādbhedamuktvā svapnamṛtibhyāṃ bhedamāha-nāpītyādinā /",
    "GSP33brsgor3u:636": " ālabhante spṛśanti /",
    "GSP33brsgor3u:637": " diṣṭaṃ maraṇam /",
    "GSP33brsgor3u:638": " suṣuptimūrcchayoḥ kiñcitsārūpye 'pi bahuvailakṣaṇyādbheda ityāha-neti /",
    "GSP33brsgor3u:639": " lakṣaṇabhedamuktvā nimittabhedamāha-nimitteti /",
    "GSP33brsgor3u:640": " pratyabhijñāpyasiddhetyāha-naceti /",
    "GSP33brsgor3u:641": " uktasārūpyavairūpyābhyāmardhasaṃpattiḥ sarvaiḥ suṣuptidharmairasaṃpanno mugdhaḥ suṣupto na bhavati,",
    "GSP33brsgor3u:642": " sarvairmaraṇāvasthādharmairasaṃpattermṛto 'pi na kintu avasthāntaraṃ gata iti sūtrārthaḥ /",
    "GSP33brsgor3u:643": " atra sūtre jīvasya brahmaṇārdhasaṃpattirukteti bhrāntaḥ śaṅkate-kathamiti /",
    "GSP33brsgor3u:644": " yatsuptaṃ prati satsaṃpannatvaṃ śrutaṃ tadupādhyābhāvābhiprāyam /",
    "GSP33brsgor3u:645": " upādhyabhāvaśca mugdhasyāpi mama iti yatastasmāt kṛtsnasaṃpattirevetyarthaḥ /",
    "GSP33brsgor3u:646": " suṣuptikāle karmāsaṃbandhe punarutthānaṃ kathamityāśaṅkya tatkāryābhāvāttadasaṃbandhoktirityāha-jīve hīti /",
    "GSP33brsgor3u:647": " brahmaṇā kṛtsnasaṃpattimaṅgīkṛtya pariharati-na brūma iti /",
    "GSP33brsgor3u:648": " mugdhatvaṃ hi suṣuptasyārdhena niḥsaṃjñatvādidharmeṇa sāmyena saṃpannaṃ bhavati,",
    "GSP33brsgor3u:649": " maraṇāsyārdhena kampādinā saṃpannamityardhasaṃpattirityarthaḥ /",
    "GSP33brsgor3u:650": " ito 'pi suṣuptivaiṣamyamityāha-dvāraṃ ceti /",
    "GSP33brsgor3u:651": " aprasiddhimaṅgīkṛtyoktaṃ prasiddhirapyastītyāha-prasiddhā ceti /",
    "GSP33brsgor3u:652": " nāyurvedo vaidyaśāstram /",
    "GSP33brsgor3u:653": " prasiddhau kathaṃ vivāda ityāśaṅkya pañcamatvenāprasiddherityāha-ardheti /",
    "GSP33brsgor3u:654": " suṣuptimṛtidharmārdhasaṃpattyā tadantarbhāvabuddhirlokānāmityarthaḥ //10//",
    "GSP33brsgor3u:655": " END BsRp_3,2.4.10",
    "GSP33brsgor3u:656": " START BsRp_3,2.5.11ḥ",
    "GSP33brsgor3u:657": " na sthānato 'pi parasyobhayaliṅgaṃ sarvatra hi / BBs_3,2.11 /",
    "GSP33brsgor3u:658": " sarvābhiravasthābhiraliptastvamartha iti nirūpayitukāmaḥ prathamaṃ tasya nirviśeṣatvamāha-na sthānato 'pi parasyobhyaliṅgaṃ sarvatra hi /",
    "GSP33brsgor3u:659": " uddeśayatvampadārthajijñāsoparamānantaraṃ tatsvarūpabrahmavicārasyāvasarasaṃgatimāha-yeneti /",
    "GSP33brsgor3u:660": " nirviśeṣatvaṃsav iśeṣatvaṃ cetyubhayaṃ liṅgyate jñāpyate yābhistā ubhayaliṅgaḥ śrutayaḥ saṃśayabījatvena santītyarthaḥ /",
    "GSP33brsgor3u:661": " yathā viruddhasuṣuptimaraṇobhayarūpaṃ mugdhatvaṃ tathā śrutiprāmāṇyādubhayarūpaṃ brahma dhyeyamiti dṛṣṭāntena pūrvapakṣaḥ /",
    "GSP33brsgor3u:662": " nirviśeṣamekarūpameva jñeyamiti siddhāntayati-evamiti /",
    "GSP33brsgor3u:663": " kimubhayarūpatvaṃ svataḥ,",
    "GSP33brsgor3u:664": " uta svato nirguṇasya sarvagandhatvādiviśeṣa upādhitaḥ satyaḥ,",
    "GSP33brsgor3u:665": " āhosvitsvataḥ saviśeṣameva brahmeti /",
    "GSP33brsgor3u:666": " tatrādya nirasya dvitīyamanūdya dūṣayati-astu tarhīti /",
    "GSP33brsgor3u:667": " sthānamupādhiḥ /",
    "GSP33brsgor3u:668": " brahmaṇi viśeṣaḥ,",
    "GSP33brsgor3u:669": " kalpitaḥ aupādhikatvātsphaṭikalauhityavadityarthaḥ /",
    "GSP33brsgor3u:670": " upādheḥ satyatve 'pi tatkṛtaṃ mithyeti dṛṣṭaṃ brahmaṇi tūpādhīnāṃ mithyātvāttatkṛto viśeṣo mithyeti kimu vācyamityāha-upādhīnāmiti /",
    "GSP33brsgor3u:671": " tṛtīyaṃ nirasyati-ataśceti /",
    "GSP33brsgor3u:672": " sarvasya viśeṣasya kalpitatvādevetyarthaḥ /",
    "GSP33brsgor3u:673": " niṣedhaśruteścaivamityāha-sarvatra hīti //11//",
    "GSP33brsgor3u:674": " END BsRp_3,2.5.11",
    "GSP33brsgor3u:675": " START BsRp_3,2.5.12ḥ",
    "GSP33brsgor3u:676": " na bhedād iti cen na pratyekamatadvacanāt / BBs_3,2.12 /",
    "GSP33brsgor3u:677": " bhidyata iti bhedo viśeṣaḥ,",
    "GSP33brsgor3u:678": " nirviśeṣatvaśrutāvapi viśeṣasyāpi śruterubhayarūpatvaṃ syāditi śaṅkāṃ vyācaṣṭe-athāpi syāditi /",
    "GSP33brsgor3u:679": " pūrvoktaṃ virodhaṃ smārayati-nanūktamiti /",
    "GSP33brsgor3u:680": " bhedaśrutiprāmāṇyārthamaupādhikarūpabhedasvīkārādavirodha iti samādhyarthaḥ /",
    "GSP33brsgor3u:681": " kimupādhigata eva rūpabhedo brahmaṇyupacaryate dhyānārthamutopādhiyogātsatyaviruddharūpavattayā brahmaṇo bhedo bhavatīti /",
    "GSP33brsgor3u:682": " ādye 'smādiṣṭasiddhiḥ,",
    "GSP33brsgor3u:683": " dvitīyamabhedaśrutyā dūṣayati-neti brūma iti //12//",
    "GSP33brsgor3u:684": " END BsRp_3,2.5.12",
    "GSP33brsgor3u:685": " START BsRp_3,2.5.13ḥ",
    "GSP33brsgor3u:686": " api caivam eke / BBs_3,2.13 /",
    "GSP33brsgor3u:687": " dvaitanindāpūrvakamadvaitokteśca nirviśeṣaṃ tattvamiti sūtrārthamāha-apiceti /",
    "GSP33brsgor3u:688": " bhoktā jīvo bhogyaṃ śabdādi tayoḥ preritāramīśvaraṃ ca matvā vicārya me mama proktaṃ tatsarvaṃ trividhaṃ brahmaiveti jānīyādityarthaḥ //13//",
    "GSP33brsgor3u:689": " END BsRp_3,2.5.13",
    "GSP33brsgor3u:690": " START BsRp_3,2.5.14ḥ",
    "GSP33brsgor3u:691": " arūpavadeva hi tatpradhānatvāt / BBs_3,2.14 /",
    "GSP33brsgor3u:692": " dvividhaśrutiṣu satīṣu nirviśeṣatve kiṃ niyāmakamiti śaṅkate-kathaṃ punariti /",
    "GSP33brsgor3u:693": " tatparātaparavirodhe tatparaṃ balavaditi nyāyo niyāmaka ityāha-arūpavadeveti /",
    "GSP33brsgor3u:694": " upāsanāparavākyeṣu ākāre tātparyābhāve 'pi devatāvigrahādivadākārasiddhimāśaṅkya niṣprapañcaparaśrutivirodhānmaivamityāha-teṣvasatīti //14//",
    "GSP33brsgor3u:695": " END BsRp_3,2.5.14",
    "GSP33brsgor3u:696": " START BsRp_3,2.5.15ḥ",
    "GSP33brsgor3u:697": " prakāśavaccāvaiyarthyāt / BBs_3,2.15 /",
    "GSP33brsgor3u:698": " kalpitadvaite sāvakāśatvācca saprapañcatvaśrutayo durbalā ityāha-prakāśavacceti /",
    "GSP33brsgor3u:699": " nanvākāravākyānāmupādhikalpitasarvagandhatvādināthravattvaṃ kimiti varṇyate vaiyarthyamevocyatām,",
    "GSP33brsgor3u:700": " tatrāha-nahi vedavākyānāmiti /",
    "GSP33brsgor3u:701": " nanvevamapīti /",
    "GSP33brsgor3u:702": " uktarītyobhayarūpatvāṅgīkāreṇa śrutīnāṃ vyavasthitatve 'pītyarthaḥ /",
    "GSP33brsgor3u:703": " upādhīnāṃ kalpitatvādaupādhikasya satyatvādupapatterna satyamubhayarūpatvamiti pūrvamuktaṃ,",
    "GSP33brsgor3u:704": " saṃprati satyaṃ nirviśeṣatvaṃ mithyā saviśeṣatvamityucyata ityubhayarūpatvāṅgīkāre 'pi na pūrvāparavirodha ityāha-neti brūma iti /",
    "GSP33brsgor3u:705": " dvaitasya mithyātve jñānena bādhādupāsanādivyavahāro na syādityāśaṅkya bādhātprāgeva sa ityāha-satyamiti //15//",
    "GSP33brsgor3u:706": " END BsRp_3,2.5.15",
    "GSP33brsgor3u:707": " START BsRp_3,2.5.16ḥ",
    "GSP33brsgor3u:708": " āha ca tanmātram / BBs_3,2.16 /",
    "GSP33brsgor3u:709": " yataḥ śrutiścinmātramāhātaśca viśeṣo mithyeti sūtrārthamāha-āha ceti /",
    "GSP33brsgor3u:710": " saindhavaghano lavaṇapiṇḍaḥ //16//",
    "GSP33brsgor3u:711": " END BsRp_3,2.5.16",
    "GSP33brsgor3u:712": " START BsRp_3,2.5.17ḥ",
    "GSP33brsgor3u:713": " darśayati cātho api smaryate / BBs_3,2.17 /",
    "GSP33brsgor3u:714": " kiñca śrutismṛtyoḥ paraniṣedhena brahmopadeśānniṣprapañcaṃ brahmetyāha-darśayati ceti /",
    "GSP33brsgor3u:715": " atha dvaitoktyanantaraṃ jñānahetutvānneti neti upadeśaḥ kriyata ityarthaḥ /",
    "GSP33brsgor3u:716": " adhi anyat punaḥ punaradhīhi bho iti nirbandhakāriṇaṃ taṃ dvitīyaṃ tṛtīyaṃ ca praśne tūṣṇībhāvaṃ tyaktvovāca /",
    "GSP33brsgor3u:717": " upaśānto nirastadvaitaḥ /",
    "GSP33brsgor3u:718": " atastasya tūṣṇīṃbhāva evottaramiti sautraśca atośabdastathārthakaḥ ādimatkāryaṃ tanna bhavatītyanādimat /",
    "GSP33brsgor3u:719": " sat indriyavedyam /",
    "GSP33brsgor3u:720": " asat parokṣaṃ ca na svaprakāśatvādityarthaḥ /",
    "GSP33brsgor3u:721": " sarvabhūtaguṇairdivyagandhādibhiryuktaṃ māṃ mūrtimantaṃ paśyasīti yatsā māyā,",
    "GSP33brsgor3u:722": " ata eva sadvaito bhagavāniti māṃ draṣṭuṃ nārhasi vastuto dvaitātītatvādityarthaḥ //17//",
    "GSP33brsgor3u:723": " END BsRp_3,2.5.17",
    "GSP33brsgor3u:724": " START BsRp_3,2.5.18ḥ",
    "GSP33brsgor3u:725": " ata eva copamā sūryakādivat / BBs_3,2.18 /",
    "GSP33brsgor3u:726": " kiñca yathā jalādyupādhikalpitaḥ sūryacandrāderbhedacalanādirdharma evamātmana iti dṛṣṭāntaśruteśca nirviśeṣaṃ tattvamityāha-ata eva copameti",
    "GSP33brsgor3u:727": " jalasthapratibimbatvākāreṇa sūryasyābhāsatvadyotanāya sūryaketi kapratyayaḥ /",
    "GSP33brsgor3u:728": " yathāyaṃ jyotirmayo vivasvānsvata eko 'pi ghaṭabhedena bhinnāḥ apo 'nugacchan bahudhā",
    "GSP33brsgor3u:729": " kriyate evamajo 'yamātmā devaḥ svaprakāśa eko 'pyupādhinā māyayā kṣetreṣvanugacchan",
    "GSP33brsgor3u:730": " bhedarūpaḥ kriyata iti yojanā //18 //",
    "GSP33brsgor3u:731": " END BsRp_3,2.5.18",
    "GSP33brsgor3u:732": " START BsRp_3,2.5.19ḥ",
    "GSP33brsgor3u:733": " ambuvadagrahaṇāt tu na tathātvam / BBs_3,2.19 /",
    "GSP33brsgor3u:734": " ihātmanyuktadṛṣṭāntavaiṣamyaśaṅkāsūtram-ambuvaditi /",
    "GSP33brsgor3u:735": " ātmano nīrūpatvāddūrasthopādhyabhāvācca māyayā buddhyādiṣu pratibimbabhedo na yukta ityarthaḥ //19//",
    "GSP33brsgor3u:736": " END BsRp_3,2.5.19",
    "GSP33brsgor3u:737": " START BsRp_3,2.5.20ḥ",
    "GSP33brsgor3u:738": " vṛddhihrāsabhāktvamantarbhāvādubhayasāmañjasyādevam / BBs_3,2.20 /",
    "GSP33brsgor3u:739": " upādhyantarbhāvena tatkalpitadharmavattvamatra vivakṣitāṃśastena sāmyena samādhānasūtram-vṛddhihāseti /",
    "GSP33brsgor3u:740": " dṛṣṭāntasāmye 'pi nīrūpātmanaḥ pratibimbaṃ svabuddhyā kathaṃ kalpyata ityata āha-na cedamiti /",
    "GSP33brsgor3u:741": " śrūyate na kalpyata ityarthaḥ /",
    "GSP33brsgor3u:742": " śrutadṛṣṭāntasya 'sūryakādivat'ityupanyāsena kiṃ phalamityata āha-śāstreti /",
    "GSP33brsgor3u:743": " ātmano nirviśeṣatvaṃ phalamityarthaḥ /",
    "GSP33brsgor3u:744": " avirodha iti na vaiṣamyamityarthaḥ /",
    "GSP33brsgor3u:745": " ātmā pratibimbaśūnyaḥ,",
    "GSP33brsgor3u:746": " nīrūpadravyatvāt,",
    "GSP33brsgor3u:747": " vāyuvadityanumāne ākāśe vyabhicāraḥ /",
    "GSP33brsgor3u:748": " alpajale 'vidūrākāśapratibimbadarśanādupādhidūrasthatvamapi kvacidanapekṣatamiti bhāvaḥ //20//",
    "GSP33brsgor3u:749": " END BsRp_3,2.5.20",
    "GSP33brsgor3u:750": " START BsRp_3,2.5.21ḥ",
    "GSP33brsgor3u:751": " darśanāc ca / BBs_3,2.21 /",
    "GSP33brsgor3u:752": " praveśaśruteścoktānumānabādha ityāha sūtrakāraḥ /",
    "GSP33brsgor3u:753": " darśanācceti /",
    "GSP33brsgor3u:754": " dvipadaḥ puro manuṣyādidehāṃścakre catuṣpadaḥ puraḥ paśūnkṛtvā puraścakṣurādyabhivyakteḥ purastāt sa īśvaraḥ pakṣī liṅgaśarīrī bhūtvā pura uktāni",
    "GSP33brsgor3u:755": " sa ca praviṣṭo 'pi puruṣaḥ pūrṇa evetyarthaḥ /",
    "GSP33brsgor3u:756": " taittirīyake liṅgasya pakṣādyukteḥ pakṣitvaṃ mantavyam /",
    "GSP33brsgor3u:757": " evaṃ pratibimbabhāvena bhedādeḥ kalpitatvāt nirviśeṣaṃ brahmeti svamatamupasaṃharati-tasmāditi /",
    "GSP33brsgor3u:758": " ekadeśivyākhyāmutthāpayati-atreti /",
    "GSP33brsgor3u:759": " na sthānato 'pītyādyekamadhikaraṇaṃ,",
    "GSP33brsgor3u:760": " tatra brahmaṇo niṣprapañcatve sthite kiṃlakṣaṇaṃ brahmeti saṃdehe prakāśavaccetyādidvitīyamadhikaraṇaṃ pravṛttaṃ,",
    "GSP33brsgor3u:761": " na sadrūpameva brahma kintu prakāśavacca cidrūpaṃ ca /",
    "GSP33brsgor3u:762": " kutaḥ-avaiyarthyāt /",
    "GSP33brsgor3u:763": " satyaṃ jñānaṃ sadeva somyetyubhayaśruterdvirūpe brahmaṇyarthavattvāditi pūrvapakṣe siddhāntaḥ-āha ca tanmātram /",
    "GSP33brsgor3u:764": " sanmātraṃ brahma śrutirāha,",
    "GSP33brsgor3u:765": " 'jñānasya sattānatirekāt'iti /",
    "GSP33brsgor3u:766": " idaṃ dvitīyādhikaraṇaṃ dūṣayati-atra vayamiti /",
    "GSP33brsgor3u:767": " dvitīyādhikaraṇasya kiṃ brahmaṇo 'nekarūpatvanirāsaḥ phalam,",
    "GSP33brsgor3u:768": " uta bodharūpatvanirāsa āhosvitsattānirāsa iti vikalpya sarvathāpyānarthakyaṃ prapañcayannādye gatārthatāmāha-yadi tāvaditi /",
    "GSP33brsgor3u:769": " nahi dvitīya ityāha-naceti /",
    "GSP33brsgor3u:770": " brahmaṇo bodharūpatvanirāse jaḍatvājjīvābhedaśrutibādhaśca syādityāha-kathaṃ veti /",
    "GSP33brsgor3u:771": " na tṛtīya ityāha-nāpīti /",
    "GSP33brsgor3u:772": " sattānirāse bodhasya tucchatvaṃ ca syādityāha-kathamiti /",
    "GSP33brsgor3u:773": " naca bodhasya sattānatirekānna tucchateti vācyam /",
    "GSP33brsgor3u:774": " sadbodhapadayorvācyānatireke paryāyatvaprasaṅgāt /",
    "GSP33brsgor3u:775": " evaṃ siddhāntaṃ phalābhāvena dūṣayitvā pūrvapakṣaṃ dūṣayati-nāpīti /",
    "GSP33brsgor3u:776": " prasaṅgamevāha-satteti /",
    "GSP33brsgor3u:777": " vyāvṛttatvaṃ bhinnatvam /",
    "GSP33brsgor3u:778": " niṣprapañcaikarūpatvasiddhāntavirodhāt bhinnobhayarūpatvapūrvapakṣānutthānamityarthaḥ /",
    "GSP33brsgor3u:779": " ubhayaśrutibalādutthānamiti śaṅkate-śrutatvāditi /",
    "GSP33brsgor3u:780": " meruvindhyavatparasparaṃ bhinnasattābodhayorekabrahmābhedaśaṅkā śrutiśatenāpi na yuktetyāha-neti /",
    "GSP33brsgor3u:781": " sadbodhayorbhedo 'sti na vā /",
    "GSP33brsgor3u:782": " ādye śruterapi viruddhārthatvānupapatterna pūrvapakṣotthānamityuktam /",
    "GSP33brsgor3u:783": " saṃprati dvitīyaṃ śaṅkate-atha sattaiveti /",
    "GSP33brsgor3u:784": " sadbodhapadayorvācyabhede 'pi lakṣyaikyopapattirakhaṇḍārthasvīkārādityarthaḥ /",
    "GSP33brsgor3u:785": " akhaṇḍārthasya pūrvapakṣatvaṃ na syātsiddhāntatvāt /",
    "GSP33brsgor3u:786": " kiñcātra saṃśaye 'pyayukta ityāha-tathāpīti /",
    "GSP33brsgor3u:787": " ekādhikaraṇapakṣe sūtrāṇi kathaṃ neyānītyata āha-sūtrāṇīti /",
    "GSP33brsgor3u:788": " svapakṣe sūtrasāmañcasyaṃ cetyāha-apiceti /",
    "GSP33brsgor3u:789": " avaśyāpekṣitagatyarthatvenottarasūtrāṇāṃ pūrvaikavākyatvānnādhikaraṇabheda iti bhāvaḥ /",
    "GSP33brsgor3u:790": " ākāraśrutīnāṃ kalpitākāro gatiriti svamatamuktaṃ,",
    "GSP33brsgor3u:791": " prapañcavilayavādinastu 'manomayaḥ prāṇaśarīraḥ satyakāmaḥ'ityādyākāraśrutīnāṃ taditarākārapravilayo gatirityāhuḥ /",
    "GSP33brsgor3u:792": " manomaya iti kor'thaḥ,",
    "GSP33brsgor3u:793": " mano 'tiriktopādhiśūnya ityarthaḥ /",
    "GSP33brsgor3u:794": " evaṃ prāṇaśarīrapadena prāṇātiriktopādhiniṣedhānmanaso 'pyabhāvasiddhiḥ,",
    "GSP33brsgor3u:795": " evaṃ sarve śabdā anākārabrahmaparā eveti tanmatamanūdya dūṣayati-yadapītyādinā /",
    "GSP33brsgor3u:796": " kiṃ jñeyabrahmaprakaraṇasthānāmākāraśabdānāṃ niṣedhaparatvaṃ utopāsanāprakaraṇasthānāmapi /",
    "GSP33brsgor3u:797": " tatrādyamaṅgīkaroti-ye hīti /",
    "GSP33brsgor3u:798": " asya jīvabhāvaṃ prāptasyeśvarasya daśa harayo viṣayā haraṇāddaśendriyāṇi prāṇibhedāpekṣayā śatāni sahasrāṇi ca teṣāmīśvarādbhedamāśaṅkyāha-ayamiti",
    "GSP33brsgor3u:799": " īśvara eva haraya ityarthaḥ /",
    "GSP33brsgor3u:800": " dvitīyaṃ dūṣayati-ye punariti /",
    "GSP33brsgor3u:801": " manomayādiśabdānāṃ mukhyavṛttyā guṇaparatvasaṃbhave niṣedhalakṣaṇāpi na yuktetyāha-śrutyā ceti /",
    "GSP33brsgor3u:802": " kiṃ cākārānākāraśrutidvaividhye sati brahmanākāramevetyatra kiṃ vinigamakamiti śaṅkotthānādasthūlādiśrutīnāṃ nirākāratātparyaṃ niyāmakamiti kathanārthamidaṃ sūtramarthavadbhavati /",
    "GSP33brsgor3u:803": " sarvaśrutīnāṃ niṣedhārthatve tu śaṅkānutthānānniyāmakasūtraṃ vyarthaṃ syādityāha-sarveṣāṃ ceti /",
    "GSP33brsgor3u:804": " nanūpāsanār'thakavākyānāṃ svārthe phalābhāvāt saphalaniṣedhavākyaśeṣatvamityāśaṅkya phalasya śrutatvānnānyaśeṣatetyāha-phalamapīti /",
    "GSP33brsgor3u:805": " arthaikyābhāvācca naikavākyatetyāha-kathaṃ ceti /",
    "GSP33brsgor3u:806": " arthaikyaṃ śaṅkate-eketi /",
    "GSP33brsgor3u:807": " yathā phalavatparamāpūrvākhyaniyogaikyādaṅgapradhānavākyānāmekavākyatā tathā tattvāvabodhakāmasya",
    "GSP33brsgor3u:808": " prapañcapravilayaviṣayaka eko niyogarūpor'tho 'stītyākārānākāravākyānāṃ sarveṣāmekavākyatetyarthaḥ /",
    "GSP33brsgor3u:809": " niyogāsidyā dūṣayati-neti /",
    "GSP33brsgor3u:810": " viṣayaṃ śaṅkate-nanu dvaiteti /",
    "GSP33brsgor3u:811": " pratyanīkaṃ pratibandhakam /",
    "GSP33brsgor3u:812": " nanu prapañcavilaye brahmalayaḥ syādabhedādityata āha-brahmasvabhāvo hi prapañca iti /",
    "GSP33brsgor3u:813": " kāraṇaṃ hi kāryasya svarūpamataḥ kāryanāśe 'pi kāraṇasya na layaḥ,",
    "GSP33brsgor3u:814": " ghaṭanāśe 'pi mṛddarśanādityarthaḥ /",
    "GSP33brsgor3u:815": " prapañcasya satyasya kalpitasya vā laye vidhiriti vikalpyādyaṃ dūṣayati-tatra yadi tāvaditi /",
    "GSP33brsgor3u:816": " satyasya jñānādadhvasteḥ musalādinā ca kṛtsnadvaitadhvaṃsāyogāt nabhograsanavidhivadaśakyaviṣayo 'yaṃ vidhiḥ,",
    "GSP33brsgor3u:817": " kiñca śukādimuktyā sarvamuktiḥ syādityarthaḥ /",
    "GSP33brsgor3u:818": " dvitīyamanūdya dūṣayati-athetyādinā /",
    "GSP33brsgor3u:819": " upadeśajanyajñānādevāvidyātajjaprapañcalayasiddherniyogo vṛthaivetyarthaḥ /",
    "GSP33brsgor3u:820": " kiñca brahmajñānādau vidhiḥ kiṃ brahmaṇyajñāte jñāte vā /",
    "GSP33brsgor3u:821": " nādyaḥ, aśakyatvādityāha-anāvedite tviti /",
    "GSP33brsgor3u:822": " dvitīyaṃ śaṅkate-nanviti /",
    "GSP33brsgor3u:823": " upadeśādeva jñāte brahmaṇi sākṣātkāradvaitabādhayoḥ siddhervidhivaiyarthyaṃ siddhasya vidhinā kartumayogādityāha-neti /",
    "GSP33brsgor3u:824": " evaṃviṣayābhāvānniyogābhāvamuktvā niyojyābhāvāttadabhāvamāha-niyojyo 'pi ceti /",
    "GSP33brsgor3u:825": " prapañcāntarbhūto brahma vetyarthaḥ /",
    "GSP33brsgor3u:826": " ādye jīvanāśādvidhyayogaḥ,",
    "GSP33brsgor3u:827": " dvitīye niyojyāsiddhiḥ,",
    "GSP33brsgor3u:828": " tarhi jñāne vidhipratyayānāṃ kā gatirityata āha-draṣṭavyādiśabdā iti /",
    "GSP33brsgor3u:829": " nanu śrutaṃ jñānaṃ tyaktvā tatsādhanavyāpāravidhiḥ kimiti kalpyata ityāśaṅkya jñānasya puruṣakṛtyasādhyatvādityāha-jñeyābhimukhasyāpīti /",
    "GSP33brsgor3u:830": " kiñca jñānavidhivādinā jñeyaṃ brahmāvaśyaṃ vedāntairjñāpanīyaṃ viṣayānavabodhe vidhibodhāyogāt /",
    "GSP33brsgor3u:831": " tathāca vedāntaireva jñānetpattervidhyānarthakyamityāha-tasmāditi /",
    "GSP33brsgor3u:832": " taṃ jñānārthinaṃ pratītyarthaḥ /",
    "GSP33brsgor3u:833": " nanūtpannaṃ jñānamanyathākartuṃ vidhirarthavāniti,",
    "GSP33brsgor3u:834": " netyāha-naceti /",
    "GSP33brsgor3u:835": " nanvanagniryoṣiditi pratyakṣapramāṇādutpannamapi jñānaṃ tāmagniṃ dhyāyediti /",
    "GSP33brsgor3u:836": " vidhinānyathākṛtaṃ dṛśyata ityata āha-yadīti /",
    "GSP33brsgor3u:837": " anyathādhīḥ kṛtisādhyā cet kriyaiva,",
    "GSP33brsgor3u:838": " kṛtiṃ vinaiva cedbhrāntirevāto mānaṃ vinā vidhito jñānāsiddhermānavastutantre jñāne vidhirmṛṣetyarthaḥ /",
    "GSP33brsgor3u:839": " vedānteṣu vidhivādino 'nyacca dūṣaṇamastītyāha-kiñcānyaditi /",
    "GSP33brsgor3u:840": " brahmātmaikyeniyoge ca vedāntavākyasya prāmāṇyamāśaṅkyārthabhedādvākyabhedo viruddhārthatvādaprāmāṇyaṃ ceti dūṣayati-athetyādinā /",
    "GSP33brsgor3u:841": " kiñca śrutaṃ brahma na śruto vidhirvedānteṣu tatkalpane ca karmajanyatvānmokṣasyānityatvasātiśayatvādiprasaṅga ityāha-niyogaparatāyāṃ ceti /",
    "GSP33brsgor3u:842": " phalitamāha-ataśceti /",
    "GSP33brsgor3u:843": " idānīṃ prauḍhavādena niyogamaṅgīkṛtya tadekatvaṃ khaṇḍayati-abhyupagamyamāne 'pīti /",
    "GSP33brsgor3u:844": " bhinnakriyāvāciśabdaḥ śabdāntaraṃ yathā yajati dadātīti tathehāpi vedopāsīteti śabdabhedaḥ /",
    "GSP33brsgor3u:845": " nirguṇasaguṇarūpabhedaḥprakaraṇabhedaḥ muktyabhyudayaphalabheda ityetaiḥ pramāṇairnirguṇajñānasaguṇopāsanāviṣayakaniyogabheda ityarthaḥ /",
    "GSP33brsgor3u:846": " kathaṃ tarhyaṅgāṅgivākyeṣu niyogaikyaṃ,",
    "GSP33brsgor3u:847": " tatrāha-prayājeti /",
    "GSP33brsgor3u:848": " ekasyaiva svargakāmasya sāṅgapradhānādhikārāttatsādhyaphalāpūrvaikyādekavākyatetyarthaḥ /",
    "GSP33brsgor3u:849": " ihāpi nirguṇasaguṇavidyayorekādhikārāt niyogaikyamastu,",
    "GSP33brsgor3u:850": " netyāha-na tviheti /",
    "GSP33brsgor3u:851": " muktyabhyudayārthibhedānmitho viruddhārthavidyayoraṅgāṅgitvāyogācca na viyogaikyam /",
    "GSP33brsgor3u:852": " naca nirguṇavidyāniyoga eka eva saguṇavidyānaṅgīkārāditi vācyam /",
    "GSP33brsgor3u:853": " aho viparītaṃ pāṇḍityamāyuṣmataḥ,",
    "GSP33brsgor3u:854": " vighnyayogyavidyāyāṃ vidhirvidhiyogyāyāmavidhiriti,",
    "GSP33brsgor3u:855": " tasmātsākāravākyānāmākāralayadvārā nirguṇavākyaikavākyatāgatirasadgatireva,",
    "GSP33brsgor3u:856": " kintu teṣāṃ kalpitākāro gatistadupāsanayābhyudayasiddheḥ,",
    "GSP33brsgor3u:857": " nirguṇavākyānāṃ tu paramārthālambanatvamityasmadukta eva vibhāgaḥ sādhīyānityupasaṃharati-tasmāditi //21//",
    "GSP33brsgor3u:858": " END BsRp_3,2.5.21",
    "GSP33brsgor3u:859": " START BsRp_3,2.6.22ḥ",
    "GSP33brsgor3u:860": " prakṛtaitāvattvaṃ hi pratiṣedhati tato bravīti ca bhūyaḥ / BBs_3,2.22 /",
    "GSP33brsgor3u:861": " brahmaṇo nirviśeṣacinmātratvamuktvā sarvaniṣedhāvadhitvena sadrūpatvamāha-prakṛtaitāvattvaṃ hi pratiṣedhati tato bravīti ca bhūya iti /",
    "GSP33brsgor3u:862": " pṛthivyaptejobhūtatrayaṃ mūrtaṃ vāyvākāśadvayamamūrtamiti rāśidvayamuktvā bhūtadvayasyāmūrtasya",
    "GSP33brsgor3u:863": " sāraḥ 'karaṇātmā hiraṇyagarbho ya eṣa etasmin sūryamaṇḍale puruṣo yaścāyaṃ dakṣiṇe",
    "GSP33brsgor3u:864": " 'kṣiṇi puruṣaḥ'ityuktaḥ,",
    "GSP33brsgor3u:865": " tasya vāsanāmayāni svapnarūpāṇi 'tadyathā māhārajanaṃ,",
    "GSP33brsgor3u:866": " vāso yathā pāṇḍvāvikaṃ yathendragopaḥ'ityupamābhiruktāni vicitrāṇi,",
    "GSP33brsgor3u:867": " tatra mahārajanaṃ haridrā tayā liptaṃ vastraṃ māhārajanaṃ,",
    "GSP33brsgor3u:868": " pāṇḍvādikamiti dhavalaṃ kambalādi /",
    "GSP33brsgor3u:869": " kecittu śrutimupalakṣaṇaṃ kṛtvā sūkṣmapañcabhūtānyamūrtāni pañcīkṛtāni mūrtāni tataścāmūrtarasatvoktyā karaṇānāṃ pāñcabhautikatvasiddhiriti vyācakṣate /",
    "GSP33brsgor3u:870": " atha satpadātmakaprapañcoktyanantaraṃ,",
    "GSP33brsgor3u:871": " ata uktāropasya niṣedhārthatvānneti netīti niṣedhenopadeśaḥ kriyata ityarthaḥ /",
    "GSP33brsgor3u:872": " netiśabdārthamāha-nahīti /",
    "GSP33brsgor3u:873": " etasmādātmano 'nyannāstīti netītyucyata ityarthaḥ /",
    "GSP33brsgor3u:874": " śūnyatānirāsārthaṃ paraṃ brahmāstītyuktamiti siddhāntarītyā śrutyarthaḥ /",
    "GSP33brsgor3u:875": " atra niṣedhyaviśeṣānupalambhātsaṃśayamāha-tatra ko 'syetyādinā /",
    "GSP33brsgor3u:876": " nañprayogasya nākārāsyetiśabdopasthāpitavastuniṣedhakatvādityarthaḥ /",
    "GSP33brsgor3u:877": " itiśabdānniṣedhyasāmānyasamarpaṇe viśeṣākāṅkṣāyāṃ prakaraṇādrūpadvayasya rūpibrahmaṇaśca",
    "GSP33brsgor3u:878": " niṣaidhyatvabhānātsaṃśayamuktvā pūrvoktaṃ nirviśeṣaṃ brahma nāstītyākṣepasaṅgatyā",
    "GSP33brsgor3u:879": " pūrvapakṣayati-tatra prakṛtatveti /",
    "GSP33brsgor3u:880": " pūrvapakṣe tatpadārthābhāvādvākyārthābhedāsiddhiḥ,",
    "GSP33brsgor3u:881": " siddhānte tatsiddhiriti phalam /",
    "GSP33brsgor3u:882": " niradhiṣṭhānaniṣedhādarśanātsarvaniṣedho na yukta ityarucyā prapañce brahmaniṣedha ityāha-athaveti /",
    "GSP33brsgor3u:883": " ekabrahmaṇa eva niṣedhe nakāradvayasya paunaruktyāmityata āha-abhyāsastviti /",
    "GSP33brsgor3u:884": " utsūtrameva tāvatsiddhāntamupakramate-evamiti /",
    "GSP33brsgor3u:885": " śūnyaprasaṅga iṣṭa iti vadantaṃ pratyāha-kiñciddhīti /",
    "GSP33brsgor3u:886": " tacceti pratiṣedhanamityarthaḥ /",
    "GSP33brsgor3u:887": " adhiṣṭhānānavaśeṣe tatpramārūpahetvabhāvāt niṣedhavākyārthaḥ pramā na syāt 'idamatra nāsti'iti loke niṣedhasya sādhiṣṭhānasyaiva pramitidarśanādityarthaḥ",
    "GSP33brsgor3u:888": " kiñca yadbhāti tatsadityutsargasya bhānārthābhāvādhiṣṭhānapramitirapavādastayā pūrvabhānasya bhramatvaniścayenārthasattvāpalāpāt /",
    "GSP33brsgor3u:889": " apavādānaṅgīkāre tūtsargataḥ prapañcasya satyatvāpatterniṣedhānupapattirityāha-apariśiṣyamāṇe ceti /",
    "GSP33brsgor3u:890": " adhiṣṭhānasattvaṃ vinā bhrāntiniṣedhayorayogācchūnyavādo na yukta ityuktvā pūrvavādinaḥ pakṣāntaraṃ dūṣayati-nāpīti /",
    "GSP33brsgor3u:891": " dehātmābhimānavallaukikamānaprāptadvaitasya niṣedho yukto na vedāntapramitabrahmaṇa iti bhāvaḥ yaduktaṃ vāṅmanasātītvāt niṣedhārhaṃ brahma iti tatrāha-vāṅmanaseti /",
    "GSP33brsgor3u:892": " brahmaṇo vāgādyatītatvaṃ niṣedhārthaṃ na cet kimarthaṃ taduktirityata āha-pratipādaneti /",
    "GSP33brsgor3u:893": " uktārthe sūtraṃ yojayati-tadetadityādinā /",
    "GSP33brsgor3u:894": " 'dve vāva brahmaṇo rūpe'iti rūpadvayasyaiva prādhānyena prakṛtatvānnetīti niṣedha ityarthaḥ /",
    "GSP33brsgor3u:895": " nanu 'ādityamaṇḍale puruṣa'iti brahmāpyatra prādhānyenoktamityāśaṅkya puruṣo liṅgātmā amūrtarasatvaśrutyā bhūtajanitatvabhānāt svapnarūpatvaśruteścetyāha-tajjanitameveti",
    "GSP33brsgor3u:896": " rūparūpiṇorabheda uktaḥ nanu vāsanāmayaṃ rūpameva kimityupamīyate prasiddharūpameva kiṃ na syādityata āha-amūrtarasasyeti /",
    "GSP33brsgor3u:897": " rūpadvayasyaiva prādhānyena prakṛtatve phalitamāha-taditi /",
    "GSP33brsgor3u:898": " pratiyogitvena samarpyata ityarthaḥ /",
    "GSP33brsgor3u:899": " na cārthataḥ pradhānyadbrahmaṇo niṣedhaḥ rājño bhṛtyo nāstītyatra rājaniṣedhaprasaṅgāditi bhāvaḥ /",
    "GSP33brsgor3u:900": " kiñcaitra brahmaṇaḥ pratipādyatvāt na niṣedha ityāha-prapañcite ceti /",
    "GSP33brsgor3u:901": " nanu brahmaṇi niṣiddhasyāpyanyatra sthitisaṃbhavāt kathaṃ kalpitatvamityata āha-tadāspadamiti /",
    "GSP33brsgor3u:902": " upādāne niṣiddhasyānyatra na sthitirityarthaḥ /",
    "GSP33brsgor3u:903": " yattu dvaitaniṣedhe pratyakṣādivirodha iti,",
    "GSP33brsgor3u:904": " tatrāha-yuktaṃ ceti /",
    "GSP33brsgor3u:905": " sthāpitaṃ hi ārambhaṇādhikaraṇe pratyakṣādervyāvahārikaṃ prāmāṇyaṃ na tatvāvedakamiti,",
    "GSP33brsgor3u:906": " atastattvato niṣedhānna virodha iti bhāvaḥ /",
    "GSP33brsgor3u:907": " nanu vastutvādvaitavadbrahmaṇo 'pi niṣedho 'stu,",
    "GSP33brsgor3u:908": " netyāha-natviti /",
    "GSP33brsgor3u:909": " dvaitabhāvābhāvasākṣitvādaśakyo niṣedha ityarthaḥ /",
    "GSP33brsgor3u:910": " na cetyādi spaṣṭārtham /",
    "GSP33brsgor3u:911": " yaccoktaṃ niṣedhābhyāṃ rūpaṃ rūpi brahma ca niṣidhyata iti,",
    "GSP33brsgor3u:912": " tatrāha-dvau caitāviti /",
    "GSP33brsgor3u:913": " uddeśyavidheyārthānāṃ saṃkhyāsāmye yathākramaṃ saṃbandha iti nyāyaḥ 'yathāsaṅkhyamanudeśaḥ samānām'iti pāṇinisūtrasiddhastenātra rūpadvayoddeśena niṣedhadvayavidhirityarthaḥ /",
    "GSP33brsgor3u:914": " vīpsāpakṣe sarvadṛśyaniṣedhājjijñāsāśāntiriti viśeṣamāha-parigaṇiteti /",
    "GSP33brsgor3u:915": " mūrtaṃ nāmūrtaṃ netyevaṃ viśiṣyaniṣedhe jijñāsā na śāmyatītyarthaḥ /",
    "GSP33brsgor3u:916": " sūtraśeṣaṃ vyācaṣṭe-itaśceti /",
    "GSP33brsgor3u:917": " pratiṣedhānupapattyā brahmāstītyavagataṃ bhūyaḥ punaḥ paramastīti śrutiḥ sākṣādapi bravītītyarthaḥ /",
    "GSP33brsgor3u:918": " tacceti /",
    "GSP33brsgor3u:919": " avaśiṣṭaṃ brahmetyarthaḥ /",
    "GSP33brsgor3u:920": " spaṣṭamanyat //22//",
    "GSP33brsgor3u:921": " END BsRp_3,2.6.22",
    "GSP33brsgor3u:922": " START BsRp_3,2.6.23ḥ",
    "GSP33brsgor3u:923": " tadavyaktamāha hi / BBs_3,2.23 /",
    "GSP33brsgor3u:924": " nanvagrāhyatvādbrahma nāstīti śaṅkānirāsārthaṃ sūtraṃ vyācaṣṭe-yatpratiṣiddhāditi /",
    "GSP33brsgor3u:925": " rūpādyabhāvādavyaktamindriyāgrāhyaṃ na tvasattvādityarthaḥ /",
    "GSP33brsgor3u:926": " anyairdevairindriyāntarairna gṛhyata ityanvayaḥ //23//",
    "GSP33brsgor3u:927": " END BsRp_3,2.6.23",
    "GSP33brsgor3u:928": " START BsRp_3,2.6.24ḥ",
    "GSP33brsgor3u:929": " api ca saṃrādhane pratyakṣānumānābhyām / BBs_3,2.24 /",
    "GSP33brsgor3u:930": " tarhi kadā grāhyamiti śaṅkottaraṃ sūtraṃ vyākhyāti-api cainamiti /",
    "GSP33brsgor3u:931": " castvarthaḥ /",
    "GSP33brsgor3u:932": " indriyairna gṛhyate api tu saṃrādhanena śāstrasaṃskṛtamanasetyarthaḥ /",
    "GSP33brsgor3u:933": " bhaktidhyānābhyāṃ pratyagātmanaścitte prakarṣeṇa nidhānaṃ sthāpanaṃ praṇidhānaṃ /",
    "GSP33brsgor3u:934": " japanamaskārādirādiśabdārthaḥ /",
    "GSP33brsgor3u:935": " svayaṃbhūrīśvaraḥ /",
    "GSP33brsgor3u:936": " svānīndriyāṇi /",
    "GSP33brsgor3u:937": " parāñcayanātmagrāhakāṇi kṛtvā vyatṛṇat nāśitavān /",
    "GSP33brsgor3u:938": " sa hi teṣāṃ nāśo yadasadarthagrāhitayā sarjanaṃ tasmātteṣāṃ tayā sṛṣṭatvāt,",
    "GSP33brsgor3u:939": " sarvo lokaḥ parāgarthameva paśyati nāntarātmānam /",
    "GSP33brsgor3u:940": " kaścittu dhīro dhīmānāvṛttacakṣurniruddhendriyaḥ śuddhe cetasi pratyagātmanaṃ śāstreṇa paśyati mokṣārthītyarthaḥ /",
    "GSP33brsgor3u:941": " tataḥ karmaṇā viśuddhacitto jñānākhyasattvotkarṣeṇa saṃdhyāyaṃstaṃ niṣkalaṃ paśyatītyarthaḥ /",
    "GSP33brsgor3u:942": " vinidrāḥ vitamaskāḥ,",
    "GSP33brsgor3u:943": " tatra heturjitaśvāsatvaṃ prāṇāyāmaniṣṭhatvaṃ,",
    "GSP33brsgor3u:944": " yuñcānā dhyāyinaḥ yogalabhyaḥ ātmā yogātmā //24//",
    "GSP33brsgor3u:945": " END BsRp_3,2.6.24",
    "GSP33brsgor3u:946": " START BsRp_3,2.6.25ḥ",
    "GSP33brsgor3u:947": " prakāśādivaccāvaiśeṣyaṃ prakāśaś ca karmaṇyabhyāsāt / BBs_3,2.25 /",
    "GSP33brsgor3u:948": " yathā prakāśādaya upādhiṣu bhidyante na svataḥ,",
    "GSP33brsgor3u:949": " evaṃ prakāśaścidātmāpi dhyānādikarmaṇyupādho bhidyate svatastasyāvaiśeṣyamekarasatvameva tattvamasītyabhyāsāditi sūtrayojanā //25//",
    "GSP33brsgor3u:950": " END BsRp_3,2.6.25",
    "GSP33brsgor3u:951": " START BsRp_3,2.6.26ḥ",
    "GSP33brsgor3u:952": " ato 'nantena tathā hi liṅgam / BBs_3,2.26 /",
    "GSP33brsgor3u:953": " jīvasya brahmātmatvaphalaśrutirūpaliṅgādapi bheda aupādhika evetyāha sūtrakāraḥ-ato 'nanteneti //26//",
    "GSP33brsgor3u:954": " END BsRp_3,2.6.26",
    "GSP33brsgor3u:955": " START BsRp_3,2.6.27-28ḥ",
    "GSP33brsgor3u:956": " ubhayavyapadeśāttvahikuṇḍalavat / BBs_3,2.27 /",
    "GSP33brsgor3u:957": " prakāśāśrayavadvā tejastvāt / BBs_3,2.28 /",
    "GSP33brsgor3u:958": " bhedābhedapūrvapakṣasūtradvayasya saṃgatimāha-tasminneveti /",
    "GSP33brsgor3u:959": " yathāhitvenābhedaḥ /",
    "GSP33brsgor3u:960": " kuṇḍalākhyasya sarpāvasthāviśeṣasya kuṇḍalatvena bhedaḥ /",
    "GSP33brsgor3u:961": " tathā jīvasya brahmatvenābhedo jīvatvena bhedaḥ /",
    "GSP33brsgor3u:962": " yadvā sūryaprakāśayorekatejastvadharmāvacchedena bhedābhedavajjīvaparayorapi ekenaivātmatvadharmeṇa bhedābhedau śrutibalātsvīkāryāviti sūtradvayārthaḥ",
    "GSP33brsgor3u:963": " kuṇḍalatvaṃ valayākāratvaṃ,",
    "GSP33brsgor3u:964": " ābhogatvaṃ vakrākāratvaṃ,",
    "GSP33brsgor3u:965": " prāṃśutvaṃ dīrghadaṇḍākāratvaṃ udgatamukhatvamādiśabdārthaḥ // 27 // //28//",
    "GSP33brsgor3u:966": " END BsRp_3,2.6.27-28",
    "GSP33brsgor3u:967": " START BsRp_3,2.6.29-30ḥ",
    "GSP33brsgor3u:968": " pūrvavadvā / BBs_3,2.29 /",
    "GSP33brsgor3u:969": " pratiṣedhāc ca / BBs_3,2.30 /",
    "GSP33brsgor3u:970": " siddhāntasūtram-pūrvavaddheti /",
    "GSP33brsgor3u:971": " dharmabhedanaikadharmeṇa vā bhedābhedasvīkāre bhedasya satyatvādabhedavadanivṛttiḥ syāt ekatraiva bhedābhedasvīkāre loke virodhakathoccheda ityapi draṣṭavyaṃ,",
    "GSP33brsgor3u:972": " tasmāt niṣprapañcaṃ cidekarasaṃ brahma tatpadalakṣyamastīti siddham // 29 // //30//",
    "GSP33brsgor3u:973": " END BsRp_3,2.6.29-30",
    "GSP33brsgor3u:974": " START BsRp_3,2.7.31ḥ",
    "GSP33brsgor3u:975": " paramataḥ setūnmānasaṃbandhabhedavyapadeśebhyaḥ / BBs_3,2.31 /",
    "GSP33brsgor3u:976": " yaduktaṃ neti netītyādiśrutibhiḥ brahmātiriktaṃ vastu niṣidhyata iti,",
    "GSP33brsgor3u:977": " tadayuktam /",
    "GSP33brsgor3u:978": " setvādiśrutibhirvastvantarāstitvabhānādityākṣipati-paramata iti /",
    "GSP33brsgor3u:979": " yadyapi dyubhvādyadhikaraṇe setuśabdo vidhārakatvena gauṇo vyākhyātastathāpyunmānādiśrutīnāṃ gatimajānato 'yaṃ pūrvapakṣaḥ,",
    "GSP33brsgor3u:980": " tatronmānādiśrutīnāṃ mukhyatvāt,",
    "GSP33brsgor3u:981": " sadvayaṃ brahmeti phalaṃ siddhānte tūktādvitīyatatpadalakṣyasiddhiriti vivekaḥ /",
    "GSP33brsgor3u:982": " brahma sadvayaṃ,",
    "GSP33brsgor3u:983": " setutvāt,",
    "GSP33brsgor3u:984": " laukikasetuvat /",
    "GSP33brsgor3u:985": " tīrṇatvaśruteścetyāha-setuṃ tīrtveti /",
    "GSP33brsgor3u:986": " jāṅgalaṃ vātabhūyiṣṭhamiti vaidyokteḥ vātapracuro deśo jāṅgalaṃ,",
    "GSP33brsgor3u:987": " iha tu deśamātraṃ grāhyam /",
    "GSP33brsgor3u:988": " diśaścatasraḥ kalāḥ prakāśavānnāma pādaḥ,",
    "GSP33brsgor3u:989": " pṛthivyantarikṣaṃ dyauḥ samudra ityanantavānnāma pādaḥ,",
    "GSP33brsgor3u:990": " agniḥ sūryaścandro vidyuditi jyotiṣmānnāma pādaḥ,",
    "GSP33brsgor3u:991": " cakṣuḥ śrotraṃ vāṅmana ityāyatanavānnāma pāda iti catuṣpādbrahmeti pādānāmardhāni aṣṭau śaphā asyetyaṣṭāśaphaṃ,",
    "GSP33brsgor3u:992": " pādeṣu caturṣu pratyekaṃ catasraḥ kalā iti ṣoḍaśakalamityarthaḥ /",
    "GSP33brsgor3u:993": " ṣoḍaśapaṇaparimitaṃ tāmraṃ kārṣāpaṇasaṃjñaṃ bhavati tadvatsadvayaṃ brahma,",
    "GSP33brsgor3u:994": " parimitatvādityarthaḥ /",
    "GSP33brsgor3u:995": " saṃbandhitvācca nagaravadityāha-tathā saṃbandheti /",
    "GSP33brsgor3u:996": " anyadamitamiti asaṅkhyātamityarthaḥ /",
    "GSP33brsgor3u:997": " anyasparśe alpatvena mitatvaniyamāditi mantavyam /",
    "GSP33brsgor3u:998": " bhedenoktatvācca ghaṭavadityāha-bhedavyapadeśaśceti /",
    "GSP33brsgor3u:999": " asyākṣisthasyāmunādityasthena saheti yāvat /",
    "GSP33brsgor3u:1000": " ādhārato 'tideśataśca bhedamuktvāvadhito 'pi tamāha-sāvadhikaṃ ceti //31//",
    "GSP33brsgor3u:1001": " END BsRp_3,2.7.31",
    "GSP33brsgor3u:1002": " START BsRp_3,2.7.32ḥ",
    "GSP33brsgor3u:1003": " sāmānyāt tu / BBs_3,2.32 /",
    "GSP33brsgor3u:1004": " siddhāntasūtraṃ vyācaṣṭe-tuśabdenetyādinā /",
    "GSP33brsgor3u:1005": " yadanyattatkiṃ sādyanādi vā,",
    "GSP33brsgor3u:1006": " nādyaḥ mānābhāvāt kāryasya brahmananyatvanirguṇayāccetyuktvā na dvitīyaḥ prāgutpatteradvayatvāvadhāraṇādityāha-naca brahmavyatiriktamiti /",
    "GSP33brsgor3u:1007": " uktānumānānāmāgamabādha iti bhāvaḥ /",
    "GSP33brsgor3u:1008": " uktaṃ smārayitvā hetunāmasiddhimāha-nanu setvityādinā /",
    "GSP33brsgor3u:1009": " kiṃ setuśrutyā parasiddhirarthādvā,",
    "GSP33brsgor3u:1010": " nādya ityuktvā dvitīyaṃ śaṅkate-tatra parasminniti /",
    "GSP33brsgor3u:1011": " setutvaliṅgenādvitīyatvaśrutibādhanamanyāyyamityāha-nacet i /",
    "GSP33brsgor3u:1012": " liṅgaṃ cāsiddhamityāha-apiceti /",
    "GSP33brsgor3u:1013": " vidhārakatvaṃ tu kalpitadvitīyāpekṣayāpi yujyata iti bhāvaḥ /",
    "GSP33brsgor3u:1014": " tīrṇatvaheturapyasiddha ityāha-setuṃ tīrtveti //32//",
    "GSP33brsgor3u:1015": " END BsRp_3,2.7.32",
    "GSP33brsgor3u:1016": " START BsRp_3,2.7.33ḥ",
    "GSP33brsgor3u:1017": " buddhyarthaḥ pādavat / BBs_3,2.33 /",
    "GSP33brsgor3u:1018": " parimitatvamapyasiddhamityāha-buddhyartha iti /",
    "GSP33brsgor3u:1019": " vākprāṇacakṣuḥśrotrāṇi manasaḥ pādā agnivāyvādityadiśa ākāśasya pādā dhyānārthaṃ kalpitāstadvadbrahmaṇa unmānamityarthaḥ /",
    "GSP33brsgor3u:1020": " laukikaṃ dṛṣṭāntamāha-athaveti /",
    "GSP33brsgor3u:1021": " pādakalpanāṃ vināpi vyavahāraḥ kiṃ na syādityata āha-nahīti /",
    "GSP33brsgor3u:1022": " kārṣāpaṇasya vyavahārāya pādakalpanāvat mandadhiyāṃ dhyānavyavahārāya brahmaṇa unmānakalpanetyarthaḥ //33//",
    "GSP33brsgor3u:1023": " END BsRp_3,2.7.33",
    "GSP33brsgor3u:1024": " START BsRp_3,2.7.34ḥ",
    "GSP33brsgor3u:1025": " sthānaviśeṣātprakāśādivat / BBs_3,2.34 /",
    "GSP33brsgor3u:1026": " saṃbandhabhedau kalpitau na satyadvitīyasādhakāvityāha-sthāneti /",
    "GSP33brsgor3u:1027": " sthānamupādhibuddhyādiḥ ekasyaivopādhinā bhinnasyopādhiśāntau satyāṃ saṃbandha upacaryate /",
    "GSP33brsgor3u:1028": " yathā saurālokāderaṅgulyādyupādhinā bhinnasyopādhiviyoge mahālokādyātmanā saṃbandhopacārastadvat tathāditya cakṣuṣoḥ sthānayorbhedāddhiraṇmayapuruṣabhedakalpanetyarthaḥ",
    "GSP33brsgor3u:1029": " END BsRp_3,2.7.34",
    "GSP33brsgor3u:1030": " START BsRp_3,2.7.35ḥ",
    "GSP33brsgor3u:1031": " upapatteś ca / BBs_3,2.35 /",
    "GSP33brsgor3u:1032": " mukhyāveva saṃbandhabhedau kiṃ na syātamityatra sūtram-upapatteśceti //35//",
    "GSP33brsgor3u:1033": " END BsRp_3,2.7.35",
    "GSP33brsgor3u:1034": " START BsRp_3,2.7.36ḥ",
    "GSP33brsgor3u:1035": " tathānyapratiṣedhāt / BBs_3,2.36 /",
    "GSP33brsgor3u:1036": " svarūpeṇa brahmaṇā jīvasya saṃbandho bhedanivṛttirūpo yujyate na mukhyaḥ saṃyogādiḥ vastudvayāsattvāt tathā bhedo 'pi na svata ekatvaśruterityarthaḥ",
    "GSP33brsgor3u:1037": " END BsRp_3,2.7.36",
    "GSP33brsgor3u:1038": " START BsRp_3,2.7.37ḥ",
    "GSP33brsgor3u:1039": " anena sarvagatatvamāyāmaśabdādibhyaḥ / BBs_3,2.37 /",
    "GSP33brsgor3u:1040": " nanu dvitīyābhāve sarvagatatvaśrutivirodha ityata āha-anena sarvagatatvamiti /",
    "GSP33brsgor3u:1041": " dvitīyaṃ satyaṃ cetsetvādivadbrahmaṇo 'lpatāsyāt 'yatrānyatpaśyati tadalpam'iti śruteḥ",
    "GSP33brsgor3u:1042": " kiñca niravayavāsaṃgabrahmaṇaḥ satyaprapañcasaṃbandhāyogāttavaiva sarvagatatvaśrutivirodha",
    "GSP33brsgor3u:1043": " iti bhāvaḥ adhiṣṭhānenādhyastaṃ jagadvyāptamadhyastatvāt rajjvā vyāptasarpavat, iti nyāyaḥ //37 //",
    "GSP33brsgor3u:1044": " END BsRp_3,2.7.37",
    "GSP33brsgor3u:1045": " START BsRp_3,2.8.38ḥ",
    "GSP33brsgor3u:1046": " phalamata upapatteḥ / BBs_3,2.38 /",
    "GSP33brsgor3u:1047": " evaṃ tatpadalakṣyaṃ saṃśodhya vācyārthamāha-phalamata upapatteḥ /",
    "GSP33brsgor3u:1048": " nirviśeṣatvādanyaḥ svabhāvaḥ phalahetutvākhyaḥ iṣṭaṃ sukhaṃ devādīnāṃ,",
    "GSP33brsgor3u:1049": " aniṣṭaṃ duḥkhaṃ nārakiṇāṃ,",
    "GSP33brsgor3u:1050": " vyāmiśraṃ manuṣyāṇāṃ,",
    "GSP33brsgor3u:1051": " saṃsāro janmamṛtipravāhaḥ gocaraḥ āśrayo yasya tatsaṃsāragocaram /",
    "GSP33brsgor3u:1052": " atra karmeśvarayoḥ phalahetutvaśruteḥ saṃśayamāha-kimiti /",
    "GSP33brsgor3u:1053": " atra pūrvapakṣe phaladāturīśvarasya tatpadavācyasyāsiddherlakṣyāsiddhiḥ siddhānte tatsiddhiriti phalabhedaḥ /",
    "GSP33brsgor3u:1054": " pūrvoktanirviśeṣatvamupajīvya phaladātṛtvamapīśvarasya nāstīti pūrvapakṣotthānātsaṃgatiḥ /",
    "GSP33brsgor3u:1055": " yadyapi sarvagatatvavatphaladātṛtvaṃ vyavahāradaśāyāṃ sidhyati yathāpi karmaṇa eva",
    "GSP33brsgor3u:1056": " phaladātṛtvamiti śaṅkānirāsenoktalakṣyārthanirvāhakavācyārthanirṇayārthamasyādhikaraṇasyārambha",
    "GSP33brsgor3u:1057": " iti matvā siddhāntaṃ tāvadāha-tatra tāvaditi /",
    "GSP33brsgor3u:1058": " svargādikaṃ viśiṣṭadeśakālakarmābhijñadātṛkaṃ,",
    "GSP33brsgor3u:1059": " karmaphalatvāt,",
    "GSP33brsgor3u:1060": " sevāphalavadityupapattiḥ /",
    "GSP33brsgor3u:1061": " yāgādikriyākhyaṃ karma tāvat kṣaṇikaṃ tatkiṃ svanāśāt phalaṃ janayatyuta phalamutpādya naśyati,",
    "GSP33brsgor3u:1062": " āhosvidapūrvātphalasiddhiḥ,",
    "GSP33brsgor3u:1063": " nādya ityāha-abhāvāditi /",
    "GSP33brsgor3u:1064": " dvitīyaṃ śaṅkate-syāditi /",
    "GSP33brsgor3u:1065": " karmanāśakṣaṇamārabhyāmabhivyaktasvargasukhādisattve mānaṃ nāstīti-dūṣayati-tadapītyādinā /",
    "GSP33brsgor3u:1066": " tṛtīyaṃ śaṅkate-atheti /",
    "GSP33brsgor3u:1067": " apūrvaṃ kiṃ svatantrameva phaladānāya pravartate,",
    "GSP33brsgor3u:1068": " cetanādhiṣṭhitaṃ vā,",
    "GSP33brsgor3u:1069": " nādya ityāha-tadapīti /",
    "GSP33brsgor3u:1070": " dvitīye tvadṛṣṭānabhijñajīvasyādhiṣṭhātṛtvāyogādīśvarasyādhiṣṭhātṛtvasiddhiriti bhāvaḥ /",
    "GSP33brsgor3u:1071": " prauḍhavādenāpūrvaṃ nāstītyāha-tadastitva iti /",
    "GSP33brsgor3u:1072": " kṣaṇikayāgādeḥ śrutasvargādihetutvānupapattyā sthāyyapūrvasiddhiriti cet / na /",
    "GSP33brsgor3u:1073": " karmabhirārādhitādīśvarādeva sthāyinaḥ phalasiddherityarthaḥ /",
    "GSP33brsgor3u:1074": " na kevalatarkeṇāpūrvaṃ sidhyatīti bhāvaḥ //38//",
    "GSP33brsgor3u:1075": " END BsRp_3,2.8.38",
    "GSP33brsgor3u:1076": " START BsRp_3,2.8.39ḥ",
    "GSP33brsgor3u:1077": " śrutatvāc ca / BBs_3,2.39 /",
    "GSP33brsgor3u:1078": " 'kṛtātyaye 'nuśayavān'ityatrodāhṛtābhiḥ 'ya iha ramaṇīyacaraṇāḥ'ityādiśrutismṛtibhirapūrvasiddhiścettābhirīśvarasyāpi phaladātṛtvaṃ svīkāryamityāha-śrutatvāccetisūtrakāraḥ",
    "GSP33brsgor3u:1079": " annamāsamantātprāṇibhyo dadātītyannādaḥ,",
    "GSP33brsgor3u:1080": " vasudāno dhanadātā,",
    "GSP33brsgor3u:1081": " karmaṇo 'pūrvasya vā jaḍatvenopakaraṇamātratvātsvatantra īśvara eva phaladāteti siddhānto darśitaḥ //39//",
    "GSP33brsgor3u:1082": " END BsRp_3,2.8.39",
    "GSP33brsgor3u:1083": " START BsRp_3,2.8.40ḥ",
    "GSP33brsgor3u:1084": " dharmaṃ jaiminirata eva / BBs_3,2.40 /",
    "GSP33brsgor3u:1085": " idānīṃ pūrvapakṣayati-dharmamiti /",
    "GSP33brsgor3u:1086": " vidhiśrutirvidhyarthaḥ,",
    "GSP33brsgor3u:1087": " tasya liṅarthasya preraṇātmano yāgo viṣayastadbhāvāvagamādyāgaḥ svargasādhanamiti gamyate /",
    "GSP33brsgor3u:1088": " yāgasyeṣṭasādhanatvābhāve preraṇānupapatterityarthaḥ /",
    "GSP33brsgor3u:1089": " apūrvadvārā karmaṇaḥ phalamupapadyata ityuktvā siddhāntaṃ dūṣayati-īśvarastviti /",
    "GSP33brsgor3u:1090": " īśvaraḥ kiṃ karmānapekṣaḥ phalaṃ dadāti tatsāpekṣo vā,",
    "GSP33brsgor3u:1091": " ādya āha-avicitrasyetyādinā /",
    "GSP33brsgor3u:1092": " dvitīye saṃveṣṭanasaṃskāramātrātkaṭādau veṣṭanavatkarmāpūrvādeva phalasiddheḥ kimīśvareṇeti bhāvaḥ /",
    "GSP33brsgor3u:1093": " atra vayaṃ vadāmaḥ-candanakaṇḍakādidṛṣṭasaṃpattyaiva sukhādisaṃbhave kṛtaṃ dharmādharmābhyāmiti śrutismṛtibalāttadapekṣāyāmīśvareṇa kimaparāddham",
    "GSP33brsgor3u:1094": " ataḥ īśvarānapekṣātkevalātkarmaṇaḥ phalamityayuktamiti //40//",
    "GSP33brsgor3u:1095": " END BsRp_3,2.8.40",
    "GSP33brsgor3u:1096": " START BsRp_3,2.8.41ḥ",
    "GSP33brsgor3u:1097": " pūrvaṃ tu bādarāyaṇo hetuvyapadeśāt / BBs_3,2.41 /",
    "GSP33brsgor3u:1098": " siddhāntayati-pūrvaṃ tviti /",
    "GSP33brsgor3u:1099": " acetanasya karmaṇaḥ svataḥ pravṛttyayogātsevādidṛṣṭāntānusāriśruterbalīyastvātsarvavedānteṣvīraśvasya",
    "GSP33brsgor3u:1100": " jagaddhetutvaśruteśceśvarādhiṣṭhitātkarmaṇo jagadantaḥpātiphalasiddhiriti samudāyārthaḥ //41 //",
    "GSP33brsgor3u:1101": " END BsRp_3,2.8.41",
    "GSP33brsgor3u:1102": " iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ tṛtīyasyādhyāyasya dvitīyaḥ pādaḥ //",
    "GSP33brsgor3u:1103": " // iti tṛtīyādhyāyasya tattvaṃpadārthapariśodhanākhyo dvitīyaḥ pādaḥ // ____________________________________________________________________________________________",
    "GSP33brsgor3u:1104": " tṛtīyādhyāye tṛtīyaḥ pādaḥ /",
    "GSP33brsgor3u:1105": " mārtaṇḍaṃ dhvāntanāśāya tilakasvāminaṃ mude /",
    "GSP33brsgor3u:1106": " vighneśaṃ vighnavidhvastyai praṇamāmi muhurmuhuḥ //",
    "GSP33brsgor3u:1107": " START BsRp_3,3.1.1ḥ",
    "GSP33brsgor3u:1108": " sarvavedāntapratyayaṃ codanādyaviśeṣāt / BBs_3,3.1 /",
    "GSP33brsgor3u:1109": " brahmasvarūpaṃ nirdhārya tajjñānasādhanopāsanāsvarūpamāha-sarvavedāntapratyayaṃ codanādyaviśeṣāditi /",
    "GSP33brsgor3u:1110": " pādasaṃgatimāha-vyākhyātamiti /",
    "GSP33brsgor3u:1111": " pūrvapāde tattvaṃpadārthavivekaḥ kṛtaḥ /",
    "GSP33brsgor3u:1112": " iha tatphalaṃ vākyārthajñānamānandādayaḥ pradhānasyeti sūtreṇāpunaruktāpekṣitatatpadadvācyārthopasaṃhāreṇa nirdhāryata iti phalaphalibhāvaḥ saṃgatiḥ /",
    "GSP33brsgor3u:1113": " saguṇavākyārthavidyācintā tu tadvidyānāṃ cittaikāgryadvārā nirguṇajñānasādhanatvātkriyata iti mantavyam /",
    "GSP33brsgor3u:1114": " saṃpratiḥ /",
    "GSP33brsgor3u:1115": " nirguṇajñānaṃ bhedābhedavicāraviṣayatvenoktamiti manvāna ākṣipati-nanviti /",
    "GSP33brsgor3u:1116": " vedyabhede vidyābhedacintā syāt brahmaṇastu vedyasyaikyānna cintāvasara ityarthaḥ /",
    "GSP33brsgor3u:1117": " brahmaikye 'pi dharmabhedāccintetyata āha-ekarūpatvācceti /",
    "GSP33brsgor3u:1118": " nirdharmatvādityarthaḥ /",
    "GSP33brsgor3u:1119": " ekarūpe 'pi brahmaṇyanekaprakārasaṃbhavādbhedaśaṅkā ityata āha-nacetyādinā /",
    "GSP33brsgor3u:1120": " pūrvapakṣe jñānabhedaśaṅkānupapattimuktvā codanādyabhedājjñānābheda iti siddhānto 'pyayukta ityāha-nāpyasyeti /",
    "GSP33brsgor3u:1121": " evaṃ pādārambhamākṣipya samādhatte-taducyata iti /",
    "GSP33brsgor3u:1122": " saguṇavidyāsveva bhedābhedacintā kriyate nirguṇavidyāyāṃ tvaikyaṃ siddhamiti vācyārtharūpaguṇopasaṃhāramātraṃ kriyate vākyārthanirṇayāyeti bhāvaḥ",
    "GSP33brsgor3u:1123": " pañcāgniprāṇadaharaśāṇḍilyavaiśvānarādividyā mithobhinnā iti 'nānāśabdādibhedāt'ityatra vakṣyate /",
    "GSP33brsgor3u:1124": " atra tu mithobhinnāstāḥ kiṃ pratiśākhaṃ bhidyānte na veti nāmādibhedāccodanādyaviśeṣācca saṃśayaḥ /",
    "GSP33brsgor3u:1125": " pūrvapakṣe vidyābhedādguṇānupasaṃhāraḥ siddhānte tvabhedādupasaṃhāra iti phalabhedaḥ /",
    "GSP33brsgor3u:1126": " pūrvatantre śākhāntarādhikaraṇapūrvapakṣasūtraṃ nāmarūpadharmaviśeṣapunaruktinindāśaktisamāptivacanaprāyaścittānyārthadarśanācchākhāntare karmabhedaḥ syāditi /",
    "GSP33brsgor3u:1127": " tatroktā hetavo nāmādayo vidyābhedārthamihocyante 'athaiṣa jyotirathaiṣa sarvajyotiretena",
    "GSP33brsgor3u:1128": " sahasradakṣiṇena yajeta'ityatra prakṛtajyotiṣṭomānuvādena sahasradakṣiṇākhyaguṇavidhimāśaṅkya",
    "GSP33brsgor3u:1129": " jyotiritipadasya karmāntaranāmatvasaṃbhave jyotiṣṭomalakṣakatvāyogādatheti prakaraṇavicchedācca",
    "GSP33brsgor3u:1130": " jyotiṣṭomātkarmāntaraṃ viśiṣṭadakṣiṇākaṃ vidhīyata iti nāmnaḥ karmabhedakatvamuktama /",
    "GSP33brsgor3u:1131": " jyotirādiṣvityādipadenādhvaryavaṃ hautramiti saṃjñābhedātkarmabhedo grāhyaḥ /",
    "GSP33brsgor3u:1132": " taptaṃ kṣīraṃ dadhnā kaṭhinamāmikṣā,",
    "GSP33brsgor3u:1133": " tatra dravaṃ jalarūpaṃ vājinamiti bhedaḥ,",
    "GSP33brsgor3u:1134": " 'tapte payasi dadhyānayati sā vaiśvadevyāmikṣā vājibhyo vājinam'ityatra vaiśvadevyāmikṣāyāge",
    "GSP33brsgor3u:1135": " vājinākhyaguṇavidhiḥ vājibhya iti viśvedevānuvādādityāśaṅkyāmikṣāṃ paryupasarjanatvenoktaviśvadevānāṃ",
    "GSP33brsgor3u:1136": " vājibhya ityanuvādāyogādutpattiśiṣṭāmikṣāvaruddhe karmaṇi vājinadravyasyānākāṅkṣitasya",
    "GSP33brsgor3u:1137": " vidhyayogādvājidevatāko vājinayāgaḥ karmāntaramiti dravyadevatākhyarūpabhedātkarmabhedaḥ siddhāntitaḥ /",
    "GSP33brsgor3u:1138": " ādipadāt 'aindraṃ dadhyaindraṃ payaḥ'iti dravyabhedādyāgabhedo grāhyaḥ /",
    "GSP33brsgor3u:1139": " evamihāpi pañcāgniṣaḍagnirūpabhedādvidyābhedo vājicchandogayoḥ /",
    "GSP33brsgor3u:1140": " tathā retonyūnā vāgādayaśchāndogye tatsahitā vājināmiti prāṇavidyābhedaḥ,",
    "GSP33brsgor3u:1141": " kārīrivākyādhyayane taittirīyakāṇāṃ bhūmau bhojanaṃ dharmaviśeṣo nānyeṣāṃ,",
    "GSP33brsgor3u:1142": " agnyadhyayane keṣāñcidupādhyāyārthamudakāharaṇaṃ dharmo nānyeṣāṃ,",
    "GSP33brsgor3u:1143": " aśvamedhādhyayane 'śvaghāsānayanaṃ keṣāñcideva nānyeṣāṃ,",
    "GSP33brsgor3u:1144": " naca tānyeva kārīryādīni karmāṇi dharmaviśeṣamapekṣante nāpekṣante ceti yuktaṃ,",
    "GSP33brsgor3u:1145": " ato dharmaviśeṣācchākhāntare karmabhedaḥ śaṅkitastathātrāpi muṇḍakādhyayena keṣāñcideva śirasyaṅgārapātradhāraṇarūpaṃ vrataṃ nānyeṣāmiti vidyābhedaḥ syāt punaruktirabhyāsaḥ /",
    "GSP33brsgor3u:1146": " yathā 'samidho yajati tanūnapātaṃ yajati'iti yajatyabhyāsātprayājānāṃ bheda uktastathā śākhāntare 'bhyāsādvidyābhedaḥ /",
    "GSP33brsgor3u:1147": " ādipadānnindādigrahaḥ,",
    "GSP33brsgor3u:1148": " 'prātaḥ prātaranṛtaṃ te vadanti purodayājjuhvati ye 'gnihotram'ityanuditahomasya",
    "GSP33brsgor3u:1149": " 'yadudite sūrye prātarjuhuyādyathātithaye pradrutāya śūnyāyāvasāthāyāhāryaṃ haranti",
    "GSP33brsgor3u:1150": " tādṛgeva tat'ityuditahomasya ca nindāśruterbhedaḥ,",
    "GSP33brsgor3u:1151": " ekasyaivodite 'nudite cānuṣṭhānāyogāt,",
    "GSP33brsgor3u:1152": " tathoditānuditahomātikramakṛtaprāyaścittādapyagnihotrabhedaḥ śaṅkitaḥ /",
    "GSP33brsgor3u:1153": " ete nindāprayaścitte vedāntavidyāsu na vidyete iti nodāhriyete /",
    "GSP33brsgor3u:1154": " yathā sarvaśākhāvihitasya karmaṇo jñātuṃ kartuṃ cāśakterbhedastathā sarvavedāntādhyayanajñānādyaśaktestattadvedāntavidyābhedaḥ",
    "GSP33brsgor3u:1155": " syāt tathā śākhānāṃ sarvāsāmekarūpā samāptirnocyate kintu kasyāścitkvacitkarmaṇi",
    "GSP33brsgor3u:1156": " samāptirataḥ samāptivacanabhedātpratiśākhaṃ karmabhedaḥ śaṅkitaḥ,",
    "GSP33brsgor3u:1157": " tathā kasyacidvedāntasyoṅkārasārvātmye samāptiḥ kasyacidanyatreti vidyābhedaḥ,",
    "GSP33brsgor3u:1158": " anyārthadarśanamarthavādastadbhedātkarmabhedavadvidyābheda iti pūrvapakṣasūtroktā hetavo darśitāste kecitsiddhānte pūrvapakṣe cātropayuñjanta iti /",
    "GSP33brsgor3u:1159": " tathā śabdāntarābhyāsasaṃkhyāguṇaprakriyānāmadheyāni karmabhedakāni,",
    "GSP33brsgor3u:1160": " tatra nāmadheyaṃ guṇo rūpamabhyāsaśceti trayaṃ vyākhyātaṃ,",
    "GSP33brsgor3u:1161": " yajeddadyājjuhuyāditi prakṛtiśabdabhedena dhātvarthabhedāttadavacchinnabhāvanākhyakarmabheda uktastathātra vedopāsta ityādiśabdabhedādvidyābhedaḥ,",
    "GSP33brsgor3u:1162": " 'tisra āhutīrjuhoti'iti saṃkhyayā karmabhedavat 'vāyuprāṇau'iti dvitvasaṃkhyayā saṃvargavidyābhedaḥ syāt /",
    "GSP33brsgor3u:1163": " nityāgnihotraprakaraṇātprakaraṇāntare kuṇḍapāyināmayane 'māsamagnihotraṃ juhvati'iti śrutamagnihotraṃ prakaraṇāntarasthatvātkarmāntaramiti siddhāntitam",
    "GSP33brsgor3u:1164": " tathātra vedāntabhede prakaraṇabhedādubhāstibheda iti pūrvapakṣaḥ /",
    "GSP33brsgor3u:1165": " siddhāntayati-evamiti /",
    "GSP33brsgor3u:1166": " sarvairvedāntaiḥ pratīyanta iti sarvavedāntapratyayāni tairvihitānītyarthaḥ /",
    "GSP33brsgor3u:1167": " uktanāmādibhiragnihotrādikarmaṇāṃ pratiśākhaṃ bhede prāpte śākhāntarādhikaraṇasiddhāntasūtraṃ 'ekaṃ vā saṃyogarūpacodanākhyāviśeṣāt'iti /",
    "GSP33brsgor3u:1168": " tatra codanāvidhāyakaḥ śabdaścoditaḥ prayatno vā /",
    "GSP33brsgor3u:1169": " tasyā aviśeṣamāha-yathaikasminniti /",
    "GSP33brsgor3u:1170": " ekadhātvarthahomāvacchinnaprayatnaikyādupāstiyatnaikyamityarthaḥ /",
    "GSP33brsgor3u:1171": " yathā jyeṣṭhatvādiguṇakaprāṇavidyā sarvaśākhāsvekā tathā pañcāgnividyāpyekā phalasaṃyogādyaviśeṣāt,",
    "GSP33brsgor3u:1172": " tathānyāpi vidyābhinnetyāha-evaṃ pañcāgnīti /",
    "GSP33brsgor3u:1173": " pūrvapakṣahetūnnirācaṣṭe-ye tviti /",
    "GSP33brsgor3u:1174": " kāṭhakamityādināmnā karmabhedo na yuktaḥ,",
    "GSP33brsgor3u:1175": " kutaḥ acodanābhidhānatvātkāṭhakādiśabdānāṃ granthanāmatayā karmavācitvābhāvādato bhinnanāmakaśākhāgranthabhede 'pi tādvihitaṃ karmaikameva,",
    "GSP33brsgor3u:1176": " alparūpabhedo 'pi na karmaikyavirodhī,",
    "GSP33brsgor3u:1177": " dharmaviśeṣastvadhyayanāṅgaṃ na karmāṅgamato na karmabhedakaḥ śākhābhede punaruktirasiddhā,",
    "GSP33brsgor3u:1178": " nindānyārthadarśanayorapi na bhedakatvaṃ tattadvidhistutimātratvādbahuśākhādhyayanāśaktāvapi svaśākhanuktaviśeṣasyāpekṣitasyānyato grahaṇasaṃbhavādaśaktirabhedikā,",
    "GSP33brsgor3u:1179": " ekasminnapi karmaṇyaṅgalopādinā prāyaścittaṃ saṃbhavati /",
    "GSP33brsgor3u:1180": " evaṃ samāptivacanabhedo 'pyaprayojaka ityaivaṃ karmābhedapramāṇaprābalye bhedahetavaḥ parihṛtā ityarthaḥ //1//",
    "GSP33brsgor3u:1181": " END BsRp_3,3.1.1",
    "GSP33brsgor3u:1182": " START BsRp_3,3.1.2ḥ",
    "GSP33brsgor3u:1183": " bhedān neti cen naikasyām api / BBs_3,3.2 /",
    "GSP33brsgor3u:1184": " tarhi śākhāntaranyāyenaiva karmaikyavadvidyaikyasiddhaiḥ punaruktirityata āha-ihāpīti /",
    "GSP33brsgor3u:1185": " rūpasyotpattiśiṣṭatvaṃ viśeṣaḥ /",
    "GSP33brsgor3u:1186": " pañcāgnīnvedetyādyupāsanotpattividhisthapañcāgnyādirūpabhedādupāsanābhedaḥ syādāmikṣāvājinarūpabhedātkarmabhedavādityadhikāśaṅkānirāsārthatvānna",
    "GSP33brsgor3u:1187": " paunaruktyamasyādhikaraṇasyeti matvā śaṅkāṃ vyācaṣṭe-syādityādinā /",
    "GSP33brsgor3u:1188": " asya pṛthakśāstratvātkarmanyāyānāṃ mānasavidyāsu vinā sūtraṃ duryojatvācca punaruktigandho 'pi nāstīti mantavyam /",
    "GSP33brsgor3u:1189": " nanu tasya mṛtasya dāhārthamagnirantyeṣṭigataḥ ṣaṣṭho yaḥ prasiddhavadvājibhiruktaḥ sa chāndogye upasaṃhārya iti na rūpabhedaḥ,",
    "GSP33brsgor3u:1190": " tatrāha-na cātreti /",
    "GSP33brsgor3u:1191": " astu prajananaguṇavato retaso vājināmāvāpaśchandogānāṃ ca tasyodvāpastataḥ kimityata āha-āvāpeti /",
    "GSP33brsgor3u:1192": " chāndogye ṣaṣṭhāgnyabhāvamaṅgīkṛtyālparūpabhedo na vidyaikyavirodhīti pariharati-naiṣa ityādinā /",
    "GSP33brsgor3u:1193": " aṅgīkāraṃ tyajati-paṭhyate 'pīti /",
    "GSP33brsgor3u:1194": " ito 'smāllokādiṣṭaṃ lokāntaraṃ pretaṃ gataṃ jñātayo 'gnaye harantītyarthaḥ /",
    "GSP33brsgor3u:1195": " nanu chāndogye 'gnimātraṃ śrutaṃ vājibhistu samidādiviśeṣaḥ paṭhyate iti rūpabhedastadavasthaḥ,",
    "GSP33brsgor3u:1196": " tatrāha-vājasaneyinastviti /",
    "GSP33brsgor3u:1197": " ṣaṣṭhāgnestadviśeṣasya cānuvādamātratvenānupāsyatvātpañcāgnaya evopāsyā ubhayatreti na rūpabheda ityarthaḥ /",
    "GSP33brsgor3u:1198": " saviśeṣasya ṣaṣṭhāgnerūpāsyatve 'pi na rūpabheda ityāha-athāpīti /",
    "GSP33brsgor3u:1199": " dyulokādīnāṃ pañcānāmanagnīnāmagnitvasaṃpattividhinaivārthātpañcatvaṃ saṃpattikalpitāgnīnāṃ siddhamanūdyate na dhyeyatvena vidhīyata ityarthaḥ",
    "GSP33brsgor3u:1200": " chandogairvājiśākhāsthaṃ reta upasaṃhartavyamityuktvānupasaṃhāre 'pi na vidyābheda ityāha-na cāvāpeti //2//",
    "GSP33brsgor3u:1201": " END BsRp_3,3.1.2",
    "GSP33brsgor3u:1202": " START BsRp_3,3.1.3ḥ",
    "GSP33brsgor3u:1203": " svādhyāyasya tathātvena hi samācāre 'dhikārāc ca savavac ca tanniyamaḥ / BBs_3,3.3 /",
    "GSP33brsgor3u:1204": " evaṃ rūpabhedo na vidyābhedaka ityuktvā dharmaviśeṣo 'pi na bhedaka ityāha-svādhyāyasyeti /",
    "GSP33brsgor3u:1205": " godānavadadhyayanāṅgatvena śirovratamātharvaṇikānāṃ sūtre vihitaṃ na vidyāṅgamityarthaḥ /",
    "GSP33brsgor3u:1206": " adhikārācceti vyācaṣṭe-naitaditi /",
    "GSP33brsgor3u:1207": " etatprakṛtaṃ muṇḍakamananuṣṭhitaśirovrato naro nādhīta iti śrutermuṇḍakādhyayanāṅgameva śirovratamityarthaḥ /",
    "GSP33brsgor3u:1208": " nanu vidyāṅgatvenāpi idaṃ vrataṃ śrutamiti śaṅkate-nanviti /",
    "GSP33brsgor3u:1209": " sarvaśākhāsu brahmavidyaikaiva cedvidyāsaṃyuktaṃ vratamapi sarvatra saṃbadhyeta /",
    "GSP33brsgor3u:1210": " naca saṃbadhyata iti vidyābheda ityarthaḥ /",
    "GSP33brsgor3u:1211": " prakṛtagranthavācyaitacchabdabalādbrahmaprakāśagranthaparo brahmavidyāśabda iti pariharati-neti /",
    "GSP33brsgor3u:1212": " tasya śirovratasya muṇḍakādhyayane niyama ityatra savavaditi nidarśananirdeśaḥ /",
    "GSP33brsgor3u:1213": " savā homāḥ /",
    "GSP33brsgor3u:1214": " atharvaṇaiḥ svasūtre udita eko 'gnirekarṣisaṃjñayā prasiddhastasminnagnau kāryā iti yathā niyamyante tathetyarthaḥ //3//",
    "GSP33brsgor3u:1215": " END BsRp_3,3.1.3",
    "GSP33brsgor3u:1216": " START BsRp_3,3.1.4ḥ",
    "GSP33brsgor3u:1217": " darśayati ca / BBs_3,3.4 /",
    "GSP33brsgor3u:1218": " kiñca vedyaikyena nirguṇabrahmavidyaikyaṃ tāvacchrutirdarśayati,",
    "GSP33brsgor3u:1219": " tatsaṃnidhipāṭhātsaguṇavidyānāmapi sarvaśākhāsvaikyasiddhirityāha sūtrakāraḥ-darśayati ceti /",
    "GSP33brsgor3u:1220": " saguṇamapyekaṃ vedatraye vedyaṃ darśayatītyāha-tatheti /",
    "GSP33brsgor3u:1221": " kiñca śākhāntaroktapādārthasya śākhāntare siddhavatparāmarśo vidyaikyaṃ darśayatītyāha-tathā mahadbhayamityādinā /",
    "GSP33brsgor3u:1222": " eṣa nara etasminnadvaye 'lpamapyantaraṃ bhedaṃ yadā paśyatyatha tadā tasya saṃsārabhayaṃ bhavatyeva,",
    "GSP33brsgor3u:1223": " yasmādviduṣo narasya bhedadarśinastadeva brahma bhayaṅkaraṃ bhavati,",
    "GSP33brsgor3u:1224": " brahmaivāhamityamanvānasyetyarthaḥ /",
    "GSP33brsgor3u:1225": " prādeśamātramupāsta iti siddhavadupāsanaṃ vaiśvānaravidyaikyaṃ darśayatītyāha-tatheti /",
    "GSP33brsgor3u:1226": " kiñca sarveṣu vedānteṣūkthādīnāṃ pratīyamānatvena hetunaitadavagamyate-anyatroktānāṃ teṣāmanyatropāstyarthamupādānamiti /",
    "GSP33brsgor3u:1227": " tatastadupāstīnāmapi sarvavedāntapramāṇakatvenaikyaṃ bāhulyena sidhyatītyāha-tatheti /",
    "GSP33brsgor3u:1228": " brahmavidyaikyavadukthādividyaikyamityarthaḥ //4//",
    "GSP33brsgor3u:1229": " END BsRp_3,3.1.4",
    "GSP33brsgor3u:1230": " START BsRp_3,3.2.5ḥ",
    "GSP33brsgor3u:1231": " upasaṃhāror'thābhedādvidhiśeṣavatsamāne ca / BBs_3,3.5 /",
    "GSP33brsgor3u:1232": " sarvaśākhāsu vidyaikyacintāyāḥ phalamāha-upasaṃhāra iti /",
    "GSP33brsgor3u:1233": " śākhābhede samānavidyāyāṃ śrutā guṇā yathāśruti vyavasthitā uta ekatrāśrutā itaraśākhāta",
    "GSP33brsgor3u:1234": " upasaṃhartavyā iti saṃdehe vidyaikye 'pi tatra tatroktaireva guṇairvidyopakārasiddheḥ",
    "GSP33brsgor3u:1235": " śākhābhedena guṇā vyavasthitā iti pūrvapakṣaḥ,",
    "GSP33brsgor3u:1236": " tatra prakṛtavidyaikyacintānaiṣphalyamiti phalam /",
    "GSP33brsgor3u:1237": " siddhāntatvena sūtraṃ vyācaṣṭe-sthite cetyādinā /",
    "GSP33brsgor3u:1238": " guṇānāṃ guṇyavinābhāvādetacchākhāsthā vidyā śākhāntaroktatadvidyāguṇavatī,",
    "GSP33brsgor3u:1239": " tadabhinnatvāt,",
    "GSP33brsgor3u:1240": " tadvidyāvadityanumānadvidyaikye guṇopasaṃhārasiddhirityarthaḥ /",
    "GSP33brsgor3u:1241": " pradhānaikye tattadupakārakāṇamaṅgānāmupasaṃhāre dṛṣṭāntamāha-vidhiśeṣavaditi /",
    "GSP33brsgor3u:1242": " uktameva vyatirekamukhenāha-yadihīti /",
    "GSP33brsgor3u:1243": " nanvāgneyayāgāvaruddhānāṃ guṇānāṃ tato 'bhinne saurye prāptivadvidyāntarasthaguṇānāṃ vidyāntare prāptiḥ kiṃ syādityata āha-prakṛtīti /",
    "GSP33brsgor3u:1244": " prakṛtiguṇānāṃ vikāre prāptiryuktā vidyānāṃ tu prakṛtivikṛtibhāvāsiddherna tatprāptirityarthaḥ /",
    "GSP33brsgor3u:1245": " naivamiti guṇānupasaṃhāro netyarthaḥ /",
    "GSP33brsgor3u:1246": " uttarasūtrāṇāmanena sūtreṇa paunaruktyaṃ vārayati-asyaiveti //5// /",
    "GSP33brsgor3u:1247": " END BsRp_3,3.2.5",
    "GSP33brsgor3u:1248": " START BsRp_3,3.3.6ḥ",
    "GSP33brsgor3u:1249": " anyathātvaṃ śabdād iti cen nāviśeṣāt / BBs_3,3.6 /",
    "GSP33brsgor3u:1250": " pūrvaṃ codanādyaviśeṣādutsargato vidyaikyamuktaṃ tasyāpavādaṃ vaktumāha-anyathātvamiti /",
    "GSP33brsgor3u:1251": " atra vājināmudrīyabrāhmaṇaṃ chandogānāmudgīthādhyāyaṃ ca viṣayamāha-vājetyādinā /",
    "GSP33brsgor3u:1252": " 'te ha devāḥ sāttvikavṛttayaḥ prāṇā anyonyamucūrhantedānīmasminyajñe udgīthenaudgātreṇa",
    "GSP33brsgor3u:1253": " karmaṇā rajastamovṛttirūpānasurānatītya devatvaṃ gacchāmaḥ'iti te caivaṃ nirdeṣamudgīthakartāramupāsyaṃ",
    "GSP33brsgor3u:1254": " nirdhārayituṃ kṛtasaṃvādāḥ prathamaṃ vācyaṃ parīkṣitavantastvamaudgātraṃ no 'smākaṃ",
    "GSP33brsgor3u:1255": " kurviti tayā tvanṛtaṃ kṛtaṃ tathā ghrāṇacakṣuḥśrotramanāṃsyapi kāmenāsurapāpmanā",
    "GSP33brsgor3u:1256": " grastānīti ninditvā āsanyamāsye bhavaṃ mukhamadhyasthaṃ prāṇamupāsyaṃ nirdhāritavanta ityarthaḥ /",
    "GSP33brsgor3u:1257": " tattatrānyonyabhibhavātmakayuddhe pravṛtte devāḥ pūrvavadudgīthamāhṛtavantaḥ anenodgīthenainānasurāñjayemetyarthaḥ /",
    "GSP33brsgor3u:1258": " bhedābhedamānābhyāṃ saṃśayamāha-tatreti /",
    "GSP33brsgor3u:1259": " atra pūrvādhikaraṇasiddhāntanyāyenodgīthavidyeti saṃjñaikyena vidyaikyamiti pūrvapakṣe mitho guṇopasaṃhāraḥ phalaṃ,",
    "GSP33brsgor3u:1260": " siddhānte saṃjñaikye 'pi vidyaikyāpavādādanupasaṃhāra iti /",
    "GSP33brsgor3u:1261": " evaṃ yatra pūrvanyāyena pūrvapakṣaḥ tatrāpavādikī saṃgatiriti mantavyam /",
    "GSP33brsgor3u:1262": " sūtrasthasiddhāntiśaṅkābhāgaṃ vyācaṣṭe-nanu na yuktamiti /",
    "GSP33brsgor3u:1263": " saṃpūrṇodgīthakarmakartā prāṇo vājināmupāsyaḥ,",
    "GSP33brsgor3u:1264": " udgāyeti kartṛśabdācchandogānāṃ tūdgīthāvayava oṅkāraḥ prāṇadṛṣṭyopāsyaḥ,",
    "GSP33brsgor3u:1265": " oṃmityetadakṣaramudgīthamityupakramya prāṇamudgīthamiti karmarūpatvaśabdāt,",
    "GSP33brsgor3u:1266": " tathāca kartṛkarmaṇorūpāsyayorbhedādvidyayoranyathātvaṃ bheda iti śaṅkārthaḥ /",
    "GSP33brsgor3u:1267": " udgīthatveneti oṅkāratvenetyarthaḥ /",
    "GSP33brsgor3u:1268": " alparūpabhedo na vidyaikyavirodhītyuktanyāyena pūrvapakṣī pariharati-naiṣa iti /",
    "GSP33brsgor3u:1269": " asurātyayābhiprāyaḥ asurajayārthaṃ saṃvādaḥ,",
    "GSP33brsgor3u:1270": " yathāśmānaṃ prāpya loṣṭo vidhvaṃsate tathā prāṇaṃ hantumāgatā asurāstasya vīryeṇa svayameva dhvastā iti śrutamubhayatretyarthaḥ /",
    "GSP33brsgor3u:1271": " alparūpabhedamaṅgīkṛtyāpi vidyaikyamuktaṃ so 'pi nāstītyāha-vājeti /",
    "GSP33brsgor3u:1272": " udgīthakartṛrūpatvena prāṇasyobhayatra śrutatvādekatra śrutaṃ kartṛtvamapyubhayatra draṣṭavyamityarthaḥ //6//",
    "GSP33brsgor3u:1273": " END BsRp_3,3.3.6",
    "GSP33brsgor3u:1274": " START BsRp_3,3.3.7ḥ",
    "GSP33brsgor3u:1275": " na vā prakaraṇabhedāt parovarīyastvādivat / BBs_3,3.7 /",
    "GSP33brsgor3u:1276": " bahuviruddharūpabhedāt na vidyaikyamiti siddhāntayati-na veti /",
    "GSP33brsgor3u:1277": " akṣaraṃ viśinaṣṭi-udgīthamiti /",
    "GSP33brsgor3u:1278": " tadavayavamityarthaḥ pṛthivyādirasānāṃ rasatama oṅkāraḥ,",
    "GSP33brsgor3u:1279": " āptiḥ samṛddhiriti guṇānuktvā guṇavatyoṅkāre prāṇadṛṣṭividhānāyākhyāyikā prastutetyāha-rasatameti /",
    "GSP33brsgor3u:1280": " nanu vājivākyaikavākyatvārthaṃ chāndogyopakramasthamudgīthapadaṃ saṃpūrṇasāmabhaktiparamastu,",
    "GSP33brsgor3u:1281": " prāṇamudgīthamityatrāpyudgīthakartā prāṇa upāsya iti vyākhyāyatāmityata āha-tatra yadyudgītheti /",
    "GSP33brsgor3u:1282": " oṅkāropāstyupakramasaṅga udgīthapade kartṛlakṣaṇā ceti doṣadvayaṃ syādityarthaḥ /",
    "GSP33brsgor3u:1283": " nanu siddhānte 'pi tatpade 'vayavalakṣaṇā svīkāryā tato varaṃ kartṛlakṣaṇā śrutyantarānugrahāttathā",
    "GSP33brsgor3u:1284": " copasaṃhāre kartṛprāṇopāstiniścayādupakrame 'pi tanniścaya ityata āha-upakrameti /",
    "GSP33brsgor3u:1285": " saṃdigdhopakramo hi vākyaśeṣānniścīyate /",
    "GSP33brsgor3u:1286": " yathā 'aktāḥ śarkarāḥ'ityatrāñjanadravyasaṃdehe 'tejo ghṛtam'iti śeṣānniścayaḥ /",
    "GSP33brsgor3u:1287": " iha tūpakrame 'kṣarasyopāsyatvaṃ niścitaṃ,",
    "GSP33brsgor3u:1288": " tatsamānādhikāraṇodgīthapadasyāvayavalakṣaṇā ca viniściteti prāṇamudgīthamityupasaṃhārastadekārthatayā neya ityarthaḥ /",
    "GSP33brsgor3u:1289": " evaṃ chāndogye oṅkāra upāsya ukta itaratra tu prāṇa ityupāsyabhedādvidyābheda ityāha-vājeti /",
    "GSP33brsgor3u:1290": " yaduktaṃ vājiśrutāvapi prāṇasyodgītharūpatvaśruterūpāsyaikyamiti taddūṣayati-yadapītyādinā /",
    "GSP33brsgor3u:1291": " tatrodgītha upāsyatayā noktaḥ kintu prāṇasyopāsyasya guṇatayetyarthaḥ /",
    "GSP33brsgor3u:1292": " kiñcodgītha oṅkāraśchāndogye 'tra tu bhaktirityupāsyabheda ityāha-sakaleti /",
    "GSP33brsgor3u:1293": " prāṇasya jaḍatvānnodgātṛtvaṃ kintūdgīthatvameva vājibharapi grāhyamityaikyamāśaṅkyāha-naceti /",
    "GSP33brsgor3u:1294": " sa udgātā vāgviśiṣṭaprāṇenaudgātraṃ kṛtavāniti śruterasaṃbhavo 'pi netyarthaḥ /",
    "GSP33brsgor3u:1295": " yaduktaṃ bahutarārthāviśeṣāddhi vidyaikyamiti,",
    "GSP33brsgor3u:1296": " tatrāha-naceti /",
    "GSP33brsgor3u:1297": " ekatrodgātā prāṇa upāsyo 'nyatroṅkāra ityantaraṅgopāsyarūpabhede spaṣṭe sati bahiraṅgārthavādasāmyamātreṇa nopāsanaikyaṃ yuktamityarthaḥ /",
    "GSP33brsgor3u:1298": " vākyasāmyamātreṇārthaikyaṃ nāstītyatra dṛṣṭāntamāha-tathāhīti /",
    "GSP33brsgor3u:1299": " 'vi vā etaṃ prajayā paśubhirardhayati vardhayatyasya bhrātṛvyaṃ yasya havirniruptaṃ",
    "GSP33brsgor3u:1300": " purastāccandramā abhyudeti tredhā taṇḍulānvibhajedye madhyamāḥ syustānagnaye dātre",
    "GSP33brsgor3u:1301": " puroḍāśamaṣṭākapālaṃ kuryādye sthaviṣṭhāstānindrāya pradātre dadhaṃścaruṃ ye 'ṇiṣṭhāstānviṣṇave",
    "GSP33brsgor3u:1302": " śipiviṣṭāya śṛte carum'ityabhyudayavākyam /",
    "GSP33brsgor3u:1303": " asyārthaḥ-yasya yajamānasya caturdaśyāmevāmāvāsyābhrāntyādarśakarmārthaṃ pravṛttasya",
    "GSP33brsgor3u:1304": " purastātpūrvaṃ havistaṇḍuladadhipayorūpaṃ niruptaṃ darśadevatābhyo 'gnyādibhyaḥ saṅkalpitaṃ",
    "GSP33brsgor3u:1305": " candramāśca paścādabhyudeti tametaṃ yajamānaṃ kālavyatyayāparādhāttadeva niruptaṃ",
    "GSP33brsgor3u:1306": " haviḥ prajādinārdhayati viyojayati śatruṃ cāsya vardhayati yasmātkālabhrāntimānyajamānaḥ,",
    "GSP33brsgor3u:1307": " ye madhyamādibhāvena tredhā bhūtāstaṇḍulā dadhyādisahitā niruptāstānvibhajedagnyādibhyo",
    "GSP33brsgor3u:1308": " viyojayadviyojya ca dātṛtvādiguṇakānagnyādibhyo darśadevābhinnebhyo nirvapediti dadhan",
    "GSP33brsgor3u:1309": " dadhani sthaviṣṭhataṇḍulacaruṃ śṛte dugdhe 'ṇiṣṭhacarumityarthaḥ /",
    "GSP33brsgor3u:1310": " atra kālāparādhe devāntarayuktaṃ prāyaścittarūpaṃ darśādbhinnaṃ karma vidhīyata iti",
    "GSP33brsgor3u:1311": " prāpte taṇḍulatredhātvādyanuvādena vibhajediti haviṣaḥ prakṛtadevaviyogena tasminneva",
    "GSP33brsgor3u:1312": " darśakarmaṇi devatāntarasaṃbandhamātravidhānaṃ na karmāntaramiti siddhāntitam /",
    "GSP33brsgor3u:1313": " evamabhyudayavākye kālāparādhenopakramāddarśakarmaṇyeva haviṣaḥ pūrvadevatābhyo 'panayo viyogo 'dhyavasitaḥ,",
    "GSP33brsgor3u:1314": " paśukāmavākye tu yadyapi ye sthaviṣṭhāstānagnaye sanimate 'ṣṭākapālaṃ nirvapedye",
    "GSP33brsgor3u:1315": " madhyamāstān viṣaṇave śipiviṣṭāya śṛte caruṃ ye kṣodiṣṭhāstānindrāya pradātre dadhaṃścarumiti",
    "GSP33brsgor3u:1316": " nirdeśo 'bhyudayavākyena samo 'sti,",
    "GSP33brsgor3u:1317": " tathāpi yaḥ paśukāmaḥ syātso 'māvāsyāmiṣṭvā vatsānapākuryāditi nityaṃ darśakarma",
    "GSP33brsgor3u:1318": " samāpya punardehārthaṃ vatsāpākaraṇavidhyupakramātpaśukāmasya yāgāntaravidhireva",
    "GSP33brsgor3u:1319": " nābhyudayavākyenārthaikyamiti tathā prakṛte 'pi nirdeśasāmyaṃ na vidyaikyaprayojakamityarthaḥ /",
    "GSP33brsgor3u:1320": " vatsānāpākuryānmātṛdeśāddeśāntaraṃ nayedityarthaḥ /",
    "GSP33brsgor3u:1321": " sūtroktaṃ dṛṣṭāntaṃ vyācaṣṭe-parovarīyastvādivaditi /",
    "GSP33brsgor3u:1322": " para iti sakārāntaṃ parasmāt paraścāsau varācca varatara iti parovarīyānityekaṃ padam /",
    "GSP33brsgor3u:1323": " anantaśca ākāśākhyaḥ paramātmā taddṛṣṭyālambanatvādudgīthastathokta ityarthaḥ /",
    "GSP33brsgor3u:1324": " ākāśātmanā hiraṇyaśmaśrupuruṣātmanā codgīthopāstisāmye 'pi vidyābhedavadihāpi bheda ityarthaḥ //7//",
    "GSP33brsgor3u:1325": " END BsRp_3,3.3.7",
    "GSP33brsgor3u:1326": " START BsRp_3,3.3.8ḥ",
    "GSP33brsgor3u:1327": " saṃjñātaś cet tad uktam asti tu tad api / BBs_3,3.8 /",
    "GSP33brsgor3u:1328": " saṃjñaikyaṃ pūrvapakṣabījamudbhāvya dūṣayati-saṃjñāta iti /",
    "GSP33brsgor3u:1329": " upāsyarūpabhedādvidyānānātvaṃ yaduktaṃ tacchrutyakṣarānugataṃ balavat,",
    "GSP33brsgor3u:1330": " saṃjñā tu pauruṣeyī durbaletyarthaḥ /",
    "GSP33brsgor3u:1331": " saṃjñaikyaṃ karmaikyavyabhicāri cetyāha-asti ceti /",
    "GSP33brsgor3u:1332": " kiṃ saṃjñaikyaṃ sarvatrāpramāṇameva netyāha-yatra tviti /",
    "GSP33brsgor3u:1333": " asati bādhake saṃjñaikyamapi mānaṃ yathā saṃvargavidyeti saṃjñaikyātsarvaśākhāsu tadvidyaikyaṃ,",
    "GSP33brsgor3u:1334": " tathā pañcāgnyādividyaikyamityādyasūtre darśitamityarthaḥ //8//",
    "GSP33brsgor3u:1335": " END BsRp_3,3.3.8",
    "GSP33brsgor3u:1336": " START BsRp_3,3.4.9ḥ",
    "GSP33brsgor3u:1337": " vyāpteś ca samañjasam / BBs_3,3.9 /",
    "GSP33brsgor3u:1338": " vyāpteśca samañjasam /",
    "GSP33brsgor3u:1339": " sāmānādhikaraṇyaṃ viṣayīkṛtya saṃśayamāha-omityetaditi /",
    "GSP33brsgor3u:1340": " adhyāsādipadārthānvyācaṣṭe-tatrādhyāsa ityādinā /",
    "GSP33brsgor3u:1341": " buddhipūrvakābhedāropo 'dhyāsaḥ,",
    "GSP33brsgor3u:1342": " bādho 'pavādaḥ,",
    "GSP33brsgor3u:1343": " ekatvaṃ vāstavābhedaḥ,",
    "GSP33brsgor3u:1344": " viśeṣaṇaṃ vyāvartakamiti vivekaḥ /",
    "GSP33brsgor3u:1345": " pūrvamudgātṛkarmātmakodgīthāvayavatvamoṅkārasya dhyeyasya viśeṣaṇaṃ siddhavatkṛtya dhyeyabhedādvidyābhedaḥ siddhāntitaḥ sa na yukta ityākṣepasaṃgatyā pūrvapakṣayati-tatreti /",
    "GSP33brsgor3u:1346": " atra pūrvapakṣe pūrvoktasiddhāntāsiddhiḥ phalaṃ siddhānte tatsiddhiriti matvā siddhāntasūtraṃ vyācaṣṭe-caśabda ityādinā /",
    "GSP33brsgor3u:1347": " pakṣatrayasya duṣṭatvaṃ pratijñāyādhyāsapakṣe doṣamāha-tatrādhyāsa iti /",
    "GSP33brsgor3u:1348": " yasyodgīthasya buddhiroṅkāre 'dhyasyate tadvācakodgīthaśabdasyoṅkāre lakṣaṇā syāttadbuddhiviṣayatvaguṇaparatvāttathā saṃbandho 'pyasiddhaḥ kalpanīyaḥ,",
    "GSP33brsgor3u:1349": " pratīkopāsteḥ phalaṃ ca kalpyamiti gauravaṃ syādityarthaḥ /",
    "GSP33brsgor3u:1350": " phalaṃ na kalpyamiti śaṅkate-śrūyata iti /",
    "GSP33brsgor3u:1351": " āptyādīti /",
    "GSP33brsgor3u:1352": " 'oṅkāra āptiḥ samṛddhiriti' 'ya upāste sa kāmānāpnoti'iti śrutaṃ phalaṃ nādhyāsasyetyarthaḥ /",
    "GSP33brsgor3u:1353": " udgīthoṅkārayoranyatarabudyānyatarabudyapavādamaṅgīkṛtyānyataramithyābuddhinivṛttivaiphalyamuktaṃ saṃpratyanyatarabuddherabhrāntitvānnāpavāda ityāha-naca kadācidapīti /",
    "GSP33brsgor3u:1354": " bhrāntiścet nivarteta na tu nivartata ityabhrantirityarthaḥ /",
    "GSP33brsgor3u:1355": " kiñca tattvabodhakādvākyādbhrāntyapavādo bhavati nedaṃ vākyaṃ tattvaparamityāha-naceti /",
    "GSP33brsgor3u:1356": " ghaṭakumbhaśabdayorivoṅkārodgīyaśabdayoḥ paryāyatvapakṣaṃ dūṣayati-nāpīti /",
    "GSP33brsgor3u:1357": " paryāyatvamapi nāstītyāha-naceti /",
    "GSP33brsgor3u:1358": " pariśiṣṭaviśeṣaṇapakṣe sūtraṃ yojayati-vyāpteriti /",
    "GSP33brsgor3u:1359": " 'omityakṣaramupāsīta'ityukte sarvavedavyāpyoṅkāra ihopāstau prasajyeta tannirāsārthamudgīthāvayavatvaṃ viśeṣaṇaṃ samañjasamityarthaḥ /",
    "GSP33brsgor3u:1360": " adhyāsapakṣe tadbuddhiviṣayatvaguṇayogarūpaḥ saṃbandhaḥ kalpya iti viprakṛṣṭā lakṣaṇā avayavalakṣaṇā tu saṃnikṛṣṭā avayavāvayavisaṃbandhasya",
    "GSP33brsgor3u:1361": " paṭāvayave dagdhe paṭo dagdha iti loke prayogācca /",
    "GSP33brsgor3u:1362": " nāmādau brahmaśabdasya tvagatyā brahmabuddhigrāhyatvaguṇalakṣaṇāśritā tatra pratīkopāstervivakṣitatvāt /",
    "GSP33brsgor3u:1363": " iha tu pratīkopāstividhikalpane āptyādiguṇakoṅkāre prāṇadṛṣṭividhāne ca vākyabhedaḥ",
    "GSP33brsgor3u:1364": " syādataḥ sarvavedavyāpyoṅkāranirāsenoṅkāre prāṇadṛṣṭividhānārthaṃ viśeṣaṇameva samañjasaṃ",
    "GSP33brsgor3u:1365": " kalpnālāghavāditi siddham //9 //",
    "GSP33brsgor3u:1366": " END BsRp_3,3.4.9",
    "GSP33brsgor3u:1367": " START BsRp_3,3.5.10ḥ",
    "GSP33brsgor3u:1368": " sarvābhedādanyatreme / BBs_3,3.10 /",
    "GSP33brsgor3u:1369": " sarvābhedādanyatreme /",
    "GSP33brsgor3u:1370": " viṣayaṃ vaktuṃ saṃmatamarthamāha-vājināmiti /",
    "GSP33brsgor3u:1371": " vāco vasiṣṭhatvaṃ guṇo vāgminaḥ sukhavāsadarśanāt /",
    "GSP33brsgor3u:1372": " cakṣuṣaḥ pratiṣṭhā guṇaḥ cakṣuṣmataḥ pādapratiṣṭhādarśanāt /",
    "GSP33brsgor3u:1373": " śrotraṃ saṃpadguṇakaṃ śravaṇātsarvārthasaṃpatteḥ /",
    "GSP33brsgor3u:1374": " mana āyatanatvaguṇaṃ tasya vṛttidvārā sarvabhogyāśrayatvāt /",
    "GSP33brsgor3u:1375": " te ca guṇāḥ prāṇasya śraiṣṭhyaṃ niścitya vāgādibhistasminnarpitā iti śākhādvayasaṃmator'thaḥ /",
    "GSP33brsgor3u:1376": " viṣayamāha-anyeṣāmityādinā /",
    "GSP33brsgor3u:1377": " niśreyasasya śraiṣṭhyasyādānaṃ nirdhāramaṃ prastūyatala ityarthaḥ /",
    "GSP33brsgor3u:1378": " devatā vāgādayo 'haṃśreyase svaśraiṣṭhyāyetyarthaḥ /",
    "GSP33brsgor3u:1379": " evaṃśabdācchaiṣṭhyaguṇakaprāṇapratyabhijñānācca saṃśayamāha-tatreti /",
    "GSP33brsgor3u:1380": " guṇānāmanupasaṃhāropasaṃhārāveva pūrvottarapakṣayoḥ phalam /",
    "GSP33brsgor3u:1381": " udgīthatvaviśeṣaṇādoṅkārasya sarvavedavyāptivyāvṛttivatprakṛtaguṇamātragrāhakaivaṃśabdācchākhāntaraguṇavyāvṛttariti dṛṣṭāntena pūrvapakṣayati-tatra prāptamiti /",
    "GSP33brsgor3u:1382": " yathā vāgādibhyaḥ prāṇaśraiṣṭhyaṃ siddhamatho tathā ya evaṃ śraiṣṭhyaguṇaṃ vidvānupāste sa prāṇe śraiṣṭhyaṃ viditvā śreṣṭho bhavatīti śrutyarthaḥ",
    "GSP33brsgor3u:1383": " evaṃ jātīyakavidyaikyātprāptamārthikaṃ vasiṣṭhatvādiguṇajātamevaṃśabdo na gṛhṇāti śrutāvalambitvāditi prāpte siddhāntayati-asyeranniti /",
    "GSP33brsgor3u:1384": " vājasaneyibrāhmaṇe tāvadevaṃśabdena vasiṣṭhatvādiguṇajātasya prāṇavidyāsaṃbandhaḥ siddhaḥ saiva vidyā kauṣītakiśrutau pratyabhijñāyate,",
    "GSP33brsgor3u:1385": " tathāca guṇānāṃ guṇyavinābhāvenārthataḥ prāptānāmapi śrutaguṇairavirodhātsahaiva",
    "GSP33brsgor3u:1386": " śrutamārthaṃ ca guṇajātaṃ śrutyarthābhyāṃ saṃnihitatvāviśeṣātkauṣītakigatenaivaṃśabdena",
    "GSP33brsgor3u:1387": " parāmṛśyata ityāha-tathāpīti /",
    "GSP33brsgor3u:1388": " kauṣītakiśrutisthaḥ prāṇo vasiṣṭhatvādiguṇakaḥ,",
    "GSP33brsgor3u:1389": " śreṣṭhaprāṇatvāt,",
    "GSP33brsgor3u:1390": " vājiśrutisthaprāṇavadityaśrutaguṇānumāne sati śrutahānirnāsti,",
    "GSP33brsgor3u:1391": " avirodhādityuktaṃ,",
    "GSP33brsgor3u:1392": " spaṣṭayati-na caivaṃ satīti /",
    "GSP33brsgor3u:1393": " aparigaṇitā api guṇāḥ śrutā evetyatra dṛṣṭāntamāha-nahīti /",
    "GSP33brsgor3u:1394": " phalitamāha-tasmāditi //10//",
    "GSP33brsgor3u:1395": " END BsRp_3,3.5.10",
    "GSP33brsgor3u:1396": " START BsRp_3,3.6.11ḥ",
    "GSP33brsgor3u:1397": " ānandādayaḥ pradhānasya / BBs_3,3.11 /",
    "GSP33brsgor3u:1398": " ānandādayaḥ pradhānasya /",
    "GSP33brsgor3u:1399": " brahmaṇo jñeyasyaikyānnirviśeṣatvācca saṃśayamāha-teṣu saṃśaya iti /",
    "GSP33brsgor3u:1400": " pūrvapakṣe satyādipadānupasaṃhārādvākyārthānavadhāraṇaṃ,",
    "GSP33brsgor3u:1401": " siddhānte tvavadhāraṇamiti phalam /",
    "GSP33brsgor3u:1402": " prāṇasyasaviśeṣatvādyuktaḥ śākhāntarīyavasiṣṭhatvādyupasaṃhāraḥ,",
    "GSP33brsgor3u:1403": " brahmaṇastu nirviśeṣatvātsvaśākhāgatapadaireva pramitisiddhervyarthaḥ padāntaropasaṃhāra iti pratyudāharaṇena pūrvapakṣaḥ /",
    "GSP33brsgor3u:1404": " siddhāntamāha-idamiti /",
    "GSP33brsgor3u:1405": " ānandatvasatyatvajñānatvādisāmānyāni brahmaṇi kalpitā dharmāsteṣāṃ sarvaśākhāsūpasaṃhāro",
    "GSP33brsgor3u:1406": " nāma tadvācakānandādipadānāmekavākyatayoccāraṇaṃ ānandaḥ satyaṃ jñānamanantaṃ brahma",
    "GSP33brsgor3u:1407": " śuddhamadvayamātmeti /",
    "GSP33brsgor3u:1408": " tāni ca samānādhikaraṇāni padāni viruddhadharmatyāgena sarvādhiṣṭhānabhūtāmekāmakhaṇḍavyaktiṃ kṣayanti /",
    "GSP33brsgor3u:1409": " na caikenaiva padena lakṣyasiddheḥ padāntaraṃ vyarthamiti vācyaṃ,",
    "GSP33brsgor3u:1410": " ekasminpade virodhābhāvena lakṣaṇānavatārāt /",
    "GSP33brsgor3u:1411": " yadyapi padadvaye 'pi lakṣaṇāvatarati tathāpyānando brahmetyukte duḥkhatvālpatvabhrantinirāse 'pyasattvajaḍatvādibhramo bhavedatastannirāsārthaṃ satyajñānādipadāni prayoktavyāni /",
    "GSP33brsgor3u:1412": " naca bhramasyānavadhitvādvākyamaparyavasitaṃ syāditi vācyam /",
    "GSP33brsgor3u:1413": " saccidānandātmakaṃ sarvadharmaśūnyamadvayamavikalpaṃ brahmāhamiti viśeṣadarśane sarvabhramanirāsāt /",
    "GSP33brsgor3u:1414": " tacca viśeṣadarśanaṃ yāvadbhiḥ padairbhavati tāvanti padānyupasaṃhartavyānīti bhāvaḥ //11//",
    "GSP33brsgor3u:1415": " END BsRp_3,3.6.11",
    "GSP33brsgor3u:1416": " START BsRp_3,3.6.12ḥ",
    "GSP33brsgor3u:1417": " priyaśirastvādyaprāptirupacayāpacayau hi bhede / BBs_3,3.12 /",
    "GSP33brsgor3u:1418": " brahmaikyāccedānandatvādidharmāṇāṃ sarvatra prāptistarhi saguṇabrahmavidyāgatadharmaprāptirapi syāditi śaṅkānirāsārthaṃ sūtraṃ vyācaṣṭe-priyeti",
    "GSP33brsgor3u:1419": " putradarśanasukhaṃ priyaṃ tadvārtādinā modastasya vidyādyatiśaye pramoda ityevaṃ",
    "GSP33brsgor3u:1420": " tāratamyavanto dharmāstvadvaye jñeye na prāpnuvanti teṣāmabrahmasvarūpāṇāṃ brahmajñānānupayogāditi bhāvaḥ /",
    "GSP33brsgor3u:1421": " teṣāṃ brahma dharmatvaṃ cāsiddhamityāha-na caita iti /",
    "GSP33brsgor3u:1422": " brahmaṇi cittāvatāropāyatve 'pi teṣāṃ prāptiḥ syādityāśaṅkyāha-evamapīti /",
    "GSP33brsgor3u:1423": " ajñeyatvādeṣāṃ na jñeye brahmaṇi prāptirityarthaḥ /",
    "GSP33brsgor3u:1424": " kimarthaṃ tarhi sūtramityata āha-brahmadharmāniti /",
    "GSP33brsgor3u:1425": " kṛtvācintāphalamāha-sa ceti /",
    "GSP33brsgor3u:1426": " jñeye bāhyadharmāṇāmanupayogādaprāptiriti nyāyātsaṃyadvāmatvādīnāmaprāptiriti sūtraṃ vyākhyeyamityarthaḥ /",
    "GSP33brsgor3u:1427": " jñānānupayoge 'pi dhyāne teṣāṃ dharmāṇāmupayogādupāsyabrahmaikyātprāptiranyovidyāsu syādityāśaṅkyāha-teṣu hīti /",
    "GSP33brsgor3u:1428": " dhyānavidhiparatantrāṇāṃ dharmāṇāṃ yathāvidhi vyavasthetyarthaḥ //12//",
    "GSP33brsgor3u:1429": " END BsRp_3,3.6.12",
    "GSP33brsgor3u:1430": " START BsRp_3,3.7.13ḥ",
    "GSP33brsgor3u:1431": " itare tvarthasāmānyāt / BBs_3,3.13 /",
    "GSP33brsgor3u:1432": " saṃyadvāmatvādidharmebhya ānandādīnāṃ vaiṣamyaṃ jñānopayogitvāditayāha-itare tviti /",
    "GSP33brsgor3u:1433": " satyajñānānandātmabrahmaśabdāḥ pañca sarvatropasaṃhartavyā iti siddham //13//",
    "GSP33brsgor3u:1434": " END BsRp_3,3.7.13",
    "GSP33brsgor3u:1435": " START BsRp_3,3.8.14ḥ",
    "GSP33brsgor3u:1436": " ādhyānāya prayojanābhāvāt / BBs_3,3.14 /",
    "GSP33brsgor3u:1437": " ādhyānāya vākyabhedābhedānavadhāraṇātsaṃśayamāha-tatreti /",
    "GSP33brsgor3u:1438": " pūrvapakṣe vākyabhedādvidyābhedaḥ,",
    "GSP33brsgor3u:1439": " siddhānte vākyaikyādvidyaikyamiti phalam /",
    "GSP33brsgor3u:1440": " pūrvatra brahmasvabhāvānāmānandādīnāmupasaṃhāryāṇāṃ brahmajñānaphalopāyatvamuktam,",
    "GSP33brsgor3u:1441": " atratvabrahmasvabhāvasyārthādiparatvasyānupasaṃhāryasya tadupāyatvamucyata ityekaphalakatvaṃ",
    "GSP33brsgor3u:1442": " saṃgatiḥ tattatparatvaviśiṣṭatvenārthādīnāmapūrvatayā pratipādyānāṃ bhedādvākyabhedo",
    "GSP33brsgor3u:1443": " na doṣa iti pūrvapakṣaḥ /",
    "GSP33brsgor3u:1444": " utsūtrasiddhāntaṃ pratijñāya sautraṃ hetuṃ vyācaṣṭe-puruṣa eveti /",
    "GSP33brsgor3u:1445": " phalavattve satyapūrvatvātpuruṣasyaiva prādhānyena pratipādyatvamaphalārthādīnāṃ paratvaṃ tu taccheṣatvenocyata ityarthaḥ /",
    "GSP33brsgor3u:1446": " kiñca 'puruṣānna paraṃ kiñcitsā kāṣṭhā'iti vedaḥ paraniṣedhaliṅgena sarvabādhāvadhitvaliṅgena",
    "GSP33brsgor3u:1447": " ca puruṣe tātparyaṃ darśayanpūrvasmātpūrvasmādaparasyāparasya paratvoktistadartheti",
    "GSP33brsgor3u:1448": " darśayatītyāha-apiceti /",
    "GSP33brsgor3u:1449": " arthādīnāmatroktirādhyānāya tattatparatvādhyānapūrvakaṃ puruṣadarśanāyaiva svataḥ prayojanābhāvāditi sūtraṃ yojayati-ādhyānāyeti //14//",
    "GSP33brsgor3u:1450": " END BsRp_3,3.8.14",
    "GSP33brsgor3u:1451": " START BsRp_3,3.7.15ḥ",
    "GSP33brsgor3u:1452": " ātmaśabdāc ca / BBs_3,3.15 /",
    "GSP33brsgor3u:1453": " ātmatvādiliṅgaiśca puruṣa eva pratipādya ityāha-ātmaśabdācceti /",
    "GSP33brsgor3u:1454": " kiñca 'tadviṣṇoḥ paramaṃ padaṃ,",
    "GSP33brsgor3u:1455": " puraṣānna paraṃ kiñcit'ityupakramopasaṃhārayoraikarūpyātkḷptaphalavadekapuruṣaparatvenaikavākyatvaniścaye sati vākyabhedaphalabhedakalpanā na yuktā gauravādityāha-apiceti //15//",
    "GSP33brsgor3u:1456": " END BsRp_3,3.7.15",
    "GSP33brsgor3u:1457": " START BsRp_3,3.8.16ḥ",
    "GSP33brsgor3u:1458": " ātmagṛhītir itaravad uttarāt / BBs_3,3.16 /",
    "GSP33brsgor3u:1459": " ātmagṛhītiḥ /",
    "GSP33brsgor3u:1460": " miṣat calat /",
    "GSP33brsgor3u:1461": " lokānāha-ambha iti /",
    "GSP33brsgor3u:1462": " ambhaḥ svargaḥ,",
    "GSP33brsgor3u:1463": " marīcayo 'ntarikṣalokaḥ,",
    "GSP33brsgor3u:1464": " maro martyalokaḥ,",
    "GSP33brsgor3u:1465": " āpaḥ pātālaloka ityarthaḥ /",
    "GSP33brsgor3u:1466": " ātmaśabdasya brahmaṇi sūtrātmani ca prayogātsaṃśayamāha-tatreti /",
    "GSP33brsgor3u:1467": " atra pūrvapakṣe vākyasya sūtropāstiparatvātparabrahmadharmāṇāmānandādīnāmaitareyake 'nupasaṃhāraḥ,",
    "GSP33brsgor3u:1468": " siddhānte brahmaparatvādupasaṃhāra iti phalam /",
    "GSP33brsgor3u:1469": " puruṣavākyādbhedaprasaṅgādarthādivākyānāṃ nārthādipratipādakatvamityuktaṃ tadvadihāpi",
    "GSP33brsgor3u:1470": " prajāpate reto devā iti pūrvasmātprajāpativākyādbhedaprasaṅgādātmā vā ityādivākyasya",
    "GSP33brsgor3u:1471": " na brahmaparatvamiti dṛṣṭāntena pūrvapakṣayati-na paramātmetyādinā /",
    "GSP33brsgor3u:1472": " vākyasya prajāpatau tātparyadarśanādityarthaḥ /",
    "GSP33brsgor3u:1473": " pūrvapakṣamākṣipya lokasraṣṭṛtvaliṅgānna prajāpatau vākyānvaya ityāha-nanvityādinā /",
    "GSP33brsgor3u:1474": " lokā eva mahābhūtānītyata āha-lokāśceti /",
    "GSP33brsgor3u:1475": " lokaśabdasya mahābhūteṣvarūḍhātvādbhautikā eva lokāḥ /",
    "GSP33brsgor3u:1476": " nirvacanāccetyāha-tathāceti /",
    "GSP33brsgor3u:1477": " ambho marīcīrmaramāpa iti sūtrayitvā svayameva śrutirvyācaṣṭe-pareṇa divaṃ divaḥ parastāddivi pratiṣṭhitaścandrāmbhasā vyāpto yo lokaḥ tadambhaḥ,",
    "GSP33brsgor3u:1478": " antarikṣaṃ marīcayaḥ,",
    "GSP33brsgor3u:1479": " pṛthivī maraḥ,",
    "GSP33brsgor3u:1480": " yā adhastāttā āpa iti /",
    "GSP33brsgor3u:1481": " nanu lokasṛṣṭirapīśvarādevāstu netyāha-loketi /",
    "GSP33brsgor3u:1482": " puruṣavidho narākāraḥ /",
    "GSP33brsgor3u:1483": " ātmā hiraṇyagarbhaḥ,",
    "GSP33brsgor3u:1484": " āpipīlikābhyaḥ sarvamasṛjatetyarthaḥ /",
    "GSP33brsgor3u:1485": " bhūtānāṃ lokānāmityarthaḥ /",
    "GSP33brsgor3u:1486": " prakaraṇādapi lokasraṣṭā prajāpatirityāha-aitareyiṇo 'pīti /",
    "GSP33brsgor3u:1487": " retaḥ kāryamiti yāvat /",
    "GSP33brsgor3u:1488": " brahmaliṅgāni prajāpatau yojayati-ātmaśabdo 'pītyādinā /",
    "GSP33brsgor3u:1489": " kiñca prajāḥ sṛṣṭvā tāḥ prati bhogārthaṃ gāmānayallokasraṣṭā tathāśvamānayat /",
    "GSP33brsgor3u:1490": " tāstu gavāśvaprāptyā na tṛptāstataḥ puruṣaśarīre ānīte tā abruvaṃstṛptāḥ sma iti /",
    "GSP33brsgor3u:1491": " ayaṃ ca vyavahāro lokasraṣṭuḥ prajāpatitve liṅgamityāha-apiceti /",
    "GSP33brsgor3u:1492": " ātmaśabdasya cidātmani mukhyatvānmukhyagrahe bādhakābhāvāduttarasyekṣaṇāderanukūlatvātparamātmagrahaṇamiti siddhāntayati-evaṃ prāpta iti /",
    "GSP33brsgor3u:1493": " mahābhūtasṛṣṭipūrvakaṃ lokānāsṛjateti śrutirvyākhyeyeti bhāvaḥ //16//",
    "GSP33brsgor3u:1494": " END BsRp_3,3.8.16",
    "GSP33brsgor3u:1495": " START BsRp_3,3.8.17ḥ",
    "GSP33brsgor3u:1496": " anvayād iti cet syād avadhāraṇāt / BBs_3,3.17 /",
    "GSP33brsgor3u:1497": " pūrvapakṣabījamanūdya dūṣayati-anvayāditi /",
    "GSP33brsgor3u:1498": " 'ātmā vā idameka evāgra āsīt'iti 'prajñānaṃ brahma'iti copakramopasaṃhārasthātmabrahmaśrutibhyāmekatvāvadhārāṇātpraveśādiliṅgaiśca",
    "GSP33brsgor3u:1499": " lokasraṣṭṛtvādiliṅgabādhena pratyagbrahma grāhyamiti bhāvaḥ /",
    "GSP33brsgor3u:1500": " sa parameśvaraḥ /",
    "GSP33brsgor3u:1501": " etameva sīmānaṃ mūrdhnaḥ keśavibhāgāvasānaṃ vidārya chidraṃ kṛtvā etayā brahmarandhrākhyayā dvārā liṅgaviśiṣṭaḥ praviṣṭavānityarthaḥ /",
    "GSP33brsgor3u:1502": " māṃ vinā yadi vāgādibhiḥ svasvavyāpāraḥ kṛtaḥ,",
    "GSP33brsgor3u:1503": " atha tadāhaṃ ka iti tvaṃpadārthaṃ vicārya svayametadeva śodhitamātmānaṃ brahma tatamaṃ vyāptatamamapaśyat /",
    "GSP33brsgor3u:1504": " takāralopaśchāndasaḥ /",
    "GSP33brsgor3u:1505": " prajñā cidātmā netraṃ nīyate 'neneti niyāmakaṃ yasya tat prajñānetraṃ cidātmaniyamyamityarthaḥ /",
    "GSP33brsgor3u:1506": " uktavyākhyāne guṇopasaṃhārasyāsphuṭatvānna pādasaṃgatiriti matvaiva vyākhyāntaramāha-apareti /",
    "GSP33brsgor3u:1507": " udarka upasaṃhāraḥ /",
    "GSP33brsgor3u:1508": " sacchabdasyātmānātmasādhāraṇyātsaṃśayamāha-tatreti /",
    "GSP33brsgor3u:1509": " pūrvapakṣe sattāsāmānye brahmātmatvasaṃpadupāstiśchāndogye,",
    "GSP33brsgor3u:1510": " vājaśrutau nirguṇavidyeti bhedānmithoguṇānupasaṃhāraḥ /",
    "GSP33brsgor3u:1511": " siddhānte tūbhayatra nirguṇavidyaikyādupasaṃhāra iti phalabhedaḥ /",
    "GSP33brsgor3u:1512": " padānāṃ jātau śaktigrahātsacchabdo 'pi sattājātivācītyupakramasya niścitārthatvādasaṃjātavirodhyupakramabalena tādātmyopadeśaḥ saṃpattiparatayā neya iti pūrvapakṣaniṣkarṣaḥ /",
    "GSP33brsgor3u:1513": " pūrvatra vākyaikyādarthādiparatvaṃ tyaktvā vidyaikyamuktamiha tu sadātmaśabdābhyāṃ jātyātmavācibhyāmupakramabhedādvākyabhede sati vidyābheda iti pratyudāharaṇasaṃgatiḥ /",
    "GSP33brsgor3u:1514": " na cātmaśabdo jātivācakaḥ,",
    "GSP33brsgor3u:1515": " ātmavyaktyaikyājjātyabhāvātkintu sarvāntaravastuvācakaḥ /",
    "GSP33brsgor3u:1516": " kalpitajātivācitve 'pyupakramabhedaḥ sphuṭa eva sattātmatvayorbhedāditi mantavyam /",
    "GSP33brsgor3u:1517": " siddhāntayati-tathetyādinā /",
    "GSP33brsgor3u:1518": " upakramānvayāditi /",
    "GSP33brsgor3u:1519": " upakramādhīnatvādupasaṃhārasyetyarthaḥ /",
    "GSP33brsgor3u:1520": " taccāvadhāraṇaṃ satpadenātmagṛhītau satyāṃ yujyata ityāha-tacceti /",
    "GSP33brsgor3u:1521": " sadekamevetyavadhāraṇaṃ,",
    "GSP33brsgor3u:1522": " anena jīvenātmaneti saddevatākartṛko jīvasyātmaśabdena parāmarśaḥ /",
    "GSP33brsgor3u:1523": " suptau jīvaḥ satā saṃpannau bhavatīti kathanaṃ /",
    "GSP33brsgor3u:1524": " bhūya eva mā bhagavān vijñāpayatviti paricodanā /",
    "GSP33brsgor3u:1525": " saditipadena sattāśrayā ucyate na jātimātraṃ,",
    "GSP33brsgor3u:1526": " kartṛvāciśatṛpratyayāntatvāt /",
    "GSP33brsgor3u:1527": " tathā copakrame sattāśrayasāmānyoktau ka āśraya ityākāṅkṣāyāṃ vākyaśeṣādātmeti niścīyata ityāha-naceti /",
    "GSP33brsgor3u:1528": " sacchabdasyātmānātmasādhāraṇyamupetyoktaṃ tadapi nāsti ātmapadavatsatpadasya vyaktivācitvādvyaktiśca bādhāyogya cidātmaiveti na vācichandogayorūpakramavaiṣamyamityāha-sacchabdeti",
    "GSP33brsgor3u:1529": " vaiṣamyamupetyāpyāha-āmnāneti /",
    "GSP33brsgor3u:1530": " vājivākye tvamarthasya tadarthaparyantasya lakṣyasya pratipādanaṃ chāndogyavākye",
    "GSP33brsgor3u:1531": " tu tadarthasya tvamarthaparyantasya pratipādanamiti prakārabhede 'pi vākyārthaikyādvidyaikyamiti",
    "GSP33brsgor3u:1532": " phalitamāha-tasmāditi //17 //",
    "GSP33brsgor3u:1533": " END BsRp_3,3.8.17",
    "GSP33brsgor3u:1534": " START BsRp_3,3.9.18ḥ",
    "GSP33brsgor3u:1535": " kāryākhyānādapūrvam / BBs_3,3.18 /",
    "GSP33brsgor3u:1536": " kāryākhyānādapūrvam /",
    "GSP33brsgor3u:1537": " 'me kimannaṃ kiṃ vāsaḥ'iti prāṇena pṛṣṭā vāgādayaḥ ūcuḥ,",
    "GSP33brsgor3u:1538": " 'yadidaṃ kiṃ cāśvabhya ā kṛmibhyastatte 'nnamāpo vāsaḥ'iti sarvaprāṇibhirbhujyamānaṃ",
    "GSP33brsgor3u:1539": " yadidaṃ prasiddhaṃ śvādiparyantamannaṃ tatprāṇasya tavānnamāpa ācchādanamityupāsakena",
    "GSP33brsgor3u:1540": " cintanīyamityarthaḥ /",
    "GSP33brsgor3u:1541": " śākhādvaye 'pyaviśeṣaśrutimuktvā viśeśaṣaśrutibhedamāha-anantaraṃ ceti /",
    "GSP33brsgor3u:1542": " tasmādapāṃ prāṇavastratvādaśiśaṣyanto 'śanaṃ kurvantaḥ śrotriyā etatkurvanti /",
    "GSP33brsgor3u:1543": " kiṃ tat, bhojanātpūrvamūrdhvaṃ cācāmantīti yattadadbhiḥ prāṇaṃ paridadhatyācchādayantītyarthaḥ /",
    "GSP33brsgor3u:1544": " pūrvottarācamanasaṃbandhinīṣvapsu prāṇavāsastvacintanarūpamanagnatādhyānaṃ kāryamiti bhāvaḥ /",
    "GSP33brsgor3u:1545": " tat tasmādityuktārthaṃ yataḥ pūrve vidvāṃso 'śanātprāgūrdhvaṃ cācāmanta etamevānāṃ prāṇaṃ tattenācamanenānagnamācchāditaṃ kurvanto manyante",
    "GSP33brsgor3u:1546": " tasmādevaṃvididānīntano 'pyupāsaka evaṃ kuryāditi vājiśrutyarthaḥ /",
    "GSP33brsgor3u:1547": " atrobhayorapyapūrvatvātsaṃśayamāha-tatkimiti /",
    "GSP33brsgor3u:1548": " saṃdigdhasadupakramasya vākyaśeṣānnirṇayavadācāmantīti padasya vidhitvasaṃdehe ācāmediti vākyaśeṣādvidhitvanirṇaya iti dṛṣṭāntasaṃgatyā pūrvapakṣamāha-kiṃ tāvaditi /",
    "GSP33brsgor3u:1549": " jñānasādhanopāsanāṅgavidhivicārātpādasaṅgatirbodhyā /",
    "GSP33brsgor3u:1550": " pūrvapakṣe prāṇavidyāṅgatvenāpūrvācamanaṃ vihitamanyatropasaṃhartavyamiti phalaṃ",
    "GSP33brsgor3u:1551": " siddhānte tasyāvidheyatvānnāṅgatvenopasaṃhāra iti vivekaḥ ubhayavidhāne vākyabhedaḥ",
    "GSP33brsgor3u:1552": " syādityarucyāpakṣāntaramāha-athaveti /",
    "GSP33brsgor3u:1553": " praśastaṃ hīdamācamanaṃ yasmādanena prāṇamanagnaṃ manyanta iti stutiḥ /",
    "GSP33brsgor3u:1554": " prasiddhānuvādenāprasiddhaṃ vidheyamiti nyāyena siddhāntayati-evamiti /",
    "GSP33brsgor3u:1555": " prayatasya prayatnavato bhāvaḥ prāyatyaṃśuddhistadarthamityarthaḥ /",
    "GSP33brsgor3u:1556": " smṛtyā śudyarthaṃ kāryatvena vihitasakalakarmāṅgatayā prāptācamanānuvādenāpūrvamanagnatādhyānameva vidhīyata iti sūtrārthaḥ /",
    "GSP33brsgor3u:1557": " smārtamācamanaṃ śrutyā nānūdyate kiṃ tvanayā śrutyā vihitaṃ samṛtyānūdyata iti śaṅkate-nanviti /",
    "GSP33brsgor3u:1558": " śrutismṛtyoranayorna mūlamūlibhāvo bhinnaviṣayatvāditi pariharati-neti /",
    "GSP33brsgor3u:1559": " 'dvijo nityamupaspṛśet'ityādyā smṛtiḥ ācamanāntaravidhimupetya mūlamūlitvaṃ nirastaṃ,",
    "GSP33brsgor3u:1560": " saṃprati vidhirasiddha ityāha-naceyaṃ śrutiriti /",
    "GSP33brsgor3u:1561": " ata eveti ācamanavidhyabhāvādevetyarthaḥ /",
    "GSP33brsgor3u:1562": " apsu prāṇavāsastvadhyānākhyaḥ saṃkalpaḥ prāṇavidyāṅgatvena vidhīyata ityāha-tasmāditi /",
    "GSP33brsgor3u:1563": " svayaṃ ceti apūrvatvādityarthaḥ /",
    "GSP33brsgor3u:1564": " śudyarthaṃ viniyuktasyācamanasya prāṇācchādanārthatvaṃ viruddhamityāśaṅkyāha-na caivaṃ satīti /",
    "GSP33brsgor3u:1565": " ācamanasyācchādanārthatvamasiddhamityarthaḥ /",
    "GSP33brsgor3u:1566": " kiñca yathā pūrvavākye prāṇasyānnadhyānamaṅgaṃ vihitaṃ tathātrāpsu vāsodhyānaṃ vidhīyate",
    "GSP33brsgor3u:1567": " anyathācamanavidhau pūrvatra dhyānavidhiruttaratra kriyāvidhirityardhavaiśasaṃ syādityāha-apiceti /",
    "GSP33brsgor3u:1568": " bhakṣayediti śabdābhāvācchvādyannasya sarvasya manuṣveṇepāsakena bhoktumaśakyatvācca na pūrvavākye kriyāvidhirityarthaḥ /",
    "GSP33brsgor3u:1569": " itaścācamanamatra na vidheyamityāha-apiceti /",
    "GSP33brsgor3u:1570": " anagnaṃ manyanta ityatra vāsastvadhyānamapi na vidheyaṃ doṣasāmyaditi śaṅkate-nanviti /",
    "GSP33brsgor3u:1571": " ubhayorapyanuvādatve vaiphalyādavaśyamekānuvādenaikaṃ vidheyaṃ tacca vidheyaṃ vāsodhyānameva vāsaḥ kāryasyānagnatvasyākhyānādapūrvatvācceti samādhānārthaḥ /",
    "GSP33brsgor3u:1572": " pūrvavaditi smṛtyā prāptamityarthaḥ /",
    "GSP33brsgor3u:1573": " ācāmediti na vidhiḥ kintu viṣṇurūpāṃśu yaṣṭavya itivadanuvāda ityatra liṅgamāha-ata eveti /",
    "GSP33brsgor3u:1574": " tasmādevaṃvidaśiṣyannācāmedaśitvā cācāmediti vākyasyāvidhitve kāṇvairapaṭhanaṃ liṅgamityarthaḥ /",
    "GSP33brsgor3u:1575": " tarhi pāṭhabalānmādhyandine ācamanavidhiḥ kāṇve dhyānavidhiriti kasyacinmataṃ nirākaroti-yo 'pīti //18//",
    "GSP33brsgor3u:1576": " END BsRp_3,3.9.18",
    "GSP33brsgor3u:1577": " START BsRp_3,3.10.19ḥ",
    "GSP33brsgor3u:1578": " samāna evaṃ cābhedāt / BBs_3,3.19 /",
    "GSP33brsgor3u:1579": " samāna evañcābhedāt /",
    "GSP33brsgor3u:1580": " śāṇḍilyena dṛṣṭā tannāmnāṅkitā,",
    "GSP33brsgor3u:1581": " antarhṛdaye vrīhyādivatsūkṣmastiṣṭhatītyarthaḥ /",
    "GSP33brsgor3u:1582": " abhyāsapratyabhijñābhyāṃ saṃśayamāha-tatreti /",
    "GSP33brsgor3u:1583": " guṇānupasaṃhāropasaṃhārau pūrvottarapakṣayoḥ phalam /",
    "GSP33brsgor3u:1584": " pūrvatra prāptācamanānuvādenānagnatādhyānavidhiruktaḥ /",
    "GSP33brsgor3u:1585": " iha tvekaśākhāyāṃ viprakṛṣṭadeśasthavākyayorekasya vidhitvamanyasyānuvādatvamityaniścayāddvayorapi vidyāvidhitvamiti pratyudāharaṇena pūrvapakṣayati-kiṃ tāvaditi /",
    "GSP33brsgor3u:1586": " yatpunaruktaṃ,",
    "GSP33brsgor3u:1587": " tadvidyāntaramiti na vyāptiḥ prāṇapañcāgnyādividyāsu vyabhicāradityāśaṅkya śākhābhede punaruktirasiddhetyuktamityāha-bhinnāsviti /",
    "GSP33brsgor3u:1588": " yathāgnihotravākye karmavidhiḥ,",
    "GSP33brsgor3u:1589": " 'dadhnā juhoti'iti vākye guṇavidhistathātrāpyastu na vidyāmeda ityāśaṅkyāha-nacātraikamiti /",
    "GSP33brsgor3u:1590": " uktaguṇānāṃ punaruktirvṛthāsyādato 'bhyāsādvidyābhedaḥ prayājabhedavaditi bhāvaḥ /",
    "GSP33brsgor3u:1591": " uktaguṇoktirna vṛthā katipayaguṇaviśiṣṭopāsyābhedapratyabhijñānārthatvādata upāsyarūpābhedādbhinnaśākhāsviva samānaśākhāyāmapi vidyaikyamiti siddhāntasūtraṃ yojayati-yatheti /",
    "GSP33brsgor3u:1592": " sautraścakāro 'pyartho vyākhyātaḥ /",
    "GSP33brsgor3u:1593": " yatra bahavo guṇāḥ śrutāstatra pradhānavidhiranyatra tadanuvādena guṇavidhiriti niścayādagnirahasye pradhānavidhivaduttaratra guṇavidhiriti bhāvaḥ //19//",
    "GSP33brsgor3u:1594": " END BsRp_3,3.10.19",
    "GSP33brsgor3u:1595": " START BsRp_3,3.11.20ḥ",
    "GSP33brsgor3u:1596": " saṃbandhādevamanyatrāpi / BBs_3,3.20 /",
    "GSP33brsgor3u:1597": " saṃbandhādevamanyatrāpi /",
    "GSP33brsgor3u:1598": " sadbhūtatrayaṃ tyadvāyvākāśātmakaṃ,",
    "GSP33brsgor3u:1599": " satya parokṣabhūtātmakaṃ hiraṇyagarbhākhyaṃ brahmopakramya,",
    "GSP33brsgor3u:1600": " taduktaṃ yatsatyaṃ tat sa yo 'sāvādityaḥ kiṃ maṇḍalaṃ na tatra sthāne puruṣaḥ karaṇātmakaḥ",
    "GSP33brsgor3u:1601": " sa evādhyātmamakṣisthānastha ityupadiśya 'tasya bhūriti śiro bhuva iti bāhuḥ svariti",
    "GSP33brsgor3u:1602": " pādau'iti vyāhṛtirūpaṃ śarīramuktvā dve upaniṣado rahasyadevatānāmanī upadiśyete",
    "GSP33brsgor3u:1603": " tasyādityamaṇḍalasthasyāhariti nāma prakāśakatvāttasyākṣisthasyāhamiti nāma pratyaktvāditi /",
    "GSP33brsgor3u:1604": " idaṃ nāmadvayaṃ viṣayastatra nāminaḥ satyākhyasya brahmaṇa ekatvātsthānabhedokteśca saṃśayamāha-tatreti /",
    "GSP33brsgor3u:1605": " pūrvapakṣe pratisthānaṃ nāmadvayānuṣṭhānaṃ siddhānte yathāśrutyaikaikanāmānuṣṭhānamiti phalam /",
    "GSP33brsgor3u:1606": " dṛṣṭāntasaṃgatyā pūrvapakṣasūtraṃ vyācaṣṭe-yatheti /",
    "GSP33brsgor3u:1607": " yathā vidyaikyādupasaṃhāra ukta evamanyatrāpyekāvidyāmupasaṃhāro bhavitumarhatītyarthaḥ /",
    "GSP33brsgor3u:1608": " satyaṃ brahmetyupakramābhedastāvetāvakṣyādityapuruṣāvanyonyasminpratiṣṭhitau,",
    "GSP33brsgor3u:1609": " ādityaraśmīnāṃ cakṣuṣa cakṣuṣaścāditye pratiṣṭhānāditi vyatiṣaktapāṭho mithaḥ saṃśleṣapāṭhastābhyāṃ vidyaikyasiddhiḥ /",
    "GSP33brsgor3u:1610": " vidyaikye 'pi kiṃ syāttatrāha-kathamiti /",
    "GSP33brsgor3u:1611": " vidyaikye 'pi sthānabhedādupaniṣadorasaṃkaraḥ syādityāśaṅkāṃ dṛṣṭāntena pariharati-yo hīti //20//",
    "GSP33brsgor3u:1612": " END BsRp_3,3.11.20",
    "GSP33brsgor3u:1613": " START BsRp_3,3.11.21ḥ",
    "GSP33brsgor3u:1614": " na vā viśeṣāt / BBs_3,3.21 /",
    "GSP33brsgor3u:1615": " nāmyaikyāt nāmasaṃkaro yuktaḥ,",
    "GSP33brsgor3u:1616": " tathā cākṣistho 'hariti nāmavān satyabrahmatvādādityasthavaditi prāpte siddhāntasūtraṃyojayati-naveti /",
    "GSP33brsgor3u:1617": " nāmnorūpāsanasthānaviśiṣṭasaṃbandhitvādityarthaḥ /",
    "GSP33brsgor3u:1618": " tasyo 'paniṣadaharahamiti ca vākyadvayena tacchabdaparāmṛṣṭayoḥ saṃnihitasthānaviśiṣṭayoḥ puruṣayornāmasaṃbandhapareṇopasaṃhārānumānaṃ bādhyamiti bhāvaḥ /",
    "GSP33brsgor3u:1619": " viśeṣyaikyānnāmasaṃkara ityāśaṅkya sthānabhedena viśiṣṭapuruṣabhedānnāmavyavasthāmāha-nanvityādinā /",
    "GSP33brsgor3u:1620": " viśiṣṭasaṃbandhe dṛṣṭāntamāha-astīti /",
    "GSP33brsgor3u:1621": " pratidṛṣṭāntasya svarūpasaṃbandhitvādviśiṣṭe dhyeye prakṛte dṛṣṭāntaṃ nāstītyāha-grāmeti //21//",
    "GSP33brsgor3u:1622": " END BsRp_3,3.11.21",
    "GSP33brsgor3u:1623": " START BsRp_3,3.11.22ḥ",
    "GSP33brsgor3u:1624": " darśayati ca / BBs_3,3.22 /",
    "GSP33brsgor3u:1625": " uktanāmavyavasthāyāmatideśo liṅgamityāha-darśayati ceti /",
    "GSP33brsgor3u:1626": " vidyaikyādevopasaṃhārasiddhāvatideśo vṛthā syāttasmādekavidyāyāmapi sthānabhedenoktaguṇānāṃ vinātideśamanupasaṃhāra iti siddham //22//",
    "GSP33brsgor3u:1627": " END BsRp_3,3.11.22",
    "GSP33brsgor3u:1628": " START BsRp_3,3.12.23ḥ",
    "GSP33brsgor3u:1629": " saṃbhṛtidyuvyāptyapi cātaḥ / BBs_3,3.23 /",
    "GSP33brsgor3u:1630": " saṃbhṛtidyuvyāptyapi cātaḥ /",
    "GSP33brsgor3u:1631": " brahmaiva jyeṣṭhaṃ kāraṇaṃ yeṣāṃ tāni brahmajyeṣṭhāni,",
    "GSP33brsgor3u:1632": " nilopaścāndasaḥ,",
    "GSP33brsgor3u:1633": " vīryāṇi parākramaviśeṣā ākāśotpādanādayaḥ,",
    "GSP33brsgor3u:1634": " tāni ca vīryāṇi saṃbhṛtāni nirvighnaṃ samṛddhāni,",
    "GSP33brsgor3u:1635": " sarvaniyantuḥ kārye vighnakarturasattvāt /",
    "GSP33brsgor3u:1636": " tacca jyeṣṭhaṃ brahmāgne devādyutpatteḥ prāgeva divaṃ svargamātatāna vyāptavatsadā sarvavyāpakamityarthaḥ /",
    "GSP33brsgor3u:1637": " sarvaprāthamyaṃ spardhānarhatvamiti vākyaśeṣasthā guṇāḥ prabhṛtipadagrāhyāḥ /",
    "GSP33brsgor3u:1638": " khileṣviti vidhiniṣedhaśūnyavākyeṣvityarthaḥ /",
    "GSP33brsgor3u:1639": " brahmasaṃbandhādvidyābhedabhānācca saṃśayamāha-tāsviti /",
    "GSP33brsgor3u:1640": " anārabhyādhītabrahmavibhūtīnāṃ brahmasaṃbandhena sarvabrahmavidyāsu pratyabhijñānādupasaṃhāra iti pūrvapakṣaḥ /",
    "GSP33brsgor3u:1641": " siddhāntamāha-saṃbhṛtīti /",
    "GSP33brsgor3u:1642": " saṃbhṛtiśca dyuvyāptiśca saṃbhṛtidyuvyāpti tadapi sarvatra nopasaṃhartavyamupaniṣadoriva vyavasthāpakaviśeṣayogāditi sūtrayojanā /",
    "GSP33brsgor3u:1643": " ādhyātmikāyatanaviśeṣayuktāsu vidyāsvādhidaivikavibhūtīnāṃ pratyabhijñāne hetvabhāvānna prāptirityukte hetuṃ śaṅkate-nanvetāsviti /",
    "GSP33brsgor3u:1644": " ādhidaivikatvasāmyādādhyātmikāyatanahīnatvasāmyādvā tattadvidyāsu saṃbhṛtyādīnāṃ prāptiriti śaṅkārthaḥ /",
    "GSP33brsgor3u:1645": " uktahetudvayaṃ na guṇaprāpakamādhidaivikavidyānāṃ śāṇḍilyadaharādīnāmāyatanahīnavidyāyāṃ ca mithoguṇasāṃkaryaprasaṅgāt,",
    "GSP33brsgor3u:1646": " tasmāt katipayasamānaguṇaviśiṣṭopāsyarūpaikyaṃ vidyaikyamāvahadguṇaprāptihetustadabhāvānna prāptiriti pariharati-satyamityādinā /",
    "GSP33brsgor3u:1647": " sthānaviśiṣṭabhedānnāmnorvyavasthāvatsaṃbhṛtyād iguṇaviśiṣṭasya brahmaṇaḥ śāṇḍilyādividyoktaguṇaviśiṣṭabrahmaṇaśca",
    "GSP33brsgor3u:1648": " mitho bhedena rūpabhedātsaṃbhṛtyādīnāṃ nopasaṃhāra ityuktanyāyātideśatvādasya na",
    "GSP33brsgor3u:1649": " saṃgatyādyapekṣā yathaikasminnudgīthe parovarīyastvādiguṇopāsterhiraṇyaśmaśrutvādyupāstirbhidyate",
    "GSP33brsgor3u:1650": " tathaikasminnapi brahmaṇi vidyābhedopapatteḥ brahmapratyabhijñā na guṇaprāpiketyāha-parovarīyastvādivaditi /",
    "GSP33brsgor3u:1651": " tasmātsaṃbhṛtyādiguṇaviśiṣṭavidyāntaravidhiriti siddham //23//",
    "GSP33brsgor3u:1652": " END BsRp_3,3.12.23",
    "GSP33brsgor3u:1653": " START BsRp_3,3.13.24ḥ",
    "GSP33brsgor3u:1654": " puruṣavidyāyāmiva cetareṣām anāmnānāt / BBs_3,3.24 /",
    "GSP33brsgor3u:1655": " puruṣavidyāyāṃ chāndogyasthāṃ vidyāmāha-astīti /",
    "GSP33brsgor3u:1656": " 'puruṣo vāva yajñastasya yāni caturviśati varṣāṇi tatprātaḥ savanamatha yāni catuścatvāriṃśadvarṣāṇi",
    "GSP33brsgor3u:1657": " tanmādhyandinaṃ savanamatha yānyaṣṭācatvāriṃśadvarṣāṇi tattṛtīyaṃ savanam'iti prasiddhayajñasāmyārthaṃ",
    "GSP33brsgor3u:1658": " savanatrayaṃ kalpitaṃ,",
    "GSP33brsgor3u:1659": " 'sa yadaśiśiṣati yatpipāsati yanna ramate tā dīkṣā atha yadaśnāti yatpibati yadramate",
    "GSP33brsgor3u:1660": " tā upasadaḥ atha yaddhasati yajjakṣati yanmaithunaṃ carati tāni stutaśastrāṇi atha",
    "GSP33brsgor3u:1661": " yattapodānādi sā dakṣiṇā maraṇamevāvabhṛthaḥ vasvādirūpā me prāṇā idaṃ savanatrayaṃ",
    "GSP33brsgor3u:1662": " yāvadāyuranusaṃtanute'ityāśīḥ 'akṣitamasyacyutamasi prāṇaṃ saṃśitamasi'iti mantratrayaprayogaḥ /",
    "GSP33brsgor3u:1663": " ṣoḍaśādhikaśatavarṣajīvitvaṃ phalamiti darśitam /",
    "GSP33brsgor3u:1664": " saṃśayārthaṃ śākhāntarīyapuruṣavidyāmāha-taittirīyakā iti /",
    "GSP33brsgor3u:1665": " atra viduṣo yajñasyeti ṣaṣṭhyoḥsāmānādhikaraṇyavaiyadhikaraṇyāniścayātsaṃśayamāha-tatreti /",
    "GSP33brsgor3u:1666": " upasaṃhārānupasaṃhārāveva phalam /",
    "GSP33brsgor3u:1667": " pūrvatrāsādhāraṇaguṇapratyabhijñānābhāvātsaṃbhṛtyādau vidyābheda uktaḥ /",
    "GSP33brsgor3u:1668": " iha tvasādhāraṇamaraṇāvabhṛthaguṇaviśiṣṭapuruṣayajñarūpaikyapratyabhidhānādvi dyaikyamiti pratyudāharaṇena prāpte siddhāntayati-nopasaṃhartavyā iti /",
    "GSP33brsgor3u:1669": " tasyaivaṃ viduṣo yajñasyātmā yajamānaḥ śraddhā patnī śarīramidhmamuro vedirlomāni",
    "GSP33brsgor3u:1670": " barhirvedaḥ śikhā hṛdayaṃ yūpaḥ kāma ājyaṃ manyuḥ paśustapo 'gnirdamaḥ śamayitā dakṣiṇā",
    "GSP33brsgor3u:1671": " vāgghotā prāṇa udgātā cakṣuradhvaryurmano brahmā'iti bahutaradharmavailakṣaṇyānna",
    "GSP33brsgor3u:1672": " rūpaikyapratyabhijñetyarthaḥ /",
    "GSP33brsgor3u:1673": " vedaḥ kuśamuṣṭiḥ śamayitā damo dakṣiṇetyanvayaḥ /",
    "GSP33brsgor3u:1674": " kiñca chāndogye tridhāvibhaktāyuṣi savanatvakalpanā,",
    "GSP33brsgor3u:1675": " atra tu sāyaṅkālādāviti vairūpyamāha-yadapīti /",
    "GSP33brsgor3u:1676": " yanmaraṇaṃ tadavabhṛtho yadramate tadupasada iti tittiriśrutau sārūpyamapi bhātītyata āha-yadapi kiñciditi /",
    "GSP33brsgor3u:1677": " gajoṣṭrayoścatuṣpāttvasārūpyavadidaṃ sārūpyaṃ naikyaprayojakamityarthaḥ /",
    "GSP33brsgor3u:1678": " kiñca chāndogye puruṣayajñayoraikyaṃ śrutamatra tu bheda iti vairūpyāntaramāha-naceti /",
    "GSP33brsgor3u:1679": " yadyapi niṣādasthapatinyāyena sāmānādhikaraṇyaṃ ṣaṣṭhyoryuktaṃ tathāpyaprasiddhaikyakalpanāgauravādyajñasyātmeti",
    "GSP33brsgor3u:1680": " bhedokterekasyaiva yajñatvayajamānatvavirodhādātmavido yo yajñaḥ prasiddhastasyeti",
    "GSP33brsgor3u:1681": " vaiyadhikaraṇyameva yuktam /",
    "GSP33brsgor3u:1682": " kiñca vidvatsaṃbandhiyajñarūpaviśeṣyānuvādena vidvadaṅgairaṅgasaṃpadvidhāvekavākyatā",
    "GSP33brsgor3u:1683": " pratīyate tasyāṃ satyāṃ viśeṣyasyāṅāgānāṃ ca pṛthagvidhivādinastava vākyabhedadoṣaḥ syādityarthaḥ /",
    "GSP33brsgor3u:1684": " kiñca satyādibhyo nyāsa evāpare ca yaditi saṃnyāsamuktvā sarvaiḥ sarvamidaṃ jagadityevaṃ",
    "GSP33brsgor3u:1685": " tamātmānaṃ jñātvā bhūyo na mṛtyumupayāti vidvāniti saṃnyāsasādhyātmavidyāṃ purastātprājāpatyānuvāke",
    "GSP33brsgor3u:1686": " upadiśyānantarānuvāke tasyaivaṃ viduṣa ityuktātmavidyānuvādena praśaṃsārthatvena,",
    "GSP33brsgor3u:1687": " taccheṣatayāyajñasaṃpattiḥ kriyate phalaikyaśruteḥ,",
    "GSP33brsgor3u:1688": " chandogānāṃ tu svatantravidyāvidhirityāha-apica sasaṃnyāsāmiti /",
    "GSP33brsgor3u:1689": " cintāphalamāha-tasmāditi //24//",
    "GSP33brsgor3u:1690": " END BsRp_3,3.13.24",
    "GSP33brsgor3u:1691": " START BsRp_3,3.13.25ḥ",
    "GSP33brsgor3u:1692": " vedhādyarthabhedāt / BBs_3,3.25 /",
    "GSP33brsgor3u:1693": " vedhādyarthabhedāt /",
    "GSP33brsgor3u:1694": " devatāmabhicārakartā prārthayate-sarvamiti /",
    "GSP33brsgor3u:1695": " he devate, madripoḥ sarvamaṅgaṃ pravidhya vidāraya viśeṣataśca hṛdayaṃ bhindhi dhamanīḥ śirāḥ pravṛñjaya troṭaya śiraścābhito nāśaya,",
    "GSP33brsgor3u:1696": " evaṃ tridhā vipṛkto viśliṣṭo bhavatu me śatrurityarthaḥ /",
    "GSP33brsgor3u:1697": " he deva savitaḥ,",
    "GSP33brsgor3u:1698": " yajñaṃ tatpatiṃ ca prasuva nirvartayetyarthaḥ /",
    "GSP33brsgor3u:1699": " uccaiḥ śravāḥ śveto 'śvo yasyendrasya sa tvaṃ haritamaṇivannīlo 'sītyarthaḥ /",
    "GSP33brsgor3u:1700": " no 'smākaṃ śaṃ sukhakaro bhavatvityarthaḥ /",
    "GSP33brsgor3u:1701": " agniṣṭomo brahmaiva sa yasminnahani kriyate tadapi brahma tasmādya etadahaḥ sādhyaṃ",
    "GSP33brsgor3u:1702": " karmopayantyanutiṣṭhinti te brahmaṇaiva sādhanena brahmopayanti te ca krameṇāmṛtatvamāpnuvantīti yojanā /",
    "GSP33brsgor3u:1703": " mantrādiṣu tattadupaniṣadvidyāśeṣatve pramāṇabhāvābhyāṃ saṃśayamāha-kimiti /",
    "GSP33brsgor3u:1704": " phalaṃ pūrvavat /",
    "GSP33brsgor3u:1705": " nanu teṣāṃ śeṣatve mānābhāvānnopasaṃhāra iti śaṅkate-nanveṣāmiti /",
    "GSP33brsgor3u:1706": " mantrādayastattadvidyāśeṣāḥ phalavadvidyāsaṃnihitatvāttaittirīyakagatapuruṣayajñavaditi samādhatte-bāḍhamiti /",
    "GSP33brsgor3u:1707": " tathāca dṛṣṭāntasaṃgatiḥ /",
    "GSP33brsgor3u:1708": " siddhāntipakṣe saṃnidhivaiyarthyaṃ bādhakamāha-nahīti /",
    "GSP33brsgor3u:1709": " aphalamantrādīnāṃ phalavaccheṣatvabodhanaṃ saṃnidherarthavattvaṃ tatsaṃbhave satyakasmādarthaśūnyatvenāsau saṃnidhirāśrayituṃ nahi yukta ityarthaḥ",
    "GSP33brsgor3u:1710": " nañpāṭhetvakasmāddhetuṃ vināsāvartho nāśrayituṃ nahi yukta ityarthaḥ /",
    "GSP33brsgor3u:1711": " nanu mantrāṇāṃ vidyāsamavetārthaprakāśanasāmarthyābhāvānna vidyāśeṣatvamiti śaṅkate-nanviti /",
    "GSP33brsgor3u:1712": " purastādupasadāṃ pravargyeṇa pracarantīti vākyena pravargyasya kratuśeṣatvaṃ śrutaṃ,",
    "GSP33brsgor3u:1713": " agniṣṭomādeśca tattadvākyena svargādyarthatvamato na vidyārthatvamityāha-kathaṃ ceti /",
    "GSP33brsgor3u:1714": " mantrāṇāṃ vidyāsamavetahṛdayanāḍyādiprakāśakatvamastītyāha-naiṣa iti /",
    "GSP33brsgor3u:1715": " upāstiṣu mantraprayogaḥ kvāpi na dṛṣṭa ityata āha-dṛṣṭaśceti /",
    "GSP33brsgor3u:1716": " putrasya dīrghāyuṣyārthaṃ chāndogye trailokyasya keśātvenopāstiruktā tatra piturayaṃ prārthanāmantraḥ /",
    "GSP33brsgor3u:1717": " tatrāmuneti putrasya trirṇāma gṛhṇāti amunā putreṇa saha bhūritīmaṃ lokamamuṃ ca prapadye na me putraviyogaḥ syādityarthaḥ /",
    "GSP33brsgor3u:1718": " tattadvākyenānyatra viniyuktānāmapi karmaṇāṃ saṃnidhinā vidyāsu viniyogo na virudhyata ityatra dṛṣṭāntamāha-vājapeya iti /",
    "GSP33brsgor3u:1719": " 'brahmavarcasakāmo bṛhaspatisavena yajeta'iti vākyena brahmavarcasaphale viniyuktasyāpi",
    "GSP33brsgor3u:1720": " bṛhaspatisavasya 'vājapeyeneṣṭvā bṛhaspatisavena yajeta'iti vājapeyaprakaraṇaprakaraṇastha",
    "GSP33brsgor3u:1721": " vākyena vājapeyottarāṅgatayā viniyogavadavirodha ityarthaḥ /",
    "GSP33brsgor3u:1722": " yadyapyekena vākyena prakaraṇāntarasthabṛhaspatisavasya pratyabhijñānamaṅgatvavidhānaṃ",
    "GSP33brsgor3u:1723": " ca kartumayuktaṃ vākyabhedaprasaṅgādato māsāgnihotravatkarmāntarameva bṛhaspatisavākhyamaṅgatayā",
    "GSP33brsgor3u:1724": " vidhīyata iti na viniyuktasya viniyoga iti bhaṭṭagurutantradvayasiddhaṃ,",
    "GSP33brsgor3u:1725": " yathāpi yathā nityāgnihotrasyāśvamedhaprakaraṇe vāgyatasyaitāṃ rātrimagnihotraṃ juhotīti nāmnā pratyabhijñā,",
    "GSP33brsgor3u:1726": " yathāvā darśapūrṇamāsavikṛtīṣṭāvājyabhāgau yajatītyekasminvākye prakṛtisthājyabhāgayoḥ",
    "GSP33brsgor3u:1727": " padena pratyabhijñānaṃ vākyena vidhānaṃ tathātrāpi bṛhaspatisavapadena pratyabhijñānaṃ",
    "GSP33brsgor3u:1728": " vākyenāṅgatāvidhānaṃ kiṃ na syāt /",
    "GSP33brsgor3u:1729": " naca sādhyabhāvārthavidhāyakākhyātaparatantraṃ nāmapadaṃ na siddhakarmapratyabhijñākṣamamiti vācyaṃ,",
    "GSP33brsgor3u:1730": " siddhasyāpyaṅgatayā punaḥ sādhyatvasaṃbhave 'nyathāsiddhākhyātasyaiva prasiddhārthakanāmapāratantryopapatteḥ /",
    "GSP33brsgor3u:1731": " nacaivaṃ sati kuṇḍapāyisatre 'pyaṅgatvena nityāgnihotrasyaiva vidhiḥ syāditi vācyaṃ, iṣṭatvāt /",
    "GSP33brsgor3u:1732": " naca pūrvatantravirodhaḥ uttaratantrasya balīyastvāt /",
    "GSP33brsgor3u:1733": " pūrvatantrasya svatantraparatantrabhāvanābhede tātparyācca /",
    "GSP33brsgor3u:1734": " tasmādekasyaiva bṛhaspatināmakasya dhātvarthasya brahmavarcase viniyuktasyāpi vājapeyāṅgatayā viniyoga iti bhagavatpādatātparyam /",
    "GSP33brsgor3u:1735": " astica viniyuktasya viniyoge sarvasaṃmatamudāharaṇaṃ khādiratvādikaṃ tasya kratau viniyuktasya vīryādiphale 'pi viniyogāt /",
    "GSP33brsgor3u:1736": " tathā mantrakarmaṇāmanyatra viniyuktānāṃ vidyāśeṣatvamiti prāpte siddhāntayati-naiṣāmityādinā /",
    "GSP33brsgor3u:1737": " vidyāsu hṛdayādisaṃbandhe 'pi vedhādyarthānāmasaṃbandhātkṛtsnamantrārthānāmabhicārādisaṃbandhaliṅgena saṃnidherbalīyasābhicārādāveva mantrāṇāṃ viniyoga ityarthaḥ /",
    "GSP33brsgor3u:1738": " 'deva savitaḥ prasuva'iti pradakṣiṇato 'gniṃ paryukṣediti vākyādagniparyukṣaṇe 'sāvitraṃ",
    "GSP33brsgor3u:1739": " juhoti karmaṇaḥ purastātsavane savane juhoti'iti vākyādvājapeye karmaviśeṣe saṃbandho",
    "GSP33brsgor3u:1740": " 'sya mantrasyetyāha-tadviśeṣeti /",
    "GSP33brsgor3u:1741": " uktanyāyaṃ śvetāśva ityādiṣvatidiśati-evamanyeṣāmiti /",
    "GSP33brsgor3u:1742": " pramāṇāntaraṃ prakaraṇādikam /",
    "GSP33brsgor3u:1743": " nanu liṅgādibharanyatra viniyuktānāmapi saṃnidhinā vidyāsvapi viniyogo 'stvavirodhādityuktaṃ,",
    "GSP33brsgor3u:1744": " tatrāha-durbalo hīti /",
    "GSP33brsgor3u:1745": " samavāye samānaviṣayatvena dvayorvirodhe,",
    "GSP33brsgor3u:1746": " parasya daurbalyaṃ,",
    "GSP33brsgor3u:1747": " kutaḥ arthaviprakarṣāt,",
    "GSP33brsgor3u:1748": " svārthabodhane parasya pūrvavyavadhānena pravṛtterityarthaḥ /",
    "GSP33brsgor3u:1749": " ayamāśayaḥ-ekatra viniyuktasya nirākāṅkṣatvādanyatra viniyogo viruddha eva parantu",
    "GSP33brsgor3u:1750": " viniyojakapramāṇayoḥ samabalatve 'nyataraviniyogatyāgāyogādagatyākāṅkṣotpādanena",
    "GSP33brsgor3u:1751": " viniyuktaviniyogaḥ svīkriyate 'yathā khādiro yūpo bhavati''khādiraṃ vīryakāmasya",
    "GSP33brsgor3u:1752": " yūpaṃ kuryāt'iti vākyābhyāṃ kratau viniyuktasya khādiratvasya vīryaphale viniyogaḥ /",
    "GSP33brsgor3u:1753": " yatra tu pramāṇayoratulyatvaṃ tatra na svīkriyate prabalapramāṇena durbalaviniyogabādhāt /",
    "GSP33brsgor3u:1754": " yathā 'kadācana starīrasi'ityasyā ṛca aindryā gārhapatyamupatiṣṭhata iti tṛtīyāvibhaktiśrutyānyanirapekṣatayā",
    "GSP33brsgor3u:1755": " gārhapatyopasthānaśeṣatvabodhikayendraprakāśanasāmārthyarūpaliṅgaprāptamindraśeṣatvaṃ bādhyate /",
    "GSP33brsgor3u:1756": " liṅgaṃ hi na sākṣāccheṣatvaṃ bodhayati kintvindraprakāśanamātraṃ karoti,",
    "GSP33brsgor3u:1757": " tena ca liṅgenānena mantreṇa indra upasthāpayitavya iti śrutiḥ kalpanīyā,",
    "GSP33brsgor3u:1758": " tayā śeṣatvabodha iti śrutivyavadhānena śeṣatvabodhakaṃ liṅgaṃ jhaṭiti svārthabodhakaśrutyā bādhyam /",
    "GSP33brsgor3u:1759": " tathā liṅgena vākyaṃ bādhyaṃ yathā 'syo 'naṃ te sadanaṃ karomi ghṛtasya dhārayā kalpayāmi',",
    "GSP33brsgor3u:1760": " 'tasminsīdāmṛte pratitiṣṭha vrīhīṇāṃ medha sumanasyamānaḥ'iti mantrābhāgayoḥ pratyekaṃ",
    "GSP33brsgor3u:1761": " sadanakaraṇe puroḍāśāsādane ca tatprakāśanasāmarthyaliṅgena śrutidvārā viniyoge sati",
    "GSP33brsgor3u:1762": " pratītamekavākyatvaṃ bādhyate,",
    "GSP33brsgor3u:1763": " tasya kṛtsne 'pi mantre sadanakaraṇaprakāśanasāmarthyaṃ puro 'ḍāśāsādanaprakāśanasāmarthyaṃ",
    "GSP33brsgor3u:1764": " ca liṅgaṃ kalpayitvā śrutikalpanayobhayatra kṛtsnamantraviniyogabodhane dvābhyāṃ",
    "GSP33brsgor3u:1765": " liṅgaśrutibhyāṃ vyavadhānena śrutyekavyavahitakḷptaliṅgāddurbalatvāt /",
    "GSP33brsgor3u:1766": " naca sāmarthyaṃ na kalpyamiti vācyaṃ,",
    "GSP33brsgor3u:1767": " asamarthasya viniyogāyogāt ata eva gaṅgāpadasya tīrabodhaviniyoge lakṣaṇārūpaṃ sāmarthyaṃ kalpyate /",
    "GSP33brsgor3u:1768": " tathā vākyena prakaraṇaṃ bādhyaṃ yathā sāhnaprakaraṇāmnātadvādaśopasadāṃ dvādaśāhīnasyeti vākyenāhīnāṅgatva bodhakena prakaraṇaprāptasāhnāṅgatvabādhādutkarṣaḥ",
    "GSP33brsgor3u:1769": " pradhānasyāṅgākāṅkṣārūpaṃ prakaraṇaṃ tasyāṅgapradhānavākyaikavākyatāsāmarthyaśrutibhiḥ",
    "GSP33brsgor3u:1770": " kalpyamānābhiḥ svārthaviniyogapramitau vyavadhānenāṅgasāmarthyaśrutyordvayoḥ kalpakavākyāddurbalatvāt /",
    "GSP33brsgor3u:1771": " tathā prakaraṇena saṃnidhirbādhyaḥ /",
    "GSP33brsgor3u:1772": " yathā rājasūyaprakaraṇena tadantargatābhiṣecanīyākhyasomayāgaviśeṣasaṃnidhipāṭhaprāptaṃ",
    "GSP33brsgor3u:1773": " śunaḥ śepopākhyānāderabhiṣecanīyaśeṣatvaṃ bādhitvā kṛtsnarājasūyaśeṣatvamāpāditaṃ",
    "GSP33brsgor3u:1774": " saṃnidheḥ prakaraṇādikalpakatvena kḷptaprakaraṇāddurbalatvāt tathā saṃnidhinā samākhyā bādhyate /",
    "GSP33brsgor3u:1775": " tathāhi-pauroḍāśikasamākhyāke kāṇḍe āgneyapuroḍāśādikarmaṇāṃ krameṇa mantrā āmnātāstatra",
    "GSP33brsgor3u:1776": " dadhipayorūpasānnāyyasannidhau 'śundhadhvaṃ daivyāya karmaṇe'iti mantra āmnātastatra",
    "GSP33brsgor3u:1777": " samākhyābalenāsya mantrasya puroḍāśapātraśundhanaśeṣatvaṃ prāptaṃ saṃnidhinā bādhitvā",
    "GSP33brsgor3u:1778": " sānnāyyapātraśundhanaśeṣatvamāpādyate /",
    "GSP33brsgor3u:1779": " puroḍāśasaṃbandhikāṇḍaṃ pauroḍāśikamiti pauruṣasamākhyāyāḥ kāṇḍāntargatamantrasya",
    "GSP33brsgor3u:1780": " puroḍāśasaṃbandhasāmānyabodhakatve 'pi śeṣaśeṣibhāvarūpaviniyogabodhakatve saṃnidhyādyapekṣatvena durbalatvāditi /",
    "GSP33brsgor3u:1781": " evaṃ virodhe sati śrutirbādhikaiva samākhyā bādhyaiva,",
    "GSP33brsgor3u:1782": " madhyasthānāṃ tu caturṇāṃ pūrvabādhyatvaṃ parabādhakatvaṃ ceti śrutiliṅgasūtrārthaḥ /",
    "GSP33brsgor3u:1783": " tasmālliṅgādinānyatra viniyuktānāṃ mantrāṇāṃ durbalasaṃnidhinā na vidyāsu viniyoga iti siddham /",
    "GSP33brsgor3u:1784": " tathā karmaṇāmiti /",
    "GSP33brsgor3u:1785": " karmaṇāṃ vidyopakāratve tābhiḥ sahaikaphalatve ca mānaṃ kiñcinnāstītyarthaḥ /",
    "GSP33brsgor3u:1786": " apicetyuktārtham /",
    "GSP33brsgor3u:1787": " nanu tarhi vedhādivākyānāmupaniṣadbhiḥ saha pāṭhasya kā gatistāmāha-araṇyeti /",
    "GSP33brsgor3u:1788": " tasmādvedhādimantrakarmaṇāṃ vidyāsvanupasaṃhāra iti siddham //25//",
    "GSP33brsgor3u:1789": " END BsRp_3,3.14.25",
    "GSP33brsgor3u:1790": " START BsRp_3,3.15.26ḥ",
    "GSP33brsgor3u:1791": " hānau tūpāyanaśabdaśeṣatvāt kuśāc chandaḥstutyupagānavat tad uktam / BBs_3,3.26 /",
    "GSP33brsgor3u:1792": " hānau tūktam /",
    "GSP33brsgor3u:1793": " yathāśvo rajoyuktāni jīrṇaromāṇi tyaktvā nirmalo bhavati tathāhamapi pāpaṃ vidhūya",
    "GSP33brsgor3u:1794": " kṛtātmā nirmalīkṛtacittaḥ san yathā vā rāhugrastaścandro rāhumukhātpramucya spaṣṭo",
    "GSP33brsgor3u:1795": " bhavati tathā śarīraṃ dhūtvā tyaktvā dehābhimānānmuktaḥ sannakṛtaṃ kūṭasthaṃ brahmātmakaṃ",
    "GSP33brsgor3u:1796": " lokaṃ abhi pratyaktvena saṃbhavāmītyarthaḥ /",
    "GSP33brsgor3u:1797": " yathā nadyaḥ samudraṃ prāpya nāmarūpe tyajanti tathā vidvānityarthaḥ /",
    "GSP33brsgor3u:1798": " tasya mṛtasya viduṣaḥ,",
    "GSP33brsgor3u:1799": " dāyaṃ dhanaṃ,",
    "GSP33brsgor3u:1800": " tattena vidyābalena sukṛtaduṣkṛte tyajatītyarthaḥ /",
    "GSP33brsgor3u:1801": " upāyanaṃ grahaṇaṃ tasya tyāgapūrvakatvāt,",
    "GSP33brsgor3u:1802": " atyaktayorgrahaṇāyogāttyāgor'thādāyati /",
    "GSP33brsgor3u:1803": " yatra tu tyāga eva śrutaḥ tatra hānopāyanayoḥ sahabhāvasyāvaśyakatvānāvaśyakatvābhyāṃ saṃśayamāha-yatra tviti /",
    "GSP33brsgor3u:1804": " atra pūrvapakṣe stutiprakarṣāsiddhiḥ siddhānte tatsiddhiriti phalam /",
    "GSP33brsgor3u:1805": " yadyapi tāṇḍyātharvaṇaśrutyornirguṇavidyārthayoḥ karmahānameva śrutaṃ nopāyanaṃ tathāpi",
    "GSP33brsgor3u:1806": " kauṣītakiśrutau paryaṅkasthasaguṇabrahmavidyāyāmupāyanaṃ śrutamatropasaṃhartavyamityāśaṅkya",
    "GSP33brsgor3u:1807": " vidyābhedānnopasaṃhāra ityāha-vidyāntareti /",
    "GSP33brsgor3u:1808": " kiñca yathā mantrakarmaṇāmanāvaśyakatvādvidyāsvanupasaṃhāra uktaḥ tathā parairupādānaṃ",
    "GSP33brsgor3u:1809": " vināpi hānasaṃbhavenopādanasyānāvaśyakatvānna prāptiriti dṛṣṭāntasaṃgatyā prāpte",
    "GSP33brsgor3u:1810": " siddhāntayati-hānau tviyādinā /",
    "GSP33brsgor3u:1811": " upāyanaśabdasya śeṣatvāddhānaśabdenāpekṣitatvāditi sūtrārthaḥ /",
    "GSP33brsgor3u:1812": " aśvaromadṛṣṭāntena vidhūtayoḥ puṇyapāpayoḥ paratrāvasthānasāpekṣatvātparairūpādānaṃ vācyamiti bhāvaḥ /",
    "GSP33brsgor3u:1813": " vidyābhede guṇānupasaṃhāra iti vyavasthānuṣṭhānaviṣayā na stutiviṣayetyāha-yaducyata iti /",
    "GSP33brsgor3u:1814": " manyate sūtrakāra ityarthaḥ /",
    "GSP33brsgor3u:1815": " nanu śrutahānārthavādenāpi stutisiddhau kimarthamupāyanārthavāda ānīyate,",
    "GSP33brsgor3u:1816": " tatrāha-stutiprakarṣalābhāyeti /",
    "GSP33brsgor3u:1817": " nanvarthavādasya vidhinā saṃbandhaḥ prasiddho nārthavādāntareṇetyata āha-prasiddhā ceti /",
    "GSP33brsgor3u:1818": " ito bhūlokādityarthaḥ /",
    "GSP33brsgor3u:1819": " hemantaśiśirayoraikyātpañcartavaḥ /",
    "GSP33brsgor3u:1820": " yajñasya puruṣarūpakalpanāyāṃ sendriyatvāya triṣṭubhau bhavata ityuktaṃ bahvṛcabrāhmaṇe,",
    "GSP33brsgor3u:1821": " tatra triṣṭubhaśchandomātratvātkathamindriyatvakalpanetyākāṅkṣāyāṃ yajurvākyaṃ saṃvādyata ityarthaḥ /",
    "GSP33brsgor3u:1822": " nanvamūrtayoḥ puṇyapāpayoḥ upādānasyāsaṃbhavādanupasaṃhāra ityata āha-vidyāstutyarthatvācceti /",
    "GSP33brsgor3u:1823": " vidvanniṣṭhayoreva tayoḥ phalaṃ pare prāpnuvanti vidyāsāmarthyādityupayantipadenocyata ityarthaḥ /",
    "GSP33brsgor3u:1824": " nanvanyaniṣṭakarmaṇoranyatra phalasaṃcāraḥ katham /",
    "GSP33brsgor3u:1825": " nanu vacanabalāditi cet / na /",
    "GSP33brsgor3u:1826": " phalamupayantītyaśruteḥ /",
    "GSP33brsgor3u:1827": " naca yathā putrakṛtaśrāddhasya pitṛṣu phalaṃ tathātreti vācyaṃ,",
    "GSP33brsgor3u:1828": " yasya phalamuddiśya yatkarma vihitaṃ tasya tatphalamiti nyāyena pitṛṇāṃ tṛptyuddeśena kṛtakarmaṇo vyadhikaraṇaphalatve 'pi viduṣaḥ karmakāle 'nuddiṣṭavyadhikaraṇaphalāyogāt /",
    "GSP33brsgor3u:1829": " kiñca viduṣo dehapāte karmaṇo 'sattvādyāvajjīvaṃ vidvatsevakasya taddveṣiṇo vā phalaṃ syādityata āha-nātīvābhiniveṣṭavyamiti /",
    "GSP33brsgor3u:1830": " vidvatsevādveṣābhyāṃ vidvanniṣṭhapuṇyapāpatulye puṇyapāpe sevakadveṣiṇorjāyete jātayoḥ phalataḥ svīkāra upāyanamiti parihārasya sulabhatvādanāgraha ityarthaḥ /",
    "GSP33brsgor3u:1831": " upāyanādeḥ stutitve liṅgamāha-upāyaneti /",
    "GSP33brsgor3u:1832": " upāyanavivakṣāyāmupāyanasyaivopasaṃhāraṃ sūtrakāro brūyādataḥ śabdasya taṃ brūvanstutiṃ sūcayatītyarthaḥ /",
    "GSP33brsgor3u:1833": " vidyāvicārātmake pāde stutivicārasya kā saṃgatirityata āha-tasmāditi /",
    "GSP33brsgor3u:1834": " śākhāntarastho viśeṣaḥ śākhāntare 'pi grāhya ityatra dṛṣṭāntamāha-kuśeti /",
    "GSP33brsgor3u:1835": " kuśā udgātṛṇāṃ stotragaṇanārthāḥ śalākā dārumayyaḥ,",
    "GSP33brsgor3u:1836": " bho kuśāḥ,",
    "GSP33brsgor3u:1837": " yūyaṃ vānaspatyāḥ vanasthamahāvṛkṣo vanaspatiḥ tatprabhavāḥ stha tā itthaṃbhūtā yūyaṃ mā pāta māṃ rakṣateti yajamānaprārthanā /",
    "GSP33brsgor3u:1838": " atra tā iti strīliṅganirdeśādaudumbarya iti bhāṣyācca śalākāsu kuśaśabdasya strītvaṃ mantavyaṃ darbhaviṣayasya na strītvaṃ,",
    "GSP33brsgor3u:1839": " astrī kuśamityanuśāsanāt /",
    "GSP33brsgor3u:1840": " chandodṛṣṭāntaṃ vyācaṣṭe-yathāceti /",
    "GSP33brsgor3u:1841": " navākṣarāṇi chandāṃsi āsurāṇyanyāni daivāni teṣāṃ kvacchindobhiḥ stuvata ityatrāviśeṣaprāptau paiṅgivākyādviśeṣagraha ityarthaḥ /",
    "GSP33brsgor3u:1842": " stutiṃ vivṛṇoti-yatheti /",
    "GSP33brsgor3u:1843": " ātirātre ṣoḍaśino grahasyāṅgabhūtaṃ stotraṃ kadeti chandogādīnāmākāṅkṣāyāmudayasamayāviṣṭe sūrye ṣoḍaśinaḥ stotramityārcaśruteḥ kālaviśeṣagraha ityarthaḥ /",
    "GSP33brsgor3u:1844": " ṛco 'dhīyata ityārcāḥ /",
    "GSP33brsgor3u:1845": " upagānaṃ vibhajate-yatheti /",
    "GSP33brsgor3u:1846": " 'ṛtvija upagāyanti'ityaviśeṣaśruteḥ 'nādhvaryurūpagāyati'iti śrutyantarādadhvaryubhinnā ṛtvija upagāyantīti viśeṣagraha ityarthaḥ /",
    "GSP33brsgor3u:1847": " nanu kuśādivākyānāmapi kimiti viśeṣaśrutyantaraikavākyatābhyupagamyate,",
    "GSP33brsgor3u:1848": " tatrāha-śrutyantarakṛtaṃ hīti /",
    "GSP33brsgor3u:1849": " sāmānyaviśeṣayorekavākyatārūpāyāṃ gatau satyāṃ vākyabhedaṃ kṛtvā nādhvaryuriti niṣedhādaviśeṣaśruteścādhvaryurupagāyati nopagāyati cetyevaṃ sarvatra vikalpo na yuktaḥ,",
    "GSP33brsgor3u:1850": " vrīhiyavayostvagatyā vikalpa āśrita ityarthaḥ /",
    "GSP33brsgor3u:1851": " vikalpasyānyāyyatvamaṣṭadoṣaduṣṭatvāt /",
    "GSP33brsgor3u:1852": " tathāhi-yadi vrīhivākyamāśrīyate tadā yavavākyasyeṣṭaprāmāṇyatyāgaḥ,",
    "GSP33brsgor3u:1853": " aniṣṭāprāmāṇyasvīkāraḥ,",
    "GSP33brsgor3u:1854": " kadācidyavavākyāśrayaṇe tyaktaprāmāṇyasvīkāraḥ,",
    "GSP33brsgor3u:1855": " svīkṛtāprāmāṇyatyāgaścetyekasminyavavākye catvāro doṣā bhavanti /",
    "GSP33brsgor3u:1856": " evaṃ vrīhivākyepi catvāro doṣā ityevaṃ duṣṭavikalpaparihārāya bhinnaśākhaśrutyorapyekavākyatā jaiminisaṃmatetyāha-taduktamiti /",
    "GSP33brsgor3u:1857": " jyotiṣṭomaprakaraṇe 'dīkṣito na juhoti',",
    "GSP33brsgor3u:1858": " iti śrutaṃ 'yāvajjīvamagnihotraṃ juhuyāt'iti cānyatra śrutaṃ tatra yadi nadīkṣitavākyaṃ homapratiṣedhakaṃ syāttadā kratvarthatvānniṣedho 'nuṣṭheyaḥ,",
    "GSP33brsgor3u:1859": " yāvajjīvavidhinā homo vānuṣṭheya iti vikalpaḥ syāt,",
    "GSP33brsgor3u:1860": " sa cānyāyyaḥ /",
    "GSP33brsgor3u:1861": " api tu yāvajjīvavākyaṃ prati nadīkṣitavākyasya śeṣatvānnakāra itaraparyudāsārthakaḥ syāddīkṣitānyalakṣakaḥ syāt,",
    "GSP33brsgor3u:1862": " na homapratiṣedhakaḥ,",
    "GSP33brsgor3u:1863": " tasmādadīkṣito yāvajjīvaṃ juhuyādityekavākyateti nadīkṣitādhikaraṇasiddhāntasūtrārthaḥ /",
    "GSP33brsgor3u:1864": " atra bhagavatpādaiḥ sūtrameva paṭhitaṃ,",
    "GSP33brsgor3u:1865": " miśraistu paryudāsādhikaraṇasiddhāntasūtraṃ 'api tu vākyaśeṣaḥ syādanyāyyatvādvikalpasya vidhīnāmekadeśaḥ syāt'iti sthitamatrārthataḥ paṭhitamityuktaṃ taccintyam /",
    "GSP33brsgor3u:1866": " sūtrārthastu yajñamātre yeyajāmahe iti prayoktavyamiti śrutaṃ,",
    "GSP33brsgor3u:1867": " nānuyājeṣu yeyajāmahaṃ karotītyapi śrutaṃ,",
    "GSP33brsgor3u:1868": " tatra nakārasya niṣedhakatve 'pyatirātre ṣoḍaśigrahaṇāgrahaṇayorivānuyājeṣu yajñatvāviśeṣātprayoktavyaṃ niṣedhānna prayoktavyamiti vikalpaḥ",
    "GSP33brsgor3u:1869": " tasyānyāyyatvāt yeyajāmahavidhereva nānuyājavākyamekadeśaḥ syāt,",
    "GSP33brsgor3u:1870": " paryudāsavṛttyā vidhivākyaśeṣaḥ syāditi yāvat /",
    "GSP33brsgor3u:1871": " tathā cānuyājabhinneṣu yāgeṣu yeyajāmaha iti prayoktavyamityekavākyateti /",
    "GSP33brsgor3u:1872": " varṇakāntaramāha-athaveti /",
    "GSP33brsgor3u:1873": " pūrvatravidhūnanaṃ karmahāniriti siddhavatkṛtya upāyanopasaṃhāra uktaḥ,",
    "GSP33brsgor3u:1874": " atra saiva sādhyata iti bhedaḥ /",
    "GSP33brsgor3u:1875": " ubhayatra lakṣaṇāsāmyātsaṃśayamāha-kimiti /",
    "GSP33brsgor3u:1876": " vidhūnanasya hi phaladvayamaśvaromādiṣu dṛṣṭaṃ pūrvasvabhāvāt cyutiranyatra saṃkrāntiśceti /",
    "GSP33brsgor3u:1877": " tatra saṃkrāntirūpahānirlakṣaṇīyā kiṃvā cyutiriti saṃśayārthaḥ /",
    "GSP33brsgor3u:1878": " tatra vidhūnanaśabdasya kampanaṃ mukhyārtha iti tāvatsarvasaṃmatam /",
    "GSP33brsgor3u:1879": " taccāmūrtayoḥ puṇyapāpayorna saṃbhavati /",
    "GSP33brsgor3u:1880": " atastayoryaḥ svabhāvaḥ phaladātṛtvaśaktistataścālanaṃ vidyayā pratibandhāccyutiḥ sā lakṣaṇīyā na hāniramūrtayoranyatra saṃkrāntyayogādanyasāpekṣatvācceti pūrvapakṣārthaḥ /",
    "GSP33brsgor3u:1881": " siddhāntayati-hānāveveti /",
    "GSP33brsgor3u:1882": " yadi cyutimātraṃ lakṣyaṃ tadopayantītyananvitaṃ syāt /",
    "GSP33brsgor3u:1883": " naca yatra dhunoterūpāyanaśabdasāṃnidhyaṃ tatra hānirlakṣyate na kevaladhunoterhāniścānyatra viduṣaḥ sevakādau tulyakarmasaṃkrāntiriti nāsaṃbhava iti vācyaṃ,",
    "GSP33brsgor3u:1884": " kevaladhunoterapi mukhyārthāsaṃbhavenānyatra lakṣyatayā buddhisthahānilakṣaṇāyā eva yuktatvāditi bhāvaḥ /",
    "GSP33brsgor3u:1885": " upāyanasyāmukhyatvānna kvāpi hānilakṣaṇābījatvamiti śaṅkitvā puṇyapāpayoḥ phalataḥ svīkārātmakamupāyanaṃ hāniṃ vinānupapannaṃ sallakṣaṇānirṇāyakamiti pariharati-yadyapītyādinā /",
    "GSP33brsgor3u:1886": " yathānyatraśrutamaudumbaratvādikaṃ kuśādinirṇāyakaṃ tathedamupāyanaṃ vidhūnanasya hānatve niścāyakamityāha-kvacidapīti /",
    "GSP33brsgor3u:1887": " vidhūnanaṃ mukhyaṃ kimiti nocyate,",
    "GSP33brsgor3u:1888": " tatrāha-naceti /",
    "GSP33brsgor3u:1889": " tathāpi hānaṃ kathaṃ lakṣyata ityāśaṅkya mukhyasaṃbandhādityāha-aśvaśceti /",
    "GSP33brsgor3u:1890": " anupapattisaṃbandhau lakṣaṇābījarūpāmuktvā lakṣakaṃ padaṃ nirdiśati-aśva iveti /",
    "GSP33brsgor3u:1891": " vidhūyeti padaṃ dṛṣṭānte hānaparyantaṃ saddārṣṭāntike 'pi hānalakṣakamityarthaḥ /",
    "GSP33brsgor3u:1892": " yadvā hānavācakamevāstu naca dhūñ kampana iti dhātupāṭhavirodhastasyopalakṣaṇārthatvādityāha-aneketi /",
    "GSP33brsgor3u:1893": " śākhāntarasthamupāyanaṃ vidhūnanasya hānatvaniścāyakamityatra jaiminisūtraṃ taduktamiti gṛhītapūrvaṃ vyākhyātamityarthaḥ /",
    "GSP33brsgor3u:1894": " evaṃ vidhṛnanasya hānitvisiddheḥ kevalahānāvupāyanopasaṃhāra iti siddham //26//",
    "GSP33brsgor3u:1895": " END BsRp_3,3.15.26",
    "GSP33brsgor3u:1896": " START BsRp_3,3.16.27ḥ",
    "GSP33brsgor3u:1897": " sāṃparāye tartavyābhāvāt tathā hy anye / BBs_3,3.27 /",
    "GSP33brsgor3u:1898": " saṃparāye anye /",
    "GSP33brsgor3u:1899": " vyadhvani ardhamārge /",
    "GSP33brsgor3u:1900": " pūrvoktaṃ vidhūnanasya hānatvamupajīvya hānasya nadītaraṇānantaryaśruteraśvaiva romāṇi ityādau dehatyāgātprākkālatvaśruteśca saṃśayamāha-tatkimiti",
    "GSP33brsgor3u:1901": " brahmalokamārgamadhye virajākhyāṃ nadīmatyeti tatsukṛtaduṣkṛte vidhūnute,",
    "GSP33brsgor3u:1902": " ityatra taditisarvanāmaśrutyāstenetyarthatayā saṃnihitanadītaraṇasya karmahānihetutvokterardhapathe karmakṣaya iti pūrvapakṣaḥ /",
    "GSP33brsgor3u:1903": " tatra vidyāyāḥ karmakṣayahetutvāsiddheḥ pūrvapakṣe,",
    "GSP33brsgor3u:1904": " siddhānte tatsiddhiriti matvā siddhāntayati-sāṃparāya iti /",
    "GSP33brsgor3u:1905": " maraṇātprāgityarthaḥ /",
    "GSP33brsgor3u:1906": " saṃparetasya mṛtasya kañcitkālaṃ karmasattve phalābhāvāddevayānamārgapraveśāyogāccādāveva kṣaya ityarthaḥ /",
    "GSP33brsgor3u:1907": " kṣayahetorvidyāyā madhyemārgamasattvāccetyāha-vidyāviruddheti /",
    "GSP33brsgor3u:1908": " nadītaraṇānantarapāṭhastu bādhyaḥ,",
    "GSP33brsgor3u:1909": " arthavirodhādityāha-tasmāditi /",
    "GSP33brsgor3u:1910": " taditi sarvanāmnāpi prakṛtavidyaivocyata iti bhāvaḥ //27//",
    "GSP33brsgor3u:1911": " END BsRp_3,3.16.27",
    "GSP33brsgor3u:1912": " START BsRp_3,3.16.28ḥ",
    "GSP33brsgor3u:1913": " chandata ubhayāvirodhāt / BBs_3,3.28 /",
    "GSP33brsgor3u:1914": " kiñca mṛtasya chandato yathākāmaṃ vidyānuṣṭhānānupapatterubhyorvidyākarmakṣayayoḥ śruto hetuphalabhāvo virudhyate /",
    "GSP33brsgor3u:1915": " kiñca sati puṣkalahetau na kāryavilamba iti nyāyopetatāṇḍyādiśrutivirodhastava syādasmatpakṣe tvavirodha ityāha-chandata iti /",
    "GSP33brsgor3u:1916": " tasmātkarmahānasya vidyāphalatvātkevalahānāvupāyanopasaṃhāro vidyāstutaya iti siddham //28//",
    "GSP33brsgor3u:1917": " END BsRp_3,3.16.28",
    "GSP33brsgor3u:1918": " START BsRp_3,3.17.29ḥ",
    "GSP33brsgor3u:1919": " gater arthavattvam ubhayathānyathā hi virodhaḥ / BBs_3,3.29 /",
    "GSP33brsgor3u:1920": " gaterarthavattvaṅkvacitsaguṇavidyāyāṃ mārgaḥ śrūyate nirguṇavidyāyāṃ na śrūyate /",
    "GSP33brsgor3u:1921": " tatra hānasaṃnidhau mārgasya śrutatvādanapekṣitatvācca saṃśaye dṛṣṭāntasaṃgatyā pūrvapakṣamāha-yathā tāvaditi /",
    "GSP33brsgor3u:1922": " upāyanavanmargasyāpi kvacicchrutatvātsarvatropasaṃhāra ityarthaḥ /",
    "GSP33brsgor3u:1923": " atra nirguṇavido 'pi muktyarthaṃ mārgāpekṣā pūrvapakṣe,",
    "GSP33brsgor3u:1924": " siddhānte tvanapekṣeti phalam /",
    "GSP33brsgor3u:1925": " deśādivyavahitavastuprāptau mārgasyāpekṣetinyāyānugṛhītaśrutivirodhānnopasaṃhāra iti siddhāntaḥ /",
    "GSP33brsgor3u:1926": " nirañjano 'saṅgaḥ,",
    "GSP33brsgor3u:1927": " sāmyaṃ brahma //29//",
    "GSP33brsgor3u:1928": " END BsRp_3,3.17.29",
    "GSP33brsgor3u:1929": " START BsRp_3,3.17.30ḥ",
    "GSP33brsgor3u:1930": " upapannas tallakṣaṇārthopalabdher lokavat / BBs_3,3.30 /",
    "GSP33brsgor3u:1931": " nanu tarhi saguṇavidyāyāmapi mārgo vyartha ityata āha-upapanna iti /",
    "GSP33brsgor3u:1932": " sā gatirlakṣaṇaṃ kāraṇaṃ yasyārthasya sa tallakṣaṇārthaḥ //30//",
    "GSP33brsgor3u:1933": " END BsRp_3,3.17.30",
    "GSP33brsgor3u:1934": " START BsRp_3,3.18.31ḥ",
    "GSP33brsgor3u:1935": " aniyamaḥ sarvāsām avirodhaḥ śabdānumānābhyām / BBs_3,3.31 /",
    "GSP33brsgor3u:1936": " aniyamaḥ sarvāsāṃ /",
    "GSP33brsgor3u:1937": " atrāpyarcirādimārga eva viṣayastatra vidyāviśeṣaprakaraṇādaviśeṣaśruteśca saṃśaye pūrvapakṣamāha-kiṃ tāvaditi /",
    "GSP33brsgor3u:1938": " saguṇanirguṇavidyāsu mārgasya bhāvābhāvavyavasthāvatsaguṇāsvapi vyavastheti dṛṣṭāntena prāptau siddhānte vyavasthāpavādādgatiniyamo 'niyama ubhayatra phalam /",
    "GSP33brsgor3u:1939": " niyame prakaraṇamuktvā punaruktiṃ liṅgamāha-apiceti /",
    "GSP33brsgor3u:1940": " ekatroktagateranyatra prāptau punaruktirvṛthā syādityarthaḥ /",
    "GSP33brsgor3u:1941": " siddhāntayati-sarvāsāmiti /",
    "GSP33brsgor3u:1942": " abhyudayo brahmalokaḥ /",
    "GSP33brsgor3u:1943": " aviśeṣaśrutyādinā prakaraṇabādho na doṣa ityāha-naiṣa iti /",
    "GSP33brsgor3u:1944": " tattatra adhikṛtānāṃ madhye ya itthaṃ pañcāgnīnvidurye cāmī araṇye śraddhātapa ityupāsate śraddhātapaupalakṣitaṃ brahma dhyāyanti te 'rciṣamabhisaṃbhavantītyanvayaḥ",
    "GSP33brsgor3u:1945": " nanu śraddhātapomātraśrutestābhyāmevārcirādigamanaṃ syānna vaiśvānarādividyāśīlānāmiti śaṅkate-kathaṃ punariti /",
    "GSP33brsgor3u:1946": " aviduṣāṃ gatiniṣedhācchraddhātapaḥśabdābhyāṃ tatsādhyabrahmavidyālakṣaṇeti pariharati-naiṣa doṣa iti /",
    "GSP33brsgor3u:1947": " tat brahmalokasthānaṃ,",
    "GSP33brsgor3u:1948": " parāgatāḥ parāvṛttāḥ,",
    "GSP33brsgor3u:1949": " kāmakrodhadoṣā na santīti yāvat /",
    "GSP33brsgor3u:1950": " dakṣiṇāḥ kevalakarmiṇastapasvino 'pyavidvāṃso na gacchantītyarthaḥ /",
    "GSP33brsgor3u:1951": " lakṣaṇādoṣahīnaṃ vākyamāha-vājasaneyinastviti /",
    "GSP33brsgor3u:1952": " kiñca vidyākarmalakṣaṇamārgadvayabhraṣṭānāmadhogatiśruteḥ vaiśvānarādyupāsakānāmarcirādimārgaprāptirityāha-atha ya etāviti /",
    "GSP33brsgor3u:1953": " dandaśūkaḥ sarpaḥ /",
    "GSP33brsgor3u:1954": " kiñca 'agnirjyotirāha-śuklaḥ ṣaṇmāsā uttarāyaṇam /",
    "GSP33brsgor3u:1955": " tatra prayātā gacchanti brahma brahmavido janāḥ'ityaviśeṣeṇopasakānāmarcirādigatimuktvopasaṃhārasmṛteśca teṣāṃ tatprāptirityāha-smṛtiriti /",
    "GSP33brsgor3u:1956": " śukla gatirārcirādikā,",
    "GSP33brsgor3u:1957": " kṛṣṇā dhūmādikā,",
    "GSP33brsgor3u:1958": " jagato vidyākarmādhikṛtasya,",
    "GSP33brsgor3u:1959": " śāśvate dhruve saṃmate /",
    "GSP33brsgor3u:1960": " tatraikayā śuklayā punarāvṛttivarjaṃ kāryaṃ brahma gacchati anyayā svarge gatvā punarāyātītyarthaḥ /",
    "GSP33brsgor3u:1961": " punaruktidoṣaṃ dūṣayati-yatpunariti /",
    "GSP33brsgor3u:1962": " tatra tatra mārgaśrutiranvahaṃ mārgacintanārthaṃ,",
    "GSP33brsgor3u:1963": " prakaraṇena mārgadhyānasya vidyāṅgatvāvagamāt /",
    "GSP33brsgor3u:1964": " tathāca vakṣyati sūtrakāraḥ-'taccheṣagatyanusmṛtiyogācca'iti /",
    "GSP33brsgor3u:1965": " yeṣāṃ na śruto mārgaste mārgadhyānaṃ vināpi vidyāsāmarthyānmārgaṃ labhanta iti jñāpanārthā punaruktirityarthaḥ /",
    "GSP33brsgor3u:1966": " tasmātsarvopāsanāsu pratīkabhinnāsvarcirādiprāptiriti siddham //31//",
    "GSP33brsgor3u:1967": " END BsRp_3,3.18.31",
    "GSP33brsgor3u:1968": " START BsRp_3,3.19.32ḥ",
    "GSP33brsgor3u:1969": " yāvadadhikāram avasthitir ādhikārikāṇām / BBs_3,3.32 /",
    "GSP33brsgor3u:1970": " yāvadadhikāram /",
    "GSP33brsgor3u:1971": " nirguṇavidyāyāṃ gatirvyarthā muktiphalatvāt,",
    "GSP33brsgor3u:1972": " saguṇavidyāsu sarvatrārthavatī brahmalokaphalatvāditi vyavasthā kṛtā,",
    "GSP33brsgor3u:1973": " sā na yuktā,",
    "GSP33brsgor3u:1974": " tattvajñānināmapītihāsādau punarjanmadarśanena jñānasya muktiphalatvābhāvādityākṣepātsaṃgatiḥ /",
    "GSP33brsgor3u:1975": " jñānināṃ punarjanmadarśanaṃ saṃśayabījaṃ bhāṣye darśitam /",
    "GSP33brsgor3u:1976": " pūrvapakṣe jñānānmuktiśrutīnāṃ jñānastutimātratvena jñānasya muktiphalatvābhāve sati brahmalokaphalatvāviśeṣādarcirādimārgopasaṃhāraḥ phalaṃ,",
    "GSP33brsgor3u:1977": " siddhānte tūktavyavasthāsiddhiriti vivekaḥ /",
    "GSP33brsgor3u:1978": " śrutāvapīti /",
    "GSP33brsgor3u:1979": " medhātirthermeṣetimantre indrasya meṣajanmopalabhyate /",
    "GSP33brsgor3u:1980": " vasiṣṭha urvaśīputre jāta ityevamartho bahvṛcārthavāda ityarthaḥ /",
    "GSP33brsgor3u:1981": " pākṣikamityāpātataḥ /",
    "GSP33brsgor3u:1982": " ahetutvameveti pūrvapakṣaḥ /",
    "GSP33brsgor3u:1983": " jñānasya muktyahetutvaṃ neti siddhāntayati-te ceti /",
    "GSP33brsgor3u:1984": " lokavyavasthāsu svāmitvamadhikāraḥ,",
    "GSP33brsgor3u:1985": " tatprāpakaṃ prārabdhaṃ yāvadasti tāvatkālaṃ jīvanmuktatvenādhikārikāṇāmavasthitiḥ,",
    "GSP33brsgor3u:1986": " prārabdhakṣaye pratibandhakābhāvādvidehakaivalyamityatra mānamāha-atheti /",
    "GSP33brsgor3u:1987": " atha prārabdhakṣayānantaram /",
    "GSP33brsgor3u:1988": " tataḥ paścādūrdhvo vilakṣaṇaḥ kevalaḥ brahmasvarūpaḥ san udetyodgamya dehaṃ tyaktveti yāvat /",
    "GSP33brsgor3u:1989": " ekala eva advitīyaḥ,",
    "GSP33brsgor3u:1990": " madhye udāsīnātmakasvarūpe tiṣṭhatītyarthaḥ /",
    "GSP33brsgor3u:1991": " nanu jñānināmapi janmāntaraṃ cetkathaṃ muktirityata āha-sakṛtpravṛttamiti /",
    "GSP33brsgor3u:1992": " yadi jñānināṃ prārabdhātiriktakarmādhīnāṃ janmāntaraṃ syāttadā jñānānmuktyabhāvaḥ syāt /",
    "GSP33brsgor3u:1993": " naitadasti /",
    "GSP33brsgor3u:1994": " kintu bahujanmaphalāya sakṛdudbhūtaṃ prārabdhaṃ te kṣapayanti,",
    "GSP33brsgor3u:1995": " janmagrahaṇe 'pi jñānayogabalānna śocanti prārabdhasamāptau mucyanta ityarthaḥ /",
    "GSP33brsgor3u:1996": " jñānināṃ janmāntarasya pūrvajanmahetuprārabdhādhīnatāyāmaluptasmṛtitvaṃ hetuḥ /",
    "GSP33brsgor3u:1997": " yo hyajātismaratve sati karmāntarādhīnajanmāntaravān,",
    "GSP33brsgor3u:1998": " sa luptasmṛtiriti vyāpteḥ /",
    "GSP33brsgor3u:1999": " jñāniṣuvyāpakābhāvādviśiṣṭavyāpyābhāvasiddhiḥ /",
    "GSP33brsgor3u:2000": " nanu teṣāṃ jātismaratvādaluptasmṛtitvamanyathāsiddhimityata āha-na caita iti /",
    "GSP33brsgor3u:2001": " tathāca teṣāmajātismaratvarūpaviśeṣaṇe sati viśeṣyābhāvādeva viśiṣṭābhāvasiddhirityarthaḥ /",
    "GSP33brsgor3u:2002": " pūrvadehenāmapratyabhijñānahīnāḥ paratantrāḥ sābhimānā jātismarāḥ,",
    "GSP33brsgor3u:2003": " ādhikārikāstu pūrvanāmānaḥ svatantrā nirabhimānā iti vaiṣamyam /",
    "GSP33brsgor3u:2004": " tena janakena saha vyudya vivādaṃ kṛtvetyarthaḥ /",
    "GSP33brsgor3u:2005": " viduṣaḥ prārabdhātiriktakarmābhāvānna bandhaḥ /",
    "GSP33brsgor3u:2006": " nimittābhāve naimittikābhāva iti nyāyānugṛhītānāṃ jñānānmuktiśrutīnāṃ na stutimātratvamitimamarthamupapādayati-yadi hyupayukta ityādinā /",
    "GSP33brsgor3u:2007": " śrutismṛtyuktārthe yuktimapyāha-na cāvidyeti /",
    "GSP33brsgor3u:2008": " vidyayā kleśadāhāttatkāryakarmakṣayaścettarhi prārabdhasya kathaṃ sthitiḥ,",
    "GSP33brsgor3u:2009": " tatrāha-pravṛttaphalasyeti /",
    "GSP33brsgor3u:2010": " viduṣo dehapātāvadhiśruteranubhavācca jñānasyāvarakājñānāṃśanivartakasya prārabdhavikṣepasthityanukūlājñānāṃśanivartanasāmarthyābhāvasiddherbhogenaiva prārabdhakṣaya iti bhāvaḥ /",
    "GSP33brsgor3u:2011": " jñānināmadhikārikatvaṃ kathamityāśaṅkya jñānātprākkṛtopāsanādivaśādityāha-jñānāntareṣu ceti /",
    "GSP33brsgor3u:2012": " pratisaṃcaro mahāpralayaḥ,",
    "GSP33brsgor3u:2013": " parasya hiraṇyagarbhasya,",
    "GSP33brsgor3u:2014": " adhikārānte sākṣātkṛtātmāno mucyante ityarthaḥ /",
    "GSP33brsgor3u:2015": " brahmabhāvaphalasyāpi bhāvitvamāśaṅkya tattvamasīti śrutibādhamāha-nahīti /",
    "GSP33brsgor3u:2016": " tasmānnirguṇavidyāyāṃ mārgānupasaṃhāra iti siddham //32//",
    "GSP33brsgor3u:2017": " END BsRp_3,3.19.32",
    "GSP33brsgor3u:2018": " START BsRp_3,3.20.33ḥ",
    "GSP33brsgor3u:2019": " akṣaradhiyāṃ tvavarodhaḥ sāmānyatadbhāvābhyāmaupasadavattaduktam / BBs_3,3.33 /",
    "GSP33brsgor3u:2020": " akṣaradhiyām /",
    "GSP33brsgor3u:2021": " atrākṣarabrahmapramāpakā niṣedhaśabdā viṣayāḥ,",
    "GSP33brsgor3u:2022": " teṣu yatra yāvantaḥ śrutāstatra tāvatāmaśeṣadvaitaniṣedhakatvasaṃbhavāsaṃbhavābhyāṃ saṃśayamāha-tāsāmiti /",
    "GSP33brsgor3u:2023": " yathā nirguṇavidyāyāṃ mārgasyānapekṣitatvādanupasaṃhārastathā śrutaniṣedhānāmupalakṣaṇatayā",
    "GSP33brsgor3u:2024": " sarvadvaitaniṣedhasaṃbhavācchākhāntarīyaniṣedhaśabdānāmanapekṣitatvādanupasaṃhāra",
    "GSP33brsgor3u:2025": " iti dṛṣṭāntena pūrvapakṣastatra lāghavaṃ phalam /",
    "GSP33brsgor3u:2026": " siddhānte tu doṣadvayābhāvaḥ phalam /",
    "GSP33brsgor3u:2027": " tathāhi-yadi śrutaśabdairaśrutaniṣedhā lakṣyante tadā lakṣaṇādoṣaḥ,",
    "GSP33brsgor3u:2028": " yadi na lakṣyante tadā sarvadvaitaniṣedhāsiddhernirviśeṣapramityabhāvadoṣa iti vivekaḥ /",
    "GSP33brsgor3u:2029": " akṣare dharmiṇi dvaitaniṣedhadhiyo 'kṣaradhiyastaddhetavaḥ śabdā iti yāvat,",
    "GSP33brsgor3u:2030": " tāsāmavarodha upasaṃhāra iti sūtrayojanā /",
    "GSP33brsgor3u:2031": " śeṣibrahmaṇāḥ sarvaśākhāsu bhāvāttatpramiteḥ samānatvāccheṣāṇāmusaṃhāraḥ iti cettarhi nyāyasāmyātpunaruktitāvadavasthyamityata āha-prapañcārtha iti /",
    "GSP33brsgor3u:2032": " ānandādīnāṃ svarūpatvādastūpasaṃhāraḥ niṣedhānāmanātmatvādānantyāccānupasaṃhāra ityadhikāraśaṅkāyāṃ",
    "GSP33brsgor3u:2033": " teṣāmanātmave 'pi nirviśeṣabrahmapramityarthatvādavidyātajjaniṣedhatvena saṃgrahasiddheśca",
    "GSP33brsgor3u:2034": " nirapekṣāsthūlānaṇuvākyasthātayā kḷptaniṣedhaśabdānāmanyatraśrutiniṣedhavākyaikavākyatayopasaṃhāra",
    "GSP33brsgor3u:2035": " iti cintā yuktetyarthaḥ /",
    "GSP33brsgor3u:2036": " anyatraśrutaśeṣāṇāmanyatrasthaśeṣisaṃbandhe dṛṣṭāntaṃ vyācaṣṭe-yatheti /",
    "GSP33brsgor3u:2037": " 'jamadagniḥ puṣṭikāmaścatūrātreṇāyajata'ityupakramya vihito jamadagninā kṛto jāmadagnyaḥ,",
    "GSP33brsgor3u:2038": " ahīnaścatūrātraḥ kratustasminpuroḍāśinya upasado bhavantīti puroḍāśasādhyā iṣṭayastaittirīyake vihitāḥ,",
    "GSP33brsgor3u:2039": " tāsāmadhvaryukartṛkatvātsāmavedotpannamantrāṇāṃ tātsu viniyogādadhvaryuṇaiva prayogo nodgātretyarthaḥ /",
    "GSP33brsgor3u:2040": " verdevagaṇasya hotraṃ adhvaraṃ ca karmāgnestvatta evetyagnyāmantraṇamantrārthaḥ /",
    "GSP33brsgor3u:2041": " utpattividhirguṇaḥ phalāpekṣatvādutpannasya phale viniyogavidhirmukhyaḥ saphalatvāt /",
    "GSP33brsgor3u:2042": " tathāca mantraṇāmudgātṛvedetpannatvādudegātrā prayogaḥ,",
    "GSP33brsgor3u:2043": " viniyogavidhanādhvaryuṇā prayoga iti guṇamukhyayorvyatikrame virodha sati mukhyena balīyasā mantrātmakavedasyādhvaryuṇā saṃprayoga utpatterviniyogārthatvāditi jaiminisūtrārthaḥ /",
    "GSP33brsgor3u:2044": " yadyapi śābarabhāṣye vāravantīyādisāmnāmuccaiḥ svarakasāmavedotpannatvādādhānāṅgatvenoccaiḥ",
    "GSP33brsgor3u:2045": " svaraprayogaḥ 'ya evaṃ vidvānvāravantīyaṃ gāyati yajñāyajñīyaṃ gāyati vāmadevyaṃ",
    "GSP33brsgor3u:2046": " gāyati'ityādhāne teṣāṃ viniyogavidhinā yājuṣeṇa yājuṣasyopāṃśusvarasya prayoga iti",
    "GSP33brsgor3u:2047": " guṇamukhyayorvirodhe sattyutpatterviniyogārthatvānmukhyaviniyogabalena sāmnāṃ yajurvedasvarasaṃyoga",
    "GSP33brsgor3u:2048": " iti sūtraṃ vyākhyātaṃ,",
    "GSP33brsgor3u:2049": " tathāpi nyāyasāmyādaupasadamantrāḥ sūtraviṣayatvenodāhṛtā ityavirodhaḥ //33//",
    "GSP33brsgor3u:2050": " END BsRp_3,3.20.33",
    "GSP33brsgor3u:2051": " START BsRp_3,3.21.34ḥ",
    "GSP33brsgor3u:2052": " iyadāmananāt / BBs_3,3.34 /",
    "GSP33brsgor3u:2053": " iyadāmananāt /",
    "GSP33brsgor3u:2054": " mantradvaye 'pi pratipādanaprakārabhedāt jñeyaikyabhānācca saṃśayamāha-kimatreti /",
    "GSP33brsgor3u:2055": " ṛtapānavākye 'akṣaraṃ brahma yatparam'iti guṇāḥ śrutāḥ,",
    "GSP33brsgor3u:2056": " suparṇavākye 'naśnatvādayasteṣāṃ mitho 'nupasaṃhāra iti pūrvapakṣaphalaṃ,",
    "GSP33brsgor3u:2057": " siddhānte tūpasaṃhāre brahmasvarūpavākyārthaikyādupasaṃhāra iti vivekaḥ /",
    "GSP33brsgor3u:2058": " astu vedyaikyādakṣaradhiyāmupasaṃhāraḥ /",
    "GSP33brsgor3u:2059": " iha tu vedyabhedānnopasaṃhāra iti pratyudāharaṇena pūrvapakṣaḥ /",
    "GSP33brsgor3u:2060": " nanvayaṃ guṇādhikaraṇe nirasta iti cet,",
    "GSP33brsgor3u:2061": " satyaṃ,",
    "GSP33brsgor3u:2062": " kintu pibatpadasya mukhyārthatvāya svataḥ kalpanayā ca pānakṛtyāśrayau buddhijīvau pibantau grāhyau,",
    "GSP33brsgor3u:2063": " suparṇau tu jīveśvarāvidyādhikāśaṅkāyāṃ mantradvaye 'pi dvivacanaśabdasāmānyādautpattikadvitvaviśiṣṭatayā",
    "GSP33brsgor3u:2064": " tulyavastudvayapratyabhijñānasya bādhakābhāvātprakaraṇādyanugrahācca jīvānuvādenāsaṃsāribrahmaṇi",
    "GSP33brsgor3u:2065": " mantradvayatātparyamiti prapañcārthamidaṃ sūtramiti bhāvaḥ //34 //",
    "GSP33brsgor3u:2066": " END BsRp_3,3.21.34",
    "GSP33brsgor3u:2067": " START BsRp_3,3.22.35ḥ",
    "GSP33brsgor3u:2068": " antarā bhūtagrāmavatsātmanaḥ / BBs_3,3.35 /",
    "GSP33brsgor3u:2069": " antarā bhūtagrāmavatsvātmanaḥ /",
    "GSP33brsgor3u:2070": " ghaṭādikaṃ cidviṣayatvenāparokṣaṃ,",
    "GSP33brsgor3u:2071": " brahma tu sākṣādaviṣayatvenāparokṣamiti /",
    "GSP33brsgor3u:2072": " prathamārthe pañcami /",
    "GSP33brsgor3u:2073": " atra śrutāvātmadharmo 'parokṣatvaṃ brahmaṇayuktaṃ,",
    "GSP33brsgor3u:2074": " brahmadharmaḥ sarvāntaratvamātmanyuktaṃ,",
    "GSP33brsgor3u:2075": " tena tayoraikyaṃ dṛḍhīkṛtaṃ mantavyaṃ,",
    "GSP33brsgor3u:2076": " tanme vyācakṣvetyuṣastapraśne yājñavalkyena prāṇādiprerako dṛṣṭyādisākṣī pratipāditaḥ /",
    "GSP33brsgor3u:2077": " tathaiva 'yadeva sākṣādaparokṣādbrahma ya ātmā sarvāntarastanme vyācakṣva'iti kaholapraśne 'śanāyādyatītaḥ pratipāditaḥ /",
    "GSP33brsgor3u:2078": " tatra brāhmaṇadvaye 'pi praśnādabhyāsātsarvāntaratvapratyabhijñānācca saṃśaye mantrayorvedyaikyādastu vidyaikyaṃ,",
    "GSP33brsgor3u:2079": " iha tu brāhmaṇyorvedyaikye 'pi abhyāsādvidyābhedaḥ,",
    "GSP33brsgor3u:2080": " yajatyabhyāsātprayājabhedavaditi pratyudāharaṇena pūrvapakṣaḥ,",
    "GSP33brsgor3u:2081": " tatra mitho dharmānupasaṃhāraḥ phalaṃ,",
    "GSP33brsgor3u:2082": " siddhānte tūpasaṃhāra iti vivekaḥ /",
    "GSP33brsgor3u:2083": " dvayoḥ sarvāntaratvānupapattyā tāvadbrahmāṇayorekavastuparatvaṃ siddham /",
    "GSP33brsgor3u:2084": " tathāca vedyaikyānnirguṇavidyaikye na vivādaḥ //35//",
    "GSP33brsgor3u:2085": " END BsRp_3,3.22.35",
    "GSP33brsgor3u:2086": " START BsRp_3,3.22.36ḥ",
    "GSP33brsgor3u:2087": " anyathā bhedānupapattir iti cen nopadeśāntaravat / BBs_3,3.36 /",
    "GSP33brsgor3u:2088": " nanu anyathā vidyaikyāṅgīkāre abhyāsānupapattiriti ceducyate-sa evābhyāsaḥ karmabhedako yo nirarthakaḥ,",
    "GSP33brsgor3u:2089": " iha tūṣastabrāhmaṇoktātmana evāśanāyādyatyayarūpaviśeṣakathanārthatvādabhyāso 'nyathāsiddho na vidyābhedaka iti samudāyārthaḥ //36//",
    "GSP33brsgor3u:2090": " END BsRp_3,3.22.36",
    "GSP33brsgor3u:2091": " START BsRp_3,3.23.37ḥ",
    "GSP33brsgor3u:2092": " vyatihāro viśiṃṣanti hītaravat / BBs_3,3.37 /",
    "GSP33brsgor3u:2093": " vyatihāraḥ /",
    "GSP33brsgor3u:2094": " jīveśayormitho viśeṣaṇaviśeṣyabhāvo vyatihāraḥ,",
    "GSP33brsgor3u:2095": " tasya śrutatvāt,",
    "GSP33brsgor3u:2096": " utkṛṣṭadṛṣṭirnikṛṣṭe kṛtā phalavatīti nyāyācca saṃśaye jīve īśvaratvamatireva kāryā uktanyāyāt,",
    "GSP33brsgor3u:2097": " vyatihāraśrutistu tasyā eva dṛḍhīkaraṇārthatvenābhyāsavadanyathāsiddheti dṛṣṭāntena pūrvapakṣaḥ /",
    "GSP33brsgor3u:2098": " tatra lāghavaṃ phalaṃ liddhānte tu śrutyarthavattvamiti vivekaḥ /",
    "GSP33brsgor3u:2099": " ekenaiva tvamahamasmītyuccāraṇenaikatvamateḥ kṛtatvādahaṃ tvamasi iti vṛthā syādityarthaḥ /",
    "GSP33brsgor3u:2100": " uktadoṣaṃ smārayati-nanviti /",
    "GSP33brsgor3u:2101": " saṃdigdher'the nyāyaḥ sāvakāśaḥ,",
    "GSP33brsgor3u:2102": " iha tu śrutatvādanyonyātmatvaṃ,",
    "GSP33brsgor3u:2103": " dhyeyaṃ,",
    "GSP33brsgor3u:2104": " brahmaṇi manomayatvādivajjīvātmatvasya dhyānārthamārope 'pi nikarṣaprasaktyabhāvāditi pariharati-naiṣa doṣa iti /",
    "GSP33brsgor3u:2105": " brahmaṇi nikarṣaṃ hitvā jīvatādātmyadhyāne maduktamevāgatamiti śaṅkate-nanvevamiti /",
    "GSP33brsgor3u:2106": " materdvirūpatvaṃ tvadanuktamasmābhirucyate dhyānaparaṃ vākyamidamekatvaṃ tu mānāntarāvirodhātsidhyatīti samādhatte-na vayamiti /",
    "GSP33brsgor3u:2107": " ahaṅgrahopāstiṣvayaṃ vyatihāra upasaṃhartavya ityāha-tasmāditi //37//",
    "GSP33brsgor3u:2108": " END BsRp_3,3.23.37",
    "GSP33brsgor3u:2109": " START BsRp_3,3.24.38ḥ",
    "GSP33brsgor3u:2110": " saiva hi satyādayaḥ / BBs_3,3.38 /",
    "GSP33brsgor3u:2111": " saiva hi satyādayaḥ /",
    "GSP33brsgor3u:2112": " sa yaḥ kaścidadhikārī mahadvyāpakaṃ yakṣaṃ pūjyaṃ bhautikeṣu prathamajametatsacca tyacceti sattyaṃ brahma hiraṇyagarbhākhyaṃ vedopāste tasya lokajayaḥ phalamityarthaḥ /",
    "GSP33brsgor3u:2113": " satyamiti nāma tryakṣaraṃ satiyamiti,",
    "GSP33brsgor3u:2114": " tatra prathamottame akṣare satyaṃ,",
    "GSP33brsgor3u:2115": " madhyasthamakṣaramanṛtamubhayataḥ satyena saṃpuṭitatvātsattyaprāyameva bhavatīti nāmākṣaropāsanā satyavidyāṅgatvenoktā /",
    "GSP33brsgor3u:2116": " yattatpūrvaprakṛtaṃ hṛdayākhyaṃ tatsaṃpratyuktayakṣatvādiguṇakaṃ,",
    "GSP33brsgor3u:2117": " so 'sāvādityamaṇḍale 'kṣiṇi ca puruṣastasyāharityahamiti ca nāmadvayajñānātpāpakṣayaḥ phalamityarthaḥ /",
    "GSP33brsgor3u:2118": " atra pūrvottaravākyayoḥ phalabhedaśruteḥ prakṛtākarṣaṇācca saṃśayamāha-tatreti /",
    "GSP33brsgor3u:2119": " pūrvapakṣe guṇānāṃ vyavasthayānuṣṭhānaṃ,",
    "GSP33brsgor3u:2120": " siddhānte tvanuṣṭhānaikyamiti phalam /",
    "GSP33brsgor3u:2121": " yathā jīveśayoranyenyātmatvaśrutibhedānmatidvairūpyamuktaṃ,",
    "GSP33brsgor3u:2122": " tathātra phalaśrutibhedādvidyābheda iti dṛṣṭāntena pūrvapakṣayati-dve iti /",
    "GSP33brsgor3u:2123": " viśeṣyabrahmamātrākarṣaṇamayuktaṃ,",
    "GSP33brsgor3u:2124": " tadyattaditi sarvanāmabhiḥ pūrvoktaguṇaviśiṣṭaṃ brahma ākṛṣyādityākṣisthānādiguṇavidhānāt,",
    "GSP33brsgor3u:2125": " tathāca vākyādeva vidyaikyasiddhiriti siddhāntayati-ekaiveti /",
    "GSP33brsgor3u:2126": " yathā daharaśāṇḍilyavidyayorbrahmaikyapratyabhijñānamātraṃ tathātra netyāha-naitaditi /",
    "GSP33brsgor3u:2127": " kāraṇāntaraṃ prakaraṇabhedādikam /",
    "GSP33brsgor3u:2128": " evaṃ vidyābhede 'pyetadupāsyaikyajñānaṃ syādatra tūbhayathāsaṃbhave vidyaikyanānātvasaṃśaye satyamityupāsyarūpaikyajñānādvidyaikyaniścaya ityakṣarārthaḥ",
    "GSP33brsgor3u:2129": " asatyapavādakāraṇe rūpaikyādvidyaikyotsargasiddhirna ca phalabhedādapavādaḥ /",
    "GSP33brsgor3u:2130": " aṅge phalaśruteḥ śrutimātratayā phalabhedāsiddhirityāha-yatpunarityādinā /",
    "GSP33brsgor3u:2131": " kiñca yatra pradhānavidhāvevaṅkāma iti phalaṃ śrutaṃ,",
    "GSP33brsgor3u:2132": " tatra pradhānaphalenaivāṅgānāṃ phalākāṅkṣānivṛtteraṅge phalaśruteḥ stutimātratvaṃ,",
    "GSP33brsgor3u:2133": " iha tu prathamaja satyaṃ brahmeti vedeti pradhānavidyāvidhisthatvaṃ lokajayaphalasyābhyupetyāsmābhirnāmarūpāṅgasya phalaśruteḥ stutitvamuktam",
    "GSP33brsgor3u:2134": " vastutastu pradhānavidhāvapyevaṅkāmapadābhāvādrātrisatranyāyena phale kalpanīye sati",
    "GSP33brsgor3u:2135": " pradhāne tadaṅge vā yatkiñcitphalaṃ śrutaṃ tasya sarvasyāpi śrutatvāviśeṣājjāteṣṭiphalanyāyena",
    "GSP33brsgor3u:2136": " samuccityaikapradhānaphalatvabhedo 'siddha ityāha-apiceti /",
    "GSP33brsgor3u:2137": " sūtraṃ yojayati-tasmāditi /",
    "GSP33brsgor3u:2138": " ekadeśivyākhyāmudbhāvya dūṣayati-kecidityādinā /",
    "GSP33brsgor3u:2139": " chāndogye karmāṅgodgīthe hiraṇyamayapuruṣadṛṣṭirityatra liṅgamāha-tatreti /",
    "GSP33brsgor3u:2140": " pṛthivyagnyātmanā dṛṣṭe ṛksāme geṣṇau,",
    "GSP33brsgor3u:2141": " tasmādṛksāmageṣṇatvāt,",
    "GSP33brsgor3u:2142": " puruṣa udgītha ityevaṃ vidvānudgātā karmaphalasamṛddhisamartha iti śrutyarthaḥ /",
    "GSP33brsgor3u:2143": " satyavidyā tu na karmāṅgaśritetyāha-naivamiti /",
    "GSP33brsgor3u:2144": " aṅgavidyātaḥ svatantrahiraṇyagarbhavidyāyā bhedānna guṇopasaṃhāra ityarthaḥ //38//",
    "GSP33brsgor3u:2145": " END BsRp_3,3.24.38",
    "GSP33brsgor3u:2146": " START BsRp_3,3.25.39ḥ",
    "GSP33brsgor3u:2147": " kāmādītaratra tatra cāyatanādibhyaḥ / BBs_3,3.39 /",
    "GSP33brsgor3u:2148": " kāmādītaratra /",
    "GSP33brsgor3u:2149": " saguṇanirguṇavidyayoḥ śrutāḥ satyakāmādayo vaśitvādayaśca guṇā mitha upasaṃhartavyā",
    "GSP33brsgor3u:2150": " na vetyupasaṃhārasya phalabhāvābhāvābhyāṃ saṃdehe satyavidyāyā ekatvādguṇasāṃkarye",
    "GSP33brsgor3u:2151": " 'pyatra vidyayoḥ saguṇanirguṇarūpabhedena bhedānnirguṇavidyāyāṃ guṇopasaṃhārasya",
    "GSP33brsgor3u:2152": " phalābhāvāccānupasaṃhāra iti bahireva prāpte siddhāntayati-tatredamityādinā /",
    "GSP33brsgor3u:2153": " evaṃ vidyābhede sphuṭe kathaṃ guṇopasaṃhāraḥ,",
    "GSP33brsgor3u:2154": " tatrāha-guṇavatastviti /",
    "GSP33brsgor3u:2155": " bhinnāvidyāsthānāmapi guṇānāmāyatanādisāmyena nirguṇasthale buddhisthānāṃ stutyarthamupasaṃhāro yuktaḥ,",
    "GSP33brsgor3u:2156": " jñānastutiprakarṣasyākāṅkṣitatvāt,",
    "GSP33brsgor3u:2157": " yatra kvaciddṛṣṭaguṇaiḥ stuteḥ kartuṃ yogyatvāt /",
    "GSP33brsgor3u:2158": " yadyapi saguṇasthasatyakāmādiṣu nirguṇasthaguṇā antarbhūtā eva tathāpi nopasaṃhāroktervaiyarthyaṃ",
    "GSP33brsgor3u:2159": " nirguṇastāvakatvena śrutaguṇānāmanyatrāpyadhyeyatvamiti śaṅkanirāsenāntarbhāvadārḍhyātvādityanavadyam //39 //",
    "GSP33brsgor3u:2160": " END BsRp_3,3.25.39",
    "GSP33brsgor3u:2161": " START BsRp_3,3.26.40ḥ",
    "GSP33brsgor3u:2162": " ādarādalopaḥ / BBs_3,3.40 /",
    "GSP33brsgor3u:2163": " ādarādalopaḥ /",
    "GSP33brsgor3u:2164": " atra yacchabdāgnihotraśabdābhyāṃ saṃśayamāha-tatredaṃ vicāryata iti /",
    "GSP33brsgor3u:2165": " vaiśvānaropāsakenātithibhojanātprākkāryātvena vidyāṅgaprāṇāgnihotravicārātpādasaṃgatiḥ /",
    "GSP33brsgor3u:2166": " pūrvapakṣe bhojanalope 'pi dravyāntareṇa prāṇāgnihotrānuṣṭhānaṃ,",
    "GSP33brsgor3u:2167": " siddhānte tallepa iti bhedaḥ /",
    "GSP33brsgor3u:2168": " nanu yadbhaktamiti yacchabdena bhojanākṣiptaṃ bhaktamanūdya yaddhomīyamiti homasaṃyogavidhinādākṣepakabhojanalope tadākṣiptabhaktāśritahomalopa iti siddhāntī śaṅkate-tadyaditi /",
    "GSP33brsgor3u:2169": " nirguṇasyopāstilope 'pi stutyarthaguṇasthairyavadbhojanalope 'pi prāṇāgnihotrasyādareṇa stutinirvāhārthamalopa iti dṛṣṭāntena pūrvapakṣasūtreṇa pariharati-evaṃ prāpta iti /",
    "GSP33brsgor3u:2170": " evaṃ taditi svayaṃ prāṇāgnihotramakṛtvātithīnāṃ tatkaraṇamityarthaḥ /",
    "GSP33brsgor3u:2171": " uktaṃ smārayitvā pariharati-nanvityādinā /",
    "GSP33brsgor3u:2172": " yathā kuṇḍapāyisatragate māsāgnihotre 'gnihotraśabdādgauṇānnityāgnihotravācakānnityāgnihotradharmāṇāṃ",
    "GSP33brsgor3u:2173": " payodravyādīnāṃ prāptistathehāpi prāṇāhutiṣvagnihotraśabdavaśātpayodravyādīnāmutsargataḥ",
    "GSP33brsgor3u:2174": " prāptau satyāṃ bhojanārthabhaktadravyavidhināpavādaḥ kṛtaḥ,",
    "GSP33brsgor3u:2175": " ato bhaktavidherapavādārthatvādbhojanalope bhaktākhyaguṇasyāṅgasya lope 'pi na mukhyasyāgnihotrasya lopaḥ,",
    "GSP33brsgor3u:2176": " apavādābhāve utsargaprāptapayādinā tasya niṣpattisaṃbhavāditi prāptamityarthaḥ /",
    "GSP33brsgor3u:2177": " 'guṇalope na mukhyasya'iti jaiminisūtram /",
    "GSP33brsgor3u:2178": " ādhāne santi pavamāneṣṭyastatrāgnaye pavamānāya puroḍāśamaṣṭākapālaṃ nirvapediti",
    "GSP33brsgor3u:2179": " nirvāpaḥ śrutastadaṅgatvenāgnihotrahavaṇyāṃ havīṃṣi nirvapediti darśapūrṇāmāsākhyaprakṛtau",
    "GSP33brsgor3u:2180": " vihitāgnihotra havaṇyatideśena prāpta ādhānakāle cāgnihotrābhāvāttasyā guṇabhūtāyā",
    "GSP33brsgor3u:2181": " lope 'pi mukhyasya nirvāpasya na lopa ityarthaḥ /",
    "GSP33brsgor3u:2182": " ārabdhanityādikarmaṇo 'vaśyānuṣṭheyatvācchrutadravyālābhe pratinihitadravyeṇāpi karma kartavyamiti pratinidhinyāyaḥ //40//",
    "GSP33brsgor3u:2183": " END BsRp_3,3.26.40",
    "GSP33brsgor3u:2184": " START BsRp_3,3.26.41ḥ",
    "GSP33brsgor3u:2185": " upasthite 'tastadvacanāt / BBs_3,3.41 /",
    "GSP33brsgor3u:2186": " siddhāntayati-upasthite 'tastadvacanāditi /",
    "GSP33brsgor3u:2187": " taddhomīyamiti tacchabdena bhojanārthasiddhabhaktamāśritya homavidhānādityarthaḥ /",
    "GSP33brsgor3u:2188": " siddhavadbhaktopanipātaḥ prakṛtabhaktāgamanaṃ,",
    "GSP33brsgor3u:2189": " tasya tacchabdena parāmarśenetyarthaḥ /",
    "GSP33brsgor3u:2190": " āśritya vihitāhutīnāmāśrayalope lopa eva na dravyāntarākṣepakatvaṃ,",
    "GSP33brsgor3u:2191": " yathā kratuprayuktātpraṇayanāśritasya godohanasya kratulope lope na tvāśrayāntaraprayojakatvaṃ tatheti phalitamāha-tā itiyaduktamagnihotraśabdāddravyāntaraprāptiriti,",
    "GSP33brsgor3u:2192": " tatrāha-na cātreti /",
    "GSP33brsgor3u:2193": " tadvadbhāvo nityāgnihotrasādṛśyamarthavādasthaśabdasya stutitvenopapatterityarthaḥ /",
    "GSP33brsgor3u:2194": " dharmaprāpakatve doṣamāha-taddharmaprāptau ceti /",
    "GSP33brsgor3u:2195": " ava eveti taddharmaprāptyabhāvādevetyarthaḥ /",
    "GSP33brsgor3u:2196": " prāptau saṃpādanaṃ vṛthā syāditi bhāvaḥ /",
    "GSP33brsgor3u:2197": " mukhyāgnihotrāṅgāni saṃpādyante cetkathaṃ tadanaṅgaṃ vediratra saṃpādyate tatrāha-vediśrutiśceti /",
    "GSP33brsgor3u:2198": " mukhyāgnihotrasyāgnyuddharaṇavatsāyaṃprātaḥkāladvayasyāpi na prāptiriti-bhojaneneti /",
    "GSP33brsgor3u:2199": " upasthānaparistaraṇādayo 'pyagnyabhāvānna prāpnuvantītyāha-evamiti /",
    "GSP33brsgor3u:2200": " yasmāttaddharmaprāptyabhāvastasmādbhojanadravyeṇaiva homa ityusaṃhāraḥ /",
    "GSP33brsgor3u:2201": " prāṇāya svāhā ityādayo mantrāḥ /",
    "GSP33brsgor3u:2202": " nanu svāmibhojanasyottarakālatvaṃ śrutyādivihitaṃ kathaṃ pūrvo 'tidhibhyo 'śnīyāditivacane bādhyate tatrāha-na hyastīti /",
    "GSP33brsgor3u:2203": " upāsakānyasvāmiviṣayamuttarakālatvavidhānamityarthaḥ /",
    "GSP33brsgor3u:2204": " na tviti prāthamyamātreṇetyarthaḥ /",
    "GSP33brsgor3u:2205": " prāṇopāsakasya prāpte bhojane prāthamyārthatayādarasyānyathāsiddhau phalitamāha-tasmāditi //41//",
    "GSP33brsgor3u:2206": " END BsRp_3,3.26.41",
    "GSP33brsgor3u:2207": " START BsRp_3,3.27.42ḥ",
    "GSP33brsgor3u:2208": " tannirdhāraṇāniyamastaddṛṣṭeḥ pṛthagghyapratibandhaḥ phalam / BBs_3,3.42 /",
    "GSP33brsgor3u:2209": " tannirdhāraṇā /",
    "GSP33brsgor3u:2210": " ubhayathā dṛṣṭāntadarśanātsaṃśayamāha-kiṃ tānīti /",
    "GSP33brsgor3u:2211": " yathānārābhyādhītaparṇamayītvaṃ juhūdvārā kratvaṅgatayā karmasu nityaṃ prayujyate,",
    "GSP33brsgor3u:2212": " tathāṅgāśritopāsanānyudrīthādidvārāṅgatayā nityāni,",
    "GSP33brsgor3u:2213": " uta kratvaṅgāppraṇayanaśrayo godohanasaṃyogaḥ paśuphalārthatvādanityatvena yathā",
    "GSP33brsgor3u:2214": " prayujyate yathā vā paśvaṅgayūpāśrayaṃ bailvatvamannādyaphalatvādanityaṃ tathā karmasamṛdyādiphalakatvādupāsanānyanaṅgatvenānityānīti saṃśayārthaḥ",
    "GSP33brsgor3u:2215": " pūrvapakṣe upāsanānāṃ prayoganityatvaṃ,",
    "GSP33brsgor3u:2216": " siddhānte tvanityatvamiti phalabhedaḥ /",
    "GSP33brsgor3u:2217": " anityabhojanāśrayaprāṇāgnihotrasyānityatvavannityakarmāṅgopāstīnāṃ nityatvamiti pratyudāharaṇadṛṣṭāntena pūrvapakṣamāha-kiṃ tāvaditi /",
    "GSP33brsgor3u:2218": " upāsanāni karmāṅgāni,",
    "GSP33brsgor3u:2219": " aphalatve sati karmāṅgāśritatvātparṇamayītvādivat /",
    "GSP33brsgor3u:2220": " tathā cāṅgatayā prayogavidhinā nityena prayujyanta iti prāpte siddhāntasūtraṃ vyācaṣṭe-yānītyādinā /",
    "GSP33brsgor3u:2221": " udgīthādayaḥ karmaṇāṃ guṇāḥ aṅgāni teṣāṃ yāthātmayaṃ rasatamatvādikaṃ tannirdhāraṇānyupāsanāni yāni tāni karmasu nityaparṇamayītvādivanna niyamyerannityarthaḥ",
    "GSP33brsgor3u:2222": " eṣāṃ karmāṅgatve taddhīnasyāviduṣaḥ karma na syādaṅgalopāt,",
    "GSP33brsgor3u:2223": " tasmādaviduṣo 'pi karmakartṛtvaśrutiliṅgairaṅgatvānumānabādha ityāha-taddṛṣṭeriti /",
    "GSP33brsgor3u:2224": " tasyāniyamasya darśanādityarthaḥ /",
    "GSP33brsgor3u:2225": " tāṃ cedavidvānprastoṣyasi mūrdhā te vyapatiṣyatīti cākrāyaṇenartvijāmākṣiptatvādanupāsakānāmapi karmaprayogo 'stītyāha-prastāvādīti /",
    "GSP33brsgor3u:2226": " upāstīnāṃ karmaphalāt pṛthakphalaśruterna karmāṅgatvamityāha-apiceti /",
    "GSP33brsgor3u:2227": " tenomityakṣareṇa yaścaitadakṣaramevaṃ rasatamatvādirūpeṇa vedopāste yaśca na veda tāvubhau karma kuruta eva yadyapi tu vidyāvidyayornānātvaṃ bhinnaphalatvam /",
    "GSP33brsgor3u:2228": " dṛṣṭaṃ hi maṇivikraye jñānājñānābhyāṃ vaṇikśabarayoḥ phalavaiṣamyaṃ,",
    "GSP33brsgor3u:2229": " tasmādyadeva karma vidyayodgīthādyupāstyā śraddhayāstikyabuddhyopaniṣadā rahasyadevatādhyānena karoti tadeva karma phalātiśayavadityarthaḥ /",
    "GSP33brsgor3u:2230": " karmaṇo vīryavattvaṃ nāma phalavattvaṃ vidyāhīnasyāpi gamyamānaṃ vidyāyā anaṅgatve liṅgamiti bhāvaḥ /",
    "GSP33brsgor3u:2231": " sāmni lokādidṛṣṭyupāsaneṣu karmasamṛdyatiriktalokādiphalaśruteśca nāṅgatvamityāha-tatheti /",
    "GSP33brsgor3u:2232": " asmai viduṣe kalpante bhogāya samarthā bhavanti bhūmerūrdhvā lokā āvṛttā adhastanāścetyarthaḥ /",
    "GSP33brsgor3u:2233": " tathāhi guṇavāda iti /",
    "GSP33brsgor3u:2234": " phalaśruterarthavādamātratve stutilakṣaṇā syāt,",
    "GSP33brsgor3u:2235": " sā na yuktā,",
    "GSP33brsgor3u:2236": " mukhyavṛttyā phalaparatvasaṃbhavāt /",
    "GSP33brsgor3u:2237": " prayājānuyājakarmaṇāṃ tu prakaraṇāddarśādyaṅgatvalābhādbhātṛvyābhibhūtiphalaśruteragatyā stutilakṣakatvaṃ,",
    "GSP33brsgor3u:2238": " yadyapi parṇamayītvādīnāmaṅgatvabodhakaṃ prakaraṇaṃ nāsti tathāpi teṣu phalaśruteḥ stutitvaṃ,",
    "GSP33brsgor3u:2239": " teṣāmakriyātvena kriyāsaṃbandhaṃ vinā phalahetutvānupapatteratasteṣāṃ phalārthaṃ",
    "GSP33brsgor3u:2240": " kriyāpekṣitvātkratośca juhūprakṛtidravyākāṅkṣitvāt parṇamayī juhūrityādivākyenaiva",
    "GSP33brsgor3u:2241": " prakṛtidravyārpakeṇa juhūdvārā saṃnihitakratvaṅgatvasiddheryuktaṃ phalaśruterarthavādatvamiti bhāvaḥ /",
    "GSP33brsgor3u:2242": " akriyātmakagodohanāderapi phalaśrutirarthavādaḥ syādata āha-godohanādīnāṃ hīti /",
    "GSP33brsgor3u:2243": " yadapaḥ praṇayettat paśukāmasya sato godohanena brahmavarcasakāmasya kaṃsnyeti phalārthavidhireva nārthavādaḥ godohanādeḥ kratvanākāṅkṣitatvenāṅgatvābhāvāt,",
    "GSP33brsgor3u:2244": " camasena nirākāṅkṣakriyāsaṃbandhitayā svaphalasādhakatvasaṃbhavāt /",
    "GSP33brsgor3u:2245": " tathā khādiratvena nirākāṅkṣakratvaṅgayūpamāśritya bailvamannādyakāmasya khādiraṃ vīryakāmasyeti phalārthavidhirevārthaḥ /",
    "GSP33brsgor3u:2246": " parṇamayītvādiṣu phalavidhiḥ kiṃ na syādata āha-na tviti /",
    "GSP33brsgor3u:2247": " evaṃvidho yūpādivannirākāṅkṣa ityarthaḥ /",
    "GSP33brsgor3u:2248": " juhurevāśraya ityata āha-vākyeneti /",
    "GSP33brsgor3u:2249": " juhvāḥ prakṛtidravyāpekṣitvādanenaiva vākyena kratvaṅgatayā juhūprakṛtidravyasaṃbandho",
    "GSP33brsgor3u:2250": " vidheyaḥ paścānnirākāṅkṣajuhūmāśritya tasyaiva prakṛtidravyasya phalasaṃyogo vidheya",
    "GSP33brsgor3u:2251": " iti vākyabheda ityarthaḥ /",
    "GSP33brsgor3u:2252": " parṇatādivailakṣaṇyamupāsanānāmāha-upāsanānāṃ tviti /",
    "GSP33brsgor3u:2253": " svayaṃ kriyātvādyāgādivatphalaviśiṣṭatvena vidhānopapattirityarthaḥ /",
    "GSP33brsgor3u:2254": " tasmāditi aṅgatvāvedakamānābhāvādityarthaḥ /",
    "GSP33brsgor3u:2255": " ata eveti anaṅgatvādevetyarthaḥ /",
    "GSP33brsgor3u:2256": " tasmādaṅgopāstyabhāve 'pi karmādhikāra iti siddham //42//",
    "GSP33brsgor3u:2257": " END BsRp_3,3.27.42",
    "GSP33brsgor3u:2258": " START BsRp_3,3.28.43ḥ",
    "GSP33brsgor3u:2259": " pradānavadeva taduktam / BBs_3,3.43 /",
    "GSP33brsgor3u:2260": " pradānavadeva taduktam /",
    "GSP33brsgor3u:2261": " vāyuprāṇayorbhedābhedavākyābhyāṃ saṃśayamāha-tatreti /",
    "GSP33brsgor3u:2262": " astu karmāṅgānāṃ tatsaṃbaddhopāstīnāṃ ca phalabhedānnityatvānityatvarūpaḥ prayogabhedaḥ,",
    "GSP33brsgor3u:2263": " iha tu vāyuprāṇayoḥ svarūpābhedāttatsvarūpaprāptilakṣaṇaphalaikyācca dhyānaprayogaikyamiti pūrvapakṣayati-apṛthagiti /",
    "GSP33brsgor3u:2264": " 'agnirvāgbhūtvā'ityārabhyaḥ 'vāyuḥ prāṇo bhūtvā nāsike prāviśat'ityabhedaṃ darśayatītyarthaḥ /",
    "GSP33brsgor3u:2265": " 'yataścodeti sūryastaṃ vada'iti praśne sūtrātmakavāyurvācyo vāyusthāne prāṇaṃ vadannekatvaṃ tayordarśayatītyāha-tatheti /",
    "GSP33brsgor3u:2266": " kiñca yadi vāyuprāṇayoḥ pṛthagdhyānaṃ syāttarhi dhyānāṅgavratabhedo 'pi syādiha tu prāṇāpānanirodhātmakavrataikyaśruterdhyānaikyamityāha-tasmāditi",
    "GSP33brsgor3u:2267": " vrataikyasya praśastatvādityarthaḥ /",
    "GSP33brsgor3u:2268": " kiñca vāyuprāṇo saṃvargau bhedenopakramya parastādvākyaśeṣe saṃvargadevaikyaśruteḥ prayogaikyamityāha-tatheti /",
    "GSP33brsgor3u:2269": " mahātmana iti dvitīyābahuvacanam /",
    "GSP33brsgor3u:2270": " caturaścatuḥ saṃkhyākānagnisūryodakacandrānaparāṃśca vākcakṣuḥśrotramanorūpāneko devaḥ kaḥ prajāpatiḥ jagāra gīrṇavānupasaṃhṛtavānityarthaḥ",
    "GSP33brsgor3u:2271": " na bravīti bhedamiti śeṣaḥ /",
    "GSP33brsgor3u:2272": " yathā 'agnihotraṃ juhoti'ityutpannāgnihotrasyaikasyaiva dadhitaṇḍulādiguṇabhedena",
    "GSP33brsgor3u:2273": " sāyaṃprātaḥkālabhedena prayogabhedastathā 'annādo bhavati ya evaṃ veda'ityutpannāyāḥ",
    "GSP33brsgor3u:2274": " saṃvargavidyāyā ekatve 'pyutpannaśiṣṭavāyuprāṇākhyaguṇabhedātprayogabheda ityutsūtraṃ",
    "GSP33brsgor3u:2275": " siddhāntayati-pṛthageveti /",
    "GSP33brsgor3u:2276": " 'tau vā etau dvau saṃvargau'ityupāsyabhedavākyasya prayogabhedaparatvādvākyādeva bhedasiddhirityarthaḥ /",
    "GSP33brsgor3u:2277": " pūrvapakṣyuktamanūdya pratyāha-nanūktamityādinā /",
    "GSP33brsgor3u:2278": " upāsyatayā pradhānabhūtasaṃvargaguṇaviśiṣṭopāsyabhedavākyaprāṇāttāvuktau /",
    "GSP33brsgor3u:2279": " tato 'dhyātmādhidaivāvasthābhedenoktasya dhyeyabhedasya nirāse 'yataścodeti'iti ślokasya na śaktirityāha-śloketi /",
    "GSP33brsgor3u:2280": " asāmarthye liṅgamāha-sa yatheti /",
    "GSP33brsgor3u:2281": " ślokopanyāsavadbrataikyopanyāso 'pi tattvābhedābhiprāyeṇetyāha-eteneti /",
    "GSP33brsgor3u:2282": " nanvevakārādvāyuvratanivṛtteḥ prāṇa evaiko dhyeyo bhātītyata āha-ekameveti /",
    "GSP33brsgor3u:2283": " vadanadarśanādīni vākcakṣurādīnāṃ vratāni śramarūpamṛtyunā bhagnānītyuktvā prāṇasyābhagnavratatvaṃ nirdhāritaṃ,",
    "GSP33brsgor3u:2284": " tathā jvalanatāpādīnyagnyādityādīnāṃ vratāni bhagnānītyuktvā vāyorabhagnavratatvaṃ nirdhāritaṃ,",
    "GSP33brsgor3u:2285": " 'sa yathaiṣāṃ prāṇānāṃ madhyamaḥ prāṇaḥ sthiravrata evametāsāṃ devanāṃ vāyurlocanti hyanyā devatā na vāyuḥsaiṣānastamitā devatā yadvāyiḥ'iti śruteḥ /",
    "GSP33brsgor3u:2286": " ato bhagnavatanirāsārtha evakāro na vāyuvratanivṛttyartha ityarthaḥ /",
    "GSP33brsgor3u:2287": " atraivārthe liṅgamāha-ekamiti /",
    "GSP33brsgor3u:2288": " ukāraścārthaḥ /",
    "GSP33brsgor3u:2289": " tena vratena vāyoḥ sāyujyaṃ samānadehatvaṃ salokatāṃ ca jayatītyarthaḥ /",
    "GSP33brsgor3u:2290": " nanvatra vāyuprāptirna śrutetyatrāha-devateti /",
    "GSP33brsgor3u:2291": " tasmāttattvābhedadṛṣṭyā vrataikyamiti sthitaṃ,",
    "GSP33brsgor3u:2292": " saṃprati pūrvoktaṃ pṛthagupadeśaṃ vivṛṇoti-tathā tau vā iti /",
    "GSP33brsgor3u:2293": " sautraṃ dṛṣṭāntaṃ vyācaṣṭe-pradānavaditi /",
    "GSP33brsgor3u:2294": " trayaḥ puroḍāśā asyāṃ santīti tripuroḍāśinīṣṭistasyāṃ kiṃ sahapradānamuta bhedeneti saṃdehe pūrvapakṣamāha-sarveṣāmiti /",
    "GSP33brsgor3u:2295": " sarveṣāṃ devānāmābhimukhyena prāpyanhaviravadyati gṛhṇāti,",
    "GSP33brsgor3u:2296": " acchaṃvaṭkāraṃ vaṣaṭkārākhyadevabhāgamityarthaḥ /",
    "GSP33brsgor3u:2297": " yadvā sarvadevārthaṃ yugapadavadānaṃ kāryamityatra heturacchaṃvaṭkāramiti avyarthatvāyetyarthaḥ /",
    "GSP33brsgor3u:2298": " ekārthamavatte haviṣi śeṣo yāgānarhatayā vṛthā syāditi bhāvaḥ /",
    "GSP33brsgor3u:2299": " evaṃ sahāvadānaśruterdevaikyācca puroḍāśānāṃ sahaprakṣepe prāpte pṛthakprakṣepa iti siddhāntamāha-rājeti /",
    "GSP33brsgor3u:2300": " rājādhirājasvarājaguṇabhedena viśiṣṭadevatābhedādityarthaḥ /",
    "GSP33brsgor3u:2301": " kiñcādhvaryuṇā yajeti praiṣe kṛte hotrā yo mantraḥ paṭhyate sā yājyā,",
    "GSP33brsgor3u:2302": " anubrūhīti praiṣānantaramantraḥ puronuvākyeti bhedo 'sti,",
    "GSP33brsgor3u:2303": " tatrāsyāmiṣṭau prathamapuroḍāśapradāne yā kḷptā yājyā sa dvitīyapradāne puronuvākya,",
    "GSP33brsgor3u:2304": " yā ca pūrvamanuvākya,",
    "GSP33brsgor3u:2305": " sa paścādyājyeti vyatyāsamanvāheti śrutyā vidhānāt,",
    "GSP33brsgor3u:2306": " yathāśruti prakṣepapṛthaktvamityāha-yājyeti /",
    "GSP33brsgor3u:2307": " saṃkarṣo devatākāṇḍam /",
    "GSP33brsgor3u:2308": " vāśabdo 'vadhāraṇe,",
    "GSP33brsgor3u:2309": " nānaiva devatā rājādiguṇabhedena bhedāvagamāditi sūtrārthaḥ /",
    "GSP33brsgor3u:2310": " dṛṣṭānte devatābhedātkarmabhedavadvidyābhedaḥ syādityata āha-tatra tviti /",
    "GSP33brsgor3u:2311": " karmotpattivākyasthadevatābhedaḥ karmabhede heturiha tvannādo bhavati ya evaṃ vedetyutpattāvekatvena jñātavidyāyāḥ paścācchrutavāyuprāṇabhedo na bhedakaḥ,",
    "GSP33brsgor3u:2312": " agnihotrasyeva dadhyādidravyabheda ityarthaḥ /",
    "GSP33brsgor3u:2313": " tarhi kenāṃśena pradānasya dṛṣṭāntatvamityata āha-vidyaikye 'pīti /",
    "GSP33brsgor3u:2314": " avasthābhedāddevatābhedaḥ prayogabhedaścetyaṃśenāyaṃ dṛṣṭānta ityarthaḥ //43//",
    "GSP33brsgor3u:2315": " END BsRp_3,3.28.43",
    "GSP33brsgor3u:2316": " START BsRp_3,3.29.44ḥ",
    "GSP33brsgor3u:2317": " liṅgabhūyastvāttaddhi balīyastadapi / BBs_3,3.44 /",
    "GSP33brsgor3u:2318": " liṅgabhūyastvāt /",
    "GSP33brsgor3u:2319": " utpatteḥ prāgidaṃ sarvaṃ naiva sadāsīnnāpyasadityupakramya manaḥ sṛṣṭimuktvā tanmana ātmānamaikṣatetīkṣaṇapūrvakamagnīnapaśyaditi mano 'dhikṛtya paṭhantītyarthaḥ /",
    "GSP33brsgor3u:2320": " puruṣāyuṣṭvena kḷptaśatavarṣāntargataiḥ ṣaṭratriṃśatsahasrairahorātrairavacchinnatayā manovṛttīnāmasaṅkhyeyānāmapi ṣaṭtriṃśatsahasratvam /",
    "GSP33brsgor3u:2321": " tābhiriṣṭakātvena kalpitābhirmanasaiva saṃpāditā agnayo manaścitasthānarkānpūjyānmanovṛttiṣusaṃpāditānātmanaḥ svasya saṃbandhitvena mano 'paśyat,",
    "GSP33brsgor3u:2322": " tathā vākprāṇādayo 'pi svasvavṛttirūpānagnīnapaśyannityāha-tatheti /",
    "GSP33brsgor3u:2323": " prāṇo ghrāṇaṃ karmendriyeṇa hastādinā citaḥ karmacitaḥ agnistvak pūrvatrāgnicayanaprakaraṇātkimete",
    "GSP33brsgor3u:2324": " 'gnayaḥ kratvarthā uta prādhānyajñāpakaliṅgādibhūyastvātpuruṣārthā veti saṃśayamāha-teṣviti /",
    "GSP33brsgor3u:2325": " kevalavidyātmakāḥ kriyāṅgatvaṃ vinā bhāvanāmayā ityarthaḥ /",
    "GSP33brsgor3u:2326": " ekaprayogāsaṃbhavādvāyuprāṇayordhyānaprayogabhedo 'stu,",
    "GSP33brsgor3u:2327": " iha tu manaścidādyagnīnāṃ prakaraṇātkarmāṅgatvenaikaprayogatvamiti prāpayya siddhāntamupakramate-tatretyādinā /",
    "GSP33brsgor3u:2328": " pūrvapakṣe bhāvanāgnīnāṃ kratvaṅgatvamiṣṭaṃ teṣāṃ kriyāṅgatvaṃ vikalpaḥ samuccayo vāstu /",
    "GSP33brsgor3u:2329": " siddhānte puruṣārthatvamiti phalam /",
    "GSP33brsgor3u:2330": " tattatra sarvaprāṇimanovṛttibhirmama sadāgnayaḥ cīyanta iti dhyānadārḍhye sati sarvabhūtāni yatkiñcit manasā saṃkalpayanti teṣāmevāgnīnāṃ sā kṛtiḥ karaṇamityekaṃ liṅgaṃ,",
    "GSP33brsgor3u:2331": " kriyāṅgasya yatkiñcitkaraṇena sidyadarśanādityāha-tadyaditi /",
    "GSP33brsgor3u:2332": " evaṃvide svapate jāgrate 'pi tadīyāgnīnbhūtāni sarvadā cinvantīti liṅgāntaraṃ,",
    "GSP33brsgor3u:2333": " kriyāṅgasya coditakālānuṣṭheyasya sadā sarvairanuṣṭhīyamānatvāyogādityarthaḥ /",
    "GSP33brsgor3u:2334": " ṣaṭtriṃśatsahasrasaṃkhyāpyanaṅgatve liṅgaṃ evañjātīyakapadenoktam //44//",
    "GSP33brsgor3u:2335": " END BsRp_3,3.29.44",
    "GSP33brsgor3u:2336": " START BsRp_3,3.29.45ḥ",
    "GSP33brsgor3u:2337": " pūrvavikalpaḥ prakaraṇātsyāt kriyāmānasavat / BBs_3,3.45 /",
    "GSP33brsgor3u:2338": " evaṃ siddhāntamupakramya pūrvapakṣayati-pūrveti /",
    "GSP33brsgor3u:2339": " pūrvasyeṣṭakābhiragniṃ cinuta ityuktasya sa eṣa tviṣṭakāgniriti saṃnihitasyāyaṃ vikalpaviśeṣopadeśaḥ",
    "GSP33brsgor3u:2340": " saṃkalpamayatvākhyaprakārabhedopadeśaḥ kriyāgnivatsāṃkalpikāgnayo 'pyaṅgamiti yāvat /",
    "GSP33brsgor3u:2341": " kiṃ vidhivākyasthaṃ liṅgaṃ prakaraṇādbalīyaḥ,",
    "GSP33brsgor3u:2342": " arthavādasthaṃ vā /",
    "GSP33brsgor3u:2343": " ādyamaṅgīkaroti-satyamiti /",
    "GSP33brsgor3u:2344": " na dvitīya ityāha-liṅgamiti /",
    "GSP33brsgor3u:2345": " mānasāgnividhyarthavādasthaliṅgānāṃ svārthaprāpakamānābhāvāddaurbalyamityarthaḥ /",
    "GSP33brsgor3u:2346": " sūtrasthakriyāpadaṃ vyācaṣṭe-tasmāditi /",
    "GSP33brsgor3u:2347": " nanu akriyārūpāgnīnāṃ dhyānamayānāṃ kathaṃ kriyāṅgatvaṃ tatrāha-mānasavaditi /",
    "GSP33brsgor3u:2348": " dvādaśāhasyādyantāhardvayaṃ tyaktvā madhyasthadaśarātrasyaiva dvirātrādiṣu prakṛtitvaṃ,",
    "GSP33brsgor3u:2349": " taddharmamāṇāmeva teṣvatideśāttasya madhyadaśarātrasya daśame 'hanyarthādekādaśe 'hani mānasagrahaḥ śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāti'iti /",
    "GSP33brsgor3u:2350": " anayā rasayā pṛthivyā pātreṇa samudraṃ tvāṃ prajāpatidevatākaṃ manograhaṃ gṛhyate iti grahaḥ somarasaḥ,",
    "GSP33brsgor3u:2351": " manasā rasatvena bhāvitamadhvaryurgṛhṇātītyarthaḥ /",
    "GSP33brsgor3u:2352": " ata evartvijāṃ dhyāyitayā vividhavākyoccāraṇābhāvādavivākyasaṃjñā ahnaḥ prāptaḥ /",
    "GSP33brsgor3u:2353": " grahaṇaṃ nāma somapātrasyopādānaṃ,",
    "GSP33brsgor3u:2354": " gṛhītasya svasthāne sthāpanamāsādanaṃ somasya homo havanaṃ hutaśeṣādānamāharaṇaṃ śeṣabhakṣaṇāyartvijāṃ mitho 'nujñānakaraṇamupahvānaṃ tato bhakṣaṇamityetāni mānasānyevetyarthaḥ /",
    "GSP33brsgor3u:2355": " sa ca mānaso graho dvādaśāhādaharantaraṃ svatantramityāśaṅaḍkya dvādaśāhasaṃjñāvirodhānnāharantaraṃ kintu prakaraṇādavivākyasyāhno 'ṅgamiti siddhāntamāha-sa ceti /",
    "GSP33brsgor3u:2356": " kalpaḥ kalpanāprakāraḥ /",
    "GSP33brsgor3u:2357": " kecittvatra bhāṣye daśarātraśabdo vikṛtiparaḥ,",
    "GSP33brsgor3u:2358": " tatrāpi daśame 'hanyavivākyasaṃjñake mānasagrahasyātideśaprāptatayāṅgatvādityāhuḥ //45//",
    "GSP33brsgor3u:2359": " END BsRp_3,3.29.45",
    "GSP33brsgor3u:2360": " START BsRp_3,3.29.46ḥ",
    "GSP33brsgor3u:2361": " atideśāc ca / BBs_3,3.46 /",
    "GSP33brsgor3u:2362": " manaścidādīnāṃ kriyāṅgatve prakaraṇamuktvā liṅgamāha-atideśācceti /",
    "GSP33brsgor3u:2363": " kriyāṅgatvasādṛśyādatideśa ityarthaḥ //46//",
    "GSP33brsgor3u:2364": " END BsRp_3,3.29.46",
    "GSP33brsgor3u:2365": " START BsRp_3,3.29.47ḥ",
    "GSP33brsgor3u:2366": " vidyaiva tu nirdhāraṇāt / BBs_3,3.47 /",
    "GSP33brsgor3u:2367": " siddhāntamāha-vidyeti //47//",
    "GSP33brsgor3u:2368": " END BsRp_3,3.29.47",
    "GSP33brsgor3u:2369": " START BsRp_3,3.29.48ḥ",
    "GSP33brsgor3u:2370": " darśanāc ca / BBs_3,3.48 /",
    "GSP33brsgor3u:2371": " na śrutiliṅgavākyaiḥ prakaraṇaṃ bādhyamiti sūtratrayārthaḥ //48//",
    "GSP33brsgor3u:2372": " END BsRp_3,3.29.48",
    "GSP33brsgor3u:2373": " START BsRp_3,3.29.49ḥ",
    "GSP33brsgor3u:2374": " śrutyādibalīyastvāc ca na bādhaḥ / BBs_3,3.49 /",
    "GSP33brsgor3u:2375": " tatrāvadhāraṇaśruteranyathāsiddhiṃ śaṅkate-nanvabāhyeti /",
    "GSP33brsgor3u:2376": " vidyācita itipadenaivābāhyasādhanatvasya labdhatvādavadhāraṇaṃ vyarthamityāha-neti /",
    "GSP33brsgor3u:2377": " tarhi kathamasyārthavattvaṃ tatrāha-abāhyeti /",
    "GSP33brsgor3u:2378": " liṅgaṃ vyanakti-tatheti /",
    "GSP33brsgor3u:2379": " agnīnāṃ sarvakālavyāpitvenānaṅgatve dṛṣṭāntaramāha-tatheti /",
    "GSP33brsgor3u:2380": " tadā dhyānakāla ityarthaḥ /",
    "GSP33brsgor3u:2381": " home yathā sātatyamucyate tadvadagnīnāṃ sātatyadarśanamityanvayaḥ /",
    "GSP33brsgor3u:2382": " yaduktamarthavādasthatvālliṅgaṃ durbalamiti tanna /",
    "GSP33brsgor3u:2383": " sarvadā sarvabhūtāni madarthamagnīn cinvantīti dhyāyedityapūrvārthatayā vidhikalpanāt /",
    "GSP33brsgor3u:2384": " tathāca vidhivākyasthatvālliṅgaṃ prakaraṇādbalavādityāha-na cedamityādinā /",
    "GSP33brsgor3u:2385": " eteneti vidhitvenetyarthaḥ /",
    "GSP33brsgor3u:2386": " vākyaṃ vivṛṣoti-tatheti //49//",
    "GSP33brsgor3u:2387": " END BsRp_3,3.29.49",
    "GSP33brsgor3u:2388": " START BsRp_3,3.29.50ḥ",
    "GSP33brsgor3u:2389": " anubandhādibhyaḥ prajñāntarapṛthaktvavaddṛṣṭaś ca taduktam / BBs_3,3.50 /",
    "GSP33brsgor3u:2390": " saṃpadupāstyai manovṛttiṣu kriyāṅgānāṃ yojanamanubandhaḥ śrutyā kriyate tadanyathānupapattyāpyagnīnāṃ",
    "GSP33brsgor3u:2391": " puruṣārthatvaṃ kratvarthatve 'ṅgānāṃ siddhatvena saṃpādanānupapatterityāha-itaścetyādinā /",
    "GSP33brsgor3u:2392": " te agnayaḥ, adhīyanta teṣāmādhānaṃ manasaiva kuryādityarthaḥ /",
    "GSP33brsgor3u:2393": " kālasya chandasyaniyamāt /",
    "GSP33brsgor3u:2394": " acīyanta iṣṭakāścetavyā ityarthaḥ /",
    "GSP33brsgor3u:2395": " grahāḥ pātrāṇi,",
    "GSP33brsgor3u:2396": " astuvan,",
    "GSP33brsgor3u:2397": " udgātāraḥ stuvanti,",
    "GSP33brsgor3u:2398": " aśaṃsan hotāraḥ śaṃsanti,",
    "GSP33brsgor3u:2399": " kiṃ bahūktyā yatkiñcidyajñe karmārādupakārakaṃ yajñiyaṃ yajñasvarūpotpādakaṃ ca tatsarvaṃ manomayaṃ kuryāditi śrutyarthaḥ /",
    "GSP33brsgor3u:2400": " vṛttiṣvagnidhyānasya kriyānaṅgatve 'pyudgīthadhyānavatkriyāṅgāśritatvaṃ syānnetyāha-na cātrodgītheti /",
    "GSP33brsgor3u:2401": " aṅgāvabaddhaśrutito 'syāḥ śrutervairūpyaṃ sphuṭayati-nahīti /",
    "GSP33brsgor3u:2402": " anaṅgavṛttiṣu sāṅgakratusaṃpādanaṃ puruṣasya yajñatvadhyānavat svatantramityarthaḥ /",
    "GSP33brsgor3u:2403": " anādarārtho 'tideśo na bhavati kintu vikalpārtha ityata āha-naceti /",
    "GSP33brsgor3u:2404": " ekasminmādhye nirapekṣasādhanayorvikalpo bhavati yathā vrīhiyavayoratra tu kriyāgnerdhyānāgnīnāṃ sādhyabhedānna vikalpa ityarthaḥ /",
    "GSP33brsgor3u:2405": " ata eva samuccayo 'pi nirastaḥ /",
    "GSP33brsgor3u:2406": " yaduktaṃ kriyāṅgatvasāmānyenātideśa iti tannetyāha-yattviti /",
    "GSP33brsgor3u:2407": " sūtre bahuvacanārthamāha-śrutyādīni ceti /",
    "GSP33brsgor3u:2408": " anubandhātideśaśrutiliṅgavākyebhya ityarthaḥ /",
    "GSP33brsgor3u:2409": " evamiti /",
    "GSP33brsgor3u:2410": " artha iti śeṣaḥ manaścidādīnāṃ svātantraye kriyāprakaraṇādutkarṣaḥ syādityāśaṅkya sa iṣṭa ityāha-dṛṣṭaśceti /",
    "GSP33brsgor3u:2411": " ekādaśe cintitaṃ 'rājā svārājyakāmo rājasūyena yajeta'iti prakṛtyāveṣṭirnāma kācidiṣṭirāmnātā-'āgneyo 'ṣṭākapālo hiraṇyaṃ dakṣiṇā',",
    "GSP33brsgor3u:2412": " bārhaspatyaṃ caruṃ śitipṛṣṭho dakṣiṇā',",
    "GSP33brsgor3u:2413": " 'aindramekādaśakapālamṛṣabho dakṣiṇā'iti /",
    "GSP33brsgor3u:2414": " tasyāṃ varṇabhedena prayogabhedaḥ,",
    "GSP33brsgor3u:2415": " śrūyate-'yadi brāhmaṇo yajeta bārhaspatyaṃ madhye nidhāyāhutimāhutiṃ hutvābhighārayedyadi vaiśyo vaiśvadevaṃ caruṃ madhye nidadhyādyadi rājanyastadaindram'iti",
    "GSP33brsgor3u:2416": " āgneyaindrapuroḍāśayormadhye bārhaspatyaṃ caruṃ nidhāyetyarthaḥ /",
    "GSP33brsgor3u:2417": " tatrāgneyādicaruṣu aṅgānāṃ tantreṇa prayogo bhavati madhyenidhānaliṅgātprayogabhede madhye nidhānāyogādetayānnādyakāmaṃ yājayedityekavacanācca",
    "GSP33brsgor3u:2418": " sa ca tantraprayogo rājasūyakratubāhyāyāmannādyakāmavarṇatrayakartṛkāyāmevāveṣṭau jñeyo na tu kratvantargatāyām /",
    "GSP33brsgor3u:2419": " nanu kimatra niyāmakaṃ kratvarthāyāmapyaveṣṭau tantraprayogaḥ kiṃ na syāditi cet / na /",
    "GSP33brsgor3u:2420": " varṇatrayasaṃyuktānāṃ kāmyāyāmevāṅgatantraikyasādhakasya madhye nadhānādiliṅgasya sattvādato liṅgaikavacanābhyāṃ tantraikye sati hiraṇyādikā militaikaivā dakṣiṇādheyā,",
    "GSP33brsgor3u:2421": " anyathā prayogaikyāyogāt /",
    "GSP33brsgor3u:2422": " rājamātrakartṛkakratvantargateṣṭau tu varṇatrayasaṃyogābhāvānmadhye nidhānādiliṅgaṃ",
    "GSP33brsgor3u:2423": " nāsti tataśca tantraikyasādhakābhāvāddakṣiṇābhedena tantrabheda ityaṅgānāmāvṛttireva",
    "GSP33brsgor3u:2424": " caruṣviti sūtrārthaḥ /",
    "GSP33brsgor3u:2425": " atra caikaprayogaliṅgasya kratvartheṣṭāvasaṃbhavaṃ kāmyeṣṭau ca saṃbhavaṃ vadatānena sūtreṇa kāmyeṣṭeḥ kratvartheṣṭivilakṣaṇatvātkratuprakaraṇādutkarṣa iti sūcitam /",
    "GSP33brsgor3u:2426": " sa cotkarṣo yukta eva,",
    "GSP33brsgor3u:2427": " rājamātrakartṛkarājasūyakratau varṇatrayakartṛkeṣṭerantarbhāvāyogāditi sthitaṃ,",
    "GSP33brsgor3u:2428": " tathā manaścidādīnāmutkarṣa iti bhāvaḥ //50//",
    "GSP33brsgor3u:2429": " END BsRp_3,3.29.50",
    "GSP33brsgor3u:2430": " START BsRp_3,3.29.51ḥ",
    "GSP33brsgor3u:2431": " na sāmānyādapyupalabdhermṛtyuvanna hi lokāpattiḥ / BBs_3,3.51 /",
    "GSP33brsgor3u:2432": " evaṃ dṛṣṭāntaṃ vighaṭayati-na sāmānyāditi /",
    "GSP33brsgor3u:2433": " kratvarthatvapuruṣārthatvavaiṣamye 'pi mānasatvasāmānyaṃ na virudhyate viṣamayorapi sāmyadarśanādityarthaḥ //51//",
    "GSP33brsgor3u:2434": " END BsRp_3,3.29.51",
    "GSP33brsgor3u:2435": " START BsRp_3,3.29.52ḥ",
    "GSP33brsgor3u:2436": " pareṇa ca śabdasya tādvidhyaṃ bhūyastvāt tv anubandhaḥ / BBs_3,3.52 /",
    "GSP33brsgor3u:2437": " kiñca pūrvottarabrāhmaṇayoḥ svatantravidyāvidhānāttanmadhyasthasyāpi brāhmaṇasya svatantravidyāvidhiparatvamityāha-pareṇa ceti /",
    "GSP33brsgor3u:2438": " cite 'gnau lokadṛṣṭividhānaṃ svatantramuttaratra gamyate pūrvatra maṇḍalapuruṣopāstistatsāṃnidhyānmadhye 'pi mānasāgnayaḥ svatantrā ityarthaḥ",
    "GSP33brsgor3u:2439": " tarhi kriyāgninā saha pāṭhaḥ kimarthamityata āha-bhūyāṃsastviti //52//",
    "GSP33brsgor3u:2440": " END BsRp_3,3.29.52",
    "GSP33brsgor3u:2441": " START BsRp_3,3.30.53ḥ",
    "GSP33brsgor3u:2442": " eka ātmanaḥ śarīre bhāvāt / BBs_3,3.53 /",
    "GSP33brsgor3u:2443": " manaścidādīnāṃ puruṣārthatvamuktaṃ tadayuktaṃ dehātiriktapuruṣābhāvādityākṣipati-eka ātmanaḥ śarīre bhāvāt /",
    "GSP33brsgor3u:2444": " siddhāntaphalamāha-bandheti /",
    "GSP33brsgor3u:2445": " pūrvapakṣe tu paralokārthakarmasu mokṣārthavidyāyāṃ cāpravṛttiriti vyatirekamukhena phalamāha-na hyasatīti /",
    "GSP33brsgor3u:2446": " vyatiriktātmavicārasya pūrvatantre kṛtatvātpaunaruktyamityāśaṅkya tatratyavicārasyāpīdameva sūtraṃ mūlaṃ jaiminisūtrābhāvādataḥ kva punaruktirityāha-nanu śāstretyādinā /",
    "GSP33brsgor3u:2447": " 'yajñāyudhī yajamānaḥ svargaṃ lokameti'ityādivākyasya bhokturabhāvādaprāmāṇyaprāptāvita evākṛṣya bhokturvicāraḥ kṛta ityatra vṛttikāravacanaṃ liṅgamāha-ata eveti /",
    "GSP33brsgor3u:2448": " tatra sūtrābhāvādevetyarthaḥ /",
    "GSP33brsgor3u:2449": " uddhāra uparamaḥ /",
    "GSP33brsgor3u:2450": " asyādhikaraṇasyāsminpāde prasaṅgasaṃgatirityāha-iha ceti /",
    "GSP33brsgor3u:2451": " āmuṣmikaphalopāsanānirṇayaprasaṅgena tadapekṣitātmāstitvamucyata ityarthaḥ /",
    "GSP33brsgor3u:2452": " etatsiddhavatkṛtya prathamasūtre 'thaśabdenādhikārī cintitastasmādidamadhikaraṇaṃ sarvaśāstrāṅgamiti śāstrasaṃgatimāha-kṛtsneti /",
    "GSP33brsgor3u:2453": " ākṣepalakṣaṇāmavāntarasaṃgatimāha-apiceti /",
    "GSP33brsgor3u:2454": " dehātirikta ātmāsti na veti vādivipratipatteḥ saṃśaye pūrvapakṣamāha-atraika iti /",
    "GSP33brsgor3u:2455": " yadyapi samasteṣu militeṣu bhūteṣu caitanyaṃ na dṛṣṭaṃ taptodakumbhasya jñānābhāvādvyasteṣu",
    "GSP33brsgor3u:2456": " tu nāstyeva tathāpi dehātmakabhūteṣu syāditi tebhyo bhūtebhyaścaitanyaṃ saṃbhāvayanto",
    "GSP33brsgor3u:2457": " madaśaktivadvijñānaṃ saṃghātajaṃ tadviśiṣṭasaṃghāta ātmetyāhurityanvyaḥ /",
    "GSP33brsgor3u:2458": " yathā mādakadravyeṣu tāmbūlapatrādiṣu pratyekamadṛṣṭāpi madaśaktistatsaṃghātājjāyate tadvadityārthaḥ /",
    "GSP33brsgor3u:2459": " nanu dehaḥ svayaṃ na cetanaḥ ghaṭavadbhautikatvāt kintu cetanaḥ kaścitsvargādibhoktāsti tatsāṃnidhyāddehasya caitanyavibhrama ityata āha-na svargeti //53//",
    "GSP33brsgor3u:2460": " END BsRp_3,3.30.53",
    "GSP33brsgor3u:2461": " START BsRp_3,3.30.54ḥ",
    "GSP33brsgor3u:2462": " vyatirekastadbhāvabhāvitvānna tūpalabdhivat / BBs_3,3.54 /",
    "GSP33brsgor3u:2463": " manuṣyo 'haṃ jānāmiti dehasya jñātṛtāyāḥ pratyakṣatvādātmadharmatvena prasiddhānāṃ",
    "GSP33brsgor3u:2464": " dharmāṇāṃ dehānvyavyatirekānubhavāttadanyātmani pratyakṣābhāvādapratyakṣasyāprāmāṇikatvāddeha",
    "GSP33brsgor3u:2465": " evātmeti prāpte sūtrasthanatvitipadena siddhāntaṃ pratijānīte-natvetaditi /",
    "GSP33brsgor3u:2466": " anumānasya tāvatprāmāṇyamanicchitāpyāstheyamanyathā vyavahārāsiddheḥ /",
    "GSP33brsgor3u:2467": " na hyanāgatapākādāviṣṭasādhanatānumitaṃ vinā pravṛttiḥ saṃbhavati /",
    "GSP33brsgor3u:2468": " tathāca jñānādayo dehavyatiriktāśrayā dehasattve 'pyasattvādvyatirekeṇa deharūpādivadityāha-vyatireka evāsyeti /",
    "GSP33brsgor3u:2469": " nacādau śyāmadehasya paścādrūpāntare vyabhicāraḥ,",
    "GSP33brsgor3u:2470": " guṇatvasākṣādvyāpyajātyavacchedena asattvasya vivakṣitatvāt dehe 'vasthite sadā rūpatvāvacchinnamastyeva /",
    "GSP33brsgor3u:2471": " jñānatvāvacchinnaṃ tu nāstīti na jñānaṃ dehadharmaḥ /",
    "GSP33brsgor3u:2472": " kiñca ete na dehaguṇāḥ parairadṛśyatvādityāha-dehadharmāśceti /",
    "GSP33brsgor3u:2473": " kiñca dehavyatirike teṣāmabhāvasya saṃdigdhatvānna dehadharmatvaniścaya ityāha-apiceti /",
    "GSP33brsgor3u:2474": " na cānupalambhātteṣāmabhāvaniścayastavānupalabdheramānatvāt,",
    "GSP33brsgor3u:2475": " taddharmyātmano dehāntaraprāptyāpyanupalambhopapatteśceti bhāvaḥ /",
    "GSP33brsgor3u:2476": " upalabdhivaditi sūtrasthaṃ padaṃ vyākhyātumupakramate-kimātmakamiti /",
    "GSP33brsgor3u:2477": " tatkiṃ bhūtātiriktaṃ tattvamuta rūpādivadbhūtadharmaḥ /",
    "GSP33brsgor3u:2478": " nādyaḥ, apasiddhāntādityuktvā dvitīyamāśaṅkya niṣedhati-yadanubhavanamityādinā /",
    "GSP33brsgor3u:2479": " dehātmakabhūtānāṃ caitanyaṃ prati viṣayatvātkartṛkarmavirodhena viṣayasya kartṛtvā yogānna bhūtakartṛkatvaṃ caitanyasyetyarthaḥ /",
    "GSP33brsgor3u:2480": " kiñca jñānasya bhūtadharmatve rūpādivajjāḍyāpatterna taddharmatvamityāha-nahīti /",
    "GSP33brsgor3u:2481": " phalitaṃ sūtrapadārthamāha-ataśceti /",
    "GSP33brsgor3u:2482": " yā dehātiriktā sadrūpopalabdhiḥ sa evātmā cedanityaḥ syādupalabdheranityatvādityata āha-nityatvaṃ ceti /",
    "GSP33brsgor3u:2483": " ghaṭaḥ sphurati paṭaḥ sphuratīti sarvatra sphūrterabhedānnityatvaṃ viṣayoparāganāśe tu nāśabhrama ityarthaḥ /",
    "GSP33brsgor3u:2484": " evamātmā dehādbhinna upalabdhirūpatvādupalabdhivadityuktam /",
    "GSP33brsgor3u:2485": " kiñca jāgratsvapnayordehabhede 'pyātmaikatvapratyabhijñānādātmabhede cānyānubhūte 'nyasya smṛtīcchānupapatteḥ svapnasmṛtyādimānātmā dehādbhinna ityāha-ahamiti /",
    "GSP33brsgor3u:2486": " nirastamapyadhikābhidhitsayānuvadati-yattūktamiti /",
    "GSP33brsgor3u:2487": " upalabdherdehānvayavyatirekau na dehadharmatvasādhakau tannimittatvenānyathāsiddherityadhikamāha-apiceti /",
    "GSP33brsgor3u:2488": " upalabdhimātre dehasya nimittatvamapyasiddhamityāha-na cātyantamiti /",
    "GSP33brsgor3u:2489": " svapnopalabdhirna dehajanyā,",
    "GSP33brsgor3u:2490": " dehavyāpāraṃ vināpi bhāvādvṛkṣavat /",
    "GSP33brsgor3u:2491": " ata eva tanvabhāve 'pi svapnavadyogināṃ bhogaṃ sūtrakṛdvakṣyati /",
    "GSP33brsgor3u:2492": " jāgradupalabdherdehajatvamastītyatyantamityuktam /",
    "GSP33brsgor3u:2493": " tasmāduktānumānugṛhītānmama śarīramiti bhedānubhāvādahaṃ manuṣya ityabhedajñānaṃ bhrama ityupasaṃharati-tasmāditi //54//",
    "GSP33brsgor3u:2494": " END BsRp_3,3.30.54",
    "GSP33brsgor3u:2495": " START BsRp_3,3.31.55ḥ",
    "GSP33brsgor3u:2496": " aṅgāvabaddhāstu na śākhāsu hi prativedam / BBs_3,3.55 /",
    "GSP33brsgor3u:2497": " aṅgāvabaddhāḥ /",
    "GSP33brsgor3u:2498": " udgīthāvayavoṅkāre prāṇadṛṣṭiḥ,",
    "GSP33brsgor3u:2499": " 'pṛthivī hiṅkāre 'gniḥ prastāvo 'ntarīkṣamudgītha ādityaḥ pratihāro dyaurnidhanam /",
    "GSP33brsgor3u:2500": " 'iti hiṅkārādipañcavidhe sāmni pṛthivyādilokadṛṣṭiḥ,",
    "GSP33brsgor3u:2501": " ukthākhyaśastre pṛthivīdṛṣṭiḥ,",
    "GSP33brsgor3u:2502": " iṣṭakācitāgnau lokadṛṣṭirityevaṃ karmāṅgāśritopāstayaḥ santi,",
    "GSP33brsgor3u:2503": " tāsūdgīthādisādhāraṇaśrutyā viśeṣasaṃnidhinā ca saṃśayaḥ /",
    "GSP33brsgor3u:2504": " nanūdgīthādīnāṃ sarvaśākhāsvekatvādupāstayaḥ sarvatreti vedyaikyānniścaye kathaṃ saṃśaya ityata āha-pratiśākhaṃ ceti /",
    "GSP33brsgor3u:2505": " yathā dehātmanorbhedādātmadharmā dehe na saṃbhavanti tathā prativedamudgīthādīnāṃ",
    "GSP33brsgor3u:2506": " bhinnatvādekasminvede vihitodgīthādyupāstayo vedāntarasthodgīthādiṣu na saṃbhavantīti",
    "GSP33brsgor3u:2507": " dṛṣṭāntena pūrvapakṣayati-svaśākheti /",
    "GSP33brsgor3u:2508": " udgīthamupāsīteti vidhivākyasthodgīthatvāsāmānyasya vyaktyapekṣatvāstvaśākhāsaṃnihitavyaktigraha ityarthaḥ /",
    "GSP33brsgor3u:2509": " sāmānyaśruteḥ saṃnihitavyaktigrahākhyasaṃkocastatra kartavyo yatra vyaktimātragraho nopapadyate,",
    "GSP33brsgor3u:2510": " yathā śuklaṃ gāmānayetyatra gośruteḥ saṃnihitaśuklavyaktiparatayā saṃkocaḥ,",
    "GSP33brsgor3u:2511": " atra nānupapattyabhāvādvyaktimātrasaṃbandhasāmānyamupāsyamiti siddhāntayati-evamityādinā //55//",
    "GSP33brsgor3u:2512": " END BsRp_3,3.31.55",
    "GSP33brsgor3u:2513": " START BsRp_3,3.31.56ḥ",
    "GSP33brsgor3u:2514": " mantrādivadvāvirodhaḥ / BBs_3,3.56 /",
    "GSP33brsgor3u:2515": " pūrvaṃ śākhāntaravihitopāstīnāṃ śākhāntarasthāṅgasaṃbandhe yaḥ pratīto virodhastamaṅgīkṛtya saṃbandha uktaḥ,",
    "GSP33brsgor3u:2516": " saṃprati virodha eva nāsti,",
    "GSP33brsgor3u:2517": " śākhāntaravihitāṅgānāṃ śākhāntarasthāṅgisaṃbandhavaduktasaṃbandhopapatterityāha-athavetyādinā /",
    "GSP33brsgor3u:2518": " yajurvedināṃ kukkuṭo 'sīti mantro 'sti kuṭarurasīti nāsti tathāpi taṇḍulapeṣaṇārthāśmādāne mantradvayasya vikalpena viniyogātso 'pi prāpnotītyarthaḥ",
    "GSP33brsgor3u:2519": " sūtrasthādipadopāttakarmaṇāmudāharaṇamāha-yeṣāmiti /",
    "GSP33brsgor3u:2520": " maitrāyaṇīyānāmityarthaḥ /",
    "GSP33brsgor3u:2521": " hemantaśiśirayoraikyādṛtavaḥ pañca tadvatpañcasaṃkhyākāḥ prayājāḥpḍha.da.1-samānadeśe /",
    "GSP33brsgor3u:2522": " phsamānatratulyakarmasthale hotavyā iti pañcatvaguṇavidhānādguṇinaḥ śākhāntaravihitāḥ saṃbadhyanta iti bhāvaḥ /",
    "GSP33brsgor3u:2523": " guṇamudāharati-tathā yeṣāmiti /",
    "GSP33brsgor3u:2524": " yajurvedināmagnīṣomīyaḥ paśuḥ śruto nāja iti jātiviśeṣastathāpi praiṣamantraliṅgājjātiviśeṣasaṃgraha ityarthaḥ /",
    "GSP33brsgor3u:2525": " mantrāṇamudāharaṇāntaramāha-tatheti /",
    "GSP33brsgor3u:2526": " sāmavedasthānāṃ yajurvede parigraha ityarthaḥ /",
    "GSP33brsgor3u:2527": " tatheti 'sa janāsa indra'ityanenopalakṣitaṃ sūktaṃ sajanīyaṃ tasya yājuṣādhvaryukartṛkaprayoge śaṃsanaṃ dṛṣṭamityarthaḥ /",
    "GSP33brsgor3u:2528": " yo jāto bāla eva prathamo guṇaiḥ śroṣṭho manasvānvivekavānsa indra evaṃvidho he jānaso janā iti śrutyarthaḥ //56//",
    "GSP33brsgor3u:2529": " END BsRp_3,3.31.56",
    "GSP33brsgor3u:2530": " START BsRp_3,3.32.57ḥ",
    "GSP33brsgor3u:2531": " bhūmnaḥ kratuvajjyāyastvaṃ tathā hi darśayati / BBs_3,3.57 /",
    "GSP33brsgor3u:2532": " bhūmnaḥ kratuvat /",
    "GSP33brsgor3u:2533": " dyulokādiṣu pratyekaṃ vaiśvānaratvopāstirvyastopāstistadavayavyupāstiḥ samastopāstiriti bhedaḥ /",
    "GSP33brsgor3u:2534": " ākhyāyikā pūrvameva vyākhyātā /",
    "GSP33brsgor3u:2535": " atrobhayatra vidhiphalayoḥ śravaṇādekavākyatvopapatteśca saṃśayamāha-tatreti /",
    "GSP33brsgor3u:2536": " 'saiva hi satyādayaḥ'ityatra tadyattatsatyamiti prakṛtākarṣādvidyaikyamuktaṃ tadvadatraikyahetvabhāvādagatārthatvaṃ",
    "GSP33brsgor3u:2537": " matvā pūrvatrodgīthādiśrutyā saṃnidhibādhenodgīthādyupāstīnāṃ sarvaśākhāsūpasaṃhāravadvyastopāstīnāṃ",
    "GSP33brsgor3u:2538": " vidhiśruteḥ phalaśravaṇasya ca samastopāstisaṃnidhiprāptaṃ stutyarthatvaṃ bādhitvā",
    "GSP33brsgor3u:2539": " tadvidheyatvamiti pūrvapakṣamāha-pratyavayavamiti /",
    "GSP33brsgor3u:2540": " phalānuktau pūrvottarapakṣasiddhireva phalaṃ mantavyam /",
    "GSP33brsgor3u:2541": " sutaṃ khaṇḍitaṃ somadravyaṃ tasyaiva prastutvamāsamantāt sutatvamavasthābhedaḥ /",
    "GSP33brsgor3u:2542": " somayāgasaṃpattistava kule dṛśyata iti yāvat /",
    "GSP33brsgor3u:2543": " ātmano vaiśvānarasya mūrdheva sutejā iti vākyaprakaraṇābhyāṃ vyastopāstīnāṃ samastopāstyantarbhāvena",
    "GSP33brsgor3u:2544": " prayājadarśavadekaprayogatve siddhe pradhānatadaṅgaphalānāmarthavādagatānāmekapradhānaphalatayopasaṃhārādvākyabhedo",
    "GSP33brsgor3u:2545": " na yukta iti siddhāntyāśayaḥ /",
    "GSP33brsgor3u:2546": " ekadeśivyākhyāmanūdya dūṣayati-keciditi /",
    "GSP33brsgor3u:2547": " yadyubhayathopāsanaṃ siddhāntastarhi vyastopāsameveti pūrvapakṣo vaktavyaḥ,",
    "GSP33brsgor3u:2548": " sa ca na saṃbhavatītyāha-spaṣṭe ceti /",
    "GSP33brsgor3u:2549": " kathaṃ tarhi sūtre jyāyastvoktistatrāha-sautrasyoti /",
    "GSP33brsgor3u:2550": " vyastopāstīnāmaprāmāṇikatvadyotanārthaṃ taduktiriti bhāvaḥ //57//",
    "GSP33brsgor3u:2551": " END BsRp_3,3.32.57",
    "GSP33brsgor3u:2552": " START BsRp_3,3.33.58ḥ",
    "GSP33brsgor3u:2553": " nānā śabdādibhedāt / BBs_3,3.58 /",
    "GSP33brsgor3u:2554": " nānā śabdādibhedāt /",
    "GSP33brsgor3u:2555": " śāṇḍilyādibrahmavidyaikā nānā vā tathā saṃvargādi prāṇavidyaikā nānā veti rūpaikyabhāvābhāvābhyāṃ saṃśaye dṛṣṭāntasaṃgatyā pūrvapakṣamāha-pūrvasminniti",
    "GSP33brsgor3u:2556": " rūpaikyācca vidyaikyamityāha-apiceti /",
    "GSP33brsgor3u:2557": " vidyaikyaṃ cedekaśrutyuktavidyāyāḥ śrutyantare 'pyuktirvṛthetyata āha-śrutinānātvamapīti /",
    "GSP33brsgor3u:2558": " pūrvapakṣaphalamāha-tasmāditi /",
    "GSP33brsgor3u:2559": " siddhānte tu guṇānupasaṃhāra iti matvā sūtraṃ yojayati-vedyābhede 'pīti /",
    "GSP33brsgor3u:2560": " nanu bhinnabhāvārthavācakaśabdaḥ śabdāntaraṃ yathā 'yajati dadāti juhoti'iti tasmiñśabdabhede",
    "GSP33brsgor3u:2561": " karmaśabditavidhyarthabhāvānāyā bhedo yuktastasyāḥ kṛtānubandhatvādbhedena svīkṛtaviṣayatvādbhāvārthabhedāditi yāvat /",
    "GSP33brsgor3u:2562": " prakṛte tu vedopāsītetyādiśabdārthopāsteryāgadānahomavatsvato bhedābhāvātsiddhaguṇakabrahmaṇā ekatvena viṣayato 'pi bhedābhāvātkathamupāstibheda iti śaṅkate-nanviti /",
    "GSP33brsgor3u:2563": " atra sūtre śabdabhedo 'bhyuccayamātratayoktaḥ,",
    "GSP33brsgor3u:2564": " vidyānānātve samyagghetavastvādipadopāttā guṇādaya eva /",
    "GSP33brsgor3u:2565": " tathāhi siddhasyāpi guṇasya kāryānvayitayā kāryatvamasti /",
    "GSP33brsgor3u:2566": " yathā āruṇyādiguṇānāṃ krayaṇabhāvanānvayitayā kāryatvaṃ tathāca tattatprakaraṇeṣūtpattiśiṣṭairupāstibhāvanānvayitayā sādhyaistattadguṇairviśiṣṭatayopāsyarūpābhedādupāsanābhedaḥ",
    "GSP33brsgor3u:2567": " yathā chatracāmarādiguṇabhedena rājopāstibhedaḥ,",
    "GSP33brsgor3u:2568": " yathāvāmikṣāvājinaguṇabhedena yāgabhedastadvat /",
    "GSP33brsgor3u:2569": " tathā pratividyaṃ phalasaṃyogabhedāddaharaśāṇḍilyādisamākhyābhedādbheda iti samādhatte-naiṣa doṣa ityādinā /",
    "GSP33brsgor3u:2570": " yaduktaṃ śrutinānātvaṃ guṇāntaravidhyarthamiti tannetyāha-na cātraika iti /",
    "GSP33brsgor3u:2571": " kiñca prāptavidyānuvādenāprāptānekaguṇavidhāne vākyabhedaḥ syādityāha-anekatvācceti /",
    "GSP33brsgor3u:2572": " kiñca vidyaikyapakṣe guṇānāṃ punaruktirvṛthā,",
    "GSP33brsgor3u:2573": " naca pratyabhijñānārthā brahmaikyādeva tatsiddheḥ,",
    "GSP33brsgor3u:2574": " vidyānānātvapakṣe tu guṇānāmaprāpteḥ sā prāpyarthetyāha-na cāsminpakṣa iti /",
    "GSP33brsgor3u:2575": " phalabhedāccodanaikyābhāvātsarvaguṇadhyānasyāśakyatvācca vidyā nānetyāha-pratiprakaraṇaṃ cetyādinā /",
    "GSP33brsgor3u:2576": " daharadhyātuḥ sarveṣu lokeṣu kāmacāro bhavati vaiśvānaradhyātā sarvatrānnamattītyādiphalabheda ityarthaḥ /",
    "GSP33brsgor3u:2577": " nanu vidyānānātve siddhe paścāddaharādividyā prativedāntamekānekā veti cintocitā tatkathamādau sā kṛtetyata āha-sthite ceti /",
    "GSP33brsgor3u:2578": " vidyānānātvādhikaraṇaṃ pādādāveva saṃgatamatra prāsaṅgikamiti bhāvaḥ //58//",
    "GSP33brsgor3u:2579": " END BsRp_3,3.33.58",
    "GSP33brsgor3u:2580": " START BsRp_3,3.34.59ḥ",
    "GSP33brsgor3u:2581": " vikalpo 'viśiṣṭaphalatvāt / BBs_3,3.59 /",
    "GSP33brsgor3u:2582": " vikalpaḥ /",
    "GSP33brsgor3u:2583": " vidyānāṃ svarūpamuktvānuṣṭhānaprakāro 'tra nirūpyata ityupajīvyatvasaṃgatimāha-sthita iti /",
    "GSP33brsgor3u:2584": " vidyāstrividhāḥ ahaṅgrahāstaṭasthā aṅgāśritāśceti /",
    "GSP33brsgor3u:2585": " tatrāhaṅgrahavidyāsu yāthākāmyavikalpayorvidyānānātvasāmyātsaṃśayamāha-kimiti /",
    "GSP33brsgor3u:2586": " pūrvapakṣe yathecchamanuṣṭhānamityaniyamaḥ siddhānte vikalpenānuṣṭhānamiti niyama iti phalabhedaḥ tatrāniyamaṃ sādhayati-tatra sthitatvādityādinā",
    "GSP33brsgor3u:2587": " ekapuroḍāśaphalatvādyathā vrīhiyavayorvikalpastathā vikalpaniyama evāsāṃ vidyānāṃ nyāyyaḥ,",
    "GSP33brsgor3u:2588": " tulyaphalatvāt /",
    "GSP33brsgor3u:2589": " naca phalabhūyastvārthinaḥ kāmyakarmasamuccayo 'pi dṛṣṭa iti vācyam,",
    "GSP33brsgor3u:2590": " īśvarasākṣātkārātparaṃ phalabhede 'pyāsāmahaṅgrahopāstīnāṃ sākṣātkārātmakaphalasya tulyatvāt,",
    "GSP33brsgor3u:2591": " tasya caikayākṛtatve anyasyāḥ kṛtyābhāvāccittavikṣepakatayā tadvighātakatvācceti siddhāntabhāṣyārthaḥ /",
    "GSP33brsgor3u:2592": " māstu sākṣātkāra ityata āha-sākṣātkaraṇasādhyaṃ ceti /",
    "GSP33brsgor3u:2593": " yasya puṃsaḥ,",
    "GSP33brsgor3u:2594": " addhā īśvaro 'hamiti sākṣātkāraḥ syādvicikitsā ca nāsti ahamīśvaro na veti tasyaiveśvaraprāptirityarthaḥ /",
    "GSP33brsgor3u:2595": " jīvanneva bhāvanayā devatvaṃ sākṣātkṛtya dehapātottarakālaṃ devānprāpnotīti śrutyantarārthaḥ /",
    "GSP33brsgor3u:2596": " ahaṅgrahāṇāmanuṣṭhānaprakāramupasaṃharati-tasmāditi //59//",
    "GSP33brsgor3u:2597": " END BsRp_3,3.34.59",
    "GSP33brsgor3u:2598": " START BsRp_3,3.35.60ḥ",
    "GSP33brsgor3u:2599": " kāmyāstu yathākāmaṃ samuccīyeranna vā pūrvahetvabhāvāt / BBs_3,3.60 /",
    "GSP33brsgor3u:2600": " kāmyāstu /",
    "GSP33brsgor3u:2601": " taṭasthopāstayo 'tra viṣayastāsu kiṃ vikalpa uta yathākāmamanuṣṭhānamiti pūrvavatsaṃśaye satyupāstitvāviśeṣādahaṅgrahavadvikalpa iti prāptāvapavādaṃ siddhāntayati-aviśiṣṭeti /",
    "GSP33brsgor3u:2602": " sa yaḥ kaścidetaṃ vāyumevaṃ gotvena kalpitānāṃ diśāṃ vatsaṃ vedopāste nāsau putramaraṇanimittaṃ rodanaṃ roditi labhate nityameva jīvatputro bhavatītyarthaḥ /",
    "GSP33brsgor3u:2603": " ahaṅgrahadṛṣṭānte sākṣātkāradvāratvamupādhiriti bhāvaḥ //60//",
    "GSP33brsgor3u:2604": " END BsRp_3,3.35.60",
    "GSP33brsgor3u:2605": " START BsRp_3,3.36.61ḥ",
    "GSP33brsgor3u:2606": " aṅgeṣu yathāśrayabhāvaḥ / BBs_3,3.61 /",
    "GSP33brsgor3u:2607": " saṃpratyaṅgāvabaddhopāstīnāmanuṣṭhānakramaṃ vaktuṃ pūrvapayati-aṅgeṣviti /",
    "GSP33brsgor3u:2608": " aṅgāśritatvātsaphalatvācca saṃśayamāha-kimiti /",
    "GSP33brsgor3u:2609": " yathā kratvanuṣṭhāne tadāśritāṅgānāṃ samuccityānuṣṭhānaniyamastathāṅgānuṣṭhāne tadāśritopāstīnāṃ tanniyama iti sūtrārthaḥ /",
    "GSP33brsgor3u:2610": " nanu tannirdhāraṇāniyama ityatrāṅgāśritānāṃ godohanavadanaṅgatvamuktaṃ tatkathamanaṅgānāmaṅgavatsamuccayaśaṅketyucyate /",
    "GSP33brsgor3u:2611": " aṅgānyanuṣṭhāpayanprayogavidhiryadyupāsanāni nānuṣṭhāpayettarhi teṣāṃ tadāśritatvaṃ vyarthamiti manvānasya śaṅketi bhāvaḥ //61//",
    "GSP33brsgor3u:2612": " END BsRp_3,3.36.61",
    "GSP33brsgor3u:2613": " START BsRp_3,3.36.62ḥ",
    "GSP33brsgor3u:2614": " śiṣṭeś ca / BBs_3,3.62 /",
    "GSP33brsgor3u:2615": " tarhi godohanasyāpi samuccayaḥ syādityata āha-śiṣṭeśceti /",
    "GSP33brsgor3u:2616": " śiṣṭiḥ śāsanaṃ vidhānamiti yāvat /",
    "GSP33brsgor3u:2617": " vihitatvāviśeṣātsamuccayo 'ṅgatvādityarthaḥ /",
    "GSP33brsgor3u:2618": " godohanasya tu nānuṣṭhānaniyamaḥ,",
    "GSP33brsgor3u:2619": " camasasthāne vihitatvāttanniyame camasavidhivaiyarthyāt /",
    "GSP33brsgor3u:2620": " upāsanānāṃ tu na kasyacidaṅgasya sthāne vihitatvamiti samuccayaniyamo na virudhyata iti bhāvaḥ //62//",
    "GSP33brsgor3u:2621": " END BsRp_3,3.36.62",
    "GSP33brsgor3u:2622": " START BsRp_3,3.36.63ḥ",
    "GSP33brsgor3u:2623": " samāhārāt / BBs_3,3.63 /",
    "GSP33brsgor3u:2624": " samuccaye liṅgam-samāhārāditi /",
    "GSP33brsgor3u:2625": " 'ṛgvedināṃ yaḥ praṇavaḥ sa sāmavedināmudgīthaḥ'iti chāndogye prāṇavodgīthayoraikyadhyānavidhirasti,",
    "GSP33brsgor3u:2626": " tasya phalārthavādo hotṛṣadanādityādiḥ /",
    "GSP33brsgor3u:2627": " hotuḥ śaṃsanasthalavācinā hotṛṣadanaśabdena śaṃsanaṃ lakṣyate-udgātā svarādipramādādduṣṭamapyudgīthaṃ samyakkṛtāddhotṛśaṃsanādanusamāhāratyeva nirdeṣaṃ karotyeva kila,",
    "GSP33brsgor3u:2628": " śaṃsyamānapraṇavena svīyodgīthasyaikyadhyānabalādityarthaḥ /",
    "GSP33brsgor3u:2629": " tataḥ kiṃ tatrāha-iti bruvanniti /",
    "GSP33brsgor3u:2630": " sāmavedasthodgīthadhyānasya ṛgvedoktapraṇavasaṃbandho yo dṛṣṭaḥ sa evāṅgānāṃ sarvavedāntavihitopāstisamuccaye",
    "GSP33brsgor3u:2631": " liṅgaṃ praṇavarūpapadārthasyopāstīnāṃ ca vedāntaroktatvasādṛśyādvedāntaroktāṅgasaṃbandhasyāpi",
    "GSP33brsgor3u:2632": " samānatvādityarthaḥ //63 //",
    "GSP33brsgor3u:2633": " END BsRp_3,3.36.63",
    "GSP33brsgor3u:2634": " START BsRp_3,3.36.64ḥ",
    "GSP33brsgor3u:2635": " guṇasādhāraṇyaśruteś ca / BBs_3,3.64 /",
    "GSP33brsgor3u:2636": " oṅkārasya dhyeyasya sādhāraṇyādapi tadāśritadhyānānāṃ samuccityānuṣṭhānaṃ gamyata iti liṅgāntaramāha-guṇeti /",
    "GSP33brsgor3u:2637": " tenoṅkāreṇa,",
    "GSP33brsgor3u:2638": " vedatrayoktaṃ karma pravartata ityarthaḥ anvayamukhenoktamevārthaṃ vyatirekato 'pi vyācaṣṭe-athaveti //64//",
    "GSP33brsgor3u:2639": " END BsRp_3,3.36.64",
    "GSP33brsgor3u:2640": " START BsRp_3,3.36.65ḥ",
    "GSP33brsgor3u:2641": " na vā tatsahabhāvāśruteḥ / BBs_3,3.65 /",
    "GSP33brsgor3u:2642": " phalecchāyā aniyamādupāstyaniyama eva yuktaḥ,",
    "GSP33brsgor3u:2643": " aṅgatsamuccayaniyame mānābhāvāditi siddhāntayati-na veti /",
    "GSP33brsgor3u:2644": " prayogavidhiḥ khalu sāṅgapradhānānuṣṭhānaniyāmako na tvanaṅgānāṃ saṃgrahaka ityāha-neti brūma iti /",
    "GSP33brsgor3u:2645": " vimatopāstayaḥ kratau na samuccityānuṣṭhoyāḥ,",
    "GSP33brsgor3u:2646": " bhinnaphalatvādgodohanavaditi bhāvaḥ /",
    "GSP33brsgor3u:2647": " śiṣṭeścetyuktaṃ nirasyati-ayameveti /",
    "GSP33brsgor3u:2648": " samāhārādguṇasādhāraṇyaśruteścetyuktaṃ liṅgadvayamapi mānāntaraprāptasya dyotakaṃ na svayaṃ sādhakamarthavādasthatvādityāha-paraṃ ceti /",
    "GSP33brsgor3u:2649": " guṇasādhāraṇyasūtrasya dvitīyāṃ vyākhyāṃ dūṣayati-naceti /",
    "GSP33brsgor3u:2650": " tatprayuktatvābhāve tadāśritatvaṃ kathamityata āha-āśrayeti /",
    "GSP33brsgor3u:2651": " idameva teṣāṃ aṅgāśritatvaṃ yadaṅgābhāve satyasattvaṃ na tvaṅgavyāpakatvamityarthaḥ //65//",
    "GSP33brsgor3u:2652": " END BsRp_3,3.36.65",
    "GSP33brsgor3u:2653": " START BsRp_3,3.36.66ḥ",
    "GSP33brsgor3u:2654": " darśanāc ca / BBs_3,3.66 /",
    "GSP33brsgor3u:2655": " kiñca viduṣā brahmaṇānyeṣāmṛtvijāṃ pālyatvavacanānna sarvopāstīnāṃ sahaprayoga ityāha-darśanācceti /",
    "GSP33brsgor3u:2656": " ṛgvedādivihitāṅgalope vyāhṛtihomaprāyaścittādivijñānavattvamevaṃvittvaṃ brahmaṇa ityarthaḥ //66//",
    "GSP33brsgor3u:2657": " END BsRp_3,3.36.66",
    "GSP33brsgor3u:2658": " iti śrīmatparamahaṃsaparivrājakācāryaśrīgovindānandabhagavatpādakṛtau śārīrakavyākhyāyāṃ bhāṣyaratnaprabhāyāṃ tṛtīyādhyāyasya tṛtīyaḥ pādaḥ",
    "GSP33brsgor3u:2659": " // iti tṛtīyādhyāyasya parāparabrahmavidyāguṇopasaṃhārākhyastṛtīyaḥ pādaḥ // ____________________________________________________________________________________________",
    "GSP33brsgor3u:2660": " tṛtīyādhyāye caturthaḥ pādaḥ /",
    "GSP33brsgor3u:2661": " START BsRp_3,4.1.1ḥ",
    "GSP33brsgor3u:2662": " puruṣārtho 'taḥ śabdād iti bādarāyaṇaḥ / BBs_3,4.1 /",
    "GSP33brsgor3u:2663": " karmāṅgavidyāprasaṅgādbrahmajñānasya karmāṅgatvamāśaṅkyāha-puruṣārtho 'taḥ śabdāditi bādarāyaṇaḥ /",
    "GSP33brsgor3u:2664": " pūrvapāde parāparavidyānāṃ guṇopasaṃhāroktyā svarūpaṃ niścitamasminpāde tāsāṃ karmānaṅgatayā puruṣārthahetutvaṃ nirūpyate /",
    "GSP33brsgor3u:2665": " tato 'ṅgākāṅkṣāyāṃ yajñādīni bahiraṅgāni śamāddīnyantaraṅgāni ca nirūpyanta ityekavidyāviṣayatvaṃ",
    "GSP33brsgor3u:2666": " pādayoḥ saṃgatiḥ tatrādau tattvajñānaṃ viṣayīkṛtya vādivipratipattyā saṃśayamāha-atheti /",
    "GSP33brsgor3u:2667": " pūrvapakṣe jñānakarmaṇoraṅgāṅgitvena samuccayaḥ /",
    "GSP33brsgor3u:2668": " siddhānte kevalajñānānmuktiriti phalabhedaḥ /",
    "GSP33brsgor3u:2669": " 'ya ātmeti'prajāpatyuktabrahmavidyāyāṃ lokādikaṃ saguṇavidyāphalaṃ mokṣānande 'ntarbhāvābhiprāyeṇoktamiti mantavyam //1//",
    "GSP33brsgor3u:2670": " END BsRp_3,4.1.1",
    "GSP33brsgor3u:2671": " START BsRp_3,4.1.2ḥ",
    "GSP33brsgor3u:2672": " śeṣatvātpuruṣārthavādo yathānyeṣv iti jaiminiḥ / BBs_3,4.2 /",
    "GSP33brsgor3u:2673": " evaṃ siddhāntamupakramya pūrvapakṣayati-śeṣatvāditi /",
    "GSP33brsgor3u:2674": " sūtrer'thavādapadamāvartanīyam /",
    "GSP33brsgor3u:2675": " jñānātpuruṣārthavādor'thavāda ityarthaḥ /",
    "GSP33brsgor3u:2676": " jñānaṃ karmāṅgam,",
    "GSP33brsgor3u:2677": " aphalatve sati karmeśeṣāśrayatvātprokṣaṇaparṇamayītvādivaditi bhāvaḥ /",
    "GSP33brsgor3u:2678": " tattvanirṇayārthaṃ guruśiṣyayoḥ kathāvādo 'yamiti jñāpanārthaṃ jaiminigrahaṇam /",
    "GSP33brsgor3u:2679": " aṅgiphalenāṅgabhūta ātmāvagataprayojanastadāśraye tatsaṃskāre jñāne phalaśrutirarthavāda ityatra dṛṣṭāntaḥ-yatheti /",
    "GSP33brsgor3u:2680": " parṇamayī dravyaṃ,",
    "GSP33brsgor3u:2681": " yajamānasyāñjanaṃ saṃskāraḥ,",
    "GSP33brsgor3u:2682": " prayājādīni karmāṇi teṣvityarthaḥ /",
    "GSP33brsgor3u:2683": " varma kavacam /",
    "GSP33brsgor3u:2684": " ātmajñānaṃ na karmāṅgaṃ mānābhāvāditi siddhāntī śaṅkate-kathamiti /",
    "GSP33brsgor3u:2685": " pūrvapakṣyāha-kartriti /",
    "GSP33brsgor3u:2686": " yukto hyanārabhyādhītāyāḥ parṇatāyā juhūdvāreṇa vākyātkratvaṅgabhāvo juhvāḥ kratuvyāpyatayā kratūpasthāpakatvāt,",
    "GSP33brsgor3u:2687": " na tathātmavijñānasya 'ātmā draṣṭavyaḥ'iti vākyātkratusaṃbandha upapadyate,",
    "GSP33brsgor3u:2688": " ātmanaḥ kratuvyāptyabhāvāditi siddhāntī dūṣayati-neti /",
    "GSP33brsgor3u:2689": " dehabhinnatvena jñātātmanaḥ kratuvyāpyatvamastīti pūrvapakṣī samādhatte-na vyatireketi /",
    "GSP33brsgor3u:2690": " sarvatheti /",
    "GSP33brsgor3u:2691": " dehātmatvenāpītyarthaḥ /",
    "GSP33brsgor3u:2692": " dehabhinnakartṛjñānasyāṅgatve 'pyakartṛbrahmātmajñānasya nāṅgatvamiti śaṅkate-nanvapahateti /",
    "GSP33brsgor3u:2693": " yasyārthe jāyādikaṃ priyaṃ bhogyaṃ sa ātmā draṣṭavya iti bhogyaliṅgena sūcitabhoktṛbhinnamakartṛsvarūpaṃ nāstīti samādhyarthaḥ /",
    "GSP33brsgor3u:2694": " janmādisūtramārabhya sādhitaṃ svarūpaṃ kathaṃ nāstīti śaṅkate-nanviti /",
    "GSP33brsgor3u:2695": " svarūpajñānaṃ vedāntānāṃ phalaṃ,",
    "GSP33brsgor3u:2696": " tasya kratvarthatvapuruṣārthatvavicāreṇa dārḍhyaṃ kriyata ityāha-satyamiti //2//",
    "GSP33brsgor3u:2697": " END BsRp_3,4.1.2",
    "GSP33brsgor3u:2698": " START BsRp_3,4.1.3ḥ",
    "GSP33brsgor3u:2699": " ācāradarśanāt / BBs_3,4.3 /",
    "GSP33brsgor3u:2700": " brahmavidāṃ karmācāradarśanaṃ brahmavidyāyāḥ karmāṅgatve liṅgamityāha-ācāreti /",
    "GSP33brsgor3u:2701": " īje yāgaṃ kṛtavānityarthaḥ /",
    "GSP33brsgor3u:2702": " he bhagavanta iti brāhmaṇānsaṃbodhya brahmavitkaikeyarājo brūte ahaṃ yakṣyamāṇo yāgaṃ kariṣyamāṇo 'smi vasantvatra bhagavanta ityarthaḥ /",
    "GSP33brsgor3u:2703": " anyapareṣviti vidyāvidhipareṣvityarthaḥ /",
    "GSP33brsgor3u:2704": " alpāyāsaṃ mukterūpāyaṃ jñānaṃ labdhvā bahvāyāsaṃ karma na kuryurityatra dṛṣṭāntamāha-akva iti /",
    "GSP33brsgor3u:2705": " samīpa ityarthaḥ //",
    "GSP33brsgor3u:2706": " arka iti pāṭhe 'pyayamevārthaḥ //3//",
    "GSP33brsgor3u:2707": " END BsRp_3,4.1.3",
    "GSP33brsgor3u:2708": " START BsRp_3,4.1.4ḥ",
    "GSP33brsgor3u:2709": " tacchruteḥ / BBs_3,4.4 /",
    "GSP33brsgor3u:2710": " brahmavidyāyāḥ karmāṅgatve tṛtīyā śrutirapyastītyāha-tacchruteriti //4//",
    "GSP33brsgor3u:2711": " END BsRp_3,4.1.4",
    "GSP33brsgor3u:2712": " START BsRp_3,4.1.5ḥ",
    "GSP33brsgor3u:2713": " samanvārambhaṇāt / BBs_3,4.5 /",
    "GSP33brsgor3u:2714": " liṅgāntaramāha-samiti /",
    "GSP33brsgor3u:2715": " taṃ paralokaṃ gacchantaṃ vidyākarmaṇī anugacchata ityarthaḥ //5//",
    "GSP33brsgor3u:2716": " END BsRp_3,4.1.5",
    "GSP33brsgor3u:2717": " START BsRp_3,4.1.6ḥ",
    "GSP33brsgor3u:2718": " tadvato vidhānāt / BBs_3,4.6 /",
    "GSP33brsgor3u:2719": " guroḥ śuśrūṣārūpaṃ karma kurvannatiśeṣeṇāvaśiṣṭena kālena yathāvidhānaṃ vedamadhītyānantaramācāryasya kulādgṛhāt /",
    "GSP33brsgor3u:2720": " brahmacaryāditi yāvat /",
    "GSP33brsgor3u:2721": " abhisamāvartanaṃ kṛtvā kuṭumbe gārhasthye sthitaḥ pratyahaṃ śucau deśe svādhyāyādhyayanaṃ kurvannanyāṃśca nityādidharmānanutiṣṭhanbrahmalokaṃ prāpnotīti śrutyarthaḥ /",
    "GSP33brsgor3u:2722": " yathāvaghātastuṣavimokaparyanta evamadhyayanamarthāvabodhāntam /",
    "GSP33brsgor3u:2723": " dṛṣṭer'thāvabodhākhye phale saṃbhavati adhyayanasyādṛṣṭārthatvāyogāditi pūrvatantre sthitam /",
    "GSP33brsgor3u:2724": " tataśca brahmāpi vedārtha iti tadavabedhavataḥ karmavidhānamityarthaḥ //6//",
    "GSP33brsgor3u:2725": " END BsRp_3,4.1.6",
    "GSP33brsgor3u:2726": " START BsRp_3,4.1.7ḥ",
    "GSP33brsgor3u:2727": " niyamāc ca / BBs_3,4.7 /",
    "GSP33brsgor3u:2728": " yāvajjīvaṃ karmaniyamo 'pyatra liṅgamityāha-niyamācceti /",
    "GSP33brsgor3u:2729": " iha dehe karmāṇi kurvanneva śataṃ saṃvatsarāñjīvitumicchedevaṃ karmitvena jīvati tvayi nare karma pāpaṃ na lipyate /",
    "GSP33brsgor3u:2730": " itaḥ karmaṇo 'nyathā nāsti /",
    "GSP33brsgor3u:2731": " karma vinā śreyo nāstītyarthaḥ /",
    "GSP33brsgor3u:2732": " jarāmaryaṃ jarāmaraṇāvadhikamityarthaḥ //7//",
    "GSP33brsgor3u:2733": " END BsRp_3,4.1.7",
    "GSP33brsgor3u:2734": " START BsRp_3,4.1.8ḥ",
    "GSP33brsgor3u:2735": " adhikopadeśāt tu bādarāyaṇasyaivaṃ taddarśanāt / BBs_3,4.8 /",
    "GSP33brsgor3u:2736": " karturadhikasyāsaṃsāryātmanaḥ karmaśeṣatvābhāvāttattvajñānaṃ karmāṅgaṃ neti siddhāntayati-adhiketi /",
    "GSP33brsgor3u:2737": " asya mahata iti vākyaśeṣātpriyasaṃsūcita ātmā para eva draṣṭavyaḥ /",
    "GSP33brsgor3u:2738": " yaḥ prāṇādi prerayati so 'pyaśanāyādyatyayavākyaśeṣātpara eva /",
    "GSP33brsgor3u:2739": " tathākṣipuruṣo 'pyavasthāsākṣi parañjyotiriti vākyaśeṣātpara iti vibhāgaḥ jīvānukarṣaṇamabhedābhiprāyamityaṅgīkāre na virodha iti katham,",
    "GSP33brsgor3u:2740": " abhede jīvatvavirodhādityata āha-pārameśvaramiti /",
    "GSP33brsgor3u:2741": " jñānaṃ karmāṅgamaphalatve sati karmaśeṣāśrayatvādityukto heturasiddha iti bhāvaḥ //8//",
    "GSP33brsgor3u:2742": " END BsRp_3,4.1.8",
    "GSP33brsgor3u:2743": " START BsRp_3,4.1.9-10ḥ",
    "GSP33brsgor3u:2744": " tulyaṃ tu darśanam / BBs_3,4.9 /",
    "GSP33brsgor3u:2745": " asārvatrikī / BBs_3,4.10 /",
    "GSP33brsgor3u:2746": " brahmavidāṃ karmavatsaṃnyāsasyāpi darśanātteṣāṃ karmadarśanātmakaṃ liṅgaṃ lokasaṃgrahārthatvenānyathāsiddhamityāha-tulyaṃ tviti /",
    "GSP33brsgor3u:2747": " kiñca yasya karma sa na brahmavidityāha-apiceti /",
    "GSP33brsgor3u:2748": " tarhi vaiśvānaravidyāyāḥ karmāṅgatvaṃ syādityata āha-natviti /",
    "GSP33brsgor3u:2749": " brahmavidāṃ lokasaṃgrahārthaṃ kriyamāṇamapi karma na bhavati abhimānābhāvenānadhikāritvāditi bhāvaḥ // 9 // //10//",
    "GSP33brsgor3u:2750": " END BsRp_3,4.1.9-10",
    "GSP33brsgor3u:2751": " START BsRp_3,4.1.11ḥ",
    "GSP33brsgor3u:2752": " vibhāgaḥ śatavat / BBs_3,4.11 /",
    "GSP33brsgor3u:2753": " samanvārambhavacanasya mumukṣuviṣayatvamaṅgīkṛtya vidyā anyaṃ mumukṣuṃ muktatvenānvārabhata iti vibhāga uktaḥ sūtrakṛtāḥ vastutastu tannāstītyāha-nacedaṃ samanvārambhavacanamiti /",
    "GSP33brsgor3u:2754": " tatra saṃsāriviṣaye taṃ vidyetyādivākye yathāprāptānuvādini vidyādipadārthamāha-tatreti /",
    "GSP33brsgor3u:2755": " vihitodgīthādividyā pratiṣiddhā nagnistrīdhyānādirūpā //11//",
    "GSP33brsgor3u:2756": " END BsRp_3,4.1.11",
    "GSP33brsgor3u:2757": " START BsRp_3,4.1.12-13ḥ",
    "GSP33brsgor3u:2758": " adhyayanamātravataḥ / BBs_3,4.12 /",
    "GSP33brsgor3u:2759": " nāviśeṣāt / BBs_3,4.13 /",
    "GSP33brsgor3u:2760": " yaccaitaditi /",
    "GSP33brsgor3u:2761": " uktamiti śeṣaḥ avidyatvādvedārthajñānaśūnyatvādityarthaḥ /",
    "GSP33brsgor3u:2762": " mātrapadamātmajñānasya vyāvartakaṃ na karmajñānasyetyāha-naiṣa doṣa iti // 12 // //13//",
    "GSP33brsgor3u:2763": " END BsRp_3,4.1.12-13",
    "GSP33brsgor3u:2764": " START BsRp_3,4.1.14ḥ",
    "GSP33brsgor3u:2765": " stutaye 'numatirvā / BBs_3,4.14 /",
    "GSP33brsgor3u:2766": " niyamavākyamajñaviṣayamityuktaṃ viduṣo jñānastutyarthaṃ vetyāha-stutaya iti /",
    "GSP33brsgor3u:2767": " evaṃ karma kurvityapi tvayi nare neto vidyālabdhādbrahmabhāvādanyathāsti karmaṇā saṃsāro nāstīti yāvat /",
    "GSP33brsgor3u:2768": " yataḥ karma na lipyate /",
    "GSP33brsgor3u:2769": " apūrvarūpalepāya na bhavatītyarthaḥ śruteriti bhāvaḥ //14//",
    "GSP33brsgor3u:2770": " END BsRp_3,4.1.14",
    "GSP33brsgor3u:2771": " START BsRp_3,4.1.15ḥ",
    "GSP33brsgor3u:2772": " kāmakāreṇa caike / BBs_3,4.15 /",
    "GSP33brsgor3u:2773": " svecchātaḥ karmasādhanaprajādityāliṅgācca vidyā svatantraphaletyāha-kāmeti /",
    "GSP33brsgor3u:2774": " tadetadbrahma yeṣāṃ no 'smākaṃ ayamaparokṣa ātmā ayameva lokaḥ puruṣārthaste vayaṃ kiṃ prajādinā kariṣyāma ityālocya karma tyaktavanta ityarthaḥ",
    "GSP33brsgor3u:2775": " nanvayaṃ loka iti jñānaphalasya pratyakṣatvoktirayuktā karmaphalavadadṛṣṭatvādityata āha-anubhaveti //15//",
    "GSP33brsgor3u:2776": " END BsRp_3,4.1.15",
    "GSP33brsgor3u:2777": " START BsRp_3,4.1.16ḥ",
    "GSP33brsgor3u:2778": " upamardaṃ ca / BBs_3,4.16 /",
    "GSP33brsgor3u:2779": " na kevalamanupayogājjñānasya karmānaṅgatvaṃ kintu karmanāśakatvāccetyāha-upamardaṃ ceti //16//",
    "GSP33brsgor3u:2780": " END BsRp_3,4.1.16",
    "GSP33brsgor3u:2781": " START BsRp_3,4.1.17ḥ",
    "GSP33brsgor3u:2782": " ūrdhvaretassu ca śabde hi / BBs_3,4.17 /",
    "GSP33brsgor3u:2783": " kiñca karmatattvajñāne nāṅgāṅgibhūte bhinnādhikāristhatvādrājasūyabṛhaspatisavavadityāha-ūrdhveti /",
    "GSP33brsgor3u:2784": " trayo dharmaskandhāḥ karmapradhānā āśramāścaturtho brahmasaṃstha ityarthaḥ /",
    "GSP33brsgor3u:2785": " 'brahmacaryeṇa ṛṣibhyo yajñena devebhyaḥ prajayā pitṛbhya eva vā anṛṇaḥ'iti śruteḥ /",
    "GSP33brsgor3u:2786": " 'ṛṇāni trīṇyapākṛtya mano mokṣe niveśayet /",
    "GSP33brsgor3u:2787": " anapākṛtya mokṣaṃ tu sevamāno vrajatyadhaḥ'iti smṛteśca prāptagārhasthyasyaiva nirastarṇatrayasya pārivrājyamityapi śaṅkā na kāryā /",
    "GSP33brsgor3u:2788": " brahmacaryādeva pravrajediti dvitīyamāśramamicchettamāvasediti ca vidhiśrutismṛtivirodhena arthavādaśrutismṛtyoraviraktaviṣayatvāgamādityāha-pratipanneti",
    "GSP33brsgor3u:2789": " tasmādi ti saṃnyāsaniṣṭhatvādityarthaḥ //17//",
    "GSP33brsgor3u:2790": " END BsRp_3,4.1.17",
    "GSP33brsgor3u:2791": " START BsRp_3,4.2.18ḥ",
    "GSP33brsgor3u:2792": " parāmarśaṃ jaiminiracodanāccāpavadati hi / BBs_3,4.18 /",
    "GSP33brsgor3u:2793": " saṃnyāso nāstītyākṣipati-parāmarśaṃ jaiminiriti /",
    "GSP33brsgor3u:2794": " ūrdhvaretaḥ śabditaṃ pārivrājyamanuṣṭheyaṃ na veti mānabhrāntimūlatvābhyāṃ saṃdehe bhrāntimūlatvānnānuṣṭheyamityāha-traya iti /",
    "GSP33brsgor3u:2795": " āśramāṇāmavāntarabhedāpekṣayā bahuvacanam /",
    "GSP33brsgor3u:2796": " tathāca kāṇvāyanasmṛtirarthato 'nukramyate /",
    "GSP33brsgor3u:2797": " gāyatro brāhmaḥ prājāpatyo bṛhanniti brahmacārīcaturvidhaḥ /",
    "GSP33brsgor3u:2798": " tatropanayanādūrdhvaṃ yastrirātramakṣārālavaṇāśī gāyatrīmadhīte sa gāyatraḥ /",
    "GSP33brsgor3u:2799": " yastu vedasya grahaṇāntaṃ brahmacaryaṃ carati sa brāhmaḥ /",
    "GSP33brsgor3u:2800": " ṛtukāle svadāragāmī nityaṃ parastrīvimukhaḥ prājāpatyaḥ,",
    "GSP33brsgor3u:2801": " saṃvatsaraṃ vedavratakṛdvaṭurvā prājāpatyaḥ /",
    "GSP33brsgor3u:2802": " āmaraṇaṃ gurukulavāsī naiṣṭhiko bṛhannityucyate /",
    "GSP33brsgor3u:2803": " gṛhastho 'pi caturvidhaḥ vārtāko yāyāvaraḥ śālīno ghorasaṃnyasikaśceti /",
    "GSP33brsgor3u:2804": " tatra kṛṣigorakṣādikayā vaiśyādivṛttyā jīvannityādikriyāparo vārtākavṛttiḥ /",
    "GSP33brsgor3u:2805": " yāyāvarastvayācitavṛttiryājanādhyāpanapratigrahavimukhaḥ /",
    "GSP33brsgor3u:2806": " śālīnastu ṣaṭkarmanirato yājanādivṛttiḥ saṃcayī /",
    "GSP33brsgor3u:2807": " uddhṛtaparipūtābhiradbhiḥ kāryaṃ kurvanpratyahaṃ kṛtoñchavṛttirgrāmavāsī ghorasaṃnyasika ityucyate,",
    "GSP33brsgor3u:2808": " hiṃsāvimukhatvāt /",
    "GSP33brsgor3u:2809": " vānaprastho 'pi caturvidhaḥ vaikhānasa audumbaro vālakhilyaḥ phenapaśceti /",
    "GSP33brsgor3u:2810": " tatrākṛṣṭapacyauṣadhībhirgrāmabahiṣkṛtābhiragnihotrādikurvanvaikhānasa ucyate /",
    "GSP33brsgor3u:2811": " yastu prātaruthāya yāṃ diśaṃ paśyati tatratyaudumbarabadarīnīvāraśyāmākaiḥ karmaparaḥ sa audumbaraḥ /",
    "GSP33brsgor3u:2812": " yastu jaṭāvalkaladhārī aṣṭau prātasānvṛttyupārjanaṃ kṛtvā cāturmāsye saṃgṛhītāśī kārtikyāṃ saṃgṛhītapuṣpaphalatyāgī sa vālakhilyaḥ /",
    "GSP33brsgor3u:2813": " phenapāstu śīrṇaparṇaphalavṛttayo yatra kvacidvasantaḥ karmaparā iti /",
    "GSP33brsgor3u:2814": " tathā parivrājākāścaturvidhāḥ kuṭīcakā bahūdakā haṃsāḥ paramahaṃsāśceti /",
    "GSP33brsgor3u:2815": " tatra svaputragṛhe bhikṣāṃ carantastridaṇḍinaḥ kuṭīcakāḥ /",
    "GSP33brsgor3u:2816": " bahūdakāstu tridaṇḍinaḥ śikyajalapavitrapādukāsanaśikhāyajñopavītakaupīnakāṣāyaveṣadhārāstīrthānyaṭanto bhaikṣaṃ caranta ātmānaṃ prārthayante",
    "GSP33brsgor3u:2817": " haṃsāstu ekadaṇḍinaḥ śikhāvarjaṃ yajñopavītadharāḥ śikyakamaṇḍalupāṇayaḥ grāmaikarātravāsinaḥ kṛcchracāndrāyaṇaparāḥ /",
    "GSP33brsgor3u:2818": " paramahaṃsāstvekadaṇḍadharā muṇḍā ayajñopavītinaḥ tyaktasarvakarmāṇa ātmaniṣṭhā iti /",
    "GSP33brsgor3u:2819": " atra pūrvapakṣe saṃnyāsābhāvāñjñānasya svatantraphalatvāsiddhiḥ siddhānte tadbhāvāttatsiddhiriti phalabhedaḥ /",
    "GSP33brsgor3u:2820": " skandhā āśramāḥ ātmānaṃ śarīramācāryasya kule gṛhe karśayannaiṣṭhika ityarthaḥ /",
    "GSP33brsgor3u:2821": " skandhaśrutāvāśramā na vidhīyante kintu brahmasaṃsthatāsturthamanūdyanta ityukte śaṅkate-nanu parāmarśe 'pīti /",
    "GSP33brsgor3u:2822": " anuvādāpekṣitapurovādātpratītimaṅgīkaroti-satyamiti /",
    "GSP33brsgor3u:2823": " pratyakṣā skandhaśrutireva purovādo 'stu nānuvāda ityata āha-smṛtīti /",
    "GSP33brsgor3u:2824": " tayorapi iyameva śrutirmūlamastu /",
    "GSP33brsgor3u:2825": " kḷptaśrutau vidhimātrakalpanālāghavāt /",
    "GSP33brsgor3u:2826": " asyā anuvādatve tu mūlatvena sāgnikānagnikāśramaśrutistatra vidhiśceti dvayakalpanāgauravādityata āha-ataśceti /",
    "GSP33brsgor3u:2827": " smārtatvādāśramāḥ pratyakṣayāvajjīvakarmavidhiśrutyaviruddhā grāhyāḥ /",
    "GSP33brsgor3u:2828": " viruddhāstvanagnikāśramā upekṣyāḥ karmānadhikṛtairandhādibhirvā anuṣṭheyā ityarthaḥ /",
    "GSP33brsgor3u:2829": " yāvajjīvaśrutivirodhāllāghavaṃ tyājyamiti bhāvaḥ /",
    "GSP33brsgor3u:2830": " skandhaśrutāvanuvādyatvāviśeṣādgārhasthyavaditareṣāmanuṣṭheyatvamāśaṅkya tasya śrautatvādanuṣṭhānaṃ",
    "GSP33brsgor3u:2831": " netareṣāmaśrautatvādato brahmasaṃsthatāstutiparamidaṃ skandhavākyamityāha-nanvityādinā /",
    "GSP33brsgor3u:2832": " tantuṃ saṃtatim /",
    "GSP33brsgor3u:2833": " tathā ye ceti /",
    "GSP33brsgor3u:2834": " te 'rciṣamabhisaṃbhavantīti vākyaśeṣādityarthaḥ /",
    "GSP33brsgor3u:2835": " skandhaśabdasya āśrameṣvarūḍhatvāccātra nāśramividhirityāha-saṃdigdhaṃ ceti /",
    "GSP33brsgor3u:2836": " tarhi pravrajantītyāśramavidhirītyata āha-tathaitamiti /",
    "GSP33brsgor3u:2837": " ātmaloko mahīyān yadarthamaśakyāṃ pravrajyāmapi kurvantīti stutirvartamānāpadeśādityarthaḥ /",
    "GSP33brsgor3u:2838": " saṃprati pūrvapakṣamākṣipyeyaṃ śrutirnāstītikṛtvā cintyata ityāha-nanvityādinā //18//",
    "GSP33brsgor3u:2839": " END BsRp_3,4.2.18",
    "GSP33brsgor3u:2840": " START BsRp_3,4.2.19ḥ",
    "GSP33brsgor3u:2841": " anuṣṭheyaṃ bādarāyaṇaḥ sāmyaśruteḥ / BBs_3,4.19 /",
    "GSP33brsgor3u:2842": " skandhaśrutāvitarāśramāḥ śrutyantaravihitā anūdyante etadvākyānuvādyatvādgārhasthyavaditi siddhāntayati-anuṣṭheyamiti /",
    "GSP33brsgor3u:2843": " anuvādasya kvacidvidhipūrvakatve dṛṣṭāntamāha-yathāceti /",
    "GSP33brsgor3u:2844": " nivītaṃ manuṣyāṇāṃ prācīnāvītaṃ pitṛṇāmupavītaṃ devānāmiti vākye daive karmaṇyupavītaṃ vidhīyate /",
    "GSP33brsgor3u:2845": " tatstutaye dvayamanūdyate /",
    "GSP33brsgor3u:2846": " mānuṣakriyāsu dehārdhavastrabandhanākhyanivītasya saukaryārtatayā prāptatvāt pitrye karmaṇi prācīnāvītasyāpi vidhyantaraprāptatvādityarthaḥ",
    "GSP33brsgor3u:2847": " vākyāntare ca sākṣādeva pārivrājyavidhirvidheyaiḥ sāhityādityāha-tathaitameveti /",
    "GSP33brsgor3u:2848": " asyeti pārivrājyoktiḥ /",
    "GSP33brsgor3u:2849": " vidheyavedānuvacanādisāhityātpārivrājyasya vidheyatetyarthaḥ /",
    "GSP33brsgor3u:2850": " vākyāntare 'pi sāmyaśrutimāha-ya ceti /",
    "GSP33brsgor3u:2851": " asyeti vānaprasthoktiḥ /",
    "GSP33brsgor3u:2852": " vidheyapañcāgnividyayā tānaprasthasya sahoktyā tadapi vidheyamityarthaḥ /",
    "GSP33brsgor3u:2853": " śrutatritvānyathānupapattyā skandhaśabdasya āśramaparatvaniścaya ityāha-yattūktamityādinā /",
    "GSP33brsgor3u:2854": " utpattibhinnā iti /",
    "GSP33brsgor3u:2855": " yajetādhyetavyaṃ dadyādīti pṛthagutpannā ityarthaḥ //19//",
    "GSP33brsgor3u:2856": " END BsRp_3,4.2.19",
    "GSP33brsgor3u:2857": " START BsRp_3,4.2.20ḥ",
    "GSP33brsgor3u:2858": " vidhir vā dhāraṇavat / BBs_3,4.20 /",
    "GSP33brsgor3u:2859": " skandhaśruteranuvādakatvamaṅgīkṛtya vidhyantarakalpanenāśramā anuṣṭheyā ityuktam /",
    "GSP33brsgor3u:2860": " idānīṃ vidhitvaṃ tasyā eva kalpyaṃ lāghavādityāha-vidhirveti /",
    "GSP33brsgor3u:2861": " yāvajjīvādiśruteraviraktaviṣayatvānna lāghavabādhakatvamiti bhāvaḥ /",
    "GSP33brsgor3u:2862": " alpaphalatvenāśramatrayanindayā brahmasaṃsthatāstutiparamekamidaṃ vākyaṃ bhāti /",
    "GSP33brsgor3u:2863": " tatrāśramavidhicatuṣṭayamayuktamiti śaṅkate-nanviti /",
    "GSP33brsgor3u:2864": " āśramāṇāṃ vidhyantaraprāptyabhāvādanuvādāyogāt /",
    "GSP33brsgor3u:2865": " stutilakṣaṇādoṣācca varaṃ vispaṣṭāśramavidhibhedakalpanamapūrvatvādityāha-satyamityādinā /",
    "GSP33brsgor3u:2866": " pratītaikavākyatvabhaṅgena bhedakalpane dṛṣṭāntamāha-dhāraṇavaditi /",
    "GSP33brsgor3u:2867": " mahāpitṛyajñe pretāgnihotre ca sruci prakṣiptaṃ havirāhavanīyaṃ prati yadā nīyate",
    "GSP33brsgor3u:2868": " tasya haviṣaḥ 'adhastātsamidhaṃ dhārayannanudravet'iti vihitādhodhāraṇastāvakatayopari",
    "GSP33brsgor3u:2869": " hītyasyaikavākyatvabhāne 'pi daive home srugdaṇḍopari samiddhāraṇe vidhirevāpūrvatvāditi",
    "GSP33brsgor3u:2870": " vākyabhedastṛtīyādhyāye jaiminyācāryeṇokta ityarthaḥ /",
    "GSP33brsgor3u:2871": " evaṃ catvāra āśramā vidhīyanta iti pakṣa uktaḥ /",
    "GSP33brsgor3u:2872": " saṃpratyāśramatrayānuvādena pārivrājyamekameva vidhīyata iti pakṣāntaramāha-yadāpītyādinā /",
    "GSP33brsgor3u:2873": " brahmasaṃsthatāvidhau kathaṃ pārivrājyavidhirityāśaṅkya vicārayati-sā ceti /",
    "GSP33brsgor3u:2874": " nanu traya iti vākya āśramacatuṣṭayasyāprāpternirbījo 'yaṃ vicāra ityāśaṅkya tadvākye parivrājakaḥ parāmṛṣṭo na veti saṃdihyādye pūrvapakṣaprāptimāha-yadiceti",
    "GSP33brsgor3u:2875": " nanvanāśramyeva brahmasaṃsthaḥ kiṃ na syādata āha-anāśramitveti /",
    "GSP33brsgor3u:2876": " anāśramī na tiṣṭheteti niṣedhāditi bhāvaḥ /",
    "GSP33brsgor3u:2877": " dvitīye siddhānprāptimāha-atheti /",
    "GSP33brsgor3u:2878": " evaṃ parāmarśatadabhāvābhyāṃ saṃśayamuktvā pūrvapakṣayati-tatreti /",
    "GSP33brsgor3u:2879": " vanasthasya hyasādhāraṇaṃ kṛcchrādikaṃ tapa iti prasiddham /",
    "GSP33brsgor3u:2880": " tenaikena tapaḥ śabdenobhayagrahaṇamanyāyyaṃ bhikṣostapasvitvaprasiddhyābhāvācca //",
    "GSP33brsgor3u:2881": " tathāca yajñādyasādhāraṇadharmadvārā gṛhasthādyāśramatrayavadbrahmasaṃsthaśabdenaiva brahmaniṣṭhāpradhānaścaturthāśramo gṛhyate /",
    "GSP33brsgor3u:2882": " sa ca stutisāmarthyāt saha brahmasaṃsthayā vidhīyata iti siddhāntayati-tadayuktamityādinā /",
    "GSP33brsgor3u:2883": " pṛthagvyapadeśācca brahmasaṃsthaḥ pūrvoktebhya āśramibhyaḥ pṛthagbhūta ityāha-apiceti /",
    "GSP33brsgor3u:2884": " nacāvasthābhedena teṣāmeva brahmasaṃsthā syāditi vācyam /",
    "GSP33brsgor3u:2885": " kālabhedenāpi sati mandaprajñatve prajñādhikyavatsati karmitve teṣāṃ vikṣiptacetasāṃ brahmasaṃsthānupapatteḥ /",
    "GSP33brsgor3u:2886": " karmatyāge ca parivrāḍeva brahmasaṃstha ityasmadiṣṭasiddhiriti bhāvaḥ /",
    "GSP33brsgor3u:2887": " imamevārthaṃ spaṣṭayituṃ śaṅkate-kathaṃ punariti /",
    "GSP33brsgor3u:2888": " yadyapi brahmasaṃsthaśabdaḥ saṃnyāsāśrame na rūḍhastathāpi yogāttamevopasthāpayati /",
    "GSP33brsgor3u:2889": " anyāśrameṣu yaugikārthāsamavāyādityāha-atrocyata iti /",
    "GSP33brsgor3u:2890": " sarvakarmatyāginaḥ praṇavārthabrahmaniṣṭhātirekeṇānuṣṭheyaṃ nāstītyatra mānamāha-tathāceti /",
    "GSP33brsgor3u:2891": " nyāsaḥ saṃnyāso brahmeti stutau hetumāha-brahmā hīti /",
    "GSP33brsgor3u:2892": " hiraṇyagarbho hi para iti prasiddhaḥ ato brahmatvena stutaḥ saṃnyāsaḥ para eveti stutvā karmāṇi nindati tānīti /",
    "GSP33brsgor3u:2893": " tato nyāsa eva jñānadvārā mocakatvādadhika ityarthaḥ /",
    "GSP33brsgor3u:2894": " tadbuddhaye brahmacittāstadātmāno brahmasvarūpāstanniṣṭhāḥ śravaṇādiparāstatparāyaṇāḥ brahmaprepsavaḥ niṣkāmā iti yāvat /",
    "GSP33brsgor3u:2895": " evaṃ brahmasaṃsthaśabdasya jñānapradhānāśramavācitvādamṛtatvakāmastvamumāśramamanutiṣṭhediti vidhiḥ pariṇamyate /",
    "GSP33brsgor3u:2896": " ato na jñānānarthakyadoṣa ityupasaṃharati-tasmāditi /",
    "GSP33brsgor3u:2897": " saṃprati kṛtvācintāmuddhāṭayati-anapekṣyeti /",
    "GSP33brsgor3u:2898": " śiṣyabuddhivaiśadyārthaṃ skandhaśrutimādāya cintā kṛteti bhāvaḥ /",
    "GSP33brsgor3u:2899": " yadivetaratheti /",
    "GSP33brsgor3u:2900": " brahmacarye sthitasyaiva pūrvasukṛtaparipākādvairāgyaṃ yadi syādityarthaḥ /",
    "GSP33brsgor3u:2901": " yaduktaṃ karmānadhikṛtāndhādiviṣayaḥ saṃnyāsa iti tannetyāha-naceti /",
    "GSP33brsgor3u:2902": " sāmānyaśruteḥ saṃkocahetvabhāvāditi bhāvaḥ /",
    "GSP33brsgor3u:2903": " pṛthagiti /",
    "GSP33brsgor3u:2904": " saṃnyāsasyeti śeṣaḥ /",
    "GSP33brsgor3u:2905": " vratī godānādivedavratavān /",
    "GSP33brsgor3u:2906": " gurukulānnivṛttirūpasnānānantaramakṛtagārhasthyo gurusevī snātakaḥ utsannāgnirvidhuraḥ agṛhītāgniranagnikaḥ pravrajedityanvayaḥ /",
    "GSP33brsgor3u:2907": " sakalāṅgānameva kathañcitkarmānadhikṛtānāṃ saṃnyāso yuktaḥ vikalāṅgānāṃ tvandhādīnāṃ na jñānapradhānasaṃnyāsādhikāra ityāha-brahmeti /",
    "GSP33brsgor3u:2908": " dṛṣṭipūtasaṃcāraśravaṇādikaṃ vinā jñānānutpatteḥ /",
    "GSP33brsgor3u:2909": " 'śarīraṃ me vicarṣaṇaṃ jihvā me madhumattamā /",
    "GSP33brsgor3u:2910": " karṇābhyāṃ bhūriviśruvam'ityaṅgasākalyaprārthanāliṅgācca nāndhapaṅgumūkabadhiradīnāmadhikāra ityarthaḥ /",
    "GSP33brsgor3u:2911": " tacceti /",
    "GSP33brsgor3u:2912": " pārivrājyasya brahmajñānāṅgatvaṃ cetyarthaḥ /",
    "GSP33brsgor3u:2913": " brahmabhūyāya brahmasākṣātkārāyeti yāvat //20//",
    "GSP33brsgor3u:2914": " END BsRp_3,4.2.20",
    "GSP33brsgor3u:2915": " START BsRp_3,4.3.21ḥ",
    "GSP33brsgor3u:2916": " stutimātram upādānād iti cen nāpūrvatvāt / BBs_3,4.21 /",
    "GSP33brsgor3u:2917": " stutimātraṃ /",
    "GSP33brsgor3u:2918": " pṛthivyaboṣadhipuruṣavāgṛksāmnāṃ saptānāṃ rasānāṃ rasatamo 'ṣṭama udgīthāvayava oṅkāraḥ",
    "GSP33brsgor3u:2919": " paramaḥ paramātmapratīkatvātparasya brahmaṇor'dhaṃ sthānaṃ tadarhatīti parārdhyaṃ ityarthaḥ /",
    "GSP33brsgor3u:2920": " āsu śrutīṣvaṅgopādānādapūrvārthatvācca saṃśayamāha-kimiti /",
    "GSP33brsgor3u:2921": " yathānuṣṭheyagārhasthyasāmyaśruteḥ pārivrājyasyānuṣṭheyatvaṃ tadvadāsāṃ śrutīnāṃ juhvādistutiśrutisāmyātstutitvamiti pūrvapakṣayati-stutyarthā iti /",
    "GSP33brsgor3u:2922": " juhūriyameva pṛthivīti stūyate /",
    "GSP33brsgor3u:2923": " cayanasthaḥ kūrma āditya iti /",
    "GSP33brsgor3u:2924": " āhavanīyaḥ svargaloka iti stutiḥ /",
    "GSP33brsgor3u:2925": " tathodgīthādīnāṃ rasatamatvādiguṇaiḥ stutirityarthaḥ /",
    "GSP33brsgor3u:2926": " stutilakṣaṇāto varaṃ vidhikalpanamanuṣṭhānaphalalābhāditi siddhāntayati-nahi stutīti /",
    "GSP33brsgor3u:2927": " pūrvapakṣe svananuṣṭhānaṃ phalaṃ siddhānte tvanuṣṭhānaṃ phalamiti mantavyam /",
    "GSP33brsgor3u:2928": " stāvakatvenārthavattvaṃ kiṃ na syādityata āha-vidhāyakasyeti /",
    "GSP33brsgor3u:2929": " yuktamiyameva juhūrityādiśrutīnāṃ phalavajjuhvādividhiprakaraṇasthatayā stāvakatvenārthavattvaṃ;",
    "GSP33brsgor3u:2930": " rasatamādiśrutīnāṃ tu kratvaṅgavidhiprakaraṇasthatvābhāvātphalavadapūrvopāstividhāyakatvameva yuktaṃ kratvantaraśrutivaditi bhāvaḥ //21//",
    "GSP33brsgor3u:2931": " END BsRp_3,4.3.21",
    "GSP33brsgor3u:2932": " START BsRp_3,4.3.22ḥ",
    "GSP33brsgor3u:2933": " bhāvaśabdāc ca / BBs_3,4.22 /",
    "GSP33brsgor3u:2934": " kiñcātra vidhikalpya iti kṛtvācintayoktaṃ vastutastu na kalpyaḥ kḷptatvādityāha-bhāveti /",
    "GSP33brsgor3u:2935": " na caivamupāsānāvidhistāvakatvaṃ rasatamādiśrutīnāmiti sāṃpratam /",
    "GSP33brsgor3u:2936": " vidhyapekṣitaviṣayārpakatvasaṃbhave stutilakṣaṇayogāditi bhāvaḥ /",
    "GSP33brsgor3u:2937": " devo madiṣṭaṃ kuryāditi prārthanādāvapi liṅgādiprayogādupāsītetyādiśabdānāṃ kathaṃ vidhiparatvaniścaya ityata āha-tathāceti /",
    "GSP33brsgor3u:2938": " etalliṅgādikaṃ vedeṣūtsargato niyameneṣṭasādhanatvākhyavidherlakṣaṇaṃ jñāpakaṃ syāt /",
    "GSP33brsgor3u:2939": " upapadādibādhake tvanyārthaparamityarthaḥ /",
    "GSP33brsgor3u:2940": " tadidamāha-liṅādīti /",
    "GSP33brsgor3u:2941": " naca śloke pañcamamityukteḥ pañcapadānāmeva vidhilakṣaṇatvaṃ nopāsītetyādīnāmiti bhramitavyam /",
    "GSP33brsgor3u:2942": " kriyāsāmānyavācināṃ kṛbhvastīnāmudāharaṇena sarvadhātūparaktaliṅādīnāṃ vidhilakṣaṇatvasya vivakṣitatvātpañcamapadaṃ tūktāpekṣayā ślokapūraṇārthaṃ mṛtyurdhāvati pañcama itivat /",
    "GSP33brsgor3u:2943": " yadyapi ḍukṛñ karaṇa iti dhātereva karaṇaśabditabhāvanākhyakriyāsāmānyavācitvaṃ netarayordhātvorbhū",
    "GSP33brsgor3u:2944": " sattāyāmas bhuvītyarthāntarokteḥ tathāpi janmākhyabhavanasya tatphalasyāstitvasya",
    "GSP33brsgor3u:2945": " ca prayojyaniṣṭhasya prayojakavyāpārātmakabhāvanāvyāptatvāttayoḥ kriyāsāmānyavācitvavyavahāraḥ /",
    "GSP33brsgor3u:2946": " tatra kuryāditi prakṛtyarthabhāvanākhyātenānūdyate yathā dvāviti prayoge prakṛtyartho dvitvaṃ pratyayenānūdyate /",
    "GSP33brsgor3u:2947": " tadvalliṅā ca tasyā iṣṭasādhanatvākhyavidhirbodhyate /",
    "GSP33brsgor3u:2948": " kartā tu tayākṣipyata ityākṣiptakartṛkā bhāvanodāhṛtā /",
    "GSP33brsgor3u:2949": " tathā kriyetetyatrāpi prakṛtipratyayārthau vyākhyātau /",
    "GSP33brsgor3u:2950": " karmātra prādhānyenākṣipyata ityākṣiptakarmikābhāvanodāhṛtā /",
    "GSP33brsgor3u:2951": " ākhyātānāṃ kartrādikārake śaktya bhāvātkartṛkarmaṇorākṣepa eveti mīmāṃsakamatam /",
    "GSP33brsgor3u:2952": " kartavyamiti kṛtyapratyayena karmakārakamucyate /",
    "GSP33brsgor3u:2953": " tasyopasarjanatvena prakṛtyā bhāvanokteti bhedaḥ /",
    "GSP33brsgor3u:2954": " tathā daṇḍī bhavet bhūyate daṇḍinā bhavitavyamityudāhartavyam /",
    "GSP33brsgor3u:2955": " tathā syādbhūyeta bhavitavyamityastidhātorapyudāharaṇaṃ draṣṭavyam /",
    "GSP33brsgor3u:2956": " asterbhūrādeśāt /",
    "GSP33brsgor3u:2957": " etaddhātutrayoparaktaliṅādibhiḥ sarvadhātvarthoparaktabhāvanāgateṣṭasādhānatvarūpo vidhireka evocyate /",
    "GSP33brsgor3u:2958": " dhātūnāṃ pratyayānāṃ kartrādikārakāṇāṃ ca bhede 'pi vidhibhedo nāstīti jñāpanārthaṃ pratidhātūdāharaṇatrayaṃ darśitamiti sarvamavadātam /",
    "GSP33brsgor3u:2959": " evaṃ sūtre bhāvo vidhiriti vyākhyāya caśabdātphalamiti vyācaṣṭe-pratiprakaraṇaṃ iti /",
    "GSP33brsgor3u:2960": " eṣa ṛtvigupāsakaḥ kāmāgānasya gānena phalasaṃpādanasyeṣṭe samartha ityarthaḥ /",
    "GSP33brsgor3u:2961": " evamaṅgāśritavidyā api svatantraphalāḥ kimu vaktavyamanaṅgātmavidyāyāḥ svātantryamiti /",
    "GSP33brsgor3u:2962": " ātmavidyāsvātantryo cintāyā asyāḥ paryavasānātpādasaṃgatirbodhyāḥ //22//",
    "GSP33brsgor3u:2963": " END BsRp_3,4.3.22",
    "GSP33brsgor3u:2964": " START BsRp_3,4.4.23ḥ",
    "GSP33brsgor3u:2965": " pāriplavārthā iti cen na viśeṣitatvāt / BBs_3,4.23 /",
    "GSP33brsgor3u:2966": " pāriplavārthāḥ /",
    "GSP33brsgor3u:2967": " aśvamedhe putrādiparivṛtāya rājñe pāriplavamācakṣīteti nānāvidhākhyānakathanātmakaḥ pāriplavaprayogo vihitaḥ /",
    "GSP33brsgor3u:2968": " tathāca vedāntasthakathānāmākhyānatvasāmānyādvidyāsaṃnidhānācca saṃśayamāha-kimiti /",
    "GSP33brsgor3u:2969": " pūrvaṃ stutyapekṣayā vijhirjyāyānanuṣṭhānalābhādityuktam /",
    "GSP33brsgor3u:2970": " tathaiva kathānāṃ na vidyāstāvakatvaṃ pāriplavānuṣṭhānalābhāditi pūrvapakṣaḥ /",
    "GSP33brsgor3u:2971": " tatra phalamāha-tataśceti /",
    "GSP33brsgor3u:2972": " yathā devasya tvā saviturityādimantre kasyacitpadasya prayogasamavetārthatayā śeṣasya prayogāṅgatvaṃ tathā vedāntasthakathānāṃ prayogaśeṣatvam",
    "GSP33brsgor3u:2973": " tadekavākyatayā sarvavedāntānāṃ karmaśeṣatvānna vidyāprādhānyamityarthaḥ /",
    "GSP33brsgor3u:2974": " kathānāṃ guruśiṣyasamācārapradarśanena buddhisaukaryadvārā saṃnihitavidyāśeṣatvaṃ sāmardhyaliṅgādato vidyāprādhānyamiti phalaṃ matvā siddhāntayati-tannetyādinā",
    "GSP33brsgor3u:2975": " aśvamedhe prathama'hani manurvaivasvata iti kathāṃ brūyāddvitīye 'hani yamo vaivasvata",
    "GSP33brsgor3u:2976": " iti tṛtīye 'hani varuṇa āditya iti vākyaśeṣe kathānāṃ viśiṣyoktatvādupakramasya saṃkoco",
    "GSP33brsgor3u:2977": " yukta iti bhāvaḥ //23 //",
    "GSP33brsgor3u:2978": " END BsRp_3,4.4.23",
    "GSP33brsgor3u:2979": " START BsRp_3,4.5.24ḥ",
    "GSP33brsgor3u:2980": " tathā caikavākyatopabandhāt / BBs_3,4.24 /",
    "GSP33brsgor3u:2981": " kva tarhi kathānāṃviniyoga ityāśaṅkya saṃnidhānādvidyāsvityāha-tathāceti /",
    "GSP33brsgor3u:2982": " prarocanaṃ prītijananaṃ sa prajāpatirvapāmudakhidat homāyoddhṛtavānityasya prājāpatyamajaṃ tūparamālabheteti vidhiśeṣatve evamanyeṣāṃ tattadvidhiśeṣatvaṃ draṣṭavyam //24//",
    "GSP33brsgor3u:2983": " END BsRp_3,4.5.24",
    "GSP33brsgor3u:2984": " START BsRp_3,4.5.25ḥ",
    "GSP33brsgor3u:2985": " ata eva cāgnīndhanādyanapekṣā / BBs_3,4.25 /",
    "GSP33brsgor3u:2986": " evamādyādhikaraṇaprameyaṃ vidyāsvātantryamadhikaraṇatrayeṇa dṛḍhīkṛtyādyādhikaraṇasya phalamāha-ata eva ceti /",
    "GSP33brsgor3u:2987": " brahmavidyā svaphale mokṣe janayitavye sahakāritvena karmāṇyapekṣate na veti vādivivādātsaṃśaye",
    "GSP33brsgor3u:2988": " tenaiti brahmavitpuṇyakṛttaijasa ityādiśrutyā jñānakarmasamuccayena mokṣaprāptikathanādapekṣata",
    "GSP33brsgor3u:2989": " iti prāpte vidyāyā muktihetutvādavidyānivṛttyākhyamuktau na karmāpekṣeti siddhāntayati-puruṣārtha iti /",
    "GSP33brsgor3u:2990": " agnīndhanapadena tatsādhyakarmāṇi lakṣyante /",
    "GSP33brsgor3u:2991": " puṇyakṛttaijasaḥ śuddhasatve brahmavidbhūtvā tena vedanenaiti brahma prāpnotīti śrutirvyākhyeyeti bhāvaḥ /",
    "GSP33brsgor3u:2992": " muktāveva karmaṇāmasāmarthyādanapekṣā vidyāyāṃ tvasti cittaśuddhidvārā teṣāmapekṣetyadhikaṃ vaktumayamupasaṃhāra ityupasaṃhārasūtrasya phalamāha-adhiketi",
    "GSP33brsgor3u:2993": " END BsRp_3,4.5.25",
    "GSP33brsgor3u:2994": " START BsRp_3,4.6.26ḥ",
    "GSP33brsgor3u:2995": " sarvāpekṣā ca yajñādiśruter aśvavat / BBs_3,4.26 /",
    "GSP33brsgor3u:2996": " adhikamāha-sarvāpekṣā /",
    "GSP33brsgor3u:2997": " yathā pramāphalatvādavidyānivṛttau karmānapekṣā tathā pramātvādvidyāyāmapi pramākaraṇamātrasādhyāyāṃ nāsti karmāpekṣeti pūrvapakṣaḥ /",
    "GSP33brsgor3u:2998": " tatra vidyārthaṃ karmānuṣṭhānāsiddhiḥ /",
    "GSP33brsgor3u:2999": " phalaṃ siddhānte tatsiddhiriti bhedaḥ /",
    "GSP33brsgor3u:3000": " atra vividiṣāyāmiṣyamāṇajñāne vā yajñādīnāṃ karmaṇāṃ hetutvamapūrvatvādvidhīyate /",
    "GSP33brsgor3u:3001": " pramāyā apyutpattipratibandhakaduritakṣayākhyaśuddhidvārā karmasādhyatvasaṃbhavāt /",
    "GSP33brsgor3u:3002": " naca pāraṃparye tṛtīyāśrutivirodhaḥ /",
    "GSP33brsgor3u:3003": " jvālādvārā pāraṃparye 'pi kāṣṭhaiḥ pacatīti prayogāt,",
    "GSP33brsgor3u:3004": " dvārasyāvyavadhāyakatvāt /",
    "GSP33brsgor3u:3005": " naca śuddherdvāratve mānābhāvaḥ /",
    "GSP33brsgor3u:3006": " 'jñānamutpadyate puṃsāṃ kṣayātpāpasya karmaṇaḥ /",
    "GSP33brsgor3u:3007": " kaṣāye karmabhiḥ pakve tato jñānaṃ pravartate'iti smṛteḥ /",
    "GSP33brsgor3u:3008": " 'avidyayā mṛtyuṃ tīrtvā vidyayāmṛtamaśnute'ityādiśrutyā karmaṇā pāpanivṛttau jñānena muktyabhidhānācceti siddhāntayati-idamiti /",
    "GSP33brsgor3u:3009": " nanvatra vividiṣantīti pañcamalakāreṇa vividiṣāṃ bhāvayeyuriti sanarthecchaiva bhāvyatayā bhāti /",
    "GSP33brsgor3u:3010": " tāṃ viṣayasaundaryalabhyatayollaṅghya vedanaṃ cedbhāvyamucyate tarhi vedanamapyullaṅghya tatphalaṃ mokṣa eva karmabhirbhāvyaḥ kiṃ na syādityata āha-vividiṣāsaṃyogācceti /",
    "GSP33brsgor3u:3011": " iṣyamāṇatayā vidyāyāḥ śabdataḥ phalatvabhānādaśrutamokṣo na phalamanyathā kāṣṭhaiḥ pacatītyatrāpi kāṣṭhānāṃ pākaphalatṛptihetutvaprasaṅgāditi bhāvaḥ /",
    "GSP33brsgor3u:3012": " karmaṇāṃ jñānārthatve liṅgavākyānyāha-athetyādinā /",
    "GSP33brsgor3u:3013": " kaścidvedabhāgaḥ sākṣādbrahmākhyaṃ padaṃ brūte /",
    "GSP33brsgor3u:3014": " kaścittu jñānārthakarmadvāreti matvā sarve vedāntā ityuktam /",
    "GSP33brsgor3u:3015": " spaṣṭamanyat //26//",
    "GSP33brsgor3u:3016": " END BsRp_3,4.6.26",
    "GSP33brsgor3u:3017": " START BsRp_3,4.6.27ḥ",
    "GSP33brsgor3u:3018": " śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt / BBs_3,4.27 /",
    "GSP33brsgor3u:3019": " evaṃ vidyotpattau bahiraṅgāni karmāṇyuktvāntaraṅgaṇyāha-śameti /",
    "GSP33brsgor3u:3020": " vidyāstutyarthatvenaikavākyatvasaṃbhave vartamānoktibhaṅgena vidhikalpanamayuktaṃ vidyāvākyādbhedaprasaṅgāt /",
    "GSP33brsgor3u:3021": " atastattvamasīti śabdamātralabhyā vidyeti parābhiprāyamanūdyāṅgīkaroti-tathāpi tviti /",
    "GSP33brsgor3u:3022": " śamāderāvaśyakatvānna śabdamātralabhyā vidyetyarthaḥ yasmādevaṃvinna lipyate karmaṇā",
    "GSP33brsgor3u:3023": " pāpakena tasmādeva vidyārthī śamādyupeto bhūtvā vicārayediti vidhirgamyata ityāha-neti brūma iti /",
    "GSP33brsgor3u:3024": " atroparatapadena saṃnyāsa uktastasya śravaṇāṅgatvamate śamādiviśiṣṭaśravaṇamatra vidhīyate /",
    "GSP33brsgor3u:3025": " yadi tu 'lokamicchantaḥ pravrajanti',",
    "GSP33brsgor3u:3026": " 'jñānaṃ puraskṛtya saṃnyaset'ityādi śrutismṛtiṣu phalavattvenotpannasaṃnyāsasyāṅgatvāyogāt,",
    "GSP33brsgor3u:3027": " śrotavya iti vihitaśravaṇānuvādenānekaśamādividhāne vākyabhedāpātāt,",
    "GSP33brsgor3u:3028": " paśyediti ca prakṛtyā śravaṇalakṣaṇādoṣācca saṃnyāso na śravaṇasyāṅgaṃ kintu tataḥ",
    "GSP33brsgor3u:3029": " prāganuṣṭhoyatve 'pi śravaṇavajjñānārtha iti mataṃ tadā śamādisamuccayena jñānaṃ",
    "GSP33brsgor3u:3030": " bhāvayediti jñānārthaṃ śamādisamuccayavidhirityanavadyam /",
    "GSP33brsgor3u:3031": " yaḥ pūrvaṃ yajñādiśruteḥ stutyarthatvāṅgīkāraḥ āpātato guḍajihvikānyāyena śamādisvīkārārthaṃ kṛtastamidānīṃ tyajati-yajñādīnyapīti /",
    "GSP33brsgor3u:3032": " yajñādīnāṃ vidyāsādhanatvarūpasaṃyogasyāpūrvatvādavāntaravākyabhedena vidhiḥ svīkriyata /",
    "GSP33brsgor3u:3033": " brahmavidyāvākyena mahāvākyaikavākyatā cetyarthaḥ /",
    "GSP33brsgor3u:3034": " paramaprakaraṇe 'pyavāntaravidhirityatra pūrvatantrasaṃmatimāha-tasmātpūṣeti /",
    "GSP33brsgor3u:3035": " darśapūrṇamāsaprakaraṇe śrutaṃ pūṣā prapiṣṭabhāga iti /",
    "GSP33brsgor3u:3036": " tatra pūṣā devatā piṣṭabhāgo vā darśapūrmamāsayornāsti /",
    "GSP33brsgor3u:3037": " ataḥ samāsātpratītasya kālatrayānavamṛṣṭasya dravyadevatāsaṃbandhasyāvinābhāvena",
    "GSP33brsgor3u:3038": " yāgavidhyupasthāpakatvāt prayogajñānāya vidhipadamadhyāhṛtya prakaraṇādutkarṣeṇa",
    "GSP33brsgor3u:3039": " pūṣoddeśena piṣṭabhāgaḥ kartavya iti vikṛtau saṃbandhaḥ /",
    "GSP33brsgor3u:3040": " pauṣṇaṃ peṣaṇamiti sūtre vicāritamityarthaḥ /",
    "GSP33brsgor3u:3041": " 'svakarmaṇā tamabhyarcya siddhiṃ vindati mānavaḥ'ityādyāḥ smṛtyaḥ /",
    "GSP33brsgor3u:3042": " karmaṇāṃ jñānahetutve śamādivadyāvajjñānodayamanuvṛttiḥ syāttathāca saṃnyāsābhāva ityata āha-tatrāpīti /",
    "GSP33brsgor3u:3043": " dṛṣṭavikṣepanivṛttidvārā śamādīnāṃ śānārthatvādanuvṛttirna karmaṇāmadṛṣṭadvārā jñānārthatvāditi bhāvaḥ //27//",
    "GSP33brsgor3u:3044": " END BsRp_3,4.6.27",
    "GSP33brsgor3u:3045": " START BsRp_3,4.7.28-29ḥ",
    "GSP33brsgor3u:3046": " sarvān nānumatiś ca prāṇātyaye taddarśanāt / BBs_3,4.28 /",
    "GSP33brsgor3u:3047": " abādhāc ca / BBs_3,4.29 /",
    "GSP33brsgor3u:3048": " sarvānnānumatiḥevaṃvidi prāṇasyānnaṃ sarvamiti dhyānavatītyarthaḥ /",
    "GSP33brsgor3u:3049": " jagdhaṃ bhakṣitam /",
    "GSP33brsgor3u:3050": " apūrvatvādvidhyaśruteśca saṃśayaḥ /",
    "GSP33brsgor3u:3051": " apūrvatvādyajñādivadvidhiḥ kalpya iti iti pūrvapakṣayati-vidhiriti /",
    "GSP33brsgor3u:3052": " atra bhakṣyābhakṣyaniyamatyāgasya vidyāṅgatvasiddhiḥ phalaṃ siddhānte tu vidyāstutiriti vivekaḥ /",
    "GSP33brsgor3u:3053": " na kalañjaṃ bhakṣyediti śāstraṃ prāṇavidvyatiriktaviṣayam /",
    "GSP33brsgor3u:3054": " yathā grāmyakarmaṇi vāmadevyasāmopāsakavyatiriktaviṣayaṃ parastrīniṣedhaśāstraṃ tadvaditi prāpte siddhāntaṃ sūtrādbahireva darśayati-nedamiti",
    "GSP33brsgor3u:3055": " prāṇavidyāvidhisaṃnidheraśakyatvācca stutireva na vidhiḥ kalpyaḥ niṣedhaśāstravirodhāt kḷpto hi vidhiḥ sāmānyaśāstrabādhako natu kalpya iti bhāvaḥ /",
    "GSP33brsgor3u:3056": " svasthasya prāṇavido na sarvānnānumatirityatra liṅgaṃ vadan sūtraṃ yojayati-taddarśayatīti /",
    "GSP33brsgor3u:3057": " maṭacyo raktakṣudrapakṣiṇastairhateṣu kurudeśasthasasyeṣu durbhikṣe jāte bālayā saha",
    "GSP33brsgor3u:3058": " jāyayā munirdeśāntaraṃ gacchannibhyāgrāme sthitavānibhyo hastipālakastena sāmikhāditānardhabhakṣitān",
    "GSP33brsgor3u:3059": " kutsitamāṣān yācayitvā bhakṣitavān /",
    "GSP33brsgor3u:3060": " ibhvena jalaṃ gṛhāṇetyukte satyucchiṣṭaṃ vai me pītaṃ syāditi pratiṣidhya māṣāḥ kiṃ nocchiṣṭā itībhyenokte sati māṣabhakṣaṇe jalatyāge ca kāraṇamuvāca",
    "GSP33brsgor3u:3061": " annāṃśe mama āpadasti /",
    "GSP33brsgor3u:3062": " jalapānaṃ tu svecchātastaḍāgādau labhyata iti māṣān khāditvāvaśiṣṭāñjāyāyai dattavān /",
    "GSP33brsgor3u:3063": " sā cānāpadgatā patyurāpadaṃ jñātvā māṣānsaṃrakṣya prātastasmai dadau /",
    "GSP33brsgor3u:3064": " sa ca tān khāditvā rājño yajñaṃ gatvā prastotrādīnākṣipya prāṇādikāṃ prāstāvādidevatāmupadīśya dhanaṃ prāpya sthita iti bhāvaḥ /",
    "GSP33brsgor3u:3065": " atrocchiṣṭabhakṣaṇajalatyāgātmakaśiṣṭācāraliṅgācchrautādanāpadi viduṣāpyabhakṣyaṃ na bhakṣaṇīyamiti sūcyata iti bhāvaḥ // 28 // //29//",
    "GSP33brsgor3u:3066": " END BsRp_3,4.7.28-29",
    "GSP33brsgor3u:3067": " START BsRp_3,4.7.30ḥ",
    "GSP33brsgor3u:3068": " api ca smaryate / BBs_3,4.30 /",
    "GSP33brsgor3u:3069": " surāpānenāpi jīvanamāśaṅkya kadāpi tanna kāryamityāha-tathā madyaṃ nityaṃ brahmaṇa iti /",
    "GSP33brsgor3u:3070": " varjayoditi śeṣaḥ /",
    "GSP33brsgor3u:3071": " kuta ityāśaṅkya maraṇāntaprāyaścittavidhānādityāha-surāpasyeti /",
    "GSP33brsgor3u:3072": " uṣṇāmatitaptāṃ surāmiti śeṣaḥ /",
    "GSP33brsgor3u:3073": " itaśca sā na peyetyāha-surāpā iti //30//",
    "GSP33brsgor3u:3074": " END BsRp_3,4.7.30",
    "GSP33brsgor3u:3075": " START BsRp_3,4.7.31ḥ",
    "GSP33brsgor3u:3076": " śabdaś cāto 'kāmakāre / BBs_3,4.31 /",
    "GSP33brsgor3u:3077": " udāhṛtasmṛtīnāṃ mūlaśrutimāha-śabdaśceti /",
    "GSP33brsgor3u:3078": " kāmakāro yatheṣṭapravṛttiḥ so 'pi niṣedho 'pi upapannataro bhavati /",
    "GSP33brsgor3u:3079": " na ha vā evaṃvidītyasyārthavādatvāt /",
    "GSP33brsgor3u:3080": " yadyayamapi vidhiḥ syāttarhi vihitapratiṣiddhatvātṣoḍaśigrahaṇāgrahaṇavatsurāpāne vikalpaḥ syātsa ca sarvasmṛtibhiḥ śiṣṭācāreṇa ca viruddha iti tātparyārthaḥ //31//",
    "GSP33brsgor3u:3081": " END BsRp_3,4.7.31",
    "GSP33brsgor3u:3082": " START BsRp_3,4.8.32ḥ",
    "GSP33brsgor3u:3083": " vihitatvāc cāśramakarmāpi / BBs_3,4.32 /",
    "GSP33brsgor3u:3084": " vihitatvāccāśramakarmāpi /",
    "GSP33brsgor3u:3085": " nityāgnihotrādikarmasu vihitatvādviniyuktaviniyogavirodhācca saṃśaye śāstrāntaravirodhātsarvānnatvokteḥ",
    "GSP33brsgor3u:3086": " stutitvavannityaviniyuktatvaśrutivirodhādvividiṣāyāṃ viniyogaśruteḥ stutitvamiti",
    "GSP33brsgor3u:3087": " pūrvapakṣamāha-tatreti /",
    "GSP33brsgor3u:3088": " jñānakāmanayānuṣṭhāne karmaṇāmanityatvamanāvaśyakatvam /",
    "GSP33brsgor3u:3089": " tasyā anityatvādyāvajjīvādividhinā tu nityatvaṃ ceti viruddhadharmadvayāpātādvividiṣāśruteḥ stutitvamiti phalaṃ pūrvapakṣe /",
    "GSP33brsgor3u:3090": " siddhānte tūbhayathānuṣṭhānaṃ phalam //32//",
    "GSP33brsgor3u:3091": " END BsRp_3,4.8.32",
    "GSP33brsgor3u:3092": " START BsRp_3,4.8.33ḥ",
    "GSP33brsgor3u:3093": " sahakāritvena ca / BBs_3,4.33 /",
    "GSP33brsgor3u:3094": " saha militvā śuddhidvārā vidyāṃ kurvantīti sahakārīṇi karmāṇi /",
    "GSP33brsgor3u:3095": " teṣāṃ bhāvastatvaṃ tenetyarthaḥ /",
    "GSP33brsgor3u:3096": " vidyayā saha phalakāritvaṃ sahakāripadātprāptaṃ nirasyati-nacedamiti /",
    "GSP33brsgor3u:3097": " vidyāyā avihitatvānnāṅgapekṣāsti /",
    "GSP33brsgor3u:3098": " ato vihitāni karmāṇi avihitāyā na sahakāryaṅgāni mokṣasyāsādhyatvācca na karmāṇāṃ sahakāritvasaṃbhava ityarthaḥ /",
    "GSP33brsgor3u:3099": " tulyabalaśrutidvayena viniyogapṛthaktvaṃ saṃyogabhedastato na virodhaḥ /",
    "GSP33brsgor3u:3100": " kāmanāyā anityatve 'pi karmaṇāṃ nānityatvaṃ nityavidhinā prayogasya nityatvāt /",
    "GSP33brsgor3u:3101": " satyāṃ kāmanāyāṃ kāmyaprayogenaiva nityatvasiddherna kaścidvirodhaḥ /",
    "GSP33brsgor3u:3102": " idañca 'ekasya tūbhayatve saṃyogapṛthaktvam'iti sūtre cintitam /",
    "GSP33brsgor3u:3103": " yathā 'khādiro yūpo bhavati'iti śrutyā khādiratvasya kratvarthatā khādiraṃ vīryakāmasyeti śrutyā puruṣārthatā ceti /",
    "GSP33brsgor3u:3104": " ataḥ sati vākyadvaye viniyuktaviniyogo na virudhyata ityarthaḥ //33//",
    "GSP33brsgor3u:3105": " END BsRp_3,4.8.33",
    "GSP33brsgor3u:3106": " START BsRp_3,4.8.34ḥ",
    "GSP33brsgor3u:3107": " sarvathāpi ta evobhayaliṅgāt / BBs_3,4.34 /",
    "GSP33brsgor3u:3108": " nanu nityāgnihotrādibhyo bhinnā evāpūyarvajñādayo vividiṣāyāṃ viniyujyantāṃ tatra kuto viniyuktaviniyogastatrāha-sarvathāpīti /",
    "GSP33brsgor3u:3109": " nityatve kāmyatve cetyarthaḥ /",
    "GSP33brsgor3u:3110": " kuṇḍapāyināmayane māsamagnihotraṃ juhvatītyākhyātasya sādhyahomavācitvāttadekārthakāgnihotrapadasya",
    "GSP33brsgor3u:3111": " vyavahitasiddhāgnihotraparāmarśakatvāyogānmāsaguṇaviśiṣṭaṃ karmāntaraṃ vidhīyata",
    "GSP33brsgor3u:3112": " iti yuktamiha tu yajñenetyādi subantānāmākhyātenaikārthatvābhāvātsiddhavyavahitakarmānuvādakatvātteṣāmeva",
    "GSP33brsgor3u:3113": " karmaṇāṃ jñānārthatvavidhiriti bhāvaḥ /",
    "GSP33brsgor3u:3114": " siddhakarmasu saṃskāratvaprasiddhirapi śuddhākhyasaṃskāradvārā jñānārthakakarmābhede liṅgamityāha-yasyaita iti //34//",
    "GSP33brsgor3u:3115": " END BsRp_3,4.8.34",
    "GSP33brsgor3u:3116": " START BsRp_3,4.8.35ḥ",
    "GSP33brsgor3u:3117": " anabhibhavaṃ ca darśayati / BBs_3,4.35 /",
    "GSP33brsgor3u:3118": " brahmacaryādikarmaṇāṃ pratibandhadhvaṃsadvārā vidyārthatve liṅgamāha-anabhibhavaṃ ceti //35//",
    "GSP33brsgor3u:3119": " END BsRp_3,4.8.35",
    "GSP33brsgor3u:3120": " START BsRp_3,4.9.36-37ḥ",
    "GSP33brsgor3u:3121": " antarā cāpi tu taddṛṣṭeḥ / BBs_3,4.36 /",
    "GSP33brsgor3u:3122": " api ca smaryate / BBs_3,4.37 /",
    "GSP33brsgor3u:3123": " antarā cāpi tu taddṛṣṭeḥ /",
    "GSP33brsgor3u:3124": " anāśramiṇāṃ japādikarmasattvānninditatvācca saṃśaye sati āśramakarmaṇāmeva vidyāhetutvaśruteranāśramasya ninditatvāccānadhikāra iti pūrvapakṣaḥ",
    "GSP33brsgor3u:3125": " tatrānāśramakarmaṇāṃ vidyāhetutvāsiddhiḥ /",
    "GSP33brsgor3u:3126": " siddhānte tatsiddhiriti phalam // 36 // //37//",
    "GSP33brsgor3u:3127": " END BsRp_3,4.9.36-37",
    "GSP33brsgor3u:3128": " START BsRp_3,4.9.38ḥ",
    "GSP33brsgor3u:3129": " viśeṣānugrahaś ca / BBs_3,4.38 /",
    "GSP33brsgor3u:3130": " raikvādīnāṃ vidyāvattvaliṅgasya janmāntarāśramakarmaṇānyathāsiddheranāśramakarmaṇo vidyārthatvaprāpakaṃ mānāntaraṃ vācyamiti śaṅkate-nanu liṅgamiti",
    "GSP33brsgor3u:3131": " anāśramitvāviruddhānāṃ varṇamātraprāptadharmāṇāṃ vidyārthatve mānamāha-tathāceti /",
    "GSP33brsgor3u:3132": " maitro dayāvānityarthaḥ /",
    "GSP33brsgor3u:3133": " nanvanāśramiṇāṃ karma bhavatu vidyāhetustathāpi teṣāṃ na śravaṇādāvadhikāraḥ saṃnyāsābhāvādityata āha-dṛṣṭārthā ceti /",
    "GSP33brsgor3u:3134": " bandhakājñānadhvastiphalakavidyākāmasya śravaṇe 'dhikāraḥ /",
    "GSP33brsgor3u:3135": " saṃnyāso 'pi kadācitkṛto jñāna upakaroti śravaṇaṃ pratyanaṅgatvāditi bhāvaḥ //38//",
    "GSP33brsgor3u:3136": " END BsRp_3,4.9.38",
    "GSP33brsgor3u:3137": " START BsRp_3,4.9.39ḥ",
    "GSP33brsgor3u:3138": " atas tv itarajjyāyo liṅgāc ca / BBs_3,4.39 /",
    "GSP33brsgor3u:3139": " tarhyāśramitvaṃ vṛthetyata āha-atastviti /",
    "GSP33brsgor3u:3140": " puṇyakṛttaijasaḥ śuddhasatvastena jñānamārgeṇaiti brahma prāpnotītyarthaḥ //",
    "GSP33brsgor3u:3141": " atra puṇyakṛttvaliṅgādāśramitvaṃ jyāyaḥ puṇyopacaye śīghraṃ vidyālābhādanāśramasya ninditatvācceti bhāvaḥ //39//",
    "GSP33brsgor3u:3142": " END BsRp_3,4.9.39",
    "GSP33brsgor3u:3143": " START BsRp_3,4.10.40ḥ",
    "GSP33brsgor3u:3144": " tadbhūtasya tu nātadbhāvo jaiminer api niyamāt tadrūpābhāvebhyaḥ / BBs_3,4.40 /",
    "GSP33brsgor3u:3145": " tadbhūtasya tu /",
    "GSP33brsgor3u:3146": " uttamāśramātpūrvāśramaṃ prāptasya pracyutasya karmāpi vidyāheturanāśramikarmavaditi saṃgatiḥ,",
    "GSP33brsgor3u:3147": " pūrvapakṣaphalaṃ caitat /",
    "GSP33brsgor3u:3148": " siddhānte tu bhraṣṭasya karma na heturiti phalam /",
    "GSP33brsgor3u:3149": " rāgādiprābalyātpracyutiniṣedhācca pracyutiḥ prāmāṇikī na veti saṃśayamāhaḥ /",
    "GSP33brsgor3u:3150": " siddhāntasūtre niyamaṃ vyācaṣṭe-tathāhīti /",
    "GSP33brsgor3u:3151": " atyantamiti naiṣṭhikatvaniyamaḥ /",
    "GSP33brsgor3u:3152": " araṇyamityekāntopalakṣitaṃ pārivrājyaṃ gṛhyate /",
    "GSP33brsgor3u:3153": " tadiyādgacchediti padaṃ śāstramārgastatastasmātpārivrājyānna punareyānna pracyavediti uniṣadrahasyamityarthaḥ /",
    "GSP33brsgor3u:3154": " atadrūpaṃ pracyutau pramāṇābhāvaṃ vyācaṣṭe-yathāceti /",
    "GSP33brsgor3u:3155": " śiṣṭācārābhāvamāha-nacaivamiti /",
    "GSP33brsgor3u:3156": " 'caṇḍālāḥ pratyavasitāḥ'iti smṛteśca patitānāṃ karma niṣphalamiti bhāvaḥ //40//",
    "GSP33brsgor3u:3157": " END BsRp_3,4.10.40",
    "GSP33brsgor3u:3158": " START BsRp_3,4.11.41ḥ",
    "GSP33brsgor3u:3159": " na cādhikārikam api patanānumānāt tadayogāt / BBs_3,4.41 /",
    "GSP33brsgor3u:3160": " nacādhikārikam /",
    "GSP33brsgor3u:3161": " avakīryeta vyabhicaredityarthaḥ /",
    "GSP33brsgor3u:3162": " avakīrṇaṃ yonau niṣiktaṃ reto 'syāstītyavakīrṇī /",
    "GSP33brsgor3u:3163": " atra pracyutasya prāyaścittaṃ syānnaveti upapātakatvātpatanasmṛteśca saṃśayaḥ /",
    "GSP33brsgor3u:3164": " pracyutasya yajñādikaṃ niṣphalamityuktaṃ tadvatprāyaścittamāpi niṣphalamiti pūrvapakṣayati-netyucyata iti /",
    "GSP33brsgor3u:3165": " atra kṛtaprāyaścittasya karma jñānaheturna bhavatīti phalaṃ siddhānte tu bhavatītidaḥ /",
    "GSP33brsgor3u:3166": " yathopanayanakāle homo laukikāgnāveva kāryaḥ /",
    "GSP33brsgor3u:3167": " dārasaṃbandhottarakālavihitādhānasya saṃpratyaprāptakālatvenāhavanīyābhāvāttadvadavakīrṇino",
    "GSP33brsgor3u:3168": " brahmacāriṇaḥ prāyaścittapaśurgardabho laukikāgnau hotavya ityadhikāralakṣaṇe ṣaṣṭhādhyāye",
    "GSP33brsgor3u:3169": " nirṇītaṃ prāyaścittamādhikārikaṃ tadupakurvāṇasyaiva na naiṣṭhikasyeti prāpte siddhāntayati //41 //",
    "GSP33brsgor3u:3170": " END BsRp_3,4.11.41",
    "GSP33brsgor3u:3171": " START BsRp_3,4.11.42ḥ",
    "GSP33brsgor3u:3172": " upapūrvam api tv eke bhāvamaśanavat tad uktam / BBs_3,4.42 /",
    "GSP33brsgor3u:3173": " upapūrvamiti /",
    "GSP33brsgor3u:3174": " upapadaṃ pūrvaṃ yasya pātakasya tadupapātakamityarthaḥ /",
    "GSP33brsgor3u:3175": " 'prāyaścittaṃ na paśyāmi'iti darśanābhāvasmṛteḥ prāyaścittābhāvāparatvaṃ kalpayitvā tanmūlaśrutikalpanātprāgeva kḷptasādhāraṇaśrutyā prāyaścittasadbhāvasiddheḥ",
    "GSP33brsgor3u:3176": " kalpanaṃ nodeti kḷptaśrutivirodhāditi bhāvaḥ /",
    "GSP33brsgor3u:3177": " prāyaścittasya bhāvābhāvasiddhyoḥ samatve 'pi bhāvaprasiddhiḥ śrutimūlatvādādartavyetyatra saṃmatimāha-taduktamiti /",
    "GSP33brsgor3u:3178": " yavamayaścarūrityatra yavaśabdaṅkeciddīrghaśūke prayuñjate keciddeśaviśeṣe priyaṅguṣu /",
    "GSP33brsgor3u:3179": " ataḥ kasya caruḥ kārya iti saṃdehe vṛddhaprayogasāmyātsamā tulyā vikalpena pratipattiḥ syāditi prāpte siddhāntaḥ-śāstramūlā pratipattirgrāhyā śāstranimittatvāddharmādijñānasya /",
    "GSP33brsgor3u:3180": " tathāca 'yadānyā oṣadhayo mlāyantyathaite yavā modamānāstiṣṭhanti,",
    "GSP33brsgor3u:3181": " iti śāstramūlatvāddīrghaśūkaprayogasyaivādara ityarthaḥ /",
    "GSP33brsgor3u:3182": " smṛtergatimāha-prāyaścitteti /",
    "GSP33brsgor3u:3183": " brahmacaryarakṣārthaṃ yatnādhikyaṃ kāryamiti jñāpanārthaṃ prāyaścittaṃ spaṣṭamapi na paśyāmītyuktaṃ bhagavadatriṇetyarthaḥ /",
    "GSP33brsgor3u:3184": " naiṣṭhikavadyativanasthayorapi pramādādbrahmacaryabhaṅge prāyaścittamastītyāha-evamiti /",
    "GSP33brsgor3u:3185": " kṛcchraṃ prājāpatyaṃ mahākakṣaṃ bahutṛṇakāṣṭhadeśaṃ jaladānādinā vardhayeta /",
    "GSP33brsgor3u:3186": " yatistu somalatāvarjaṃ vardhayet /",
    "GSP33brsgor3u:3187": " 'sarvapāpaprasakto 'pi dhyāyannimiṣamacyutam /",
    "GSP33brsgor3u:3188": " bhūyastapasvī bhavati paṅktipāvana eva ca /",
    "GSP33brsgor3u:3189": " upāpātakasaṅgheṣu pātakeṣu mahatsu ca /",
    "GSP33brsgor3u:3190": " praviśya rajanīpādaṃ brahmadhyānaṃ samācaret //",
    "GSP33brsgor3u:3191": " 'ityādisvaśāstravihitadhyānaprāṇāyāmādisaṃskāro 'pi bhikṣuṇā kārya ityarthaḥ /",
    "GSP33brsgor3u:3192": " ādipadāt 'manovākkāyajāndoṣānajñānotthānpramādajān /",
    "GSP33brsgor3u:3193": " sarvāndahati yogāgnistūlarāśimivānalaḥ /",
    "GSP33brsgor3u:3194": " nityameva tu kurvīta prāṇāyāmāṃstu ṣoḍaśa /",
    "GSP33brsgor3u:3195": " api bhrūṇahanaṃ māsātpunantyaharahaḥ kṛtāḥ /",
    "GSP33brsgor3u:3196": " 'ityādivākyaṃ grāhyam //42//",
    "GSP33brsgor3u:3197": " END BsRp_3,4.11.42",
    "GSP33brsgor3u:3198": " START BsRp_3,4.12.43ḥ",
    "GSP33brsgor3u:3199": " bahis tūbhayathāpi smṛter ācārāc ca / BBs_3,4.43 /",
    "GSP33brsgor3u:3200": " bahistūbhayathāpi /",
    "GSP33brsgor3u:3201": " kṛtaprāyaścittaistaiḥ saha kṛtaśravaṇādikaṃ jñānasādhanaṃ na veti saṃdehe teṣāṃ śuddhatvātsādhanamiti",
    "GSP33brsgor3u:3202": " prāpte prāyaścittātparaloke teṣāṃ śuddhatve 'pyatra śuddhabhāvānna sādhanamiti siddhāntayati-yadyūrdhveti /",
    "GSP33brsgor3u:3203": " sugamaṃ bhāṣyam //43//",
    "GSP33brsgor3u:3204": " END BsRp_3,4.12.43",
    "GSP33brsgor3u:3205": " START BsRp_3,4.13.44ḥ",
    "GSP33brsgor3u:3206": " svāminaḥ phalaśruter ity ātreyaḥ / BBs_3,4.44 /",
    "GSP33brsgor3u:3207": " svāminaḥ phalaśruteḥ /",
    "GSP33brsgor3u:3208": " aṅgāśritopāstiṣūbhayakartṛkatvasaṃbhavātsaṃśayaḥ /",
    "GSP33brsgor3u:3209": " yaḥ kṛtaprāyaścittaḥ sa saṃvyavahārya ityutsargasya nindātiśayasmṛtyā naiṣṭhikādiṣu",
    "GSP33brsgor3u:3210": " bādhavadyo yadaṅgakartā sa tadāśritasya kartetyutsargasya kartuḥ phalaśrutyā bādha",
    "GSP33brsgor3u:3211": " iti pūrvapakṣamāha-kimiti /",
    "GSP33brsgor3u:3212": " atra kartṛtvabhoktṛtvayoraikādhikaraṇyaṃ phalaṃ siddhānte tvaṅgāśritā ṛtvikkartṛkā",
    "GSP33brsgor3u:3213": " apyupāstayo yajamānagāmisvatantraphalāḥ kimu vācyaṃ svaniṣṭhabrahmavidyāyāḥ svātantryamiti",
    "GSP33brsgor3u:3214": " phalaṃ vivektavyam /",
    "GSP33brsgor3u:3215": " ataḥ pādasaṃgatiḥ hiṅkāraprastāvodgīthapratihāranidhanākhyapañcaprakāre sāmni vṛṣṭidhyāturvarṣasamṛddhiḥ phalamiti śrutyarthaḥ /",
    "GSP33brsgor3u:3216": " śrutaṃ phalaṃ ṛtviggataṃ kiṃ na syādityata āha-tacceti /",
    "GSP33brsgor3u:3217": " yathāsāṅgakratvadhikṛtādhikāratvādgodohanasya phalaṃ kratvadhikārigataṃ tadvadaṅgopāsanasyāpi phalaṃ tadgatamevetyarthaḥ /",
    "GSP33brsgor3u:3218": " astu tasya phalaṃ tadgataṃ kartātvanyaḥ kiṃ na syādityata āha-phalaṃ ceti /",
    "GSP33brsgor3u:3219": " yaduktaṃ yajamānāgāmi phalamiti tasyāpavādaṃ śaṅkate-nanviti /",
    "GSP33brsgor3u:3220": " udgānena sādhayatītyarthaḥ /",
    "GSP33brsgor3u:3221": " yājamānaṃ phalamityutsargasyāsati bādhakavacane siddhiriti samādhyarthaḥ /",
    "GSP33brsgor3u:3222": " tasmātphalabhoktṛtvādityarthaḥ //44//",
    "GSP33brsgor3u:3223": " END BsRp_3,4.13.44",
    "GSP33brsgor3u:3224": " START BsRp_3,4.13.45-46ḥ",
    "GSP33brsgor3u:3225": " ārtvijyam ity auḍulomiḥ tasmai hi parikrīyate / BBs_3,4.45 /",
    "GSP33brsgor3u:3226": " śruteśca / BBs_3,4.46 /",
    "GSP33brsgor3u:3227": " upāsanamārtvijyaṃ ṛtvikkartṛkamityata śrautaṃ liṅgamāha-tathāceti /",
    "GSP33brsgor3u:3228": " tamudgīthākhyaṃ praṇavaṃ prāṇadṛṣṭyā dhyātavāndhyātvā ca naimiśīyānāṃ satriṇāmudgātāsīdityarthaḥ /",
    "GSP33brsgor3u:3229": " yajamānena svagāmiphalakasāṅgaprayogakaraṇāyartvijāṃ krītatvātkartṛtve 'pi na tatphalabhāktvamutsargasya bādhakābhāvādityuktatvāt /",
    "GSP33brsgor3u:3230": " krayaṇadvārā kartṛtvabhoktṛtvasāmānādhikaraṇyaṃ copapadyate bhṛtyakartṛke yuddhe rājā yudhyate jayati cetivaditi bhāvaḥ // 45 // //46//",
    "GSP33brsgor3u:3231": " END BsRp_3,4.13.45-46",
    "GSP33brsgor3u:3232": " START BsRp_3,4.14.47ḥ",
    "GSP33brsgor3u:3233": " sahakāryantaravidhiḥ pakṣeṇa tṛtīyaṃ tadvato vidhyādivat / BBs_3,4.47 /",
    "GSP33brsgor3u:3234": " sahakāryantaravidhiḥ /",
    "GSP33brsgor3u:3235": " yasmātpūrve brāhmaṇā ātmānaṃ viditvā saṃnyasya bhikṣācaryaṃ caranti tasmādadyatano",
    "GSP33brsgor3u:3236": " 'pi brāhmaṇa āpātajñānarūpapaṇḍāvānpaṇḍitastasya kṛtyaṃ pāṇḍityaṃ śravaṇaṃ tannirvidya",
    "GSP33brsgor3u:3237": " niścayena labdhvā bālyena śravaṇajajñānasya balabhāvena mananenāsaṃbhāvanānirāsena",
    "GSP33brsgor3u:3238": " bālasya bhāvena vā śuddhacittatvena sthātumicchedevaṃ mananaśravaṇe kṛtvādānantaraṃ",
    "GSP33brsgor3u:3239": " munirnididhyāsanakṛtsyādevamamaunaṃ ca maunādanyadbālyapāṇḍityadvayaṃ maunaṃ ca nididhyāsanaṃ",
    "GSP33brsgor3u:3240": " labdhvā atha jñānasāmagrīpauṣkalyānantaraṃ brahmāhamiti sākṣātkāravān brāhmaṇo bhavatītyarthaḥ /",
    "GSP33brsgor3u:3241": " maunaśabdasya siddharūpe pārivrājye anuṣṭheye ca dhyāne prayogātsaṃśayaḥ /",
    "GSP33brsgor3u:3242": " yathā taṃ ha baka ityādivākyaśeṣādudgīthādyupāsanasyārtvijyatvanirṇayastadvadatha brāhmaṇa iti vidhihīnavākyaśeṣānmaunasyāpyavidheyatvaniścaya iti pūrvapakṣamāha-na vidhīyata iti /",
    "GSP33brsgor3u:3243": " atra dhyānasyānanuṣṭhānaṃ siddhānte tvanuṣṭhānamiti phalam /",
    "GSP33brsgor3u:3244": " yadi maunaṃ pārivrājyaṃ tadā vākyāntaraprāptamanūdyate bālyavidhipraśaṃsārtham /",
    "GSP33brsgor3u:3245": " yadi jñānaṃ tadā pāṇḍityaśabdātprāptamiti pūrvapakṣagranthārthaḥ /",
    "GSP33brsgor3u:3246": " muniśabdādvijñānātiśayaḥ pratīyate tasya jñānamātravācipāṇḍityaśabdānna prāptiḥ /",
    "GSP33brsgor3u:3247": " nāpi muniśabdaḥ parivrāḍvācakaḥ vālmīkyādiṣu prayujyamānatvāt /",
    "GSP33brsgor3u:3248": " tasmādaprāptaṃ maunamapūrvatvādvidhiṃ kalpyatīti siddhāntayati-evamityādinā /",
    "GSP33brsgor3u:3249": " āpastambaprayogasya gatimāha-itarāśrameti /",
    "GSP33brsgor3u:3250": " kiñcāmaunaṃ ca maunaṃ ca nirvidyeti śravaṇamananavadanuṣṭheyatvoktermaunasya vidheyatetyāha-nirvedanīyatveti /",
    "GSP33brsgor3u:3251": " naca trayāṇāṃ vidhāne vākyabhedo doṣaḥ /",
    "GSP33brsgor3u:3252": " uparidhāraṇavadiṣṭatvāttadvākyabhedasyeti bhāvaḥ /",
    "GSP33brsgor3u:3253": " kasyedaṃ dhyānaṃ vidhīyata ityāha-tadvata iti /",
    "GSP33brsgor3u:3254": " ātmānaṃ viditveti parokṣajñānavataḥ saṃnyāsinaḥ prakṛtatvādityarthaḥ /",
    "GSP33brsgor3u:3255": " sūkṣmārthasākṣātkārasādhanatvena dhyānādeḥ ṣaḍjādau lokataḥ prāptiṃ śaṅkitvā niyamavidhimāha-nanvityādinā /",
    "GSP33brsgor3u:3256": " nanu brahmavidyāpare vākye kathaṃ jñānāṅgamiti cetsaphalakratuparavākye 'ṅgavidhivadityāha-vidhyādivaditi /",
    "GSP33brsgor3u:3257": " pradhānamārabhyāṅgaparyanto vidhiḥ /",
    "GSP33brsgor3u:3258": " tatra pradhānaḥ kraturvidhyādirata evāṅgaṃ vidhyanta ityucyata ityarthaḥ /",
    "GSP33brsgor3u:3259": " etatsūtrabhāṣyabhāvānabhijñāḥ saṃnyāsāśramadharmaśravaṇādau vidhirnāstīti vadanti /",
    "GSP33brsgor3u:3260": " vidhau hyaprāptimātramapekṣitaṃ tacca bhedadarśanaprābalyāddarśitamiti saṃpradāyavidaḥ //47//",
    "GSP33brsgor3u:3261": " END BsRp_3,4.14.47",
    "GSP33brsgor3u:3262": " START BsRp_3,4.14.48ḥ",
    "GSP33brsgor3u:3263": " kṛtsnabhāvāt tu gṛhiṇopasaṃhāraḥ / BBs_3,4.48 /",
    "GSP33brsgor3u:3264": " samāvartanānantaraṃ kuṭumbe sthito brahmalokaṃ prāpnoti naca punarāvartata ityupasaṃhārātsaṃnyāso nāstīti śaṅkārthaḥ /",
    "GSP33brsgor3u:3265": " āyāsaviśiṣṭakarmabāhulyādgṛhiṇopasaṃhāraḥ kṛto na saṃnyāsābhavāditi samādhyarthaḥ //48//",
    "GSP33brsgor3u:3266": " END BsRp_3,4.14.48",
    "GSP33brsgor3u:3267": " START BsRp_3,4.14.49ḥ",
    "GSP33brsgor3u:3268": " maunavad itareṣām apy upadeśāt / BBs_3,4.49 /",
    "GSP33brsgor3u:3269": " saṃnyāsagārhasthyadvayamatra sūtrakṛtoktam /",
    "GSP33brsgor3u:3270": " tato 'nyadāśramadvayaṃ nāstīti kasyacidbhramaḥ syāttaṃ nirasyati-maunavaditi /",
    "GSP33brsgor3u:3271": " āśramadvayavadityarthaḥ /",
    "GSP33brsgor3u:3272": " itarayorapīti vācye bahūktiravāntarabhedamapekṣya /",
    "GSP33brsgor3u:3273": " sa cāsmābhiḥ prāgdarśitaḥ //49//",
    "GSP33brsgor3u:3274": " END BsRp_3,4.14.49",
    "GSP33brsgor3u:3275": " START BsRp_3,4.15.50ḥ",
    "GSP33brsgor3u:3276": " anāviṣkurvann anvayāt / BBs_3,4.50 /",
    "GSP33brsgor3u:3277": " anāviṣkurvannanvayāt /",
    "GSP33brsgor3u:3278": " tatra bālye viṣaye taddhitasya bhāvārthatvāsaṃbhavātkarmārthatvaṃ gṛhītvā tiṣṭhanmūtratvādikarmaṇo 'prarūḍhendriyatvādirūpabhāvaśuddheśca bālakarmatvāviśeṣātsaṃśayamāha-tatreti",
    "GSP33brsgor3u:3279": " pūrvapakṣe vidyāṅgatvena tiṣṭhanmūtratvāderapyanuṣṭhānaṃ siddhānte bhāvaśuddhereveti phalam /",
    "GSP33brsgor3u:3280": " pūrvatra maunaśabdasya jñānātiśaye dhyāne prasiddhatvāt dhyānaṃ vidheyamityuktam,",
    "GSP33brsgor3u:3281": " tadvadbālyaśabdasya kāmacārādau prasiddhestadvidhigrahaṇamityāha-kiṃ tāviditi /",
    "GSP33brsgor3u:3282": " kāmataścaraṇavadanabhakṣaṇāni yasya sa kāmacāravādabhakṣaṇastasya bhāvastattetyarthaḥ /",
    "GSP33brsgor3u:3283": " yathopapādaṃ yathāsaṃbhavaṃ mūtrādi yasya tadbhāvastattvaṃ bālyavidhibalātpātityaśāstramanyaviṣayamiti bhāvaḥ /",
    "GSP33brsgor3u:3284": " 'yastvavijñānavānbhavatyamanaskaḥ sadāśuciḥ /",
    "GSP33brsgor3u:3285": " na sa tatpadamāpnoti saṃsāraṃ cādhigacchati'ityādi śaucabhikṣādiniyamavidhiśāstrāviruddhasya bhāvaśuddhākhyabālyasya vidhisaṃbhavānna yatheṣṭaceṣṭāvidhiriti siddhāntayati-evamiti /",
    "GSP33brsgor3u:3286": " pradhānavirodhitvācca na tadvidhirityāha-pradhāneti /",
    "GSP33brsgor3u:3287": " bhāvaśuddhervidyopakārakatvenānvayādanāviṣkurvanbhavediti bālyavidhyartha iti sūtrayojanā //50//",
    "GSP33brsgor3u:3288": " END BsRp_3,4.15.50",
    "GSP33brsgor3u:3289": " START BsRp_3,4.16.51ḥ",
    "GSP33brsgor3u:3290": " aihikam apy aprastutapratibandhe taddarśanāt / BBs_3,4.51 /",
    "GSP33brsgor3u:3291": " aihikamapi saṃnyāsādibālyāntaṃ sādhanajātamuktvā tatsādhyavidyājanma vicāryata iti saṃgatiṃ vadan sādhanasya dvidhā phalasaṃbhavātsaṃśayamāha-sarvetyādinā",
    "GSP33brsgor3u:3292": " kārīrīṣṭivadaihikaphalatvaniyamaḥ śravaṇādīnāmiti pūrvapakṣamāha-tintāvaditi /",
    "GSP33brsgor3u:3293": " nanvāmuṣmikaphalakayajñādisādhyavidyāyāḥ kathamaihikatvaniyama ityata āha-yajñādīnyapīti /",
    "GSP33brsgor3u:3294": " śuddhidvārā yajñādibhiḥ śravaṇādiṣu sākṣādvidyāhetuṣu ghaṭiteṣu vidyāvilambo na yuktaḥ /",
    "GSP33brsgor3u:3295": " dṛśyate ca vilambaḥ ataḥ śravaṇādervidyāhetutvamasiddhamiti pūrvapakṣe phalam /",
    "GSP33brsgor3u:3296": " pratibandhakavaśādvilambe 'pi hetutvasiddhiriti siddhānte phalaṃ matvā citrādivadaniyataphalaṃ śravaṇādikamiti siddhāntayati-evamiti /",
    "GSP33brsgor3u:3297": " nanu prārabdhakarmaviśeṣeṇa śravaṇādiphalapratibandhaḥ kimiti kriyate śravaṇādinaiva karmavipākapratibandhaḥ kiṃ na syādityata āha-upasthitavipākatvaṃ ceti /",
    "GSP33brsgor3u:3298": " deśādimahimnā karmāṇi vipacyanta ityarthaḥ /",
    "GSP33brsgor3u:3299": " tena śravaṇādikameva kimiti na vipacyante,",
    "GSP33brsgor3u:3300": " tatrāha-yāni ceti /",
    "GSP33brsgor3u:3301": " vipācakatvaṃ palaunmukhyahetutvam /",
    "GSP33brsgor3u:3302": " nanu tarhi śravaṇādivipācakadeśādikaṃ kīdṛśamityata āha-śāstramapīti /",
    "GSP33brsgor3u:3303": " phalabalāddeśādijñānamiti bhāvaḥ /",
    "GSP33brsgor3u:3304": " tathāpi karmaṇaiva śravaṇādipratibandho na vaiparītyamityatra ko hetustamāha-sādhaneti /",
    "GSP33brsgor3u:3305": " pratibandhakatvaśaktirapi phalabalājjñātavyeti bhāvaḥ /",
    "GSP33brsgor3u:3306": " pratibandhakasadbhāve śrautaṃ smārtaṃ ca liṅgamāha-tathācetyādinā /",
    "GSP33brsgor3u:3307": " śṛṇvanto 'pi na vidyurityukteḥ pratibandhasiddhiḥ /",
    "GSP33brsgor3u:3308": " ātmano yathāvadvaktāpyāścaryaḥ adbhutavat kaścideva bhavati /",
    "GSP33brsgor3u:3309": " tiṣṭhatu labdhā sākṣātkāravān,",
    "GSP33brsgor3u:3310": " parokṣato jñātāpyāścaryaḥ /",
    "GSP33brsgor3u:3311": " kuśalenācāryeṇānuśiṣṭo 'pītyarthaḥ //51//",
    "GSP33brsgor3u:3312": " END BsRp_3,4.16.51",
    "GSP33brsgor3u:3313": " START BsRp_3,4.17.52ḥ",
    "GSP33brsgor3u:3314": " evaṃ muktiphalāniyamas tadavasthāvadhṛtes tadavasthāvadhṛteḥ / BBs_3,4.52 /",
    "GSP33brsgor3u:3315": " asati prārabdhakarmapratibandhe śravaṇādinehaiva vidyodayaḥ yajñādibhiḥ saṃcitapāpapratibandhasya nirastatvāt /",
    "GSP33brsgor3u:3316": " sati tu bhogena tannirāsādamutreti vidyāyā aihikāmuṣmikatvaviśeṣaniyama uktastadvatphale",
    "GSP33brsgor3u:3317": " 'pi mokṣe kaścidutkarṣādiviśeṣaḥ syādityata āha-evaṃ muktiphalāniyamastadavasthāvadhṛtestadavasthāvadhṛteḥ /",
    "GSP33brsgor3u:3318": " muktiratra viṣayaḥ /",
    "GSP33brsgor3u:3319": " tasyāṃ vidyāvadviśeṣaniyamo 'sti na veti phalasyobhayathāsaṃbhavātsaṃśaye pūrvapakṣamāha-yatheti /",
    "GSP33brsgor3u:3320": " muktiḥ saviśeṣā,",
    "GSP33brsgor3u:3321": " phalatvādvidyāvadataḥ karmasādhyā muktiriti phalam /",
    "GSP33brsgor3u:3322": " siddhānte tu nirviśeṣatvāvadhāraṇaśrutibādhitamanumānamato jñānaikavyaṅgyā muktiriti phalam /",
    "GSP33brsgor3u:3323": " kiñca śravaṇāditāratamyādvidyāyāṃ kañcidatiśayamaṅgīkṛtya vidyālabhyamuktau nātiśaya ityāha-apica vidyāsādhanamiti /",
    "GSP33brsgor3u:3324": " nanu brahmaṇo nityasiddhatvādavidyānivṛtteścānyatve dvaitāpatteḥ,",
    "GSP33brsgor3u:3325": " ananyatve cāsādhyatvādikaṃ vidyāphalamityata āha-taddhīti /",
    "GSP33brsgor3u:3326": " vidyayābhivyaktatvena brahmānanda eva mukhyaphalamabhivyaktiravidyānivṛttirānandasvarūpasphūrtipratibandhakābhāvatayā vidyayā sādhyate sā cānirvācyeti na dvaitāpattiḥ /",
    "GSP33brsgor3u:3327": " anye tu sā brahmānanyetyāhuḥ /",
    "GSP33brsgor3u:3328": " naca sādhyatvānupapattestatra vidyāvaiyarthyamiti vācyam /",
    "GSP33brsgor3u:3329": " yadabhāve yadabhāvastattatsādhyamiti jñānātsarvo lokaḥ pravartate /",
    "GSP33brsgor3u:3330": " yathāca vidyāyā abhāve brahmasvarūpamukterabhāvo 'nartharūpā avidyaivāsti /",
    "GSP33brsgor3u:3331": " asyā avidyāyā eva muktirnāstītivyavahāraviṣayatvena muktyabhāvatvāt /",
    "GSP33brsgor3u:3332": " tathāca vidyāṃ vinā muktirnāstīti niścayādvidyāmupādatte /",
    "GSP33brsgor3u:3333": " vidyodaye ca svataḥsiddhanityanivṛttānarthasvaprakāśabrahmānandātmanavatiṣṭhata ityanavadyam /",
    "GSP33brsgor3u:3334": " saṃprati vidyāyāmatiśayāṅgīkāra tyajati-naceti /",
    "GSP33brsgor3u:3335": " ekarūpe viṣaye pramāyāṃ tāratamyānupapatterityarthaḥ /",
    "GSP33brsgor3u:3336": " kathaṃ tarhi pūrvādhikaraṇe vidyāyā viśeṣa uktaḥ,",
    "GSP33brsgor3u:3337": " tatrāha-tasmāditi /",
    "GSP33brsgor3u:3338": " satyāmapi sāmagryāṃ jñāne vilamba ukto na tāratamyamityarthaḥ /",
    "GSP33brsgor3u:3339": " tarhi satyapi jñāne muktau vilambaḥ kiṃ na syādityata āha-natviti /",
    "GSP33brsgor3u:3340": " vāyvādipratibandhāddipotpattivilambe 'pyutpanne tamonivṛttivilambādarśanātsati jñāne nājñānanivṛttau vilamba iti bhāvaḥ /",
    "GSP33brsgor3u:3341": " kiñca karmaṇāmupāsanānāṃ ca guṇabhedena tāratamyātphalatāratamyaṃ yuktam /",
    "GSP33brsgor3u:3342": " nirguṇavidyāyāstvekarūpatvāttatphalaikarūpyamityāha-vidyābhedetyādinā /",
    "GSP33brsgor3u:3343": " smṛtau kasyacinnirguṇavida ityarthaḥ /",
    "GSP33brsgor3u:3344": " tasmādvidyāsamakālaiva muktiriti siddham //52//",
    "GSP33brsgor3u:3345": " END BsRp_3,4.17.52",
    "GSP33brsgor3u:3346": " iti śrīmatparamahaṃsaparivrājakācāryaśrīgovindānandabhagavatkṛtau śārīrakavyākhyāyā bhāṣyaratnaprabhāṭīkāyāṃ tṛtīyasyādhyāyasya caturthaḥ pādaḥ",
    "GSP33brsgor3u:3347": " // iti tṛtīyādhyāyasya nirguṇavidyāyā antaraṅgabahiraṅgasādhanavicārākhyaścaturthaḥ pādaḥ //",
    "GSP33brsgor3u:3348": " // iti śrīmadbrahmasūtraśāṅkarabhāṣye sādhanākhyastṛtīyodhyāyaḥ //"
}