{
  "GK16visa01cu:0": "prathamaḥ paricchedaḥ",
  "GK16visa01cu:1": "granthārambhe nirvinghena prāripsitaparisamāptikāmo vāṅmayādhikṛtatayā vāgdevatāyāḥ sāṃmukhyamādhatte--",
  "GK16visa01cu:2": "************* COMMENTARY *************",
  "GK16visa01cu:3": "Vijñapriyā:",
  "GK16visa01cu:4": "(vi, ka) vīkṣya kaustubhagataṃ nijabimbaṃ hṛdratānyavanitājanabuddhyā /",
  "GK16visa01cu:5": "mānamāśritavatīṃ nijakāntāṃ cintayāmyanunayantamanantam // 1. //",
  "GK16visa01cu:6": "dṛṣṭvā bhūritadhvaniprabhṛtikālaṅkāraśāstraṃ muhu- stanmūlañca visṛṣṭamarthamakhilaṃ kāvyaprakāśasya ca /",
  "GK16visa01cu:7": "sāhityottaradarpaṇaṃ viśadayannāndayan sajjanān bhaṭṭācāryyamaheśvaro vitanute vijñāpriyāṃ ṭippaṇīm // 2 //",
  "GK16visa01cu:8": "śaradindvityādi svīyaślokaṃ granthakṛdutthāpayati--granthārambha iti /",
  "GK16visa01cu:9": "granthasya prakṛtagranthasya sāhityadarpaṇākhyasya,",
  "GK16visa01cu:10": "ārambhe ārambhakāle,",
  "GK16visa01cu:11": "vāgdevatāyāḥ sāmmukhyāmānukūlyamādhatte janayatī arthaḥ /",
  "GK16visa01cu:12": "atra granthakṛdeba karttā bodhyaḥ /",
  "GK16visa01cu:13": "ārambhakālasya sthūlatvād yogyatāvaśāt tatpūrvakāle eva sāmmukhyādhānaṃ bodhyam /",
  "GK16visa01cu:14": "na ca śloke sāmmukhyādhānabodhakābhāvāt kathamidamābhāṣitamiti vācyam,",
  "GK16visa01cu:15": "śaradindvityādi tatsaundaryyakathanarūpastutyā svacetasi tamonāśār'tha prakāśanaprārthanayā ca tallābhāt,",
  "GK16visa01cu:16": "stutasyānukūlatvaniyamāt tadānukūlyaṃ pratyevābhīṣṭhaprārthanācca cetasyarthaprakāśe satyapi vighnād granthasya samāptirna bhavatītyate /",
  "GK16visa01cu:17": "nirvighnaparisamāptirapi tatsāmmukhyāt kāmanīyetyata āha- nirvighneneti /",
  "GK16visa01cu:18_0": "samāptimātrasya laukikāraṇādhīnatve 'pi tadvighnavighāto devatānukūlyādeveti vighnābhāvaviśiṣṭhasamāpti",
  "GK16visa01cu:18_1": "kāmanayāpi vighnābhāvarūpaviśeṣaṇāṃśo viṣayīkriyate ahaṃ sukhī syāmiti kāmanayā sukhaṃśā iva /",
  "GK16visa01cu:19": "prāripsitagranthaparisamāptirūpe phale 'nyadevatāpekṣayā tasyāḥ śīghnakāritvapratipādanāya tadviśeṣaṇamāha--vāṅmayeti--svārthe mayaṭ /",
  "GK16visa01cu:20": "vāgadhikṛtāyā ityarthaḥ /",
  "GK16visa01cu:21": "vastutastu vāṅmayādhikṛtatayeti prāmāṇikaḥ pāṭhaḥ /",
  "GK16visa01cu:22": "tathā ca vāgātmakasya granthasya nirvighnaparisamāptirūpaṃ phalaṃ vāgadhikāriṇyā śīghraṃ dātuṃ śakyameveti darśitam /",
  "GK16visa01cu:23": "Locanā:",
  "GK16visa01cu:24": "(lo, a) praṇamāmi parāṃ devīṃ mūlādhāradhṛtodayām /",
  "GK16visa01cu:25": "yādvivarttamimaṃ kṛtsnnaṃ prapañcaṃ paricakṣate // 1 //",
  "GK16visa01cu:26": "āsīt kapiñjalakulakṣīrākūpāracandramāḥ trikaliṅgadhipadharādhāmadhīsacivaḥ kṛtī // 2 //",
  "GK16visa01cu:27": "aśeṣabhāṣāramaṇībhujaṅgaḥ sāhityavidyarṇavakarṇadhāraḥ /",
  "GK16visa01cu:28": "dhvanyadhvaniprauḍhadhiyāṃ purogaḥ śrīvaśvanāthaḥ kavicakavartto // 3 //",
  "GK16visa01cu:29": "svalpākṣaraḥ subodhārthaḥ pradhvastāśeṣaḍhūṣaṇaḥ /",
  "GK16visa01cu:30": "sāhityadarpaṇo nāma granthastena vinirmitaḥ // 4 //",
  "GK16visa01cu:31": "pāraṃ sāhityavidyābdhergantuṃ vāñchanti ye kṣitau kṛtireṣā taristeṣāṃ viśvanāthamahākaveḥ // 5 //",
  "GK16visa01cu:32": "śravyābhineyālaṅkāratattvaṃ satkavisammatam /",
  "GK16visa01cu:33": "yadihāsti tadanyatra yannehāsti na tat kvacit // 6 //",
  "GK16visa01cu:34": "asya satkavivāggumphajīvātoḥ kṛtināṃ mude /",
  "GK16visa01cu:35": "mayā vidhīyate ṭīkā durbodhārtha-vebodhainī // 7 //",
  "GK16visa01cu:36_0": "iha khalu sūtrāṇāmevārthaṃ vṛttyā viśadīkurvan granthādau vighnavighātāya avigītasadācāraparamparāprāptatayā",
  "GK16visa01cu:36_1": "svābhīṣṭadevatārādhanena sammukhīkaraṇasūcikāṃ kārikāmavatārayati-grantheti /",
  "GK16visa01cu:37": "vinghaḥ pratibandhakaduritasadbhāvaḥ pravarttakasukṛtaviraho vā,",
  "GK16visa01cu:38": "tasya abhāvaḥ-nirvingham, avyayībhāvaḥ /",
  "GK16visa01cu:39": "prāripsitaṃ prārabdhumiṣṭaṃ dṛśyaśravyakāvyanirūpakaṃ prameyajātam,",
  "GK16visa01cu:40": "tasya parisamāptiryāvadvivakṣitārthasyāskhalanapūrvakaṃ samāpanam /",
  "GK16visa01cu:41": "vāṅmayetyanena svaśāstravidheyavagvaibhavadātṛtayā hmādidevārādhyatvena bhagavatyāḥ prakṛtārthanirvāhakatvaṃ mcitam /",
  "GK16visa01cu:42": "********** END OF COMMENTARY **********",
  "GK16visa01cu:43": "śaradindusundararuciścetasi sā me giraṃ devī /",
  "GK16visa01cu:44": "apahṛtya tamaḥ saṃtatamarthānakhilānprakāśayatu // VisSd_1.1 //",
  "GK16visa01cu:45": "************* COMMENTARY *************",
  "GK16visa01cu:46": "Vijñapriyā:",
  "GK16visa01cu:47": "(vi, kha) śaradindvityādi /",
  "GK16visa01cu:48": "śaradinduvat sundararuciḥ,",
  "GK16visa01cu:49": "sā prasiddhāgirāṃ devī sarasvatī,",
  "GK16visa01cu:50": "me mama cetasi santataṃ vistṛtaṃ,",
  "GK16visa01cu:51": "tamaḥ tamastulyamajñānam,",
  "GK16visa01cu:52": "apahṛtya,",
  "GK16visa01cu:53": "akhilān mayā vakṣyamāṇān arthān prakāśayatvityarthaḥ /",
  "GK16visa01cu:54": "atrādye pāde luptopamāmahimnā śaradindorapi sundararucitvaṃ santataṃ tamaḥ padārthāndhakāranāśakatvaṃ ghaṭapaṭādyakhilārthaprakāśakatvaṃ ca siddhyati /",
  "GK16visa01cu:55": "tathā ca ebhiḥ sādharmyaiḥ śaradindugīrdevyorupamānopameyabhāva iti bodhyam /",
  "GK16visa01cu:56": "Locanā:",
  "GK16visa01cu:57": "(lo, ā) śaradītyādi-śaradindusundararucereva śaradindoḥ sundararucirityadhyavasānā /",
  "GK16visa01cu:58": "seti tacchabdāccaturānanādivāgvaibhavādidātṛtayā prasiddhā /",
  "GK16visa01cu:59": "tamo 'jñānamamdhakāraśca, arthān-vivakṣitaprameyān ghaṭapaṭāṃśca /",
  "GK16visa01cu:60": "********** END OF COMMENTARY **********",
  "GK16visa01cu:61": "asya granthasya kāvyāṅgatayā kāvyaphalaireva phalavattvamiti kāvyaphalānyāha--",
  "GK16visa01cu:62": "caturvargaphalaprāptiḥ sukhādalpadhiyāmapi /",
  "GK16visa01cu:63": "kāvyādeva yatastena tatsvarūpaṃ nirūpyate // VisSd_1.2 //",
  "GK16visa01cu:64": "caturvargaphalaprāptihi kovyato “rāmādivatpravatitavyaṃ na rāvaṇādivat” ityādiḥ kṛtyākṛtyapravṛttinivṛttyupadeśadvāreṇa supratītaiva /",
  "GK16visa01cu:65": "************* COMMENTARY *************",
  "GK16visa01cu:66": "Vijñapriyā:",
  "GK16visa01cu:67": "(vi, ga) kāvyāṅgatayeti---kāvyavicārakatvena tadaṅgatā /",
  "GK16visa01cu:68": "caturvargā dharmārthakāmamokṣāḥ, tadrūpasya phalasya prāptirityarthaḥ /",
  "GK16visa01cu:69": "kāvyasya caturvargaphalaprāpakatvaṃ darśayati--rāmādivaditi /",
  "GK16visa01cu:70": "pravṛttinivṛttyupadeśadvāreṇeti--pravṛttyupadeśena pravṛttasya dharmotpattiḥ sākṣādeva,",
  "GK16visa01cu:71": "nivṛttyupadeśena nivṛttasya dharmotpattiḥ pratibandhakaduritānutpattyā ca,",
  "GK16visa01cu:72": "dvedhāpi teṣāṃ prāpakatvam /",
  "GK16visa01cu:73": "pravṛttijanyadharmāttu sākṣādevārthādayaḥ /",
  "GK16visa01cu:74": "Locanā:",
  "GK16visa01cu:75": "(lo,i)",
  "GK16visa01cu:76_0": "“prayojanamanuddiśya na mando 'pi pravarttate“iti nibadhyamānakāvyaparīkṣāśāstrasya",
  "GK16visa01cu:76_1": "prayojane vatkavye “aṅginaḥ phalenaivāṅgasya phalavattā“iti nyāyāt utkāṃ kāvyaphalapratipādikāṃ",
  "GK16visa01cu:76_2": "dvitīyakārikāmavatārayati-asyeti /",
  "GK16visa01cu:77": "kāvyāṅgatvaṃ kāvyaparīkṣāśāstratvāt /",
  "GK16visa01cu:78": "catvāro vargāḥ dharmārthakāmamokṣāḥ /",
  "GK16visa01cu:79": "kṛtyākṛtyapravṛttītyanena kāvyasya śāstratvaṃ pradarśitam /",
  "GK16visa01cu:80": "yadāhuḥ “pravṛttirvā nivṛttirvā nityena kṛtakena vā /",
  "GK16visa01cu:81": "puṃsāṃ yenopadiśyeta tacchāstramiti kathyate //",
  "GK16visa01cu:82": "nanu kathaṃ kavinoptāditetivṛttānāṃ mālatīmādhavaratnāvalīmṛcchakaṭikādīnāṃ svābhidheyeṣu prāmāṇyam ?",
  "GK16visa01cu:83": "nacāpramāṇarūpasya śabdasya śāstratvamiti cedatrāha--- “suvidagdhapramā kāvyaṃ pramāṇaṃ sarvabheva naḥ /",
  "GK16visa01cu:84": "svaprakāśarasāsvādapramitiprabhavaṃ yataḥ” //",
  "GK16visa01cu:85": "iti /",
  "GK16visa01cu:86": "natu prakārabhedāḥ prahelikā vyahgyārthaviśiṣṭhā nīrasā vākyaviśeṣāḥ /",
  "GK16visa01cu:87": "yathā- ke dārapoṣaṇaratāḥ kā śītalāmbuvāhinī gaṅgā /",
  "GK16visa01cu:88": "kaṃ saṃjaghāna kṛṣṇaḥ kaṃ balavantaṃ na bādhate śītam “iti /",
  "GK16visa01cu:89": "atra hi praśnarūpor'tho vācyaḥ, uttararūpaśca vyaṅgyaḥ /",
  "GK16visa01cu:90": "taśvāvinibaddhavibhāvādijñānasya bāṣpāropitadhūmajñānādestāttvikadhūmadhvajādijñāpakatvavat rasapramityabupapādakatvamiti cettatrāpyāha---“śarīrādivivatkātmatattvabhāvanayā yathā /",
  "GK16visa01cu:91": "tattvato 'pramayāspaṣṭa-tattvasākṣātkṛtiḥ pramā //",
  "GK16visa01cu:92": "asatyamullikhantyāpi vibhāvādidhiyāmuyā /",
  "GK16visa01cu:93": "tadvadeva rasādīnāṃ vyaktiḥ prakaraṇādiṣu” //",
  "GK16visa01cu:94": "iti /",
  "GK16visa01cu:95": "iha ca nyāyo 'yamanvācayaḥ,",
  "GK16visa01cu:96": "prakaraṇādi pramāṇaṃ rasāsvādajanakatvāt kāvyatvādvā,",
  "GK16visa01cu:97": "yadevaṃ tadevaṃ,",
  "GK16visa01cu:98": "yathā rāmāyaṇādi,",
  "GK16visa01cu:99": "tathā cedaṃ, tasmāttatheti /",
  "GK16visa01cu:100": "na yadevaṃ na tadevaṃ yathā praheliketi /",
  "GK16visa01cu:101": "nanu rasarūpapramāṇatvepi prakaraṇādeḥ ratyāsvādānantaramasadbhūtatvenārthānarthopadarśanābhāvāddhitāhitapravṛtt inivṛttikāritvaprayojitaṃ kathaṃ hi śāstratvamiti na vācyam /",
  "GK16visa01cu:102": "tathā hi-- “lokaprasiddho vyutpādo nāṭakādyavalokanāt /",
  "GK16visa01cu:103": "kāryyadarśanatastasyānuguṇā hetukalpanā“iti nyāyena satyāsatyatvaṃ varṇanābalāt //",
  "GK16visa01cu:104": "“sphuratā, tena vṛttena vyutpattirjāyate nṛṇām /",
  "GK16visa01cu:105": "satyāsatyatvajijñāsā rasādeścariteṣvapi //",
  "GK16visa01cu:106": "vyutpattikālenaivāsti tayā pāścātyayā tvalam /",
  "GK16visa01cu:107": "“kāko 'sti vāṭikāmadhye“iti bālavibhīṣikā //",
  "GK16visa01cu:108": "svārthaṃprāmārāyahīnāpi na kiṃ vyutpattisādhanam /",
  "GK16visa01cu:109": "rasasya jñānarūpatvaṃ tādātmyāditi vakṣyate //",
  "GK16visa01cu:110": "nacāpramārasajñānaṃ śuktau rajatadhīriva /",
  "GK16visa01cu:111": "tasmin na jāyate bādho yasmādauttarakālikaḥ,” //",
  "GK16visa01cu:112": "********** END OF COMMENTARY **********",
  "GK16visa01cu:113": "uktaṃ ca (bhāmahena)--",
  "GK16visa01cu:114": "“dharmārthakāmamokṣeṣu vaicakṣaṇyaṃ kalāsu ca /",
  "GK16visa01cu:115": "karoti kīrtiṃ prītiṃ ca sādhukāvyaniṣevaṇam” //",
  "GK16visa01cu:116": "iti /",
  "GK16visa01cu:117": "kiñca kāvyāddharmaprāptirbhagavannārāyaṇacaraṇāravindastavādinā,",
  "GK16visa01cu:118": "“ekaḥ śabdaḥ suprayuktaḥ samyagjñātaḥ svarge loke kāmadhugbhavati” ityādivedavākyebhyaśca suprasiddhaiva /",
  "GK16visa01cu:119": "arthaprāptiśca pratyakṣasiddhā /",
  "GK16visa01cu:120": "kāmaprāptiścārthadvāraiva /",
  "GK16visa01cu:121": "mokṣaprāptiścaitajjanyadharmaphalānanusaṃdhānāt, mokṣopayogivākye vyutpattyādhāyakatvācca /",
  "GK16visa01cu:122": "************* COMMENTARY *************",
  "GK16visa01cu:123": "Vijñapriyā:",
  "GK16visa01cu:124": "(vi, gha)",
  "GK16visa01cu:125": "kalā vaidagdhī,",
  "GK16visa01cu:126": "vaicakṣaṇyaṃ pravarttakaṃ jñānaṃ pravṛttyupadeśāt,",
  "GK16visa01cu:127": "etajjanyaphalānanusandhānāditi--tatra phalaṃ kāśīprāptiryogābhyāsaśca,",
  "GK16visa01cu:128": "vyutpattyādhāyakatvāditikāvyasthasaṃskṛtadarśanād vyutpatteḥ /",
  "GK16visa01cu:129": "etāni ca phalāni kāvyaviśeṣāṇāmeva /",
  "GK16visa01cu:130": "tathā ca samastakāvyaprayojanam--“kāvyaṃ yaśaser'thakṛteṭha iti yat kāvyaprakāśakāreṇoktaṃ tacca “karoti kīrttiṃ prītiṃ ca” ityatraivoktam,",
  "GK16visa01cu:131": "samastakāvyaphalena tenaivāsya phalavattvaṃ bodhyam,",
  "GK16visa01cu:132": "Locanā:",
  "GK16visa01cu:133": "(lo,ī) suprayuktaḥ vyākaraṇāvirodhenoktaḥ /",
  "GK16visa01cu:134": "mokṣopayogivākyaṃ śrutyādi /",
  "GK16visa01cu:135": "tatra vyutpattyādhāyakatvaṃ padapadārthasambandhabodhakatvāt /",
  "GK16visa01cu:136": "********** END OF COMMENTARY **********",
  "GK16visa01cu:137": "caturvargaprāptirhi vedaśāstrebhyo nīrasatayā duḥkhādeva pariṇatabuddhīnāmeva jāyate /",
  "GK16visa01cu:138": "paramānandasadohajanakatayā sukhādeva sukumārabuddhīnāmapi punaḥ kāvyādeva /",
  "GK16visa01cu:139": "************* COMMENTARY *************",
  "GK16visa01cu:140": "Vijñapriyā:",
  "GK16visa01cu:141": "(vi, ṅa)",
  "GK16visa01cu:142": "nanu caturvargaphalasādhake vedaśāstre sati kimarthaṃ lokaḥ kāvye pravarttatāmityata āha--caturvargaphalaprāptiriti /",
  "GK16visa01cu:143": "Locanā:",
  "GK16visa01cu:144": "(lo, u) sukhādityādi vivṛṇoti-caturvargeti /",
  "GK16visa01cu:145": "paramānando rasādirūpaḥ tatsandoho vigalitavedyāntararasatatistajjanakatvādyupacārāt /",
  "GK16visa01cu:146": "sukumāramatayaḥ sukhaikapravaṇāḥ rājaputraprabhṛtayaḥ /",
  "GK16visa01cu:147": "pariṇatabuddhayaḥ śrutyādyabhyāsabdhakleśāḥ /",
  "GK16visa01cu:148": "********** END OF COMMENTARY **********",
  "GK16visa01cu:149": "nanu tahi pariṇatabuddhibhiḥ satsu vedaśāstreṣu kimiti kāvye yatnaḥ karaṇīya ityapi na vaktavyam /",
  "GK16visa01cu:150": "kaṭukauṣadhopaśamanīyasya rogasya sitaśarkaropaśamanīyatve kasya vā rogiṇaḥ sitaśarkarāpravṛttiḥ sādhīyasī na syāt ?",
  "GK16visa01cu:151": "kiñca kāvyasyopādeyatvamagnipurāṇe 'pyuktam--",
  "GK16visa01cu:152": "“naratvaṃ durlabhaṃ loke vidyā tatra sudurlabhā /",
  "GK16visa01cu:153": "kavitvaṃ durlabhaṃ tatra śaktistatra sudurlabhā” //",
  "GK16visa01cu:154": "iti /",
  "GK16visa01cu:155": "“trivargasādhanaṃ nāṭyam” iti ca /",
  "GK16visa01cu:156": "viṣṇupurāṇe 'pi--",
  "GK16visa01cu:157": "“kāvyālāpāśca ye kecidrītakānyakhilāni ca /",
  "GK16visa01cu:158": "śabdamūtidharasyaite viṣṇoraṃśā mahātmanaḥ” //",
  "GK16visa01cu:159": "iti /",
  "GK16visa01cu:160": "tena hetunā tasya kāvyasya svarūpaṃ nirūpyate /",
  "GK16visa01cu:161": "etenābhidheyaṃ ca pradarśitam /",
  "GK16visa01cu:162": "************* COMMENTARY *************",
  "GK16visa01cu:163": "Vijñapriyā:",
  "GK16visa01cu:164": "(vi, ca) evaṃ cābhidheyaṃ ceti /",
  "GK16visa01cu:165": "nirūpaṇārthaṃ kāvyasya etadgranthābhidheyatvāt /",
  "GK16visa01cu:166": "Locanā:",
  "GK16visa01cu:167": "(lo, ū)",
  "GK16visa01cu:168": "śaktiḥ kavitvabījarūpaḥ saṃskāraviśeṣaḥ yāṃ vinā kāvyaṃ na prasaret, prasṛtaṃ vā upahasanīyaṃ syāt /",
  "GK16visa01cu:169": "nāṭyamabhineyaṃ nāṭakādi /",
  "GK16visa01cu:170": "kāvyaparīkṣaṇaṃ didarśayiṣuḥ prācīnakāvyalakṣaṇeṣu prameyavirodhaṃ darśayannāha--tat kiṃ svarūpamityāha--“tadadoṣāviti” taditi kāvyam,",
  "GK16visa01cu:171": "doṣāḥ śrutikaṭvādayaḥ,",
  "GK16visa01cu:172": "guṇā mādhuryyādayaḥ,",
  "GK16visa01cu:173": "kvāpyanalaṅkṛtītyanena sarvatra sālaṅkārau śabdārthau kāvyam,",
  "GK16visa01cu:174": "kvacittu sphuṭālaṅkāravirahe 'pi na kāvyatvahāniriti /",
  "GK16visa01cu:175": "********** END OF COMMENTARY **********",
  "GK16visa01cu:176": "tatkiṃsvarūpaṃ tāvatkāvyamityapekṣāyāṃ kaścidāha--",
  "GK16visa01cu:177": "“tadadoṣau śabdārthau saguṇāvanavālaṃkṛtī punaḥ kvapi” iti /",
  "GK16visa01cu:178": "etaccintyam /",
  "GK16visa01cu:179": "************* COMMENTARY *************",
  "GK16visa01cu:180": "Vijñapriyā:",
  "GK16visa01cu:181": "(vi, cha) kaściditi kāvyaprakāśakāra ityarthaḥ /",
  "GK16visa01cu:182": "********** END OF COMMENTARY **********",
  "GK16visa01cu:183": "tathāhi--",
  "GK16visa01cu:184": "yadi doṣarahitasyaiva kāvyatvāṅgīkārastadā--",
  "GK16visa01cu:185": "“nyakkāro hyayameva me yadarayastatrāpyasau tāpasaḥ so 'pyatraiva nihanti rākṣasakulaṃ jīvatyaho rāvaṇaḥ /",
  "GK16visa01cu:186": "dhigdhikchakrajitaṃ prabodhitavatā kiṃ kumbhakarṇena vā svargagrāmaṭikāviluṇṭhanavṛthocchūnaiḥ kimebhirbhujaiḥ” //",
  "GK16visa01cu:187": "iti /",
  "GK16visa01cu:188": "************* COMMENTARY *************",
  "GK16visa01cu:189": "Vijñapriyā:",
  "GK16visa01cu:190": "(vi, ja)",
  "GK16visa01cu:191": "nyakkāro hyayameveti--śrīrāmākrāntalaṅkasya rāvaṇasya viṣādoktiriyam,",
  "GK16visa01cu:192": "me yadarayaḥ ayameva nyakkāraḥ /",
  "GK16visa01cu:193": "tapasvibhakṣakasya mama ekastāpaso 'ririti,",
  "GK16visa01cu:194": "atyantanyakkāratvāt,",
  "GK16visa01cu:195": "āstāṃ so 'pi sindhorudīcītīre kharadūṣaṇādihantā,",
  "GK16visa01cu:196": "so 'pyatraiva nihanti rākṣasakulaṃ natu dvitrirākṣasān /",
  "GK16visa01cu:197": "aho āścaryamevaṃ nyakkāro 'pi rāvaṇo jīvatīti /",
  "GK16visa01cu:198": "bhavatu vā mama daivasya prātikūlyādevaṃ,",
  "GK16visa01cu:199": "śakrasya jetāram arthāt meghanādaṃ mama putraṃ dhik dhik,",
  "GK16visa01cu:200": "tathā prabodhitavatā prabodhitaṃ prabodhaḥ tadvatā bhāvaktantatvena prabodhavatā kumbhakarṇena vā kiṃ phalamityarthaḥ /",
  "GK16visa01cu:201": "natvatra ktavatuḥ, tasya karmaṇyanabhidhānāt, tathā mama bhujairvāpi kim ?",
  "GK16visa01cu:202": "kīdṛśaiḥ,",
  "GK16visa01cu:203": "mama viluṇṭhane svargo 'pi grāmaṭikā svalpagrāmaḥ,",
  "GK16visa01cu:204": "tadviluṇṭhanena vṛthocchūnaiḥ niṣphalamudbhaṭaiḥ /",
  "GK16visa01cu:205": "Locanā:",
  "GK16visa01cu:206": "(lo, ṛ) nyakkāra iti-etadrāmabhadreṇābhibhūyamānasya rāvaṇasya nirvedavākyam /",
  "GK16visa01cu:207": "kṣudro grāmo grāmaṭikā /",
  "GK16visa01cu:208": "viluṇṭhanaṃ vidhūnanam /",
  "GK16visa01cu:209": "********** END OF COMMENTARY **********",
  "GK16visa01cu:210": "asya śalokasya vidheyāvimarśadoṣaduṣṭatayā kāvyatvaṃ na syāt /",
  "GK16visa01cu:211": "pratyuta dhvani(sa) tvenottamakāvyatāsyāṅgīkṛtā, tasmādavyāptirlakṣaṇadoṣaḥ /",
  "GK16visa01cu:212": "************* COMMENTARY *************",
  "GK16visa01cu:213": "Vijñapriyā:",
  "GK16visa01cu:214": "(vi, jha)",
  "GK16visa01cu:215": "vidheyāvimarśeti--vidheyasya nyakkārasyoddeśyādarimattvāt pūrvanipātāt “anuvādyamanuktvaina vidheyamudīrayet” iti niyamāt /",
  "GK16visa01cu:216": "anubhavabalādeṣa niyamaḥ /",
  "GK16visa01cu:217": "kāvyatvaṃ na syāditi--natviṣṭhāpattirityata āha--pratyuteti /",
  "GK16visa01cu:218": "aṅgīkṛteti sarvairiti śeṣaḥ /",
  "GK16visa01cu:219": "na kevalaṃ kāvyaprakāśakṛtā, paraṃ sarvaiḥ /",
  "GK16visa01cu:220": "kāvyaprakāśakṛtā kāvyaprakāśe,",
  "GK16visa01cu:221": "“idamuttamamatiśayini vyaṅgye vācyād dhvanirbudhaiḥ kathitaḥ” ityanena lakṣaṇena dhvaniyuktatvādasya uttamakāvyatvasvīkārāt,",
  "GK16visa01cu:222": "tasmādavyāptidoṣa iti---atra doṣasāmānyābhāvo lakṣaṇaghaṭaka iti tadabhiprāyamunnīya idamuktam,",
  "GK16visa01cu:223": "tasya tu śābdabodhavighaṭakadoṣasāmānyābhāva evābhiprayaḥ /",
  "GK16visa01cu:224": "anyathā “tathābhūtāṃ dṛṣṭvā nṛpasadasi pāñcālatanayām” ityādiślekaḥ kākusahakṛtadhvanyudāharaṇatayoktvā kathaṃ tenaiva nyūnapadatvadoṣe udāhṛtaḥ /",
  "GK16visa01cu:225": "kathaṃ vā “kṛtamanumataṃ dṛṣṭaṃ vā yairidaṃ gurupātakam” ityādiślekaḥ raudrarasodāharaṇatvenoktvāpi punaruktadoṣatve udāhṛtaḥ /",
  "GK16visa01cu:226": "tasmādavyāptipradarśanaṃ tadabhiprāyānavadhānādeva /",
  "GK16visa01cu:227": "Locanā:",
  "GK16visa01cu:228": "(lo, ṝ) vidheyāvimarśo 'vimṛṣṭavidheyāṃśaḥ /",
  "GK16visa01cu:229_0": "vṛthocchūnairityatra bhujāmucchūnatayā bṛthāttvasya tatkālamātrajātatvābhiprayeṇa",
  "GK16visa01cu:229_1": "vidheyatāṃ netumucitasya tatpuruṣasamāsena kavinā guṇībhāvaṃ nītatayā pūrvasiddhatvāt",
  "GK16visa01cu:229_2": "anuvādyatva-pratītiriti vidheyasya prādhānyenāvimarśaḥ, anirddaśaḥ /",
  "GK16visa01cu:230": "asya ślokasyāṅgīkṛtā pūrvācāryyairiti śeṣaḥ /",
  "GK16visa01cu:231": "dhvanitvaṃ hyatra pratipadamevāvabhāsate /",
  "GK16visa01cu:232": "tathā hi,",
  "GK16visa01cu:233": "ayamevetyanyayogavyavacchedasūcakasya evakārasya,",
  "GK16visa01cu:234": "me iti kākupadasya,",
  "GK16visa01cu:235": "araya iti bahuvacanasya,",
  "GK16visa01cu:236": "atraiveti sarvanāmnaḥ,",
  "GK16visa01cu:237": "nihanti jīvatīti tiṅaḥ,",
  "GK16visa01cu:238": "aho ityavyayasya,",
  "GK16visa01cu:239": "rāvaṇa iti tat tat viśeṣārthāntarasaṃkamitavācyapadasya,",
  "GK16visa01cu:240": "dhik dhik iti dvirukteḥ,",
  "GK16visa01cu:241": "śakajitamiti tācchīlyavihitakkippratyayasya,",
  "GK16visa01cu:242": "grāmaṭiketi karūpatadvitasya,",
  "GK16visa01cu:243": "viṭhṭhuṇaṭhaneti vyupasargasya,",
  "GK16visa01cu:244": "bhujairiti bahuvacanasya tadvyañjakaviśeṣatvāt asaṃlakṣyakamo dhvaniścātra svāmānanānnirvedākhyaḥsaṃcāribhāvaḥ /",
  "GK16visa01cu:245": "tasmādavyāptiḥ /",
  "GK16visa01cu:246": "dhvanikārādibhiḥ dhvanitvenottamakāvyatvasyāṅgīkārāt samanantaraśleke tadadoṣaviti lakṣaṇāvyāpanāt /",
  "GK16visa01cu:247": "********** END OF COMMENTARY **********",
  "GK16visa01cu:248": "nanu kaścidevāṃśo 'tra duṣṭo na punaḥ sarvo 'pīti cet,",
  "GK16visa01cu:249": "tarhi yatrāṃśe doṣaḥ so 'kāvyatvaprayojakaḥ,",
  "GK16visa01cu:250": "yatra dhvaniḥ sa uttamakāvyatvaprayojaka ityaṃśābhyāmubhayata ākṛṣyamāṇamidaṃ kāvyamakāvyaṃ vā kimapi na syāt /",
  "GK16visa01cu:251": "na ca kaṃcidevāṃśaṃ kāvyasya dūṣayantaḥ śratiduṣṭādayo doṣāḥ, kiṃ tarhi sarvameva kāvyam /",
  "GK16visa01cu:252": "tathāhi--",
  "GK16visa01cu:253": "kāvyātmabhūtasya rasasyānapakarṣakatve teṣāṃ doṣatvamapi nāṅgīkriyate /",
  "GK16visa01cu:254": "anyathā nityadoṣānityadoṣatvavyavasthāpi na syāt /",
  "GK16visa01cu:255": "************* COMMENTARY *************",
  "GK16visa01cu:256": "Vijñapriyā:",
  "GK16visa01cu:257": "(vi, ña) svadattadoṣaṃ ca svodbhāvitasiddhāntena uddhartumāśaṅkate--nanviti /",
  "GK16visa01cu:258": "taddūṣayati--cettarheti /",
  "GK16visa01cu:259": "nanvaṃśaviśeṣasthitena doṣeṇa aparāṃśādūṣaṇāttadaṃśe kāvyatvaṃ doṣavadaṃśe cākāvyatvaṃ syādata āha--naceti /",
  "GK16visa01cu:260": "kiṃ tarhi samastameveti, samastasyaiva dūṣaṇe yuktimāha--tathā hi--anyatheti /",
  "GK16visa01cu:261": "kāvyātmabhūtarasādyadūṣaṇe 'pītyarthaḥ /",
  "GK16visa01cu:262": "nityadoṣānityadoṣeti /",
  "GK16visa01cu:263": "cyutasaṃskārādayaḥ samastarasāpakarṣakatvānnityāḥ,",
  "GK16visa01cu:264": "śrutiduṣṭatvaṃ tu katipayaśṛṅgarādirasāpakarṣatvādanityamityabhiyuktakṛtāṃ vyavasthāpi na syāt,",
  "GK16visa01cu:265": "tanmate rasāpakarṣakatvasya doṣatvaprayojakatvādityarthaḥ /",
  "GK16visa01cu:266": "Locanā:",
  "GK16visa01cu:267": "(lo, ḷ) kaścidevāṃśaḥ, vṛthocchūnairitti bhāvaḥ /",
  "GK16visa01cu:268": "idaṃ padyam, nanu padaikasyaiva viṣayasya viruddhadharmayogaḥ syāt /",
  "GK16visa01cu:269": "iha tu doṣasya yadaṅgasya dūṣakatvaṃ tasyākāvyatvam,",
  "GK16visa01cu:270": "dhvaneśca yasyotkarṣakatvaṃ tasyottamakāvyatvamiti dvayorna virodhaḥ ityāśaṅkyāha-na ceti /",
  "GK16visa01cu:271": "kathamaṅgamātraniṣṭhasya doṣasya kāvyāpakarṣakatetyata āha-tathā hīti /",
  "GK16visa01cu:272": "rasāpakarṣakāṇāmeva doṣatvāt, kathamevetyāha-anyatheti /",
  "GK16visa01cu:273": "rasāpakarṣakatve 'pyadoṣatve,",
  "GK16visa01cu:274": "nityadoṣāścyutasaṃskṛtaprabhṛtayaḥ,",
  "GK16visa01cu:275": "teṣāṃ sakalarasāpakarṣakatvāt,",
  "GK16visa01cu:276": "anityadoṣāḥ śrutikaṭuprabhṛtayaḥ tathā hiraudrādirase prarūḍhaśrutikaṭutvasya guṇatvam,",
  "GK16visa01cu:277": "yathā mama tātapādānāṃ vijayanarasiṃhe--- “niḥśvāsodghātavātaprasaradhutakulāhāryyamudghṛṣṭadaṃṣṭrā- jātajyotiḥ sphuliṅgaprakaraviracitolkānikāyābhiśaṅkāḥ /",
  "GK16visa01cu:278": "arddhepārīndramarddhenaramahaha mahālokamālokya lokāḥ stokāstokāviśeṣāḥ śaraṇamupayayurvāridhiṃ vāridhiṃ vā” //",
  "GK16visa01cu:279": "********** END OF COMMENTARY **********",
  "GK16visa01cu:280": "yaduktaṃ dhavanikṛtā--",
  "GK16visa01cu:281": "“śrutiduṣṭādayo doṣā anityā ye ca darśitāḥ /",
  "GK16visa01cu:282": "dhvanyātmanyeva śṛṅgāre te heyā ityudāhṛtāḥ” //",
  "GK16visa01cu:283": "iti /",
  "GK16visa01cu:284": "kiñca evaṃ kāvyaṃ praviralaviṣayaṃ nirviṣayaṃ vā syāt, sarvathā nirdeṣasyaikāntamasaṃbhavāt /",
  "GK16visa01cu:285": "************* COMMENTARY *************",
  "GK16visa01cu:286": "Vijñapriyā:",
  "GK16visa01cu:287": "(vi, ṭa) dhvanyātmanyeveti--dhvanikāvyasyātmabhūte śṛṅgāre ityarthaḥ /",
  "GK16visa01cu:288": "śṛṅgārapadaṃ cātra mādhuryyavadrasopalakṣakam /",
  "GK16visa01cu:289": "tena karuṇaśāntarasayośca te heyā ityarthaḥ /",
  "GK16visa01cu:290": "nanu nityatvānityatvaprayojakameva rasāpakarṣakānapakarṣakatvaṃ,",
  "GK16visa01cu:291": "doṣatāprayojakaṃ tu na rasāpakarṣakatvaṃ,",
  "GK16visa01cu:292": "kintvabhyuktoktittatsvarūpameva tatprayojakamityata āha--kiṃceti /",
  "GK16visa01cu:293": "Locanā:",
  "GK16visa01cu:294": "(lo, e) dhvanyātmani dhvanisvarūpa ityarthaḥ /",
  "GK16visa01cu:295": "nanūttamakāvyatvenāṅgīkṛtānāmapi sadoṣatve kāvyatvaṃ mābhūt ityāśaṅkyāha--kiñceti /",
  "GK16visa01cu:296": "evam adoṣaśabdarthayorekavākyatve /",
  "GK16visa01cu:297": "********** END OF COMMENTARY **********",
  "GK16visa01cu:298": "nanvīṣadarthe nañaḥ prayoga iti cettarhi “īṣaddoṣau śabdārthau kāvyam” ityukte nirdeṣayoḥ kāvyatvaṃ na syāt /",
  "GK16visa01cu:299": "************* COMMENTARY *************",
  "GK16visa01cu:300": "Vijñapriyā:",
  "GK16visa01cu:301": "(vi, ṭha) īṣadarthe naña iti---adoṣāviti naña ityarthaḥ /",
  "GK16visa01cu:302": "nirdeṣayoriti śabdārthayorityarthaḥ /",
  "GK16visa01cu:303": "prauḍhadoṣayostu kāvyatvābhāvasya iṣṭatvāditi bhāvaḥ /",
  "GK16visa01cu:304": "tathā ca nyakkāra ityādāvavyāptirna doṣaḥ /",
  "GK16visa01cu:305": "tayoḥ prauḍhadoṣavatoḥ kāvyatvābhāvāditi bhāvaḥ /",
  "GK16visa01cu:306": "lakṣaṇasya doṣaviśeṣābhāvaghaṭitatvena kaściddoṣa ityuktamavadheyam /",
  "GK16visa01cu:307": "Locanā:",
  "GK16visa01cu:308": "(lo, ai) nañaḥ adoṣāvitipadasthitasya /",
  "GK16visa01cu:309": "nirdeṣayoḥ kvacit kadācit kavinādoṣabhāvena nirmitayoḥ kāvyatvaṃ na syāt,",
  "GK16visa01cu:310": "īṣaddoṣatvakāvyalakṣaṇasya tatrāsambhavāt /",
  "GK16visa01cu:311": "********** END OF COMMENTARY **********",
  "GK16visa01cu:312": "sati saṃbhave “īṣaddoṣau” iti cet ,",
  "GK16visa01cu:313": "etadapi kāvyalakṣaṇo na vācyam ,",
  "GK16visa01cu:314": "ratnādilakṣaṇo kīṭānuvedhādiparihāravat /",
  "GK16visa01cu:315": "nahī kīṭānuvedhādayo ratnasya ratnatvaṃ vyāhantumīśāḥ kintūpādeyatāratamyameva kartum /",
  "GK16visa01cu:316": "tadvadatra śrutiduṣṭādayo 'pi kāvyasya /",
  "GK16visa01cu:317": "uktaṃ ca--",
  "GK16visa01cu:318": "“kīṭānuviddharatnādisādhāraṇyena kāvyatā /",
  "GK16visa01cu:319": "duṣṭeṣvapi matā yatra rasādyanugamaḥ sphuṭaḥ” //",
  "GK16visa01cu:320": "iti /",
  "GK16visa01cu:321": "************* COMMENTARY *************",
  "GK16visa01cu:322": "Vijñapriyā:",
  "GK16visa01cu:323": "(vi, ḍa) sati sambhava iti---sphuṭadāṣarahite kadācidīṣaddoṣasya sambhave satītyarthaḥ /",
  "GK16visa01cu:324": "uktañceti---yatra rasādīnāmasaṃlakṣyakramāṇām anugamaḥ sphuṭaḥ tatra duṣṭeṣvapi kīṭānuviddharatnādisādhāraṇyena kāvyatā matā ityarthaḥ /",
  "GK16visa01cu:325": "Locanā:",
  "GK16visa01cu:326": "(o) kīṭānuviddheti-sādhāraṇyena sāmānyena kāvyatāduṣṭeṣvapi mateti saṃbandhaḥ /",
  "GK16visa01cu:327": "********** END OF COMMENTARY **********",
  "GK16visa01cu:328": "kiñca /",
  "GK16visa01cu:329": "śabdārthayoḥ saguṇatvaviśeṣaṇamupapannam /",
  "GK16visa01cu:330": "guṇānāṃ rasaikadharmatvasya “ye rasasyāṅgino dharmāḥ śauryādaya ivātmanaḥ” ityādinā tenaiva pratipāditatvāt /",
  "GK16visa01cu:331": "rasābhivyañjakatvenopacārata upapadyata iti cet ? tathāpyayuktam /",
  "GK16visa01cu:332": "************* COMMENTARY *************",
  "GK16visa01cu:333": "Vijñapriyā:",
  "GK16visa01cu:334": "(vi, ḍha) evamadoṣāviti viśeṣaṇaṃ dūṣayitvā saguṇāviti viśeṣaṇaṃ dūṣayitumāha--kiñceti /",
  "GK16visa01cu:335": "tena guṇāśrayarasavyañjakatvarūpaparamparāsambandhena śabdārthayorguṇavattvopacāra ityarthaḥ /",
  "GK16visa01cu:336": "tathāpyuktaṃ guṇavattvaviśeṃṣaṇamityarthaḥ /",
  "GK16visa01cu:337": "Locanā:",
  "GK16visa01cu:338": "(lo, au) evamadoṣatvasya kāvyalakṣaṇatvaṃ dūṣayitvā saguṇatvasyāpi dūṣayati /",
  "GK16visa01cu:339": "anupapannam asambhavītyarthaḥ /",
  "GK16visa01cu:340": "rasaikadharmmatvasya rasabhātradharbhatvasya /",
  "GK16visa01cu:341": "tenaiva kāvyaprakāśakāreṇaiva /",
  "GK16visa01cu:342": "rasābhivyañjakatveneti /",
  "GK16visa01cu:343": "ayamarthaḥ-śabdārthau khalu prācīnoktarītyā nirbhitau rasābhivyañjakau bhavato 'pyanumatau;",
  "GK16visa01cu:344": "tena rasādirūpavyaṅgyarūpāṇāmapi mādhuryyārdānāṃ vyañjakarūpaśabdārthadharmatvenopacāraḥ /",
  "GK16visa01cu:345": "yadāha sa eva “guṇavṛttyā punasteṣāṃ sthitiḥ śabdārthayormatā“iti /",
  "GK16visa01cu:346": "maivamityāha--tathāpīti /",
  "GK16visa01cu:347": "upacārataḥ saguṇau śabdārthau kāvyamiti yaducyata ityarthaḥ /",
  "GK16visa01cu:348": "********** END OF COMMENTARY **********",
  "GK16visa01cu:349": "tathāhi--",
  "GK16visa01cu:350": "tayoḥ kāvyasvarūpeṇābhimatayoḥ śabdārthayo raso 'sti, na vā ?",
  "GK16visa01cu:351": "nāsti cet, guṇavattvamapi nāsti, guṇānāṃ tadanvayavyatirekānuvidhāyitvāt /",
  "GK16visa01cu:352": "asti cet ? kathaṃ noktaṃ rasavantāviti viśeṣaṇam /",
  "GK16visa01cu:353": "************* COMMENTARY *************",
  "GK16visa01cu:354": "Locanā:",
  "GK16visa01cu:355": "(lo, a) kuto 'yuktamityāha--tathā hīti /",
  "GK16visa01cu:356": "tayorupacārataḥ /",
  "GK16visa01cu:357": "saguṇayo raso 'sti naveti, ayamarthaḥ--rasasya sadbhāve eva kāvyatvaṃ tadabhāve veti /",
  "GK16visa01cu:358": "ādau tucchatayā dvitīyaṃ nirākaroti--nāsti cediti /",
  "GK16visa01cu:359": "tadanvayeti samānadharmatvāditi bhāvaḥ /",
  "GK16visa01cu:360": "raso 'stīti prathamapakṣaṃ dūṣayati--asti cediti /",
  "GK16visa01cu:361": "kathamiti--ayamāśayaḥ,",
  "GK16visa01cu:362": "yadi guṇābhivyañjakayoḥ śabdārthayoḥ satoreva kāvyalakṣaṇatvamābhimataṃ tadā lakṣaṇasya nyūnapadatvam /",
  "GK16visa01cu:363": "********** END OF COMMENTARY **********",
  "GK16visa01cu:364": "guṇavattvānyathānupapattyaitallabhyata iti cet ? tarhi sarasāvityeva vaktuṃ yuktam , na saguṇāviti /",
  "GK16visa01cu:365": "nahi prāṇimanto deśāiti kenāpyucyate /",
  "GK16visa01cu:366": "************* COMMENTARY *************",
  "GK16visa01cu:367": "Vijñapriyā:",
  "GK16visa01cu:368": "(vi, ṇa) cettarhetyatra cettathapītyarthaḥ /",
  "GK16visa01cu:369": "nahī prāṇimanta iti /",
  "GK16visa01cu:370": "śauryyadyāśrayaprāṇyāśraye deśe 'nayā śauryyādimanto deśā iti kenāpi nocyate ityarthaḥ /",
  "GK16visa01cu:371": "idaṃ ca granthakṛtā'ropabījānavadhānādekoktam;",
  "GK16visa01cu:372": "tathā hi paramparāghaṭakya madhyabhūtasambandhino bahirindriyapratyakṣatve satyeva naikamāropaḥ /",
  "GK16visa01cu:373": "yatra tu paramparāghaṭakamadhyabhūtasambandhī na bahīrindriyaprataykṣastatratvevamārepo dṛśyata eva /",
  "GK16visa01cu:374": "yathā śīto vāyuruṣṇaṃ jalaṃ sugandhirvāyurittra paramparāsambandhaghaṭakānāṃ madhyabhūtajalāgnipuṣpāvayavānāṃ sūkṣyamatvenāpratyakṣatvāt tādṛśa āropaḥ /",
  "GK16visa01cu:375": "prakṛte 'pi bahirindriyāprataykṣasya rasādeśca paramparāsambandhaghaṭakatvāt sambhavatyeva guṇavattāropaḥ śabdārthayoriti /",
  "GK16visa01cu:376": "ata eva śabdatāratvavadākāśamiti nāropaḥ /",
  "GK16visa01cu:377": "tatra paramparāsambandhaghaṭakasya śabdasya bahirindriyapratyakṣatvāt /",
  "GK16visa01cu:378": "nacaivaṃ jñānatvavānātmā ityāropāpattiḥ /",
  "GK16visa01cu:379": "tatra paramparāsambandhaghaṭasya jñānasya vahirindriyāpratyakṣatvāditi vācyam /",
  "GK16visa01cu:380": "yadi ca tādṛśaropo nāsti tadā kāraṇāntarābhāvasyaiva tatra kalpanīyatvāt /",
  "GK16visa01cu:381": "ata enodayanācāryyairuktam, “ārope sati nimittānusaraṇaṃ na tu nimittamasti ityāropaḥ” iti /",
  "GK16visa01cu:382": "yastu javākusumasya vahirindriyapratyakṣatve 'pi lohitaḥ sphaṭika ityāropaḥ tatra javākusumaṃ nedṛśaparamparāghaṭakaṃ javākusumasya sphaṭikāvṛttitvāt /",
  "GK16visa01cu:383": "kintu javākusumasya svacchadravyasānnidhyameva tadrahitaṃ pṛthagevāropanimittamiti sudhībhiravadheyam /",
  "GK16visa01cu:384": "Locanā:",
  "GK16visa01cu:385": "(lo, ā)",
  "GK16visa01cu:386": "guṇavattveti--saguṇāviti padenaiva śabdārthayoḥ sarasatvamuktamityarthaḥ,",
  "GK16visa01cu:387": "tarheti--yadi sarasatvapratipādanāya saguṇāvityuktamityarthaḥ /",
  "GK16visa01cu:388": "tena alaṅkārāḥ kaṭakakuṇḍalādivaditi vacanena alaṅkārasyotkarṣamātrādhāyakatvāt lakṣaṇaṃ parāstamityarthaḥ /",
  "GK16visa01cu:389": "kiṃcātra,",
  "GK16visa01cu:390": "tadadoṣāviti lakṣaṇe śabdārthāviti vacanamapyasamīcīnaṃ,",
  "GK16visa01cu:391": "tathā hi,",
  "GK16visa01cu:392": "kāvyatvasāmānyasya kiṃ śabdārthayoḥ saṃyogādivad vyāsajyavṛttitvam ?",
  "GK16visa01cu:393": "uta gotvādivat pratyekaparisamāptivṛttitvam ?",
  "GK16visa01cu:394": "nādyaḥ sāmānyatvādeva /",
  "GK16visa01cu:395": "na dvitīyaḥ śabdārthayoḥ pratyekaṃ kāvyatva-prasaṅgāt /",
  "GK16visa01cu:396": "etacca etadgranthakṛtā svakṛtāyāṃ kāvyaprakāśaṭīkāyāṃ likhitamapi prācīnagauravaniyantritenātropekṣitam /",
  "GK16visa01cu:397": "adoṣatvādīnāṃ tu kāvyalakṣaṇatve prameyārthavirodhaprasaṅga iti tannirākṛtam //",
  "GK16visa01cu:398": "********** END OF COMMENTARY **********",
  "GK16visa01cu:399": "nanu “śabdārthau saguṇau” ityanenaguṇābhivyañjakau śabdārthau kāvye prayojyāvityabhiprāya iti cet ?",
  "GK16visa01cu:400": "na, guṇābhivyañjakaśabdārthavattvasya kāvye utkaṣamātrādhāyakatvam , na tu svarūpādhāyakatvam /",
  "GK16visa01cu:401": "************* COMMENTARY *************",
  "GK16visa01cu:402": "Vijñapriyā:",
  "GK16visa01cu:403": "(vi, ta)",
  "GK16visa01cu:404": "idānīṃ saguṇatvaviśeṣaṇasya na lakṣaṇaghaṭakatvaṃ kintu kavyupadeśaparatvamityāśaṅkate,",
  "GK16visa01cu:405": "nanu śabdārthāviti dūṣayati---cenneti /",
  "GK16visa01cu:406": "śabdārthavatvasyāpītyatra tādātmyainavatadvattā śabdārthātmaka-kāvyasya bodhyā /",
  "GK16visa01cu:407": "na tu svarūpādhāyakatvamiti svarūpaṃ lakṣaṇam /",
  "GK16visa01cu:408": "ne cedamayuktaṃ dūṣaṇaṃ svarūpādhāyakatvasyoktāśaṅkāyāmaviṣayatvāt,",
  "GK16visa01cu:409": "kintu kavyupadeśaparatayā evāśaṅkitatvāditi vācyam /",
  "GK16visa01cu:410": "na tu svarūpādhāyakatvāmityasya svarūpe lakṣaṇe na niveśaucityamityeva,",
  "GK16visa01cu:411": "arthāt kavyupadeśaparaviśeṣaṇasya lakṣaṇe dānānaucityādityarthaḥ /",
  "GK16visa01cu:412": "********** END OF COMMENTARY **********",
  "GK16visa01cu:413": "uktaṃ hi--",
  "GK16visa01cu:414": "“kāvyasya śabdārthau śarīram ,",
  "GK16visa01cu:415": "rasādiścātmā,",
  "GK16visa01cu:416": "guṇāḥ śauryādivat,",
  "GK16visa01cu:417": "doṣāḥ kāṇatvādivat,",
  "GK16visa01cu:418": "rītayo 'vayavasaṃsthānaviśeṣavat,",
  "GK16visa01cu:419": "alaṅkārāḥ kaṭakakuṇḍalādivat” iti /",
  "GK16visa01cu:420": "etena “analaṅkṛtī punaḥ kvāpi” iti yaduktam, tadapi parāstam /",
  "GK16visa01cu:421": "asyārthaḥ- sarvatra sālaṅkārau kvacittvasphuṭālaṅkārāvapi śabdārthau kāvyamiti /",
  "GK16visa01cu:422": "tatra sālaṅkāraśabdārthayorapi kāvye utkarṣādhāyakatvāt /",
  "GK16visa01cu:423": "etena “vakroktiḥ kāvyajīvitam” iti vakroktijīvitakāroktamapi parāstam /",
  "GK16visa01cu:424": "vakrokteralaṅkārarūpatvāt /",
  "GK16visa01cu:425": "************* COMMENTARY *************",
  "GK16visa01cu:426": "Vijñapriyā:",
  "GK16visa01cu:427": "(vi, tha) śauryyādivaditi---rasasyotkarṣādhāyakā iti śeṣaḥ /",
  "GK16visa01cu:428": "kaṭakakuṇḍalādivaditi śabdārthayoḥ śobhakā iti śeṣaḥ /",
  "GK16visa01cu:429": "eteneti /",
  "GK16visa01cu:430": "utkarṣādhāyakaviśeṣaṇasya lakṣaṇe 'praveśyatvena ityarthaḥ /",
  "GK16visa01cu:431": "sālaṅkāraśabdārthayoriti---śabdārthayoḥ sālaṅkāratvasyeti paryyavasitārthaḥ /",
  "GK16visa01cu:432": "Locanā:",
  "GK16visa01cu:433": "(lo, i) eteneti alaṅkārādīnāṃ kaṭakakuṇḍalādisāmānyatā uktā /",
  "GK16visa01cu:434": "vakrīktijīvitakāraḥ, kaścidāha--alaṅkārarūpatvāt /",
  "GK16visa01cu:435": "tathā hyuktam--- “saiṣā sarvatra vakroktiranayārtho vibhāvyate /",
  "GK16visa01cu:436": "yatno 'syāṃ kavinā kāryyaḥ ko 'laṅkāro 'nayā vinā“iti /",
  "GK16visa01cu:437": "********** END OF COMMENTARY **********",
  "GK16visa01cu:438": "yacca kvacidasphuṭālaṅkāratve udāhṛtam--",
  "GK16visa01cu:439": "yaḥ kaumāraharaḥ sa eva hi varastā eva caitrakṣapā- ste conmīlitamālatīsurabhayaḥ prauḍhāḥ kadambānilāḥ /",
  "GK16visa01cu:440": "sā caivāsmi tathāpi tatra suratavyāpāralīlāvidhau revārodhasi vetasītarutale cetaḥ samutkaṇṭhate //",
  "GK16visa01cu:441": "iti /",
  "GK16visa01cu:442": "etaccintyam /",
  "GK16visa01cu:443": "************* COMMENTARY *************",
  "GK16visa01cu:444": "Vijñapriyā:",
  "GK16visa01cu:445": "(vi, da)",
  "GK16visa01cu:446": "“yaḥ kaumārahara'; ityādiślokam asphuṭālaṅkārodāharaṇatayā kāvyaprakāśakāra udāhṛtavān,",
  "GK16visa01cu:447": "tatra sphuṭālaṅkāra evāstītyāha---yacceti /",
  "GK16visa01cu:448": "yaḥ kaumārahara iti /",
  "GK16visa01cu:449": "revātīre kṛtasaṅketāyāḥ kulaṭāyāḥ svagṛhe iyaṃ bhāvanā /",
  "GK16visa01cu:450": "utkaṇṭhākaraṇaṃ mama yadyapi nāsti tathāpi tatra kṛtasaṅkete revārodhasi revātīre vetasīnāmatarutale suratavyāpārarūpalīlāvidhinimittaṃ cetaḥ samutkaṇṭhate ityarthaḥ /",
  "GK16visa01cu:451": "utkaṇṭhākāraṇabhāvaṃ darśayati---“yaṭha kaumārahara'; ityādinā /",
  "GK16visa01cu:452": "kaumāraṃ kumārītvam---apariṇītātvam, pariṇayanena yastadvaraḥ patirityarthaḥ /",
  "GK16visa01cu:453": "sa eva varaḥ śreṣṭhaḥ, yatheṣṭaratisamartha ityarthaḥ /",
  "GK16visa01cu:454": "caitrakṣapā api saṅketasthala ivātrāpyaviśiṣṭā ityāha--“tā eva'; iti /",
  "GK16visa01cu:455": "sugandhivāyurapyatrāpyaviśiṣṭa ityāha “te ceti'; /",
  "GK16visa01cu:456": "kadambānilāḥ madhyasthitakadambavanānilā ityarthaḥ /",
  "GK16visa01cu:457": "ata eva te prauḍhāḥ api mandatvaparyyavasannāḥ vanānilasya prauḍhatve 'pi mandatvaṃ vahabahirbhāvena /",
  "GK16visa01cu:458": "saugandhyaṃ tu mālatyadhīnameva /",
  "GK16visa01cu:459": "caitre kadambapuṣpasyābhāva eva, kecittu dhūlīkadambapuṣpaparatayā vyācakṣate /",
  "GK16visa01cu:460": "tanmate vāyoḥ prauḍhatvaviśeṣaṇānaucityāpatteḥ anye tūnmīlitamālatīnāṃ te ca prauḍhasurabhayo ghrāṇatarpaṇagandhāḥ, iti vāyacakṣate /",
  "GK16visa01cu:461": "tanna /",
  "GK16visa01cu:462": "tadā kadambānilā ityatra te ca ityasyābhāvāt, pratyatrijñānupapatteḥ /",
  "GK16visa01cu:463": "te ca ityasyānuṣaṃge prakamabhaṅgadoṣāpatteḥ, anuṣaṃgagrāhakābhāvācca /",
  "GK16visa01cu:464": "sā ceti ahamapi tadavasthaiva, ubhayatra ityarthaḥ /",
  "GK16visa01cu:465": "itthamutkaṇṭhākāraṇaṃ nāsti, tathāpi cittasvabhāvavailakṣaṇyādutkaṇṭhetyarthaḥ /",
  "GK16visa01cu:466": "Locanā:",
  "GK16visa01cu:467": "(lo, ī)",
  "GK16visa01cu:468": "evaṃ kāvyalakṣaṇaṃ dūṣayitvā kāvyaprakāśakṛtaḥ sphuṭālaṅkāravirahodāharaṇe sphuṭālaṅkāraṃ darśayannāha,",
  "GK16visa01cu:469": "yacceti---udāhṛtaṃ kāvyaprakāśakārairiti śeṣaḥ /",
  "GK16visa01cu:470": "“yaḥ kaumāreti'; kaumāraṃ navayauvanam,",
  "GK16visa01cu:471": "tadakṛtakapremāsakṛttayā yo 'tivāhitavān sa kaumāraharaḥ varaḥ svayaṃvṛtaḥ,",
  "GK16visa01cu:472": "natu pitrādibhirgrāhitaḥ /",
  "GK16visa01cu:473": "caitro vasanta;, tatra jātikadambābhāvāt, mālatī vāsantikā /",
  "GK16visa01cu:474": "kadambo dhūlikadamba iti kecit /",
  "GK16visa01cu:475": "saṃpradāyavidastu sa eva vasantaḥ tā eva varṣā iti manmathoddīpakatvāviśeṣād ṛtudvayasyāpi graha iti vyācakṣate /",
  "GK16visa01cu:476": "********** END OF COMMENTARY **********",
  "GK16visa01cu:477": "atra hi vibhāvanāviśeṣoktamūlasya saṃdehasaṅkarālaṅkārasyasphuṭatvam /",
  "GK16visa01cu:478": "************* COMMENTARY *************",
  "GK16visa01cu:479": "Vijñapriyā:",
  "GK16visa01cu:480": "(vi, dha) vibhāvaneti---utkaṇṭhākāraṇābhāve 'pi utkaṇṭhāvarṇanā vibhāvanā /",
  "GK16visa01cu:481": "“vibhāvanā vinā hetuṃ kāryyotpāttiryaducyate” iti tallakṣaṇāt /",
  "GK16visa01cu:482": "tathānutkaṇṭhākāraṇapatyādisattve 'pi utkaṇṭhārūpasyānutkaṇṭhābhāvasya varṇanād viśeṣoktiḥ /",
  "GK16visa01cu:483": "“sati hetau phalābhāve viśeṣoktiḥ” iti ca lakṣaṇasya vakṣyamāṇatvāt;",
  "GK16visa01cu:484": "tanmūlasandehasaṅkarasya tanmūlasandesaṅkarālaṅkārasya ityarthaḥ /",
  "GK16visa01cu:485": "tayorna sandehaḥ /",
  "GK16visa01cu:486": "avirodhinostayorekatra samāveśasambhavena sandehābhāvāt /",
  "GK16visa01cu:487": "kintu tadutthāpitādbhutarasaśṛṅgārābhāsayoraṅgaṅgibhāvasandehena rasavat preyo 'laṅkārayoreva sandehaḥ /",
  "GK16visa01cu:488": "tathā hi kāraṇābhāve phalāt kāraṇasadbhāve phalābhāvācca vismayasya utthāpitattvāttat sthāyibhāvako 'dbhutarasaḥ /",
  "GK16visa01cu:489": "sa kimupanāyakaviṣayaratyukaṇṭhālabdhasya śṛṅgārābhāsasyāṅgamiti rasavadalaṅkāra;?",
  "GK16visa01cu:490": "rasasyāṅgatvena rasavadalaṅkārasya vakṣyamāṇatvāt /",
  "GK16visa01cu:491": "kiṃ vā sa eva rasābhāsādbhutarasasyāṅgamiti prayo 'laṅkāracha,",
  "GK16visa01cu:492": "ābhāsasyāṅgatve preyo 'laṅgārasya vakṣyamāṇatvāt /",
  "GK16visa01cu:493": "aṅgāṅgibhāvaṃ vinā svātantryeṇa rasadvayapratītyabhāvasya sarvālaṅkārikasammatatvāt /",
  "GK16visa01cu:494": "sphuṭatvamati---idaṃ ca na ruciraṃ dūṣaṇaṃ,",
  "GK16visa01cu:495": "tathā hi sphuṭatvāsphuṭatve tāvat śīghrapratīyamānatvāpratīyamānatvābhyāmeva,",
  "GK16visa01cu:496": "tathā cātra kāraṇabhāvaphalābhāvayorvācakasya naño 'bhāvena tat kalpanāyā vilambenāsphuṭatvāt evaṃ tayorasphuṭatvācca sutarāṃ tanmūladarśitālaṅkārayorasphuṭatvam /",
  "GK16visa01cu:497": "Locanā:",
  "GK16visa01cu:498": "(lo, u) atra hīti kāraṇābhāve kāryyotpattirvibhāvanā sā cātrāsphuṭā /",
  "GK16visa01cu:499": "ye khalu utkaṇṭhāyāḥ kāraṇāni priyasaṅgamābhāvādayaḥ,",
  "GK16visa01cu:500": "tadabhāve 'pyatra utkaṇṭhotpanneti;",
  "GK16visa01cu:501": "tadabhāvaśca tadvirodhipriyasaṅgamasadbhāvamukhenopanibaddha iti vibhāvānāsphuṭā /",
  "GK16visa01cu:502": "yadi khalu priyasaṅgamābhāvādīnāṃ kāraṇānāmasadbhāvamukhena varṇanaṃ tadeva tasyāḥ sphuṭatvam /",
  "GK16visa01cu:503": "viśeṣoktaśca kāraṇasāmagrye kāryyānutpattirūpā,",
  "GK16visa01cu:504": "sāpyatrāsphuṭā,",
  "GK16visa01cu:505": "priyasannidhānādayo dhṛteḥ kāraṇāni /",
  "GK16visa01cu:506": "atra ca teṣu satkhapi dhṛtirnotpannetyutkaṇṭhotpattimukhena varṇitam,",
  "GK16visa01cu:507": "yadidhṛtirnotpannetyucyate,",
  "GK16visa01cu:508": "tadā kāryyānutpatteḥ sphuṭatayoktatvāt viśeṣoktiḥ sphuṭā syāt /",
  "GK16visa01cu:509": "iha viruddharūpotkaṇṭhotpattimukhena dhṛteranupapattiruktā, ato viśeṣoktirasphuṭā /",
  "GK16visa01cu:510": "evamatra dvayorvibhāvanāviśeṣoktyorasphuṭārthatvāt sphuṭālaṅkāraviraha iti kāvyaprakāśakṛto matam /",
  "GK16visa01cu:511": "tatrāha---atrahīti,",
  "GK16visa01cu:512": "ayamarthaḥ--atra vibhāvanāviśeṣoktī asphuṭe,",
  "GK16visa01cu:513": "tathāpi tadubhayārabdhasandehe saṅkarālaṅkārasya sphuṭatvāt kathaṃ sphuṭālaṅkāraviraha iti /",
  "GK16visa01cu:514": "saṃsṛṣṭi saṅkarau ca laukikamukuṭādyalaṅkāramiśraṇeneva pṛthagalaṅkāratvenābhyupagatau /",
  "GK16visa01cu:515": "********** END OF COMMENTARY **********",
  "GK16visa01cu:516": "etena--",
  "GK16visa01cu:517": "“adoṣaṃ guṇavatkāvyamalaṅkārairalaṅkṛtam /",
  "GK16visa01cu:518": "rasānvitaṃ kaviḥ kurvan kīrtiṃ prītiṃ ca vindati” //",
  "GK16visa01cu:519": "ityādīnāmapi kāvyalakṣaṇatvamapāstam /",
  "GK16visa01cu:520": "************* COMMENTARY *************",
  "GK16visa01cu:521": "Vijñapriyā:",
  "GK16visa01cu:522": "(vi, na) eteneti--asmaduktadūṣaṇenetyarthaḥ /",
  "GK16visa01cu:523": "Locanā:",
  "GK16visa01cu:524": "(lo, ū) etena-tadadoṣāviti lakṣaṇasya kāvyalakṣaṇatvābhāvakathanena /",
  "GK16visa01cu:525": "adoṣabhityādi sarasvatīkaṇṭhābharaṇoktalakṣaṇm /",
  "GK16visa01cu:526": "viśeṣaścātra sarasāviti vacane śrutyarthatvena saguṇāviti vacanaṃ samanantaroktarītyānarthakam /",
  "GK16visa01cu:527": "********** END OF COMMENTARY **********",
  "GK16visa01cu:528": "yattu dhvanikāreṇoktam--",
  "GK16visa01cu:529": "“kāvyasyātmā dhvaniḥ“-- iti tatkiṃ vastvalaṅkārarasādilakṣaṇāstirūpo dhvaniḥ kāvyasyātmā,",
  "GK16visa01cu:530": "uta rasādirūpamātro vā ?",
  "GK16visa01cu:531": "nādyaḥ,-prahelikādāvativyāpteḥ /",
  "GK16visa01cu:532": "dvitīyaścedomiti brūmaḥ /",
  "GK16visa01cu:533": "************* COMMENTARY *************",
  "GK16visa01cu:534": "Vijñapriyā:",
  "GK16visa01cu:535": "(vi, pa) dhvaniritīti---vyaṅgyārtha ityarthaḥ /",
  "GK16visa01cu:536": "natu dhvanikāvyam /",
  "GK16visa01cu:537": "kāvyasya kāvyātmatvāsambhavāt /",
  "GK16visa01cu:538": "prahelikādāviti /",
  "GK16visa01cu:539": "na ca tadapi kāvyameveti vācyaṃ vyaṅgyasyāsvādyatvavaśādeva kāvyātmatvakathanāt /",
  "GK16visa01cu:540": "prahelikādau tu vyaṅgyasyābodhyatāyāmeva kavestātparyyāt,",
  "GK16visa01cu:541": "abodhyatvādeva tasya vaicitryam,",
  "GK16visa01cu:542": "natvāsvādyavyaṅgyatvam,",
  "GK16visa01cu:543": "tathā hi-- “taruṇyāliṅgitaḥ kaṇṭhe nitambasthalamāśritaḥ /",
  "GK16visa01cu:544": "gurūṇāṃ sannidhānepi kaḥ kūjati muhurmuhuḥ //",
  "GK16visa01cu:545": "';",
  "GK16visa01cu:546": "ityatra yaḥ pūrṇakalaśo vyaṅgyastasyābodhyatāyāmeva kavestātparyyādatraiva vaicitryeṇa alaṅkāra eva prahelikā /",
  "GK16visa01cu:547": "yattu asphuṭākhye guṇībhūte vyaṅgye kṛcchragamyatvaṃ tatra kṛcchragamyatāyāṃ na kavestātparyyamatastasya nātikṛcchragamyatvam,",
  "GK16visa01cu:548": "āsvādyatvaṃ cāstyeva /",
  "GK16visa01cu:549": "prahelikādāvityādipadāt kartṛkarmaguptyādiparigrahaḥ /",
  "GK16visa01cu:550": "dvitīyaścediti--svīkāre oṃkāraḥ /",
  "GK16visa01cu:551": "mayāpi “vākyaṃ rasātmakaṃ kāvyam'; iti vakṣyamāṇatvāditi bhāvaḥ /",
  "GK16visa01cu:552": "Locanā:",
  "GK16visa01cu:553": "(lo,ṛ) samprati rasamātradhvaneḥ kāvyatvaṃ siṣādhayiṣurvastvalaṅkārayostannirasyan āha-yattviti /",
  "GK16visa01cu:554": "dhvanikāraḥ śrīmadānandavarddhanācāryyaḥ /",
  "GK16visa01cu:555": "vastu arthamātram, alaṅkārastadeva vicchittiyuktam /",
  "GK16visa01cu:556": "rasaḥ śṛṅgārādiḥ, ādiśabdāt bhāvatadābhāsādayo 'saṃlakṣyakamabhedāḥ /",
  "GK16visa01cu:557": "prahelikā-vyaṅgyārthaviśiṣṭo nīraso vākyaviśeṣaḥ /",
  "GK16visa01cu:558": "yathā---",
  "GK16visa01cu:559": "“ke dārapoṣaṇaratāḥ kā śītalāmbuvāhinī gaṅgā /",
  "GK16visa01cu:560": "kaṃ saṃjaghāna kṛṣṇaḥ kaṃ balavantaṃ na bādhate śītam” //",
  "GK16visa01cu:561": "ityatra praśrarūpor'tho vācyaḥ, uttararūpaśca vyaṅgyaḥ /",
  "GK16visa01cu:562": "tathā hi--dārāṇāṃ bhāryyāṇāṃ poṣaṇe ratāḥ ke ?",
  "GK16visa01cu:563": "śītambuvāhinī gaṃgā kā ?",
  "GK16visa01cu:564": "kaṃ kṛṣṇaḥ saṃjaghāna ?",
  "GK16visa01cu:565": "balavantaṃ kaṃ na bādhate śītam ? iti praśnaḥ /",
  "GK16visa01cu:566": "uttarapakṣe kedārāḥ kṣetrāṇi /",
  "GK16visa01cu:567": "********** END OF COMMENTARY **********",
  "GK16visa01cu:568": "nanu yadi rasādirūpamātro dhvaniḥ kāvyasyātmā,",
  "GK16visa01cu:569": "************* COMMENTARY *************",
  "GK16visa01cu:570": "Vijñapriyā:",
  "GK16visa01cu:571": "(vi, pha)",
  "GK16visa01cu:572": "nanu yadi vyaṅgyo rasa eva kāvyasyātmā tadā vastuno vyaṅgyatve kathaṃ kāvyatvamityāśaṅkate “nanu rasādimātreti” /",
  "GK16visa01cu:573": "********** END OF COMMENTARY **********",
  "GK16visa01cu:574": "tadā--",
  "GK16visa01cu:575": "attā ettha ṇimajjai ettha ahaṃ diasaaṃ paloehi /",
  "GK16visa01cu:576": "mā pahia rattiandhia sejjāe maha ṇimajjahisi //",
  "GK16visa01cu:577": "************* COMMENTARY *************",
  "GK16visa01cu:578": "Vijñapriyā:",
  "GK16visa01cu:579": "(vi, ba) attā ettheti--- “śvaśrūratra nimajjati atrāhaṃ divasakaṃ pralokaya /",
  "GK16visa01cu:580": "mā pathika rātryandha śayyāyāmāvayormaṅkṣyasi //",
  "GK16visa01cu:581": "” rātryandhatvena kathitātmānaṃ svagṛhe kṛtāvāsaṃ pathikaṃ prati svayaṃ dūtyā uktiriyam /",
  "GK16visa01cu:582": "attā śvaśrūḥ veśī /",
  "GK16visa01cu:583": "śvaśrā nimajjanakathanena asyā mṛtaprāyatvaṃ sūcitam /",
  "GK16visa01cu:584": "Locanā:",
  "GK16visa01cu:585": "(lo, ṝ)",
  "GK16visa01cu:586": "atteti--divasakamiti kāle karma,",
  "GK16visa01cu:587": "atra puṃścalīvacanena mat śayyāsthānam abhītaṃ samāgacchetyarthamātrasya dhvanitam /",
  "GK16visa01cu:588": "kathamevamādīnāṃ kāvyatvābhyupagama iti pūrvapakṣaḥ /",
  "GK16visa01cu:589": "siddhāntamāha--atrāpīti, rasābhāsavattayaiva /",
  "GK16visa01cu:590": "natu kevalaṃ vastumātrasya vyaṅgyatvena /",
  "GK16visa01cu:591": "rasābhāsaścātra puṃścalyāḥ paranāyakaviṣayāyā rateḥ prakāśanāt /",
  "GK16visa01cu:592": "athavā nariseṣvapi vastumātraprādhānyena kāvyavyavahārasvīkāraḥ /",
  "GK16visa01cu:593": "********** END OF COMMENTARY **********",
  "GK16visa01cu:594": "ityādau vastumātrasya vyaṅgyatve kathaṃ kāvyavyavahāra iti cet ?",
  "GK16visa01cu:595": "na,-atrāpi rasābhāsavattaiveti brūmaḥ,",
  "GK16visa01cu:596": "************* COMMENTARY *************",
  "GK16visa01cu:597": "Vijñapriyā:",
  "GK16visa01cu:598": "(vi, bha) vastumātrasya vyaṅgyatva iti /",
  "GK16visa01cu:599": "mama śayyāyāmāgamiṣyasītyevaṃ vastumātrasya ityarthaḥ /",
  "GK16visa01cu:600": "rasābhāseti /",
  "GK16visa01cu:601": "upanāyakaviṣayatvādābhāsaḥ /",
  "GK16visa01cu:602": "vyaṅgyāntarasattve 'pi rasaparyyavasāna eva kāvyatvam /",
  "GK16visa01cu:603": "tathātvābhāve kāvyatvasvīkāre tvativyāptirityāha---anyatheti /",
  "GK16visa01cu:604": "********** END OF COMMENTARY **********",
  "GK16visa01cu:605": "anyathā “devadatto grāmaṃ yāti” iti vākye tadbhṛtyasya tadanusaraṇarūpavyaṅgyāvagaterapi kāvyatvaṃ syāt /",
  "GK16visa01cu:606": "astviti cet ? na, rasavata eva kāvyatvāṅgīkārāt /",
  "GK16visa01cu:607_0": "kāvyasya prayojanaṃ hi rasāsvādasukhapiṇḍadānadvārā vedaśāstravimukhānāṃ sukumāramatīnāṃ",
  "GK16visa01cu:607_1": "rājaputrādīnāṃ vineyānāṃ “rāmādivatpravartitavyaṃ na rāvaṇādivat” ityādikṛkatyākṛtyapravṛttinivṛttyupadeśa",
  "GK16visa01cu:607_2": "iti cirantanairapyuktatvāt /",
  "GK16visa01cu:608": "************* COMMENTARY *************",
  "GK16visa01cu:609": "Vijñapriyā:",
  "GK16visa01cu:610": "(vi, ma) rasavata eva kāvyatvāṅgīkāre bījamāha--kāvyasya prayojanamiti /",
  "GK16visa01cu:611": "kṛtyākṛtyeti rasāsvādamukhapiṇḍadānadarśanāttādṛśamukhapiṇḍasyaiva mukhyaprayojanatvamuktam /",
  "GK16visa01cu:612": "tādṛśopadeśastu yathāsambhavamevetyuktam /",
  "GK16visa01cu:613": "tathā ca---“śūnyaṃ vāsagṛhamityādi';",
  "GK16visa01cu:614": "“yaḥ kaumārahara';",
  "GK16visa01cu:615": "ityādiślekeṣu tādṛśopadeśābhāve 'pi kāvyatvamakṣuṇṇam /",
  "GK16visa01cu:616": "Locanā:",
  "GK16visa01cu:617": "(lo, ḷ)",
  "GK16visa01cu:618": "kāvyasyeti--ayamarthaḥ,",
  "GK16visa01cu:619": "rasāsvāda eva mukhaṃ piṇḍasya dvāreṇa taduktam--- “svādukāvyarasonmiśraṃ vākyārthamupayuñjate /",
  "GK16visa01cu:620": "grathamālīḍhamadhavaḥ pibanti kaṭu bheṣajam” //",
  "GK16visa01cu:621": "iti /",
  "GK16visa01cu:622": "********** END OF COMMENTARY **********",
  "GK16visa01cu:623": "tathā cāgneyapurāṇo 'pyuktam--",
  "GK16visa01cu:624": "“vāgvaidagdhyapradhāne 'pi rasa evātra jīvitam” iti /",
  "GK16visa01cu:625": "vyaktivivekakāreṇāpyuktam--",
  "GK16visa01cu:626": "“kāvyasyātmani aṅgini, rasādirūpe na kasyacidvimatiḥ” iti /",
  "GK16visa01cu:627": "************* COMMENTARY *************",
  "GK16visa01cu:628": "Vijñapriyā:",
  "GK16visa01cu:629": "(lo, e) vyaktivivekakāro hi mahimācāryyaḥ /",
  "GK16visa01cu:630": "ātmalābhaḥ kavisaṃjñāpraptiḥ tatsiddheḥ itivṛttalābhāt /",
  "GK16visa01cu:631": "ādiśabdena rasamātrasya kāvyajīvātmatvāpratipādako vāggumphaḥ /",
  "GK16visa01cu:632": "nanu tarheti--nanu yadi rasavadeva kāvyamityarthaḥ /",
  "GK16visa01cu:633": "nīrasānāṃ varṇiṇataparvatādipātrāṇām /",
  "GK16visa01cu:634": "siddhāntamāha--prabandharaso mahākāvyam /",
  "GK16visa01cu:635": "rītiḥ padasaṃghaṭanā, avayavāḥ padāni /",
  "GK16visa01cu:636": "********** END OF COMMENTARY **********",
  "GK16visa01cu:637": "dhvanikāreṇāpyuktam--",
  "GK16visa01cu:638": "“nahi kaveritavṛttamātranirvāheṇātmapadalābhaḥ, itihāsādereva tatsiddheḥ” ityādi /",
  "GK16visa01cu:639": "nanu tarhi prabandhāntarvartināṃ keṣāṃcinnīrasānāṃ padyānāṃ kāvyatvaṃ na syāditi cet ?",
  "GK16visa01cu:640": "na, rasavatpadyāntargatanīrasapadānāmiva padyarasena, prabandharaseneva teṣāṃ rasavattāṅgīkārāt /",
  "GK16visa01cu:641": "yattu nīraseṣvapi guṇābhivyañjakavarṇasadbhāvaddoṣābhāvādalaṅkārasadbhāvācca kāvyavyavahāraḥ sa rasādimatkāvyabandhasāmāyādrauṇa eva /",
  "GK16visa01cu:642": "yattu vāmanenoktam--",
  "GK16visa01cu:643": "“rītirātmā kāvyasya” iti, tanna; rīteḥ saṃghaṭanāviśeṣatvāt /",
  "GK16visa01cu:644": "saṃghaṭanāyāścāvayavasaṃsthānarūpatvāt, ātmanaśca tadbhinnatvāt /",
  "GK16visa01cu:645": "************* COMMENTARY *************",
  "GK16visa01cu:646": "Vijñapriyā:",
  "GK16visa01cu:647": "(vi, ya) vāgvaidagdhyamalaṅkāraḥ /",
  "GK16visa01cu:648": "saṃjñini kāvyasaṃjñāvati vyaṅgyārthasādhāraṇasyārthasya kāvyasaṃjñāvattvāt /",
  "GK16visa01cu:649": "itivṛttaṃ varṇitārthaḥ /",
  "GK16visa01cu:650": "guṇakriyeti /",
  "GK16visa01cu:651": "yadyapi varṇo guṇasyaiva vyañjako na kriyāyāstathāpi atra varṇapadaṃ varṇādiparaṃ bodhyam /",
  "GK16visa01cu:652": "********** END OF COMMENTARY **********",
  "GK16visa01cu:653": "yacca dhvanikāreṇoktam--",
  "GK16visa01cu:654": "“arthaḥ sahṛdayaślāghyaḥ kāvyātmā yo vyavasthitaḥ /",
  "GK16visa01cu:655": "vācyapratīyamānākhyau tasya bhedāvubhau smṛtau” //",
  "GK16visa01cu:656": "iti /",
  "GK16visa01cu:657": "atra vācyātmatvaṃ “kāvyasyātmādhvaniḥ-” iti svavacanavirodhādevāpāstam /",
  "GK16visa01cu:658": "************* COMMENTARY *************",
  "GK16visa01cu:659": "Vijñapriyā:",
  "GK16visa01cu:660": "(vi, ra) nacyapratīyamānāviti /",
  "GK16visa01cu:661": "atra vācyapadaṃ pratīyamānapadārthavyaṅgyabhinnaparam, tena lakṣaṇārthasyāpi parigrahaḥ /",
  "GK16visa01cu:662": "svavacaneti /",
  "GK16visa01cu:663": "dhvanirvyaṅgyārthaḥ /",
  "GK16visa01cu:664": "tasyātmakatvakathanavācyārthātmakathanarūpayoḥ svavacanayorvirodhādityarthaḥ /",
  "GK16visa01cu:665": "********** END OF COMMENTARY **********",
  "GK16visa01cu:666": "tatkiṃ punaḥ kāvyamityucyate--",
  "GK16visa01cu:667": "vākyaṃ rasātmakaṃ---",
  "GK16visa01cu:668": "rasasvarūpaṃ nirūpayiṣyāmaḥ /",
  "GK16visa01cu:669": "rasa evātmā sārarūpatayā jīvanādhāyako yasya /",
  "GK16visa01cu:670": "tena vinā tasya kāvyatvānaṅgīkārāt /",
  "GK16visa01cu:671": "“rasyate iti rasaḥ” iti vyutpattiyogādbhāvatadābhāsādayo 'pi gṛhyante tatra raso yathā--",
  "GK16visa01cu:672": "************* COMMENTARY *************",
  "GK16visa01cu:673": "Vijñapriyā:",
  "GK16visa01cu:674": "(vi, la) tat kiṃ punaḥ kāvyamityādipraśraḥ /",
  "GK16visa01cu:675": "“ucyate'; ityādi samādhānam /",
  "GK16visa01cu:676": "pratipāditatvāditi--“devadatto gacchati'; ityādinetyarthaḥ /",
  "GK16visa01cu:677": "Locanā:",
  "GK16visa01cu:678": "(lo, ai) evaṃ prāktanalakṣaṇānāṃ prameyavirodhaṃ darśayitvā svalakṣaṇāmavatārayati /",
  "GK16visa01cu:679": "tat kiṃ punariti--yadi naitāni kāvyaliṅgalakṣaṇānītyarthaḥ /",
  "GK16visa01cu:680": "rasātmakamityatra rasapadenāsaṃlakṣyakamabhedānāṃ sarveṣāṃ parigraha ityāha--rasyata iti /",
  "GK16visa01cu:681": "rasyate āsvādyate,",
  "GK16visa01cu:682": "svādaḥ kāvyārthasambhedādātmānandasamudbhava ityuktaprakāraḥ,",
  "GK16visa01cu:683": "karmatvaṃ rasādīnāmupacārāt /",
  "GK16visa01cu:684": "karmakarttari, vā prayogāditi vakṣyate /",
  "GK16visa01cu:685": "tadābhāsāḥ rasābhāsā bhāvābhāsāśca ādiśabdāt bhāvasya śāntirudayaḥ sandhiḥ śabalatā ca /",
  "GK16visa01cu:686": "********** END OF COMMENTARY **********",
  "GK16visa01cu:687": "śūnyaṃ vāsagṛhaṃ vilokya śayanādutthāya kiñcicchanairnidrāvyājamupāgatasya suciraṃ nirvarṇya patyurmukham /",
  "GK16visa01cu:688": "vistrabdhaṃ paricumbya jātapulakāmālokya gaṇḍasthalīṃ lajjānamramukhī priyeṇa isatā bālā ciraṃ cumbitā //",
  "GK16visa01cu:689": "************* COMMENTARY *************",
  "GK16visa01cu:690": "Vijñapriyā:",
  "GK16visa01cu:691": "(vi, va) śūnyaṃ vāsagṛhamityādi /",
  "GK16visa01cu:692": "kiṃcidudbhinnayauvanāyāḥ navoḍhayāḥ kriyāvarṇanamidam /",
  "GK16visa01cu:693": "atra vilokyetyādikrameṇaiva sakalakriyāṇāṃ pūrvāparabhāvaḥ ktvānirddiṣṭo bodhyaḥ /",
  "GK16visa01cu:694": "śayanāt kiṃcidutthānaṃ priyajāgaraṇe drutaṃ samvaraṇāya /",
  "GK16visa01cu:695": "śanaistvaṃ tu śabdānutpattaye /",
  "GK16visa01cu:696": "patimukhaciranirvarṇanaṃ nidrāniścayāyānurāgeṇa ca /",
  "GK16visa01cu:697": "viśrabdhaṃ nidrāniścayena jātāśvāsaṃ,",
  "GK16visa01cu:698": "yathā syāt tathā cumbanakriyāviśeṣaṇamidam,",
  "GK16visa01cu:699": "ālokya lajjānamramukhī jātā iti śeṣaḥ mukhena bodhyam /",
  "GK16visa01cu:700": "tadaiva kriyādvayaikakarttṣaṬkyena ktvānirddeśopapatteḥ (?) /",
  "GK16visa01cu:701": "etat paryyantākriyāsu bālā karttre, hāsapriyacumbanasya tu karma /",
  "GK16visa01cu:702": "cumbanasya ciratvaṃ nāyikāyā bhāvaniścayena trāsāśaṅkābhāvādanurāgādhikyotpatteśca /",
  "GK16visa01cu:703": "atra vyaṅgyau paraspararatisambhogaśṛṅgārau /",
  "GK16visa01cu:704": "śūnyavāsagṛhavilokanaṃ raterevoddīpanavibhāvaḥ /",
  "GK16visa01cu:705": "śayyotthānādimukhanamratāntāḥ kriyā nāyikāyā rateranubhāvāḥ /",
  "GK16visa01cu:706": "tā eva nāyakarateruddīpanavibhāvācha,",
  "GK16visa01cu:707": "priyeṇa cumbanaṃ tadīyahāsaśca tadīyarateranubhāvau,",
  "GK16visa01cu:708": "tāveva nāyikārateruddīpanavibhāvau,",
  "GK16visa01cu:709": "ubhayābhijñe sāmājike rasotpattiḥ /",
  "GK16visa01cu:710": "Locanā:",
  "GK16visa01cu:711": "(lo, o)",
  "GK16visa01cu:712": "śūnyamiti-śūnyaṃ viviktaṃ vāsagṛhaṃ kelibhavanaṃ vilokya,",
  "GK16visa01cu:713": "śayanāt,",
  "GK16visa01cu:714": "śayyāyāḥ kiñcidutthāya utthitā bhūtvā śanairmandaṃ niḥ śabdamityarthaḥ /",
  "GK16visa01cu:715": "bālā nidrāvyājamuphagatasya priyasya mukhaṃ suciraṃ nirvarṇya dīrghakālaṃ vilokya samyak parīkṣya ityarthaḥ /",
  "GK16visa01cu:716_0": "viśrabdhaṃ niḥ śaṅkaṃ yathā syāttathā paricumbya āsvādya jātapulakā utphullaromāñcāṅkitāṃ",
  "GK16visa01cu:716_1": "gaṇḍasthalīṃ vilokya lajjānamramukhī vrīḍāvanatavadanā satī hasatā priyeṇa ciraṃ",
  "GK16visa01cu:716_2": "cumbiteti sambandhaḥ /",
  "GK16visa01cu:717": "nāyikā svīyā, nāyako 'nukūlaḥ, atra narmagarbhajātiralaṅkāraḥ /",
  "GK16visa01cu:718": "śūnyabhityādi,",
  "GK16visa01cu:719": "atra vilokanaśabdo 'ntarbhūtaṇijarthaḥ,",
  "GK16visa01cu:720": "tenālokanam,",
  "GK16visa01cu:721": "anayorekakarttṛkatayā pūrvakālīnaktvāpratyayaḥ /",
  "GK16visa01cu:722": "iha ca nāyako nāyikā cālambanavibhāvau /",
  "GK16visa01cu:723": "śūnyavāsagṛhādiruddīpanavibhāvaḥ /",
  "GK16visa01cu:724": "anubhāvā bālāgatavilokanādayaḥ nāyakāgatā vyājanidrādayaśca /",
  "GK16visa01cu:725": "nidrāyā hi vyājārabdhatayā na vyabhicāritvam,",
  "GK16visa01cu:726": "vyabhicāriṇaścanāyikāgatāḥ,",
  "GK16visa01cu:727": "vilokanena śaṅkā,",
  "GK16visa01cu:728": "utthānena capalatā /",
  "GK16visa01cu:729": "utthānasya śanaistvena trāsaḥ,",
  "GK16visa01cu:730": "ciraṃ nirvarṇanena supto na veti sandehaprabhavo vitarkaḥ,",
  "GK16visa01cu:731": "viśrabdhamityanena nidrāniścayajñānena harṣaḥ,",
  "GK16visa01cu:732": "paricumbanenautsukyam,",
  "GK16visa01cu:733": "ālokanena capalatā,",
  "GK16visa01cu:734": "viśrabdhamityanena lajjā nirddiṣṭaiva /",
  "GK16visa01cu:735": "nāyakagatā ca vyājanidrāśrayeṇa dhṛtiḥ, ciraparicumbanenautsukyaṃ harṣaśca /",
  "GK16visa01cu:736": "ebhiśca sādhāraṇyenābhivyaktaḥ sāmājikaratibhāvaḥ śṛṅgārasarūpatāṃ bhajate /",
  "GK16visa01cu:737": "evaṃ vakṣyamāṇodāharaṇoṣvapi vibhāvādiviveko boddhavyaḥ /",
  "GK16visa01cu:738": "********** END OF COMMENTARY **********",
  "GK16visa01cu:739": "atra hi saṃbhogaśrṭaṅgārākhyo rasaḥ /",
  "GK16visa01cu:740": "bhāvo yathā mahāpātrarāghavānandasāndhivigrahikāṇām--",
  "GK16visa01cu:741": "“yasyālīyata śalkasīmni jaladhiḥ paṭaṣṭhe jaganmaṇḍalaṃ,",
  "GK16visa01cu:742": "daṃṣṭrāyāṃ dharaṇī,",
  "GK16visa01cu:743": "nakhe ditisutādhīśaḥ, pade rodasī /",
  "GK16visa01cu:744": "krodhe kṣaagaṇaḥ,",
  "GK16visa01cu:745": "śare daśamukhaḥ,",
  "GK16visa01cu:746": "pāṇau pralambāsuro,",
  "GK16visa01cu:747": "dhyāne viśvamasāvadhārmikakulaṃ,",
  "GK16visa01cu:748": "kasmaicidasmai namaḥ” //",
  "GK16visa01cu:749": "atra bhagavadviṣayāratirbhāvaḥ /",
  "GK16visa01cu:750": "************* COMMENTARY *************",
  "GK16visa01cu:751": "Vijñapriyā:",
  "GK16visa01cu:752": "(vi, śa) yasyālīyata iti /",
  "GK16visa01cu:753": "asmai yatpadopasthāpitāya kasmaicit anirvacanīyāya arthāddaśāvatāriṇe nārāyaṇāya namaḥ /",
  "GK16visa01cu:754": "tasya matsyādidaśāvatārabhedena dharmmānāha---yasyeti /",
  "GK16visa01cu:755": "uladhito 'pi matsyasya prauḍhoktyā mahattvāt tacchalkasīmni layaḥ /",
  "GK16visa01cu:756": "pṛṣṭha iti-idaṃ kūrmāvatāre /",
  "GK16visa01cu:757": "alīyata iti sarvatrānvayaḥ /",
  "GK16visa01cu:758": "jaganmaṇḍalaṃ bhūmaṇḍalaṃ pṛṣṭhasya mahattvāt /",
  "GK16visa01cu:759": "daṃṣṭrāyāmiti varāhāvatāre /",
  "GK16visa01cu:760": "ditisutādhīśo hiraṇyakaśipuḥ, idaṃ narasiṃhāvatāre /",
  "GK16visa01cu:761": "rodasī dyāvāpṛthivyau, idaṃ vāmanāvatāre /",
  "GK16visa01cu:762": "krodha iti paraśurāmāvatāre /",
  "GK16visa01cu:763": "dhyānam iti buddhāvatāre viśvadhyāyitvāt /",
  "GK16visa01cu:764": "asāviti kalkyavatāre āsinā mlecchacchedanāt /",
  "GK16visa01cu:765": "Locanā:",
  "GK16visa01cu:766": "(lo, au) yasyālīyateti--atra bhagavato daśāvatāravarṇānam /",
  "GK16visa01cu:767": "atrālīyateti kiyāyāḥ prativākyamanvayaḥ /",
  "GK16visa01cu:768": "śalkasīnmi valkalapradeśe jaladhiralīyateti, anena matsyaḥ /",
  "GK16visa01cu:769": "pṛṣṭadeśe jaganmaṇḍalamalīyateti kūrmaḥ, evaṃ varāhādayaḥ /",
  "GK16visa01cu:770": "kasmaicid viśeṣato nirddeṣṭumaśakyatvāt /",
  "GK16visa01cu:771": "********** END OF COMMENTARY **********",
  "GK16visa01cu:772": "rasābhāso yathā--",
  "GK16visa01cu:773": "madhu dvirephaḥ kusumaikaṇatre papau priyāṃ svāmanuvartamānaḥ /",
  "GK16visa01cu:774": "śṛṅgeṇa ca sparśanimīlitākṣīṃ mṛgīmakaṇḍūyata kṛṣṇasāraḥ //",
  "GK16visa01cu:775": "************* COMMENTARY *************",
  "GK16visa01cu:776": "Vijñapriyā:",
  "GK16visa01cu:777": "(vi, ṣa)",
  "GK16visa01cu:778": "madhudvirepha iti---maheśatapobhaṅgāyā'kālike vasante jāte tiraścāmapi mānmathakriyāvarṇanamidam /",
  "GK16visa01cu:779": "atra priyayā sāhityena madhupānaṃ priyākaṇḍūyanaṃ ca dvirephakṛṣṇasārayo rateranubhāvau /",
  "GK16visa01cu:780": "tayoḥ śṛṅgārayostiryyaggatatvena bhāsaḥ /",
  "GK16visa01cu:781": "evamanyaditi /",
  "GK16visa01cu:782": "bhāvābhāsādayo 'pyevam, te cāgre pradarśayiṣyante /",
  "GK16visa01cu:783": "Locanā:",
  "GK16visa01cu:784": "(lo, a) kusumarūpe ekasmin pātre /",
  "GK16visa01cu:785": "********** END OF COMMENTARY **********",
  "GK16visa01cu:786": "atra smbogaśṛṅgārasya tiryagviṣayatvādrasābhāsaḥ /",
  "GK16visa01cu:787": "evamanyat /",
  "GK16visa01cu:788": "doṣāḥ punaḥ kāvye kiṃsvarūpā ?",
  "GK16visa01cu:789": "************* COMMENTARY *************",
  "GK16visa01cu:790": "Vijñapriyā:",
  "GK16visa01cu:791": "(lo, ā) doṣāḥ punariti---yeṣāṃ sadbhāvena kāvyatvaṃ khaṇiḍatamityarthaḥ /",
  "GK16visa01cu:792": "kiṃ svarūpāḥ kimākāreṇa varttante iti pūrvavad vyākhyānam /",
  "GK16visa01cu:793": "********** END OF COMMENTARY **********",
  "GK16visa01cu:794": "ityucyante--",
  "GK16visa01cu:795": "---doṣāstasyāpakarṣakāḥ /",
  "GK16visa01cu:796": "śrutiduṣṭāpuṣṭārthatvādayaḥ kāṇatvakhañjatvādaya iva,",
  "GK16visa01cu:797": "śabdārthadvāreṇa dehadvāreṇova,",
  "GK16visa01cu:798": "vyabhicāribhāvādeḥ svaśabdavācyatvādayo mūrkhatvādaya iva,",
  "GK16visa01cu:799": "sākṣātkāvyasyātmabhūtaṃ rasamapakarṣayantaḥ kāvyasyāpakarṣakā ityucyante /",
  "GK16visa01cu:800": "eṣāṃ viśeṣodāharaṇāni vakṣayāmaḥguṇādayaḥ kisvarūpā ityucyante--",
  "GK16visa01cu:801": "utkarṣahetavaḥ proktā guṇālaṅkārarītayaḥ // VisSd_1.3 //",
  "GK16visa01cu:802": "guṇāḥ śauryādivat,",
  "GK16visa01cu:803": "alaṅkārāḥ kaṭakakuṇḍalādivat,",
  "GK16visa01cu:804": "rītayo 'vayavasaṃsthānaviśeṣavat,",
  "GK16visa01cu:805": "dehadvāreṇova śabdārthadvāreṇa tasyaiva kāvyasyātmabhūtaṃ rasamutkarṣayantaḥ kāvyasyotkarṣakā ityucyante /",
  "GK16visa01cu:806": "************* COMMENTARY *************",
  "GK16visa01cu:807": "Vijñapriyā:",
  "GK16visa01cu:808": "(vi, sa) śrutīti---śrutiduṣṭādayaḥ apuṣṭatvādayor'thadoṣāḥ /",
  "GK16visa01cu:809": "ete ca śabdārthadvāreṇa rasamapakaṣaryanta ityanvayaḥ /",
  "GK16visa01cu:810": "vyabhicāribhāvādeḥ svaśabādavācyatvādayaḥ sākṣādityarthaḥ /",
  "GK16visa01cu:811": "utkarṣahetava iti---kāvyātmabhūtasya rasasya utkarṣahetava ityarthaḥ /",
  "GK16visa01cu:812": "taddhetutā ca śabdārthadvāreṇa iti vyākhyāsyate /",
  "GK16visa01cu:813": "śabdārthāvutkuṣya rasamutkarṣayantītyarthaḥ /",
  "GK16visa01cu:814": "********** END OF COMMENTARY **********",
  "GK16visa01cu:815": "iha yadyapi guṇānāṃ rasadharmatvaṃ tathāpiguṇaśabdo 'tra guṇābhivyañjakaśabdārthayorupacaryate /",
  "GK16visa01cu:816": "ataśca “guṇābhiñjakāḥ śabdā rasasyotkarṣakāḥ” ityuktaṃ bhavatīti prāgevoktam /",
  "GK16visa01cu:817": "eṣāmapi viśeṣodāharaṇāni vakṣayāmaḥ /",
  "GK16visa01cu:818": "************* COMMENTARY *************",
  "GK16visa01cu:819": "Vijñapriyā:",
  "GK16visa01cu:820": "(vi, ha)",
  "GK16visa01cu:821": "nanu śabdārthadvāreṇa rasotkarṣakatvamalaṅkārarītīnāṃ śabdārthadharmāṇāmeva sambhavati rasamātradharmāṇāmeva guṇānāṃ kathaṃ taddvārakatvaṃ vyākhyātamityata āha---iheti /",
  "GK16visa01cu:822": "guṇābhivyañjakaśabdārthayoriti /",
  "GK16visa01cu:823": "yadyapi varṇā eva guṇābhivyañjakā iti vakṣyante tathāpi varṇena padaṃtenārthastena ca guṇo vyajyate,",
  "GK16visa01cu:824": "ityabhiprāyeṇa arthasya guṇābhivyañjakatvamuktam /",
  "GK16visa01cu:825": "tathā ca svāvyākhyātārtha evānenopapāditaḥ svayaṃ,",
  "GK16visa01cu:826": "tathā vyākhyāne tu guṇānāṃ sākṣādrasopakārakatvenaiva kārikārthaḥ saṃgacchate iti bodhyam /",
  "GK16visa01cu:827": "prāgevoktamiti---nanu śabdārthadvārā guṇānāṃ rasotkarṣakatvaṃ prāṅnaivauktam /",
  "GK16visa01cu:828": "tat kathamidamuktamiti cet,",
  "GK16visa01cu:829": "satyam kintūtkarṣahetavaḥ proktā guṇālaṅkārarītaya ityuktau alaṅkārarītyoḥ samabhivāyahāreṇa pāṭhavaśāt tadrītikatvalābhaḥ /",
  "GK16visa01cu:830": "ata uktamityatra uktaprāyamityevārthaḥ /",
  "GK16visa01cu:831": "Locanā:",
  "GK16visa01cu:832": "(lo, i) śauryyādivaditi--śauryyādivyañjakaśarīrikadharmaviśeṣavat /",
  "GK16visa01cu:833": "alaṅgārāścānuprāsopamādayaḥ,",
  "GK16visa01cu:834_0": "ye ca taddharmaviśeṣāntaḥ pātitvādirūpeṇa pratipādayiṣyamāṇāḥ prācīnoktāḥ śleṣaprasādādayaḥ",
  "GK16visa01cu:834_1": "tadyuktaśabdaḥ cārthaśca prācīnoktaśleṣaprasādādiguṇayuktaḥ tayoḥ rasādirūpavyaṅgyānāṃ",
  "GK16visa01cu:834_2": "guṇānāṃ vyañjakatvena upacaryyate,",
  "GK16visa01cu:835": "tadāha kāvyaprakāśakāra eva,",
  "GK16visa01cu:836": "“guṇavṛttyā punasteṣāṃ sthitiḥ śabdārthayormatā“iti /",
  "GK16visa01cu:837": "nanu bhavanmate mādhuryyādayastraya eva guṇāste ca rasamātraniṣṭāḥ /",
  "GK16visa01cu:838": "prācīnoktāḥ śleṣaprasādādayaḥ śabdārthaniṣṭatvena viṃsātiprakārāste ca bhavadbhirasvīkṛtatvena ca nirddeṣṭavyāḥ;",
  "GK16visa01cu:839": "tat kathamidānīṃ tadyuktayoḥ śabdārthayorvyañjakatvam ?",
  "GK16visa01cu:840": "ucyate na khalu teṣāmakhīkāraḥ,",
  "GK16visa01cu:841": "kintu antarbhāvitvādirūpeṇa śabdārthamātraniṣṭatvāt rasamātraniṣṭaguṇavaijātyāt na pṛthaguktiḥ /",
  "GK16visa01cu:842": "yadāha--“kecidantarbhavantyeṣu doṣatyāgāt pare śritāḥ“iti /",
  "GK16visa01cu:843": "na vayaṃ teṣāṃ yathāsambhavaṃ sasadharmatvenoktānāṃ vyañjakatvaṃ na svīkurmaḥ,",
  "GK16visa01cu:844": "kintu rasadharmatvam /",
  "GK16visa01cu:845": "taduktaṃ dhvanikṛtā, “raudravīrarasāviṣṭā lakṣyante kāvyavartinaḥ /",
  "GK16visa01cu:846": "tadvyāktihetū śabdārthavāśrityaujo vyavasthitam” //",
  "GK16visa01cu:847": "iti sarvamatāvadātam /",
  "GK16visa01cu:848": "********** END OF COMMENTARY **********",
  "GK16visa01cu:849_0": "iti śrīmannārāyaṇacaraṇārabindhamadhuvrata- sāhatyārṇavakarṇadhāra-dhvaniprasthāpana-paramācāryakavisūktiratnākarāṣṭādaśabhāṣā-vāravilāsinībhujaṅga-sāndhivigrahika-mahāpātra-śrīviśvanātha-kavirājakṛtau",
  "GK16visa01cu:849_1": "sāhityadarpaṇo kāvyasvarūpanirūpaṇo nāma prathamaḥ paricchedaḥ /"
}