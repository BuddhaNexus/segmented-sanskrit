{
    "T13n929u_001:0": " ||om namo buddhāya ||",
    "T13n929u_001:1": " saundaranandaṃ mahākāvyam",
    "T13n929u_001:2": " prathamaḥ sargaḥ",
    "T13n929u_001:3": " kapilavastu varṇana",
    "T13n929u_001:4": " gautamaḥ kapilo nāma munirdharmabhṛtāṃ varaḥ |",
    "T13n929u_001:5": " babhūva tapasi śrāntaḥ kākṣīvāniva gautamaḥ ||1 ||",
    "T13n929u_001:6": " aśiśriyadyaḥ satataṃ dīptaṃ kāśyapavattapaḥ |",
    "T13n929u_001:7": " āśiśrāya ca tadvṛddhau siddhiṃ kāśyapavat parām ||2 ||",
    "T13n929u_001:8": " haviḥṣu yaśca svātmārthaṃ gāmadhukṣad vasiṣṭhavat |",
    "T13n929u_001:9": " tapaḥśiṣṭeṣu ca śiṣyeṣu gāmadhukṣad vasiṣṭhavat ||3 ||",
    "T13n929u_001:10": " māhātmyāddīrghatapaso yo dvitīya ivābhavat |",
    "T13n929u_001:11": " tṛtīya iva yaścābhūt kāvyāṅgirasayordhiyā ||4 ||",
    "T13n929u_001:12": " tasya vistīrṇatapasaḥ pārśve himavataḥ śubhe |",
    "T13n929u_001:13": " kṣetraṃ cāyatanaṃ caiva tapasāmāśramo'bhavat ||5 ||",
    "T13n929u_001:14": " cāruvīruttaruvanaḥ prasnigdhamṛduśādvalaḥ |",
    "T13n929u_001:15": " havirdhūmavitānena yaḥ sadābhra ivābabhau ||6 ||",
    "T13n929u_001:16": " mṛdubhiḥ saikataiḥ snigdhaiḥ kesarāstarapāṇḍubhiḥ |",
    "T13n929u_001:17": " bhūmibhāgairasaṃkīrṇaiḥ sāṅgarāga ivābhavat ||7 ||",
    "T13n929u_001:18": " śucibhistīrthasaṃkhyātaiḥ pāvanairbhāvanairapi |",
    "T13n929u_001:19": " bandhumāniva yastasthau sarobhiḥ sasaroruhaiḥ ||8 ||",
    "T13n929u_001:20": " paryāptaphalapuṣpābhiḥ sarvato vanarājibhiḥ |",
    "T13n929u_001:21": " śuśubhe vavṛdhe caiva naraḥ sādhanavāniva ||9 ||",
    "T13n929u_001:22": " nīvāraphalasantuṣṭaiḥ svasthaiḥ śāntairanutsukaiḥ |",
    "T13n929u_001:23": " ākīrṇo'pi tapobhṛddhiḥ śūnyaśūnya ivābhavat ||10 ||",
    "T13n929u_001:24": " agnīnāṃ hūyamānānāṃ śikhināṃ kūjatāmapi |",
    "T13n929u_001:25": " tīrthānāṃ cābhiṣekeṣu śuśruve yatra niḥsvanaḥ ||11 ||",
    "T13n929u_001:26": " virejurhariṇā yatra suptā medhyāsu vediṣu |",
    "T13n929u_001:27": " salājairmādhavīpuṣpairupahārāḥ kṛtā iva ||12 ||",
    "T13n929u_001:28": " api kṣudramṛgā yatra śāntāśceruḥ samaṃ mṛgaiḥ |",
    "T13n929u_001:29": " śaraṇyebhyastapasvibhyo vinayaṃ śikṣitā iva ||13 ||",
    "T13n929u_001:30": " saṃdigdhe'pyapunarbhāve viruddheṣvāgameṣvapi |",
    "T13n929u_001:31": " pratyakṣiṇa ivākurvaṃstapo yatra tapodhanāḥ ||14 ||",
    "T13n929u_001:32": " yatra sma mīyate brahma kaiścit kaiścinna mīyate |",
    "T13n929u_001:33": " kāle nimīyate somo na cākāle pramīyate ||15 ||",
    "T13n929u_001:34": " nirapekṣāḥ śarīreṣu dharme yatra svabuddhayaḥ |",
    "T13n929u_001:35": " saṃhṛṣṭā iva yatnena tāpasāstepire tapaḥ ||16 ||",
    "T13n929u_001:36": " śrāmyanto munayo yatra svargāyodyuktacetasaḥ |",
    "T13n929u_001:37": " taporāgeṇa dharmasya vilopamiva cakrire ||17 ||",
    "T13n929u_001:38": " atha tejasvisadanaṃ tapaḥkṣetraṃ tamāśramam |",
    "T13n929u_001:39": " kecidikṣvākavo jagmū rājaputrā vivatsavaḥ ||18 ||",
    "T13n929u_001:40": " suvarṇastambhavarṣmāṇaḥ siṃhoreskā mahābhujāḥ |",
    "T13n929u_001:41": " pātraṃ śabdasya mahataḥ śriyāṃ ca vinayasya ca ||19 ||",
    "T13n929u_001:42": " arharūpā hyanarhasya mahātmānaścalātmanaḥ |",
    "T13n929u_001:43": " prājñāḥ prajñāvimuktasya bhrātṛvyasya yavīyasaḥ ||20 ||",
    "T13n929u_001:44": " mātṛśulkādupagatāṃ te śriyaṃ [ca] viṣehire |",
    "T13n929u_001:45": " rarakṣuśca pituḥ satyaṃ yasmācchiśiyire -vanam ||21 ||",
    "T13n929u_001:46": " teṣāṃ munirupādhyāyo gautamaḥ kapilo'bhavat |",
    "T13n929u_001:47": " gurugotrādataḥ kautsāste bhavanti sma gautamāḥ ||22 ||",
    "T13n929u_001:48": " ekapitroryathā bhrātroḥ pṛthagguruparigrahāt |",
    "T13n929u_001:49": " rāma evābhavad gārgyo vāsubhadro'pi gautamaḥ ||23 ||",
    "T13n929u_001:50": " śākavṛkṣapraticchannaṃ vāsaṃ yasmācca cakrire |",
    "T13n929u_001:51": " tasmādikṣvākuvaṃśyāste bhuvi śākyā iti smṛtāḥ ||24 ||",
    "T13n929u_001:52": " sa teṣāṃ gautamaścakre svavaṃśasadṛśīḥ kriyāḥ |",
    "T13n929u_001:53": " munirūrdhvaṃ kumārasya sagarasyeva bhārgavaḥ ||25 ||",
    "T13n929u_001:54": " kaṇvaḥ śākuntalasyeva bharatasya tarasvinaḥ |",
    "T13n929u_001:55": " vālmikiriva dhīmāṃśca dhīmatormaithileyayoḥ ||26 ||",
    "T13n929u_001:56": " tadvanaṃ muninā tena taiśca kṣatriyapuṅgavaiḥ |",
    "T13n929u_001:57": " śāntāṃ guptāṃ ca yugapad brahmakṣatraśriyaṃ dadhe ||27 ||",
    "T13n929u_001:58": " athodakalaśaṃ gṛhya teṣāṃ vṛddhicikīrṣayā |",
    "T13n929u_001:59": " muniḥ sa viyadutpatya tānuvāca nṛpātmajān ||28 ||",
    "T13n929u_001:60": " yā patet kalaśādasmādakṣayyasalilānmahīm |",
    "T13n929u_001:61": " dhārā tāmanatikramya māmanveta yathākramam ||29 ||",
    "T13n929u_001:62": " tataḥ paramamityuktvā śirobhiḥ praṇipatya ca |",
    "T13n929u_001:63": " rathānāruruhuḥ sarve śīghravāhānalaṃkṛtān ||30 ||",
    "T13n929u_001:64": " tataḥ sa tairanugataḥ syandanasthairnabhogataḥ |",
    "T13n929u_001:65": " tadāśramamahīprāntaṃ paricikṣepa vāriṇā ||31 ||",
    "T13n929u_001:66": " aṣṭāpadamivālikhya nimittaiḥ surabhīkṛtam |",
    "T13n929u_001:67": " tānuvāca muniḥ sthitvā bhūmipālasutānidam ||32 ||",
    "T13n929u_001:68": " asmin dhārāparikṣipte nemicinhitalakṣaṇe |",
    "T13n929u_001:69": " nirmimīdhvaṃ puraṃ yūyaṃ mayi yāte triviṣṭapam ||33 ||",
    "T13n929u_001:70": " tataḥ kadācitte vīrāstasmin pratigate munau |",
    "T13n929u_001:71": " babhramuyauṃvanoddāmā gajā iva niraṅkuśā ||34 ||",
    "T13n929u_001:72": " baddhagodhāṅgulītrāṇā hastaviṣṭhitakārmukāḥ |",
    "T13n929u_001:73": " śarādhmātamahātūṇā vyāyatābaddhavāsasaḥ ||35 ||",
    "T13n929u_001:74": " jijñāsamānā nāgeṣu kauśalaṃ śvāpadeṣu ca |",
    "T13n929u_001:75": " anucakrurvanasthasya dauṣyanterdevakarmaṇaḥ ||36 ||",
    "T13n929u_001:76": " tān dṛṣṭvā prakṛtiṃ yātān vṛddhānvyāghraśiśūniva |",
    "T13n929u_001:77": " tāpasāstadvanaṃ hitvā himavantaṃ siṣevire ||37 ||",
    "T13n929u_001:78": " tatastadāśramasthānaṃ śūnyaṃ taiḥ śūnyacetasaḥ |",
    "T13n929u_001:79": " paśyanto manyunā taptā vyālā iva niśaśvasuḥ ||38 ||",
    "T13n929u_001:80": " atha te puṇyakarmāṇaḥ pratyupasthitavṛddhayaḥ |",
    "T13n929u_001:81": " tatra tajjñairupākhyātānavāpurmahato nidhīn ||39 ||",
    "T13n929u_001:82": " alaṃ dharmārthakāmānāṃ nikhilānāmavāptaye |",
    "T13n929u_001:83": " nidhayo naikavidhayo bhūrayaste gatārayaḥ ||40 ||",
    "T13n929u_001:84": " tatastatpratilambhācca pariṇāmācca karmaṇaḥ |",
    "T13n929u_001:85": " tasmin vāstuni vāstujñāḥ puraṃ śrīmannyaveśayan ||41 ||",
    "T13n929u_001:86": " saridvistīrṇaparikhaṃ spaṣṭāñcitamahāpatham |",
    "T13n929u_001:87": " śailakalpamahāvapraṃ girivrajamivāparam ||42 ||",
    "T13n929u_001:88": " pāṇḍurāṭṭālasumukhaṃ suvibhaktāntarāpaṇam |",
    "T13n929u_001:89": " harmyamālāparikṣiptaṃ kukṣiṃ himagireriva ||43 ||",
    "T13n929u_001:90": " vedavedāṅgaviduṣastasthuṣaḥ ṣaṭsu karmasu |",
    "T13n929u_001:91": " śāntaye vṛddhaye caiva yatra viprānajījapan ||44 ||",
    "T13n929u_001:92": " tadbhūmerabhiyoktṛṇāṃ prayuktān vinivṛttaye |",
    "T13n929u_001:93": " yatra svena prabhāvena bhṛtyadaṇḍānajījapan ||45 ||",
    "T13n929u_001:94": " caritradhanasampannān salajjān dīrghadarśinaḥ |",
    "T13n929u_001:95": " arhato'tiṣṭhipan yatra śūrān dakṣān kuṭumbinaḥ ||46 ||",
    "T13n929u_001:96": " vyastaistaistairguṇaiyuktān mativāgvikramādibhiḥ |",
    "T13n929u_001:97": " karmasu pratirupeṣu sacivāṃstānnyayūyujan ||47 ||",
    "T13n929u_001:98": " vasumabhdiravibhrāntairalaṃvidyairavismitaiḥ |",
    "T13n929u_001:99": " yad babhāse naraiḥ kīrṇaṃ mandaraḥ kinnarairiva ||48 ||",
    "T13n929u_001:100": " yatra te hṛṣṭamanasaḥ pauraprīticikīrṣayā |",
    "T13n929u_001:101": " śrīmantyudyānasaṃjñāni yaśodhāmānyacikaran ||49 ||",
    "T13n929u_001:102": " śivāḥ puṣkariṇīścaiva paramāgryaguṇāmbhasaḥ |",
    "T13n929u_001:103": " nājñayā cetanotkarṣāddikṣu sarvāsvacīkhanan ||50 ||",
    "T13n929u_001:104": " manojñāḥ śrīmatīḥ praṣṭhīḥ pathiṣūpavaneṣu ca |",
    "T13n929u_001:105": " sabhāḥ kūpavatīścaiva samantāt pratyatiṣṭhipan ||51 ||",
    "T13n929u_001:106": " hastyaśvarathasaṃkīrṇamasaṃkīrṇamanākulam |",
    "T13n929u_001:107": " anigūḍhārthivibhavaṃ nigūḍhajñānapauruṣam ||52 ||",
    "T13n929u_001:108": " sanidhānamivārthānāmādhānamiva tejasām |",
    "T13n929u_001:109": " niketamiva vidyānāṃ saṃketamiva saṃpadām ||53 ||",
    "T13n929u_001:110": " vāsavṛkṣaṃ guṇavatāmāśrayaṃ śaraṇaiṣiṇām |",
    "T13n929u_001:111": " ānartaṃ kṛtaśāstrāṇāmālānaṃ bāhuśālinām ||54 ||",
    "T13n929u_001:112": " samājairutsavairdāyaiḥ kriyāvidhibhireva ca |",
    "T13n929u_001:113": " alaṃcakruralaṃvīryāste jagaddhāma tatpuram ||55 ||",
    "T13n929u_001:114": " yasmādanyāyataste ca kaṃcinnācīkaran karam |",
    "T13n929u_001:115": " tasmādalpena kālena tattadāpūpuran puram ||56 ||",
    "T13n929u_001:116": " kapilasya ca tasyarṣestasminnāśramavāstuni |",
    "T13n929u_001:117": " yasmātte tatpuraṃ cakrustasmāt kapilavāstu tat ||57 ||",
    "T13n929u_001:118": " kakandasya makandasya kuśāmbasyeva cāśrame |",
    "T13n929u_001:119": " puryo yathā hi śrūyante tathaiva kapilasya tat ||58 ||",
    "T13n929u_001:120": " āpuḥ puraṃ tatpuruhūtakalpāste tejasāryeṇa na vismayena |",
    "T13n929u_001:121": " āpuryaśogandhamataśca śaśvat sutā yayāteriva kīrtimantaḥ ||59 ||",
    "T13n929u_001:122": " tannāthavṛttairapi rājaputrairarājakaṃ naiva rarāja rāṣṭram |",
    "T13n929u_001:123": " tārāsahastrairapi dīpyamānairanutthite candra ivāntarīkṣam ||60 ||",
    "T13n929u_001:124": " yo jyāyānatha vayasā guṇaiśca teṣāṃ",
    "T13n929u_001:125": " bhātṝṇāṃ vṛṣabha ivaujasā vṛṣāṇām |",
    "T13n929u_001:126": " te tatra priyaguravastamabhyaṣicannādityā",
    "T13n929u_001:127": " daśaśatalocanaṃ divīva ||61 ||",
    "T13n929u_001:128": " ācāravānvinayavānnayavānkriyāvān",
    "T13n929u_001:129": " dharmāya nendriyasukhāya dhṛtātapatraḥ |",
    "T13n929u_001:130": " tadbhrātṛbhiḥ parivṛtaḥ sa jugopa rāṣṭram",
    "T13n929u_001:131": " saṃkrandano divamivānusṛto marudbhiḥ ||62 ||",
    "T13n929u_001:132": " saundarananda mahākāvya meṃ 'kapilavastu varṇana' nāmaka prathama sarga samāpta |",
    "T13n929u_002:0": " dvitīyaḥ sargaḥ",
    "T13n929u_002:1": " rājā śuddhodana",
    "T13n929u_002:2": " tataḥ kadācitkālena tadavāpa kulakramāt |",
    "T13n929u_002:3": " rājā śuddhodano nāma śuddhakarmā jitendriyaḥ ||1 ||",
    "T13n929u_002:4": " yaḥ sasañje na kāmeṣu śrīprāptau na visismiye |",
    "T13n929u_002:5": " nāvamene parānṛddhyā parebhyo nāpi vivyathe ||2 ||",
    "T13n929u_002:6": " balīyān sattvasaṃpannaḥ śrutavān buddhimānapi |",
    "T13n929u_002:7": " vikrānto nayavāṃścaiva dhīraḥ sumukha eva ca ||3 ||",
    "T13n929u_002:8": " vapuṣmāṃśca na ca stabdho dakṣiṇo na ca nārjavaḥ |",
    "T13n929u_002:9": " tejasvī na ca na kṣāntaḥ kartā ca na ca vismitaḥ ||4 ||",
    "T13n929u_002:10": " ākṣiptaḥ śatrubhiḥ saṃkhye suhṛdbhiśca vyapāśritaḥ |",
    "T13n929u_002:11": " abhavad yo na vimukhastejasā ditsayaiva ca ||5 ||",
    "T13n929u_002:12": " yaḥ pūrvaiḥ rājabhiryātāṃ yiyāsurdharmapaddhatim |",
    "T13n929u_002:13": " rājyaṃ dīkṣāmiva vahan vṛttenānvagamat pitṝn ||6 ||",
    "T13n929u_002:14": " yasya suvyavahārācca rakṣaṇācca sukhaṃ prajāḥ |",
    "T13n929u_002:15": " śiśyire vigatodvegāḥ pituraṅkagatā iva ||7 ||",
    "T13n929u_002:16": " kṛtaśāstraḥ kṛtāstro vā jāto vā vipule kule |",
    "T13n929u_002:17": " akṛtārtho na dadṛśe yasya darśanameyivān ||8 ||",
    "T13n929u_002:18": " hitaṃ vipriyamapyukto yaḥ suśrāva na cukṣubhe |",
    "T13n929u_002:19": " duṣkṛtaṃ bahvapi tyaktvā sasmāra kṛtamaṇvapi ||9 ||",
    "T13n929u_002:20": " praṇatānanujagrāha vijagrāha kuladviṣaḥ |",
    "T13n929u_002:21": " āpannān parijagrāha nijagrāhāsthitān pathi ||10 ||",
    "T13n929u_002:22": " prāyeṇa viṣaye yasya tacchīlamanuvartinaḥ |",
    "T13n929u_002:23": " arjayanto dadṛśire dhanānīva guṇānapi ||11 ||",
    "T13n929u_002:24": " adhyaiṣṭa yaḥ paraṃ brahma na vyaiṣṭa satataṃ dhṛteḥ |",
    "T13n929u_002:25": " dānānyadita pātrebhyaḥ pāpaṃ nākṛta kiṃcana ||12 ||",
    "T13n929u_002:26": " dhṛtyāvākṣīt pratijñāṃ sa sadvājīvodyatāṃ dhuram |",
    "T13n929u_002:27": " na hyavāñchīccyutaḥ satyānmuhūrtamapi jīvitam ||13 ||",
    "T13n929u_002:28": " viduṣaḥ paryupāsiṣṭa vyakāśiṣṭātmavattayā |",
    "T13n929u_002:29": " vyarociṣṭa ca śiṣṭebhyo māsīṣe candramā iva ||14 ||",
    "T13n929u_002:30": " avedīd buddhiśāstrābhyāmiha cāmutra ca kṣamam |",
    "T13n929u_002:31": " arakṣīddhairyavīryābhyāmindriyāṇyapi ca prajāḥ ||15 ||",
    "T13n929u_002:32": " ahārṣīd duḥkhamārtānāṃ dviṣatāṃ corjitaṃ yaśaḥ |",
    "T13n929u_002:33": " acaiṣīcca nayairbhūmiṃ bhūyasā yaśasaiva ca ||16 ||",
    "T13n929u_002:34": " apyāsīd duḥkhitān paśyan prakṛtyā karuṇātmakaḥ |",
    "T13n929u_002:35": " nādhauṣīcca yaśo lobhādanyāyādhigatairdhanaiḥ ||17 ||",
    "T13n929u_002:36": " sauhārdadṛḍhabhaktitvānmaitreṣu viguṇeṣvapi |",
    "T13n929u_002:37": " nādidāsīdaditsīttu saumukhyāt svaṃ svamarthavat ||18 ||",
    "T13n929u_002:38": " anivedyāgramarhadbhyo nālikṣat kiṃcidaplutaḥ |",
    "T13n929u_002:39": " gāmadharmeṇa nādhukṣat kṣīratarṣeṇa gāmiva ||19 ||",
    "T13n929u_002:40": " nāsṛkṣad balimaprāptaṃ nārukṣanmānamaiśvaram |",
    "T13n929u_002:41": " āgamairbuddhimādhikṣaddharmāya na tu kīrtaye ||20 ||",
    "T13n929u_002:42": " kleśārhānapi kāṃścittu nākliṣṭa kliṣṭakarmaṇaḥ |",
    "T13n929u_002:43": " āryabhāvācca nādhukṣad dviṣato'pi sato guṇān ||21 ||",
    "T13n929u_002:44": " ākṛkṣad vapuṣā dṛṣṭīḥ prajānāṃ candramā iva |",
    "T13n929u_002:45": " parasvaṃ bhuvi nāmṛkṣanmahāviṣamivoragam ||22 ||",
    "T13n929u_002:46": " nākrukṣad viṣaye tasya kaścitkaiścit kvacit kṣataḥ |",
    "T13n929u_002:47": " ādikṣattasya hastasthamārtebhyo hyabhayaṃ dhanuḥ ||23 ||",
    "T13n929u_002:48": " kṛtāgaso'pi praṇatān prāgeva priyakāriṇaḥ |",
    "T13n929u_002:49": " adarśatsnigdhayā dṛṣṭyā ślakṣṇena vacasāsicat ||24 ||",
    "T13n929u_002:50": " bavhīradhyagamad vidyā viṣayeṣvakutūhalaḥ |",
    "T13n929u_002:51": " sthitaḥ kārtayuge dharme dharmāt kṛcchre'pi nāsrasat ||25 ||",
    "T13n929u_002:52": " avardhiṣṭa guṇaiḥ śaśvadavṛdhanmitrasaṃpadā |",
    "T13n929u_002:53": " avartiṣṭa ca vṛddheṣu nāvṛtad garhite pathi ||26 ||",
    "T13n929u_002:54": " śarairaśīśamacchatrūn guṇairbandhūnarīramat |",
    "T13n929u_002:55": " randhrairnācūcudad bhṛtyān karairnāpīpiḍat prajāḥ ||27 ||",
    "T13n929u_002:56": " rakṣaṇāccaiva śauryācca nikhilāṃ gāmavīvapat |",
    "T13n929u_002:57": " spaṣṭayā daṇḍanītyā ca rātrisatrānavīvapat ||28 ||",
    "T13n929u_002:58": " kulaṃ rājarṣivṛttena yaśogandhamavīvapat |",
    "T13n929u_002:59": " dīptyā tama ivādityastejasārīnavīvapat ||29 ||",
    "T13n929u_002:60": " apaprathat pitṝṃścaiva satputrasadṛśairguṇaiḥ |",
    "T13n929u_002:61": " salileneva cāmbhodo vṛttenājihṇadat prajāḥ ||30 ||",
    "T13n929u_002:62": " dānairajasravipulaiḥ somaṃ viprānasūṣavat |",
    "T13n929u_002:63": " rājadharmasthitatvācca kāle sasyamasūṣavat ||31 ||",
    "T13n929u_002:64": " adharmiṣṭhāmacakathanna kathāmakathaṃkathaḥ |",
    "T13n929u_002:65": " cakravartīva ca parān dharmāyābhyudasīṣahat ||32 ||",
    "T13n929u_002:66": " rāṣṭramanyatra ca balerna sa kiṃcidadīdapat |",
    "T13n929u_002:67": " bhṛtyaireva ca sodyogaṃ dviṣaddarpamadīdapat ||33 ||",
    "T13n929u_002:68": " svairevādīdapaccāpi bhūyo bhūyo guṇaiḥ kulam |",
    "T13n929u_002:69": " prajā nādīdapaccaiva sarvadharmavyavasthayā ||34 ||",
    "T13n929u_002:70": " aśrāntaḥ samaye yajvā yajñabhūmimamīmapat |",
    "T13n929u_002:71": " pālanācca dvijān brahma nirudvignānamīmapat ||35 ||",
    "T13n929u_002:72": " gurubhirvidhivat kāle saumyaḥ somamamīmapat |",
    "T13n929u_002:73": " tapasā tejasā caiṣa dviṣatsainyamamīmapat ||36 ||",
    "T13n929u_002:74": " prajāḥ paramadharmajñaḥ sūkṣmaṃ dharmamavīvasat |",
    "T13n929u_002:75": " darśanāccaiva dharmasya kāle svargamavīvasat ||37 ||",
    "T13n929u_002:76": " vyaktamapyarthakṛcchreṣu nādharmiṣṭhamatiṣṭhipat |",
    "T13n929u_002:77": " priya ityeva cāśaktaṃ na saṃrāgādavīvṛdhat ||38 ||",
    "T13n929u_002:78": " tejasā ca tviṣā caiva ripūn dṛptānabībhasat |",
    "T13n929u_002:79": " yaśodīpena dīptena pṛthivīṃ ca vyabībhasat ||39 ||",
    "T13n929u_002:80": " ānuśaṃsyānna yaśase tenādāyi sadārthine |",
    "T13n929u_002:81": " dravyaṃ mahadapi tyaktvā na caivākīrti kiñcana ||40 ||",
    "T13n929u_002:82": " tenārirapi duḥkhārto nātyāji śaraṇāgataḥ |",
    "T13n929u_002:83": " jitvā dṛptānapi ripūnna tenākāri vismayaḥ ||41 ||",
    "T13n929u_002:84": " na tenābhedi maryādā kāmādveṣādbhayādapi |",
    "T13n929u_002:85": " tena satsvapi bhogeṣu nāsevīndriyavṛttitā ||42 ||",
    "T13n929u_002:86": " na tenādarśi viṣamaṃ kāryaṃ kvacana kiṃcana |",
    "T13n929u_002:87": " vipriyapriyayoḥ kṛtye na tenāgāmi nikriyāḥ ||43 ||",
    "T13n929u_002:88": " tenāpāyi yathākalpaṃ somaśca yaśa eva ca |",
    "T13n929u_002:89": " vedaścāmnāyi satataṃ vedokto dharma eva ca ||44 ||",
    "T13n929u_002:90": " evamādibhiratyakto babhūvāsulabhairguṇaiḥ |",
    "T13n929u_002:91": " aśakyaḥ śakyasāmantaḥ śākyarājaḥ sa śakravat ||45 ||",
    "T13n929u_002:92": " atha tasmin tathā kāle dharmakāmā divaukasaḥ |",
    "T13n929u_002:93": " vicerurdiśi lokasya dharmacaryāṃ didṛkṣavaḥ ||46 ||",
    "T13n929u_002:94": " dharmātmānaścarantaste dharmajijñāsayā jagat |",
    "T13n929u_002:95": " dadṛśustaṃ viśeṣeṇa dharmātmānaṃ narādhipam ||47 ||",
    "T13n929u_002:96": " devebhyastuṣitebhyo'tha bodhisattvaḥ kṣitiṃ vrajan |",
    "T13n929u_002:97": " upapattiṃ praṇidadhe kule tasya mahīpateḥ ||48 ||",
    "T13n929u_002:98": " tasyā devī nṛdevasya māyā nāma tadābhavat |",
    "T13n929u_002:99": " vītakrodhatamomāyā māyeva divi devatā ||49 ||",
    "T13n929u_002:100": " svapne'tha samaye garbhamāviśantaṃ dadarśa sā |",
    "T13n929u_002:101": " ṣaḍdantaṃ vāraṇaṃ śvetamairāvatamivaujasā ||50 ||",
    "T13n929u_002:102": " taṃ vinidiśiśuḥ śrutvā svapnaṃ svapnavido dvijāḥ |",
    "T13n929u_002:103": " tasya janma kumārasya lakṣmīdharmayaśobhṛtaḥ ||51 ||",
    "T13n929u_002:104": " tasya sattvaviśeṣasya jātau jātikṣayaiṣiṇaḥ |",
    "T13n929u_002:105": " sācalā pracacālorvī taraṅgābhihateva nauḥ ||52 ||",
    "T13n929u_002:106": " sūryaraśmibhirakliṣṭaṃ puṣpavarṣaṃ papāta khāt |",
    "T13n929u_002:107": " digvāraṇakarādhūtād vanāccaitrarathādiva ||53 ||",
    "T13n929u_002:108": " divi dundubhayo nedurdīvyatāṃ marutāmiva |",
    "T13n929u_002:109": " didīpe'bhyadhikaṃ sūryaḥ śivaśca pavano vavau ||54 ||",
    "T13n929u_002:110": " tutuṣustuṣitāścaiva śuddhāvāsāśca devatāḥ |",
    "T13n929u_002:111": " saddharmabahumānena sattvānāṃ cānukampayā ||55 ||",
    "T13n929u_002:112": " samāyayau yaśaḥketuṃ śreyaḥketukaraḥ paraḥ |",
    "T13n929u_002:113": " babhrāje śāntayā lakṣmyā dharmo vigrahavāniva ||56 ||",
    "T13n929u_002:114": " devyāmapi yavīyasyāmaraṇyāmiva pāvakaḥ |",
    "T13n929u_002:115": " nando nāma suto jajñe nityānandakaraḥ kule ||57 ||",
    "T13n929u_002:116": " dīrghabāhurmahāvakṣāḥ siṃhāṃso vṛṣabhekṣaṇaḥ |",
    "T13n929u_002:117": " vapuṣāgryeṇa yo nāma sundaropapadaṃ dadhe ||58 ||",
    "T13n929u_002:118": " madhumāsa iva prāptaścandro nava ivoditaḥ |",
    "T13n929u_002:119": " aṅgavāniva cānaṅgaḥ sa babhau kāntayā śriyā ||59 ||",
    "T13n929u_002:120": " sa tau saṃvardhayāmāsa narendraḥ parayā mudā |",
    "T13n929u_002:121": " arthaḥ sajjanahastastho dharmakāmau mahāniva ||60 ||",
    "T13n929u_002:122": " tasya kālena satputrau vavṛdhāte bhavāya tau |",
    "T13n929u_002:123": " āryasyārambhamahato dharmārthāviva bhūtaye ||61 ||",
    "T13n929u_002:124": " tayoḥ satputrayormadhye śākyarājo rarāja saḥ |",
    "T13n929u_002:125": " madhyadeśa iva vyakto himavatpāriyātrayoḥ ||62 ||",
    "T13n929u_002:126": " tatastayoḥ saṃskṛtayoḥ krameṇa narendrasūnvoḥ kṛtavidyayośca |",
    "T13n929u_002:127": " kāmeṣvajasraṃ pramamāda nandaḥ sarvārthasiddhastu na saṃrarañja ||63 ||",
    "T13n929u_002:128": " sa prekṣyaiva hi jīrṇamāturaṃ ca mṛtaṃ ca vimṛśan jagadanabhijñamārtacittaḥ |",
    "T13n929u_002:129": " hṛdayagataparaghṛṇo na viṣayaratimagamajjananamaraṇabhayamabhito vijighāṃsuḥ ||64 ||",
    "T13n929u_002:130": " udvegādapunarbhave manaḥ praṇidhāya sa yayau śayitavarāṅganādanāsthaḥ |",
    "T13n929u_002:131": " niśi nṛpatinilayanād vanagamanakṛtamanāḥ sarasa iva mathitanalināt kalahaṃsaḥ ||65 ||",
    "T13n929u_002:132": " saundarananda mahākāvye “rāja-varṇana“ nāma dvitīyaḥ sarga samāpta |",
    "T13n929u_003:0": " tṛtīyaḥ sargaḥ",
    "T13n929u_003:1": " tathāgata varṇana",
    "T13n929u_003:2": " tapase tataḥ kapilavāstu hayagajarathaughasaṃkulam |",
    "T13n929u_003:3": " śrīmadabhayapranuraktajanaṃ sa vihāya niścitamanā vanaṃ yayau ||1 ||",
    "T13n929u_003:4": " vividhāgamāṃstapasi tāṃśca vividhaniyamāśrayān munīn |",
    "T13n929u_003:5": " prekṣya sa viṣayatṛṣākṛpaṇānanavasthitaṃ tapa iti nyavartata ||2 ||",
    "T13n929u_003:6": " atha mokṣavādinamarāḍamupaśamamatiṃ tathodrakam |",
    "T13n929u_003:7": " tattvakṛtamatirupāsya jahāvayamapyamārga iti mārgakovidaḥ ||3 ||",
    "T13n929u_003:8": " sa vicārayan jagati kiṃ nu paramamiti taṃ tamāgamam |",
    "T13n929u_003:9": " niścayamanadhigataḥ parataḥ paramaṃ cacāra tapa eva duṣkaram ||4 ||",
    "T13n929u_003:10": " atha naiṣa mārga iti vīkṣya tadapi vipulaṃ jahau tapaḥ |",
    "T13n929u_003:11": " dhyānaviṣayamavagamya paraṃ bubhuje varānnamamṛtattvabuddhaye ||5 ||",
    "T13n929u_003:12": " sa suvarṇapīnayugabāhurṛṣabhagatirāyatekṣaṇaḥ |",
    "T13n929u_003:13": " plakṣamavaniruhamabhyagamat paramasya niścayavidherbubhutsayā ||6 ||",
    "T13n929u_003:14": " upaviśya tatra kṛtabuddhiracaladhṛtiradrirājavat |",
    "T13n929u_003:15": " mārabalamajayadugramatho bubudhe padaṃ śivamahāryamavyayam ||7 ||",
    "T13n929u_003:16": " avagamya taṃ ca kṛtakāryamamṛtamanaso divaukasaḥ |",
    "T13n929u_003:17": " harṣatulamagaman muditā vimukhī tu mārapariṣat pracukṣubhe ||8 ||",
    "T13n929u_003:18": " sanagā ca bhūḥ pravicacāla hutabahasakhaḥ śivo vavau |",
    "T13n929u_003:19": " nedurapi ca suradundubhayaḥ pravavarṣa cāmbudharavarjitaṃ nabhaḥ ||9 ||",
    "T13n929u_003:20": " avabudhya caiva paramārthamajaramanukampayā vibhuḥ |",
    "T13n929u_003:21": " nityamamṛtamupadarśayituṃ sa varāṇasīparikarāmayāt purīm ||10 ||",
    "T13n929u_003:22": " atha dharmacakramṛtanābhi dhṛtimatisamādhinemimat |",
    "T13n929u_003:23": " tatra vinayaniyamāramṛṣirjagato hitāya pariṣadyavartayat ||11 ||",
    "T13n929u_003:24": " iti duḥkhametadiyamasya samudayalatā pravartikā |",
    "T13n929u_003:25": " śāntiriyamayamupāya iti pravibhāgaśaḥ paramidaṃ catuṣṭayam ||12 ||",
    "T13n929u_003:26": " abhidhāya ca triparivartamatulamanivartyamuttamam |",
    "T13n929u_003:27": " dvādaśaniyatavikalpaṃ ṛṣirvinināya kauṇḍinasagotramāditaḥ ||13 ||",
    "T13n929u_003:28": " sa hi doṣasāgaramagādhamupadhijalamādhijantukam |",
    "T13n929u_003:29": " krodhamadabhayataraṅgacalaṃ pratatāra lokamapi ca vyatārayat ||14 ||",
    "T13n929u_003:30": " sa vinīya kāśiṣu gayeṣu bahujanamatho girivraje |",
    "T13n929u_003:31": " pitryamapi paramakāruṇiko nagaraṃ yayāvanujighṛkṣayā tadā ||15 ||",
    "T13n929u_003:32": " viṣayātmakasya hi janasya bahuvividhamārgasevinaḥ |",
    "T13n929u_003:33": " sūryasadṛśavapurabhyudito vijahāra sūrya iva gautamastamaḥ ||16 ||",
    "T13n929u_003:34": " abhitastataḥ kapilavāstu paramaśubhavāstusaṃstutam |",
    "T13n929u_003:35": " vastumatiśuci śivopavanaṃ sa dadarśa niḥspṛhatayā yathā vanam ||17 ||",
    "T13n929u_003:36": " aparigrahaḥ sa hi babhūva niyatamatirātmanīśvaraḥ |",
    "T13n929u_003:37": " naikavidhabhayakareṣu kimu svajanasvadeśajanamitravastuṣu ||18 ||",
    "T13n929u_003:38": " pratipūjayā na sa jaharṣa na ca śucamavajñayāgamat |",
    "T13n929u_003:39": " niścitamatirasicandanayorna jagāma duḥkhasukhayośca vikriyām ||19 ||",
    "T13n929u_003:40": " atha pārthivaḥ samupalabhya sutamupagataṃ tathāgatam |",
    "T13n929u_003:41": " tūrṇamabahuturagānugataḥ sutadarśanotsukatayābhiniryayau ||20 ||",
    "T13n929u_003:42": " sugatastathāgatamavekṣya narapatimadhīramāśayā |",
    "T13n929u_003:43": " śeṣamapi ca janamaśrumukhaṃ vininīṣayā gaganamutpapāta ha ||21 ||",
    "T13n929u_003:44": " sa vicakrame divi bhuvīva punarupaviveśa tasthivān |",
    "T13n929u_003:45": " niścalamatiraśayiṣṭa punarbahudhābhavat punarabhūttathaikadhā ||22 ||",
    "T13n929u_003:46": " salile kṣitāviva cacāra jalamiva viveśa medinīm |",
    "T13n929u_003:47": " megha iva divi vavarṣa punaḥ punarajvalannava ivodito raviḥ ||23 ||",
    "T13n929u_003:48": " yugapajjvalan jvalanavacca jalamavasṛjaṃśca meghavat |",
    "T13n929u_003:49": " taptakanakasadṛśaprabhayā sa babhau pradīpta iva sandhyayā ghanaḥ ||24 ||",
    "T13n929u_003:50": " tamudīkṣya hemamaṇijālavalayinamivotthitaṃ dhvajam |",
    "T13n929u_003:51": " prītimagamadatulāṃ nṛpatirjanatā natāśca bahumānamabhyayuḥ ||25 ||",
    "T13n929u_003:52": " atha bhājanīkṛtamavekṣya manujapatimṛddhisaṃpadā |",
    "T13n929u_003:53": " paurajanamapi ca tatpravaṇaṃ nijagāda dharmavinayaṃ vināyakaḥ ||26 ||",
    "T13n929u_003:54": " nṛpatistataḥ prathamamāpa phalamamṛtadharmasiddhaye |",
    "T13n929u_003:55": " dharmamatulamadhigamya munermuṃnaye nanāma sa yato gurāviva ||27 ||",
    "T13n929u_003:56": " bahavaḥ prasannamanaso'tha jananamaraṇārtibhīravaḥ |",
    "T13n929u_003:57": " śākyatanayavṛṣabhāḥ kṛtino vṛṣabhā ivānalabhayāt pravavrajuḥ ||28 ||",
    "T13n929u_003:58": " vijahustu ye'pi na gṛhāṇi tanayapitṛmātrapekṣayā |",
    "T13n929u_003:59": " te'pi niyamavidhimāmaraṇājjagṛhuśca yuktamanasaśca dadhrire ||29 ||",
    "T13n929u_003:60": " na jihiṃsa sūkṣmamapi jantumapi paravadhopajīvinaḥ |",
    "T13n929u_003:61": " kiṃ bata vipulaguṇaḥ kulajaḥ sadayaḥ sadā kimu munerupāsayā ||30 ||",
    "T13n929u_003:62": " akṛśodyamaḥ kṛśadhano'pi paraparibhavāsaho'pi san |",
    "T13n929u_003:63": " nānyadhanamapahāra tathā bhujagādivānyavibhavāddhi vivyathe ||31 ||",
    "T13n929u_003:64": " vibhavānvito'pi taruṇo'pi viṣayacapalendriyo'pi san |",
    "T13n929u_003:65": " naiva ca parayuvatīragamat paramaṃ hi tā dahanato'pyamanyata ||32 ||",
    "T13n929u_003:66": " anṛtaṃ jagāda na ca kaścidṛtamapi jajalpa nāpriyam |",
    "T13n929u_003:67": " ślakṣṇamapi ca na jagāvahitaṃ hitamapyuvāca na ca paiśunāca yat ||33 ||",
    "T13n929u_003:68": " manasā lulobha na ca jātu paravasuṣu gṛddhamānasaḥ |",
    "T13n929u_003:69": " kāmasukhamasukhato vimṛśan vijahāra tṛpta iva tatra sajjanaḥ ||34 ||",
    "T13n929u_003:70": " na parasya kaścidapaghātamapi ca saghṛṇo vyacintayat |",
    "T13n929u_003:71": " mātṛpitṛsutasuhṛtsadṛśaṃ sa dadarśa tatra hi parasparaṃ janaḥ ||35 ||",
    "T13n929u_003:72": " niyataṃ bhaviṣyati paratra bhavadapi ca bhūtamapyatho |",
    "T13n929u_003:73": " karmaphalamapi ca lokagatirniyateti darśanamavāpa sādhu ca ||36 ||",
    "T13n929u_003:74": " iti karmaṇā daśavidhena paramakuśalena bhūriṇā |",
    "T13n929u_003:75": " bhraṃśini śithilaguṇo'pi yuge vijahāra tatra munisaṃśrayājjanaḥ ||37 ||",
    "T13n929u_003:76": " na ca tatra kaścidupapattisukhamabhilalāṣa tairguṇaiḥ |",
    "T13n929u_003:77": " sarvamaśivamavagamya bhavaṃ bhavasaṃkṣayāya vavṛte na janmane ||38 ||",
    "T13n929u_003:78": " akathaṃkathā gṛhiṇa eva paramapariśuddhadṛṣṭayaḥ |",
    "T13n929u_003:79": " strotasi hi vavṛtire bahavo rajasaṃstanutvamapi cakrire pare ||39 ||",
    "T13n929u_003:80": " vavṛte'tra yo'pi viṣayeṣu vibhavasadṛśeṣu kaścana |",
    "T13n929u_003:81": " tyāgāvinayaniyamābhirato vijahāra so'pi na cacāla satpathāt ||40 ||",
    "T13n929u_003:82": " api ca svato'pi parato'pi na bhayamabhavanna daivataḥ |",
    "T13n929u_003:83": " tatra ca susukhasubhikṣaguṇairjahṛṣuḥ prajāḥ kṛtayuge manoriva ||41 ||",
    "T13n929u_003:84": " iti muditamanāmayaṃ nirāpat kururaghupūrupuropamaṃ puraṃ tat |",
    "T13n929u_003:85": " abhavadabhayadaiśike maharṣau viharati tatra śivāya vītarāge ||42 ||",
    "T13n929u_003:86": " saundaranande mahākāvye 'tathāgata-varṇana' nāma tṛtīya sarga samāpta |",
    "T13n929u_004:0": " caturthaḥ sargaḥ",
    "T13n929u_004:1": " bhāryā-yācitaka",
    "T13n929u_004:2": " munau bruvāṇe'pi tu tatra dharmaṃ dharmaṃ prati jñātiṣu cādṛteṣu |",
    "T13n929u_004:3": " prāsādasaṃstho madanaikakāryaḥ priyāsahāyo vijahāra nandaḥ ||1 ||",
    "T13n929u_004:4": " sa cakravākyeva hi cakravākastayā sametaḥ priyayā priyārhaḥ |",
    "T13n929u_004:5": " nācintayad vaiśramaṇaṃ na śakraṃ tatsthānahetoḥ kuta eva dharmam ||2 ||",
    "T13n929u_004:6": " lakṣmyā ca rūpeṇa ca sundarīti stambhena garveṇa ca māninīti |",
    "T13n929u_004:7": " dīptyā ca mānena ca bhāminīti yāto babhāṣe trividhena nāmnā ||3 ||",
    "T13n929u_004:8": " sā hāsahaṃsā nayanadvirephā pīnastanātyunnatapadmakośā |",
    "T13n929u_004:9": " bhūyo babhāse svakuloditena strīpadminī nandadivākareṇa ||4 ||",
    "T13n929u_004:10": " rūpeṇa cātyantamanohareṇa rūpānurūpeṇa ca ceṣṭitena |",
    "T13n929u_004:11": " manuṣyaloke hi tadā babhūva sā sundarī strīṣu nareṣu nandaḥ ||5 ||",
    "T13n929u_004:12": " sā devatā nandanacāriṇīva kulasya nandījananaśca nandaḥ |",
    "T13n929u_004:13": " atītya martyānanupetya devān sṛṣṭāvabhūtāmiva bhūtadhātrā ||6 ||",
    "T13n929u_004:14": " tāṃ sundarī cenna labheta nandaḥ sā vā niṣeveta na taṃ natabhrūḥ |",
    "T13n929u_004:15": " dvandvaṃ dhruvaṃ tadvikalaṃ na śobhetānyonyahīnāviva rātricandrau ||7 ||",
    "T13n929u_004:16": " kandarparatyoriva lakṣyabhūtaṃ pramodanāndyoriva nīḍabhūtam |",
    "T13n929u_004:17": " praharṣatuṣṭyoriva pātrabhūtaṃ dvandvaṃ sahāraṃsta madāndhabhūtam ||8 ||",
    "T13n929u_004:18": " parasparodvīkṣaṇatatparākṣaṃ parasparavyāhṛtasaktacittam |",
    "T13n929u_004:19": " parasparāśleṣahṛtāṅgarāgaṃ parasparaṃ tanmithunaṃ jahāra ||9 ||",
    "T13n929u_004:20": " bhāvānuraktau girinirjharasthau tau kinnarīkiṃpuruṣāvivobhau |",
    "T13n929u_004:21": " cikrīḍatuścābhivirejatuśca rūpaśriyānyonyamivākṣipantau ||10 ||",
    "T13n929u_004:22": " anyonyasaṃrāgavivardhanena taddvandvamanyonyamarīramacca |",
    "T13n929u_004:23": " klamāntare'nyonyavinodanena salīlamanyonyamamīmadacca ||11 ||",
    "T13n929u_004:24": " vibhūṣayāmāsa tataḥ priyāṃ sa siṣeviṣustāṃ na mṛjāvahārtham |",
    "T13n929u_004:25": " svenaiva rūpeṇa vibhūṣitā hi vibhūṣaṇānāmapi bhūṣaṇaṃ sā ||12 ||",
    "T13n929u_004:26": " dattvātha sā darpaṇamasya haste mamāgrato dhāraya tāvadenam |",
    "T13n929u_004:27": " viśeṣakaṃ yāvadahaṃ karomītyuvāca kāntaṃ sa ca taṃ babhāra ||13 ||",
    "T13n929u_004:28": " bhartustataḥ śmaśru nirīkṣamāṇā viśeṣakaṃ sāpi cakāra tādṛk |",
    "T13n929u_004:29": " niśvāsavātena ca darpaṇasya cikitsayitvā nijaghāna nandaḥ ||14 ||",
    "T13n929u_004:30": " sā tena ceṣṭālalitena bhartuḥ śāṭhyena cāntarmanasā jahāsa |",
    "T13n929u_004:31": " bhavecca ruṣṭā kila nāma tasmai lalāṭajihmāṃ bhṛkuṭiṃ cakāra ||15 ||",
    "T13n929u_004:32": " cikṣepa karṇotpalamasya cāṃse kareṇa savyena madālasena |",
    "T13n929u_004:33": " patrāṅguliṃ cārdhanimīlitākṣe vaktre'sya tāmeva vinirdudhāva ||16 ||",
    "T13n929u_004:34": " tataścalannūpurayoktritābhyāṃ nakhaprabhodbhāsitarāṅgulibhyām |",
    "T13n929u_004:35": " padbhyāṃ priyāyā nalinopabhābhyāṃ mūrdhnā bhayānnāma nanāma nandaḥ ||17 ||",
    "T13n929u_004:36": " sa muktapuṣponmiṣitena mūrdhnā tataḥ priyāyāḥ priyakṛd babhāse |",
    "T13n929u_004:37": " suvarṇavedyāmanilāvabhagnaḥ puṣpātibhārādiva nāgavṛkṣaḥ ||18 ||",
    "T13n929u_004:38": " sā taṃ stanodvartitahārayaṣṭirutthāpayāmāsa nipīḍya dorbhyām |",
    "T13n929u_004:39": " kathaṃ kṛto'sīti jahāsa coccairmukhena sācīkṛtakuṇḍalena ||19 ||",
    "T13n929u_004:40": " patyustato darpaṇasaktapāṇermuhurmuhurvaktramavekṣamāṇā |",
    "T13n929u_004:41": " tamālapatrārdratale kapole samāpayāmāsa viśeṣakaṃ tat ||20 ||",
    "T13n929u_004:42": " tasyā mukhaṃ tat satamālapatraṃ tāmrādharauṣṭhaṃ cikurāyatākṣam |",
    "T13n929u_004:43": " raktādhikāgraṃ patitadvirephaṃ saśaivalaṃ padmamivābabhāse ||21 ||",
    "T13n929u_004:44": " nandastato darpaṇamādareṇa bibhrattadāmaṇḍanasākṣibhūtam |",
    "T13n929u_004:45": " viśeṣakāvekṣaṇakekarākṣo laḍat priyāyā vadanaṃ dadarśa ||22 ||",
    "T13n929u_004:46": " tatkuṇḍalādaṣṭaviśeṣakāntaṃ kāraṇḍavakliṣṭamivāravindam |",
    "T13n929u_004:47": " nandaḥ priyāyā mukhamīkṣamāṇo bhūyaḥ priyānandakaro babhūva ||23 ||",
    "T13n929u_004:48": " vimānakalpe sa vimānagarbhe tatastathā caiva nananda nandaḥ |",
    "T13n929u_004:49": " tathāgataścāgatabhaikṣakālo bhaikṣāya tasya praviveśa veśma ||24 ||",
    "T13n929u_004:50": " avāṅamukho niṣpraṇāyaśca tasthau bhrāturgṛhe'nyasya gṛhe yathaiva |",
    "T13n929u_004:51": " tasmādatho preṣyajanapramādād bhikṣāmalabdhvaiva punarjagāma ||25 ||",
    "T13n929u_004:52": " kācit pipeṣāṅgavilepanaṃ hi vāso'ṅganā kācidavāsayacca |",
    "T13n929u_004:53": " ayojayat snānavidhiṃ tathānyā jagranthuranyāḥ surabhīḥ srajaśca ||26 ||",
    "T13n929u_004:54": " tasmin gṛhe bharturataścarantyaḥ krīḍānurūpaṃ lalitaṃ niyogam |",
    "T13n929u_004:55": " kāścinna buddhaṃ dadṛśuryuvatyo buddhasya vaiṣā niyataṃ manīṣā ||27 ||",
    "T13n929u_004:56": " kācit sthitā tatra tu harmyapṛṣṭhe gavākṣapakṣe praṇidhāya cakṣuḥ |",
    "T13n929u_004:57": " viniṣpatantaṃ sugataṃ dadarśa payodagarbhādiva dīptamarkam ||28 ||",
    "T13n929u_004:58": " sā gauravaṃ tatra vicārya bhartuḥ svayā ca bhaktyārhatayārhataśca |",
    "T13n929u_004:59": " nandasya tasthau purato vivakṣustadājñayā ceti tadācacakṣe ||29 ||",
    "T13n929u_004:60": " anugrahāyāsya janasya śaṅke gururgṛhaṃ no bhagavān praviṣṭaḥ |",
    "T13n929u_004:61": " bhikṣāmalabdhvā giramāsanaṃ vā śūnyādaraṇyādiva yāti bhūyaḥ ||30 ||",
    "T13n929u_004:62": " śrutvā maharṣeḥ sa gṛhapraveśaṃ satkārahīnaṃ ca punaḥ prayāṇam |",
    "T13n929u_004:63": " cacāla citrābharaṇāmbarasrakkalpadrumo dhūta ivānilena ||31 ||",
    "T13n929u_004:64": " kṛtvāñjaliṃ mūrdhani padmakalpaṃ tataḥ sa kāntāṃ gamanaṃ yayāce |",
    "T13n929u_004:65": " karttu gamiṣyāmi gurau praṇāmaṃ māmabhyanujñātumihārhasīti ||32 ||",
    "T13n929u_004:66": " sā vepamānā parisasvaje taṃ śālaṃ latā vātasamīriteva |",
    "T13n929u_004:67": " dadarśa cāśruplutalolanetrā dīrghe ca niśvasya vaco'bhyuvāca ||33 ||",
    "T13n929u_004:68": " nāhaṃ yiyāsorgurudarśanārthamarhāmi kartuṃ tava dharmapīḍām |",
    "T13n929u_004:69": " gacchāryaputraihi ca śīghrameva viśeṣako yāvadayaṃ na śuṣkaḥ ||34 ||",
    "T13n929u_004:70": " sacedbhavestvaṃ khalu dīrghasūtro daṇḍaṃ mahāntaṃ tvayi pātayeyam |",
    "T13n929u_004:71": " muhurmuhustvāṃ śayitaṃ kucābhyāṃ vibodhayeyaṃ ca na cālapeyam ||35 ||",
    "T13n929u_004:72": " athāpyanāśyānaviśeṣakāyāṃ mayyeṣyasi tvaṃ tvaritaṃ tatastvām |",
    "T13n929u_004:73": " nipīḍayiṣyāmi bhujadvayena nirbhūṣaṇenārdravilepanena ||36 ||",
    "T13n929u_004:74": " ityevamuktaśca nipīḍitaśca tayāsavarṇasvanayā jagāda |",
    "T13n929u_004:75": " evaṃ kariṣyāmi vimuñca caṇḍi yāvad gururdūragato na me saḥ ||37 ||",
    "T13n929u_004:76": " tataḥ stanodvartitatacandanābhyāṃ mukto bhujābhyāṃ na tu mānasena |",
    "T13n929u_004:77": " vihāya veṣaṃ madanānurūpaṃ satkārayogyaṃ sa vapurbabhāra ||38 ||",
    "T13n929u_004:78": " sā taṃ prayāntaṃ ramaṇaṃ pradadhyau pradhyānaśūnyasthitaniścalākṣī |",
    "T13n929u_004:79": " sthitoccakarṇā vyapaviddhaśaṣpā bhrāntaṃ mṛgam bhrāntamukhī mṛgīva ||39 ||",
    "T13n929u_004:80": " didṛkṣayākṣiptamanā munestu nandaḥ prayāṇaṃ prati tatvare ca |",
    "T13n929u_004:81": " vivṛttadṛṣṭiśca śanairyayau tāṃ karīva paśyan sa laḍatkareṇum ||40 ||",
    "T13n929u_004:82": " chātodarīṃ pīnapayodharoruṃ sa sundarīṃ rukmadarīmivādreḥ |",
    "T13n929u_004:83": " kākṣeṇa paśyan na tatarpa nandaḥ pibannivaikena jalaṃ kareṇa ||41 ||",
    "T13n929u_004:84": " taṃ gauravaṃ buddhagataṃ cakarṣa bhāryānurāgaḥ punarācakarṣa |",
    "T13n929u_004:85": " so'niścayānnāpi yayau na tasthau turaṃstaraṃgeṣviva rājahaṃsaḥ ||42 ||",
    "T13n929u_004:86": " adarśanaṃ tūpagataśca tasyā harmyāttataścāvatatāra tūrṇam |",
    "T13n929u_004:87": " śrutvā tato nūpuranisvanaṃ sa punarlalambe hṛdaye gṛhītaḥ ||43 ||",
    "T13n929u_004:88": " sa kāmarāgeṇa nigṛhyamāṇo dharmānurāgeṇa ca kṛṣyamāṇaḥ |",
    "T13n929u_004:89": " jagāma duḥkhena vivartyamānaḥ plavaḥ pratistrota ivāpagāyāḥ ||44 ||",
    "T13n929u_004:90": " tataḥ kramairdīrghatamaiḥ pracakrame kathaṃ nu yāto na gururbhavediti |",
    "T13n929u_004:91": " svajeya tāṃ caiva viśeṣakapriyāṃ kathaṃ priyāmārdraviśeṣakāmiti ||45 ||",
    "T13n929u_004:92": " atha sa pathi dadarśa muktamānaṃ pitṛnagare'pi tathā gatābhimānam |",
    "T13n929u_004:93": " daśabalamabhito vilambamānaṃ dhvajamanuyāna ivaindramarcyamānam ||46 ||",
    "T13n929u_004:94": " saundarananda mahākāvye “bhāryā-yācitaka“ nāma caturtha sarga samāpta |",
    "T13n929u_005:0": " pañcamaḥ sargaḥ",
    "T13n929u_005:1": " nanda-dīkṣā",
    "T13n929u_005:2": " athāvatīryāśvarathadvipebhyaḥ śākyā yathāsvarddhigṛhītaveṣāḥ |",
    "T13n929u_005:3": " mahāpaṇebhyo vyavahāriṇaśca mahāmunau bhaktivaśāt praṇemuḥ ||1 ||",
    "T13n929u_005:4": " kecit praṇamyānuyayurmuhūrttaṃ kecit praṇamyārthavaśena jagmuḥ |",
    "T13n929u_005:5": " kecit svakeṣvāvasatheṣu tasthuḥ kṛtvāñjalīn vīkṣaṇatatparākṣāḥ ||2 ||",
    "T13n929u_005:6": " buddhastatastatra narendramārge sroto mahadbhaktimato janasya |",
    "T13n929u_005:7": " jagāma duḥkhena vigāhamāno jalāgame strota ivāpagāyāḥ ||3 ||",
    "T13n929u_005:8": " atho mahadbhiḥ pati saṃpatadbhiḥ saṃpūjyamānāya tathāgatāya |",
    "T13n929u_005:9": " karttuṃ praṇāmaṃ na śaśāka nandastenābhireme tu gurormahimnā ||4 ||",
    "T13n929u_005:10": " svaṃ cāvasaṅgaṃ pathi nirmumukṣurbhaktiṃ janasyānyamateśva rakṣan |",
    "T13n929u_005:11": " nandaṃ ca gehābhimukhaṃ jighṛkṣan mārgaṃ tato'nyaṃ sugataḥ prapede ||5 ||",
    "T13n929u_005:12": " tato viviktaṃ ca viviktacetāḥ sanmārgavin mārgamabhipratasthe |",
    "T13n929u_005:13": " gatvāgrataścāgryatamāya tasmai nāndīvimuktāya nanāma nandaḥ ||6 ||",
    "T13n929u_005:14": " śanairvrajanneva sa gauraveṇa paṭāvṛtāṃso vinatārdhakāyaḥ |",
    "T13n929u_005:15": " adhonibaddhāñjalirūrdhvanetraḥ sagadgadaṃ vākyamidaṃ babhāṣe ||7 ||",
    "T13n929u_005:16": " prāsādasaṃstho bhagavantamantaḥpraviṣṭamaśrauṣamanugrahāya |",
    "T13n929u_005:17": " atastvarāvānahamabhyupeto gṛhasya kakṣyāmahato'bhyasūyan ||8 ||",
    "T13n929u_005:18": " tatsādhu sāhupriya mattpriyārtham tatrāstu bhikṣūttama bhaikṣakālaḥ |",
    "T13n929u_005:19": " asau hi madhyaṃ nabhaso yiyāsuḥ kālaṃ pratismārayatīva sūryaḥ ||9 ||",
    "T13n929u_005:20": " ityevamuktaḥ praṇatena tena snehābhimānonmukhalocanena |",
    "T13n929u_005:21": " tādṛṅ nimittaṃ sugataścakāra nāhārakṛtyaṃ sa yathā viveda ||10 ||",
    "T13n929u_005:22": " tataḥ sa kṛtvā munaye praṇāmaṃ gṛhaprayāṇāya matiṃ cakāra |",
    "T13n929u_005:23": " anugrahārthaṃ sugatastu tasmai pātraṃ dadau puraṣkarapatranetraḥ ||11 ||",
    "T13n929u_005:24": " tataḥ sa loke dadataḥ phalārthaṃ pātrasya tasyāpratimasya pātram |",
    "T13n929u_005:25": " jagrāha cāpagrahaṇakṣamābhyāṃ padmopamābhyāṃ prayataḥ karābhyām ||12 ||",
    "T13n929u_005:26": " parāṅmukhantvanyamanaskamārād vijñāya nandaḥ sugataṃ gatāstham |",
    "T13n929u_005:27": " hastasthapātro'pi gṛhaṃ yiyāsuḥ sasāra mārgānmunimīkṣamāṇaḥ ||13 ||",
    "T13n929u_005:28": " bhāryānurāgeṇa yadā gṛhaṃ sa pātraṃ gṛhītvā'pi yiyāsureva |",
    "T13n929u_005:29": " vimohayāmāsa munistatastaṃ rathyāmukhasyāvaraṇena tasya ||14 ||",
    "T13n929u_005:30": " nirmokṣabījaṃ hi dadarśa tasya jñānaṃ mṛdu kleśarajaśca tīvram |",
    "T13n929u_005:31": " kleśānukūlaṃ viṣayātmakaṃ ca nandaṃ yatastaṃ munirācakarṣa ||15 ||",
    "T13n929u_005:32": " saṃkleśapakṣo dvividhaśca dṛṣṭastathā dvikalpo vyavadānapakṣaḥ |",
    "T13n929u_005:33": " ātmāśrayo hetubalādhikasya bāhyāśrayaḥ pratyayagauravasya ||16 ||",
    "T13n929u_005:34": " ayatnato hetubalādhikastu nirmucyate ghaṭṭitamātra eva |",
    "T13n929u_005:35": " yatnena tu pratyayaneyabuddhirvimokṣamāpnoti parāśrayeṇa ||17 ||",
    "T13n929u_005:36": " nandaḥ sa ca pratyayaneyacetā yaṃ śiśriye tanmayatāmavāpa |",
    "T13n929u_005:37": " yasmādimaṃ tatra cakāra yannaṃ taṃ snehapaṅkān munirujjihīrṣan ||18 ||",
    "T13n929u_005:38": " nandastu duḥkhena viceṣṭamānaḥ śanairagatyā gurumanvagacchat |",
    "T13n929u_005:39": " bhāryāmukhaṃ vīkṣaṇalolanetraṃ vicintayannārdraviśeṣakaṃ tat ||19 ||",
    "T13n929u_005:40": " tato munistaṃ priyamālyahāraṃ vasantamāsena kṛtābhihāram |",
    "T13n929u_005:41": " nināya bhagnapramadāvihāraṃ vidyāvihārābhimataṃ vihāram ||20 ||",
    "T13n929u_005:42": " dīnaṃ mahākāruṇikastatastaṃ dṛṣṭvā muhūrta karuṇāyamānaḥ |",
    "T13n929u_005:43": " kareṇa cakrāṅkatalena mūrdhni pasparśa caivedamuvāca cainam ||21 ||",
    "T13n929u_005:44": " yāvanna hiṃsraḥ samupaiti kālaḥ śamāya tāvat kuru saumya buddhim |",
    "T13n929u_005:45": " sarvāsvavasthāsviha vartamānaṃ sarvābhisāreṇa nihanti mṛtyuḥ ||22 ||",
    "T13n929u_005:46": " sādhāraṇāt svapnanibhādasārāllolaṃ manaḥ kāmasukhānniyaccha |",
    "T13n929u_005:47": " havyairivāgneḥ pavaneritasya lokasya kāmairna hi tṛptirasti ||23 ||",
    "T13n929u_005:48": " śraddhādhanaṃ śreṣṭhatamaṃ dhanebhyaḥ prajñārasasṛptikaro rasebhyaḥ |",
    "T13n929u_005:49": " pradhānamadhyātmasukhaṃ sukhebhyo'vidyāratirduḥkhatamāratibhyaḥ ||24 ||",
    "T13n929u_005:50": " hitasya vaktā pravaraḥ suhṛdbhyo dharmāya khedo guṇavān śramebhyaḥ |",
    "T13n929u_005:51": " jñānāya kṛtyaṃ paramaṃ kriyābhyaḥ kimindriyāṇāmupagamya dāsyam ||25 ||",
    "T13n929u_005:52": " tanniścitaṃ bhīlkamaśugviyuktaṃ pareṣvanāyattamahāryamanyaiḥ |",
    "T13n929u_005:53": " nityaṃ śivaṃ śāntisukhaṃ vṛṇīṣva kimindriyārthārthamanarthamūḍhvā ||26 ||",
    "T13n929u_005:54": " jarāsamā nāstyamṛjā prajānāṃ vyādheḥ samo nāsti jagatyanarthaḥ |",
    "T13n929u_005:55": " mṛtyoḥ samaṃ nāsti bhayaṃ pṛthivyāmetattrayaṃ khalvavaśena sevyam ||27 ||",
    "T13n929u_005:56": " snehena kaścinna samo'sti pāśaḥ sroto na tṛṣṇāsamamasti hāri |",
    "T13n929u_005:57": " rāgāgninā nāsti samastathāgnistaccet trayaṃ nāsti sukhaṃ ca te'sti ||28 ||",
    "T13n929u_005:58": " avaśyabhāvī priyaviprayogastasmāñca śoko niyataṃ niṣevyaḥ |",
    "T13n929u_005:59": " śokena conmādamupeyivāṃso rājarṣayo'nye'pyavaśā vicelu ||29 ||",
    "T13n929u_005:60": " prajñāmayaṃ varma badhāna tasmānno kṣāntinighnasya hi śokabāṇāḥ |",
    "T13n929u_005:61": " mahacca dagdhuṃ bhavakakṣajālaṃ saṃghukṣayālpāgnimivātmatejaḥ ||30 ||",
    "T13n929u_005:62": " yathauṣadhairhastagataiḥ savidyo na daśyate kaścana pannagena |",
    "T13n929u_005:63": " tathānapekṣo jitalokamoho na daśyate śokabhujaṃgamena ||31 ||",
    "T13n929u_005:64": " āsthāya yogaṃ parigamya tattvaṃ na trāsamāgacchati mṛtyukāle |",
    "T13n929u_005:65": " ābaddhavarmā sudhanuḥ kṛtāsro jigīṣayā śūra ivāhavasthaḥ ||32 ||",
    "T13n929u_005:66": " ityevamuktaḥ sa tathāgatena sarveṣu bhūteṣvanukampakena |",
    "T13n929u_005:67": " dhṛṣṭaṃ girāntarhṛdayena sīdaṃstatheti nandaḥ sugataṃ babhāṣe ||33 ||",
    "T13n929u_005:68": " atha pramādācca tamujjihīrṣan matvāgamasyaiva ca pātrabhūtam |",
    "T13n929u_005:69": " prabrājayānanda śamāya nandamityabravīnmaitramanā maharṣiḥ ||34 ||",
    "T13n929u_005:70": " nandaṃ tato'ntarmanasā rudantamehīti vaidehamunirjagāda |",
    "T13n929u_005:71": " śanaistatastaṃ samupetya nando na pravrajiṣyāmyahamityuvāca ||35 ||",
    "T13n929u_005:72": " śrutvātha nandasya manīṣitaṃ tad buddhāya vaidehamuniḥ śaśaṃsa |",
    "T13n929u_005:73": " saṃśrutya tasmādapi tasya bhāvaṃ mahāmunirnandamuvāca bhūyaḥ ||36 ||",
    "T13n929u_005:74": " mayyagraje pravrajite'jitātman bhrātṛṣvanupravrajiteṣu cāsmān |",
    "T13n929u_005:75": " jñātīṃśca dṛṣṭvā vratino gṛhasthān saṃvinna kiṃ te'sti na vāsti cetaḥ ||37 ||",
    "T13n929u_005:76": " rājarṣayaste viditā na nūnaṃ vanāni ye śiśriyire hasantaḥ |",
    "T13n929u_005:77": " niṣṭhīvya kāmānupaśāntikāmāḥ kāmeṣu naivaṃ kṛpaṇeṣu saktāḥ ||38 ||",
    "T13n929u_005:78": " bhūyaḥ samālokya gṛheṣu doṣān niśāmya tattyāgakṛtaṃ ca śarma |",
    "T13n929u_005:79": " naivāsti moktuṃ matirālayaṃ te deśaṃ mumūrṣoriva sopasargam ||39 ||",
    "T13n929u_005:80": " saṃsārakāntāraparāyaṇasya śive kathaṃ te pathi nārurukṣā |",
    "T13n929u_005:81": " āropyamāṇasya tameva mārgaṃ bhraṣṭasya sārthādiva sārthikasya ||40 ||",
    "T13n929u_005:82": " yaḥ sarvato veśmani dahyamāne śayīta mohānna tato vyapeyāt |",
    "T13n929u_005:83": " kālāgninā vyādhijarāśikhena loke pradīpte sa bhavet pramattaḥ ||41 ||",
    "T13n929u_005:84": " praṇīyamānaśca yathā vadhāya matto hasecca pralapecca vadhyaḥ |",
    "T13n929u_005:85": " mṛtyau tathā tiṣṭhati pāśahaste śocyaḥ pramādyan viparitacetāḥ ||42 ||",
    "T13n929u_005:86": " yadā narendrāśca kuṭumbinaśca vihāya bandhūṃśca parigrahāṃśca |",
    "T13n929u_005:87": " yayuśca yāsyanti ca yānti caiva priyeṣvanityeṣu kuto'nurodhaḥ ||43 ||",
    "T13n929u_005:88": " kiñcinna paśyāmi ratasya yatra tadanyabhāvena bhavenna duḥkham |",
    "T13n929u_005:89": " tasmāt kvacinna kṣamate prasaktiryadi kṣamastadvigamānna śokaḥ ||44 ||",
    "T13n929u_005:90": " tatsaumya lolaṃ parigamya lokaṃ māyopamaṃ citramivendrajālam |",
    "T13n929u_005:91": " priyābhidhānaṃ tyaja mohajālaṃ chettuṃ matiste yadi duḥkhajālam ||45 ||",
    "T13n929u_005:92": " varaṃ hitodarkamāniṣṭamannaṃ na svādu yat syādahitānubaddham |",
    "T13n929u_005:93": " yasmādahaṃ tvāṃ viniyojayāmi śive śucau vartmani vipriye'pi ||46 ||",
    "T13n929u_005:94": " bālasya dhātrī vinigṛhya loṣṭhaṃ yathoddharatyāsyapuṭapraviṣṭam |",
    "T13n929u_005:95": " tathojjihīrṣuḥ khalu rāgaśalyaṃ tattvāmavocaṃ paruṣaṃ hitāya ||47 ||",
    "T13n929u_005:96": " aniṣṭamapyauṣadhamāturāya dadāti vaidyaśca yathā nigṛhya |",
    "T13n929u_005:97": " tadvanmayoktaṃ pratikūlametattubhyaṃ hitodarkamanugrahāya ||48 ||",
    "T13n929u_005:98": " tadyāvadeva kṣaṇasaṃnipāto na mṛtyurāgacchati yāvadeva |",
    "T13n929u_005:99": " yāvadvayo yogavidhau samarthaṃ buddhiṃ kuru śreyasi tāvadeva ||49 ||",
    "T13n929u_005:100": " ityevamuktaḥ sa vināyakena hitaiṣiṇā kāruṇikena nandaḥ |",
    "T13n929u_005:101": " kartāsmi sarvaṃ bhagavan vacaste tathā yathājñāpayasītyuvāca ||50 ||",
    "T13n929u_005:102": " ādāya vaidehamunistatastaṃ nināya saṃśliṣya viceṣṭamānam |",
    "T13n929u_005:103": " vyayojayaccāśrupariplutākṣaṃ keśaśriyaṃ chatranibhasya mūrdhnaḥ ||51 ||",
    "T13n929u_005:104": " atho nataṃ tasya mukhaṃ sabāṣpaṃ pravāsyamāneṣu śiroruheṣu |",
    "T13n929u_005:105": " vakrāgranālaṃ nalinaṃ taḍāge varṣodakaklinnamivābabhāse ||52 ||",
    "T13n929u_005:106": " nandastatastarukaṣāyaviraktavāsāścintāvaśo navagṛhīta iva dvipendraḥ |",
    "T13n929u_005:107": " pūrṇaḥ śaśī bahulapakṣagataḥ kṣapānte bālātapena pariṣikta ivāvabhāse ||53 ||",
    "T13n929u_005:108": " saundarananda kāvye “nanda-dīkṣā“ nāma pañcama sarga samāpta |",
    "T13n929u_006:0": " ṣaṣṭhaḥ sargaḥ",
    "T13n929u_006:1": " bhāryā-vilāpa",
    "T13n929u_006:2": " tato hṛte bharttari gauraveṇa prītau hṛtāyāmaratau kṛtāyām |",
    "T13n929u_006:3": " tatraiva harmyopari vartamānā na sundarī saiva tadā babhāse ||1 ||",
    "T13n929u_006:4": " sā bharturabhyāgamanapratīkṣā gavākṣamākramya payodharābhyām |",
    "T13n929u_006:5": " dvāronmukhī harmyatalāllalambe mukhena tiryaṅnatakuṇḍalena ||2 ||",
    "T13n929u_006:6": " vilambahārā calayoktrakā sā tasmād vimānād vinatā cakāśe |",
    "T13n929u_006:7": " tapaḥ kṣayādapsarasāṃ vareva cyutaṃ vimānāt priyamīkṣamāṇā ||3 ||",
    "T13n929u_006:8": " sā khedasaṃsvinnalalāṭakena niśvāsaniṣpītaviśeṣakeṇa |",
    "T13n929u_006:9": " cintācalākṣeṇa mukhena tasthau bharttāramanyatra viśaṅkamānā ||4 ||",
    "T13n929u_006:10": " tataścirasthānapariśrameṇa sthitaiva paryaṅkatale papāta |",
    "T13n929u_006:11": " tiryakca śiśye pravikīrṇahārā sapādukaikārdhavilambapādā ||5 ||",
    "T13n929u_006:12": " athātra kācit pramadā sabāṣpāṃ tāṃ duḥkhitāṃ draṣṭumanīpsamānā |",
    "T13n929u_006:13": " prāsādasopānatalapraṇādaṃ cakāra padbhyāṃ sahasā rudantī ||6 ||",
    "T13n929u_006:14": " tasyāśca sopānatalapraṇādaṃ śrutvaiva tūrṇaṃ punarutpapāta |",
    "T13n929u_006:15": " prītyāṃ prasaktaiva ca saṃjaharṣa priyopayānaṃ pariśaṅkamānā ||7 ||",
    "T13n929u_006:16": " sā trāsayantī valabhīpuṭasthān pārāvatān nūpūranisvanena |",
    "T13n929u_006:17": " sopānakukṣiṃ prasasāra harṣād bhraṣṭaṃ dukūlāntamacintayantī ||8 ||",
    "T13n929u_006:18": " tāmaṅganāṃ prekṣya ca vipralabdhā niśvasya bhūyaḥ śayanaṃ prapede |",
    "T13n929u_006:19": " vivarṇavaktrā na rarāja cāśu vivarṇacandreva himāgame dyauḥ ||9 ||",
    "T13n929u_006:20": " sā duḥkhitā bhartturadarśanena kāmena kopena ca dahyamānā |",
    "T13n929u_006:21": " kṛtvā kare vaktramupopaviṣṭā cintānadīṃ śokajalāṃ tatāra ||10 ||",
    "T13n929u_006:22": " tasyāḥ mukhaṃ padmasapatnabhūtaṃ pāṇau sthitaṃ pallavarāgatāmre |",
    "T13n929u_006:23": " chāyāmayasyāmbhasi paṅkajasya babhau nataṃ padmamivopariṣṭāt ||11 ||",
    "T13n929u_006:24": " sā strīsvabhāvena vicintya tattad dṛṣṭānurāge'bhimukhe'pi patyau |",
    "T13n929u_006:25": " dharmāśrite tattvamavindamānā saṃkalpya tattadvilalāpa tattat ||12 ||",
    "T13n929u_006:26": " eṣyāmyanāśyānaviśeṣakāyāṃ tvayīti kṛtvā mayi taṃ pratijñām |",
    "T13n929u_006:27": " kasmānnu hetordayitapratijñaḥ so'dya priyo me vitathapratijñaḥ ||13 ||",
    "T13n929u_006:28": " āryasya sādhoḥ karuṇātmakasya mannityabhīroratidakṣiṇasya |",
    "T13n929u_006:29": " kuto vikāro'yamabhūtapūrvaḥ svenāparāgeṇa mamāpacārāt ||14 ||",
    "T13n929u_006:30": " ratipriyasya priyavartino me priyasya nūnaṃ hṛdaya viraktam |",
    "T13n929u_006:31": " tathāpi rāgo yadi tasya hi syān maccittarakṣī na sa nāgataḥ syāt ||15 ||",
    "T13n929u_006:32": " rūpeṇa bhāvena ca madviśiṣṭā priyeṇa dṛṣṭā niyataṃ tato'nyā |",
    "T13n929u_006:33": " tathā hi kṛtvā mayi moghasāntvaṃ lagnāṃ satiṃ māmāgamad vihāya ||16 ||",
    "T13n929u_006:34": " bhaktiṃ sa buddhaṃ prati yāvavocattasya prayātuṃ mayi so'padeśaḥ |",
    "T13n929u_006:35": " munau prasādo yadi tasya hi syānmṛtyorivogrādanṛtād bibhīyāt ||17 ||",
    "T13n929u_006:36": " sevārthamādarśanamanyacitto vibhūṣayantyā mama dhārayitvā |",
    "T13n929u_006:37": " bibharti so'nyasya janasya taṃ cennamo'stu tasmai calasauhṛdāya ||18 ||",
    "T13n929u_006:38": " necchanti yāḥ śokamavāptumevaṃ śraddhātumarhanti na tā narāṇām |",
    "T13n929u_006:39": " kva cānuvṛttirmayi sāsya pūrvaṃ tyāgaḥ kva cāyaṃ janavat kṣaṇena ||19 ||",
    "T13n929u_006:40": " ityevamādi priyaviprayuktā priye'nyadāśaṅkya ca sā jagāda |",
    "T13n929u_006:41": " saṃbhrāntamāruhya ca tadvimānaṃ tāṃ strī sabāṣpā giramityuvāca ||20 ||",
    "T13n929u_006:42": " yuvāpi tāvat priyadarśano'pi saubhāgyabhāgyābhijanānvito'pi |",
    "T13n929u_006:43": " yastvāṃ priyo nābhyacarat kadācittamanyathā yāsyatikātarāsi ||21 ||",
    "T13n929u_006:44": " mā svāminaṃ svāmini doṣato gāḥ priyaṃ priyārhaṃ priyakāriṇaṃ tam |",
    "T13n929u_006:45": " na sa tvadanyāṃ pramadāmavaiti svacakravākyā iva cakravākaḥ ||22 ||",
    "T13n929u_006:46": " sa tu tvadarthaṃ gṛhavāsamīpsan jijīviṣustvatparitoṣahetoḥ |",
    "T13n929u_006:47": " bhrātrā kilāryeṇa tathāgatena pravrājito netrajalārdravaktraḥ ||23 ||",
    "T13n929u_006:48": " śrutvā tato bhartari tāṃ pravṛttiṃ savepathuḥ sā sahasotpapāt |",
    "T13n929u_006:49": " pragṛhya bāhū virurāva coccairhṛdīva digdhābhihata kareṇuḥ ||24 ||",
    "T13n929u_006:50": " sā rodanāroṣitaraktadṛṣṭiḥ saṃtāpasaṃkṣobhitagātrayaṣṭiḥ |",
    "T13n929u_006:51": " papāta śīrṇākulahārayaṣṭiḥ phalātibhārādiva cūtayaṣṭiḥ ||25 ||",
    "T13n929u_006:52": " sā padmarāgaṃ vasanaṃ vasānā padmānanā padmadalāyatākṣī |",
    "T13n929u_006:53": " padmā vipadmā patiteva lakṣmīḥ śuśoṣa padmasragivātapena ||26 ||",
    "T13n929u_006:54": " saṃcintya sacintya guṇāṃśca bharturdīrghaṃ niśaśvāsa tatāma caiva |",
    "T13n929u_006:55": " vibhūṣaṇaśrīnihite prakoṣṭhe tāmre karāgre ca vinirdudhāva ||27 ||",
    "T13n929u_006:56": " na bhūṣaṇārtho mama saṃpratīti sā dikṣu cikṣepa vibhūṣaṇāni |",
    "T13n929u_006:57": " nirbhūṣaṇā sā patitā cakāśe viśīrṇapuṣpastabakā lateva ||28 ||",
    "T13n929u_006:58": " dhṛtaḥ priyeṇāyamabhūnmameti rukmatsaruṃ darpaṇamāliliṅge |",
    "T13n929u_006:59": " yatnācca vinyastatamālapatrau ruṣṭeva dhṛṣṭaṃ pramamājaṃ gaṇḍau ||29 ||",
    "T13n929u_006:60": " sā cakravākīva bhṛśaṃ cukūja śyenāgrapakṣakṣatacakravākā |",
    "T13n929u_006:61": " vispardhamāneva vimānasaṃsthaiḥ pārāvataiḥ kūjanalolakaṇṭhaiḥ ||30 ||",
    "T13n929u_006:62": " vicitramṛdvāstaraṇe'pi suptā vaiḍūryavajrapratimaṇḍite'pi |",
    "T13n929u_006:63": " rukmāṅgapāde śayane mahārhe na śarma lebhe pariceṣṭamānā ||31 ||",
    "T13n929u_006:64": " sandṛśya bhartuśca vibhūṣaṇāni vāsāṃsi vīṇāprabhṛtīṃśca līlāḥ |",
    "T13n929u_006:65": " tamo viveśābhinanāda coccaiḥ paṅkāvatīrṇeva ca saṃsasāda ||32 ||",
    "T13n929u_006:66": " sā sundarī śvāsacalodarī hi vajrāgnisaṃbhinnadarīguheva |",
    "T13n929u_006:67": " śokāgnināntarhṛdi dahyamānā vibhrāntacitteva tadā babhūva ||33 ||",
    "T13n929u_006:68": " ruroda mamlau virurāva jaglau babhrāma tasthau vilalāpa dadhyau |",
    "T13n929u_006:69": " cakāra roṣaṃ vicakāra mālyaṃ cakarta vaktraṃ vicakarṣa vastram ||34 ||",
    "T13n929u_006:70": " tāṃ cārudantīṃ prasabhaṃ rudantīṃ saṃśrutya nāryaḥ paramābhitaptāḥ |",
    "T13n929u_006:71": " antargṛhādāruruhurvimānaṃ trāsena kinnarya ivādripṛṣṭham ||35 ||",
    "T13n929u_006:72": " bāṣpeṇa tāḥ klinnaviṣaṇṇavaktrā varṣeṇa padminya ivārdrapadmāḥ |",
    "T13n929u_006:73": " sthānānurūpeṇa yathābhimānaṃ nililyire tāmanudahyamānāḥ ||36 ||",
    "T13n929u_006:74": " tābhirvṛtā harmyatale'ṅganābhiścintātanuḥ sā sutanurbabhāse |",
    "T13n929u_006:75": " śatahradābhiḥ pariveṣṭiteva śaśāṅkalekhā śaradabhramadhye ||37 ||",
    "T13n929u_006:76": " yā tatra tāsāṃ vacasopapannā mānyā ca tasyā vayasādhikā ca |",
    "T13n929u_006:77": " sā pṛṣṭhatastāṃ tu samāliliṅge pramṛjya cāśrūṇi vacāṃsyuvāca ||38 ||",
    "T13n929u_006:78": " rājarṣivadhvāstava nānurūpo dharmāśrite bhartari jātu śokaḥ |",
    "T13n929u_006:79": " ikṣvākuvaṃśe hyabhikāṅkṣitāni dāyādyabhūtāni tapovanāni ||39 ||",
    "T13n929u_006:80": " prāyeṇa mokṣāya viniḥsṛtānāṃ śākyarṣabhāṇāṃ viditāḥ striyaste |",
    "T13n929u_006:81": " tapovanānīva gṛhāṇi yāsāṃ sādhvīvrataṃ kāmavadāśritānām ||40 ||",
    "T13n929u_006:82": " yadyanyayā rūpaguṇādhikatvād bharttā hṛtaste kuru bāṣpamokṣam |",
    "T13n929u_006:83": " manasvinī rūpavatī guṇāḍhyā hṛdi kṣate kātra hi nāśru muñcet ||41 ||",
    "T13n929u_006:84": " athāpi kiṃcid vyasanaṃ prapanno mā caiva tad bhūt sadṛśo'tra bāṣpaḥ |",
    "T13n929u_006:85": " ato viśiṣṭaṃ na hi duḥkhamasti kulodgatāyāḥ patidevatāyāḥ ||42 ||",
    "T13n929u_006:86": " atha tvidānīṃ laḍitaḥ sukhena svasthaḥ phalastho vyasanānyadṛṣṭvā |",
    "T13n929u_006:87": " vītaspṛho dharmamanuprapannaḥ kiṃ viklavā rodiṣi harṣakāle ||43 ||",
    "T13n929u_006:88": " ityevamuktāpi bahuprakāraṃ snehāttayā naiva dhṛtiṃ cakāra |",
    "T13n929u_006:89": " athāparā tāṃ manaso'nukūlaṃ kālopapannaṃ praṇayāduvāca ||44 ||",
    "T13n929u_006:90": " bravīmi satyaṃ suviniścitaṃ me prāptaṃ priyaṃ drakṣyasi śīghrameva |",
    "T13n929u_006:91": " tvayā vinā sthāsyati tatra nāsau sattvāśrayaścetanayeva hīnaḥ ||45 ||",
    "T13n929u_006:92": " aṅke'pi lakṣmyā na sa nirvṛtaḥ syāt tvaṃ tasya pārśve yadi tatra na syāḥ |",
    "T13n929u_006:93": " āpatsu kṛcchrāsvapi cāgatāsu tvāṃ paśyatastasya bhavenna duḥkham ||46 ||",
    "T13n929u_006:94": " tvaṃ nirvṛtiṃ gaccha niyaccha bāṣpaṃ taptāśrumokṣāt parirakṣa cakṣuḥ |",
    "T13n929u_006:95": " yastasya bhāvastvayi yaśca rāgo na raṃsyate tvadvirahāt sa dharme ||47 ||",
    "T13n929u_006:96": " syādatra nāsau kulasattvayogāt kāṣāyamādāya vihāsyatīti |",
    "T13n929u_006:97": " anātmanādāya gṛhonmukhasya punarvimoktuṃ ka ivāsti doṣaḥ ||48 ||",
    "T13n929u_006:98": " iti yuvatijanena sāntvyamānā hṛtahṛdayā ramaṇena sundarī sā |",
    "T13n929u_006:99": " dramiḍamabhimukhī pureva rambhā kṣitimagamat parivāritāpsarobhiḥ ||49 ||",
    "T13n929u_006:100": " saundarananda mahākāvye “bhāryā-vilāpa“ nāma ṣaṣṭha sarga samāpta |",
    "T13n929u_007:0": " saptamaḥ sargaḥ",
    "T13n929u_007:1": " nanda-vilāpa",
    "T13n929u_007:2": " liṅgaṃ tataḥ śāstṛvidhipradiṣṭaṃ gātreṇa bibhranna tu cetasā tat |",
    "T13n929u_007:3": " bhāryāgataireva manovitarkairjehrīyamāṇo na nananda nandaḥ ||1 ||",
    "T13n929u_007:4": " sa puṣpamāsasya ca puṣpalakṣmyā sarvābhisāreṇa ca puṣpaketoḥ |",
    "T13n929u_007:5": " yānīyabhāvena ca yauvanasya vihārasaṃstho na śamaṃ jagāma ||2 ||",
    "T13n929u_007:6": " sthitaḥ saḥ dīnaḥ sahakāravīthyāmālīnasaṃmūrcchitaṣaṭpadāyām |",
    "T13n929u_007:7": " bhṛśaṃ jajṛmbhe yugadīrghabāhurdhyātvā priyāṃ cāpamivācakarṣa ||3 ||",
    "T13n929u_007:8": " sa pītakakṣodamiva pratīcchan cūtadrumebhyastanupuṣpavarṣam |",
    "T13n929u_007:9": " dīrghaṃ niśaśvāsa vicintya bhāryāṃ navagraho nāga ivāvaruddhaḥ ||4 ||",
    "T13n929u_007:10": " śokasya hartā śaraṇāgatānāṃ śokasya karttā pratigarvitānām |",
    "T13n929u_007:11": " aśokamālambya sa jātaśokaḥ priyāṃ priyāśokakavanāṃ śuśoca ||5 ||",
    "T13n929u_007:12": " priyāṃ priyāyāḥ pratanuṃ priyaṅguṃ niśāmya bhītāmiva niṣpatantīm |",
    "T13n929u_007:13": " sasmāra tāmaśrumukhīṃ sabāṣpaḥ priyāṃ priyaṅguprasavāvadātām ||6 ||",
    "T13n929u_007:14": " puṣpāvanaddhe tilakadrumasya dṛṣṭvānyapuṣṭāṃ śikhare niviṣṭām |",
    "T13n929u_007:15": " saṃkalpayāmāsa śikhāṃ priyāyāḥ śuklāṃśuke'ṭṭālapāśritāyāḥ ||7 ||",
    "T13n929u_007:16": " latāṃ praphullāmatimuktakasya cūtasya pārśve parirabhya jātām |",
    "T13n929u_007:17": " niśāmya cintāmagamattadaivaṃ śliṣṭā bhavenmāmapi sundarīti ||8 ||",
    "T13n929u_007:18": " puṣpotkarālā api nāgavṛkṣā dāntaiḥ samudgairiva hemagarbhaiḥ |",
    "T13n929u_007:19": " kāntāravṛkṣā iva duḥkhitasya na cakṣurācikṣipurasya tatra ||9 ||",
    "T13n929u_007:20": " gandhaṃ vamanto'pi ca gandhaparṇā gandharvaveśyā iva gandhapūrṇāḥ |",
    "T13n929u_007:21": " tasyānyacittasya śugātmakasya ghrāṇaṃ na janhurhṛdayaṃ pratepuḥ ||10 ||",
    "T13n929u_007:22": " saṃraktakaṇṭhaiśca vinīlakaṇṭhaistuṣṭaiḥ prahṛṣṭairapi cānyapuṣṭaiḥ |",
    "T13n929u_007:23": " lelihyamānaiśca madhu dvirephaiḥ svanadvanaṃ tasya mano nunoda ||11 ||",
    "T13n929u_007:24": " sa tatra bhāryāraṇisaṃbhavena vitarkadhūmena tamaḥśikhena |",
    "T13n929u_007:25": " kāmāgnināntarhṛdi dahyamāno vihāya dhairyaṃ vilalāpa tattat ||12 ||",
    "T13n929u_007:26": " adyāvagacchāmi suduṣkaraṃ te cakruḥ kariṣyanti ca kurvate ca |",
    "T13n929u_007:27": " tyaktvā priyāmaśrumukhīṃ tapo ye cerūścariṣyanti caranti caiva ||13 ||",
    "T13n929u_007:28": " tāvad dṛḍhaṃ bandhanamasti loke na dāravaṃ tāntavamāyasaṃ vā |",
    "T13n929u_007:29": " yāvad dṛḍhaṃ bandhanametadeva mukhaṃ calākṣaṃ lalitaṃ ca vākyam ||14 ||",
    "T13n929u_007:30": " chittvā ca bhittvā ca hi yānti tāni svapauruṣāccaiva suhṛdbalācca |",
    "T13n929u_007:31": " jñānācca raukṣyācca vinā vimoktuṃ na śakyate snehamayastu pāśaḥ ||15 ||",
    "T13n929u_007:32": " jñānaṃ na me tacca śamāya yat syānna na cāsti raukṣyaṃ karuṇātmako'smi |",
    "T13n929u_007:33": " kāmātmakaścāsmi guruśca buddhaḥ sthito'ntare cakragaterivāsmi ||16 ||",
    "T13n929u_007:34": " ahaṃ gṛhītvāpi hi bhikṣuliṅgaṃ bhrātṝṣiṇā dviguruṇānuśiṣṭaḥ |",
    "T13n929u_007:35": " sarvāsvavasthāsu labhe na śāntiṃ priyāviyogādiva cakravākaḥ ||17 ||",
    "T13n929u_007:36": " adyāpi tanme hṛdi vartate ca yaddarpaṇe vyākulite mayā sā |",
    "T13n929u_007:37": " kṛtānutakrodhakamabravīnmāṃ kathaṃkṛto'sīti śaṭhaṃ hasantī ||18 ||",
    "T13n929u_007:38": " yathaiṣyanāśyānaviśeṣakāyāṃ mayīti yanmāmavadacca sāśru |",
    "T13n929u_007:39": " pāriplavākṣeṇa mukhena bālā tanme vaco'dyāpi mano ruṇaddhi ||19 ||",
    "T13n929u_007:40": " buddhvāsanaṃ parvatanirjharasthaḥ svastho yathā dhyāyati bhikṣureṣaḥ |",
    "T13n929u_007:41": " saktaḥ kvacinnāhamivaiṣa nūnaṃ śāntastathā tṛpta ivopaviṣṭaḥ ||20 ||",
    "T13n929u_007:42": " puṃskokilānāmavicintya ghoṣaṃ vasantalakṣmyāmavicārya cakṣuḥ |",
    "T13n929u_007:43": " śāstraṃ yathābhyasyati caiṣa yuktaḥ śaṅke priyākarṣati nāsya cetaḥ ||21 ||",
    "T13n929u_007:44": " asmai namo'stu sthiraniścayāya nivṛttakautūhalavismayāya |",
    "T13n929u_007:45": " śāntātmane'ntargatamānāsāya caṅkramyamāṇāya nirutsukāya ||22 ||",
    "T13n929u_007:46": " nirīkṣamāṇasya jalaṃ sapadmaṃ vanaṃ ca phullaṃ parapuṣṭajuṣṭam |",
    "T13n929u_007:47": " kasyāsti dhairyaṃ navayauvanasya māse madhau dharmasapatnabhūte ||23 ||",
    "T13n929u_007:48": " bhāvena garveṇa gatena lakṣmyā smitena kopena madena vāgbhiḥ |",
    "T13n929u_007:49": " jahruḥ striyo devanṛparṣisaṃghān kasmāddhi nāsmadvidhamākṣipeyuḥ ||24 ||",
    "T13n929u_007:50": " kāmābhibhūto hi hiraṇyaretāḥ svāhāṃ siṣeve madhavānahalyām |",
    "T13n929u_007:51": " sattvena sargeṇa ca tena hīnaḥ strinirjitaḥ kiṃ bata mānuṣo'ham ||25 ||",
    "T13n929u_007:52": " sūryaḥ saraṇyūṃ prati jātarāgastatprītaye taṣṭa iti śrutaṃ naḥ |",
    "T13n929u_007:53": " ratamaśvabhūto'śvavadhūṃ sametya yato'śvinau tau janayāṃbabhūva ||26 ||",
    "T13n929u_007:54": " strīkāraṇaṃ vairaviśaktabuddhyorvaivasvatāgnyoścalitātmadhṛtyoḥ |",
    "T13n929u_007:55": " bahūni varṣāṇi babhūva yuddhaṃ kaḥ strīnimittaṃ na caledihānyaḥ ||27 ||",
    "T13n929u_007:56": " bheje śvapākīṃ munirakṣamālāṃ kāmādvasiṣṭhaśca sa sadvariṣṭhaḥ |",
    "T13n929u_007:57": " yasyāṃ vivaśvāniva bhūjalādaḥ sutaḥ prasūto'sya kapiñjalādaḥ ||28 ||",
    "T13n929u_007:58": " parāśaraḥ śāpaśarastatharṣiḥ kālīṃ siṣeve jhaṣagarbhayonim |",
    "T13n929u_007:59": " suto'sya yasyāṃ suṣuve mahātmā dvaipāyano vedavibhāgakarttā ||29 ||",
    "T13n929u_007:60": " dvaipāyano dharmaparāyaṇaśca reme samaṃ kāśiṣu veśyavadhvā |",
    "T13n929u_007:61": " yayā hato'bhūccalanūpureṇa pādena vidyullatayeva meghaḥ ||30 ||",
    "T13n929u_007:62": " tathāṅgirā rāgaparītacetāḥ sarasvatīṃ brahmasutaḥ siṣeve |",
    "T13n929u_007:63": " sārasvato yatra suto'sya jajñe naṣṭasya vedasya punaḥpravaktā ||31 ||",
    "T13n929u_007:64": " tathā nṛparṣerdilīpasya yajñe svargastriyāṃ kāśyapa āgatāsthaḥ |",
    "T13n929u_007:65": " sruvaṃ gṛhītvā sravadātmatejaścikṣepa vahrāvasito yato'bhūt ||32 ||",
    "T13n929u_007:66": " tathā'ṅgado'ntaṃ tapaso'pi gatvā kāmābhibhūto yamunāmagacchat |",
    "T13n929u_007:67": " dhīmattaraṃ yatra rathītaraṃ sa sāraṅgajuṣṭaṃ janayāmbabhūva ||33 ||",
    "T13n929u_007:68": " niśāmya śāntāṃ naradevakanyāṃ vane'pi śānte'pi ca vartamānaḥ |",
    "T13n929u_007:69": " cacāla dhairyānmuniṛṣyaśrṛṅgaḥ śailo mahīkampa ivoccaśrṛṅgaḥ ||34 ||",
    "T13n929u_007:70": " brahmarṣibhāvārthamapāsya rājyaṃ bheje vanaṃ yo viṣayeṣvanāsthaḥ |",
    "T13n929u_007:71": " sa gādhijaścāpahṛto ghṛtācyā samā daśaikaṃ divasaṃ viveda ||35 ||",
    "T13n929u_007:72": " tathaiva kandarpaśarābhimṛṣṭo rambhāṃ prati sthūlaśirā mumūrccha |",
    "T13n929u_007:73": " yaḥ kāmaroṣātmatayānapekṣaḥ śaśāpa tāmapratigṛhyamāṇaḥ ||36 ||",
    "T13n929u_007:74": " pramadvarāyāṃ ca ruruḥ priyāyāṃ bhujaṅgamenāpahṛtendriyāyām |",
    "T13n929u_007:75": " saṃdṛśya saṃdṛśya jaghāna sarpān priyaṃ na roṣeṇa tapo rarakṣa ||37 ||",
    "T13n929u_007:76": " naptā śaśāṅkasya yaśoguṇāṅko budhasya sūnurvibudhaprabhāvaḥ |",
    "T13n929u_007:77": " tathorvaśīmapsarasaṃ vicintya rājarṣirunmādamagacchadaiḍaḥ ||38 ||",
    "T13n929u_007:78": " rakto girermūrdhani menakāyāṃ kāmātmakatvācca sa tālajaṅghaḥ |",
    "T13n929u_007:79": " pādena viśvāvasunā saroṣaṃ vajreṇa hintāla ivābhijaghne ||39 ||",
    "T13n929u_007:80": " nāśaṃ gatāyāṃ paramāṅganāyāṃ gaṃgājale'naṅgaparītacetāḥ |",
    "T13n929u_007:81": " janhuśca gaṅgāṃ nṛpatirbhujābhyāṃ rurodha maināka ivācalendraḥ ||40 ||",
    "T13n929u_007:82": " nṛpaśca gaṅgāvirahājjughūrṇa gaṅgāmbhasā sāla ivāttamūlaḥ |",
    "T13n929u_007:83": " kulapradīpaḥ pratipasya sūnuḥ śrīmattanuḥ śantanurasvatantraḥ ||41 ||",
    "T13n929u_007:84": " hṛtāṃ ca saunandakinānu'śocan prāptāmivorvīṃ striyamurvaśīṃ tām |",
    "T13n929u_007:85": " sadvṛttavarmā kila somavarmā babhrāma citodbhavabhinnavarmā ||42 ||",
    "T13n929u_007:86": " bhāryāṃ mṛtāṃ cānumamāra rājā bhīmaprabhāvo bhuvi bhīmakaḥ saḥ |",
    "T13n929u_007:87": " balena senāka iti prakāśaḥ senāpatirdeva ivāttasenaḥ ||43 ||",
    "T13n929u_007:88": " svargaṃ gate bhartari śantanau ca kālīṃ jihīrṣan janamejayaḥ saḥ |",
    "T13n929u_007:89": " avāpa bhīṣmāt samavetya mṛtyuṃ na tadgataṃ manmathamutsasarja ||44 ||",
    "T13n929u_007:90": " śaptaśca pāṇḍurmadanena nūnaṃ strīsaṃgame mṛtyumavāpsyasīti |",
    "T13n929u_007:91": " jagāma mādrīṃ na maharṣiśāpādasevyasevī vimamarśa mṛtyum ||45 ||",
    "T13n929u_007:92": " evaṃvidhā devanṛparṣisaṅghāḥ strīṇāṃ vaśaṃ kāmavaśena jagmuḥ |",
    "T13n929u_007:93": " dhiyā ca sāreṇa ca durbalaḥ san priyāmapaśyan kimu viklavo'ham ||46 ||",
    "T13n929u_007:94": " yāsyāmi tasmād gṛhameva bhūyaḥ kāmaṃ kariṣye vidhivat sakāmam |",
    "T13n929u_007:95": " na hyanyacittasya calendriyasya liṅgaṃ kṣamaṃ dharmapathāccyutasya ||47 ||",
    "T13n929u_007:96": " pāṇau kapālamavadhārya vidhāya mauṇḍyaṃ mānaṃ nidhāya vikṛtaṃ paridhāya vāsaḥ |",
    "T13n929u_007:97": " yasyoddhavo na dhṛtirasti na śāntirasti citrapradīpa iva so'sti ca nāsti caiva ||48 ||",
    "T13n929u_007:98": " yo niḥsṛtaśca na ca niḥsṛtakāmarāgaḥ kāṣāyamudvahati yo na ca niṣkaṣāyaḥ |",
    "T13n929u_007:99": " pātraṃ bibharti ca guṇairna ca pātrabhūto liṅgaṃ vahannapi sa naiva gṛhī na bhikṣuḥ ||49 ||",
    "T13n929u_007:100": " na nyāyyamanvayavataḥ parigṛhya liṅgaṃ bhūyo vimoktumiti yo'pi hi me vicāraḥ |",
    "T13n929u_007:101": " so'pi praṇaśyati vicintya nṛpapravīrāstānye tapovanamapāsya gṛhāṇyatīyuḥ ||50 ||",
    "T13n929u_007:102": " śālbādhipo hi sasuto'pi tathāmbarīṣo rāmo'ndha eva sa ca sāṃskṛtirantidevaḥ |",
    "T13n929u_007:103": " cīrāṇyapāsya dadhire punaraṃśukāni chittvā jaṭāśca kuṭilā mukuṭāni babhruḥ ||51 ||",
    "T13n929u_007:104": " tasmād bhikṣārthaṃ mama gururito yāvadeva prayāt-",
    "T13n929u_007:105": " styaktvā kāṣāyaṃ gṛhamahamitastāvadeva prayāsye |",
    "T13n929u_007:106": " pūjyaṃ liṅgaṃ hi skhalitamanaso bibhrataḥ kliṣṭabuddhe-",
    "T13n929u_007:107": " rnāmutrārthaḥ syādupahatamaternāpyayaṃ jīvalokaḥ ||52 ||",
    "T13n929u_007:108": " saundarananda mahākāvye “nanda-vilāpa“ nāma saptama sarga samāpta |",
    "T13n929u_008:0": " aṣṭamaḥ sargaḥ",
    "T13n929u_008:1": " strī-vighna",
    "T13n929u_008:2": " atha nandamadhīralocanaṃ gṛhayānotsukamutsukotsukam |",
    "T13n929u_008:3": " abhigamya śivena cakṣuṣā śramaṇaḥ kaściduvāca maitrayā ||1 ||",
    "T13n929u_008:4": " kimidaṃ mukhamaśrudurdinaṃ hṛdayasthaṃ vivṛṇoti te tamaḥ |",
    "T13n929u_008:5": " dhṛtimehi niyaccha vikriyāṃ na hi bāṣpaśca śamaśca śobhate ||2 ||",
    "T13n929u_008:6": " dvividhā samudeti vedanā niyataṃ cetasi deha eva ca |",
    "T13n929u_008:7": " śrutavidhyupacārakovidā dvividhā eva tayościkitsakāḥ ||3 ||",
    "T13n929u_008:8": " tadiyaṃ yadi kāyikī rujā bhiṣaje tūrṇamanūnamucyatām |",
    "T13n929u_008:9": " viniguhya hi rogamāturo nacirāttīvramanarthamṛcchati ||4 ||",
    "T13n929u_008:10": " atha duḥkhamidaṃ manomayaṃ vada vakṣyāmi yadatra bheṣajam |",
    "T13n929u_008:11": " manaso hi rajastamasvino bhiṣajo'dhyātmavidaḥ parīkṣakāḥ ||5 ||",
    "T13n929u_008:12": " nikhilena ca satyamucyatāṃ yadi vācyaṃ mayi saumya manyase |",
    "T13n929u_008:13": " gatayo vividhā hi cetasāṃ bahuguhyāni mahākulāni ca ||6 ||",
    "T13n929u_008:14": " iti tena sa coditastadā vyavasāyaṃ pravivakṣurātmanaḥ |",
    "T13n929u_008:15": " avalambya kare kareṇa taṃ praviveśānyatarad vanāntaram ||7 ||",
    "T13n929u_008:16": " atha tatra śucau latāgṛhe kusumodgāriṇi tau niṣedatuḥ |",
    "T13n929u_008:17": " mṛdubhirmṛdumāruteritairupagūḍhāviva bālapallavaiḥ ||8 ||",
    "T13n929u_008:18": " sa jagāda tataścikīrṣitaṃ ghananiśvāsagṛhītamantarā |",
    "T13n929u_008:19": " śrutavāgviśadāya bhikṣave viduṣā pravrajitena durvacam ||9 ||",
    "T13n929u_008:20": " sadṛśaṃ yadi dharmacāriṇaḥ satataṃ prāṇiṣu maitracetasaḥ |",
    "T13n929u_008:21": " adhṛtau yadiyaṃ hitaiṣitā mayi te syāt karuṇātmanaḥ sataḥ ||10 ||",
    "T13n929u_008:22": " ata eva ca me viśeṣataḥ pravivakṣā kṣamavādini tvayi |",
    "T13n929u_008:23": " na hi bhāvamimaṃ calātmane kathayeyaṃ bruvate'pyasādhave ||11 ||",
    "T13n929u_008:24": " tadidaṃ śrṛṇu me samāsato na rame dharmavidhāvṛte priyām |",
    "T13n929u_008:25": " girisānuṣu kāminīmṛte kṛtaretā iva kinnaraścaran ||12 ||",
    "T13n929u_008:26": " vanavāsasukhāt parāṅmukhaḥ prayiyāsā gṛhameva yena me |",
    "T13n929u_008:27": " na hi śarma labhe tayā binā nṛpatirhīna ivottamaśriyā ||13 ||",
    "T13n929u_008:28": " atha tasya niśamya tadvacaḥ priyabhāryābhimukhasya śocataḥ |",
    "T13n929u_008:29": " śramaṇaḥ sa śiraḥ prakampayannijagādātmagataṃ śanairidam ||14 ||",
    "T13n929u_008:30": " kṛpaṇaṃ bata yūthalālaso mahato vyādhabhayād viniḥsṛtaḥ |",
    "T13n929u_008:31": " pravivikṣati vāgurāṃ mṛgaścapalo gītaraveṇa vañcitaḥ ||15 ||",
    "T13n929u_008:32": " vihagaḥ khalu jālasaṃvṛto hitakāmena janena mokṣitaḥ |",
    "T13n929u_008:33": " vicaran phalapuṣpavadvanaṃ pravivikṣuḥ svayameva pañcaram ||16 ||",
    "T13n929u_008:34": " kalabhaḥ kariṇā khalūddhṛtoḥ bahupaṅkād viṣamānnadītalāt |",
    "T13n929u_008:35": " jalatarṣavaśena tāṃ punaḥ saritaṃ grāhavatīṃ titīrṣati ||17 ||",
    "T13n929u_008:36": " śaraṇe sabhujaṅgame svapan pratibuddhena pareṇa bodhitaḥ |",
    "T13n929u_008:37": " taruṇaḥ khalu jātavibhramaḥ svayamugraṃ bhujagaṃ jighṛkṣati ||18 ||",
    "T13n929u_008:38": " mahatā khalu jātavedasā jvalitādutpatito vanadrumāt |",
    "T13n929u_008:39": " punaricchati nīḍatṛṣṇayā patituṃ tatra gatavyatho dvijaḥ ||19 ||",
    "T13n929u_008:40": " avaśaḥ khalu kāmamūrcchayā priyayā śyenabhayād vinākṛtaḥ |",
    "T13n929u_008:41": " na dhṛtiṃ samupaiti na hriyaṃ karuṇaṃ jīvati jīvajīvakaḥ ||20 ||",
    "T13n929u_008:42": " akṛtātmatayā tṛṣānvito ghṛṇayā caiva dhiyā ca varjitaḥ |",
    "T13n929u_008:43": " aśanaṃ khalu vāntamātmanā kṛpaṇaḥ śvā punarattumicchati ||21 ||",
    "T13n929u_008:44": " iti manmathaśokakarṣitaṃ tamanudhyāya muhurnirīkṣya ca |",
    "T13n929u_008:45": " śramaṇaḥ sa hitābhikāṅkṣayā guṇavad vākyamuvāca vipriyam ||22 ||",
    "T13n929u_008:46": " avicārayataḥ śubhāśubhaṃ viṣayeṣveva niviṣṭacetasaḥ |",
    "T13n929u_008:47": " upapannamalabdhacakṣuṣo na ratiḥ śreyasi ced bhavettava ||23 ||",
    "T13n929u_008:48": " śravaṇe grahaṇe'tha dhāraṇe paramārthāvagame manaḥśame |",
    "T13n929u_008:49": " aviṣaktamateścalātmano na hi dharme'bhiratirvidhīyate ||24 ||",
    "T13n929u_008:50": " viṣayeṣu tu doṣadarśinaḥ parituṣṭasya śuceramāninaḥ |",
    "T13n929u_008:51": " śamakarmasu yuktacetasaḥ kṛtabuddhena ratirna vidyate ||25 ||",
    "T13n929u_008:52": " ramate tṛṣito dhanaśriyā ramate kāmasukhena bāliśaḥ |",
    "T13n929u_008:53": " ramate praśamena sajjanaḥ paribhogān paribhūya vidyayā ||26 ||",
    "T13n929u_008:54": " api ca prathitasya dhīmataḥ kulajasyārcitaliṅgadhāriṇaḥ |",
    "T13n929u_008:55": " sadṛśī na gṛhāya cetanā praṇatirvāyuvaśad gireriva ||27 ||",
    "T13n929u_008:56": " spṛhayet parasaṃśritāya yaḥ paribhūyātmavaśāṃ svatantratām |",
    "T13n929u_008:57": " upaśāntipathe śive sthitaḥ spṛhayeddoṣavate gṛhāya saḥ ||28 ||",
    "T13n929u_008:58": " vyasanābhihato yathā viśet parimuktaḥ punareva bandhanam |",
    "T13n929u_008:59": " samupetya vanaṃ tathā punargṛhasaṃjñaṃ mṛgayeta bandhanam ||29 ||",
    "T13n929u_008:60": " puruṣaśca vihāya yaḥ kaliṃ punaricchet kalimeva sevitum |",
    "T13n929u_008:61": " sa vihāya bhajeta bāliśaḥ kalibhūtāmajitendriyaḥ priyām ||30 ||",
    "T13n929u_008:62": " saviṣā iva saṃśritā latāḥ parimṛṣṭā iva soragā guhāḥ |",
    "T13n929u_008:63": " vivṛtā iva cāsayo dhṛtā vyasanāntā hi bhavanti yoṣitaḥ ||31 ||",
    "T13n929u_008:64": " pramadāḥ samadā madapradāḥ pramadā vitamadā bhayapradāḥ |",
    "T13n929u_008:65": " iti doṣabhayāvahāśca tāḥ kathamarhanti niṣevaṇaṃ nu tāḥ ||32 ||",
    "T13n929u_008:66": " svajanaḥ svajanena bhidyate suhadaścāpi suhṛjjanena yat |",
    "T13n929u_008:67": " paradoṣavicakṣaṇāḥ śaṭhāstadanāryāḥ pracaranti yoṣitaḥ ||33 ||",
    "T13n929u_008:68": " kulajāḥ kṛpaṇībhavanti yadyadayuktaṃ pracaranti sāhasam |",
    "T13n929u_008:69": " praviśanti ca yaccamūmukhaṃ rabhasāstatra nimittamaṅganāḥ ||34 ||",
    "T13n929u_008:70": " vacanena haranti valgunā niśitena praharanti cetasā |",
    "T13n929u_008:71": " madhu tiṣṭhati vāci yoṣitāṃ hṛdaye hālahalaṃ mahadviṣaśam ||35 ||",
    "T13n929u_008:72": " pradahan dahano'pi gṛhyate viśarīraḥ pavano'pi gṛhyate |",
    "T13n929u_008:73": " kupito bhujago'pi gṛhyate pramadānāṃ tu mano na gṛhyate ||36 ||",
    "T13n929u_008:74": " na vapurvimṛśanti na śriyaṃ na matiṃ nāpi kulaṃ na vikramam |",
    "T13n929u_008:75": " praharantyaviśeṣataḥ striyaḥ sarito grāhakulākulā iva ||37 ||",
    "T13n929u_008:76": " na vaco madhuraṃ na lālanaṃ smarati strī na ca sauhṛdaṃ kvacit |",
    "T13n929u_008:77": " kalitā vanitaiva cañcalā tadihāriṣviva nāvalambyate ||38 ||",
    "T13n929u_008:78": " adadatsu bhavanti narmadāḥ pradadatsu praviśanti vibhramam |",
    "T13n929u_008:79": " praṇateṣu bhavanti garvitāḥ pramadāstṛptatarāśca māniṣu ||39 ||",
    "T13n929u_008:80": " guṇavatsu caranti bhartṛvad guṇahīneṣu caranti putravat |",
    "T13n929u_008:81": " dhanavatsu caranti tṛṣṇayā dhanahīneṣu carantyavajñayā ||40 ||",
    "T13n929u_008:82": " viṣayād viṣayāntaraṃ gatā pracaratyeva yathā hṛtāpi gau |",
    "T13n929u_008:83": " anavekṣitapūrvasauhṛdā ramate'nyatra gatā tathāṅganā ||41 ||",
    "T13n929u_008:84": " praviśantyapi hi striyaścitāmanubadhnantyapi muktajīvitāḥ |",
    "T13n929u_008:85": " api bibhrati caiva yantraṇā na tu bhāvena vahanti sauhṛdam ||42 ||",
    "T13n929u_008:86": " ramayanti patīn kathañcana pramadā yāḥ patidevatāḥ kvacit |",
    "T13n929u_008:87": " calacittatayā sahastraśo ramayante hṛdayaṃ svameva tāḥ ||43 ||",
    "T13n929u_008:88": " śvapacaṃ kila senajitsutā cakame mīnaripuṃ kumudvatī |",
    "T13n929u_008:89": " mṛgarājamatho bṛhadrathā pramadānāmagatirna vidyate ||44 ||",
    "T13n929u_008:90": " kuruhaihayavṛṣṇivaṃśajā bahumāyākavaco'tha śambaraḥ |",
    "T13n929u_008:91": " munirugratapāśca gautamaḥ samavāpurvanitoddhataṃ rajaḥ ||45 ||",
    "T13n929u_008:92": " akṛtajñamanāryamasthiraṃ vanitānāmidamīdṛśaṃ manaḥ |",
    "T13n929u_008:93": " kathamarhati tāsu paṇḍito hṛdayaṃ sañjayituṃ calātmasu ||46 ||",
    "T13n929u_008:94": " atha sūkṣmamatidvayāśivaṃ laghu tāsāṃ hṛdayaṃ na paśyasi |",
    "T13n929u_008:95": " kimu kāyamasadgṛhaṃ sravad vanitānāmaśuciṃ na paśyasi ||47 ||",
    "T13n929u_008:96": " yadahanyahani pradhāvanairvasanaiścābharaṇaiśca saṃskṛtam |",
    "T13n929u_008:97": " aśubhaṃ tamasāvṛtekṣaṇaḥ śubhato gacchasi nāvagacchasi ||48 ||",
    "T13n929u_008:98": " athavā samavaiṣi tattanūmaśubhāṃ tvaṃ na tu saṃvidasti te |",
    "T13n929u_008:99": " surabhiṃ vidadhāsi hi kriyāmaśucestatprabhavasya śāntaye ||49 ||",
    "T13n929u_008:100": " anulepanamañjanaṃ srajo maṇimuktātapanīyamaṃśukam |",
    "T13n929u_008:101": " yadi sādhu kimatra yoṣitāṃ sahajaṃ tāsu vicīyatāṃ śuci ||50 ||",
    "T13n929u_008:102": " malapaṅkadharā digambarā prakṛtisthairnakhadantaromabhiḥ |",
    "T13n929u_008:103": " yadi sā tava sundarī bhavenniyataṃ te'dya na sundarī bhavet ||51 ||",
    "T13n929u_008:104": " stravatīmaśuciṃ spṛśecca kaḥ saghṛṇo jarjarabhāṇḍavat striyam |",
    "T13n929u_008:105": " yadi kevalayā tvacāvṛtā na bhavenmakṣikapatramātrayā ||52 ||",
    "T13n929u_008:106": " tvacaveṣṭitamasthipañjaraṃ yadi kāyaṃ samavaiṣi yoṣitām |",
    "T13n929u_008:107": " madanena ca kṛṣyase balādaghṛṇaḥ khalvadhṛtiśca manmathaḥ ||53 ||",
    "T13n929u_008:108": " śubhatāmaśubheṣu kalpayan nakhadantatvacakeśaromasu |",
    "T13n929u_008:109": " avicakṣaṇa kiṃ na paśyasi prakṛtiṃ ca prabhavaṃ ca yoṣitām ||54 ||",
    "T13n929u_008:110": " tadavetya manaḥśarirayorvanitā doṣavatīrviśeṣataḥ |",
    "T13n929u_008:111": " capalaṃ bhavanotsukaṃ manaḥ pratisaṃkhyānabalena vāryatām ||55 ||",
    "T13n929u_008:112": " śrutavān matimān kulodgataḥ paramasya praśamasya bhājanam |",
    "T13n929u_008:113": " upagamya yathā tathā punarna hi bhettuṃ niyamaṃ tvamarhasi ||56 ||",
    "T13n929u_008:114": " abhijanamahato manasvinaḥ priyayaśaso bahumānamicchataḥ |",
    "T13n929u_008:115": " nidhanamapi varaṃ sthirātmanaścyutavinayasya na caiva jīvitam ||57 ||",
    "T13n929u_008:116": " baddhvā yathā hi kavacaṃ pragṛhītacāpo,",
    "T13n929u_008:117": " nindyo bhavatyapasṛtaḥ samarād rathasthaḥ |",
    "T13n929u_008:118": " bhaikṣākamabhyupagataḥ parigṛhya liṅgaṃ,",
    "T13n929u_008:119": " nindyastathā bhavati kāmahṛtendriyāśvaḥ ||58 ||",
    "T13n929u_008:120": " hāsyo yathā ca paramābharaṇāmbarastrag bhaikṣaṃ caran dhṛtadhanuścalacitramauliḥ |",
    "T13n929u_008:121": " vairūpyamabhyupagataḥ parapiṇḍabhojī hāsyastathā gṛhasukhābhimukhaḥ satṛṣṇaḥ ||59 ||",
    "T13n929u_008:122": " yathā svannaṃ bhuktvā paramaśayanīye'pi śayito,",
    "T13n929u_008:123": " varāho nirmuktaḥ punaraśuci dhāvet paricitam |",
    "T13n929u_008:124": " tathā śreyaḥ śrṛṇvan praśamasukhamāsvādya guṇavad,",
    "T13n929u_008:125": " vanaṃ śāntaṃ hitvā gṛhamabhilaṣet kāmatṛṣitaḥ ||60 ||",
    "T13n929u_008:126": " yatholkā hastasthā dahati pavanapreritaśikhā yathā pādākrānto daśati bhujagaḥ krodharabhasaḥ |",
    "T13n929u_008:127": " yathā hanti vyāghraḥ śiśurapi gṛhīto gṛhagataḥ tathā strīsaṃsargo bahuvidhamanarthāya bhavati ||61 ||",
    "T13n929u_008:128": " tadvijñāya manaḥśarīraniyatānnārīṣu doṣānimān,",
    "T13n929u_008:129": " matvā kāmasukhaṃ nadījalacalaṃ kleśāya śokāya ca |",
    "T13n929u_008:130": " dṛṣṭvā durbalamāmapātrasadṛśaṃ mṛtyūpasṛṣṭaṃ jagan-",
    "T13n929u_008:131": " nirmokṣāya kuruṣva buddhimatulāmutkaṇṭhituṃ nārhasi ||62 ||",
    "T13n929u_008:132": " saundarananda mahākāvye “strī-vighna“ nāma aṣṭama sarga samāpta |",
    "T13n929u_009:0": " navamaḥ sargaḥ",
    "T13n929u_009:1": " abhimāna-nindā",
    "T13n929u_009:2": " athaivamukto'pi sa tena bhikṣuṇā jagāma naivopaśamaṃ priyāṃ prati |",
    "T13n929u_009:3": " tathā hi tāmeva tadā sa cintayan na tasya śuśrāva visaṃjñavad vacaḥ ||1 ||",
    "T13n929u_009:4": " yathā hi vaidyasya cikīrṣataḥ śivaṃ vaco na gṛṇhāti mumūrṣurāturaḥ |",
    "T13n929u_009:5": " tathaiva matto balarūpayauvanairhitaṃ na jagrāha sa tasya tadvacaḥ ||2 ||",
    "T13n929u_009:6": " na cātra citraṃ yadi rāgapāpmanā mano'bhibhūyeta tamovṛtātmanaḥ |",
    "T13n929u_009:7": " narasya pāpmā hi tadā nivartate yadā bhavatyantagataṃ tamastanu ||3 ||",
    "T13n929u_009:8": " tatastathākṣiptamavekṣya taṃ tadā balena rūpeṇa ca yauvanena ca |",
    "T13n929u_009:9": " gṛhaprayāṇaṃ prati ca vyavasthitaṃ śaśāsa nandaṃ śramaṇaḥ sa śāntaye ||4 ||",
    "T13n929u_009:10": " balaṃ ca rūpaṃ ca navaṃ ca yauvanaṃ tathāvagacchāmi yathāvagacchasi |",
    "T13n929u_009:11": " ahaṃ tvidaṃ te trayamavyavasthitaṃ yathāvabuddhye na tathāvabudhyase ||5 ||",
    "T13n929u_009:12": " idaṃ hi rogāyatanaṃ jarāvaśaṃ nadītaṭānokahavaccalācalam |",
    "T13n929u_009:13": " na vetsi dehaṃ jalaphenadurbalaṃ balasthatāmātmani yena manyase ||6 ||",
    "T13n929u_009:14": " yadānnapānāsanayānakarmaṇāmasevanādapyatisevanādapi |",
    "T13n929u_009:15": " śarīramāsannavipatti dṛśyate bale'bhimānastava kena hetunā ||7 ||",
    "T13n929u_009:16": " himātapavyādhijarākṣudādibhiryadāpyanarthairupamīyate jagat |",
    "T13n929u_009:17": " jalaṃ śucau māsa ivārkaraśmibhiḥ kṣayaṃ vrajan kiṃ baladṛpta manyase ||8 ||",
    "T13n929u_009:18": " tvagasthimāṃsakṣatajātmakaṃ yadā śarīramāhāravaśena tiṣṭhati |",
    "T13n929u_009:19": " ajasramārtaṃ satatapratikriyaṃ balānvito'smīti kathaṃ vihanyase ||9 ||",
    "T13n929u_009:20": " yathā ghaṭaṃ mṛnmayamāmamāśrito narastitīrṣet kṣubhitaṃ mahārṇavam |",
    "T13n929u_009:21": " samucchrayaṃ tadvadasāramudvarahan balaṃ vyavasyed viṣayārthamudyataḥ ||10 ||",
    "T13n929u_009:22": " śarīramāmādapi mṛnmayād ghaṭādidaṃ tu niḥsāratamaṃ mataṃ mama |",
    "T13n929u_009:23": " ciraṃ hi tiṣṭhed vidhivad dhṛto ghaṭaḥ samucchrayo'yaṃ sudhṛto'pi bhidyate ||11 ||",
    "T13n929u_009:24": " yadāmbubhūvāyvanalāśca dhātavaḥ sadā viruddhā viṣamā ivoragāḥ |",
    "T13n929u_009:25": " bhavantyanarthāya śarīramāśritāḥ kathaṃ balaṃ rogavidho vyavasyasi ||12 ||",
    "T13n929u_009:26": " prayānti mantraiḥ praśamaṃ bhujaṅgamā na mantrasādhyastu bhavanti dhātavaḥ |",
    "T13n929u_009:27": " kvacicca kaṃcicca daśanti pannagāḥ sadā ca sarvaṃ ca tudanti dhātavaḥ ||13 ||",
    "T13n929u_009:28": " idaṃ hi śayyāsanapānabhojanairguṇaiḥ śarīraṃ ciramapyavekṣitam |",
    "T13n929u_009:29": " na marṣayatyekamapi vyatikramaṃ yato mahāśīviṣavat prakupyati ||14 ||",
    "T13n929u_009:30": " yadā himārto jvalanaṃ niṣevate himaṃ nidādhābhihato'bhikāṅkṣati |",
    "T13n929u_009:31": " kṣudhānvito'nnaṃ salilaṃ tṛṣānvito balaṃ kutaḥ kiṃ ca kathaṃ ca kasya ca ||15 ||",
    "T13n929u_009:32": " tadevamājñāya śarīramāturaṃ balānvito'smīti na mantumarhasi |",
    "T13n929u_009:33": " asāramasvantamaniścitaṃ jagajjagatyanitye balamavyavasthitam ||16 ||",
    "T13n929u_009:34": " kva kārtavīryasya balābhimāninaḥ sahasrabāhobalamarjunasya tat |",
    "T13n929u_009:35": " cakarta bāhūn yudhi yasya bhārgavaḥ mahānti śrṛṅgāṇyaśanirgiretiva ||17 ||",
    "T13n929u_009:36": " kva tad valaṃ kaṃsavikarṣiṇo haresturaṅgarājasya puṭāvabhedinaḥ |",
    "T13n929u_009:37": " yamekabāṇena nijaghnivān jarāḥ kramāgatā rūpamivottamaṃ jarā ||18 ||",
    "T13n929u_009:38": " diteḥ sutasyāmararoṣakāriṇaścamūrucervā namuceḥ kva tad balam |",
    "T13n929u_009:39": " yamāhave kruddhamivāntakaṃ sthitaṃ jaghāna phenāvayavena vāsavaḥ ||19 ||",
    "T13n929u_009:40": " balaṃ kurūṇāṃ kva ca tattadābhavad yudhi jvalitvā tarasaujasā ca ye |",
    "T13n929u_009:41": " samitsamiddhā jvalanā ivādhvare hatāsavo bhasmani paryavasthitāḥ ||20 ||",
    "T13n929u_009:42": " ato viditvā balavīryamānināṃ balānvitānāmavamarditaṃ balam |",
    "T13n929u_009:43": " jagajjarāmṛtyuvaśaṃ vicārayan bale'bhimānaṃ na vidhātumarhasi ||21 ||",
    "T13n929u_009:44": " balaṃ mahad yadi vā na manyase kuruṣva yuddhaṃ saha tāvadindriyaiḥ |",
    "T13n929u_009:45": " jayaśca te'trāsti mahacca te balaṃ parājayaśced vitathaṃ ca te balam ||22 ||",
    "T13n929u_009:46": " tathā hi vīrāḥ puruṣā na te matā jayanti ye sāśvarathadvipānarīn",
    "T13n929u_009:47": " yathā matā vīratarā manīṣiṇo jayanti lolāni ṣaḍindriyāṇi ye ||23 ||",
    "T13n929u_009:48": " ahaṃ vapuṣmāniti yacca manyase vicakṣaṇaṃ naitadidaṃ ca gṛhyatām |",
    "T13n929u_009:49": " kva tadvapuḥ sā ca vapuṣmatī tanurgadasya śāmbasya ca sāraṇasya ca ||24 ||",
    "T13n929u_009:50": " yathā mayūraścalacitracandrako bibharti rūpaṃ guṇavat svabhāvataḥ |",
    "T13n929u_009:51": " śarīrasaṃskāraguṇādṛte tathā bibharti rūpaṃ yadi rūpavānasi ||25 ||",
    "T13n929u_009:52": " yadi pratīpaṃ vṛṇuyānna vāsasā na śaucakāle yadi saṃspṛśedapaḥ |",
    "T13n929u_009:53": " mṛjāviśeṣaṃ yadi nādadīta vā vapurvapuṣman vada kīdṛśaṃ bhavet ||26 ||",
    "T13n929u_009:54": " navaṃ vayaścātmagataṃ niśāmya yadgṛ honmukhaṃ te viṣayāptaye manaḥ |",
    "T13n929u_009:55": " niyaccha tacchailanadīrayopamaṃ drutaṃ hi gacchatyanivarti yauvanam ||27 ||",
    "T13n929u_009:56": " ṛturvyatītaḥ parivartate punaḥ kṣayaṃ prayātaḥ punareti candramāḥ |",
    "T13n929u_009:57": " gataṃ gataṃ naiva tu saṃnivartate jalaṃ nadīnāṃ ca nṛṇāṃ ca yauvanam ||28 ||",
    "T13n929u_009:58": " vivarṇitaśmaśru valīvikuñcitaṃ viśīrṇadantaṃ śithilabhru niṣprabham |",
    "T13n929u_009:59": " yadā mukhaṃ drakṣyasi jarjaraṃ tadā jarābhibhūto vimado bhaviṣyasi ||29 ||",
    "T13n929u_009:60": " niṣevya pānaṃ madanīyamuttamaṃ niśāvivāseṣu cirād vimādyati |",
    "T13n929u_009:61": " narastu matto balarūpayouvanairna kaścidaprāpya jarāṃ vimādyati ||30 ||",
    "T13n929u_009:62": " yathekṣuratyantarasaprapīḍito bhuvi praviddho dahanāya śuṣyate |",
    "T13n929u_009:63": " tathā jarāyantranipīḍitā tanurnipītasārā maraṇāya tiṣṭhati ||31 ||",
    "T13n929u_009:64": " yathā hi nṛbhyāṃ karapatramīritaṃ samucchritaṃ dāru bhinattyanekadhā |",
    "T13n929u_009:65": " tathocchritāṃ pātayati prajāmimāmaharniśābhyāmupasaṃhitā jarā ||32 ||",
    "T13n929u_009:66": " smṛteḥ pramoṣo vapuṣaḥ parābhavo rateḥ kṣayo vācchruticakṣuṣāṃ grahaḥ |",
    "T13n929u_009:67": " śramasya yonirbalavīryayorvadho jarāsamo nāsti śarīriṇāṃ ripuḥ ||33 ||",
    "T13n929u_009:68": " idaṃ viditvā nidhanasya daiśikaṃ jarābhidhānaṃ jagato mahabhdayam |",
    "T13n929u_009:69": " ahaṃ vapuṣmān balavān yuveti vā na mānamāroḍhumanāryamarhasi ||34 ||",
    "T13n929u_009:70": " ahaṃ mametyeva ca raktacetasāṃ śarīrasaṃjñā tava yaḥ kalau grahaḥ |",
    "T13n929u_009:71": " tamutsṛjaivaṃ yadi śāmyatā bhaved bhayaṃ hyahaṃ ceti mameti cārchati ||35 ||",
    "T13n929u_009:72": " yadā śarīre na vaśo'sti kasyacinnirasyamāne vividhairupaplavaiḥ |",
    "T13n929u_009:73": " kathaṃ kṣamaṃ vettumahaṃ mameti vā śarīrasaṃjñaṃ gṛhamāpadāmidam ||36 ||",
    "T13n929u_009:74": " sapannage yaḥ kugṛhe sadāśucau rameta nityaṃ pratisaṃskṛte'bale |",
    "T13n929u_009:75": " sa duṣṭadhātāvaśucau calācale rameta kāye viparītadarśanaḥ ||37 ||",
    "T13n929u_009:76": " yathā prajābhyaḥ kunṛpo balād balīn haratyaśeṣaṃ ca na cābhirakṣati |",
    "T13n929u_009:77": " tathaiva kāyo vasanādisādhanaṃ haratyaśeṣaṃ ca na cānuvartate ||38 ||",
    "T13n929u_009:78": " yathā prarohanti tṛṇānyayatnataḥ kṣitau prayatnāt tu bhavanti śālayaḥ |",
    "T13n929u_009:79": " tathaiva duḥkhāni bhavantyayatnataḥ sukhāni yatnena bhavanti vā na vā ||39 ||",
    "T13n929u_009:80": " śarīramārtaṃ parikarṣataścalaṃ na cāsti kiñcit paramārthataḥ sukham |",
    "T13n929u_009:81": " sukhaṃ hi duḥkhapratikārasevayā sthite ca duḥkhe tanuni vyavasyati ||40 ||",
    "T13n929u_009:82": " yathānapekṣyāgryamapīpsitaṃ sukhaṃ pravādhate duḥkhamupetamaṇvapi |",
    "T13n929u_009:83": " tathānapekṣyātmani duḥkhamāgataṃ na vidyate kiñcana kasyacit sukhaṃ ||41 ||",
    "T13n929u_009:84": " śarīramīdṛg bahuduḥkhādhruvaṃ phalānurodhādatha nāvagacchasi |",
    "T13n929u_009:85": " dravatphalebhyo dhṛtiraśmibhirmano nigṛhyatāṃ gauriva śasyalālasā ||42 ||",
    "T13n929u_009:86": " na kāmabhogā hi bhavanti tṛptaye havīṃṣi dīptasya vibhāvasoriva |",
    "T13n929u_009:87": " yathā yathā kāmasukheṣu vartate tathā tathecchā viṣayeṣu varddhate ||43 ||",
    "T13n929u_009:88": " yathā ca kuṣṭhavyasanena duḥkhitaḥ pratāpanānnaiva śamaṃ nigacchati |",
    "T13n929u_009:89": " tathendriyārtheṣvajitendriyaścaranna kāmabhogairupaśāntimṛcchati ||44 ||",
    "T13n929u_009:90": " yathā hi bhaiṣajyasukhābhikāṅkṣayā bhajeta rogānna bhajeta tatkṣamam |",
    "T13n929u_009:91": " tathā śarīre bahuduḥkhabhājane rameta mohād viṣayābhikāṅkṣayā ||45 ||",
    "T13n929u_009:92": " anarthakāmaḥ puruṣasya yo janaḥ sa tasya śatruḥ kila tena karmaṇā |",
    "T13n929u_009:93": " anarthamūlā viṣayāśca kevalā nanu praheyā viṣamā yathārayaḥ ||46 ||",
    "T13n929u_009:94": " ihaiva bhūtvā ripavo vadhātmakāḥ prayānti kāle puruṣasya mitratāṃ |",
    "T13n929u_009:95": " paratra caiveha ca duḥkhahetavo bhavanti kāmā na tu kasyacicchivāḥ ||47 ||",
    "T13n929u_009:96": " yathopayuktaṃ rasavarṇagandhavad vadhāya kimpākaphalaṃ na puṣṭaye |",
    "T13n929u_009:97": " niṣevyamāṇā viṣayāścalātmano bhavantyanarthāya tathā na bhūtaye ||48 ||",
    "T13n929u_009:98": " tadetadājñāya vipāpmanātmanā vimokṣadharmādyupasahitaṃ hitam |",
    "T13n929u_009:99": " juṣasva me sajjanasaṃmataṃ mataṃ pracakṣva vā niścayamud giran giram ||49 ||",
    "T13n929u_009:100": " iti hitamapi bahvapīdamuktaḥ śrutamahatā śramaṇena tena nandaḥ |",
    "T13n929u_009:101": " na dhṛtimupayayau na śarma lebhe dvirada ivātimado madāndhacetāḥ ||50 ||",
    "T13n929u_009:102": " nandasya bhāvamavagamya tataḥ sa bhikṣuḥ",
    "T13n929u_009:103": " pāriplavaṃ gṛhasukhābhimukhaṃ na dharme |",
    "T13n929u_009:104": " sattvāśayānuśayabhāvaparīkṣakāya",
    "T13n929u_009:105": " buddhāya tattvaviduṣe kathayāṃcakāra ||51 ||",
    "T13n929u_009:106": " saundarananda mahākāvye “abhimāna-nindā“ nāma navama sarga samāpta |",
    "T13n929_010:0": " daśamaḥ sargaḥ",
    "T13n929_010:1": " svarga-darśana",
    "T13n929_010:2": " śrutvā tataḥ sadvratamutsisṛkṣuṃ bhāryāṃ didṛkṣuṃ bhavanaṃ vivikṣum |",
    "T13n929_010:3": " nandaṃ nirānandamapetadhairyamabhyujjihīrṣurmunirājuhāva ||1 ||",
    "T13n929_010:4": " taṃ prāptamaprāptavimokṣamārgaṃ papraccha cittaskhalitaṃ sucittaḥ |",
    "T13n929_010:5": " sa hrīmate hrīvinato jagāda svaṃ niścayaṃ niścayakovidāya ||2 ||",
    "T13n929_010:6": " nandaṃ viditvā sugatastatastaṃ bhāryābhidhāne tamasi bhramantam |",
    "T13n929_010:7": " pāṇau gṛhītvā viyadutpapāta malaṃ jale sādhurivojjihīrṣuḥ ||3 ||",
    "T13n929_010:8": " kāṣāyavastrau kanakāvadātau virejatustau nabhasi prasanne |",
    "T13n929_010:9": " anyonyasaṃśliṣṭavikīrṇapakṣau saraḥprakīrṇāviva cakravākau ||4 ||",
    "T13n929_010:10": " tau devadārūttamagandhavantaṃ nadīsaraḥprasravaṇaughavantam |",
    "T13n929_010:11": " ājagmatuḥ kāñcanadhātumantaṃ devarṣimantaṃ himavantamāśu ||5 ||",
    "T13n929_010:12": " tasmin girau cāraṇāsiddhajuṣṭe śive havirdhūmakṛtottarīye |",
    "T13n929_010:13": " agamyapārasya nirāśrayasya tau tasthaturdvīpa ivāmbarasya ||6 ||",
    "T13n929_010:14": " śāntendriye tatra munau sthite tu savismayaṃ dikṣu dadarśa nandaḥ |",
    "T13n929_010:15": " darīśca kuñjāṃśca vanaukasaśca vibhūṣaṇaṃ rakṣaṇameva cādreḥ ||7 ||",
    "T13n929_010:16": " bahvāyate tatra site hi śṛṅge saṃkṣiptabarhaḥ śayito mayūraḥ |",
    "T13n929_010:17": " bhuje balasyāyatapīnabāhorvaiḍūryakeyūra ivābabhāse ||8 ||",
    "T13n929_010:18": " manaḥśīlādhātuśilāśrayeṇa pītākṛtāṃso virarāja siṃhaḥ |",
    "T13n929_010:19": " saṃtaptacāmīkarabhakticitraṃ rūpyāṅgadaṃ śīrṇamivāmbikasya ||9 ||",
    "T13n929_010:20": " vyāghraḥ klamavyāyatakhelagāmī lāṅgūlacakreṇa kṛtāpasavyaḥ |",
    "T13n929_010:21": " babhau gireḥ prasravaṇa pipāsurditsan pitṛbhyo'mbha ivāvatīrṇaḥ ||10 ||",
    "T13n929_010:22": " calatkadambe himavannitambe tarau pralambe camaro lalambe |",
    "T13n929_010:23": " chettuṃ vilagnaṃ na śaśāka bālaṃ kulodgatāṃ prītimivāryavṛttaḥ ||11 ||",
    "T13n929_010:24": " suvarṇagaurāśca kirātasaṃghā mayūrapitrojjvalagātralekhāḥ |",
    "T13n929_010:25": " śārdūlapātapratimā guhābhyo niṣpeturudgāra ivācalasya ||12 ||",
    "T13n929_010:26": " darīcarīṇāmatisundarīṇāṃ manoharaśroṇikucodarīṇām |",
    "T13n929_010:27": " vṛndāni rejurdiśi kinnarīṇāṃ puṣpotkacānāmiva vallarīṇām ||13 ||",
    "T13n929_010:28": " nagānnagasyopari devadārūnāyāsayantaḥ kapayo viceruḥ |",
    "T13n929_010:29": " tebhyaḥ phalaṃ nāpurato'pajagmurmoghaprasādebhya iveśvarebhyaḥ ||14 ||",
    "T13n929_010:30": " tasmāttu yūthādapasāryamāṇāṃ niṣpīḍitālaktakaraktavaktrām |",
    "T13n929_010:31": " śākhāmṛgīmekavipannadṛṣṭiṃ dṛṣṭvā munirnandamidaṃ babhāṣe ||15 ||",
    "T13n929_010:32": " kā nanda rūpeṇa ca ceṣṭayā ca saṃpaśyataścārutarā matā te |",
    "T13n929_010:33": " eṣā mṛgī vaikavipannadṛṣṭiḥ sa vā jano yatra gatā taveṣṭiḥ ||16 ||",
    "T13n929_010:34": " ityevamuktaḥ sugatena nandaḥ kṛtvā smitaṃ kiṃcididaṃ jagāda |",
    "T13n929_010:35": " kva cottamastrī bhagavan vadhūste mṛgī nagakleśakarī kva caiṣā ||17 ||",
    "T13n929_010:36": " tato munistasya niśamya vākyaṃ hetvantaraṃ kiṃcidavekṣamāṇaḥ |",
    "T13n929_010:37": " ālambya nandaṃ prayayau tathaiva krīḍāvanaṃ vajradharasya rājñaḥ ||18 ||",
    "T13n929_010:38": " ṛtāvṛtāvākṛtimeka eke kṣaṇe kṣaṇe bibhrati yatra vṛkṣāḥ |",
    "T13n929_010:39": " citrāṃ samastāmapi kecidanye ṣaṇṇāmṛtūnāṃ śriyamudvahanti ||19 ||",
    "T13n929_010:40": " puṣyanti kecit surabhīrudārā mālāḥ srajaśca granthitā vicitrāḥ |",
    "T13n929_010:41": " karṇānukūlānavataṃsakāṃśca pratyarthibhūtāniva kuṇḍalānām ||20 ||",
    "T13n929_010:42": " raktāni phullāḥ kamalāni yatra pradīpavṛkṣā iva bhānti vṛkṣāḥ |",
    "T13n929_010:43": " praphullanīlotpalarohiṇo'nye sonmīlitākṣā eva bhānti vṛkṣāḥ ||21 ||",
    "T13n929_010:44": " nānāvirāgāṇyatha pāṇḍarāṇi suvarṇabhaktivyavabhāsitāni |",
    "T13n929_010:45": " atāntavānyekaghanāni yatra sūkṣmāṇi vāsāṃsi phalanti vṛkṣāḥ ||22 ||",
    "T13n929_010:46": " hārān maṇinuttamakuṇḍalāni keyūravaryāṇyatha nūpurāṇi |",
    "T13n929_010:47": " evaṃvidhānyābharaṇāni yatra svargānurūpāṇi phalanti vṛkṣāḥ ||23 ||",
    "T13n929_010:48": " vaiḍūryanālāni ca kāñcanāni padmāni vajrāṅkurakesarāṇi |",
    "T13n929_010:49": " sparśakṣamāṇyuttamagandhavanti rohanti niṣkampatalā nalinyaḥ ||24 ||",
    "T13n929_010:50": " yatrāyatāṃścaiva tatāṃśca tāṃstān vādyasya hetūn suṣirān ghanāṃśca |",
    "T13n929_010:51": " phalanti vṛkṣā maṇihemacitrāḥ krīḍāsahāyāstridaśālayānām ||25 ||",
    "T13n929_010:52": " mandāravṛkṣāṃśca kuśeśayāṃśca puṣpānatān kokanadāṃśca vṛkṣān |",
    "T13n929_010:53": " ākramya māhātmyaguṇairvirājan rājāyate yatra sa pārijātaḥ ||26 ||",
    "T13n929_010:54": " kṛṣṭe tapaḥśīlahalairakhinnaistriviṣṭapakṣetratale prasūtāḥ |",
    "T13n929_010:55": " evaṃvidhā yatra sadānuvṛttā divaukasāṃ bhogavidhānavṛkṣāḥ ||27 ||",
    "T13n929_010:56": " manaḥśilābhairvadanairvihaṃgā yatrākṣibhiḥ sphāṭikasaṃnibhaiśca |",
    "T13n929_010:57": " śāvaiśca pakṣairabhilohitāntairmāñjiṣṭhakairardhasitaiśca pādaiḥ ||28 ||",
    "T13n929_010:58": " citraiḥ suvarṇacchadanaistathānye vaiḍuryanīlairnayanaiḥ prasannaiḥ |",
    "T13n929_010:59": " vihaṃgamāḥ śiñjirikābhidhānā rutairmanaḥśrotraharairbhramanti ||29 ||",
    "T13n929_010:60": " raktābhiragreṣu ca vallarībhirmadhyeṣu cāmīkarapiñjarābhiḥ |",
    "T13n929_010:61": " vaiḍūryavarṇābhirupāntamadhyeṣvalaṃkṛtā yatra khagāścaranti ||30 ||",
    "T13n929_010:62": " rociṣṇavo nāma patatriṇo'nye diptāgnivarṇā jvalitairivāsyaiḥ |",
    "T13n929_010:63": " bhramanti dṛṣṭīrvapuṣākṣipantaḥ svanaiḥ śubhairapsaraso harantaḥ ||31 ||",
    "T13n929_010:64": " yatreṣṭaceṣṭāḥ satataprahṛṣṭā nirartayo nirjaraso viśokāḥ |",
    "T13n929_010:65": " svaiḥ karmabhirhīnaviśiṣṭamadhyāḥ svayaṃprabhāḥ puṇyakṛto ramante ||32 ||",
    "T13n929_010:66": " pūrvaṃ tapomūlyaparigraheṇa svargakrayārthaṃ kṛtaniścayānām |",
    "T13n929_010:67": " manāṃsi khinnāni tapodhanānāṃ haranti yatrāpsaraso laḍantyaḥ ||33 ||",
    "T13n929_010:68": " nityotsavaṃ taṃ ca niśāmya lokaṃ nistandrinidrāratiśokarogam |",
    "T13n929_010:69": " nando jarāmṛtyuvaśaṃ sadārtaṃ mene śmaśānapratimaṃ nṛlokam ||34 ||",
    "T13n929_010:70": " aindraṃ vanaṃ tacca dadarśa nandaḥ samantato vismayaphulladṛṣṭiḥ |",
    "T13n929_010:71": " harṣānvitāścāpsarasaḥ parīyuḥ sagarvamanyonyamavekṣamāṇāḥ ||35 ||",
    "T13n929_010:72": " sadā yuvatyo madanaikakāryāḥ sādhāraṇāḥ puṇyakṛtāṃ vihārāḥ |",
    "T13n929_010:73": " divyāśca nirdoṣaparigrahāśca tapaḥphalasyāśrayaṇaṃ surāṇām ||36 ||",
    "T13n929_010:74": " tāsāṃ jagurdhīramudāttamanyāḥ padmāni kāścillalitaṃ babhañjuḥ |",
    "T13n929_010:75": " anyonyaharṣān nanṛtustathānyāścitrāṅgahārāḥ stanabhinnahārāḥ ||37 ||",
    "T13n929_010:76": " kāsāṃcidāsāṃ vadanāni rejurvanāntarebhyaścalakuṇḍalāni |",
    "T13n929_010:77": " vyāviddhaparṇebhya ivākarebhyaḥ padmāni kāraṇḍavaghaṭṭitāni ||38 ||",
    "T13n929_010:78": " tāḥ niḥsṛtāḥ prekṣya vanāntarebhyastaḍitpatākā iva toyadebhyaḥ |",
    "T13n929_010:79": " nandasya rāgeṇa tanurvivepe jale cale candramasaḥ prabheva ||39 ||",
    "T13n929_010:80": " vapuśca divyaṃ lalitāśca ceṣṭāstataḥ sa tāsāṃ manasā jahāra |",
    "T13n929_010:81": " kautūhalāvarjitayā ca dṛṣṭyā saṃśleṣatarṣādiva jātarāgaḥ ||40 ||",
    "T13n929_010:82": " sa jātatarṣo'psarasaḥ pipāsustatprāptaye'dhiṣṭhitaviklavārtaḥ |",
    "T13n929_010:83": " lolendriyāśvena manorathena jehrīyamāṇo na dhṛtiṃ cakāra ||41 ||",
    "T13n929_010:84": " yathā manuṣyo malinaṃ hi vāsaḥ kṣāreṇa bhūyo malinīkaroti |",
    "T13n929_010:85": " malakṣayārthaṃ na malodbhavārthaṃ rajastathāsmai munirācakarṣa ||42 ||",
    "T13n929_010:86": " doṣāṃśca kāyād bhiṣagujjihīrṣurbhūyo yathā kleśayituṃ yateta |",
    "T13n929_010:87": " rāgaṃ tathā tasya munirjighāṃsurbhūyastaraṃ rāgamupānināya ||43 ||",
    "T13n929_010:88": " dīpaprabhāṃ hanti yathāndhakāre sahasraraśmeruditasya dīptiḥ |",
    "T13n929_010:89": " manuṣyaloke dyutimaṅganānāmantardadhātyapsarasāṃ tathā śrīḥ ||44 ||",
    "T13n929_010:90": " mahacca rūpaṃ svaṇu hanti rūpaṃ śabdo mahān hanti ca śabdamalpam |",
    "T13n929_010:91": " gurvī rujā hanti rujāṃ ca mṛdvīṃ sarvo mahān heturaṇorvadhāya ||45 ||",
    "T13n929_010:92": " muneḥ prabhāvācca śaśāka nandastaddarśanaṃ soḍhumasahyamanyaiḥ |",
    "T13n929_010:93": " avītarāgasya hi durbalasya mano dahedapsarasāṃ vapuḥśrīḥ ||46 ||",
    "T13n929_010:94": " matvā tato nandamudīrṇarāgaṃ bhāryānurodhādapavṛttarāgam |",
    "T13n929_010:95": " rāgeṇa rāgaṃ pratihantukāmo munirvirāgo giramityuvāca ||47 ||",
    "T13n929_010:96": " etāḥ striyaḥ paśya divaukasastvaṃ nirīkṣya ca brūhi yathārthatattvam |",
    "T13n929_010:97": " etāḥ kathaṃ rūpaguṇairmatāste sa vā jano yatra gataṃ manaste ||48 ||",
    "T13n929_010:98": " athāpsaraḥsveva niviṣṭadṛṣṭī rāgāgnināntarhṛdaye pradīptaḥ |",
    "T13n929_010:99": " sagadgadaṃ kāmaviṣaktacetāḥ kṛtāñjalirvākyamuvāca nandaḥ ||49 ||",
    "T13n929_010:100": " haryaṅganāsau muṣitaikadṛṣṭiryadantare syāttava nātha vadhvāḥ |",
    "T13n929_010:101": " tadantare'sau kṛpaṇā vadhūste vapuṣmatīrapsarasaḥ pratītya ||50 ||",
    "T13n929_010:102": " āsthā yathā pūrvamabhūnna kācidanyāsu me strīṣu niśāmya bhāryām |",
    "T13n929_010:103": " tasyāṃ tataḥsamprati kācidāsthā na me niśāmyaiva hi rūpamāsām ||51 ||",
    "T13n929_010:104": " yathā pratapto mṛdunātapena dahyeta kaścin mahatānalena |",
    "T13n929_010:105": " rāgeṇa pūrvaṃ mṛdunābhitapto rāgāgninānena tathābhidahye ||52 ||",
    "T13n929_010:106": " vāgvāriṇāṃ māṃ pariṣiñca tasmādyāvanna dahye sa ivābjaśatruḥ |",
    "T13n929_010:107": " rāgāgniradyaiva hiṃ māṃ didhakṣuḥ kakṣaṃ savṛkṣāgramivotthito'gniḥ ||53 ||",
    "T13n929_010:108": " prasīda sīdāmi vimuñca mā mune vasundharādhairya na dhairyamasti me |",
    "T13n929_010:109": " asūn vimokṣyāmi vimuktamānasa prayaccha vā vāgamṛtaṃ mumūrṣave ||54 ||",
    "T13n929_010:110": " anarthabhogena vighātadṛṣṭinā pramādadaṃṣṭreṇa tamoviṣāgninā |",
    "T13n929_010:111": " ahaṃ hi daṣṭo hṛdi manmathāhinā vidhatsva tasmādagadaṃ mahābhiṣak ||55 ||",
    "T13n929_010:112": " anena daṣṭo madanāhinā'hinā na kaścidātmanyanavasthitaḥ sthitaḥ |",
    "T13n929_010:113": " mumoha bodhyorhyacalātmano mano babhūva dhīmāṃśca sa śantanustanuḥ ||56 ||",
    "T13n929_010:114": " sthite viśiṣṭe tvayi saṃśraye śraye yathā na yāmīha vasan diśaṃ diśam |",
    "T13n929_010:115": " yathā ca labdhvā vyasanakṣayaṃ kṣayaṃ vrajāmi tanme kuru śaṃsataḥ sataḥ ||57 ||",
    "T13n929_010:116": " tato jighāṃsurhṛdi tasya tattamastamonudo naktamivotthitaṃ tamaḥ |",
    "T13n929_010:117": " maharṣicandro jagatastamonudastamaḥprahīṇo nijagāda gautamaḥ ||58 ||",
    "T13n929_010:118": " dhṛtiṃ pariṣvajya vidhūya vikriyāṃ nigṛhya tāvacchrutacetasī śṛṇu |",
    "T13n929_010:119": " imā yadi prārthayase tvamaṅganā vidhatsva śuklārthamihottamaṃ tapaḥ ||59 ||",
    "T13n929_010:120": " imā hi śakyā na balānna sevayā na saṃpradānena na rūpavattayā |",
    "T13n929_010:121": " imā hriyante khalu dharmacaryayā sacet praharṣaścara dharmamādṛtaḥ ||60 ||",
    "T13n929_010:122": " ihādhivāso divi daivataiḥ samaṃ vanāni ramyāṇyajarāśca yoṣitaḥ |",
    "T13n929_010:123": " idaṃ phalaṃ svasya śubhasya karmaṇo na dattamanyena na cāpyahetutaḥ ||61 ||",
    "T13n929_010:124": " kṣitau manuṣyo dhanurādibhiḥ śramaiḥ striyaḥ kadāciddhi labheta vā na vā |",
    "T13n929_010:125": " asaṃśayaṃ yattviha dharmacaryayā bhaveyuretā divi puṇyakarmaṇaḥ ||62 ||",
    "T13n929_010:126": " tadapramatto niyame samudyato ramasva yadyapsaraso'bhilipsase |",
    "T13n929_010:127": " ahaṃ ca te'tra pratibhūḥ sthire vrate yathā tvamābhiniyataṃ sameṣyasi ||63 ||",
    "T13n929_010:128": " ataḥparaṃ paramamiti vyavasthitaḥ parāṃ dhṛtiṃ paramamunau cakāra saḥ |",
    "T13n929_010:129": " tato muniḥ pavana ivāmbarāt patan pragṛhya taṃ punaragamanmahītalam ||64 ||",
    "T13n929_010:130": " saundarananda mahākāvye “svarga-darśana“ nāma daśama sarga samāpta |",
    "T13n929_011:0": " ekādaśaḥ sargaḥ",
    "T13n929_011:1": " svarga kī hīnatā",
    "T13n929_011:2": " tatastā yoṣito dṛṣṭvā nando nandanacāriṇīḥ |",
    "T13n929_011:3": " babandha niyamastambhe durdamaṃ capalaṃ manaḥ ||1 ||",
    "T13n929_011:4": " so'niṣṭanaiṣkramyaraso mlānatāmarasopamaḥ |",
    "T13n929_011:5": " cacāra viraso dharmaṃ niveśyāpsaraso hṛdi ||2 ||",
    "T13n929_011:6": " tathā lolendriyo bhūtvā dayitendriyagocaraḥ |",
    "T13n929_011:7": " indriyārthavaśādeva babhūva niyatendriyaḥ ||3 ||",
    "T13n929_011:8": " kāmacaryāsu kuśalo bhikṣucaryāsu viklavaḥ |",
    "T13n929_011:9": " paramācāryaviṣṭabdho brahmacaryeṃ cacāra saḥ ||4 ||",
    "T13n929_011:10": " saṃvṛtena ca śāntena tīvreṇa madanena ca |",
    "T13n929_011:11": " jalāgneriva saṃsargācchaśāma ca śuśoṣa ca ||5 ||",
    "T13n929_011:12": " svabhāvadarśanīyo'pi vairūpyamagamat param |",
    "T13n929_011:13": " cintayāpsarasāṃ caiva niyamenāyatena ca ||6 ||",
    "T13n929_011:14": " prastāveṣvapi bhāryāyāṃ priyabhāryastathāpi saḥ |",
    "T13n929_011:15": " vītarāga ivātasthau na jaharṣa na cukṣubhe ||7 ||",
    "T13n929_011:16": " taṃ vyavasthitamājñāya bhāryārāgāt parāṅmukham |",
    "T13n929_011:17": " abhigamyābravīnnandamānandaḥ praṇayādidam ||8 ||",
    "T13n929_011:18": " aho sadṛśamārabdhaṃ śrutamasyābhijanasya ca |",
    "T13n929_011:19": " nigṛhītendriyaḥ svastho niyame yadi saṃsthitaḥ ||9 ||",
    "T13n929_011:20": " abhiṣvaktasya kāmeṣu rāgiṇo viṣayātmanaḥ |",
    "T13n929_011:21": " yadiyaṃ saṃvidutpannā neyamalpena hetunā ||10 ||",
    "T13n929_011:22": " vyādhiralpena yatnena mṛduḥ pratinivāryate |",
    "T13n929_011:23": " prabalaḥ prabalaireva yatnairnaśyati vā na vā ||11 ||",
    "T13n929_011:24": " durharo mānaso vyādhirbalavāṃśca tavābhavat |",
    "T13n929_011:25": " vinivṛtto yadi [ca] te sarvathā dhṛtimānasi ||12 ||",
    "T13n929_011:26": " duṣkaraṃ sādhvanāryeṇa māninā caiva mārdavam |",
    "T13n929_011:27": " atisargaśca lubdhena brahmacaryaṃ ca rāgiṇā ||13 ||",
    "T13n929_011:28": " ekastu mama saṃdehastavāsyāṃ niyame dhṛtau |",
    "T13n929_011:29": " atrānunayamicchāmi vaktavyaṃ yadi manyase ||14 ||",
    "T13n929_011:30": " ārjavābhihitaṃ vākyaṃ na ca mantavyamanyathā |",
    "T13n929_011:31": " rūkṣamapyāśaye śuddhe rukṣato naiti sajjanaḥ ||15 ||",
    "T13n929_011:32": " apriyaṃ hi hitaṃ snigdhamasnigdhamahitaṃ priyam |",
    "T13n929_011:33": " durlabhaṃ tu priyahitaṃ svādu pathyamivauṣadham ||16 ||",
    "T13n929_011:34": " viśvāsaścārthacaryā ca sāmānyaṃ sukhaduḥkhayoḥ |",
    "T13n929_011:35": " marṣaṇaṃ praṇayaścaiva mitravṛttiriyaṃ satām ||17 ||",
    "T13n929_011:36": " tadidaṃ tvāṃ vivakṣāmi praṇayānna jighāṃsayā |",
    "T13n929_011:37": " tvacchreyo hi vivakṣā me yato nārhāmyupekṣitum ||18 ||",
    "T13n929_011:38": " apsarobhṛtako dharmaṃ carasītyabhidhīyase |",
    "T13n929_011:39": " kimidaṃ bhūtamāhosvit parihāso'yamīdṛśaḥ ||19 ||",
    "T13n929_011:40": " yadi tāvadidaṃ satyaṃ vakṣyāmyatra yadauṣadham |",
    "T13n929_011:41": " auddhatyamatha vaktṛṇāmabhidhāsyāmi tadrajaḥ ||20 ||",
    "T13n929_011:42": " ślakṣṇapūrvamatho tena hṛdi so'bhihatastadā |",
    "T13n929_011:43": " dhyātvā dīrghaṃ niśaśvāsa kiñciccāvāṅmukho'bhavat ||21 ||",
    "T13n929_011:44": " tatastasyeṅgitaṃ jñātvā manaḥsaṃkalpasūcakam |",
    "T13n929_011:45": " babhāṣe vākyamānando madhurodarkamapriyam ||22 ||",
    "T13n929_011:46": " ākāreṇāvagacchāmi tava dharmaprayojanam |",
    "T13n929_011:47": " yajjñātvā tvayi jātaṃ me hāsyaṃ kāruṇyameva ca ||23 ||",
    "T13n929_011:48": " yathāsanārthaṃ skandhena kaścid gurvīṃ śilāṃ vahet |",
    "T13n929_011:49": " tadvattvamapi kāmārthaṃ niyamaṃ voḍhumudyataḥ ||24 ||",
    "T13n929_011:50": " titāḍayiṣayā dṛpto yathā meṣo'parsati |",
    "T13n929_011:51": " tadvadabrahmacaryāya brahmacaryamidaṃ tava ||25 ||",
    "T13n929_011:52": " cikrīṣanti yathā paṇyaṃ vaṇijo lābhalipsayā |",
    "T13n929_011:53": " dharmacaryā tava tathā paṇyabhūtā na śāntaye ||26 ||",
    "T13n929_011:54": " yathā phalaviśeṣārtha bījaṃ vapati kārṣakaḥ |",
    "T13n929_011:55": " tadvad viṣayakārpaṇyād viṣayāṃstyaktavānasi ||27 ||",
    "T13n929_011:56": " ākāṅkṣecca yathā rogaṃ pratīkārasukhepsayā |",
    "T13n929_011:57": " duḥkhamanvicchati bhavāṃstathā viṣayatṛṣṇayā ||28 ||",
    "T13n929_011:58": " yathā paśyati madhveva na prapātamavekṣate |",
    "T13n929_011:59": " paśyasyapsarasastadvad bhraṃśamante na paśyasi ||29 ||",
    "T13n929_011:60": " hṛdi kāmāgninā dīpte kāyena vahato vratam |",
    "T13n929_011:61": " kimidaṃ brahmacaryaṃ te manasābrahmacāriṇaḥ ||30 ||",
    "T13n929_011:62": " saṃsāre vartamānena yadā cāpsarasastvayā |",
    "T13n929_011:63": " prāptāstyaktāśca śataśastābhyaḥ kimiti te spṛhā ||31 ||",
    "T13n929_011:64": " tṛptirnāstīndhanairagnernāmbhasā lavaṇāmbhasaḥ |",
    "T13n929_011:65": " nāpi kāmaiḥ satṛṣṇasya tasmāt kāmā na tṛṣtaye ||32 ||",
    "T13n929_011:66": " atṛptau sa kutaḥ śāntiraśāntau ca kutaḥ sukham |",
    "T13n929_011:67": " asukhe ca kutaḥ prītiraprītau ca kuto ratiḥ ||33 ||",
    "T13n929_011:68": " riraṃsā yadi te tasmādadhyātme dhīyatāṃ manaḥ |",
    "T13n929_011:69": " praśāntā cānavadyā ca nāstyadhyātmasamā ratiḥ ||34 ||",
    "T13n929_011:70": " na tatra kāryaṃ tūryaiste na strībhirna vibhūṣaṇaiḥ |",
    "T13n929_011:71": " ekastvaṃ [yatra]tatrasthastayā ratyābhiraṃsyase ||35 ||",
    "T13n929_011:72": " mānasaṃ balavad duḥkhaṃ tarṣe tiṣṭhati tiṣṭhati |",
    "T13n929_011:73": " taṃ tarṣaṃ chindhi duḥkhaṃ hi tṛṣṇā cāsti ca nāsti ca ||36 ||",
    "T13n929_011:74": " saṃpattau vā vipattau vā divā vā naktameva vā |",
    "T13n929_011:75": " kāmeṣu hi satṛṣṇasya na śāntirupapadyate ||37 ||",
    "T13n929_011:76": " kāmānāṃ prārthanā duḥkhā prāptau tṛptirna vidyate |",
    "T13n929_011:77": " viyogānniyataḥ śoko viyogaśca dhruvo divi ||38 ||",
    "T13n929_011:78": " kṛtvāpi duṣkaraṃ karma svarge labdhvāpi durlabham |",
    "T13n929_011:79": " nṛlokaṃ punarevaiti pravāsāt svagṛhaṃ yathā ||39 ||",
    "T13n929_011:80": " yadā bhraṣṭasya kuśalaṃ śiṣṭaṃ kiṃcinna vidyate |",
    "T13n929_011:81": " tiryakṣu pitṛloke vā narake copapadyate ||40 ||",
    "T13n929_011:82": " tasya bhuktavataḥ svarge viṣayānuttamānapi |",
    "T13n929_011:83": " bhraṣṭasyārtasya duḥkhena kimāsvādaḥ karoti saḥ ||41 ||",
    "T13n929_011:84": " śyenāya prāṇivātsalyāt svamāṃsānyapi dattavān |",
    "T13n929_011:85": " śiviḥ svargāt paribhraṣṭastādṛk kṛtvāpi duṣkaram ||42 ||",
    "T13n929_011:86": " śakrasyārdhāsanaṃ gatvā pūrvapārthiva eṃva yaḥ |",
    "T13n929_011:87": " sa devatvaṃ gataḥ kāle māndhātādhaḥ punaryayau ||43 ||",
    "T13n929_011:88": " rājyaṃ kṛtvāpi devānāṃ papāta nahuṣo bhuvi |",
    "T13n929_011:89": " prāptaḥ kila bhujaṃgatvaṃ nādyāpi parimucyate ||44 ||",
    "T13n929_011:90": " tathaivelivilo rājā rājavṛttena saṃskṛtaḥ |",
    "T13n929_011:91": " svargaṃ gatvā punarbhraṣṭaḥ kūrmībhūtaḥ kilārṇave ||45 ||",
    "T13n929_011:92": " bhūridyumno yayātiśca te cānye ca nṛparṣabhāḥ |",
    "T13n929_011:93": " karmabhirdyāmabhikrīya tatkṣayāt punaratyajan ||46 ||",
    "T13n929_011:94": " asurāḥ pūrvadevāstu surairapahṛtaśriyaḥ |",
    "T13n929_011:95": " śriyaṃ samanuśocantaḥ pātālaṃ śaraṇaṃ yayuḥ ||47 ||",
    "T13n929_011:96": " kiṃ ca rājarṣibhistāvadasurairvā surādibhiḥ |",
    "T13n929_011:97": " mahendrāḥ śataśaḥ peturmāhātmyamapi na sthiram ||48 ||",
    "T13n929_011:98": " saṃsadaṃ śobhāyitvaindrīmupendraścendravikramaḥ |",
    "T13n929_011:99": " kṣīṇakarmā papātorvīṃ madhyādapsarasāṃ rasan ||49 ||",
    "T13n929_011:100": " hā caitraratha hā vāpi hā mandākini hā priye |",
    "T13n929_011:101": " ityārtā vilapanto'pi gāṃ patanti divaukasaḥ ||50 ||",
    "T13n929_011:102": " tīvraṃ hyutpadyate duḥkhamiha tāvanmumūrṣatām |",
    "T13n929_011:103": " kiṃ punaḥ patatāṃ svargādevānte sukhasevinām ||51 ||",
    "T13n929_011:104": " rajo gṛṇhanti vāsāṃsi mlāyanti paramāḥ srajaḥ |",
    "T13n929_011:105": " gātrebhyo jāyate svedo ratirbhavati nāsane ||52 ||",
    "T13n929_011:106": " etānyādau nimittāni cyutau svargād divaukasām |",
    "T13n929_011:107": " aniṣṭānīva martyānāmariṣṭāni mumūrṣatām ||53 ||",
    "T13n929_011:108": " sukhamutpadyate yacca divi kāmānupāśnatām |",
    "T13n929_011:109": " yacca duḥkhaṃ nipatatāṃ duḥkhameva viśiṣyate ||54 ||",
    "T13n929_011:110": " tasmādasvantamatrāṇamaviśvāsyamatarpakam |",
    "T13n929_011:111": " vijñāya kṣayiṇaṃ svargamapavarge matiṃ kuru ||55 ||",
    "T13n929_011:112": " aśarīraṃ bhavāgraṃ hi gatvāpi munirudrakaḥ |",
    "T13n929_011:113": " karmaṇo'nte cyutastasmāt tiryagyoniṃ prapatsyate ||56 ||",
    "T13n929_011:114": " maitrayā saptavārṣikyā brahmalokamito gataḥ |",
    "T13n929_011:115": " sunetraḥ punarāvṛtto garbhavāsamupeyivān ||57 ||",
    "T13n929_011:116": " yadā caiśvaryavanto'pi kṣayiṇaḥ svargavāsinaḥ |",
    "T13n929_011:117": " ko nāma svargavāsaya kṣeṣṇave spṛhayed budhaḥ ||58 ||",
    "T13n929_011:118": " sūtreṇa baddho hi yathā vihaṃgo vyāvartate dūragato'pi bhūyaḥ |",
    "T13n929_011:119": " ajñānasūtreṇa tathāvabaddho gato'pi dūraṃ punareti lokaḥ ||59 ||",
    "T13n929_011:120": " kṛtvā kālavilakṣaṇaṃ pratibhuvā mukto yathā bandhanād",
    "T13n929_011:121": " bhuktvā veśmasukhānyatītya samayaṃ bhūyo viśed vandhanaṃ |",
    "T13n929_011:122": " tadvad dyāṃ pratibhūvadātmaniyamairdhyānādibhiḥ prāptavān",
    "T13n929_011:123": " kāle karmasu teṣu bhuktaviṣayeṣvākṛṣate gāṃ punaḥ ||60 ||",
    "T13n929_011:124": " antarjālagatāḥ pramattamanaso mīnāstaḍāge yathā",
    "T13n929_011:125": " jānanti vyasanaṃ na rodhajanitaṃ svasthāścarantyambhasi |",
    "T13n929_011:126": " antarlokagatāḥ kṛtārthamatayastadvaddivi dhyāyino",
    "T13n929_011:127": " manyante śivamacyutaṃ dhruvamiti svaṃ sthānamāvartakam ||61 ||",
    "T13n929_011:128": " tajjanmavyādhimṛtyuvyasanaparigataṃ matvā jagadidaṃ",
    "T13n929_011:129": " saṃsāre bhrāmyamāṇaṃ divi nṛṣu narake tiryak-pitṛṣu ca |",
    "T13n929_011:130": " yattrāṇaṃ nirbhayaṃ yacchivamamarajaraṃ niḥśokamamṛtaṃ",
    "T13n929_011:131": " taddhetorbrahmacaryaṃ cara jahi hi calaṃ svargaṃ prati rucim ||62 ||",
    "T13n929_011:132": " saundarananda mahākāvye “svarga kī hīnatā“ nāma ekādaśa sarga samāpta ||",
    "T13n929_012:0": " dvādaśaḥ sargaḥ",
    "T13n929_012:1": " viveka",
    "T13n929_012:2": " apsarobhṛtako dharmaṃ carasītyatha coditaḥ |",
    "T13n929_012:3": " ānandena tadā nandaḥ paraṃ vrīḍamupāgamat ||1 ||",
    "T13n929_012:4": " tasya vrīḍena mahatā pramodo hṛdi nābhavat |",
    "T13n929_012:5": " aprāmodyena vimukhaṃ nāvatasthe vrate manaḥ ||2 ||",
    "T13n929_012:6": " kāmarāgapradhāno'pi parihāsasamo'pi san |",
    "T13n929_012:7": " paripākagate hetau na sa tanmamṛṣe vacaḥ ||3 ||",
    "T13n929_012:8": " aparīkṣakabhāvācca pūrvaṃ matvā divaṃ dhruvam |",
    "T13n929_012:9": " tasmāt kṣeṣṇuṃ pariśrutya bhṛśaṃ saṃvegameyivān ||4 ||",
    "T13n929_012:10": " tasya svargānnivavṛte saṃkalpāśvo manorathaḥ |",
    "T13n929_012:11": " mahāratha ivonmārgādapramattasya sāratheḥ ||5 ||",
    "T13n929_012:12": " svargatarṣānnivṛttaśca sadyaḥ svastha ivābhavat |",
    "T13n929_012:13": " mṛṣṭādapathyād virato jijīviṣurivāturaḥ ||6 ||",
    "T13n929_012:14": " visasmāra priyāṃ bhāryāmapsarodarśanād yathā |",
    "T13n929_012:15": " tathānityatayodvignastatyājāpsaraso'pi saḥ ||7 ||",
    "T13n929_012:16": " mahatāmapi bhūtānāmāvṛttiriti cintayan |",
    "T13n929_012:17": " saṃvegācca sarāgo'pi vītarāga ivābhavat ||8 ||",
    "T13n929_012:18": " babhūva sa hi saṃvegaḥ śreyasastasya vṛddhaye |",
    "T13n929_012:19": " dhāturedhirivākhyāte paṭhito'kṣaracintakaiḥ ||9 ||",
    "T13n929_012:20": " na tu kāmānmanastasya kenacijjagṛhe dhṛtiḥ |",
    "T13n929_012:21": " triṣu kāleṣu sarveṣu nipāto'stiriva smṛtaḥ ||10 ||",
    "T13n929_012:22": " khelagāmī mahābāhurgajendra iva nirmadaḥ |",
    "T13n929_012:23": " so'bhyagacchad guruṃ kāle vivakṣurbhāvamātmanaḥ ||11 ||",
    "T13n929_012:24": " praṇamya ca gurau murdhnā bāṣpavyākulalocanaḥ |",
    "T13n929_012:25": " kṛtvāñjalimuvācedaṃ hriyā kiṃcidavāṅmukhaḥ ||12 ||",
    "T13n929_012:26": " apsaraḥ prāptaye yanme bhagavan pratibhūrasi |",
    "T13n929_012:27": " nāpsarobhirmamārtho'sti pratibhūtvaṃ tyajāmyaham ||13 ||",
    "T13n929_012:28": " śrutvā hyāvartakaṃ svargaṃ saṃsārastha ca citratām |",
    "T13n929_012:29": " na martyeṣu na deveṣu pravṛttirmama rocate ||14 ||",
    "T13n929_012:30": " yadi prāpya divaṃ yatnānniyamena damena ca |",
    "T13n929_012:31": " avitṛptāḥ patantyante svargāya tyāgine namaḥ ||15 ||",
    "T13n929_012:32": " ataśca nikhilaṃ lokaṃ viditvā sacarācaram |",
    "T13n929_012:33": " sarvaduḥkhakṣayakare tvaddharme parame rame ||16 ||",
    "T13n929_012:34": " tasmād vyāsasamāsābhyāṃ tanme vyākhyātumarhasi |",
    "T13n929_012:35": " yacchrutvā śṛṇvatāṃ śreṣṭha paramaṃ prāpnuyāṃ padam ||17 ||",
    "T13n929_012:36": " tatastasyāśayaṃ jñātvā vipakṣāṇindriyāṇi ca |",
    "T13n929_012:37": " śreyaścaivāmukhībhūtaṃ nijagāda tathāgataḥ ||18 ||",
    "T13n929_012:38": " aho pratyavamarśo'yaṃ śreyasaste purojavaḥ |",
    "T13n929_012:39": " araṇyāṃ mathyamānāyāmagnerdhūma ivotthitaḥ ||19 ||",
    "T13n929_012:40": " ciramunmārgavihṛto lolairindriyavājibhiḥ |",
    "T13n929_012:41": " avatīrṇo'si panthānaṃ diṣṭyā dṛṣṭyavimūḍhayā ||20 ||",
    "T13n929_012:42": " adya te saphalaṃ janma lābho'dya sumahāṃstava |",
    "T13n929_012:43": " yasya kāmarasajñasya naiṣkramyāyotsukaṃ manaḥ ||21 ||",
    "T13n929_012:44": " loke'sminnālayārāme nivṛttau durlabhā ratiḥ |",
    "T13n929_012:45": " vyathante hyapunarbhāvāt prapātādiva bāliśāḥ ||22 ||",
    "T13n929_012:46": " duḥkhaṃ na syāt sukhaṃ me syāditi prayatate janaḥ |",
    "T13n929_012:47": " atyantaduḥkhoparamaṃ sukhaṃ tacca na budhyate ||23 ||",
    "T13n929_012:48": " aribhūteṣvanityeṣu satataṃ duḥkhahetuṣu |",
    "T13n929_012:49": " kāmādiṣu jagat saktaṃ na vetti sukhamavyayam ||24 ||",
    "T13n929_012:50": " sarvaduḥkhāpahaṃ tattu hastasthamamṛtaṃ tava |",
    "T13n929_012:51": " viṣaṃ pītvā yadagadaṃ samaye pātumicchasi ||25 ||",
    "T13n929_012:52": " anarhasaṃsārabhayaṃ mānārhaṃ te cikīrṣitam |",
    "T13n929_012:53": " rāgāgnistādṛśo yasya dharmonmukha parāṅmukhaḥ ||26 ||",
    "T13n929_012:54": " rāgoddāmena manasā sarvathā duṣkarā dhṛtiḥ |",
    "T13n929_012:55": " sadoṣaṃ salilaṃ dṛṣṭvā pathineva pipāsunā ||27 ||",
    "T13n929_012:56": " īdṛśī nāma buddhiste viruddhā rajasābhavat |",
    "T13n929_012:57": " rajasā caṇḍavātena vivasvata iva prabhā ||28 ||",
    "T13n929_012:58": " sā jighāṃsustamo hārdaṃ yā saṃprati vijṛmbhate |",
    "T13n929_012:59": " tamo naiśaṃ prabhā saurī vinirgīrṇeva meruṇā ||29 ||",
    "T13n929_012:60": " yuktarūpamidaṃ caiva śuddhasattvasya cetasaḥ |",
    "T13n929_012:61": " yatte syānnaiṣṭhike sūkṣme śreyasi śraddadhānatā ||30 ||",
    "T13n929_012:62": " dharmacchandamimaṃ tasmādvivardhayitumarhasi |",
    "T13n929_012:63": " sarvadharmā hi dharmajña niyamācchandahetavaḥ ||31 ||",
    "T13n929_012:64": " satyāṃ gamanabuddhau hi gamanāya pravartate |",
    "T13n929_012:65": " śayyābuddhau ca śayanaṃ sthānabuddhau tathā sthitiḥ ||32 ||",
    "T13n929_012:66": " antarbhūmigataṃ hyambhaḥ śraddadhāti naro yadā |",
    "T13n929_012:67": " arthiṃtve sati yatnena tadā khanati gāmimām ||33 ||",
    "T13n929_012:68": " nārthī yadyagninā vā syācchraddadhyāttaṃ na vāraṇau |",
    "T13n929_012:69": " mathnīyānnāraṇiṃ kaścittabhaāve sati mathyate ||34 ||",
    "T13n929_012:70": " sasyotpattiṃ yadi na vā śraddadhyāt kārṣakaḥ kṣitau |",
    "T13n929_012:71": " arthī sasyena vā na syād bījāni na vaped bhuvi ||35 ||",
    "T13n929_012:72": " ataśca hasta ityuktā mayā śraddhā viśeṣataḥ |",
    "T13n929_012:73": " yasmād gṛṇhāti saddharmaṃ dāyaṃ hasta yato yathāḥ ||36 ||",
    "T13n929_012:74": " prādhānyādindriyamiti sthiratvād balamityataḥ |",
    "T13n929_012:75": " guṇadāridrayaśamanād dhanamityabhivarṇitā ||37 ||",
    "T13n929_012:76": " rakṣaṇārthena dharmasya tatheṣīketyudāhṛtā |",
    "T13n929_012:77": " loke'smin durlabhatvācca ratnamityabhibhāṣitā ||38 ||",
    "T13n929_012:78": " punaśca bījamityuktā nimittaṃ śreyaso yadā |",
    "T13n929_012:79": " pāvanārthena pāpasya nadītyabhihitā punaḥ ||39 ||",
    "T13n929_012:80": " yasmāddharmasya cotpattau śraddhā kāraṇamuttamam |",
    "T13n929_012:81": " mayoktā kāryatastasmāttatra tatra tathā tathā ||40 ||",
    "T13n929_012:82": " śraddhāṅkuramimaṃ tasmāt saṃvardhayitumarhasi |",
    "T13n929_012:83": " tadvṛddhau vardhate dharmo mūlavṛddhau yathā drumaḥ ||41 ||",
    "T13n929_012:84": " vyākulaṃ darśanaṃ yasya durbalo yasya niścayaḥ |",
    "T13n929_012:85": " tasya pāriplavā śraddhā na hiṃ kṛtyāya vartate ||42 ||",
    "T13n929_012:86": " yāvattattvaṃ na bhavati hi dṛṣṭaṃ śrutaṃ vā",
    "T13n929_012:87": " tāvacchraddhā na bhavati balasthā sthirā vā |",
    "T13n929_012:88": " dṛṣṭe tattve niyamaparibhūtendriyasya",
    "T13n929_012:89": " śraddhāvṛkṣo bhavati saphalaścāśrayaśca ||43 ||",
    "T13n929_012:90": " saundarananda mahākāvya meṃ “viveka“ nāmaka dvādaśa sarga samāpta |",
    "T13n929_013:0": " trayodaśaḥ sargaḥ",
    "T13n929_013:1": " śīla evaṃ indriya-saṃyama",
    "T13n929_013:2": " atha saṃrādhito nandaḥ śraddhāṃ prati maharṣiṇā |",
    "T13n929_013:3": " pariṣikto'mṛteneva yuyuje parayā mudā ||1 ||",
    "T13n929_013:4": " kṛtārthamiva taṃ mene saṃbuddhaḥ śraddhayā tayā |",
    "T13n929_013:5": " mene prāptamiva śreyaḥ sa ca buddhena saṃskṛtaḥ ||2 ||",
    "T13n929_013:6": " ślakṣṇena vacasā kāṃścit kāṃścit paruṣayā girā |",
    "T13n929_013:7": " kāṃścidābhyāmupāyābhyāṃ sa vininye vināyakaḥ ||3 ||",
    "T13n929_013:8": " pāṃsubhyaḥ kāñcanaṃ jātaṃ viśuddhaṃ nirmalaṃ śuci |",
    "T13n929_013:9": " sthitaṃ pāṃsuṣvapi yathā pāṃsudoṣairna lipyate ||4 ||",
    "T13n929_013:10": " padmaparṇaṃ yathā caiva jale jātaṃ jale sthitam |",
    "T13n929_013:11": " upariṣṭādadhastādvā na jalenopalipyate ||5 ||",
    "T13n929_013:12": " tadvalloke munirjāto lokasyānugrahaṃ caran |",
    "T13n929_013:13": " kṛtitvānnirmalatvācca lokadharmairna lipyate ||6 ||",
    "T13n929_013:14": " śleṣaṃ tyāgaṃ priyaṃ rūkṣaṃ kathāṃ ca dhyānameva ca |",
    "T13n929_013:15": " mantukāle cikitsārthaṃ cakre nātmānuvṛttaye ||7 ||",
    "T13n929_013:16": " ataśca sandadhe kāyaṃ mahākaruṇayā tayā |",
    "T13n929_013:17": " mocayeyaṃ kathaṃ duḥkhāt sattvānītyanukampakaḥ ||8 ||",
    "T13n929_013:18": " atha saṃharṣaṇānnandaṃ viditvā bhājanīkṛtam |",
    "T13n929_013:19": " abravīd bruvatāṃ śreṣṭhaḥ kramajñaḥ śreyasāṃ kramam ||9 ||",
    "T13n929_013:20": " ataḥ prabhṛti bhūyastvaṃ średdhendriyapuraḥsaraḥ |",
    "T13n929_013:21": " amṛtasyāptaye saumya vṛttaṃ rakṣitumarhasi ||10 ||",
    "T13n929_013:22": " prayogaḥ kāyavacasoḥ śuddho bhavati te yathā |",
    "T13n929_013:23": " uttāno vivṛto gupto'navacchidrastathā kuru ||11 ||",
    "T13n929_013:24": " uttāno bhāvakaraṇād vivṛtaścāpyagūhanāt |",
    "T13n929_013:25": " gupto rakṣaṇatātparyādacchidraścānavadyataḥ ||12 ||",
    "T13n929_013:26": " śarīravacasoḥ śuddhau saptāṃge cāpi karmaṇi |",
    "T13n929_013:27": " ājīvasamudācāraṃ śaucāt saṃskartumarhasi ||13 ||",
    "T13n929_013:28": " doṣāṇāṃ kuhanādīnāṃ pañcānāmaniṣevaṇāt |",
    "T13n929_013:29": " tyāgācca jyotiṣādīnāṃ caturṇāṃ vṛttighātinām ||14 ||",
    "T13n929_013:30": " prāṇidhānyadhanādīnāṃ varjyānāmapratigrahāt |",
    "T13n929_013:31": " bhaikṣāṅgānāṃ nisṛṣṭānāṃ niyatānāṃ pratigrahāt ||15 ||",
    "T13n929_013:32": " parituṣṭaḥ śucirmañjuścaukṣayā jīvasaṃpadā |",
    "T13n929_013:33": " kuryā duḥkhapratīkāraṃ yāvadeva vimuktaye ||16 ||",
    "T13n929_013:34": " karmaṇo hi yathādṛṣṭāt kāyavākprabhavādapi |",
    "T13n929_013:35": " ājīvaḥ pṛthagevokto duḥśodhatvādayaṃ mayā ||17 ||",
    "T13n929_013:36": " gṛhasthena hi duḥśodhā dṛṣṭirvividhadṛṣṭinā |",
    "T13n929_013:37": " ājīvo bhikṣuṇā caiva pareṣvāyattavṛttinā ||18 ||",
    "T13n929_013:38": " etāvacchīlamityuktamācāro'yaṃ samāsataḥ |",
    "T13n929_013:39": " asya nāśena naiva syāt pravrajyā na gṛhasthatā ||19 ||",
    "T13n929_013:40": " tasmāccāritrasampanno brahmacaryamidaṃ cara |",
    "T13n929_013:41": " aṇumātreṣvadyeṣu bhayadarśī dṛḍhavrataḥ ||20 ||",
    "T13n929_013:42": " śīlamāsthāya vartante sarvā hi śreyasi kriyāḥ |",
    "T13n929_013:43": " sthānādyānīva kāryāṇi pratiṣṭhāya vasundharām ||21 ||",
    "T13n929_013:44": " mokṣasyopaniṣat saumya vairāgyamiti gṛhyatām |",
    "T13n929_013:45": " vairāgyasyāpi saṃvedaḥ saṃvido jñānadarśanam ||22 ||",
    "T13n929_013:46": " jñānasyopaniṣaccaiva samādhirupadhāryatām |",
    "T13n929_013:47": " samādherapyupaniṣat sukhaṃ śārīramānasam ||23 ||",
    "T13n929_013:48": " praśrabdhiḥ kāyamanasaḥ sukhasyopaniṣat parā |",
    "T13n929_013:49": " praśrabdherapyupaniṣat prītirapyavagamyatām ||24 ||",
    "T13n929_013:50": " tathā prīterupaniṣat prāmodyaṃ paramaṃ matam |",
    "T13n929_013:51": " prāmodyasyāpyahṛllekhaḥ kukṛteṣvakṛteṣu vā ||25 ||",
    "T13n929_013:52": " ahṛllekhasya manasaḥ śīlaṃ tūpaniṣacchuci |",
    "T13n929_013:53": " ataḥ śīlaṃ nayatyagryamiti śīlaṃ viśodhaya ||26 ||",
    "T13n929_013:54": " śīlanācchīlamityuktaṃ śīlanaṃ sevanādapi |",
    "T13n929_013:55": " sevanaṃ tannideśācca nideśaśca tadāśrayāt ||27 ||",
    "T13n929_013:56": " śīlaṃ hi śaraṇaṃ saubhya kāntāra iva daiśikaḥ |",
    "T13n929_013:57": " pitraṃ bandhuśca rakṣā ca dhanaṃ ca balameva ca ||28 ||",
    "T13n929_013:58": " yataḥ śīlamataḥ saumya śīlaṃ saṃskartumarhasi |",
    "T13n929_013:59": " etatsthānamathānye [nanyaṃ] ca mokṣārambheṣu yoginām ||29 ||",
    "T13n929_013:60": " tataḥ smṛtimadhiṣṭhāya capalāni svabhāvataḥ |",
    "T13n929_013:61": " indriyāṇīndriyārthebhyo nivārayitumarhasi ||30 ||",
    "T13n929_013:62": " bhetavyaṃ na tathā śatrornāgnernāherna cāśaneḥ |",
    "T13n929_013:63": " indriyebhyo yathā svebhyastairajasraṃ hi hanyate ||31 ||",
    "T13n929_013:64": " dviṣadbhiḥ śatrubhiḥ kaścit kadācit pīḍyate na vā |",
    "T13n929_013:65": " indriyairbādhyate sarvaḥ sarvatra ca sadaiva ca ||32 ||",
    "T13n929_013:66": " na ca prayāti narakaṃ śatruprabhṛtibhirhataḥ |",
    "T13n929_013:67": " kṛṣyate tatra nighnastu capalairindriyairhataḥ ||33 ||",
    "T13n929_013:68": " hanyamānasya tairduḥkhaṃ hārdaṃ bhavati vā na vā |",
    "T13n929_013:69": " indriyairbādhyamānasya hārdaṃ śārīrameva ca ||34 ||",
    "T13n929_013:70": " saṃkalpaviṣadigdhā hi pañcendriyamayāḥ śarāḥ |",
    "T13n929_013:71": " cintāpuṅkhā ratiphalā viṣayākāśagocarāḥ ||35 ||",
    "T13n929_013:72": " manuṣyahariṇān ghnanti kāmavyādheritā hṛdi |",
    "T13n929_013:73": " vihanyante yadi na te tataḥ patanti taiḥ kṣatāḥ ||36 ||",
    "T13n929_013:74": " niyamājirasaṃsthena dhairyakārmukadhāriṇā |",
    "T13n929_013:75": " nipatanto nivāryāste mahatā smṛtivarmaṇā ||37 ||",
    "T13n929_013:76": " indriyāṇāmupaśamādarīṇāṃ nigrahādiva |",
    "T13n929_013:77": " sukhaṃ svapiti vāste vā yatra tatra gatoddhavaḥ ||38 ||",
    "T13n929_013:78": " teṣāṃ hi satataṃ loke viṣayānabhikāṅkṣatām |",
    "T13n929_013:79": " saṃvinnaivāsti kārpaṇyācchunāmāśāvatāmiva ||39 ||",
    "T13n929_013:80": " viṣayairindriyagrāmo na tṛptimadhigacchati |",
    "T13n929_013:81": " ajasraṃ pūryamāṇo'pi samudraḥ salilairiva ||40 ||",
    "T13n929_013:82": " avaśyaṃ gocare sve sve vartitavyamihendriyaiḥ |",
    "T13n929_013:83": " nimittaṃ tatra na grāhyamanuvyañjanameva ca ||41 ||",
    "T13n929_013:84": " ālokya cakṣuṣā rūpaṃ dhātumātre vyavasthitaḥ |",
    "T13n929_013:85": " strī veti puruṣo veti na kalpayitumarhasi ||42 ||",
    "T13n929_013:86": " sacet strīpuruṣagrāhaḥ kvacid vidyeta kaścan |",
    "T13n929_013:87": " śubhataḥ keśadantādīnnānuprasthātumarhasi ||43 ||",
    "T13n929_013:88": " nāpaneyaṃ tataḥ kiṃcit prakṣepyaṃ nāpi kiñcana |",
    "T13n929_013:89": " draṣṭavyaṃ bhūtato bhūtaṃ yādṛśaṃ ca yathā ca yat ||44 ||",
    "T13n929_013:90": " evaṃ te paśyatastattvaṃ śaśvadindriyagocaram |",
    "T13n929_013:91": " bhaviṣyati padasthānaṃ nābhidhyādaurmanasyayoḥ ||45 ||",
    "T13n929_013:92": " abhidhyā priyarūpeṇa hanti kāmātmakaṃ jagat |",
    "T13n929_013:93": " arirmitramukheneva priyavākkaluṣāśayaḥ ||46 ||",
    "T13n929_013:94": " daurmanasyābhidhānastu pratigho viṣayāśritaḥ |",
    "T13n929_013:95": " mohādyenānuvṛtena paratreha ca hanyate ||47 ||",
    "T13n929_013:96": " anurodhavirodhābhyāṃ śitoṣṇābhyāmivārditaḥ |",
    "T13n929_013:97": " śarma nāpnoti na śreyaścalendriyamato jagat ||48 ||",
    "T13n929_013:98": " nendriyaṃ viṣaye tāvat pravṛttamapi sajjate |",
    "T13n929_013:99": " yāvanna manasastatra parikalpaḥ pravartate ||49 ||",
    "T13n929_013:100": " indhane sati vāyau ca yathā jvalati pāvakaḥ |",
    "T13n929_013:101": " viṣayāt parikalpācca kleśāgnirjāyate tathā ||50 ||",
    "T13n929_013:102": " abhūtaparikalpena viṣayasya hi vadhyate |",
    "T13n929_013:103": " tameva viṣayaṃ paśyan bhūtataḥ parimucyate ||51 ||",
    "T13n929_013:104": " dṛṣṭvaikaṃ rūpamanyo hi rajyate'nyaḥ praduṣyati |",
    "T13n929_013:105": " kaścid bhavati madhyasthastatraivānyo ghṛṇāyate ||52 ||",
    "T13n929_013:106": " ato na viṣayo heturbandhāya na vimuktaye |",
    "T13n929_013:107": " parikalpaviśeṣeṇa saṃgo bhavati vā na vā ||53 ||",
    "T13n929_013:108": " kāryaḥ paramayatnena tasmādindriyasaṃvaraḥ |",
    "T13n929_013:109": " indriyāṇi hyagutpāni duḥkhāya ca bhavāya ca ||54 ||",
    "T13n929_013:110": " kāmabhogabhogavadbhirātmadṛṣṭidṛṣṭibhiḥ pramādanaikamūrddhabhiḥ praharṣalolajivhakaiḥ |",
    "T13n929_013:111": " indriyoragairmanobilaśrayaiḥ spṛhāviṣaiḥ śamāgadādṛte na dṛṣṭamasti yaccikitset ||55 ||",
    "T13n929_013:112": " tasmādeṣāmakuśalakarāṇāmarīṇāṃ cakṣurghrāṇaśravaṇarasanasparśanānām |",
    "T13n929_013:113": " sarvāvasthaṃ bhava viniyamādapramatto māsminnarthe kṣaṇamapi kṛthāstvaṃ pramādam ||56 ||",
    "T13n929_013:114": " saundarananda mahākāvye “śīla evaṃ indriya-saṃyama“ nāma trayodaśa sarga samāpta |",
    "T13n929_013:115": " trayodaśaḥ sargaḥ",
    "T13n929_013:116": " śīla evaṃ indriya-saṃyama",
    "T13n929_013:117": " atha saṃrādhito nandaḥ śraddhāṃ prati maharṣiṇā |",
    "T13n929_013:118": " pariṣikto'mṛteneva yuyuje parayā mudā ||1 ||",
    "T13n929_013:119": " kṛtārthamiva taṃ mene saṃbuddhaḥ śraddhayā tayā |",
    "T13n929_013:120": " mene prāptamiva śreyaḥ sa ca buddhena saṃskṛtaḥ ||2 ||",
    "T13n929_013:121": " ślakṣṇena vacasā kāṃścit kāṃścit paruṣayā girā |",
    "T13n929_013:122": " kāṃścidābhyāmupāyābhyāṃ sa vininye vināyakaḥ ||3 ||",
    "T13n929_013:123": " pāṃsubhyaḥ kāñcanaṃ jātaṃ viśuddhaṃ nirmalaṃ śuci |",
    "T13n929_013:124": " sthitaṃ pāṃsuṣvapi yathā pāṃsudoṣairna lipyate ||4 ||",
    "T13n929_013:125": " padmaparṇaṃ yathā caiva jale jātaṃ jale sthitam |",
    "T13n929_013:126": " upariṣṭādadhastādvā na jalenopalipyate ||5 ||",
    "T13n929_013:127": " tadvalloke munirjāto lokasyānugrahaṃ caran |",
    "T13n929_013:128": " kṛtitvānnirmalatvācca lokadharmairna lipyate ||6 ||",
    "T13n929_013:129": " śleṣaṃ tyāgaṃ priyaṃ rūkṣaṃ kathāṃ ca dhyānameva ca |",
    "T13n929_013:130": " mantukāle cikitsārthaṃ cakre nātmānuvṛttaye ||7 ||",
    "T13n929_013:131": " ataśca sandadhe kāyaṃ mahākaruṇayā tayā |",
    "T13n929_013:132": " mocayeyaṃ kathaṃ duḥkhāt sattvānītyanukampakaḥ ||8 ||",
    "T13n929_013:133": " atha saṃharṣaṇānnandaṃ viditvā bhājanīkṛtam |",
    "T13n929_013:134": " abravīd bruvatāṃ śreṣṭhaḥ kramajñaḥ śreyasāṃ kramam ||9 ||",
    "T13n929_013:135": " ataḥ prabhṛti bhūyastvaṃ średdhendriyapuraḥsaraḥ |",
    "T13n929_013:136": " amṛtasyāptaye saumya vṛttaṃ rakṣitumarhasi ||10 ||",
    "T13n929_013:137": " prayogaḥ kāyavacasoḥ śuddho bhavati te yathā |",
    "T13n929_013:138": " uttāno vivṛto gupto'navacchidrastathā kuru ||11 ||",
    "T13n929_013:139": " uttāno bhāvakaraṇād vivṛtaścāpyagūhanāt |",
    "T13n929_013:140": " gupto rakṣaṇatātparyādacchidraścānavadyataḥ ||12 ||",
    "T13n929_013:141": " śarīravacasoḥ śuddhau saptāṃge cāpi karmaṇi |",
    "T13n929_013:142": " ājīvasamudācāraṃ śaucāt saṃskartumarhasi ||13 ||",
    "T13n929_013:143": " doṣāṇāṃ kuhanādīnāṃ pañcānāmaniṣevaṇāt |",
    "T13n929_013:144": " tyāgācca jyotiṣādīnāṃ caturṇāṃ vṛttighātinām ||14 ||",
    "T13n929_013:145": " prāṇidhānyadhanādīnāṃ varjyānāmapratigrahāt |",
    "T13n929_013:146": " bhaikṣāṅgānāṃ nisṛṣṭānāṃ niyatānāṃ pratigrahāt ||15 ||",
    "T13n929_013:147": " parituṣṭaḥ śucirmañjuścaukṣayā jīvasaṃpadā |",
    "T13n929_013:148": " kuryā duḥkhapratīkāraṃ yāvadeva vimuktaye ||16 ||",
    "T13n929_013:149": " karmaṇo hi yathādṛṣṭāt kāyavākprabhavādapi |",
    "T13n929_013:150": " ājīvaḥ pṛthagevokto duḥśodhatvādayaṃ mayā ||17 ||",
    "T13n929_013:151": " gṛhasthena hi duḥśodhā dṛṣṭirvividhadṛṣṭinā |",
    "T13n929_013:152": " ājīvo bhikṣuṇā caiva pareṣvāyattavṛttinā ||18 ||",
    "T13n929_013:153": " etāvacchīlamityuktamācāro'yaṃ samāsataḥ |",
    "T13n929_013:154": " asya nāśena naiva syāt pravrajyā na gṛhasthatā ||19 ||",
    "T13n929_013:155": " tasmāccāritrasampanno brahmacaryamidaṃ cara |",
    "T13n929_013:156": " aṇumātreṣvadyeṣu bhayadarśī dṛḍhavrataḥ ||20 ||",
    "T13n929_013:157": " śīlamāsthāya vartante sarvā hi śreyasi kriyāḥ |",
    "T13n929_013:158": " sthānādyānīva kāryāṇi pratiṣṭhāya vasundharām ||21 ||",
    "T13n929_013:159": " mokṣasyopaniṣat saumya vairāgyamiti gṛhyatām |",
    "T13n929_013:160": " vairāgyasyāpi saṃvedaḥ saṃvido jñānadarśanam ||22 ||",
    "T13n929_013:161": " jñānasyopaniṣaccaiva samādhirupadhāryatām |",
    "T13n929_013:162": " samādherapyupaniṣat sukhaṃ śārīramānasam ||23 ||",
    "T13n929_013:163": " praśrabdhiḥ kāyamanasaḥ sukhasyopaniṣat parā |",
    "T13n929_013:164": " praśrabdherapyupaniṣat prītirapyavagamyatām ||24 ||",
    "T13n929_013:165": " tathā prīterupaniṣat prāmodyaṃ paramaṃ matam |",
    "T13n929_013:166": " prāmodyasyāpyahṛllekhaḥ kukṛteṣvakṛteṣu vā ||25 ||",
    "T13n929_013:167": " ahṛllekhasya manasaḥ śīlaṃ tūpaniṣacchuci |",
    "T13n929_013:168": " ataḥ śīlaṃ nayatyagryamiti śīlaṃ viśodhaya ||26 ||",
    "T13n929_013:169": " śīlanācchīlamityuktaṃ śīlanaṃ sevanādapi |",
    "T13n929_013:170": " sevanaṃ tannideśācca nideśaśca tadāśrayāt ||27 ||",
    "T13n929_013:171": " śīlaṃ hi śaraṇaṃ saubhya kāntāra iva daiśikaḥ |",
    "T13n929_013:172": " pitraṃ bandhuśca rakṣā ca dhanaṃ ca balameva ca ||28 ||",
    "T13n929_013:173": " yataḥ śīlamataḥ saumya śīlaṃ saṃskartumarhasi |",
    "T13n929_013:174": " etatsthānamathānye [nanyaṃ] ca mokṣārambheṣu yoginām ||29 ||",
    "T13n929_013:175": " tataḥ smṛtimadhiṣṭhāya capalāni svabhāvataḥ |",
    "T13n929_013:176": " indriyāṇīndriyārthebhyo nivārayitumarhasi ||30 ||",
    "T13n929_013:177": " bhetavyaṃ na tathā śatrornāgnernāherna cāśaneḥ |",
    "T13n929_013:178": " indriyebhyo yathā svebhyastairajasraṃ hi hanyate ||31 ||",
    "T13n929_013:179": " dviṣadbhiḥ śatrubhiḥ kaścit kadācit pīḍyate na vā |",
    "T13n929_013:180": " indriyairbādhyate sarvaḥ sarvatra ca sadaiva ca ||32 ||",
    "T13n929_013:181": " na ca prayāti narakaṃ śatruprabhṛtibhirhataḥ |",
    "T13n929_013:182": " kṛṣyate tatra nighnastu capalairindriyairhataḥ ||33 ||",
    "T13n929_013:183": " hanyamānasya tairduḥkhaṃ hārdaṃ bhavati vā na vā |",
    "T13n929_013:184": " indriyairbādhyamānasya hārdaṃ śārīrameva ca ||34 ||",
    "T13n929_013:185": " saṃkalpaviṣadigdhā hi pañcendriyamayāḥ śarāḥ |",
    "T13n929_013:186": " cintāpuṅkhā ratiphalā viṣayākāśagocarāḥ ||35 ||",
    "T13n929_013:187": " manuṣyahariṇān ghnanti kāmavyādheritā hṛdi |",
    "T13n929_013:188": " vihanyante yadi na te tataḥ patanti taiḥ kṣatāḥ ||36 ||",
    "T13n929_013:189": " niyamājirasaṃsthena dhairyakārmukadhāriṇā |",
    "T13n929_013:190": " nipatanto nivāryāste mahatā smṛtivarmaṇā ||37 ||",
    "T13n929_013:191": " indriyāṇāmupaśamādarīṇāṃ nigrahādiva |",
    "T13n929_013:192": " sukhaṃ svapiti vāste vā yatra tatra gatoddhavaḥ ||38 ||",
    "T13n929_013:193": " teṣāṃ hi satataṃ loke viṣayānabhikāṅkṣatām |",
    "T13n929_013:194": " saṃvinnaivāsti kārpaṇyācchunāmāśāvatāmiva ||39 ||",
    "T13n929_013:195": " viṣayairindriyagrāmo na tṛptimadhigacchati |",
    "T13n929_013:196": " ajasraṃ pūryamāṇo'pi samudraḥ salilairiva ||40 ||",
    "T13n929_013:197": " avaśyaṃ gocare sve sve vartitavyamihendriyaiḥ |",
    "T13n929_013:198": " nimittaṃ tatra na grāhyamanuvyañjanameva ca ||41 ||",
    "T13n929_013:199": " ālokya cakṣuṣā rūpaṃ dhātumātre vyavasthitaḥ |",
    "T13n929_013:200": " strī veti puruṣo veti na kalpayitumarhasi ||42 ||",
    "T13n929_013:201": " sacet strīpuruṣagrāhaḥ kvacid vidyeta kaścan |",
    "T13n929_013:202": " śubhataḥ keśadantādīnnānuprasthātumarhasi ||43 ||",
    "T13n929_013:203": " nāpaneyaṃ tataḥ kiṃcit prakṣepyaṃ nāpi kiñcana |",
    "T13n929_013:204": " draṣṭavyaṃ bhūtato bhūtaṃ yādṛśaṃ ca yathā ca yat ||44 ||",
    "T13n929_013:205": " evaṃ te paśyatastattvaṃ śaśvadindriyagocaram |",
    "T13n929_013:206": " bhaviṣyati padasthānaṃ nābhidhyādaurmanasyayoḥ ||45 ||",
    "T13n929_013:207": " abhidhyā priyarūpeṇa hanti kāmātmakaṃ jagat |",
    "T13n929_013:208": " arirmitramukheneva priyavākkaluṣāśayaḥ ||46 ||",
    "T13n929_013:209": " daurmanasyābhidhānastu pratigho viṣayāśritaḥ |",
    "T13n929_013:210": " mohādyenānuvṛtena paratreha ca hanyate ||47 ||",
    "T13n929_013:211": " anurodhavirodhābhyāṃ śitoṣṇābhyāmivārditaḥ |",
    "T13n929_013:212": " śarma nāpnoti na śreyaścalendriyamato jagat ||48 ||",
    "T13n929_013:213": " nendriyaṃ viṣaye tāvat pravṛttamapi sajjate |",
    "T13n929_013:214": " yāvanna manasastatra parikalpaḥ pravartate ||49 ||",
    "T13n929_013:215": " indhane sati vāyau ca yathā jvalati pāvakaḥ |",
    "T13n929_013:216": " viṣayāt parikalpācca kleśāgnirjāyate tathā ||50 ||",
    "T13n929_013:217": " abhūtaparikalpena viṣayasya hi vadhyate |",
    "T13n929_013:218": " tameva viṣayaṃ paśyan bhūtataḥ parimucyate ||51 ||",
    "T13n929_013:219": " dṛṣṭvaikaṃ rūpamanyo hi rajyate'nyaḥ praduṣyati |",
    "T13n929_013:220": " kaścid bhavati madhyasthastatraivānyo ghṛṇāyate ||52 ||",
    "T13n929_013:221": " ato na viṣayo heturbandhāya na vimuktaye |",
    "T13n929_013:222": " parikalpaviśeṣeṇa saṃgo bhavati vā na vā ||53 ||",
    "T13n929_013:223": " kāryaḥ paramayatnena tasmādindriyasaṃvaraḥ |",
    "T13n929_013:224": " indriyāṇi hyagutpāni duḥkhāya ca bhavāya ca ||54 ||",
    "T13n929_013:225": " kāmabhogabhogavadbhirātmadṛṣṭidṛṣṭibhiḥ pramādanaikamūrddhabhiḥ praharṣalolajivhakaiḥ |",
    "T13n929_013:226": " indriyoragairmanobilaśrayaiḥ spṛhāviṣaiḥ śamāgadādṛte na dṛṣṭamasti yaccikitset ||55 ||",
    "T13n929_013:227": " tasmādeṣāmakuśalakarāṇāmarīṇāṃ cakṣurghrāṇaśravaṇarasanasparśanānām |",
    "T13n929_013:228": " sarvāvasthaṃ bhava viniyamādapramatto māsminnarthe kṣaṇamapi kṛthāstvaṃ pramādam ||56 ||",
    "T13n929_013:229": " saundarananda mahākāvye “śīla evaṃ indriya-saṃyama“ nāma trayodaśa sarga samāpta |",
    "T13n929_014:0": " caturdaśaḥ sargaḥ",
    "T13n929_014:1": " ādi-prasthāna",
    "T13n929_014:2": " atha smṛtikavāṭena pidhāyendriyasaṃvaram |",
    "T13n929_014:3": " bhojane bhava mātrājño dhyānāyānāmayāya ca ||1 ||",
    "T13n929_014:4": " prāṇāpānau nigṛṇhāti glāninidre prayacchati |",
    "T13n929_014:5": " kṛto hyatyarthamāhāro vihanti ca parākramam ||2 ||",
    "T13n929_014:6": " yathā cātyarthamāhāraḥ kṛto'narthāya kalpate |",
    "T13n929_014:7": " upayuktastathātyalpo na sāmarthyāya kalpate ||3 ||",
    "T13n929_014:8": " ācayaṃ dyutimutsāhaṃ prayogaṃ balameva ca |",
    "T13n929_014:9": " bhojanaṃ kṛtamatyalpaṃ śarīrasyāpakarṣati ||4 ||",
    "T13n929_014:10": " yathā bhāreṇa namate laghunonnamate tulā |",
    "T13n929_014:11": " samā tiṣṭhati yuktena bhojyeneyaṃ tathā tanuḥ ||5 ||",
    "T13n929_014:12": " tasmādabhyavaharttavyaṃ svaśaktimanupaśyatā |",
    "T13n929_014:13": " nātimātraṃ na cātyalpaṃ meyaṃ mānavaśādapi ||6 ||",
    "T13n929_014:14": " atyākrānto hi kāyāgnirguruṇānnena śāmyati |",
    "T13n929_014:15": " avacchanna ivālpo'gniḥ sahasā mahatendhasā ||7 ||",
    "T13n929_014:16": " atyantamapi saṃhāro nāhārasya praśasyate |",
    "T13n929_014:17": " anāhāro hi nirvāti nirindhana ivānalaḥ ||8 ||",
    "T13n929_014:18": " yasmānnāsti vināhārāt sarvaprāṇābhṛtāṃ sthitiḥ |",
    "T13n929_014:19": " tasmād duṣyati nāhāro vikalpo'tra tu vāryate ||9 ||",
    "T13n929_014:20": " na hyekaviṣaye'nyatra sajyante prāṇinastathā |",
    "T13n929_014:21": " avijñāte yathāhāre boddhavyaṃ tatra kāraṇam ||10 ||",
    "T13n929_014:22": " cikitsārthaṃ yathā dhatte vraṇasyālepanaṃ vraṇī |",
    "T13n929_014:23": " kṣudvighātārthamāhārastadvat sevyo mumukṣuṇā ||11 ||",
    "T13n929_014:24": " bhārasyodvahanārthaṃ ca rathākṣo'bhyajyate yathā |",
    "T13n929_014:25": " bhojanaṃ prāṇayātrārthaṃ tadvad vidvānniṣevate ||12 ||",
    "T13n929_014:26": " samatikramaṇārthaṃ ca kāntārasya yathādhvagau |",
    "T13n929_014:27": " putramāṃsāni khādetāṃ dampatī bhṛśaduḥkhitau ||13 ||",
    "T13n929_014:28": " evamabhyavaharttavyaṃ bhojanaṃ pratisaṃkhyayā |",
    "T13n929_014:29": " na bhūṣārthaṃ na vapuṣo na madāya na dṛptaye ||14 ||",
    "T13n929_014:30": " dhāraṇārthaṃ śarīrasya bhojanaṃ hi vidhīyate |",
    "T13n929_014:31": " upastambhaḥ pipatiṣordubalasyeva veśmanaḥ ||15 ||",
    "T13n929_014:32": " plavaṃ yatnād yathā kaścid badhnīyād dhārayedapi |",
    "T13n929_014:33": " na tatsnehena yāvattu mahaughasyottitīrṣayā ||16 ||",
    "T13n929_014:34": " tathopakaraṇaiḥ kāyaṃ dhārayanti parīkṣakāḥ |",
    "T13n929_014:35": " na tatsnehena yāvattu duḥkhaughasya titīrṣayā ||17 ||",
    "T13n929_014:36": " śocatā pīḍyamānena dīyate śatrave yathā |",
    "T13n929_014:37": " na bhaktyā nāpi tarṣeṇa kevalaṃ prāṇaguptaye ||18 ||",
    "T13n929_014:38": " yogācārastathāhāraṃ śarīrāya prayacchati |",
    "T13n929_014:39": " kevalaṃ kṣudvighātārthaṃ na rāgeṇa na bhaktaye ||19 ||",
    "T13n929_014:40": " manodhāraṇayā caiva pariṇāmyātmavānahaḥ |",
    "T13n929_014:41": " vidhūya nidrāṃ yogena niśāmapyatināmayet ||20 ||",
    "T13n929_014:42": " hṛdi yatsaṃjñinaścaiva nidrā prādurbhavettava |",
    "T13n929_014:43": " guṇavatsaṃjñitāṃ saṃjñāṃ tadā manasi mā kṛthāḥ ||21 ||",
    "T13n929_014:44": " dhāturārambhadhṛtyośca sthāmavikramayorapi |",
    "T13n929_014:45": " nityaṃ manasi kāryaste bādhyamānena nidrayā ||22 ||",
    "T13n929_014:46": " āmnātavyāśca viśadaṃ te dharmā ye pariśrutāḥ |",
    "T13n929_014:47": " parebhyaścopadeṣṭavyāḥ saṃcintyāḥ svayameva ca ||23 ||",
    "T13n929_014:48": " prakledyamadbhirvadanaṃ vilokyāḥ sarvato diśaḥ |",
    "T13n929_014:49": " cāryā dṛṣṭiśca tārāsu jijāgariṣuṇā sadā ||24 ||",
    "T13n929_014:50": " antargatairacapalairvaśasthāyibhirindriyaiḥ |",
    "T13n929_014:51": " avikṣiptena manasā caṃkramyasvāsva vā niśi ||25 ||",
    "T13n929_014:52": " bhaye prītau ca śoke ca nidrayā nābhibhūyate |",
    "T13n929_014:53": " tasmānnidrābhiyogeṣu sevitavyamidaṃ trayam ||26 ||",
    "T13n929_014:54": " bhayamāgamanānmṛtyoḥ prītiṃ dharmaparigrahāt |",
    "T13n929_014:55": " janmaduḥkhādaparyantācchokamāgantumarhasi ||27 ||",
    "T13n929_014:56": " evamādiḥ kramaḥ saumya kāryo jāgaraṇaṃ prati |",
    "T13n929_014:57": " vandhyaṃ hi śayanādāyuḥ ka prājñaḥ kartumarhasi ||28 ||",
    "T13n929_014:58": " doṣavyālānatikramya vyālān gṛhagatāniva |",
    "T13n929_014:59": " kṣamaṃ prājñasya na svaptuṃ nistitīrṣormahad bhayam ||29 ||",
    "T13n929_014:60": " pradīpte jīvaloke hi mṛtyuvyādhijarāgnibhiḥ |",
    "T13n929_014:61": " kaḥ śayīta nirudvegaḥ pradīpta iva veśmani ||30 ||",
    "T13n929_014:62": " tasmāttama iti jñātvā nidrāṃ nāveṣṭumarhasi |",
    "T13n929_014:63": " apraśānteṣu doṣeṣu saśastreṣviva śatruṣu ||31 ||",
    "T13n929_014:64": " pūrvaṃ yāmaṃ triyāmāyāḥ prayogeṇātināmya tu |",
    "T13n929_014:65": " sevyā śayyā śarīrasya viśrāmārthaṃ svatantriṇā ||32 ||",
    "T13n929_014:66": " dakṣiṇena tu pārśvena sthitayālokasaṃjñayā |",
    "T13n929_014:67": " prabodhaṃ hṛdaye kṛtvā śayīthāḥ śāntamānasaḥ ||33 ||",
    "T13n929_014:68": " yāme tṛtīye cotthāya carannāsīna eva vā |",
    "T13n929_014:69": " bhūyo yogaṃ manaḥśuddhau kurvīthā niyatendriyaḥ ||34 ||",
    "T13n929_014:70": " athāsanagatasthānaprekṣitavyāhṛtādiṣu |",
    "T13n929_014:71": " saṃprajānan kriyāḥ sarvāḥ smṛtimādhātumarhasi ||35 ||",
    "T13n929_014:72": " dvārādhyakṣa iva dvāri yasya praṇihitā smṛtiḥ |",
    "T13n929_014:73": " dharṣayanti na taṃ doṣāḥ puraṃ guptamivārayaḥ ||36 ||",
    "T13n929_014:74": " na tasyotpadyate kleśo yasya kāyagatā smṛtiḥ |",
    "T13n929_014:75": " cittaṃ sarvāsvavasthāsu bālaṃ dhātrīva rakṣati ||37 ||",
    "T13n929_014:76": " śaravyaḥ sa tu doṣāṇāṃ yo hīnaḥ smṛtivarmaṇā |",
    "T13n929_014:77": " raṇasthaḥ pratiśatrūṇāṃ vihīna iva varmaṇā ||38 ||",
    "T13n929_014:78": " anāthaṃ tanmano jñeyaṃ yatsmṛtirnābhirakṣati |",
    "T13n929_014:79": " nirṇetā dṛṣṭirahito viṣameṣu caranniva ||39 ||",
    "T13n929_014:80": " anartheṣu prasaktāśca svārthebhyaśca parāṅmukhā |",
    "T13n929_014:81": " yadbhaye sati nodvignāḥ smṛtināśo'tra kāraṇam ||40 ||",
    "T13n929_014:82": " svabhūmiṣu guṇāḥ sarve ye ca śīlādayaḥ sthitāḥ |",
    "T13n929_014:83": " vikīrṇā iva gā gopaḥ smṛtistānanugacchati ||41 ||",
    "T13n929_014:84": " pranaṣṭamamṛtaṃ tasya yasya viprasṛtā smṛtiḥ |",
    "T13n929_014:85": " hastasthamamṛtaṃ tasya yasya kāyagatā smṛtiḥ ||42 ||",
    "T13n929_014:86": " āryo nyāyaḥ kutastasya smṛtiryasya na vidyate |",
    "T13n929_014:87": " yasyāryo nāsti ca nyāyaḥ pranaṣṭastasya satpathaḥ ||43 ||",
    "T13n929_014:88": " pranaṣṭo yasya sanmārgo naṣṭaṃ tasyāmṛtaṃ padam |",
    "T13n929_014:89": " pranaṣṭamamṛtaṃ yasya sa duḥkhānna vimucyate ||44 ||",
    "T13n929_014:90": " tasmāccarana caro'smīti sthito'smīti cādhiṣṭhitaḥ |",
    "T13n929_014:91": " evamādiṣu kāryeṣu smṛtimādhātumarhasi ||45 ||",
    "T13n929_014:92": " yogānulomaṃ vijanaṃ viśabdaṃ śayyāsanaṃ saumya tathā bhajasva |",
    "T13n929_014:93": " kāyasya kṛtvā hi vivekamādau sukho'dhigantuṃ manaso vivekaḥ ||46 ||",
    "T13n929_014:94": " alabdhacetaḥpraśamaḥ sarāgo yo na pracāraṃ bhajate viviktam |",
    "T13n929_014:95": " sa kṣaṇyate hyapratilabdhamārgaścarannivorvyāṃ bahukaṇṭakāyām ||47 ||",
    "T13n929_014:96": " adṛṣṭatattvena parīkṣakeṇa sthitena citre viṣayapracāre |",
    "T13n929_014:97": " cittaṃ niṣeddhuṃ na sukhena śakyaṃ kṛṣṭādako gauriva sasyamadhyāt ||48 ||",
    "T13n929_014:98": " anīryamāṇastu yathānilena praśāntimāgacchati citrabhānuḥ |",
    "T13n929_014:99": " alpena yatnena tathā vivikteṣvaghaṭṭitaṃ śāntimupaiti cetaḥ ||49 ||",
    "T13n929_014:100": " kvacidbhuktvā yattad vasanamapi yattatparihito",
    "T13n929_014:101": " vasannātmārāmaḥ kvacana vijane yo'bhiramate |",
    "T13n929_014:102": " kṛtārthaḥ sa jñeyaḥ śamasukharasajñaḥ kṛtamatiḥ",
    "T13n929_014:103": " pareṣāṃ saṃsargaṃ pariharati yaḥ kaṇṭakamiva ||50 ||",
    "T13n929_014:104": " yadi dvandvārāme jagati viṣayavyagrahṛdaye",
    "T13n929_014:105": " vivikte nirdvando viharati kṛtī śāntahṛdayaḥ |",
    "T13n929_014:106": " tataḥ pītvā prajñārasamamṛtavattṛptahṛdayo",
    "T13n929_014:107": " viviktaḥ saṃsaktaṃ viṣayakṛpaṇaṃ śocati jagat ||51 ||",
    "T13n929_014:108": " vasañśūnyāgāre yadi satatameko'bhiramate",
    "T13n929_014:109": " yadi kleśotpādaiḥ saha na ramate śatrubhiriva |",
    "T13n929_014:110": " carannātmārāmo yadi ca pibati prītisalilaṃ",
    "T13n929_014:111": " tato bhuṅkte śreṣṭhaṃ tridaśapatirājyādapi sukham ||52 ||",
    "T13n929_014:112": " saundarananda mahākāvye “ādi-prasthāna“ nāma caturdaśa sarga samāpta ||",
    "T13n929_015:0": " pañcadaśaḥ-sargaḥ",
    "T13n929_015:1": " vitarka-prahāṇa",
    "T13n929_015:2": " yatra tatra vivikte tu baddhvā paryaṅkamuttamam |",
    "T13n929_015:3": " ṛjuṃ kāyaṃ samādhāya smṛtyābhimukhayānvitaḥ ||1 ||",
    "T13n929_015:4": " nāsāgre vā lalāṭe vā bhruvorantara eva vā |",
    "T13n929_015:5": " kurvīthāścapalaṃ cittamālambanaparāyaṇam ||2 ||",
    "T13n929_015:6": " sacet kāmavitarkastvāṃ dharṣayenmānaso jvaraḥ |",
    "T13n929_015:7": " kṣeptavyo nādhivāsyaḥ sa vastre reṇurivāgataḥ ||3 ||",
    "T13n929_015:8": " yadyapi pratisaṃkhyānāt kāmānutsṛṣṭavānasi |",
    "T13n929_015:9": " tamāṃsīva prakāśena pratipakṣeṇa tāñjahi ||4 ||",
    "T13n929_015:10": " tiṣṭhatyanuśayasteṣāṃ channo'gniriva bhasmanā |",
    "T13n929_015:11": " sa te bhāvanayā saumya praśāmyo'gnirivāmbunā ||5 ||",
    "T13n929_015:12": " te hi tasmāt pravartante bhūyo vījādivāṅkurāḥ |",
    "T13n929_015:13": " tasya nāśena te na syurbījanāśādivāṅkurāḥ ||6 ||",
    "T13n929_015:14": " arjanādīni kāmebhyo dṛṣṭvā duḥkhāni kāminām |",
    "T13n929_015:15": " tasmāttānmūlataśchindhi mitrasaṃjñānarīniva ||7 ||",
    "T13n929_015:16": " anityā moṣadharmāṇo riktā vyasanahetavaḥ |",
    "T13n929_015:17": " bahusādhāraṇāḥ kāmā varhyā hyāśīviṣā iva ||8 ||",
    "T13n929_015:18": " ye mṛgyamāṇā duḥkhāya rakṣyamāṇā na śāntaye |",
    "T13n929_015:19": " bhraṣṭāḥ śokāya mahate prāptāśca na vitṛptaye ||9 ||",
    "T13n929_015:20": " tṛptiṃ vittaprakarṣeṇa svargāvāptyā kṛtārthatām |",
    "T13n929_015:21": " kāmebhyaśca sukhotpattiṃ yaḥ paśyati sa naśyati ||10 ||",
    "T13n929_015:22": " calānapariniṣpannānasārānanavasthitān |",
    "T13n929_015:23": " parikalpasukhān kāmānna tānsmartumihārhasi ||11 ||",
    "T13n929_015:24": " vyāpādo vā vihiṃsā vā kṣobhayed yadi te manaḥ |",
    "T13n929_015:25": " prasādyaṃ tadvipakṣeṇa maṇinevākulaṃ jalam ||12 ||",
    "T13n929_015:26": " pratipakṣastayorjñeyo maitrī kāruṇyameva ca |",
    "T13n929_015:27": " virodho hi tayornityaṃ prakāśatamasoriva ||13 ||",
    "T13n929_015:28": " nivṛttaṃ yasya dauḥśīlyaṃ vyāpādaśca pravartate |",
    "T13n929_015:29": " hanti pāṃsubhirātmānaṃ sa snāta iva vāraṇaḥ ||14 ||",
    "T13n929_015:30": " duḥkhitebhyo hi martyebhyo vyādhimṛtyujarādibhiḥ |",
    "T13n929_015:31": " āryaḥ ko duḥkhamaparaṃ saghṛṇo dhātumarhati ||15 ||",
    "T13n929_015:32": " duṣṭena ceha manasā bādhyate vā paro na vā |",
    "T13n929_015:33": " sadyastu dahyate tāvat svaṃ mano duṣṭacetasaḥ ||16 ||",
    "T13n929_015:34": " tasmāt sarveṣu bhūteṣu maitrīṃ kāruṇyameva ca |",
    "T13n929_015:35": " na vyāpādaṃ vihiṃsāṃ vā vikalpayitumarhasi ||17 ||",
    "T13n929_015:36": " yadyadeva prasaktaṃ hi vitarkayati mānavaḥ |",
    "T13n929_015:37": " abhyāsāttena tenāsya natirbhavati cetasaḥ ||18 ||",
    "T13n929_015:38": " tasmādakuśalaṃ tyaktvā kuśalaṃ dhyātumarhasi |",
    "T13n929_015:39": " yatte syādiha cārthāya paramārthasya cāptaye ||19 ||",
    "T13n929_015:40": " saṃvardhante hyakuśalā vitarkāḥ saṃbhṛtā hṛdi |",
    "T13n929_015:41": " anarthajanakāstulyamātmanaśca parasya ca ||20 ||",
    "T13n929_015:42": " śreyaso vighnakaraṇād bhavantyātmavipattaye |",
    "T13n929_015:43": " pātrībhāvopaghātāttu parabhaktivipattaye ||21 ||",
    "T13n929_015:44": " manaḥkarmasvavikṣepamapi cābhyastumarhasi |",
    "T13n929_015:45": " na tvevākuśalaṃ saumya vitarkayitumarhasi ||22 ||",
    "T13n929_015:46": " yā vikāmopabhogāya cintā manasi vartate |",
    "T13n929_015:47": " na ca taṃ guṇamāpnoti bandhanāya ca kalpate ||23 ||",
    "T13n929_015:48": " sattvānāmupaghātāya parikleśāya cātmanaḥ |",
    "T13n929_015:49": " mohaṃ vrajati kāluṣyaṃ narakāya ca vartate ||24 ||",
    "T13n929_015:50": " tad vitarkairakuśalairnātmānaṃ hantumarhasi |",
    "T13n929_015:51": " suśastraṃ ratnavikṛtaṃ mṛddhato gāṃ khananniva ||25 ||",
    "T13n929_015:52": " anabhijño yathā jātyaṃ dahedaguru kāṣṭhavat |",
    "T13n929_015:53": " anyāyena manuṣyatvamupahanyādidaṃ tathā ||26 ||",
    "T13n929_015:54": " tyaktvā ratnaṃ yathā loṣṭaṃ ratnadvīpācca saṃharet |",
    "T13n929_015:55": " tyaktvā naiḥśreyasaṃ dharmaṃ cintayedaśubhaṃ tathā ||27 ||",
    "T13n929_015:56": " himavantaṃ yathā gatvā viṣaṃ bhuñjīta nauṣadham |",
    "T13n929_015:57": " manuṣyatvaṃ tathā prāpya pāpaṃ seveta no śubham ||28 ||",
    "T13n929_015:58": " tad buddhavā pratipakṣeṇa vitarkaṃ kṣeptumarhasi |",
    "T13n929_015:59": " sūkṣmeṇa pratikīlena kīlaṃ dārvantarādiva ||29 ||",
    "T13n929_015:60": " vṛddhyavṛddhyoratha bhaveccintā jñātijanaṃ prati |",
    "T13n929_015:61": " svabhāvo jīvalokasya parīkṣyastannivṛttaye ||30 ||",
    "T13n929_015:62": " saṃsāre kṛṣyamāṇānāṃ sattvānāṃ svena karmaṇā |",
    "T13n929_015:63": " ko janaḥ svajanaḥ ko vā mohāt sakto jane janaḥ ||31 ||",
    "T13n929_015:64": " atīte'dhvani saṃvṛttaḥ svajano hi janastava |",
    "T13n929_015:65": " aprāpte cādhvani janaḥ svajanaste bhaviṣyati ||32 ||",
    "T13n929_015:66": " vihagānāṃ yathā sāyaṃ tatra tatra samāgamaḥ |",
    "T13n929_015:67": " jātau jātau tathāśleṣo janasya svajanasya ca ||33 ||",
    "T13n929_015:68": " pratiśrayaṃ bahuvidhaṃ saṃśrayanti yathādhvagāḥ |",
    "T13n929_015:69": " pratiyānti punastyaktvā tadvajjñātisamāgamaḥ ||34 ||",
    "T13n929_015:70": " loke prakṛtibhinne'sminna kaścit kasyacit priyaḥ |",
    "T13n929_015:71": " kāryakāraṇasambaddhaṃ vālukāmuṣṭivajjagat ||35 ||",
    "T13n929_015:72": " bibharti hi sutaṃ mātā dhārayiṣyati māmiti |",
    "T13n929_015:73": " mātaraṃ bhajate putro garbheṇādhatta māmiti ||36 ||",
    "T13n929_015:74": " anukūlaṃ pravartante jñātiṣu jñātayo yadā |",
    "T13n929_015:75": " tadā snehaṃ prakurvanti riputvaṃ tu viparyayāt ||37 ||",
    "T13n929_015:76": " ahito dṛśyate jñātirajñātirdṛśyate hitaḥ |",
    "T13n929_015:77": " snehaṃ kāryāntarāllokāśchinatti ca karoti ca ||38 ||",
    "T13n929_015:78": " svayameva yathālikhya rajyeccitrakaraḥ striyam |",
    "T13n929_015:79": " tathā kṛtvā svayaṃ snehaṃ saṃgameti jane janaḥ ||39 ||",
    "T13n929_015:80": " yo'bhavad bāndhavajanaḥ paraloke priyastava |",
    "T13n929_015:81": " sa te karmathaṃ kurute tvaṃ vā tasmai karoṣi kam ||40 ||",
    "T13n929_015:82": " tasmājjñātivitarkeṇa mano nāveṣṭumarhasi |",
    "T13n929_015:83": " vyavasthā nāsti saṃsāre svajanasya janasya ca ||41 ||",
    "T13n929_015:84": " asau kṣemo janapadaḥ subhikṣo'sāvasau śivaḥ |",
    "T13n929_015:85": " ityevamatha jāyeta vitarkastava kaścana ||42 ||",
    "T13n929_015:86": " praheyaḥ sa tvayā saumya nādhivāsyaḥ kathaṃcana |",
    "T13n929_015:87": " viditvā sarvamādīptaṃ taistairdoṣāgnibhirjagat ||43 ||",
    "T13n929_015:88": " ṛtucakranivartācca kṣutpipāsāklamādapi |",
    "T13n929_015:89": " sarvatra niyataṃ duḥkhaṃ na kvacid vidyate śivam ||44 ||",
    "T13n929_015:90": " kvacicchītaṃ kvacid dharmaḥ kvacid rogo bhayaṃ kvacit |",
    "T13n929_015:91": " bādhate'bhyadhikaṃ lokaṃ tasmādaśaraṇaṃ jagat ||45 ||",
    "T13n929_015:92": " jarā vyādhiśca mṛtyuśca lokasyāsya mahad bhayam |",
    "T13n929_015:93": " nāsti deśaḥ sa yatrāsya tad bhayaṃ nopapadyate ||46 ||",
    "T13n929_015:94": " yatra gacchati kāyo'yaṃ duḥkhaṃ tatrānugacchati |",
    "T13n929_015:95": " nāsti kācid gatirloke gato yatra na bādhyate ||47 ||",
    "T13n929_015:96": " ramaṇīyo'pi deśaḥ san subhikṣaḥ kṣema eva ca |",
    "T13n929_015:97": " kudeśa iti vijñeyo yatra kleśairvidahyate ||48 ||",
    "T13n929_015:98": " lokasyābhyāhatasyāsya duḥkhaiḥ śārīramānasaiḥ |",
    "T13n929_015:99": " kṣemaḥ kaścinna deśo'sti svastho yatra gato bhavet ||49 ||",
    "T13n929_015:100": " duḥkhaṃ sarvatra sarvasya vartate sarvadā yadā |",
    "T13n929_015:101": " chandarāgamataḥ saumya lokacitreṣu mā kṛthāḥ ||50 ||",
    "T13n929_015:102": " yadā tasmānnivṛttaste chandarāgo bhaviṣyati |",
    "T13n929_015:103": " jīvalokaṃ tadā sarvamādīptamiva maṃsyase ||51 ||",
    "T13n929_015:104": " atha kaścid vitarkaste bhavedamaraṇāśrayaḥ |",
    "T13n929_015:105": " yatnena sa vihantavyo vyādhirātmagato yathā ||52 ||",
    "T13n929_015:106": " muhūrtamapi viśrambhaḥ kāryoṃ na khalu jīvite |",
    "T13n929_015:107": " nilīna iva hi vyāghraḥ kālo viśvastaghātakaḥ ||53 ||",
    "T13n929_015:108": " balastho'haṃ yuvā veti na te bhavitumarhati |",
    "T13n929_015:109": " mṛtyuḥ sarvāsvasthāsu hanti nāvekṣate vayaḥ ||54 ||",
    "T13n929_015:110": " kṣetrabhūtamanarthānāṃ śarīraṃ parikarṣataḥ |",
    "T13n929_015:111": " svāsthyāśā jīvitāśā vā na dṛṣṭārthasya jāyate ||55 ||",
    "T13n929_015:112": " nirvṛttaḥ ko bhavet kāyaṃ mahābhūtāśrayaṃ vahan |",
    "T13n929_015:113": " parasparaviruddhānāmahīnāmiva bhājanam ||56 ||",
    "T13n929_015:114": " praśvasityayamanvakṣaṃ yaducchvasiti mānavaḥ |",
    "T13n929_015:115": " avagaccha tadāścaryamaviśvāsyaṃ hi jīvitam ||57 ||",
    "T13n929_015:116": " idamāścaryamaparaṃ yatsuptaḥ pratibudhyate |",
    "T13n929_015:117": " svapityutthāya vā bhūyo bahvamitrā hi dehinaḥ ||58 ||",
    "T13n929_015:118": " garbhāt prabhṛti yo lokaṃ jighāṃsuranugacchati |",
    "T13n929_015:119": " kastasmin viśvasenmṛtyāvudyatāsāvarāviva ||59 ||",
    "T13n929_015:120": " prasūtaḥ puruṣo loke śrutavān balavānapi |",
    "T13n929_015:121": " na jayatyantakaṃ kaścinnājayannāpi jeṣyati ||60 ||",
    "T13n929_015:122": " sāmnā dānena bhedena daṇḍena niyamena vā |",
    "T13n929_015:123": " prāpto hi rabhaso mṛtyuḥ pratihantuṃ na śakyate ||61 ||",
    "T13n929_015:124": " tasmānnāyuṣi viśvāsaṃ cañcale kartumarhasi |",
    "T13n929_015:125": " nityaṃ harati kālo hi sthāviryaṃ na pratīkṣate ||62 ||",
    "T13n929_015:126": " niḥsāraṃ paśyato lokaṃ toyabudbuddurbalam |",
    "T13n929_015:127": " kasyāmaravitarko hi syādanunmattacetasaḥ ||63 ||",
    "T13n929_015:128": " tasmādeṣāṃ vitarkāṇāṃ prahāṇārthaṃ samāsataḥ |",
    "T13n929_015:129": " ānāpānasmṛtiṃ saumya viṣayīkartumarhasi ||64 ||",
    "T13n929_015:130": " ityanena prayogeṇa kāle sevitumarhasi |",
    "T13n929_015:131": " pratipakṣān vitarkāṇāṃ gadānāmagadāniva ||65 ||",
    "T13n929_015:132": " suvarṇahetorapi pāṃsudhāvakau vihāya pāṃsūn bṛhato yathāditaḥ |",
    "T13n929_015:133": " jahāti sūkṣmānapi tadviśuddhaye viśodhya hemāvayavān niyacchati ||66 ||",
    "T13n929_015:134": " vimokṣahetorapi yuktamānaso vihāya doṣān bṛhatastathāditaḥ |",
    "T13n929_015:135": " jahāti sūkṣmānapi tadviśuddhaye viśodhya dharmāvayavān niyacchati ||67 ||",
    "T13n929_015:136": " krameṇādbhiḥ śuddhaṃ kanakamiha pāṃsuvyavahitaṃ",
    "T13n929_015:137": " yathāgnau karmāraḥ pacati bhṛśamāvartayati ca |",
    "T13n929_015:138": " tathā yogācāro nipuṇamiha doṣavyavahitaṃ",
    "T13n929_015:139": " viśodhya kleśebhyaḥ śamayati manaḥ saṃkṣipati ca ||68 ||",
    "T13n929_015:140": " yathā ca svacchandādupanayati karmāśrayasukhaṃ",
    "T13n929_015:141": " suvarṇaṃ karmāro bahuvidhamalaṅkāravidhiṣu |",
    "T13n929_015:142": " manaḥśuddho bhikṣurvaśagatamabhijñāsvapi tathā",
    "T13n929_015:143": " yathecchaṃ yatrecchaṃ śamayati manaḥ prerayati ca ||69 ||",
    "T13n929_015:144": " saundarananda mahākāvye “vitarka-prahāṇa“ nāma pañcadaśa sarga samāpta |",
    "T13n929_016:0": " ṣoḍaśaḥ sargaḥ",
    "T13n929_016:1": " āryasatya",
    "T13n929_016:2": " evaṃ manodhāraṇayā krameṇa vyapohya kiñcit samupohya kiñcit |",
    "T13n929_016:3": " dhyānāni catvāryadhigamya yogī prāpnotyabhijñā niyamena pañca ||1 ||",
    "T13n929_016:4": " ṛddhipravekaṃ ca bahuprakāraṃ parasya cetaścaritāvabodham |",
    "T13n929_016:5": " atītajanmasmaraṇaṃ ca dīrghaṃ divye viśuddhe śruticakṣuṣī ca ||2 ||",
    "T13n929_016:6": " ataḥ paraṃ tattvaparikṣaṇena mano dadhātyāsravasaṃkṣayāya |",
    "T13n929_016:7": " tato hi duḥkhaprabhṛtīni samyak catvāri satyāni padānyavaiti ||3 ||",
    "T13n929_016:8": " bādhātmakaṃ duḥkhamidaṃ prasaktaṃ duḥkhasya hetuḥ prabhavātmako'yam |",
    "T13n929_016:9": " duḥkhakṣayo niḥsaraṇātmako'yaṃ trāṇātmako'yaṃ praśamāya mārgaḥ ||4 ||",
    "T13n929_016:10": " ityāryasatyānyavabudhya buddhyā catvāri samyak pratividhya caiva |",
    "T13n929_016:11": " sarvāsravān bhāvanayābhibhūya na jāyate śāntimavāpya bhūyaḥ ||5 ||",
    "T13n929_016:12": " abodhato hyaprativedhataśca tattvātmakasyāsya catuṣṭasya |",
    "T13n929_016:13": " bhavād bhavaṃ yāti na śantimeti saṃsāradolāmadhiruhya lokaḥ ||6 ||",
    "T13n929_016:14": " tasmājjarādervyasanasya mūlaṃ samāsato duḥkhamavaihi janma |",
    "T13n929_016:15": " sarvauṣadhīnāmiva bhūrbhavāya sarvāpadāṃ kṣetramidaṃ hi janma ||7 ||",
    "T13n929_016:16": " yajjanmarūpasya hi sendriyasya duḥkhasya tannaikavidhasya janma |",
    "T13n929_016:17": " yaḥ saṃbhavaścāsya samucchrayasya mṛtyośca rogasya ca saṃbhavaḥ saḥ ||8 ||",
    "T13n929_016:18": " sadvāpyasadvā viṣamiśramannaṃ yathā vināśāya na dhāraṇāya |",
    "T13n929_016:19": " loke tathā tiryaguparyadho vā duḥkhāya sarvaṃ na sukhāya janma ||9 ||",
    "T13n929_016:20": " jarādayo naikavidhāḥ prajānāṃ satyāṃ pravṛttau prabhavantyanarthāḥ |",
    "T13n929_016:21": " pravātsu ghoreṣvapi māruteṣu na hyaprasūtāstaravaścalanti ||10 ||",
    "T13n929_016:22": " ākāśayoniḥ pavano yathā hi yathā śamīgarbhaśayo hutāśaḥ |",
    "T13n929_016:23": " āpo yathāntarvasudhāśayāśca duḥkhaṃ tathā cittaśarīrayoniḥ ||11 ||",
    "T13n929_016:24": " apāṃ dravatvaṃ kaṭhinatvamurvyā vāyoścalatvaṃ dhruvamauṣṇyamagneḥ |",
    "T13n929_016:25": " yathā svabhāvo hi tathā svabhāvo duḥkhaṃ śarīrasya ca cetasaśca ||12 ||",
    "T13n929_016:26": " kāye sati vyādhijarādi duḥkhaṃ kṣuttarṣavarṣoṣṇahimādi caiva |",
    "T13n929_016:27": " rūpāśrite cetasi sānubandhe śokāratikrodhabhayādi duḥkham ||13 ||",
    "T13n929_016:28": " pratyakṣamālokya ca janmaduḥkhaṃ duḥkhaṃ tathātītamapīti viddhi |",
    "T13n929_016:29": " yathā ca tadduḥkhamidaṃ ca duḥkhaṃ duḥkhaṃ tathānāgatamapyavehi ||14 ||",
    "T13n929_016:30": " bījasvabhāvo hi yatheha dṛṣṭo bhūto'pi bhavyo'pi tathānumeyaḥ |",
    "T13n929_016:31": " pratyakṣataśca jvalano yathoṣṇo bhūto'pi bhavyo'pi tathoṣṇa eva ||15 ||",
    "T13n929_016:32": " tannāmarūpasya guṇānurūpaṃ yatraiva nirvṛttirudāravṛtta |",
    "T13n929_016:33": " tatraiva duḥkhaṃ na hi tadvimuktaṃ duḥkhaṃ bhaviṣyatyabhavad bhaved vā ||16 ||",
    "T13n929_016:34": " pravṛttiduḥkhasya ca tasya loke tṛṣṇādayo doṣagaṇā nimittam |",
    "T13n929_016:35": " naiveśvaro na prakṛtirnaṃ kālo nāpo svabhāvo na vidhiryadṛcchā ||17 ||",
    "T13n929_016:36": " jñātavyametena ca kāraṇena lokasya doṣebhya iti pravṛttiḥ |",
    "T13n929_016:37": " yasmānmriyante sarajastamaskā na jāyate vītarajastamaskaḥ ||18 ||",
    "T13n929_016:38": " icchāviśeṣe sati tatra tatra yānāsanāderbhavati prayogaḥ |",
    "T13n929_016:39": " yasmādatastarṣavaśāttathaiva janma prajānāmiti veditavyam ||19 ||",
    "T13n929_016:40": " sattvānyabhiṣvaṅgavaśāni dṛṣṭvā svajātiṣu prītiparāṇyatīva |",
    "T13n929_016:41": " abhyāsayogādupapāditāni taireva doṣairiti tāni viddhi ||20 ||",
    "T13n929_016:42": " krodhapraharṣādibhirāśrayāṇāmutpadyate ceha yathā viśeṣaḥ |",
    "T13n929_016:43": " tathaiva janmasvapi naikarūpo nirvartate kleśakṛto viśeṣaḥ ||21 ||",
    "T13n929_016:44": " doṣādhike janmani tīvradoṣa utpadyate rāgiṇi tīvrarāgaḥ |",
    "T13n929_016:45": " mohādhike mohabalādhikaśca tadalpadoṣe ca tadalpadoṣaḥ ||22 ||",
    "T13n929_016:46": " phalaṃ hi yādṛk samavaiti sākṣāt tadāgamād bījamavaityatītam |",
    "T13n929_016:47": " avetya bījaprakṛtiṃ ca sākṣādanāgataṃ tatphalamabhyupaiti ||23 ||",
    "T13n929_016:48": " doṣakṣayo jātiṣu yāsu yasya vairāgyatastāsu na jāyate saḥ |",
    "T13n929_016:49": " doṣāśayastiṣṭhati yasya yatra tasyopapattirvivaśasya tatra ||24 ||",
    "T13n929_016:50": " tajjanmano naikavidhasya saumya tṛṣṇādayo hetava ityavetya |",
    "T13n929_016:51": " tāṃśchindhi duḥkhād yadi nirmumukṣā kāryakṣayaḥ kāraṇasaṃkṣayāddhi ||25 ||",
    "T13n929_016:52": " duḥkhakṣayo hetuparikṣayācca śāntaṃ śivaṃ sākṣikuruṣva dharmaṃ |",
    "T13n929_016:53": " tṛṣṇāvirāgaṃ layanaṃ nirodhaṃ sanātanaṃ trāṇamahāryamāryam ||26 ||",
    "T13n929_016:54": " yasminna jātirna jarā na mṛtyurna vyādhayo nāpriyasaṃprayogaḥ |",
    "T13n929_016:55": " necchāvipanna priyaviprayogaḥ kṣemaṃ padaṃ naiṣṭhikamacyutaṃ tat ||27 ||",
    "T13n929_016:56": " dīpo yathā nirvṛtimabhyupeto naivāvaniṃ gacchati nāntarikṣam |",
    "T13n929_016:57": " diśaṃ na kāṃcid vidiśaṃ na kāṃcit snehakṣayāt kevalameti śāntim ||28 ||",
    "T13n929_016:58": " evaṃ kṛtī nirvṛtimabhyupeto naivāvaniṃ gacchati nāntarikṣam |",
    "T13n929_016:59": " diśaṃ na kāṃcid vidiśaṃ na kāṃcit kleśakṣayāt kevalameti śāntim ||29 ||",
    "T13n929_016:60": " asyābhyupāyo'dhigamāya mārgaḥ prajñātrikalpaḥ praśamadvikalpaḥ |",
    "T13n929_016:61": " sa bhāvanīyo vidhivad budhena śīle śucau tripramukhe sthitena ||30 ||",
    "T13n929_016:62": " vākkarma samyak sahākāyakarma yathāvadājīvanayaśca śuddhaḥ |",
    "T13n929_016:63": " idaṃ trayaṃ vṛttavidhau pravṛttaṃ śīlāśrayaṃ karmaparigrahāya ||31 ||",
    "T13n929_016:64": " satyeṣu duḥkhādiṣu dṛṣṭirāryā samyagvitarkaśca parākramaśca |",
    "T13n929_016:65": " idaṃ trayaṃ jñānavidhau pravṛttaṃ prajñāśrayaṃ kleśaparikṣayāya ||32 ||",
    "T13n929_016:66": " nyāyena satyādhigamāya yuktā samyak smṛtiḥ samyagatho samādhiḥ |",
    "T13n929_016:67": " idaṃ dvayaṃ yogavidhau pravṛttaṃ śamāśrayaṃ cittaparigrahāya ||33 ||",
    "T13n929_016:68": " kleśāṃkurānna pratanoti śīlaṃ bījāṅkurān kāla ivātivṛttaḥ |",
    "T13n929_016:69": " śucau hi śīle puruṣasya doṣā manaḥ salajjā iva dharṣayanti ||34 ||",
    "T13n929_016:70": " kleśāṃstu viṣkambhayate samādhirvegānivādrirmahato nadīnām |",
    "T13n929_016:71": " sthite samādhau hi na dharṣayanti doṣā bhujaṃgā iva mantrabaddhāḥ ||35 ||",
    "T13n929_016:72": " prajñā tvaśeṣeṇa nihanti doṣāṃstīradrumān prāvṛṣi nimnageva |",
    "T13n929_016:73": " dagdhā yayā na prabhavanti doṣā vajrāgninevānusṛtena vṛkṣāḥ ||36 ||",
    "T13n929_016:74": " triskandhametaṃ pravigāhya mārgaṃ praspaṣṭamaṣṭāṅgamahāryamāryam |",
    "T13n929_016:75": " duḥkhasya hetūn prajahāti doṣān prāpnoti cātyantaśivaṃ padaṃ tat ||37 ||",
    "T13n929_016:76": " asyopacāre dhṛtirārjavaṃ ca hrīrapramādaḥ praviviktatā ca |",
    "T13n929_016:77": " alpecchatā tuṣṭirasaṃgatā ca lokapravṛttāvaratiḥ kṣamā ca ||38 ||",
    "T13n929_016:78": " yāthātmyato vindati yo hi duḥkhaṃ tasyodbhavaṃ tasya ca yo nirodham |",
    "T13n929_016:79": " āryeṇa mārgeṇa sa śāntimeti kalyāṇamitraiḥ saha vartamānaḥ ||39 ||",
    "T13n929_016:80": " yo vyādhito vyādhimavaiti samyag vyādhernidānaṃ ca tadauṣadhaṃ ca |",
    "T13n929_016:81": " ārogyamāpnoti hi so'cireṇa mitrairabhijñairupacaryamāṇaḥ ||40 ||",
    "T13n929_016:82": " tadvyādhisaṃjñāṃ kuru duḥkhasatye doṣeṣvapi vyādhinidānasaṃjñām |",
    "T13n929_016:83": " ārogyaṃjñāṃ ca nirodhasatye bhaiṣajyasaṃjñāmapi mārgasatye ||41 ||",
    "T13n929_016:84": " tasmāt pravṛttiṃparigaccha duḥkhaṃ pravartakānapyavagaccha doṣān |",
    "T13n929_016:85": " nivṛttimāgaccha ca tannirodhaṃ nivartakaṃ cāpyavagaccha mārgam ||42 ||",
    "T13n929_016:86": " śirasyatho vāsasi saṃpradīpte satyāvabodhāya mativicāryā |",
    "T13n929_016:87": " dagdhaṃ jagat satyanayaṃ hyadṛṣṭvā pradahyate saṃprati dhakṣyate ca ||43 ||",
    "T13n929_016:88": " yadaiva yaḥ paśyati nāmarūpaṃ kṣayīti taddarśanamasya samyak |",
    "T13n929_016:89": " samyak ca nirvedamupaiti paśyan nandīkṣayācca kṣayameti rāgaḥ ||44 ||",
    "T13n929_016:90": " tayośca nandīrajasoḥ kṣayeṇa samyagvimuktaṃ pravadāmi cetaḥ |",
    "T13n929_016:91": " samyagvimuktirmanasaśca tābhyāṃ na cāsya bhūyaḥ karaṇīyamasti ||45 ||",
    "T13n929_016:92": " yathāsvabhāvena hi nāmarūpaṃ taddhetumevāstagamaṃ ca tasya |",
    "T13n929_016:93": " vijānataḥ pasyata eva cāhaṃ bravīmi samyak kṣayamāsravāṇām ||46 ||",
    "T13n929_016:94": " tasmāt paraṃ saumya vidhāya vīryaṃ śīghraṃ ghaṭasvāstravasaṃkṣayāya |",
    "T13n929_016:95": " duḥkhānanityāṃśca nirātmakāṃśca dhātūn viśeṣeṇa parīkṣamāṇaḥ ||47 ||",
    "T13n929_016:96": " dhātūn hi ṣaḍ bhūsalilānalādīn sāmānyataḥ svena ca lakṣaṇena |",
    "T13n929_016:97": " avaiti yo nānyamavaiti tebhyaḥ so'tyantikaṃ mokṣamavaiti tebhyaḥ ||48 ||",
    "T13n929_016:98": " kleśaprahāṇāya ca niścitena kālo'bhyupāyasśca parīkṣitavyaḥ |",
    "T13n929_016:99": " yogo'pyakāle hyanupāyataśca bhavatyanarthāya na tadguṇāya ||49 ||",
    "T13n929_016:100": " ajātavatsāṃ yadi gāṃ duhīta naivāpnuyāt kṣīramakāladohī |",
    "T13n929_016:101": " kāle'pi vā syānna payo labheta mohena śṛṅgād yadi gāṃ duhīta ||50 ||",
    "T13n929_016:102": " ārdrācca kāṣṭhājjvalanābhikāmo naiva prayatnādapi vahnimṛcchet |",
    "T13n929_016:103": " kāṣṭhācca śuṣkādapi pātanena naivāgnimāpnotyanupāyapūrvam ||51 ||",
    "T13n929_016:104": " taddeśakālau vidhivat parīkṣya yogasya mātrāmapi cābhyupāyam |",
    "T13n929_016:105": " balābale cātmani saṃpradhārya kāryaḥ prayatno na tu tadviruddhaḥ ||52 ||",
    "T13n929_016:106": " pragrāhakaṃ yattu nimittamuktamuddhanyamāne hṛdi tanna sevyam |",
    "T13n929_016:107": " evaṃ hi cittaṃ praśama na yāti pravāyunā vahniriveryamāṇaḥ ||53 ||",
    "T13n929_016:108": " śamāya yat syānniyataṃ nimittaṃ jātoddhave cetasi tasya kālaḥ |",
    "T13n929_016:109": " evaṃ hi cittaṃ praśamaṃ niyacchet pradīpyamāno'gnirivodakena ||54 ||",
    "T13n929_016:110": " śamāvahaṃ yanniyataṃ nimittaṃ sevyaṃ na taccetasi līyamāne |",
    "T13n929_016:111": " evaṃ hi bhūyo layameti cittamanīryamāṇo'gnirivālpasāraḥ ||55 ||",
    "T13n929_016:112": " pragrāhakaṃ yanniyataṃ nimittaṃ layaṃ gate cetasi tasya kālaḥ |",
    "T13n929_016:113": " kriyāsamarthaṃ hi manastathā syānmandāyamāno'gnirivendhanena ||56 ||",
    "T13n929_016:114": " aupekṣikaṃ nāpi nimittamiṣṭaṃ layaṃ gate cetasi soddhave vā |",
    "T13n929_016:115": " evaṃ hi tīvraṃ janayedanarthamupekṣito vyādhirivāturasya ||57 ||",
    "T13n929_016:116": " yatsyādupekṣāniyataṃ nimittaṃ sāmyaṃ gate cetasi tasya kālaḥ |",
    "T13n929_016:117": " evaṃ hi kṛtyāya bhavetprayogo ratho vidheyāśva iva prayātaḥ ||58 ||",
    "T13n929_016:118": " rāgoddhavavyākulite'pi citte maitropasaṃhāravidhirna kāryaḥ |",
    "T13n929_016:119": " rāgātmako muhyati maitrayā hi snehaṃ kaphakṣobha ivopayujya ||59 ||",
    "T13n929_016:120": " rāgoddhate cetasi dhairyametya niṣevitavyaṃ tvaśubhaṃ nimittam |",
    "T13n929_016:121": " rāgātmako hyevamupaiti śarma kaphātmako rūkṣamivopayujya ||60 ||",
    "T13n929_016:122": " vyāpādadoṣeṇa manasyudīrṇe na sevitavyaṃ tvaśubhaṃ nimittam |",
    "T13n929_016:123": " dveṣātmakasya hyaśubhā vadhāya pittātmanastīkṣṇa ivopacāraḥ ||61 ||",
    "T13n929_016:124": " vyāpādadoṣakṣubhite tu citte sevyā svapakṣopanayena maitrī |",
    "T13n929_016:125": " dveṣātmano hi praśamāya maitrī pittātmanaḥ śīta ivopacāraḥ ||62 ||",
    "T13n929_016:126": " mohānubaddhe manasaḥ pracāre maitrāśubhā vaiva bhavatyayogaḥ |",
    "T13n929_016:127": " tābhyāṃ hi saṃmohamupaiti bhūyo vāyvātmako rūkṣamivopanīya ||63 ||",
    "T13n929_016:128": " mohātmikāyāṃ manasaḥ pravṛttau sevyastvidampratyayatāvihāraḥ |",
    "T13n929_016:129": " mūḍhe manasyeṣa hi śāntimārgo vāyvātmake snigdha ivopacāraḥ ||64 ||",
    "T13n929_016:130": " ulkāmukhasthaṃ hi yathā suvarṇaṃ suvarṇakāro dhamatīha kāle |",
    "T13n929_016:131": " kāle pariprokṣayate jalena krameṇa kāle samupekṣate ca ||65 ||",
    "T13n929_016:132": " dahet suvarṇaṃ hi dhamannakāle jale kṣipan saṃśameyedakāle |",
    "T13n929_016:133": " na cāpi samyak paripākamenaṃ nayedakāle samupekṣamāṇaḥ ||66 ||",
    "T13n929_016:134": " saṃpragrahasya praśamasya caiva tathaiva kāle samupekṣaṇasya |",
    "T13n929_016:135": " samyaṅ nimittaṃ manasā tvavekṣyaṃ nāśo hi yatno'pyanupāyapūrvaḥ ||67 ||",
    "T13n929_016:136": " ityevamanyāyanivartanaṃ ca nyāyaṃ ca tasmai sugato babhāṣe |",
    "T13n929_016:137": " bhūyaśca tattaccaritaṃ viditvā vitarkahānāya viodhīnuvāca ||68 ||",
    "T13n929_016:138": " yathā bhiṣak pittakaphānilānāṃ ya eva kopaṃ samupaiti doṣaḥ |",
    "T13n929_016:139": " śamāya tasyaiva vidhiṃ vidhatte vyadhatta doṣeṣu tathaiva buddhaḥ ||69 ||",
    "T13n929_016:140": " ekena kalpena sacenna hanyāt svabhyastabhāvādasubhān vitarkān |",
    "T13n929_016:141": " tato dvitīyaṃ kramāmarabheta na tveva heyo guṇavān prayogaḥ ||70 ||",
    "T13n929_016:142": " anādikālopacitātmakatvād balīyasaḥ kleśagaṇasya caiva |",
    "T13n929_016:143": " samyak prayogasya ca duṣkaratvācchettuṃ na śakyāḥ sahasā hi doṣāḥ ||71 ||",
    "T13n929_016:144": " aṇvyā yathāṇyā vipulāṇiranyā nirvāhyate tadviduṣā nareṇa |",
    "T13n929_016:145": " tadvattadevākuśalaṃ nimittaṃ kṣipennimittāntarasevanena ||72 ||",
    "T13n929_016:146": " tathāpyathādhyātmanavagrahatvānnaivopaśāmyedaśubho vitarkaḥ |",
    "T13n929_016:147": " heyaḥ sa taddoṣaparīkṣaṇena saśvāpado mārga ivādhvagena ||73 ||",
    "T13n929_016:148": " yathā kṣudhārto'pi viśeṣa pṛktaṃ jijīviṣurnecchati bhoktumannam |",
    "T13n929_016:149": " tathaiva doṣāvahamityavetya jahāti vidvānaśubhaṃ nimittam ||74 ||",
    "T13n929_016:150": " na doṣataḥ paśyati yo hi doṣaṃ kastaṃ tato vārayituṃ samarthaḥ |",
    "T13n929_016:151": " guṇaṃ guṇe paśyati yaśca yatra sa vāryamāṇo'pi tataḥ prayāti ||75 ||",
    "T13n929_016:152": " vyapatrapante hi kulaprasūtā manaḥpracārairaśubhaiḥ pravṛtaiḥ |",
    "T13n929_016:153": " kaṇṭhe manasvīva yuvā vapuṣmānacākṣuṣairaprayatairviṣaktaiḥ ||76 ||",
    "T13n929_016:154": " nirdhūyamānāstvatha leśato'pi tiṣṭheyurevākuśalā vitarkāḥ |",
    "T13n929_016:155": " kāryāntarairadhyayanakriyādyaiḥ sevyo vidhirvismaraṇāya teṣām ||77 ||",
    "T13n929_016:156": " svaptavyamapyeva vicakṣaṇena kāyaklamo vāpi niṣevitavyaḥ |",
    "T13n929_016:157": " na tveva saṃcintyamasannimittaṃ yatrāvasaktasya bhavedanarthaḥ ||78 ||",
    "T13n929_016:158": " yathā hi bhīto niśi taskarebhyo dvāraṃ priyebhyo'pi na dātumicchet |",
    "T13n929_016:159": " prājñastathā saṃharati prayogaṃ samaṃ śubhasyāpyaśubhasya doṣaiḥ ||79 ||",
    "T13n929_016:160": " evaṃ prakārairapi yadyupāyairnivāryamāṇā na parāṅmukhāḥ syuḥ |",
    "T13n929_016:161": " tato yathāśthūlanivarhaṇena suvarṇadoṣā iva te praheyāḥ ||80 ||",
    "T13n929_016:162": " drutaprayāṇaprabhṛtīṃśca tīkṣṇāt kāmaprayogāt parikhidyamānaḥ |",
    "T13n929_016:163": " yathā naraḥ saṃśrayate tathaiva prājñena doṣeṣvapi vartitavyam ||81 ||",
    "T13n929_016:164": " te cedalabdhapratipakṣabhāvā naivopaśāmyeyurasadvitarkāḥ |",
    "T13n929_016:165": " muhūrtamapyaprativadhyamānā gṛhe bhujaṃgā iva nādhivāsyāḥ ||82 ||",
    "T13n929_016:166": " dante'pi dantaṃ praṇidhāya kāmaṃ tālvagramutpīḍya ca jivhayāpi |",
    "T13n929_016:167": " cittena cittaṃ parigṛhya cāpi kāryaḥ prayatno na tu te'nuvṛttāḥ ||83 ||",
    "T13n929_016:168": " kimatra citraṃ yadi vītamoho vanaṃ gataḥ svasthamanā na muhyet |",
    "T13n929_016:169": " ākṣipyamāṇo hṛdi tannimittairna kṣobhyate yaḥ sa kṛtī sa dhīraḥ ||84 ||",
    "T13n929_016:170": " tadāryasatyādhigamāya pūrvaṃ viṃśodhayānena nayena mārgam |",
    "T13n929_016:171": " yātrāgataḥ śatruvinigrahārthaṃ rājeva lakṣmīmajitāṃ jigīṣan ||85 ||",
    "T13n929_016:172": " etānyaraṇyānyabhitaḥ śivāni yogānukūlānyajaneritāni |",
    "T13n929_016:173": " kāyasya kṛtvā pravivekamātraṃ kleśaprahāṇāya bhajasva mārgam ||86 ||",
    "T13n929_016:174": " kauṇḍinyanandakṛmilāniruddhāstiṣyopasenau vimalo'tha rādhaḥ |",
    "T13n929_016:175": " bāṣpottarau dhautakimoharājau kātyāyanadravyapilindavatsāḥ ||87 ||",
    "T13n929_016:176": " bhaddālibhadrāyaṇasarpadāsasubhūtigodattasujātavatsāḥ |",
    "T13n929_016:177": " saṃgrāmajid bhadrajidaśvajicca śroṇaśca śoṇaśca ca koṭikarṇaḥ ||88 ||",
    "T13n929_016:178": " kṣemājito nandakanandamātāvupālivāgīśayaśoyaśodāḥ |",
    "T13n929_016:179": " mahāvhayo valkalirāṣṭrapālau sudarśanasvāgatamedhikāśca ||89 ||",
    "T13n929_016:180": " sa kapphinaḥ kāśyapa auruvilvo mahāmahākāśyapatiṣyanandāḥ |",
    "T13n929_016:181": " pūrṇaśca pūrṇaśca sa pūrṇakaśca śonāparāntaśca sa pūrṇa eva ||90 ||",
    "T13n929_016:182": " śāradvatīputrasubāhucundāḥ kondeyakāpyabhṛgukuṇṭhadhānāḥ |",
    "T13n929_016:183": " saśaivalau revatakauṣṭhilau ca maudgalyagotraśca gavāṃpatiśca ||91 ||",
    "T13n929_016:184": " yaṃ vikramaṃ yogavidhāvakurvaṃstameva śīghraṃ vidhivat kuruṣva |",
    "T13n929_016:185": " tataḥ padaṃ prāpsyasi tairavāptaṃ sukhāvṛtaistvaṃ niyataṃ yaśaśca ||92 ||",
    "T13n929_016:186": " dravyaṃ yathā syat kaṭukaṃ rasena taccopayuktaṃ madhuraṃ vipāke |",
    "T13n929_016:187": " tathaiva vīryaṃ kaṭukaṃ śrameṇa tasyārtha siddhyai madhuro vipākaḥ ||93 ||",
    "T13n929_016:188": " vīryaṃ paraṃ kāryakṛtau hi mūlaṃ vīryādṛte kācana nāsti siddhiḥ |",
    "T13n929_016:189": " udeti vīryādiha sarvasaṃpannirvīryatā cet sakalaśca pāpmā ||94 ||",
    "T13n929_016:190": " alabdhasyālābho niyatamupalabdhasya vigama-",
    "T13n929_016:191": " stathaivātmāvajñā kṛpaṇamadhikebhyaḥ paribhavaḥ |",
    "T13n929_016:192": " tamo nistejastvaṃ śrutiniyamatuṣṭivyuparamo",
    "T13n929_016:193": " nṛṇāṃ nirvīryāṇāṃ bhavati vinipātaśca bhavati ||95 ||",
    "T13n929_016:194": " nayaṃ śrutvā śakto yadayamabhivṛddhiṃ na labhate",
    "T13n929_016:195": " paraṃ dharmaṃ jñātvā yadupari nivāsaṃ na labhate |",
    "T13n929_016:196": " gṛhaṃ tyaktvā muktau yadayamupaśāntiṃ na labhate |",
    "T13n929_016:197": " nimittaṃ kausīdyaṃ bhavati puruṣasyātra na ripuḥ ||96 ||",
    "T13n929_016:198": " anikṣiptotsāho yadi khanati gāṃ vāri labhate |",
    "T13n929_016:199": " prasaktaṃ vyāmathnan jvalanamaraṇibhyāṃ janayati |",
    "T13n929_016:200": " prayuktā yoge tu dhruvamupalabhante śramaphalaṃ",
    "T13n929_016:201": " drutaṃ nityaṃ yāntyo girimapi hi bhindanti saritaḥ ||97 ||",
    "T13n929_016:202": " kṛṣṭvā gāṃ paripālya ca śramaśatairaśnoti sasyaśriyaṃ",
    "T13n929_016:203": " yatnena pravigāhya sāgarajalaṃ ratnaśriyā krīḍati |",
    "T13n929_016:204": " śatrūṇāmavadhūya vīryamiṣubhirbhuṅkte narendraśriyaṃ",
    "T13n929_016:205": " tadvīryaṃ kuru śāntaye viniyataṃ vīrye hi sarvarddhayaḥ ||98 ||",
    "T13n929_016:206": " saundarananda mahākāvye “āryasatya“ nāma ṣoḍaśa sarga samāpta |",
    "T13n929_017:0": " saptadaśaḥ sargaḥ",
    "T13n929_017:1": " amṛta-prāpti",
    "T13n929_017:2": " athaivamādeśitatattvamārgo nandastadā prāptavimokṣamārgaḥ |",
    "T13n929_017:3": " sarveṇa bhāvena gurau praṇamya kleśaprahāṇāya vanaṃ jagāma ||1 ||",
    "T13n929_017:4": " tatrāvakāśaṃ mṛdunīlaśaṣpaṃ dadarśa śāntaṃ taruṣaṇḍavantam |",
    "T13n929_017:5": " niḥśabdayā nimnagayopagūḍhaṃ vaiḍūryanīlodakayā vahantyā ||2 ||",
    "T13n929_017:6": " sa pādayostatra vidhāya śaucaṃ śucau śive śrīmati vṛkṣamūle |",
    "T13n929_017:7": " mokṣāya baddhvā vyavasāyakakṣāṃ paryaṅkamaṅkāvahitaṃ babandha ||3 ||",
    "T13n929_017:8": " ṛjuṃ samagraṃ praṇidhāya kāyaṃ kāye smṛtiṃ cābhimukhīṃ vidhāya |",
    "T13n929_017:9": " sarvendriyāṇyātmani saṃnidhāya sa tatra yogaṃ prayataḥ prapede ||4 ||",
    "T13n929_017:10": " tataḥ sa tattvaṃ nikhilaṃ cikīrṣurmokṣānukūlāṃśca vidhīṃścikīrṣan |",
    "T13n929_017:11": " jñānena śīlena śamena caiva cacāra cetaḥ parikarmabhūmau ||5 ||",
    "T13n929_017:12": " saṃdhāya dhairyaṃ praṇidhāya vīryaṃ vyapohya saktiṃ parigṛhya śaktim |",
    "T13n929_017:13": " praśāntacetā niyamasthacetāḥ svasthastatobhūd viṣayeṣvanāsthaḥ ||6 ||",
    "T13n929_017:14": " ātaptabuddheḥ prahitātmano'pi svabhyastabhāvādatha kāmasaṃjñā |",
    "T13n929_017:15": " paryākulaṃ tasya manaścakāra prāvṛṭsu vidyujjalamāgateva ||7 ||",
    "T13n929_017:16": " sa paryavasthānamavetya sadyaścikṣepa tāṃ dharmavighātakartrīm |",
    "T13n929_017:17": " priyāmapi krodhaparītacetā nārīmivodvṛttaguṇāṃ manasvī ||8 ||",
    "T13n929_017:18": " ārabdhavīryasya manaḥśamāya bhūyastu tasyākuśalo vitarkaḥ |",
    "T13n929_017:19": " vyādhipraṇāśāya niviṣṭavuddherupadravo ghora ivājagāma ||9 ||",
    "T13n929_017:20": " sa tadvighātāya nimittamanyad yogānukūlaṃ kuśalaṃ prapede |",
    "T13n929_017:21": " ārtāyanaṃ kṣīṇabalo balasthaṃ nirasyamāno balināriṇeva ||10 ||",
    "T13n929_017:22": " puraṃ vidhāyānuvidhāya daṇḍaṃ mitrāṇi saṃgṛhya ripūn vigṛhya |",
    "T13n929_017:23": " rājā yathāpnoti hi gāmapūrvāṃ nītirmumukṣorapi saiva yoge ||11 ||",
    "T13n929_017:24": " vimokṣakāmasya hi yogino'pi manaḥ puraṃ jñānavidhiśca daṇḍaḥ |",
    "T13n929_017:25": " guṇāśca mitrāṇyarayaśca doṣā bhūmirvimuktiryatate yadartham ||12 ||",
    "T13n929_017:26": " sa duḥkhajālānmahato mumukṣurvimokṣamārgādhigame vivikṣuḥ |",
    "T13n929_017:27": " panthānmāryaṃ paramaṃ didṛkṣuḥ śamaṃ yayau kiṃcidupāttacakṣuḥ ||13 ||",
    "T13n929_017:28": " yaḥ syānniketastamaso'niketaḥ śrutvāpi tattvaṃ sa bhavet pramattaḥ |",
    "T13n929_017:29": " yasmāttu mokṣāya sa pātrabhūtastasmānmanaḥ svātmani saṃjahāra ||14 ||",
    "T13n929_017:30": " sambhārataḥ pratyayataḥ svabhāvādāsvādato doṣaviśeṣataśca |",
    "T13n929_017:31": " athātmavānniḥsaraṇātmataśca dharmeṣu cakre vidhivat parīkṣām ||15 ||",
    "T13n929_017:32": " sa rūpiṇaṃ kṛtsnamarūpiṇaṃ ca sāraṃ didṛkṣurvicikāya kāyam |",
    "T13n929_017:33": " athāśuciṃ duḥkhamanityamasvaṃ nirātmakaṃ caiva cikāya kāyam ||16 ||",
    "T13n929_017:34": " anityatastatra hi śūnyataśca nirātmato duḥkhata eva cāpi |",
    "T13n929_017:35": " mārgapravekeṇa sa laukikena kleśadrumaṃ saṃcalayāṃcakāra ||17 ||",
    "T13n929_017:36": " yasmādabhūtvā bhavatīha sarvaṃ bhutvā ca bhūyo na bhavatyavaśyam |",
    "T13n929_017:37": " sahetukaṃ ca kṣayi hetumacca tasmādanityaṃ jagadityavindat ||18 ||",
    "T13n929_017:38": " yataḥ prasūtasya ca karmayogaḥ prasajyate bandhavighātahetuḥ |",
    "T13n929_017:39": " duḥkhapratīkāravidhau sukhākhye tato bhavaṃ duḥkhamiti vyapaśyat ||19 ||",
    "T13n929_017:40": " yataśca saṃskāragataṃ viviktaṃ na kārakaḥ kaścana vedako vā |",
    "T13n929_017:41": " samagryataḥ saṃbhavati pravṛttiḥ śūnyaṃ tato lokamimaṃ dadarśa ||20 ||",
    "T13n929_017:42": " yasmānnirīhaṃ jagadasvatantraṃ naiśvaryamekaḥ kurute kriyāsu |",
    "T13n929_017:43": " tattatpratītya prabhavanti bhāvā nirātmakaṃ tena viveda lokam ||21 ||",
    "T13n929_017:44": " tataḥ sa vātaṃ vyajanādivoṣṇe kāṣṭhāśritaṃ nirmathanādivāgnim |",
    "T13n929_017:45": " antaḥkṣitisthaṃ khananādivāmbho lokottaraṃ vartma durāpamāpa ||22 ||",
    "T13n929_017:46": " sajjñānacāpaḥ smṛtivarma baddhvā viśuddhaśīlavratavāhanasthaḥ |",
    "T13n929_017:47": " kleśāribhiścittaraṇājirasthaiḥ sārdhaṃ yuyutsurvijayāya tasthau ||23 ||",
    "T13n929_017:48": " tataḥ sa bodhyaṅgaśitāttaśastraḥ samyak-pradhānottamavāhanasthaḥ |",
    "T13n929_017:49": " mārgāṅgamātaṅgavatā balena śanaiḥ śanaiḥ kleśacamūṃ jagāhe ||24 ||",
    "T13n929_017:50": " sa smṛtyupasthānamayaiḥ pṛṣatkaiḥ śatrūn viparyāsamayān kṣaṇena |",
    "T13n929_017:51": " duḥkhasya hetūṃścaturaścaturbhiḥ svaiḥ svaiḥ pracārāyatanairdadāra ||25 ||",
    "T13n929_017:52": " āryairbalaiḥ pañcabhireva pañca cetaḥkhilānyapratimairbabhañja |",
    "T13n929_017:53": " mithyāṅganāgāṃśca tathāṅganāgairvinirdudhāvāṣṭabhireva so'ṣṭau ||26 ||",
    "T13n929_017:54": " athātmadṛṣṭiṃ sakalāṃ vidhūya caturṣu satyeṣvakathaṃkathaḥ san |",
    "T13n929_017:55": " viśuddhaśīlavratadṛṣṭadharmā dharmasya pūrvāṃ phalabhūmimāpa ||27 ||",
    "T13n929_017:56": " sa darśanādāryacatuṣṭayasya kleśaikadeśasya ca viprayogāt |",
    "T13n929_017:57": " pratyātmikāccāpi viśeṣalābhāt pratyakṣato jñānisukhasya caiva ||28 ||",
    "T13n929_017:58": " dārḍhyāt prasādasya dhṛteḥ sthiratvāt satyeṣvasaṃmūḍhatayā caturṣu |",
    "T13n929_017:59": " śīlasya cācchidratayottamasya niḥsaṃśayo dharmavidhau babhūva ||29 ||",
    "T13n929_017:60": " kudṛṣṭijālena sa viprayukto lokaṃ tathābhūtamavekṣamāṇaḥ |",
    "T13n929_017:61": " jñānāśrayāṃ prītimupājagāma bhūyaḥ prasādaṃ ca gurāviyāya ||30 ||",
    "T13n929_017:62": " yo hi pravṛttiṃ niyatāmavaiti nivānyahetoriha nāpyahetoḥ |",
    "T13n929_017:63": " pratītya tattatsamavaiti tattatsa naiṣṭhikaṃ paśyati dharmamāryam ||31 ||",
    "T13n929_017:64": " śāntaṃ śivaṃ nirjarasaṃ virāgaṃ niḥśreyasaṃ paśyati yaśca dharmam |",
    "T13n929_017:65": " tasyopadeṣṭāramathāryavaryaṃ sa prekṣate buddhamavāptacakṣuḥ ||32 ||",
    "T13n929_017:66": " yathopadeśena śivena mukto rogādarogo bhiṣajaṃ kṛtajñaḥ |",
    "T13n929_017:67": " anusmaran paśyati cittadṛṣṭyā maitryā ca śāstrajñatayā ca tuṣṭaḥ ||33 ||",
    "T13n929_017:68": " āryeṇa mārgeṇa tathaiva muktastathāgataṃ tattvavidāryatattvaḥ |",
    "T13n929_017:69": " anusmaran paśyati kāyasākṣī maitryā ca sarvajñatayā ta tuṣṭaḥ ||34 ||",
    "T13n929_017:70": " sa nāśakairdṛṣṭigatairvimuktaḥ paryantamālokya punarbhavasya |",
    "T13n929_017:71": " bhaktvā ghṛṇāṃ kleśavijṛmbhiteṣu mṛtyorna tatrāsa na durgatibhyaḥ ||35 ||",
    "T13n929_017:72": " tvaksnāyumedorudhirāsthimāṃsakeśādināmedhyagaṇena pūrṇam |",
    "T13n929_017:73": " tataḥ sa kāyaṃ samavekṣamāṇaḥ sāraṃ vicintyāṇvapi nopalebhe ||36 ||",
    "T13n929_017:74": " sa kāmarāgapratighau sthirātmā tenaiva yogena tanū cakāra |",
    "T13n929_017:75": " kṛtvā mahoraskatanustanū tau prāpa dvitīyaṃ phalamāryadharme ||37 ||",
    "T13n929_017:76": " sa lobhacāpaṃ parikalpabāṇaṃ rāgaṃ mahāvairiṇamalpaśeṣam |",
    "T13n929_017:77": " kāyasvabhāvādhigataurbibheda yogāyudhāstrairaśubhāpṛṣatkaiḥ ||38 ||",
    "T13n929_017:78": " dveṣāyudhaṃ krodhavikīrṇabāṇaṃ vyāpādamantaḥprasavaṃ sapatnam |",
    "T13n929_017:79": " maitrīpṛṣatkairdhṛtitūṇasaṃsthaiḥ kṣamādhanurjyāvisṛtairjaghāna ||39 ||",
    "T13n929_017:80": " mūlānyatha trīṇyaśubhasya vīrastribhirvimokṣāyatanaiścakarta |",
    "T13n929_017:81": " camūmukhasthān dhṛtakārmukāṃstrīnarīnivāristribhirāyasāgraiḥ ||40 ||",
    "T13n929_017:82": " sa kāmadhātoḥ samatikramāya pārṣṇigrahāṃstānabhibhūya śatrūn |",
    "T13n929_017:83": " yogādanāgāmiphalaṃ prapadya dvārīva nirvāṇapurasya tasthau ||41 ||",
    "T13n929_017:84": " kāmairviviktaṃ malinaiśca dharmairvitarkavaccāpi vicāravacca |",
    "T13n929_017:85": " vivekajaṃ prītisukhopapannaṃ dhyānaṃ tataḥ sa prathamaṃ prapede ||42 ||",
    "T13n929_017:86": " kāmāgnidāhena sa vipramukto lhādaṃ paraṃ dhyānasukhādavāpa |",
    "T13n929_017:87": " sukhaṃ vigāhyāpsviva dharmakhinnaḥ prāpyeva cārtha vipulaṃ daridraḥ ||43 ||",
    "T13n929_017:88": " tatrāpi taddharmagatān vitarkān guṇāguṇe ca prasṛtān vicārān |",
    "T13n929_017:89": " buddhvā manaḥkṣobhakarānaśāntāṃstadviprayogāya matiṃ cakāra ||44 ||",
    "T13n929_017:90": " kṣobhaṃ prakurvanti yathormayo hi dhīraprasannāmbuvahasya sindhoḥ |",
    "T13n929_017:91": " ekāgrabhūtasya tathormibhūtāścittāmbhasaḥ kṣobhakarā vitarkāḥ ||45 ||",
    "T13n929_017:92": " khinnasya suptasya ca nirvṛtasya bādhaṃ yathā saṃjanayanti śabdāḥ |",
    "T13n929_017:93": " adyātmamaikāgryamupāgatasya bhavanti bādhāya tathā vitarkāḥ ||46 ||",
    "T13n929_017:94": " athāvitarkaṃ kramaśo'vicāramekāgrabhāvānmanasaḥ prasannam |",
    "T13n929_017:95": " samādhijaṃ prītisukhaṃ dvitīyaṃ dhyānaṃ tadādhyātmaśivaṃ sa dadhyau ||47 ||",
    "T13n929_017:96": " taddhyānamāgamya ca cittamaunaṃ lebhe parāṃ prītimalabdhapūrvām |",
    "T13n929_017:97": " prītau tu tatrāpi sa doṣadarśī yathā vitarkeṣvabhavattathaiva ||48 ||",
    "T13n929_017:98": " prītiḥ parā vastuni yatra yasya viparyayāttasya hi tatra duḥkham |",
    "T13n929_017:99": " prītāvataḥ prekṣya sa tatra doṣān prītikṣaye yogamupāruroha ||49 ||",
    "T13n929_017:100": " prītervirāgāt sukhamāryajuṣṭaṃ kāyena vindannatha saṃprajānan |",
    "T13n929_017:101": " upekṣakaḥ sa smṛtimān vyahārṣid dhyānaṃ tṛtīyaṃ pratilabhya dhīraḥ ||50 ||",
    "T13n929_017:102": " yasmāt paraṃ tatra sukhaṃ sukhebhyastataḥ paraṃ nāsti sukhapravṛttiḥ |",
    "T13n929_017:103": " tasmād babhāṣe śubhakṛtsnabhūmiḥ parāparajñaḥ parameti maitryā ||51 ||",
    "T13n929_017:104": " dhyāne'pi tatrātha dadarśa doṣaṃ mene paraṃ śāntamaniñjameva |",
    "T13n929_017:105": " ābhogato'pīñjayati sma tasya cittaṃ pravṛttaṃ sukhamityasram ||52 ||",
    "T13n929_017:106": " yatreñjitaṃ spanditamasti tatra yatrāsti ca spanditamasti duḥkham |",
    "T13n929_017:107": " yasmādatastatsukhamiñjakatvāt praśāntikāmā yatayastyajanti ||53 ||",
    "T13n929_017:108": " atha prahāṇāt sukhaduḥkhayośca manovikārasya ca pūrvameva |",
    "T13n929_017:109": " dadhyāvupekṣāsmṛtimad viśuddhaṃ dhyānaṃ tathāduḥkhasukhaṃ caturtham ||54 ||",
    "T13n929_017:110": " yasmāttu tasminna sukhaṃ na duḥkhaṃ jñānaṃ ca tatrāsti tadarthacāri |",
    "T13n929_017:111": " tasmādupekṣāsmṛtipāriśuddhirnirucyate dhyānavidhau caturthe ||55 ||",
    "T13n929_017:112": " dhyānaṃ sa niśritya tataścaturthamarhattvalābhāya matiṃ cakāra |",
    "T13n929_017:113": " saṃdhāya mitraṃ balavantamāryaṃ rājeva deśānajitān jigīṣuḥ ||56 ||",
    "T13n929_017:114": " ciccheda kārtsnyena tataḥ sa pañca prajñāsinā bhāvanayeritena |",
    "T13n929_017:115": " ūrdhvaṅgamānyuttamabandhanāni saṃyojanānyuttamabandhanāni ||57 ||",
    "T13n929_017:116": " bodhyaṅganāgairapi saptabhiḥ sa saptaiva cittānuśayān mamarda |",
    "T13n929_017:117": " dvipānivopasthitavipraṇāśān kālo grahaiḥ saptabhireva sapta ||58 ||",
    "T13n929_017:118": " agnidrumājyāmbuṣu yā hi vṛttiḥ kabandhavāyvagnidivākarāṇām |",
    "T13n929_017:119": " doṣeṣu tāṃ vṛttimiyāya nando nirvāpaṇotpāṭanadāhaśoṣaiḥ ||59 ||",
    "T13n929_017:120": " iti trivegaṃ trijhaṣaṃ trivicamekāmbhasaṃ pañcarayaṃ dvikūlam |",
    "T13n929_017:121": " dvigrāhamaṣṭāṅgavatā plavena duḥkhārṇavaṃ dustaramuttatāra ||60 ||",
    "T13n929_017:122": " arhattvamāsādya sa satkriyārho nirutsuko niṣpraṇayo nirāśaḥ |",
    "T13n929_017:123": " vibhīrviśugvītamado virāgaḥ sa eva dhṛtyānya ivābabhāse ||61 ||",
    "T13n929_017:124": " bhrātuśca śāstuśca tayānuśiṣṭyā nandastataḥ svena ca vikrameṇa |",
    "T13n929_017:125": " praśāntacetāḥ paripūrṇakāryo vāṇīmimāmātmagatāṃ jagāda ||62 ||",
    "T13n929_017:126": " namo'stu tasmai sugatāya yena hitaiṣiṇā me karuṇātmakena |",
    "T13n929_017:127": " bahūni duḥkhānyapavartitāni sukhāni bhūyāṃsyupasaṃhṛtāni ||63 ||",
    "T13n929_017:128": " ahaṃ hyanāryeṇa śarīrajena duḥkhātmake vartmani kṛṣyamāṇaḥ |",
    "T13n929_017:129": " nivartitastadvacanāṅkuśena darpānvito nāga ivāṅkuśena ||64 ||",
    "T13n929_017:130": " tasyājñayā kāruṇikasya śāsturhṛdisthamutpāṭya hi rāgaśalyam |",
    "T13n929_017:131": " adyaiva tāvat sumahat sukhaṃ me sarvakṣaye kiṃbata nirvṛtasya ||65 ||",
    "T13n929_017:132": " nirvāpya kāmāgnimahaṃ hi dīptaṃ dhṛtyambunā pāvakamambuneva |",
    "T13n929_017:133": " hlādaṃ paraṃ sāṃpratamāgato'smi śītaṃ hradaṃ gharma ivāvatīrṇaḥ ||66 ||",
    "T13n929_017:134": " na me priyaṃ kiṃcana nāpriyaṃ me na me'nurodho'sti kuto virodhaḥ |",
    "T13n929_017:135": " tayorabhāvāt sukhito'smi sadyo himātapābhyāmiva vipramuktaḥ ||67 ||",
    "T13n929_017:136": " mahābhayāt kṣemamivopalabhya mahāvarodhādiva vipramokṣam |",
    "T13n929_017:137": " mahārṇavāt pāramivāplavaḥ san bhīmāndhakārādiva ca prakāśam ||68 ||",
    "T13n929_017:138": " rogādivārogyamasahyarūpādṛṇādivānṛṇyamanantasaṃkhyāt |",
    "T13n929_017:139": " dviṣatsakāśādiva cāpayānaṃ durbhikṣayogācca yathā subhikṣam ||69 ||",
    "T13n929_017:140": " tadvatparāṃ śāntimupāgato'haṃ yasyānubhāvena vināyakasya |",
    "T13n929_017:141": " karomi bhūyaḥ punaruktamasmai namo namo'rhāya tathāgatāya ||70 ||",
    "T13n929_017:142": " yenāhaṃ girimupanīya rūkmaśṛṅgaṃ svargaṃ ca plavagavadhūnidarśanena |",
    "T13n929_017:143": " kāmātmā tridivacarībhiraṅganābhirniṣkṛṣṭo yuvatimaye kalau nimagnaḥ ||71 ||",
    "T13n929_017:144": " tasmācca vyasanaparādanarthapaṅkādutkṛṣya kramaśithilaḥ karīva paṅkāt |",
    "T13n929_017:145": " śānte'smin virajasi vijvare viśoke saddharme vitamasi naiṣṭhike vimuktaḥ ||72 ||",
    "T13n929_017:146": " taṃ vande paramanukampakaṃ maharṣi mūrdhnāhaṃ prakṛtiguṇajñamāśayajñam |",
    "T13n929_017:147": " saṃbuddhaṃ daśabalinaṃ bhiṣakpradhānaṃ trātāraṃ punarapi cāsmi saṃnatastam ||73 ||",
    "T13n929_017:148": " saundarananda mahākāvya meṃ “amṛta-prāpti“ nāmaka saptadaśa sarga samāpta |",
    "T13n929_018:0": " aṣṭādaśaḥ sargaḥ",
    "T13n929_018:1": " ājñā-vyākaraṇa",
    "T13n929_018:2": " atha dvijo bāla ivāptavedaḥ kṣipraṃ vaṇik prāpta ivāptalābhaḥ |",
    "T13n929_018:3": " jitvā ca rājanya ivārisainyaṃ nandaḥ kṛtārtho gurumabhyagacchat ||1 ||",
    "T13n929_018:4": " draṣṭuṃ sukhaṃ jñānasamāptikāle gururhi śiṣyasya gurośca śiṣyaḥ |",
    "T13n929_018:5": " pariśramaste saphalo mayīti yato didṛkṣāsya munau babhūva ||2 ||",
    "T13n929_018:6": " yato hi yenādhigato viśeṣastasyottamāṃso'rhati kartumīḍyām |",
    "T13n929_018:7": " āryaḥ sarāgo'pi kṛtajñabhāvāt prakṣīṇamānaḥ kimu vītarāgaḥ ||3 ||",
    "T13n929_018:8": " yasyārthakāmaprabhavā hi bhaktistato'sya sā tiṣṭhati rūḍhamūlā |",
    "T13n929_018:9": " dharmānvayo yasya tu bhaktirāgastasya prasādo hṛdayāvagāḍhaḥ ||4 ||",
    "T13n929_018:10": " kāṣāyavāsāḥ kanakāvadātastataḥ sa mūrdhnā gurave praṇeme |",
    "T13n929_018:11": " vāteritaḥ pallavatāmrarāgaḥ puṣpojjvalaśrīriva karṇikāraḥ ||5 ||",
    "T13n929_018:12": " athātmanaḥ śiṣyaguṇasya caiva mahāmuneḥ śāstṛguṇasya caiva |",
    "T13n929_018:13": " saṃdarśanārthaṃ sa na mānahetoḥ svāṃ kāryasiddhiṃ kathayāmbabhūva ||6 ||",
    "T13n929_018:14": " yo dṛṣṭiśalyo hṛdayāvagāḍhaḥ prabho bhṛśaṃ māmatudat sutīkṣṇaḥ |",
    "T13n929_018:15": " tvadvākyasaṃdaṃśamukhena me sa samuddhṛtaḥ śalyahṛteva śalyaḥ ||7 ||",
    "T13n929_018:16": " kathaṃkathābhāvagatosmi yena chinnaḥ sa niḥsaṃśaya saṃśayo me |",
    "T13n929_018:17": " tvacchāsanāt satpathamāgato'smi sudeśikasyeva pathi pranaṣṭaḥ ||8 ||",
    "T13n929_018:18": " yatpītamāsvādavaśendriyeṇa darpeṇa kandarpaviṣaṃ mayāsīt |",
    "T13n929_018:19": " tanme hataṃ tvadvacanāgadena viṣaṃ vināśīva mahāgadena ||9 ||",
    "T13n929_018:20": " kṣayaṃ gataṃ janma nirastajanman saddharmacaryāmuṣito'smi samyak |",
    "T13n929_018:21": " kṛtsnaṃ kṛtaṃ me kṛtakārya kāryaṃ lokeṣu bhūto'smi na lokadharmā ||10 ||",
    "T13n929_018:22": " maitrīstanīṃ vyañjanacārusāsnāṃ saddharmadugdhāṃ pratibhānaśṛṅgām |",
    "T13n929_018:23": " tavāsmi gāṃ sādhu nipīya tṛptastṛṣeva gāmuttama vatsavarṇaḥ ||11 ||",
    "T13n929_018:24": " yatpaśyataścādhigamo mamāyaṃ tanme samāsena mune nibodha |",
    "T13n929_018:25": " sarvajña kāmaṃ viditaṃ tavaitat svaṃ tūpacāraṃ pravivakṣurasmi ||12 ||",
    "T13n929_018:26": " anye'pi santo vimumukṣavo hi śrutvā vimokṣāya nayaṃ parasya |",
    "T13n929_018:27": " muktasya rogādiva rogavantastenaiva mārgeṇa sukhaṃ ghaṭante ||13 ||",
    "T13n929_018:28": " urvyādikān janmani vedima dhātun nātmānamurvyādiṣu teṣu kiñcit |",
    "T13n929_018:29": " yasmādatasteṣu na me'sti saktirbahiśca kāyena samā matirme ||14 ||",
    "T13n929_018:30": " skandhāṃśca rūpaprabhṛtīn daśārdhān paśyāmi yasmāccapalānasārān |",
    "T13n929_018:31": " anātmakāṃścaiva vadhātmakāṃśca tasmād vimukto'smyaśivebhya ebhyaḥ ||15 ||",
    "T13n929_018:32": " yasmācca paśyāmyudayaṃ vyayaṃ ca sarvāsvavasthāsvahamindriyāṇām |",
    "T13n929_018:33": " tasmādanityeṣu nirātmakeṣu duḥkheṣu me teṣvapi nāsti saṃgaḥ ||16 ||",
    "T13n929_018:34": " yataśca lokaṃ samajanmaniṣṭhaṃ paśyāmi niḥsāramasacca sarvam |",
    "T13n929_018:35": " ato dhiyā me manasā vibaddhamasmīti me neñjitamasti yena ||17 ||",
    "T13n929_018:36": " caturvidhe naikavidhaprasaṅge yato'hamāhāravidhāvasaktaḥ |",
    "T13n929_018:37": " amūrcchitaścāgrathitaśca tatra tribhyo vimukto'smi tato bhavebhyaḥ ||18 ||",
    "T13n929_018:38": " aniścitaścāpratibaddhacitto dṛṣṭaśrutādau vyavahāradharme |",
    "T13n929_018:39": " yasmāt samātmānugataśca tatra tasmād visaṃyogagato'smi muktaḥ ||19 ||",
    "T13n929_018:40": " ityevamuktvā gurubāhumānyāt sarveṇa kāyena sa gāṃ nipannaḥ |",
    "T13n929_018:41": " praverito lohitacandanākto haimo mahāstambha ivābabhāse ||20 ||",
    "T13n929_018:42": " tataḥ pramādat prasṛtasya pūrvaṃ śruvā dhṛtiṃ vyākaraṇaṃ ca tasya |",
    "T13n929_018:43": " dharmānvayaṃ cānugataṃ prasādaṃ meghasvarastaṃ munirābabhāṣe ||21 ||",
    "T13n929_018:44": " uttiṣṭha dharme sthita śiṣyajuṣṭe kiṃ pādayorme patito'si murdhnā |",
    "T13n929_018:45": " abhyarcanaṃ me na tathā praṇāmo dharme yathaiṣā pratipattireva ||22 ||",
    "T13n929_018:46": " adyāsi supravrajito jitātmannaiśvaryamapyātmani yena labdham |",
    "T13n929_018:47": " jitātmanaḥ pravrajanaṃ hi sādhu calātmano na tvajitendriyasya ||23 ||",
    "T13n929_018:48": " adyāsi śaucena pareṇa yukto vākkāyacetāṃsi śucīni yatte |",
    "T13n929_018:49": " ataḥ punaścāprayatāpasaumyāṃ yatsaumya no vekṣyasi garbhaśayyām ||24 ||",
    "T13n929_018:50": " adyārthavatte śrutavacchrutaṃ tacchrutānurūpaṃ pratipadya dharmam |",
    "T13n929_018:51": " kṛtaśruto vipratipadyamāno nindyo hi nirvīrya ivāttaśastraḥ ||25 ||",
    "T13n929_018:52": " aho dhṛtiste'viṣayātmakasya yattvaṃ matiṃ mokṣavidhāvakārṣīḥ |",
    "T13n929_018:53": " yāsyāmi niṣṭhāmiti bāliśo hi janmakṣayāt trāsamihābhyupaiti ||26 ||",
    "T13n929_018:54": " diṣṭyā durāpaḥ kṣaṇasaṃnipāto nāyaṃ kṛto mohavaśena moghaḥ |",
    "T13n929_018:55": " udeti duḥkhena gato hyadhastāt kūrmo yugacchidra ivārṇavasthaḥ ||27 ||",
    "T13n929_018:56": " nirjitya māraṃ yudhi durnivāramadyāsi loke raṇaśīrṣaśūraḥ |",
    "T13n929_018:57": " śūro'pyaśūraḥ sa hi veditavyo doṣairamitrairiva hanyate yaḥ ||28 ||",
    "T13n929_018:58": " nirvāpya rāgāgnimudīrṇamadya diṣṭyā sukhaṃ svapsyasi vītadāhaḥ |",
    "T13n929_018:59": " duḥkhaṃ hi śete śayane'pyudāre kleśāgninā cetasi dahyamānaḥ ||29 ||",
    "T13n929_018:60": " abhyucchrito dravyamadena pūrvamadyāsi tṛṣṇoparamāt samṛddhaḥ |",
    "T13n929_018:61": " yāvat satarṣaḥ puruṣo hi loke tāvat samṛddho'pi sadā daridraḥ ||30 ||",
    "T13n929_018:62": " adyāpadeṣṭuṃ tava yuktarūpaṃ śuddhodano me nṛpatiḥ piteti |",
    "T13n929_018:63": " bhraṣṭasya dharmāt pitṛbhirnipātādaślāghanīyo hi kulāpadeśaḥ ||31 ||",
    "T13n929_018:64": " diṣṭyāsi śāntiṃ paramāmupeto nistīrṇakāntāra ivāptasāraḥ |",
    "T13n929_018:65": " sarvo hi saṃsāragato bhayārto yathaiva kāntāragatastathaiva ||32 ||",
    "T13n929_018:66": " āraṇyakaṃ bhaikṣacaraṃ vinītaṃ drakṣyāmi nandaṃ nibhṛtaṃ kadeti |",
    "T13n929_018:67": " āsīt purastāttvayi me didṛkṣā tathāsi diṣṭyā mama darśanīyaḥ ||33 ||",
    "T13n929_018:68": " bhavatyarūpo'pi hi darśanīyaḥ svalaṃkṛtaḥ śreṣṭhatamaigurṇaiḥ svaiḥ |",
    "T13n929_018:69": " doṣaiḥ parīto malinīkaraistu sudarśanīyo'pi virūpa eva ||34 ||",
    "T13n929_018:70": " adya prakṛṣṭā tava buddhimattā kṛtsnaṃ yayā te kṛtamātmakāryam |",
    "T13n929_018:71": " śrutonnatasyāpi hi nāsti buddhirnotpadyate śreyasi yasya buddhiḥ ||35 ||",
    "T13n929_018:72": " unmīlitasyāpi janasya madhye nimīlitasyāpi tathaiva cakṣuḥ |",
    "T13n929_018:73": " prajñāmayaṃ yasya hi nāsti cakṣuścakṣurna tasyāsti sacakṣuṣo'pi ||36 ||",
    "T13n929_018:74": " duḥkhapratīkāranimittamārtaḥ kṛṣyādibhiḥ khedamupaiti lokaḥ |",
    "T13n929_018:75": " ajasramāgacchati tacca bhūyo jñānena yasyādya kṛtastvayāntaḥ ||37 ||",
    "T13n929_018:76": " duḥkhaṃ na me syāt sukhameva me syāditi pravṛttaḥ satataṃ hi lokaḥ |",
    "T13n929_018:77": " na vetti taccaiva tathā yathā syāt prāptaṃ tvayādyāsulabhaṃ yathāvat ||38 ||",
    "T13n929_018:78": " ityevamādi sthirabuddhicittastathāgatenābhihito hitāya |",
    "T13n929_018:79": " staveṣu nindāsu ca nirvyapekṣaḥ kṛtāñjalirvākyamuvāca nandaḥ ||39 ||",
    "T13n929_018:80": " aho viśeṣeṇa viśeṣadarśin stvayānukampā mayi darśiteyaṃ |",
    "T13n929_018:81": " yatkāmapaṅke bhagavannimagnastrāto'smi saṃsārabhayādakāmaḥ ||40 ||",
    "T13n929_018:82": " bhrātrā tvayā śreyasi daiśikena pitrā phalasthena tathaiva mātrā |",
    "T13n929_018:83": " hato'bhaviṣyaṃ yadi na vyamokṣyaṃ sārthāt paribhraṣṭa ivākṛtārthaḥ ||41 ||",
    "T13n929_018:84": " śāntasya tuṣṭasya sukho viveko vijñātatattvasva parīkṣakasya |",
    "T13n929_018:85": " prahīṇamānasya ca nirmadasya sukhaṃ virāgatvamasaktabuddheḥ ||42 ||",
    "T13n929_018:86": " atho hi tattvaṃ parigamya samyaṅnirdhūya doṣānadhigamya śāntim |",
    "T13n929_018:87": " svaṃ nāśramaṃ samprati cintayāmi na taṃ janaṃ nāpsaraso na devān ||43 ||",
    "T13n929_018:88": " idaṃ hi bhuktvā śuci śāmikaṃ sukhaṃ na me manaḥ kāṃkṣati kāmajaṃ sukham |",
    "T13n929_018:89": " mahārhamapyannamadaivatāhṛtaṃ divaukaso bhuktavataḥ sudhāmiva ||44 ||",
    "T13n929_018:90": " aho'ndhavijñānanimīlitaṃ jagat paṭāntare paśyati nottamaṃ sukham |",
    "T13n929_018:91": " sudhīramadhyatmasukhaṃ vyapāsya hi śramaṃ tathā kāmasukhārthamṛcchati ||45 ||",
    "T13n929_018:92": " yathā hi ratnākarametya durmatirvihāya ratnānyasato maṇīn haret |",
    "T13n929_018:93": " apāsya saṃbodhisukhaṃ tathottamaṃ śramaṃ vrajet kāmasukhopalabdhaye ||46 ||",
    "T13n929_018:94": " aho hi sattveṣvatimaitracetasastathāgatasyānujighṛkṣutā parā |",
    "T13n929_018:95": " apāsya yaddhyānasukhaṃ mune paraṃ parasya duḥkhoparamāya khidyase ||47 ||",
    "T13n929_018:96": " mayā nu śakyaṃ pratikartumadya kiṃ gurau hitaiṣiṇyanukampake tvayi |",
    "T13n929_018:97": " samuddhṛto yena bhavārṇavādahaṃ mahārṇavāccūrṇitanaurivormibhiḥ ||48 ||",
    "T13n929_018:98": " tato ministasya niśamya hetumat prahīṇasarvāsravasūcakaṃ vacaḥ |",
    "T13n929_018:99": " idaṃ babhāṣe vadatāmanuttamo yadarhati śrīghana eva bhāṣituṃ ||49 ||",
    "T13n929_018:100": " idaṃ kṛtārthaḥ paramārthavit kṛtī tvameva dhīmannabhidhātumarhasi |",
    "T13n929_018:101": " atītya kāntāramavāptasādhanaḥ sudaiśikasyeva kṛtaṃ mahāvaṇik ||50 ||",
    "T13n929_018:102": " avaiti buddhaṃ naradamyasārathiṃ kṛtī yathārhannupaśāntamānasaḥ |",
    "T13n929_018:103": " na dṛṣṭasatyo'pi tathāvabudhyate pṛthagjanaḥ kiṃbata buddhimānapi ||51 ||",
    "T13n929_018:104": " rajastamobhyāṃ parimuktacetasastavaiva ceyaṃ sadṛśī kṛtajñatā |",
    "T13n929_018:105": " rajaḥprakarṣeṇa jagatyavasthite kṛtajñabhāvo hi kṛtajña durlabhaḥ ||52 ||",
    "T13n929_018:106": " sadharma dharmānvayato yataśca te mayi prasādo'dhigame ca kauśalam |",
    "T13n929_018:107": " ato'sti bhūyastvayi me vivakṣitaṃ nato hi bhaktaśca niyogamarhasi ||53 ||",
    "T13n929_018:108": " avāptakāryo'si parāṃ gatiṃ gato na te'sti kiñcit karaṇīyamaṇvapi |",
    "T13n929_018:109": " ataḥparaṃ saumya carānukampayā vimokṣayan kṛcchragatān parānapi ||54 ||",
    "T13n929_018:110": " ihārthamevārabhate naro'dhamo vimadhyamastūbhayalaukikīṃ kriyām |",
    "T13n929_018:111": " kriyāmamutraiva phalāya madhyamo viśiṣṭadharmā punarapravṛttaye ||55 ||",
    "T13n929_018:112": " ihottamebhyo'pi mataḥ sa tūttamo ya uttamaṃ dharmamavāpya naiṣṭhikam |",
    "T13n929_018:113": " acintayitvātmagataṃ pariśramaṃ śamaṃ parebhyo'pyupadeṣṭumicchati ||56 ||",
    "T13n929_018:114": " vihāya tasmādiha kāryamātmanaḥ kuru sthirātman parakāryamapyatho |",
    "T13n929_018:115": " bhramatsu sattveṣu tamāvṛtātmasu śrutapradīpo niśi dhāryatāmayam ||57 ||",
    "T13n929_018:116": " bravītu tāvat puri vismito janastvayi sthite kurvati dharmadeśanāḥ",
    "T13n929_018:117": " aho batāścaryamidaṃ vimuktaye karoti rāgī yadayaṃ kathāmiti ||58 ||",
    "T13n929_018:118": " dhruvaṃ hi saṃśrutya tava sthiraṃ mano nivṛttanānāviṣayairmanorathaiḥ |",
    "T13n929_018:119": " vadhūrgṛhe sāpi tavānukurvatī kariṣyate strīṣu virāgiṇīḥ kathāḥ ||59 ||",
    "T13n929_018:120": " tvayi paramadhṛtau niviṣṭatattve bhavanagatā na hi raṃsyate dhruvaṃ sā |",
    "T13n929_018:121": " manasi śamadamātmake vivikte matiriva kāmasukhaiḥ parīkṣakasya ||60 ||",
    "T13n929_018:122": " ityarhataḥ paramakāruṇikasya śāsturmūrdhnā vacaśca caraṇau ca samaṃ gṛhītvā |",
    "T13n929_018:123": " svasthaḥ praśāntahṛdayo vinivṛttakāryaḥ pārśvānmuneḥ pratiyayau vimadaḥ karīva ||61 ||",
    "T13n929_018:124": " bhikṣārthaṃ samaye viveśa sa puraṃ dṛṣṭīrjanasyākṣipan",
    "T13n929_018:125": " lābhālābhasukhāsukhādiṣu samaḥ svasthendriyo nispṛhaḥ |",
    "T13n929_018:126": " nirmokṣāya cakāra tatra ca kathāṃ kāle janāyārthine",
    "T13n929_018:127": " naivonmārgagatān parān paribhavannātmānamutkarṣayan ||62 ||",
    "T13n929_018:128": " ityeṣā vyupaśāntaye na rataye mokṣārthagarbhā kṛtiḥ",
    "T13n929_018:129": " śrotṛṇāṃ grahaṇārthamanyamanasāṃ kāvyopacārāt kṛtā |",
    "T13n929_018:130": " yanmokṣāt kṛtamanyadatra hi mayā tatkāvyadharmāt kṛtaṃ",
    "T13n929_018:131": " pātuṃ titkamivauṣadhaṃ madhuyutaṃ hṛdyaṃ kathaṃ syāditi ||63 ||",
    "T13n929_018:132": " prāyeṇālokya lokaṃ viṣayaratiparaṃ mokṣāt pratihataṃ",
    "T13n929_018:133": " kāvyavyājena tattvaṃ kathitamiha mayā mokṣaḥ paramiti |",
    "T13n929_018:134": " tadbuddhvā śamikaṃ yattadavahitamito grāhyaṃ na lalitaṃ",
    "T13n929_018:135": " pāṃsubhyo dhātujebhyo niyatamupakaraṃ cāmīkaramiti ||64 ||",
    "T13n929_018:136": " saundarananda mahākāvya meṃ “ājñā-vyākaraṇa“ nāmaka aṣṭādaśa sarga samāpta |"
}