{
  "GK19gp12-22u:0": "(12)",
  "GK19gp12-22u:1": "atha dvādaśaṃ pūraṇam",
  "GK19gp12-22u:2": "gocāraṇa-pracāraṇaṃ",
  "GK19gp12-22u:3": "[1] atha paredyavi ca kathā prathate sma,",
  "GK19gp12-22u:4": "[2] yathā snigdhakaṇṭha uvāca-yadyapi kālenālpena [BhP 10.8.26] ityādi-rītyā varṣa-traya-traya-paryāyeṇa tayor vayo-gaṇanā nirṇītā,",
  "GK19gp12-22u:5": "tathāpi kaumāraṃ tu varṣam ekam adhikam adhirūḍham,",
  "GK19gp12-22u:6": "bāla-vatsānāṃ śrīvatsa-vatsasya ca mitho vatsara-viraha-mayānullāsena vyatīta-kṣaṇa-maya-saṃvatsara-kāla-bāla-vatsānurodhena vā tasya stabdhībhāvāt |",
  "GK19gp12-22u:7": "[3] tatas tad-bhāvānugāmitayā rāmasya ca tathā vṛttaṃ sutarām eva vṛttam |",
  "GK19gp12-22u:8": "tad-anantaram akhaṇḍaṃ paugaṇḍaṃ tu varṣa-dvayenaivāpūryata,",
  "GK19gp12-22u:9": "cirāl labdha-bandhu-saṃvāsena samyag ullāsena jhaṭiti kaiśora-ghaṭanāt |",
  "GK19gp12-22u:10": "tathā ca prathāṃ karavāma dhenuka-vadhāvama-dhāma-gamanānte |",
  "GK19gp12-22u:11": "tad evam eva saṅgacchate kālenālpena ityādi |",
  "GK19gp12-22u:12": "tāvad evātmabhūr ātma-mānena truṭy-anehasā |",
  "GK19gp12-22u:13": "purovad ābdaṃ krīḍantaṃ dadṛśe sakalaṃ harim ||[BhP 10.13.40] iti |",
  "GK19gp12-22u:14": "tataś ca paugaṇḍa-vayaḥ-śritau [BhP 10.15.1] ityādi ca |",
  "GK19gp12-22u:15": "[4] atha prakṛtam anusarāmaḥ |",
  "GK19gp12-22u:16": "tad evaṃ viharatoḥ sarveṣāṃ mano harator anayoḥ pañcamaṃ varṣam añcat kaumārataḥ pāra-bhūtaṃ vayaḥ samayāñcakre | yathā-",
  "GK19gp12-22u:17": "aiṣamo' bhavad asau parut parāry",
  "GK19gp12-22u:18": "evam ādi nikhilair yadāgaṇi |",
  "GK19gp12-22u:19": "hanta tarhi sahasā bakāntakaḥ",
  "GK19gp12-22u:20": "prāpta-kānti vijahau kumāratām ||JGc_1,12.1|| [rathoddhatā]",
  "GK19gp12-22u:21": "udgacchad-buddhi-śakti-prathama-ruci-jayi-śyāmatā-śubhratā-yuk",
  "GK19gp12-22u:22": "kiñcid-vistīrṇa-vakṣaḥ-prabhṛti valayitāyāma-netrādi-gātram |",
  "GK19gp12-22u:23": "keśaṃ veśaṃ ca pūrvād adhika-mitim ayat keli-śikṣā-pravīṇaṃ",
  "GK19gp12-22u:24": "paugaṇḍaṃ prāg acaṇḍaṃ sphurad alam anayor māṃ didṛkṣuṃ karoti ||JGc_1,12.2|| [sragdharā]",
  "GK19gp12-22u:25": "[5] tadā ca kadācic chrī-vraja-rājñī sabhāntaḥ prātar āyātā śrīmad-abhinanda-patnī sayatnī-bhavantī tāṃ papraccha-yātaḥ kṛṣṇa-mātar,",
  "GK19gp12-22u:26": "adya sadyaḥ prātar eva kutra vā bhavaj-jātaḥ prayātaḥ?",
  "GK19gp12-22u:27": "[6] vraja-rājñī tu sa-hāsam āha sma-hanta,",
  "GK19gp12-22u:28": "tad etad vartamāna-samaya-paryantaṃ tasyodvartana-snāna-paridhāna-mayāni karmāṇi mayā nirmīyante sma |",
  "GK19gp12-22u:29": "samprati mad api lajjām āsajjan svaka-savayaḥ-sevaka-priyaḥ pṛthag eva kṛta-tat-kriyaḥ sa mā samayā samāyāti |",
  "GK19gp12-22u:30": "āgatya ca pratyahaṃ māṃ pitaraṃ yathā-yatham itaraṃ ca guru-janaṃ puru-gauraveṇa namaskāreṇa puraskaroti |",
  "GK19gp12-22u:31": "[7] kiṃ ca,",
  "GK19gp12-22u:32": "tad-avadhi yadā sandhyāyāṃ mayā dhyāyamānāgamanaṃ saha-vatsaḥ samāgacchati,",
  "GK19gp12-22u:33": "tadā tad-upari vāri vāra-trayaṃ bhramayitvā pibantī bhavāmi sma |",
  "GK19gp12-22u:34": "samprati tu, sa-śapatham edhamāna-yatnavatā tat-pratiṣedhatā tena mama hastau vihastau kriyete |",
  "GK19gp12-22u:35": "evam eva rauhiṇeyaś ca iti |",
  "GK19gp12-22u:36": "tad etad arvācīnaṃ tad-varṇanam apūrvatayākarṇya tan-mukhaṃ nirvarṇya sarvā hasanti sma |",
  "GK19gp12-22u:37": "[8] sā punar uvāca-tad etad abālyam",
  "GK19gp12-22u:38": "iva ca tasyāsamaya-mayatvād bālyam eva matvā sukham upalabhāmahe, anena tu duḥkhākriyāmahe |",
  "GK19gp12-22u:39": "[9] sarvāḥ sāśaṅkam ūcuḥ-hanta, kiṃ tat?",
  "GK19gp12-22u:40": "[10] sā prāha-svayam acirād eva gavāṃ vicāram antarā cicārayiṣitaṃ yat |",
  "GK19gp12-22u:41": "[11] sarvā ūcuḥ-nātrāpy anyathā manyasva |",
  "GK19gp12-22u:42": "gopa-kula-tilakāyamāna-bālakānāṃ sa eṣa eva svabhāvaḥ sarvatra nābhāvam āsīdati |",
  "GK19gp12-22u:43": "kim uta teṣv api parama-citra-caritrasya tasya iti |",
  "GK19gp12-22u:44": "[12] atha vraja-rājasya sadasy api tasya vṛttam idaṃ vṛttam āsīt |",
  "GK19gp12-22u:45": "yathāha sma sa-smitaṃ samāsannau sannanda-nandanau nandita-samājaḥ śrīman-nanda-rājaḥ-bhoḥ āyuṣmantāv,",
  "GK19gp12-22u:46": "adya-jāta iva yuṣmad-bhrātṛ-jātaḥ sa yathā samprati yuvāṃ prati vartate,",
  "GK19gp12-22u:47": "na tathā mām iti lakṣyate |",
  "GK19gp12-22u:48": "yataḥ kiñcit saṅkucita-vilocanena mām avalocayann ālocyate |",
  "GK19gp12-22u:49": "yuvābhyāṃ saha tu madhura-vārtāṃ vartayann eva dṛśyate |",
  "GK19gp12-22u:50": "[13] sannanda uvāca-sāmpratam evedaṃ,",
  "GK19gp12-22u:51": "yataḥ sāmprataṃ tatra-bhavatā tatra śikṣā-maya-vīkṣā gāmbhīryam ācaryate |",
  "GK19gp12-22u:52": "āvābhyāṃ tu kaumāra-kālīne' pi tasminn atiśālīne vidheyatayā paryālocituṃ na pāryate | [14] pāśya paśya",
  "GK19gp12-22u:53": "prathamaṃ namam iha mātaram atha pitaraṃ tvāṃ tathaivāsmān |",
  "GK19gp12-22u:54": "pratyūṣaḥ pratisuhṛdaṃ sat-kurute' sāv atīva bālye' pi ||JGc_1,12.3|| [udgīti]",
  "GK19gp12-22u:55_0": "[15] atha kramāgateṣu vatsalatayā samāna-mateṣu tad-ākarṇanārtham akiñcidvādiṣu śrīmad-upanandābhinandādiṣu",
  "GK19gp12-22u:55_1": "tad-varṇyamānam anya-mukhād ākarṇya sānanda-vikasita-manda-hasita-bhrājiṣu punaḥ",
  "GK19gp12-22u:55_2": "sannanda-nandanau prati śrī-vraja-rāja uvāca-bhavantāv ekāntam anubhavantāv anugamya",
  "GK19gp12-22u:55_3": "tau ramya-kātarākṣi-prāntāv asakṛt prātar ārabhya prārthitavantāv iva hyaḥ pūrve'",
  "GK19gp12-22u:55_4": "hni samantād bhrātarāv atidūrād adṛkṣātām | tat kim ucyatām?",
  "GK19gp12-22u:56": "[16] nandana uvāca-tadānīm eveti kiṃ vaktavyam?",
  "GK19gp12-22u:57": "kintu cirād eva tayos tad abhirucitam upacitam asti |",
  "GK19gp12-22u:58": "saṅkucita-bhāvābhyām āvābhyāṃ tu bhavatsu na śrāvitam |",
  "GK19gp12-22u:59": "[17] vrajarāja uvāca-kiṃ tat?",
  "GK19gp12-22u:60": "[18] sannandaḥ sasmitam uvāca-svayam eva gavāṃ sevanam iti yat |",
  "GK19gp12-22u:61": "[19] upananda uvāca-kim ūcatus tau?",
  "GK19gp12-22u:62": "[20] sannanda uvāca-āvayoḥ prathama-vayo' tītayos tāta-caraṇānāṃ svayaṃ gocāraṇam anācāratām ācarati iti |",
  "GK19gp12-22u:63": "[21] tad etad varṇyamānam ākarṇya tayor mukhaṃ nirvarṇya sa-vismayaṃ tūṣṇīmbhūṣṇutayā virājamāne vrajeśāne sarve' pi tam ūcuḥ-yadyapy adya-jātāv iva sujātāv amū,",
  "GK19gp12-22u:64": "tathāpi kramaṃ vinā buddhi-niṣkramasya bala-saṃvalanasya ca sad-bhāvād asmākaṃ vismāyakāv eva bhavataḥ |",
  "GK19gp12-22u:65": "itas tu na vismāyakau bhavatas tapaḥ-prabhāva eva khalv evaṃ bhāvam āvahatīti |",
  "GK19gp12-22u:66": "na khalu tat-tat-khalānāṃ yat parimalanaṃ jātam, tatra sahāyatānāṃ sahāyatā kācid api paricitā |",
  "GK19gp12-22u:67": "tasmān maṅgalam eva saṅgataṃ bhaviṣyati iti |",
  "GK19gp12-22u:68": "[22] atha tadā kadācin nija-gṛhiṇyāpi saha rahasi śrī-vraja-rājasya sa eṣa prastāva-viśeṣa āsīt-yatra ca tau putra-prema-yantritatayā tad etan mantritavantau,",
  "GK19gp12-22u:69": "paśyāmaḥ samaya-viśeṣam iti |",
  "GK19gp12-22u:70": "[23] tadā ca dina-katipayānantaraṃ sabhāyāṃ bhāsamānāyāṃ śrī-vraja-rājasya vailakṣyam ālakṣya sarve' narvācīna-gopā mitho nirīkṣya hasanti sma |",
  "GK19gp12-22u:71": "[24] tatra ca śrī-vraja-rāje kathaṃ katham?",
  "GK19gp12-22u:72": "iti sa-smitam uktavati vadanti sma,",
  "GK19gp12-22u:73": "yad asmābhir akasmād vismāyanam anubhūtam,",
  "GK19gp12-22u:74": "tad eva bhavadbhir apīti sambhāvyate |",
  "GK19gp12-22u:75": "[25] vraja-rāja uvāca-kathyatāṃ tāvat tathyaṃ bhavadbhiḥ |",
  "GK19gp12-22u:76": "[26] sarva ūcuḥ-yadyapi cirata evedaṃ caritam,",
  "GK19gp12-22u:77": "tathāpi bhavatāpi gocaritena gocaritenātīva racitam,",
  "GK19gp12-22u:78": "yat khalu sarvaṃ go-jātam na tu bhavaj-jātam antarā padam api padaḥ pradadāti |",
  "GK19gp12-22u:79": "kathañcit tenaivāgrāvasthitenādya tāḥ prasthāpitāḥ santi |",
  "GK19gp12-22u:80": "[27] vrajarāja uvāca-tad idam akasmāt kathaṃ jātam?",
  "GK19gp12-22u:81": "[28] sarva ūcuḥ-bhavat-putraḥ kutracid yatra snehaṃ vyañjayati, tatra sarvatra caivaṃ dṛśyate |",
  "GK19gp12-22u:82": "[29] vraja-rāja uvāca-tarhi kim agarhitam arhitaṃ syāt?",
  "GK19gp12-22u:83": "[30] sarva ūcuḥ-yatra gaty-antaraṃ nāsti, tat khalv anantaram eva vidhātuṃ yuktam |",
  "GK19gp12-22u:84": "yat tu tatra-bhavantas tatra bhītāyante, tat punar vatsa-pālane' pi na tucchāyate |",
  "GK19gp12-22u:85": "kintu bhavat-tapa eva pratapati pratīpān iti pratīyate |",
  "GK19gp12-22u:86": "tasmād bhavatād bhavatām anujñā, yā paramparayāpi paraṃ param apy amaṅgalaṃ tāra-yiṣyati |",
  "GK19gp12-22u:87": "[31] athedam ākarṇya nirvarṇanata eva jñāpitānujñā-nija-samāje śrīman-nanda-rāje sarvānumati-labdhānandaḥ śrīmān upanandaḥ prathita-samajñān samaya-jñān jijñāsayāmāsa |",
  "GK19gp12-22u:88": "tair api budha-śravaṇa-sukha-prada-maṅgala-śravaṇa-saṅgata-budha-śravaṇa-viśiṣṭhāyām abahula-bāhulāṣṭamyāṃ bahulā-pālanaṃ bahulam etad iṣṭam ity ādiṣṭam |",
  "GK19gp12-22u:89": "[32] śrīman-nandādayaś ca sarve dundubhi-nirghoṣeṇa ghoṣe tasmin nirviśeṣam ahas-tritayam ahamahamikayā mahaḥ pracārayantas,",
  "GK19gp12-22u:90": "tad-vatsa-cāraṇa-bṛhad-utsavam apy aticarantas tat samācaranti sma |",
  "GK19gp12-22u:91": "ekasyaikasya ced vaktur vaktrāṇi syuḥ sadāyutam |",
  "GK19gp12-22u:92": "tadā tad vaktum icchantu yady āyuḥ sarvadāyutam ||JGc_1,12.4|| [anuṣṭubh]",
  "GK19gp12-22u:93": "[33] dig-darśanaṃ tu yathā,",
  "GK19gp12-22u:94": "gopālocita-navya-veṣa-valanai rakṣā-vidhānair dvijādy-",
  "GK19gp12-22u:95": "āśībhiḥ sudināha-labhya-racanair vrajyārha-nīrājanaiḥ |",
  "GK19gp12-22u:96": "saṅgānānvita-vādya-nṛtya-nikaraiḥ śaśvaj-jayādy-āravaiḥ",
  "GK19gp12-22u:97": "śrīmān gopa-mahendra-sūnur agamad rāmeṇa dhenūr anu ||JGc_1,12.5|| [śārdūlavikrīḍita]",
  "GK19gp12-22u:98_0": "[34] tad anu gati-rītir itīva ca gantavyā-vādya-gīta-maṅgala-parītaṃ purodhasaḥ purodhāya",
  "GK19gp12-22u:98_1": "dhenūḥ sannidhāya tāś ca pādyādibhir arcitā vidhāya madhura-grāsais tāsāṃ samagrāṇāṃ",
  "GK19gp12-22u:98_2": "tṛptim ādhāya tāsu nati-prabhṛtibhir mānam upadhāya punaś ca pradāna-dakṣiṇābhiḥ",
  "GK19gp12-22u:98_3": "purohitādīn akṣīṇānandān sandhāya,",
  "GK19gp12-22u:99": "śrīmat-pitṛ-caraṇādīn mañjulāñjali-valitam agrato nidhāya sthitavati sāgraje tasminn avaraje,",
  "GK19gp12-22u:100": "śrīmāṃs tat-pitā vrajarājas tāvan maṇi-maya-lakuṭiṃ tat-kare ghaṭayāmāsa |",
  "GK19gp12-22u:101": "śrīmatī tan-mātā ca vraja-rājñī bhāle tilakaṃ nidadhe, nidhāya ca sā-",
  "GK19gp12-22u:102": "rāma prāg asya paścād bhava subala yuvāṃ śrīla dāman sudāman",
  "GK19gp12-22u:103": "doḥ pārśva-sthau bhavetaṃ diśi vidiśi pare santu cātmīya-bandhoḥ |",
  "GK19gp12-22u:104": "itthaṃ haste vidhṛtya pratiśiśu diśatī tatra kṛṣṇasya mātā",
  "GK19gp12-22u:105": "tat-tat-karmādhikāra-śriyam api dadatī netra-nīrair asikta ||JGc_1,12.6|| [sragdharā]",
  "GK19gp12-22u:106": "[35] atha rohiṇī-bṛṃhita-śuci-sampad-upananda-gṛhiṇī-saṃhita-mahita-mahilābhiḥ sahitaṃ yathāyathaṃ saṅgamite nānā-maṅgale,",
  "GK19gp12-22u:107": "bhuvi divi ca mahā-maha-bahala-kuśala-kutūhalam anu,",
  "GK19gp12-22u:108": "mātaraṃ pitaraṃ kāṃścid anyāṃś ca namaskṛtya,",
  "GK19gp12-22u:109": "kṛta-kṛtyatayā jihi-jihi-kāreṇeritāś ca gāvaḥ svābhimukham eva sthitā na prasthitavatya ity anupapattyā pratyāsannān gurūn parāvartya,",
  "GK19gp12-22u:110": "tāsām purata eva sa-bala-sakhaḥ sa prasthitavān |",
  "GK19gp12-22u:111": "prasthitavati ca tatra śyāma-varṇe tarṇakāgrimatā-nirvarṇaneneva mandaṃ mandaṃ gacchantaṃ gāvas tam anvagacchan |",
  "GK19gp12-22u:112": "[36] tad evaṃ śrī-kṛṣṇa-rāmāv etāv atha svānugamana-kamana-manaskān janān kathaṃ katham api tataḥ pathaḥ ślathayitvā,",
  "GK19gp12-22u:113": "svātmānam api tal-locana-śṛṅkhalā-mocanān mocayitvā,",
  "GK19gp12-22u:114_0": "sakhibhir apy akhila-vilambi-lalitair nava-gopa-mahasopavalitaiḥ saha sahasā hasantau",
  "GK19gp12-22u:114_1": "lasantau cārāya madhye madhye stabdha-nikhila-gavīkau labdha-mano-gavīkau suvalita-calitaṃ",
  "GK19gp12-22u:114_2": "govardhana-diśam uddiśya calataḥ sma |",
  "GK19gp12-22u:115": "[37] yatra gāvaḥ saṅketita-svarādi-viśeṣeṇaiva mithaḥ saṅkīrṇā vikīrṇāś ca bhavanti sma,",
  "GK19gp12-22u:116": "na tu daṇḍenopaghātaṃ viśīrṇāḥ kriyante sma |",
  "GK19gp12-22u:117": "yatra ca sakhiṣu tābhyāṃ saha parasparaṃ maṇḍayanteṣu nandayanteṣu krīḍā-janayanteṣu ca parama-kautukam āvirbhavati sma |",
  "GK19gp12-22u:118": "[38] tad etan nirvarṇya devair varṇitaṃ yathā-",
  "GK19gp12-22u:119": "pratyekaṃ gāva etā bahir api ca hareḥ prāṇa-rūpā yad āsāṃ",
  "GK19gp12-22u:120": "śaśvat tṛptau ca tṛptiṃ kṣudhi ca kalayati kṣud-vikāraṃ sa eṣaḥ |",
  "GK19gp12-22u:121": "ānīyānīya caitā nijahṛdi vidadhad ghrāṇa-saukhyaṃ dadhānaḥ",
  "GK19gp12-22u:122": "śliṣyann uccair vicinvann aśanam upadadat pālayan svena bhāti ||JGc_1,12.7|| [sragdharā]",
  "GK19gp12-22u:123": "usrāṇāṃ prāṇa-sāmyaṃ vahati harir amūs taṃ vinā rikta-cittāś",
  "GK19gp12-22u:124": "citra-prāyāḥ samantād yad iha vana-tati-śrī-nibhā visphuranti |",
  "GK19gp12-22u:125": "tal-lābhād ghrāṇa-dṛṣṭi-śravaṇa-sarasana-sparśa-yogād valante",
  "GK19gp12-22u:126": "kintu syāc citram etad bahir upavalitaṃ teṣu taṃ svādayanti ||JGc_1,12.8|| [sragdharā]",
  "GK19gp12-22u:127": "āhūtaṃ kurute hariḥ sakhi-janaṃ, so' py enam evaṃ tathā",
  "GK19gp12-22u:128": "vakti śliṣyati jighrati prahasati skandhaṃ spṛśan karṣati |",
  "GK19gp12-22u:129": "āstāṃ tac ca mahādbhutaṃ śṛṇuta bho yady antaraṃ tarkyate",
  "GK19gp12-22u:130": "naivātmā pṛthag asya tasya ca bhaved ity eva vijñāyate ||JGc_1,12.9|| [śārdūlavikrīḍitam]",
  "GK19gp12-22u:131": "vadati sakhi-samūhaḥ kṛṣṇa-rāmāv itīdaṃ",
  "GK19gp12-22u:132": "kvacid api vinimāya prāha tat tac ca yuktam |",
  "GK19gp12-22u:133": "kalayata yad imāv apy ātmanaḥ sthāna eva",
  "GK19gp12-22u:134": "sphuṭam iha vidadhāte yan mithas tatra tatra ||JGc_1,12.10|| [mālinī]",
  "GK19gp12-22u:135": "[39] atha tad evaṃ ca sthite,",
  "GK19gp12-22u:136": "pūrvata eva tadīya-vimala-parimala-mādhurī-dhārā-nandita-vidūraga-vṛndāvana-sthira-cara-jīvāvalībhir jīvātutayājīvyamānau,",
  "GK19gp12-22u:137": "samprati tu sarvā eva tā devatā-pūrvāḥ paramāpūrva-darśana-sparśanādibhir labdha-parvaṇaḥ kurvāte sma |",
  "GK19gp12-22u:138": "[40] yāḥ khalu sarvātiyāyi-sukha-dāyitayānyeṣām api puṇyāya puṇya-phalāya naipuṇyam āseduḥ |",
  "GK19gp12-22u:139": "[41] tatraiva ca sarva-sukha-śaṃsinī vaṃśī sarvam ātmānaṃ ca kṛtārthatāṃ prāpitavatī | yataḥ-",
  "GK19gp12-22u:140": "na tad vanaṃ yan na vihāra-maṅgalaṃ",
  "GK19gp12-22u:141": "nāyaṃ vihāraḥ śubha-gīta-bhṛn na yaḥ |",
  "GK19gp12-22u:142": "gītaṃ na tad yan na hi vaṃśīkākṛtaṃ",
  "GK19gp12-22u:143": "vaṃśī na sā kṛṣṇa-mukhānugā na yā ||JGc_1,12.11|| [upajāti 12]",
  "GK19gp12-22u:144": "[42] tad-dine tu kāntaḥ so' yaṃ vṛttāntaḥ karṇāntaḥ kriyatām-",
  "GK19gp12-22u:145": "udīrṇa-muralīkalaḥ sva-guṇa-gātṛ-gopāvṛtir",
  "GK19gp12-22u:146": "balena sahitaḥ sphurad-vividha-mādhurī-vistṛtiḥ |",
  "GK19gp12-22u:147": "rasārdram aniśa-smitaṃ tad-atihārda-bhājāṃ gavāṃ",
  "GK19gp12-22u:148": "hitaṃ svajana-cittavad vanam athāviśan mādhavaḥ ||JGc_1,12.12|| [pṛthvī]",
  "GK19gp12-22u:149_0": "[43] sa ca nitānta-priya-jana-bhānaḥ kānanāntaḥ-sāra-sarasa-gandha-sarasa-sugandha-gandha-vāha-vāhita-nava-pallava-pāṇibhiḥ",
  "GK19gp12-22u:149_1": "sphuran-madhura-sakhi-tatiṃ madhupatim āliṅgann utasaṅga-saṅginaṃ vidhāya,",
  "GK19gp12-22u:150": "svānuvrata-madhuvrata-khaga-mṛga-mañju-guñjitādi-vyañjanayā khelitum iva protsāhayāmāsa |",
  "GK19gp12-22u:151_0": "[44] tataś ca kautuka-viśeṣa-lambhanāya vraja-rāja-tanūjaḥ sa-smitam īkṣamāṇaḥ sa-vismayavad",
  "GK19gp12-22u:151_1": "utprekṣamāṇaś ca nijāgrajaṃ prati sādara-narma-gandha-prabandhi-vana-varṇanaṃ nirmame, yathā-",
  "GK19gp12-22u:152": "nūnaṃ bhavān viśva-patir namanti yad",
  "GK19gp12-22u:153": "baliṃ gṛhītvā taravaḥ padaṃ tava |",
  "GK19gp12-22u:154": "paśya prasūnādi-śatena tan nata-",
  "GK19gp12-22u:155": "pravāla-śākhā-śikhayā spṛśanti te ||JGc_1,12.13|| [upajāti 12]",
  "GK19gp12-22u:156": "tvaṃ rājase deva vane' tra sāmprataṃ",
  "GK19gp12-22u:157": "vayaṃ na paśyāma tathāpi tāmasāḥ |",
  "GK19gp12-22u:158": "itīva cakṣuṣmati janma-lambhanaṃ",
  "GK19gp12-22u:159": "vṛkṣā vṛṇānāś caraṇaṃ tavāśritāḥ ||JGc_1,12.14|| [upajāti 12]",
  "GK19gp12-22u:160": "gāyanti tvāṃ ṣaṭpadāś cānuyāntaḥ",
  "GK19gp12-22u:161": "śrī-rohiṇyāḥ putram antarhitaṃ ca |",
  "GK19gp12-22u:162": "itthaṃ mitrāṇy āhur ūhe' ham evaṃ",
  "GK19gp12-22u:163": "sarveśas tvaṃ na tv amī san-munīśāḥ ||JGc_1,12.15|| [śālinī]",
  "GK19gp12-22u:164": "suramyaṃ nṛtyanti pramada-śikhinaḥ sneha-valitaṃ",
  "GK19gp12-22u:165": "hariṇyaḥ paśyanti sphuṭa-mṛdu-kalaṃ bibhrati pikāḥ |",
  "GK19gp12-22u:166": "naṭā rāmāḥ sūkta-prapaṭhana-vidaḥ kānana-sadām",
  "GK19gp12-22u:167": "amī dhanyā yasmād vidadhati tavārād atithitām ||JGc_1,12.16|| [śikhariṇī]",
  "GK19gp12-22u:168": "aṅghrisparśair dharitrīgiritṛṇasaritas te nakhaśreṇilekha-",
  "GK19gp12-22u:169": "śrīmac-citrair vicitra-druma-samudayaga-dyota-vīrud-vibhedāḥ |",
  "GK19gp12-22u:170": "snigdhekṣābhiś ca dhanyā mṛga-vihaga-gaṇā vakṣasaḥ saṅga-lābhād",
  "GK19gp12-22u:171": "eṣā tatrāpi gopī-vratatir atitarāṃ yat-spṛhā sāpi lakṣmīḥ ||JGc_1,12.17|| [sragdharā]",
  "GK19gp12-22u:172": "pitṛvyān me kṣatrād avataraṇam āptaḥ sa tu bhavān",
  "GK19gp12-22u:173": "pitur gopeśasyātmaja-padam agād dharma-vidhinā |",
  "GK19gp12-22u:174": "atas tvaṃ gopīnāṃ pariṇayanam āptāsi tad iyaṃ",
  "GK19gp12-22u:175": "latā gopī-nāmnī tava hṛdaya-lagnā prathayati ||JGc_1,12.18|| [śikhariṇī]",
  "GK19gp12-22u:176": "[45] athāgrajaś cānuja-vācam amṛtam ivācamya smitam ācarann uvāca-bhavādṛśa eva tādṛśa-guṇa-gaṇa-bhāg īśvaraḥ katham anyaṃ tatra gaṇyaṃ karoti? iti |",
  "GK19gp12-22u:177": "[46] tad evam akhila-sakhibhiḥ saha hasan narmaṇā teṣāṃ śarma sphuṭam uttambhayan,",
  "GK19gp12-22u:178": "śrīmad-vṛndāvana-vana-śobhām api svam iva tān upalambhayan,",
  "GK19gp12-22u:179": "paśūn api mānasa-gaṅgā-rodhāṃsi lambhayan svayam apy ayam atitarāṃ reme |",
  "GK19gp12-22u:180": "tac ca prātyahika-prāyam evaṃ prathayiṣyāmaḥ | yathā-",
  "GK19gp12-22u:181": "ramate rāmaṃ paritaḥ kṛṣṇaḥ | sakhi-gaṇa-gīta-guṇeṣu sa-tṛṣṇaḥ ||",
  "GK19gp12-22u:182": "anugāyati pika-ṣaṭpada-gānam | parijalpati śuka-haṃsa-samānam ||",
  "GK19gp12-22u:183": "evaṃ cakra-cakora-bakādi | anurauti sphuṭa-hāsa-vivādi ||",
  "GK19gp12-22u:184": "dvīpi-mukhārpita-bhīti paśūnām | rutim iva sṛjati bhayāya śiśūnām ||",
  "GK19gp12-22u:185": "pakṣi-mṛgādikam aharahar acalam | viracita-nāmabhir āha ca sakalam ||",
  "GK19gp12-22u:186": "bhramati sakhā yadi tasmin ko' pi | karṣati vihasan paṇam amuto' pi ||",
  "GK19gp12-22u:187": "dūraga-paśum āhvayati ca nāmnā | kṛta-go-gopa-manorama-sāmnā ||",
  "GK19gp12-22u:188": "gavyāhūtau śikhināṃ hūtiḥ | jātā yad asau ghana-ruti-bhūtiḥ ||",
  "GK19gp12-22u:189": "vyatiyuñjāno bhrātrā sva-karam | śaṃsati hasati sakhī-hita-nikaram ||",
  "GK19gp12-22u:190": "sakhibhir viśramayann ayam āryam | praṇayati tat-pada-lālana-kāryam ||",
  "GK19gp12-22u:191": "sulalita-pallava-talpa-vidhānaḥ | suhṛd-ūru-sthira-mūrdha-nidhānaḥ ||",
  "GK19gp12-22u:192": "keli-śramam anu kṛta-śayanehaḥ | puṇyatamair upavījita-deḥaḥ ||",
  "GK19gp12-22u:193": "atra ca kair api lālita-caraṇaḥ | asmat-tṛṇ-mātrada-paricaraṇaḥ ||",
  "GK19gp12-22u:194": "yaḥ snigdhānāṃ gāna-vinodaiḥ | nidrām itavān svara-kṛta-modaiḥ ||",
  "GK19gp12-22u:195": "smaratāṃ tan naḥ kim api manaḥ-stham | samayaṃ sahate nānyāvastham ||",
  "GK19gp12-22u:196": "vayam iha ke vā lubdhaṃ-manyāḥ | lubdhā yasmin śuka-mukha-dhanyāḥ ||JGc_1,12.19|| [mātrā-samaka]",
  "GK19gp12-22u:197": "[47] tad evam eva valgu valayite līlā-valaye pūrvavan nilayād ākalitam iṣṭa-miṣṭānnādikaṃ rasanayā śliṣṭaṃ vidhāya,",
  "GK19gp12-22u:198": "gavāṃ jālaṃ cālayan pālayan sāgraja-vraja-rāja-tanūjaḥ savayobhir āyatīgavam avasaram avagatya gotrā-mātrāṇāṃ tatiṃ śanair upavrajam anaiṣīt |",
  "GK19gp12-22u:199_0": "nītvā ca tārṇaka-vātsaka-bhedānāṃ tathā strī-gavīnāṃ tāsv apy upasāryāsandhinī-praṣṭhauhī-dhenu-baṣkayiṇī-gṛṣṭi-samāṃsamīnā-naicikī-kapilā-vaśā-gopati-prabhṛtīnāṃ",
  "GK19gp12-22u:199_1": "tatra ca gaṅgādi-nāmnāṃ tathā puṅgavānāṃ teṣu cārṣabhya-damya-jāta-kakutpūrṇa-kakuj-jātokṣa-mahokṣa-vṛddhokṣa-yugya-prāsaṅgya-śākaṭa-praṣṭhavāṭ-pramukhānāṃ",
  "GK19gp12-22u:199_2": "tatra ca haṃsādi-nāmnāṃ paraḥ-koṭīnāṃ kūṭān pṛthak pṛthag avīvasat | tatra tatra",
  "GK19gp12-22u:200": "ca nastitān api śivaka-baddhān acīkarat |",
  "GK19gp12-22u:201_0": "[48] tataś ca pūrva-pūrvasmād apy apūrvatayā maṅgala-vastu-nikara-karaiḥ puraskṛta-kṣiti-deva-nara-deva-puraḥsarair",
  "GK19gp12-22u:201_1": "vrajavāsi-varair upavrajya nīrājya ca sapaśu-pāla-balaḥ sa gopālaḥ sadanaṃ sādaram āsādayāmāse |",
  "GK19gp12-22u:202": "prasādayāmāse ca sulalita-lālanayā janita-sukha-jananī-mukha-purandhrī-janena |",
  "GK19gp12-22u:203": "[49] atha kṣaṇa-mātraṃ tatra viśramya go-dohanāya nirgamya ramya-doha-pātra-sandohaṃ kiṅkara-nikara-karāhṛtaṃ vidhāya,",
  "GK19gp12-22u:204": "gavās-thānīm abhinidhāya,",
  "GK19gp12-22u:205_0": "mahā-mahima-gopa-samūham anukṛtopaveśaṃ śrī-vraja-nareśam anujñāpya vatsa-mocanam",
  "GK19gp12-22u:205_1": "ājñāpya dhenuka-madhya-sthitaḥ svasti-vācanādi-praśastaṃ samasta-citta-mohanaṃ go-dohanaṃ",
  "GK19gp12-22u:205_2": "nāma karma prathamaṃ nirmame |",
  "GK19gp12-22u:206": "[50] tatra ca gṛhān nirgamanaṃ yathā,",
  "GK19gp12-22u:207": "hāṭaka-lakuṭi-pāṇir maṇi-cita-niryoga-rājad-uṣṇīṣaḥ |",
  "GK19gp12-22u:208": "jita-gajarāja-vilāsaḥ sabalaḥ kṛṣṇo yayau goṣṭham ||JGc_1,12.20|| [āryā]",
  "GK19gp12-22u:209": "[51] dohanaṃ yathā,",
  "GK19gp12-22u:210": "śrīmat-paṭṭa-vaṭānta-mauktika-lasan-niryoga-rājat-kacau",
  "GK19gp12-22u:211": "gāḍhā-naddha-varāntarīya-rucibhiś citrādharāṅga-śriyau |",
  "GK19gp12-22u:212": "ūrdhvajñū kṣiti-saṃhitāgra-caraṇau jānu-dvayāntaḥ-sthita-",
  "GK19gp12-22u:213": "svarṇāmatra-dharau sitāsita-tanū dhenūr duhāte sma tau ||JGc_1,12.21|| [śārdūlavikrīḍita]",
  "GK19gp12-22u:214_0": "[52] tataś ca ghaṭodhnīnāṃ tāsāṃ nātidugdhānām api dugdhāni tu pracuraṃ dugdhāni",
  "GK19gp12-22u:214_1": "vidhāya gavādi-sambhālanam anu gopān saṃvidhāya tāni ca pituḥ purastān nidhāya karābhyām",
  "GK19gp12-22u:214_2": "añjaliṃ sandhāya sthitavantau santau,",
  "GK19gp12-22u:215": "tena dūratas tadīya-turīya-kakṣā-pūrita-cāturī-nirīkṣaṇa-sukha-sthagitena bhūyo bhūyaś cāhūya savyāpasavyayor upaveśitau | yatra ca-",
  "GK19gp12-22u:216": "akṣṇā tasyāpasavyena savyaṃ tac cakṛṣe balāt |",
  "GK19gp12-22u:217": "api savyenāpasavyaṃ rāmaṃ kṛṣṇaṃ didṛkṣuṇā ||JGc_1,12.22|| [anuṣṭubh]",
  "GK19gp12-22u:218": "kiṃ ca-",
  "GK19gp12-22u:219": "eka-hetu-mayam eva locane dve ca bāṣpam aparatra vindataḥ |",
  "GK19gp12-22u:220": "rāma-kṛṣṇa-yugapad-vilokane te tu gopa-nṛpater yathāyatham ||JGc_1,12.23|| [rathoddhatā]",
  "GK19gp12-22u:221": "tathā hi-",
  "GK19gp12-22u:222": "savyam akṣi tanujād vrajeśitur",
  "GK19gp12-22u:223": "bhrātṛjāt punar asavyam asravat |",
  "GK19gp12-22u:224": "yatra mānasam api svayaṃ dvidhā-",
  "GK19gp12-22u:225": "bhidyatāśru-miṣam ity abudhyata ||JGc_1,12.24|| [rathoddhatā]",
  "GK19gp12-22u:226": "tataś ca-",
  "GK19gp12-22u:227": "agrimān agrimān kurvann antyān antyān samaiḥ samam |",
  "GK19gp12-22u:228": "so' bhito rāma-kṛṣṇābhyāṃ śobhito gṛham āyayau ||JGc_1,12.25|| [anuṣṭubh]",
  "GK19gp12-22u:229": "[53] tauryātrika-carya-paryākulatayeti śeṣaḥ |",
  "GK19gp12-22u:230": "gṛham āgatya ca sarvām ātma-goṣṭhīṃ miṣṭānnādibhiḥ suṣṭhu tuṣṭām akārṣīt |",
  "GK19gp12-22u:231_0": "[54] tataś cānanda-viśiṣṭeṣu visṛṣṭeṣu śiṣṭeṣu rāma-kṛṣṇau nija-nija-dhāma samāgamya",
  "GK19gp12-22u:231_1": "ramyatama-śayyām adhiśayya mātṛbhyām upacaryamāṇau paricārakaiḥ paricaryamāṇau sukhaṃ nidadratuḥ |",
  "GK19gp12-22u:232": "[55] atha snigdhakaṇṭhaḥ samāpana-digdhaṃ tad idaṃ vākyaṃ sāñjali vyānañja-",
  "GK19gp12-22u:233": "īdṛśas tanayo jātas tava gopa-dharā-pate |",
  "GK19gp12-22u:234": "ātmārāmāś ca yat-kīrtyā yānti drāg ātma-vismṛtim ||JGc_1,12.26|| [anuṣṭubh]",
  "GK19gp12-22u:235": "[56] atha śrīdāmādi-camatkāra-sāra-prada-prathanasya tad-etat-kathanasya śravaṇānte,",
  "GK19gp12-22u:236": "saiveyaṃ līleti bhrānte,",
  "GK19gp12-22u:237": "tata eva bahir vṛttita upaśānte goloka-dharitrī-kānte jane ca śreṇī-prānte,",
  "GK19gp12-22u:238": "tau sūta-sutau yathāvad baddhāñjalitayāvasthitau cirata eva pūrva-pūrvavat prīti-dānena vāsaṃ prasthāpitau vidhāya te sarve yathāsvam āvāsādikam āsāditavantaḥ |",
  "GK19gp12-22u:239": "iti śrī-śrī-gopāla-campūm anu",
  "GK19gp12-22u:240": "gocāraṇa-pracāraṇaṃ nāma",
  "GK19gp12-22u:241": "dvādaśaṃ pūraṇam",
  "GK19gp12-22u:242": "||12||",
  "GK19gp12-22u:243": "*************************************************************",
  "GK19gp12-22u:244": "(13)",
  "GK19gp12-22u:245": "atha trayodaśaṃ pūraṇam",
  "GK19gp12-22u:246": "kāliya-dava-caṇḍatā-daṇḍanam",
  "GK19gp12-22u:247": "[1] atha pratiprātar iva śrīmad-vrajarāja-samāje virājamāne kathāṃ kathayituṃ samutkaṇṭho madhukaṇṭho nijāntaś cintayāmāsa-",
  "GK19gp12-22u:248": "[2] dhenu-cāraṇārambha-lambhaka-dine dhenukālambhaḥ khalu śrī-bādarāyaṇinā tadīya-cāraṇāvasara-sāmyānusāriṇā pūrvam eva varṇitaḥ |",
  "GK19gp12-22u:249": "vastutas tu paugaṇḍa-prānta eva paṇḍayā nirṇītaḥ,",
  "GK19gp12-22u:250": "tad-divasāvasāne veśma-praveśe kaiśorāṃśāveśa-varṇanāt |",
  "GK19gp12-22u:251": "ataḥ śrī-parāśareṇāpi kāliya-damanānantar-āvasara eva so' yaṃ sāvasaraḥ kṛtaḥ |",
  "GK19gp12-22u:252": "śrī-hari-vaṃśe ca spaṣṭam eva,",
  "GK19gp12-22u:253": "damite sarparāje tu kṛṣṇena yamunā-hrade [2.13.1] ity uktvā dhenuka-vadhaḥ samārabdhaḥ |",
  "GK19gp12-22u:254": "tad eva yuktyāpi vyaktī-bhavati |",
  "GK19gp12-22u:255": "kārtika-vartamāna-śuklāṣṭamyāṃ gocāraṇārambha-sambhava-dinatayā pādme spaṣṭatayoktir dṛṣṭā |",
  "GK19gp12-22u:256": "pakva-tāla-phala-kālo bhādra eva, tatra ca dhenuka-nirdhūnana-prasiddhiḥ |",
  "GK19gp12-22u:257": "tasmāt kāliya-damanam eva prathamaṃ prathayiṣyāmaḥ iti |",
  "GK19gp12-22u:258": "[3] spaṣṭaṃ tv idam abhyācaṣṭa-",
  "GK19gp12-22u:259": "kavayo ye bhuvi khyātās ta evākavayo matāḥ |",
  "GK19gp12-22u:260": "sukham āyāsyatīty evaṃ suduḥkhaṃ varṇayanty amī ||JGc_1,13.1|| [anuṣṭubh]",
  "GK19gp12-22u:261": "iti tūṣṇīkām āsajya punar āha sma: athavā-",
  "GK19gp12-22u:262": "sukhaṃ vā vīryaṃ vā tad iha paramaṃ yat pratimukhaṃ",
  "GK19gp12-22u:263": "pratīpaṃ nirjityānavaratam atulyaṃ vijayate |",
  "GK19gp12-22u:264": "kaviś ca śreyān sa sphurati khalu yas tad-vidhatayā",
  "GK19gp12-22u:265": "sadā tat tad gāyann api na paritas tṛpyatitarām ||JGc_1,13.2|| [śikhariṇī]",
  "GK19gp12-22u:266_0": "[4] ataḥ kāliya-niryāpana-phalaṃ tad idaṃ vṛttam āpātataḥ suduḥsaham apy āyatyāṃ",
  "GK19gp12-22u:266_1": "pratyāpta-bahula-sukha-sahacaratayā varṇanam evāsmābhir ākarṇanīyam eva ca yuṣmābhir",
  "GK19gp12-22u:266_2": "iti yācitvā sa-kampam uvāca-",
  "GK19gp12-22u:267": "[5] tad evam arjunīṣu paryāg eva cirāya cāryamāṇāsu pari kāliyālaya-jalāśayāśayam eva calituṃ khalu śrī-balarāmaḥ samanujñāṃ kalayāñcakre,",
  "GK19gp12-22u:268": "śrī-vrajeśvaryāḥ śikṣita-caryānugamāt |",
  "GK19gp12-22u:269": "śrī-balāvarajasya tu tasya cirata evāvirataṃ tad didṛkṣā na kṣīṇāsīt |",
  "GK19gp12-22u:270": "[6] bahalena kutūhalena, janmata eva durjana-tejasām asahanatāyām avikalena tejasvitā-balena ca |",
  "GK19gp12-22u:271": "[7] tad evaṃ sthite sadāvad eva kadāpi kṛṣṇāgra-janmanaḥ śravaṇākhyaṃ māsikaṃ",
  "GK19gp12-22u:272": "janmarkṣam atithivat prathitiṃ vraja-sadasi samāsasāda |",
  "GK19gp12-22u:273": "tadā ca saṅkarṣaṇaḥ sa khalu harṣaṇa-maṅgala-snapanādy-āsaṅgataḥ sva-gṛha eva saṅgata āsīt |",
  "GK19gp12-22u:274": "[8] tadā ca kāsāñcanābhinavānāṃ gavām atipratyāsanna-prasavānām avaśyam eva svāvanīyatayā vināpi taṃ vanīm anugata-sakhaḥ śrīdāma-sakhaḥ prasthitavān |",
  "GK19gp12-22u:275_0": "kintu sambhojana-samaya-samayane samayaṃ vidhāya tadā ca labdhe vipralabdher avasare",
  "GK19gp12-22u:275_1": "tad-itaraṃ prati yaḥ kāla-kūṭa-tulyaḥ kāla-kūṭas tan-maya-kālindīya-kāliya-hrada-haritam",
  "GK19gp12-22u:275_2": "eva tvaritaṃ hari-sudhā-vāridhir avajagāhe |",
  "GK19gp12-22u:276": "[9] tatra gavām agresarā ye gopa-kumāra-varās,",
  "GK19gp12-22u:277_0": "teṣu cānāśitaṅgavīna-navīna-vana-vibhāgāvakalana-kalita-bahala-kutūhala-jāta-rabhasataḥ",
  "GK19gp12-22u:277_1": "kiñcid vilambam ālambamāneṣu nidāgha-drāghīyas tṛṣṇā-vyākulam agrima-gokulaṃ kāliya-viṣākulaṃ",
  "GK19gp12-22u:277_2": "kṛṣṇā-jalaṃ pibati sma |",
  "GK19gp12-22u:278": "pāna-mātrāc ca vicetanatayā nipapāta,",
  "GK19gp12-22u:279": "kṣaṇatas te cāgre-sarās tad-avaloka-śoka-dharā deha-jihāsayā sahasā svayam api dhayantaḥ patanti sma |",
  "GK19gp12-22u:280": "[10] iyaṃ punar yogamāyāyā evānapāyā gatiḥ, yā khalu khalānām utkalanāyāsambhavam api sambhāvayati |",
  "GK19gp12-22u:281": "[11] atha muhūrta-pūrtāv āgato' yaṃ toyada-śyāmala-mūrtir mūrtān eva tān paśyann anyādṛśa-śyāmalatām ājagāma, vilalāpa ca-",
  "GK19gp12-22u:282": "yā gāvaḥ khalu devatā vrajasadām asmākam uccaistarāṃ",
  "GK19gp12-22u:283": "ye bālāś ca sadaiva jīva-tulitās te' mī vipannāḥ puraḥ |",
  "GK19gp12-22u:284": "hā hanta svayam asmi tat-sahacaraḥ kiṃ bhrātaraṃ mātaraṃ",
  "GK19gp12-22u:285": "tātaṃ sarva-janaṃ ca vacmi mama dhik cāpalyataḥ sāhasam ||JGc_1,13.3|| [śārdūlavikrīḍitam]",
  "GK19gp12-22u:286": "[12] tataś ca vipratīsāra-sārānusārādruta-vidrutatara-cetasaḥ śrī-vraja-kula-candramasaḥ kramaśaḥ sarveṣāṃ mukham abhidatta-dṛśaḥ stimitī-kṛta-nijādharā netrāmbhu-dhārā nipetuḥ,",
  "GK19gp12-22u:287": "yā evāṅkurī-kṛta-vasudhāḥ sudhāyamānā yathā-kramaṃ sarvaṃ cetayāmāsuḥ |",
  "GK19gp12-22u:288": "kintu mura-śatruḥ puraḥ puraḥ-stha-gamanāveśād apuraḥ-stha-deśāśritānāṃ cetanāṃ tadā na ciceta,",
  "GK19gp12-22u:289": "cirād eva tv acetīt |",
  "GK19gp12-22u:290": "[13] te ca cetitāḥ sarve cirāya vicāra-pracāraṃ nānucaranti sma,",
  "GK19gp12-22u:291": "yasmād ātmānam agha-nāma-dhara-viṣadhara-viṣama-viṣa-mohād rakṣitavantam agha-dviṣam eva tatra tatra bhramantam anubhūya,",
  "GK19gp12-22u:292": "bhūyaḥ sa eva cetanā-mūlam iti niścitavantaḥ |",
  "GK19gp12-22u:293": "[14] kṛṣṇas tu tān vilulitaveśān labdhopaveśān dṛṣṭvā yugapad eva sarvān kṛṣṭvā pṛthak pṛthag evāśliṣṭavān |",
  "GK19gp12-22u:294": "[15] tad uktam eva yad asya khalv autpattika evāyam upapattim atītavān guṇaḥ,",
  "GK19gp12-22u:295": "yad-bhāva-bhāvanaḥ syāt tatrānurūpa-rūpāvirbhāvanam asau yaugapadyam upasadya,",
  "GK19gp12-22u:296": "bahutrāpi sadya evāpadyate iti |",
  "GK19gp12-22u:297": "[16] tatra bālair milanaṃ, yathā,",
  "GK19gp12-22u:298": "dṛṣṭir bāṣpam itā tanuḥ stimitatām antarmatir līnatām",
  "GK19gp12-22u:299": "itthaṃ saṅgati-sādhane tu nikhile' bhīkṣṇaṃ gate vyarthatām |",
  "GK19gp12-22u:300": "kiṃ saukhyaṃ kim asaukhyam etad iti ca sphūrtiṃ vināvasthitau",
  "GK19gp12-22u:301": "kañcit ko' pi na kiñcid ujjhitum abhūc chakti-prayuktaś ciram ||JGc_1,13.4|| [śārdūlavikrīḍitam]",
  "GK19gp12-22u:302": "[17] gobhir yathā-",
  "GK19gp12-22u:303": "gāvo huṅkṛti-ghoṣaṇā valayitāḥ kṛṣṇaṃ lihantyaś cirāt",
  "GK19gp12-22u:304": "tad-bāhu-dvaya-veṣṭanena vilasat-kaṇṭhyaḥ samutkaṇṭhitāḥ |",
  "GK19gp12-22u:305": "yatnāt tyājita-tad-grahāś ca paśupaiḥ kṣiptāś ca tasthuś ciram",
  "GK19gp12-22u:306": "tās tad-vaktra-sudhākara-dyuti-sudhā-pītāvatṛptekṣaṇāḥ ||JGc_1,13.5|| [śārdūlavikrīḍitam]",
  "GK19gp12-22u:307": "[18] tad evaṃ sati tasya bhāva-viśeṣodbhavaḥ samudbhāvyate |",
  "GK19gp12-22u:308": "pūrvam evāyaṃ śrī-yuta-kṛṣṇaḥ pārāvāra-bhaviṣṇu-sthāsnu-cariṣṇu-duḥkha-dāna-dhṛṣṇoḥ kṛṣṇādhiṣṇyasya kāliyasya nirākariṣṇu-tṛṣṇo' pi,",
  "GK19gp12-22u:309": "tat-patnībhyo' patrapiṣṇutayā cirāya tūṣṇīṃ babhūva |",
  "GK19gp12-22u:310": "samprati tu go-gopāla-kāla-dharmāpāta-jātāsahiṣṇutayā vardhiṣṇu-krodhaḥ suṣṭhu jātaḥ |",
  "GK19gp12-22u:311": "[19] tataś ca sāvahittham ittham uvāca-aho,",
  "GK19gp12-22u:312": "vayasyāḥ! paśyatha atrodaka-stambha-vidyā-kṛtāvakāśa-prakāśamāna-hradinī-hrada-sthita-sva-sadane kāliyākhya-manda-dandaśūkas tiṣṭhati |",
  "GK19gp12-22u:313": "tena ca duṣṭa-niṣṭhyūtayā sarva evākharva-viṣa-jvālayā jvalitāḥ paryag-deśā dṛśyante |",
  "GK19gp12-22u:314": "upary apy utpātitāḥ patatriṇaś cātra patitā ity ātma-netrābhyāṃ pratīyatām,",
  "GK19gp12-22u:315": "yebhyas tu prāṇā jagat-prāṇāśana-bhayataḥ sadya eva vipratipadyeva svayam utpatantaḥ kadāpi na nyavartanta |",
  "GK19gp12-22u:316": "so' yaṃ punar garutmat-kṛtāmṛta-seka eka eva kāla-kuṭa-jvālayāpi kṛtālambaḥ kadambaḥ sulalita-dalāditayā lālasīti |",
  "GK19gp12-22u:317": "tasmād asyopariga-koṭara-piṭhare sphuṭaṃ tad anavadyam amṛtam adyāpi vidyata iti prasahyāham āruhya paśyāni |",
  "GK19gp12-22u:318": "bhavantas tu gāḥ kiñcid dūracaratayā cārayantaś carantu |",
  "GK19gp12-22u:319": "[20] tad etad vadan vigata-kadanaḥ kañja-vadanaḥ kadambam adhiruhya parikaraṃ samūhya,",
  "GK19gp12-22u:320": "svayaṃ kiraṇa-gaṇāmṛta-ghanāghanaḥ sānnidhya-mātra-nirmita-sādharmye tasmin kāliya-harmye nirmala-jala-krīḍā-kutukāya papāta-",
  "GK19gp12-22u:321": "[21] yatra ca tatra sarpa-hrada-gata-jalaṃ dhanuḥ-śatam udasarpat |",
  "GK19gp12-22u:322": "tac ca śrī-vrajarāja-tapaḥ-pratāpa-phalasya saṅkhyātīta-balasya tasya na citram ity eva mantavyam,",
  "GK19gp12-22u:323": "yena hi paugaṇḍatayā nātipracaṇḍam api tad eva tad-vapuś caṇḍāṃśu-koṭivad atīvoddaṇḍatayā tatra kuṇḍalīnāṃ bhāti sma |",
  "GK19gp12-22u:324_0": "tataś ca tasyāmara-vāraṇa vāraṇa-vikrama-kramatayā ghūrṇad-bhujāpūrṇa-vār-ghoṣaṇa-saṅgharṣaṇayā",
  "GK19gp12-22u:324_1": "gharṣitas tad-utkarṣāsahana-samājaḥ sahasā tanūnapān-mahasāhi-rājaḥ svīya-līlāntarīpāntaḥ",
  "GK19gp12-22u:324_2": "svayaṃ krīḍā-harṣataḥ smitaṃ varṣantaṃ pītāṃśuka-vidyudbharaṃ kara-caraṇādhara-rohitākaraṃ",
  "GK19gp12-22u:324_3": "vanamālā-śacīpati-cāpa-dharaṃ sulalita-nīla-ghana-varaṃ tam evāsasāda |",
  "GK19gp12-22u:325": "[22] samprati tu kṛta-yava-kṣāra-sāra-sandha-gandhakendhana-vahnīyamānam etam ātmanā cachāda nanāda ca |",
  "GK19gp12-22u:326": "kevala-bali-mānitāmayāsahiṣṇutayā dhṛṣṇag asau nāga-jiṣṇur ārto' pi na nivartate sma |",
  "GK19gp12-22u:327_0": "[23] atha kāliyasya varuṇa-pāśapāśīyamānābhogāśaya-nīyamānāśī-rāśībhyāṃ yāhaṅkṛtis",
  "GK19gp12-22u:327_1": "tasyāś cūrṇī-kṛti-kautukāya yogamāyā-maya-kaṅkaṭa-saṅghaṭitāṅgatāṅgatas tṛṇāvarta-vartana-samudvartanaḥ",
  "GK19gp12-22u:327_2": "sa muhūrtaṃ tathaiva vartate sma,",
  "GK19gp12-22u:328": "yatra hi tasya sad-ahitasya bhoginaḥ śatam ekātirekābhogā markaṭikā-jālavad vighaṭita-śaktayaḥ santi sma |",
  "GK19gp12-22u:329": "āśiṣaś ca tūla-varti-tulāṃ kalayāmāsuḥ |",
  "GK19gp12-22u:330_0": "[24] kintu yadā kadambād asau kadamba-mālī kāliyālaya-kālindī-śambaram apaptat tadātitapta-hṛdayatayā",
  "GK19gp12-22u:330_1": "hāhā-kāra-kṛta-mithaḥ-kreṅkāraḥ sa khinnaḥ sakhi-vāraḥ skhalac-caraṇa-cāraḥ sahasā",
  "GK19gp12-22u:330_2": "tasminn eva sasāra |",
  "GK19gp12-22u:331": "[25] gāvaś ca śāva-sahitāḥ sahitās tam evānudrāvakatām avāpuḥ |",
  "GK19gp12-22u:332": "[26] tataś ca sveṣu viśveṣu tam eva hradaṃ sāvega-gadaṃ prāviśatsu pratidiśaṃ gāvaś ca praviśantīty evaṃ dṛṣṭvā parama-kaṣṭaṃ spṛṣṭvānupāyāḥ paśupāḥ naṣṭa-prāyā bhraṣṭa-kāyā,",
  "GK19gp12-22u:333": "yamunāyāḥ prahvā iva kahvāsura-jaṭharād iva tat-pratyāgaty-āśayā paraṃ prāṇanti sma | tatra ca-",
  "GK19gp12-22u:334": "kiṃ jñaptiḥ svapanaṃ suṣuptir athavā mūrcchā mṛtir jīvanaṃ",
  "GK19gp12-22u:335": "bhāty evaṃ nahi niścikāya nikhilaḥ so' yaṃ sakhīnāṃ gaṇaḥ |",
  "GK19gp12-22u:336": "usrāṇāṃ tatir asra-vṛṣṭi-kalitaiḥ sā ca pravāhaiḥ punas",
  "GK19gp12-22u:337": "tarhy eṣāṃ hṛdayaṃ hradaṃ ca tam atha kṣveḍair ivāpūpurat ||JGc_1,13.6|| [sragdharā]",
  "GK19gp12-22u:338_0": "[27] teṣu ca bahir īdṛg-avastheṣu tathāntar anavastheṣu na ko' pi prakopi tad-vṛttaṃ",
  "GK19gp12-22u:338_1": "vraje vṛttaṃ kuryād iti vicārya diviṣad-varya-vrajena muhur utpāta-vrātaṃ pratyāpayya",
  "GK19gp12-22u:338_2": "tam anusañcāryate sma |",
  "GK19gp12-22u:339": "[28] tatra vraja-prajā-vacanaṃ yathā-",
  "GK19gp12-22u:340": "divi bhuvi khe cotpātāḥ katham iva tat-kālam udbhūtāḥ |",
  "GK19gp12-22u:341": "āṃ naḥ sarveṣāṃ yaḥ prāṇeṣv adhi tat-kṛte ta ime ||JGc_1,13.7|| [upagīti]",
  "GK19gp12-22u:342": "[29] iti vyagrī-bhūya samagrāḥ prajāḥ sa-grāmaṇyas taṃ vrajāgra-gaṇya-samājaṃ kṛṣṇāgra-janma-janmarkṣa-mahasi sambhojanāya janāyatanatām āptavatyaḥ,",
  "GK19gp12-22u:343": "kiṃ bahunā,",
  "GK19gp12-22u:344": "vraja-mahī-pati-patnī ca vraja-mahilābhir apatrapām apahāya tatrājighāya |",
  "GK19gp12-22u:345": "sandideśa dūra-deśataḥ-",
  "GK19gp12-22u:346": "durnimittam udabhūd balaṃ vinā",
  "GK19gp12-22u:347": "hā yayau viṣa-diśaṃ balānujaḥ |",
  "GK19gp12-22u:348": "hanta pūrṇa-samayaḥ sa nāyayau",
  "GK19gp12-22u:349": "goṣṭha-rāṭ katham ihāsti nirvṛtaḥ? ||JGc_1,13.8|| [svāgatā] iti |",
  "GK19gp12-22u:350": "tataś ca-",
  "GK19gp12-22u:351": "dehaṃ gehaṃ tat tad arthaṃ ca sarvaṃ",
  "GK19gp12-22u:352": "dhik-kurvantas tyakta-tat-parva-bhogāḥ |",
  "GK19gp12-22u:353": "te gacchantaḥ kāliyānaccha-kacchaṃ",
  "GK19gp12-22u:354": "vāta-vrāta-kṣipta-cittā ivāsthuḥ ||JGc_1,13.9|| [śālinī]",
  "GK19gp12-22u:355": "[30] bhrātṛ-prabhāva-jñānārāmaḥ śrī-rāmas tu teṣāṃ śaṅkāyām aniśām ayann api na tadānīṃ tad-bhāvam avāpa,",
  "GK19gp12-22u:356": "kintu rirakṣiṣām eva |",
  "GK19gp12-22u:357": "anyathā hy anyathāpattir eva syād iti samucita eva bhāvaḥ svayam eva yogamāyayācitaḥ |",
  "GK19gp12-22u:358": "[31] atha sva-manasy evaṃ sa viviveca,",
  "GK19gp12-22u:359": "vayam idaṃ muhur unnīya niyamata eva jānīmaḥ,",
  "GK19gp12-22u:360": "yat khalu tasya khala-vaṃśadavahuta-vahasya nirasyamānatā na kenāpy akenāpi kartuṃ śakyate |",
  "GK19gp12-22u:361": "tathāpy ete kevala-sneha-bala-dehā vidyut-pātāyamāna-durnimitta-labdha-jīvana-sandehā nija-jīvana-mūlaṃ pīta-dukūlaṃ prati gamanāya durmadehā vartante |",
  "GK19gp12-22u:362": "tasmād araṇyāraṇyaṅgaja-dahana-sandahana-sahanatāmanda-samuddiṣṭa-hima-drava-sandrava-samutkaṭatā-galat-kaṭa-vāraṇa-durgaṇa-gaṇavad āpātatas tu mama vāraṇam api na maṃsyate |",
  "GK19gp12-22u:363": "yat khalv eteṣāṃ tad-viśleṣātiśaya-śaṅkitā-duḥkham anu mayy api duḥkhaṃ duḥkhanana-mūlaṃ jātam asti,",
  "GK19gp12-22u:364": "tad api na vyañjanāya prāñjalatām arhati,",
  "GK19gp12-22u:365": "prajvalita-jvalana-vanam anu jvalanāntara-santānanavat | tasmāt",
  "GK19gp12-22u:366": "kevala-maṅgala-vyaṅga-vyaṅga-saṅgami-sad-iṅgita-viśeṣa-saṅgitayā ta ete sambhāvita-tad-bhavyā bhāvanīyā,",
  "GK19gp12-22u:367": "na tu nirākariṣṇutayā |",
  "GK19gp12-22u:368": "āvayor āvayo hy eka-prāṇatāṃ khalv ete manyante iti |",
  "GK19gp12-22u:369": "[32] atha sa evaṃ vivicya sahasā jahāsa | tad anu kiñcil-labdhāśvāsatayā calantaś ca te-",
  "GK19gp12-22u:370": "duḥkhāghrāta-prādhvatā-manda-netrāḥ",
  "GK19gp12-22u:371": "kṛṣṇāṅghri-śrī-lakṣma-labdhāvalokāḥ |",
  "GK19gp12-22u:372": "vartmany asmin picchile' py aśrubhis te",
  "GK19gp12-22u:373": "rāma-prāpta-nyasta-hastā viceluḥ ||JGc_1,13.10|| [śālinī]",
  "GK19gp12-22u:374": "yathā yathā vidadhur atīva śīghratāṃ",
  "GK19gp12-22u:375": "tathā tathāpy adadhur alaṃ vilambitām |",
  "GK19gp12-22u:376": "kathaṃ kathañcana bata taṃ hradaṃ gatā",
  "GK19gp12-22u:377": "daśāṃ tu kāṃ samadhur amī na vedmi tām ||JGc_1,13.11|| [rucirā]",
  "GK19gp12-22u:378": "tatra tu-",
  "GK19gp12-22u:379": "dṛṣṭvā kāliya-bhoga-saṅgha-valitaṃ gopālakaṃ gopakā",
  "GK19gp12-22u:380": "nandādyā bata gopikāś ca vidalac-cittā yaśodā-mukhāḥ |",
  "GK19gp12-22u:381": "hā śuṣkāṅga-daśāṃ mahā-malinatām apy ūhur itthaṃ yathā",
  "GK19gp12-22u:382": "teṣām āntara-vahninaiṣi bahir apy udyātum ity ūhyate ||JGc_1,13.12|| [śārdūla]",
  "GK19gp12-22u:383": "mānuṣān buddhi-rāhityāt paśūn iva nirīkṣya te |",
  "GK19gp12-22u:384": "paśūṃś ca krandanān mānuṣān iva kleśam aiyaruḥ ||JGc_1,13.13|| [anuṣṭubh]",
  "GK19gp12-22u:385": "tataś ca-",
  "GK19gp12-22u:386": "teṣāṃ sadā snehamayātmanāṃ tadā",
  "GK19gp12-22u:387": "trāsāt tu śuṣkī-bhavatāṃ himād iva |",
  "GK19gp12-22u:388": "mithaḥ-samīkṣā-bhavatāpasaṅgamād",
  "GK19gp12-22u:389": "bhūyo babhūva dravatā raver iva ||JGc_1,13.14|| [upajāti 11]",
  "GK19gp12-22u:390": "snehāt pravāhāvali-tulyatāṃ yatāṃ",
  "GK19gp12-22u:391": "vrajaukasāṃ drāg viśatāṃ viṣa-hradam |",
  "GK19gp12-22u:392": "bālo' py athāveśa-valad-balo balo",
  "GK19gp12-22u:393": "drutaṃ mahā-setu-daśāṃ sasāda saḥ ||JGc_1,13.15|| [upajāti 12]",
  "GK19gp12-22u:394": "[33] uvāca ca-",
  "GK19gp12-22u:395": "prītiḥ kiṃ nv anuje na me? vraja-pate tāta vrajādhīśvari",
  "GK19gp12-22u:396": "śrī-rohiṇy api mātar, asya tu sadā tattvaṃ paraṃ vedmy aham |",
  "GK19gp12-22u:397": "satyaṃ vaḥ pada-paṅkajāśraya-rucāṃ kuryām amuṣya kvacin",
  "GK19gp12-22u:398": "naikasminn api mūrdhaje kṣati-lavo bhāvī yathā garga-gīḥ ||JGc_1,13.16|| [śārdūla]",
  "GK19gp12-22u:399": "[34] tad evaṃ praśastena sva-hastena śrī-rāmeṇa hasta-vāraṇe kṛte-",
  "GK19gp12-22u:400": "viṣa-hradāntād vinivartitāś ca te",
  "GK19gp12-22u:401": "pratīyur evādhi tad-ātmanaḥ sthitim |",
  "GK19gp12-22u:402": "yat kāla-kūṭa-jvalanāntaraṅgataṃ",
  "GK19gp12-22u:403": "svaṃ menire vīkṣya tad-antare harim ||JGc_1,13.17|| [upajāti 12]",
  "GK19gp12-22u:404": "kāliya-hradam ite baka-śatrau",
  "GK19gp12-22u:405": "gokulasya rudataḥ pratiśabdāt |",
  "GK19gp12-22u:406": "rodasī ca rudatī sva-niruktiṃ",
  "GK19gp12-22u:407": "bāḍham ajñapayatāṃ rudasijbhyām ||JGc_1,13.18|| [svāgatā]",
  "GK19gp12-22u:408": "gopyo mithaḥ kaṇṭha-vilagna-kaṇṭhās",
  "GK19gp12-22u:409": "tā rorudāmāsur alaṃ vilapya |",
  "GK19gp12-22u:410": "smṛtiṃ nayat pūtanikādi-nāśaṃ",
  "GK19gp12-22u:411": "yan mātṛ-santvāya muhur babhūva ||JGc_1,13.19|| [indravajrā]",
  "GK19gp12-22u:412": "evaṃ sva-goṣṭham ahiveṣṭa-vivikṣu vīkṣya",
  "GK19gp12-22u:413": "sastrī-kumāram atiduḥkhitam ātma-hetoḥ |",
  "GK19gp12-22u:414": "kṛṣṇaḥ saroṣa-vitatāṅgatayā tad aṅgaṃ",
  "GK19gp12-22u:415": "chindan ślathaṃ vidadhad āśu balād udasthāt ||JGc_1,13.20|| [vasantatilaka]",
  "GK19gp12-22u:416": "[35] tad evaṃ kṛṣṇasyotthānam eva kāliyasya vyutthānaṃ jātam iti sarvo' pi jaharṣa | yathā-",
  "GK19gp12-22u:417": "tadā mudā kalakala-garjitair jitaṃ",
  "GK19gp12-22u:418": "vrajaukasāṃ śiśu-savayo-jarā-juṣām |",
  "GK19gp12-22u:419": "divaukasāṃ kusumaja-vṛṣṭi-sṛṣṭi-yug-",
  "GK19gp12-22u:420": "jaya-dhvani-dhvani-yuta-tūrya-laṅghibhiḥ ||JGc_1,13.21|| [rucirā]",
  "GK19gp12-22u:421_0": "[36] tataś ca samuttejita-tat-tejobhir udvejita-cittaḥ kuṇṭhatāvaguṇṭhitotkaṇṭhatayā",
  "GK19gp12-22u:421_1": "dūrata evotkaṇṭhatayātiṣṭhan mūḍha-dhīr asau gūḍha-pāt prarūḍha-krodhaḥ svabodha-rodhatas",
  "GK19gp12-22u:421_2": "taṃ pratidrogdhum udyataḥ sann,",
  "GK19gp12-22u:422_0": "uddhata-buddhis thūtkāra-phutkāra-dṛṣṭi-vāra-kṛta-kūṭaṃ kālakūṭaṃ prakaṭī-kurvan",
  "GK19gp12-22u:422_1": "girikūṭāyamānaḥ kartavya-vihvalatayā jihvā-dvaya-samudayena muhuḥ kṣveḍa-bāḍava-pakvaṃ",
  "GK19gp12-22u:422_2": "sṛkvaṇī-dvaya-samudaya-lehanād dvijihva-lelihānādy-āhvayo' smīty uṭṭaṅkanena ghaṭayitu-kāmaḥ",
  "GK19gp12-22u:422_3": "sarvato dṛṣṭa-vapur babhūva |",
  "GK19gp12-22u:423": "[37] tataś cākhaṇḍāhi-tuṇḍika-vidyā-paṇḍitavad uccaṇḍatayā sakaṇṭha-tuṇḍāvaguṇṭhanāya sa-darpam abhitaḥ sarpati sarpāśana-vāhane,",
  "GK19gp12-22u:424": "sarpo' yam api śirobhiḥ kṛta-parisarpaḥ sarpavad evāpasarpann upasarpaṃś ca jihmagavad eva jihmaṃ gacchaṃś ca parito babhrāma śaśrāma ca |",
  "GK19gp12-22u:425_0": "[38] tad evam ahīnam ahinaṃ prati sāṃyugīnatārato' pi cirato labdha-cchidratayābhidravann",
  "GK19gp12-22u:425_1": "eva tadīya-samagra-grīvāgra-gaṇya-mūla-nālam eva balānujanmā balād avajagrāha nijagrāha ca |",
  "GK19gp12-22u:426": "[39] tataś ca vivaśāṅga-saṅghe tasminn uraṅgame tu,",
  "GK19gp12-22u:427": "udyad-ratna-citeṣu puṣṭa-niṭila-prastheṣu raṅga-śriyā",
  "GK19gp12-22u:428": "śasteṣu sphuṭa-nṛtya-kṛtya-kalanā-lobhena śobhekṣaṇaḥ |",
  "GK19gp12-22u:429": "dyo-vidyotana-vādya-gīta-kalayā saṃhāya sāhāyakaṃ",
  "GK19gp12-22u:430": "śrī-kṛṣṇas tad upary udapluta mudām uccair udāra-cchaviḥ ||JGc_1,13.22|| [śārdūlavikrīḍitam]",
  "GK19gp12-22u:431": "tataś ca-",
  "GK19gp12-22u:432": "punar vrajaḥ sphuṭa-sukha-vismayārava-",
  "GK19gp12-22u:433": "plava-śriyāspṛśad amara-vrajaṃ divi |",
  "GK19gp12-22u:434": "asau ca taṃ bhuvi bata yatra cobhayoḥ",
  "GK19gp12-22u:435": "pratidhvani-dhvani-vibhidā na tarkitā ||JGc_1,13.23|| [rucirā]",
  "GK19gp12-22u:436": "tataś ca-",
  "GK19gp12-22u:437": "śaśvad garvada-parva-śarva-ḍamaru-svar-vādya-sarvādyatāṃ",
  "GK19gp12-22u:438": "vindan kuṇḍali-daṇḍanāya rabhasād uddaṇḍa-sat-tāṇḍavaḥ |",
  "GK19gp12-22u:439": "ārād ūrdhvitam ūrdhvitaṃ bhujaga-rāḍ-mūrdhānam unmardayan",
  "GK19gp12-22u:440": "krodhād rodha-kutuhalād dharir ihānarte nanarta sphuṭam ||JGc_1,13.24|| [śārdūlavikrīḍitam]",
  "GK19gp12-22u:441": "atha-",
  "GK19gp12-22u:442": "jayaj-jaya-jayāravāḥ kusuma-vṛṣṭi-sṛṣṭi-prathāḥ",
  "GK19gp12-22u:443": "sphurat-pulaka-pālayaḥ prathita-śarma-gharmāśravaḥ |",
  "GK19gp12-22u:444": "bhujaṅga-śirasī-śitus tad-anukṛtya-nṛtyaṃ surā",
  "GK19gp12-22u:445": "bhavāmbuja-bhavādayaḥ pramada-garjam ārjan muhuḥ ||JGc_1,13.25|| [pṛthvī]",
  "GK19gp12-22u:446": "sarpasyānana-jāla-kūṭa-ghaṭanād utthānam ātmāyuṣā,",
  "GK19gp12-22u:447": "nirmañchyāgra-nakhasya tasya naṭanaṃ tan-mūrdhni cātyadbhutam |",
  "GK19gp12-22u:448": "dṛṣṭvā śrī-vraja-rāja-tat-praṇayinī-mukhyā vraja-prāṇino",
  "GK19gp12-22u:449": "netraṃ gātram api praphullam abhajan manye jagad-vyāptaye ||JGc_1,13.26|| [śārdūlavikrīḍitam]",
  "GK19gp12-22u:450": "mūrdha-śreṇyāṃ tasya śūnye ca kṛṣṇe",
  "GK19gp12-22u:451": "nṛtyaṃ kurvāṇe tu citraṃ tadāsīt |",
  "GK19gp12-22u:452": "tena krodhān mastakaṃ yady udastaṃ",
  "GK19gp12-22u:453": "tatrānena prāpitā tāla-lattā ||JGc_1,13.27|| [śālinī]",
  "GK19gp12-22u:454": "mukhai rudiram udvaman garalam udgirann akṣibhiḥ",
  "GK19gp12-22u:455": "skhalan-maṇika-mastaka-sthita-tad-aṅghri-cihna-vraṇaḥ |",
  "GK19gp12-22u:456": "ślathāṅgakatayājahad anuja-saṅghajid-raṅgatāṃ",
  "GK19gp12-22u:457": "vyālokyata nijāṅganāvalibhir eṣa kālīyakaḥ ||JGc_1,13.28|| [pṛthvī]",
  "GK19gp12-22u:458": "[40] tataś cāsāv upaskīrṇa-vikīrṇa-mūrtyā sva-pauruṣāpūrtyānanya-gatitāsphūrtyā tat-kāraṇa-kakāraṇā-nivāraṇāya taṃ nārāyaṇam eva matvā śaraṇam amanyata |",
  "GK19gp12-22u:459": "[41] tad-aṅganānāṃ ca-",
  "GK19gp12-22u:460": "na tāvad ārdratvam abhūd amūṣāṃ",
  "GK19gp12-22u:461": "bahirmukhatvaṃ yad abodhy amuṣya |",
  "GK19gp12-22u:462": "dṛṣṭe tu bhakty-aṅkura-janmani sphuṭaṃ",
  "GK19gp12-22u:463": "kṛṣṇaṃ gatiṃ jagmur amūs tad-artham ||JGc_1,13.29|| [upajāti 11]",
  "GK19gp12-22u:464": "kāścit kumārān atyartha-bālān kāścana tāś tadā |",
  "GK19gp12-22u:465": "kāścid aṇḍāni puratas tasya nyasya vyanaṃsiṣuḥ ||JGc_1,13.30|| [anuṣṭubh]",
  "GK19gp12-22u:466": "[42] hasati ca bhakta-sāntvana-tṛṣṇe kṛṣṇe,",
  "GK19gp12-22u:467": "tās tu bahudhā stava-budhā mṛdākulāḥ pṛdāku-patnyaḥ sakāku vijñāpayāmāsa |",
  "GK19gp12-22u:468": "tatra saṅkṣepa-nikṣepaś cāyam-",
  "GK19gp12-22u:469": "asty eṣa sphurada-matiḥ sadarpa-sarpas",
  "GK19gp12-22u:470": "tvaṃ viṣvag-vid asi tathā kṛpāmburāśiḥ |",
  "GK19gp12-22u:471": "asmāsu tvad-anugatāsv amuṣya patnī-",
  "GK19gp12-22u:472": "bhāvaś ced ajani yathā-yathaṃ vidhehi ||JGc_1,13.31|| [praharṣiṇī]",
  "GK19gp12-22u:473": "daṇḍaṃ te vidadhatu ye sva-saṅga-mātrād",
  "GK19gp12-22u:474": "duṣṭatvaṃ praśamayituṃ na śaknuvanti |",
  "GK19gp12-22u:475": "tvat-sparśāj jhaṭiti hrado' pi so' yam aujjhat",
  "GK19gp12-22u:476": "kṣveḍatvaṃ balavad atīha naḥ samakṣam ||JGc_1,13.32|| [praharṣiṇī]",
  "GK19gp12-22u:477": "mūrkhatvaṃ na idam anugrahe' pi yasmāt",
  "GK19gp12-22u:478": "tvat-spṛṣṭe sphuṭam iha bhāti daṇḍa-buddhiḥ |",
  "GK19gp12-22u:479": "daṇḍaś ced amum aparair adaṇḍayiṣyas",
  "GK19gp12-22u:480": "taṃ kartuṃ katham adadhāḥ padāravindam? ||JGc_1,13.33|| [praharṣiṇī]",
  "GK19gp12-22u:481": "sat-puṇyair iha khalu kais tvad-aṅghri-padma-",
  "GK19gp12-22u:482": "sparśo' yaṃ parivalate bhujaṅga-rāje |",
  "GK19gp12-22u:483": "duṣpāpair api bata kair amuṣya dehas",
  "GK19gp12-22u:484": "tad-bhāvaṃ druta-mṛti-lambhāya vetti ||JGc_1,13.34|| [praharṣiṇī]",
  "GK19gp12-22u:485": "tasmāt-",
  "GK19gp12-22u:486": "śīrṣa-cchedyasya yaḥ kṛṣṇaḥ śīrṣṇi kāliya-bhoginaḥ |",
  "GK19gp12-22u:487": "anvagṛhṇāt pada-nyāsāc cihna-śreṇyā gatiḥ sa naḥ ||JGc_1,13.35|| [anuṣṭubh]",
  "GK19gp12-22u:488_0": "[43] atha hīne tasmin ahīne sadayaṃ tad-anumoda-mānaḥ krodhaṃ vinayamānaḥ kṛta-yaśodā-yaśo-dānaḥ",
  "GK19gp12-22u:488_1": "svāṅghri-saṅghaṭṭana-truṭitāt kāliya-niṭilād avatīrya nātiprakaṭita-vīryas tasyāvag-vaktratayā",
  "GK19gp12-22u:488_2": "sthitasyāgre kṣaṇa-katipayaṃ karuṇā-vyagrekṣaṇatayāvatasthe |",
  "GK19gp12-22u:489": "atha vanamālī kālindīya-hradam iva kāliya-hradaṃ dāyati sma |",
  "GK19gp12-22u:490": "[44] tadā so' pi līyamāna-doṣatayā tadīya-roṣaṃ proṣitam akarot,",
  "GK19gp12-22u:491": "valitāñjali-karo darvīkaro vijñāpayāmāsa ca-",
  "GK19gp12-22u:492": "[45] yadyapi vṛjina-gāmino mama vṛjinam eva svabhāvas tathāpi tu,",
  "GK19gp12-22u:493": "guṇo vā doṣo vā bhavati mayi yaḥ kṛṣṇa sa bhavad-",
  "GK19gp12-22u:494": "vaśasthāyī nityaṃ mama tu kṛti-sādhyaṃ kim aparam? |",
  "GK19gp12-22u:495": "tvad-aṅghri-dvandvasyāśrayaṇam iti cet tac ca śirasi",
  "GK19gp12-22u:496": "tvayā me vinyastaṃ mama tu kṛti-sādhyaṃ kim aparam? ||JGc_1,13.36|| [śikhariṇī]",
  "GK19gp12-22u:497": "[46] tasmāt kām api diśaṃ svayaṃ eva mām ādiśa |",
  "GK19gp12-22u:498": "[47] atha sa ca sadeśa-rūpam idam ādideśa,",
  "GK19gp12-22u:499": "ahipate,",
  "GK19gp12-22u:500": "tyakta-daurjanyatayā dhanyasyāpi tava yasmād ahitā svayaṃ jagad-ahitā, tasmāt-",
  "GK19gp12-22u:501": "nātra stheyaṃ tvayā sarpa samudraṃ yāhi mā ciram |",
  "GK19gp12-22u:502": "tvaṃ jñāty-apatya-dārāḍhyo go-nṛbhir bhujyate nadī ||[BhP 10.16.61]",
  "GK19gp12-22u:503": "dvīpaṃ ramaṇakaṃ hitvā hradam etam upāśritaḥ |",
  "GK19gp12-22u:504": "yad-bhayāt sa suparṇas tvāṃ nādyān mat-pāda-lāñchitam ||[BhP 10.16 |64]",
  "GK19gp12-22u:505": "rephaṃ visṛṣṭaṃ nirmāyād avasāne padāntagam |",
  "GK19gp12-22u:506": "iti śāsana-vijñānāṃ matam eva mataṃ mama ||JGc_1,13.37|| [anuṣṭubh]",
  "GK19gp12-22u:507": "adhunā kāliya yasmān mat-pada-kṛta-lakṣaṇas tvam asi |",
  "GK19gp12-22u:508": "tad amutra ca sambhavitā mat-pada-kṛta-lakṣaṇaḥ sa bhavān ||JGc_1,13.38|| [upagīti]",
  "GK19gp12-22u:509": "[48] atha daṇḍavad eva patitaḥ kuṇḍali-patis tena nakhara-sudhākarākara-kara-sarasiruhaṃ śirasi nidhāya sudhā-sikta-tanutayā nīrug niramāyi |",
  "GK19gp12-22u:510": "[49] etad-anantara-līlā taṃ pūjayāmāsa [BhP 10.16.65] ity ādikaṃ śrī-śuka-vacanam anūdya,",
  "GK19gp12-22u:511": "mahattvaṃ ca ity ādinā viśadyate |",
  "GK19gp12-22u:512": "taṃ pūjayāmāsa mudā nāgaḥ patnyaś ca sādaram |",
  "GK19gp12-22u:513": "divyāmbara-sraṅ-maṇibhiḥ parārdhyair api bhūṣaṇaiḥ |",
  "GK19gp12-22u:514": "divya-gandhānulepaiś ca mahatyotpala-mālayā ||",
  "GK19gp12-22u:515": "pūjayitvā jagannāthaṃ prasādya garuḍa-dhvajam |",
  "GK19gp12-22u:516": "tataḥ prīto' bhyanujñātaḥ parikramyābhivandya tam ||",
  "GK19gp12-22u:517": "sakalatra-suhṛt-putro dvīpam abdher jagāma ha |",
  "GK19gp12-22u:518": "tadaiva sāmṛta-jalā yamunā nirviṣābhavat ||[BhP 10.16.65-68]",
  "GK19gp12-22u:519": "kṛṣṇaṃ hradād viniṣkrāntaṃ divya-srag-gandha-vāsasam |",
  "GK19gp12-22u:520": "mahā-maṇi-gaṇākīrṇaṃ jāmbūnada-pariṣkṛtam |",
  "GK19gp12-22u:521": "upalabhyotthitāḥ sarve labdha-prāṇā ivāsavaḥ ||[BhP 10.17.13-4] iti |",
  "GK19gp12-22u:522": "mahattvaṃ ca parārdhyatvaṃ cātra divyatvam ucyate |",
  "GK19gp12-22u:523": "divyatvaṃ teṣu kṛṣṇasyāpy aṅge dedīpyamānatā ||JGc_1,13.39|| [anuṣṭubh]",
  "GK19gp12-22u:524": "ato' syāmūni nityāni sthitāny aruṇajā-hrade |",
  "GK19gp12-22u:525": "teṣu kaustubha-nāmā tu maṇiḥ kṛṣṇe virājate |",
  "GK19gp12-22u:526": "nakṣatreṣu sadā pūrṇa-candravat pūrva-parvate ||JGc_1,13.40|| [anuṣṭubh]",
  "GK19gp12-22u:527": "jagannāthaṃ ca yat prāha tathā taṃ garuḍa-dhvajam |",
  "GK19gp12-22u:528": "tatrāścaryaṃ na cācaryaṃ dvārakāyāṃ hi viśrutam ||JGc_1,13.41|| [anuṣṭubh]",
  "GK19gp12-22u:529": "kādraveyasya devābha-nānā-śakti-vidhāriṇaḥ |",
  "GK19gp12-22u:530": "vartmāsya sura-vartma syād iti yuktyāvagamyate |",
  "GK19gp12-22u:531": "anyat tu jīva-pīḍāya tat kathaṃ kṛṣṇa-saṃmatam? ||JGc_1,13.42|| [anuṣṭubh]",
  "GK19gp12-22u:532": "vāri-līlā-parāmarśaḥ sparśaś cāgharipor yadā |",
  "GK19gp12-22u:533": "tadaiṣāmṛta-tulyāsīd yamunety avagamyate ||JGc_1,13.43|| [anuṣṭubh]",
  "GK19gp12-22u:534": "kṛṣṇasyāklinna-veśatvaṃ kāliyenopavāhataḥ |",
  "GK19gp12-22u:535": "akasmād darśanaṃ yat tan nāgāli-parivāritaḥ |",
  "GK19gp12-22u:536": "tasmāt kṛṣṇaṃ hradād ity ādy uktaṃ yuktaṃ prakāśate ||JGc_1,13.44|| iti | [anuṣṭubh]",
  "GK19gp12-22u:537": "[50] tan-nirvaṛnane viśeṣas tu varṇyate,",
  "GK19gp12-22u:538": "kolāhalas tvaritatā vivaśāṅga-caryā",
  "GK19gp12-22u:539": "kampaḥ skhalad-vacanatā sravad-asratā ca |",
  "GK19gp12-22u:540": "vīkṣyādi-tṛpti-parihānir iti vrajasthāḥ",
  "GK19gp12-22u:541": "saukhye' pi duḥkham agaman pratilabhya kṛṣṇam ||JGc_1,13.45|| [vasantatilakā]",
  "GK19gp12-22u:542": "āgato' yam iti kevalaṃ mudā",
  "GK19gp12-22u:543": "sphūrti-pūrtir abhavad vrajaukasām |",
  "GK19gp12-22u:544": "hanta yena na vapur na vā manaḥ",
  "GK19gp12-22u:545": "kiñcid añcitum avāpa śaktatām ||JGc_1,13.46|| [rathoddhatā]",
  "GK19gp12-22u:546": "tataś ca-",
  "GK19gp12-22u:547": "stambhaḥ sandhiṣu bandhanaṃ pulakitāsāndra-vraṇābha-sthitir",
  "GK19gp12-22u:548": "bāṣpaḥ srasta-vilokanaḥ svara-bhidā kaṇṭhāntara-stambhinī |",
  "GK19gp12-22u:549": "kampaḥ pātavad-anta-danta-valayaḥ svedas tanu-drāvaṇaḥ",
  "GK19gp12-22u:550": "syād evaṃ kṛta-vīkṣaṇaṃ sva-suhṛdāṃ vyagrī-babhūva prabhuḥ ||JGc_1,13.47|| [śārdūla]",
  "GK19gp12-22u:551_0": "[51] atha prathamata eva prathamataḥ sthitāḥ samāna-vayasaḥ savayasas tasmāt tam",
  "GK19gp12-22u:551_1": "uttīrṇaṃ nirvarṇya vistīrṇa-tad-varṇāmṛta-bhṛta-nayanatayā sthitāḥ kramatas tad-aṅga-saṅga-raṅga-bhūmitām",
  "GK19gp12-22u:551_2": "itās tad-āliṅgana-riṅgat-sukha-taraṅgatāṃ gatā na tāvat pratisvam ayam aham asmīti tasmin nyavediṣuḥ |",
  "GK19gp12-22u:552": "[52] yadvad etāṃs tadvad eva śrīman-nanda-janmā krama-bhajana-sammānanayā jananīṃ janakaṃ suhṛj-janatām api janitānandān janayāmāsa,",
  "GK19gp12-22u:553": "yatas tata eva te sarve stabdha-dehā labdha-sukha-dehā babhūvuḥ |",
  "GK19gp12-22u:554": "[53] aho, yadi satya-vacasas te nāvadiṣyaṃs tadā tad idaṃ vā kaḥ pratīyāt?",
  "GK19gp12-22u:555": "yat khalu gāvaś ca mṛgāś ca tad-āgamanaṃ mṛgayamāṇā vraja-jane cābhedam āyayuḥ,",
  "GK19gp12-22u:556": "yac ca nagā api tad-duḥkhataḥ śuṣka-carāḥ samprati puṣkala-sukhās tat-kāla-kalita-pallavādibhiḥ praphullā babhūvur iti | tatra ca-",
  "GK19gp12-22u:557": "suhṛl-lokā ye ye sura-ripu-jitā yarhi militās",
  "GK19gp12-22u:558": "tadā satyaṃ sarve samayur abhitaḥ prītim atulām |",
  "GK19gp12-22u:559": "yadā tu śrīmātā sapadi militā prema-vivaśā",
  "GK19gp12-22u:560": "tad āstāṃ tad-vārtā, sakala-janatāgād drava-daśām ||JGc_1,13.48|| [śikhariṇī]",
  "GK19gp12-22u:561": "[54] atha rāmaṃ svīya-prabhāva-bhāvanārāmatāyām apy antar vraja-jana-duḥkhataḥ śuṣkaṃ,",
  "GK19gp12-22u:562": "tādṛśatāyām api bahir lambhita-gambhīratā-bhṛd-upālambha-sambhavad-vikāśa-hāsaṃ hasann eva namaskurvann,",
  "GK19gp12-22u:563": "ātmany āliṅganaṃ lambhayaṃś ca ciraṃ tad-utsaṅga-saṅgī babhūva |",
  "GK19gp12-22u:564": "[55] atha tatra janānāṃ vimarśaḥ,",
  "GK19gp12-22u:565": "harer eṣā prāptir yadi bhavati nidrāvakalitā",
  "GK19gp12-22u:566": "tadā śoko' py eṣa svayam ayati tatraiva tulanām |",
  "GK19gp12-22u:567": "asau jāgrad-bhūtā sphurati yadi vā tarhi nitarām",
  "GK19gp12-22u:568": "abhīṣṭaṃ sampannaṃ katham api na śarma-pratihatiḥ ||JGc_1,13.49|| [śikhariṇī]",
  "GK19gp12-22u:569_0": "[56] atha sarvata eva nidhyānāya naṣṭa-nidhy-āptivat kṛṣṇaṃ madhye nidhāya paritaś",
  "GK19gp12-22u:569_1": "carita-niveśeṣu paridhi-veśeṣu kharvita-vrīḍeṣu vyoma-cāriṇāṃ locana-krīḍeṣu sarveṣu",
  "GK19gp12-22u:569_2": "strī-puṃsānāṃ kharveṣu prathama-prathita-bhāvi-bhavikā brahma-vidaḥ sampraty api",
  "GK19gp12-22u:569_3": "taṃ praty āśiṣāṃ kṛta-dānā vraja-patiṃ praty upālambhamānāḥ pratyāyayāmāsuḥ | yathā-",
  "GK19gp12-22u:570": "śrī-nanda-rāja tanayas tava sarva-śatru-",
  "GK19gp12-22u:571": "mardīty abhāsi muhur apy alam asmakābhiḥ |",
  "GK19gp12-22u:572": "premṇā tathāpi nikhilaṃ bata hantum aicchaḥ",
  "GK19gp12-22u:573": "puṇyena kevalam asau drutam ājagāma ||JGc_1,13.50|| [vasantatilakā] iti |",
  "GK19gp12-22u:574": "[57] tad evaṃ śokena harṣeṇa kālam ajānati vraja-loke rajanir ajanīti tatraiva kṣut-tṛṣṇāti-krami-kṛṣṇātikrama-khedena kṛśatāṃ gatāḥ pratyūṣaṃ yāvad ūṣuḥ |",
  "GK19gp12-22u:575_0": "tatra ca sarvām eva śarvarīṃ vrajorvīśa-patnī sapatna-śaṅkayā sutam aṅkata eva niveśayantī",
  "GK19gp12-22u:575_1": "paramāveśena muhur api tan-mukha-nirīkṣaṇa-sukha-sakṣaṇāpi tad-vṛtta-smaraṇena tasmād",
  "GK19gp12-22u:575_2": "vilakṣaṇā prabhātam āsasāda |",
  "GK19gp12-22u:576": "hanta hanta kṣudvantaṃ tam api gavāṃ dugdham api dugdhaṃ vidhāya na pāyayāmāsa,",
  "GK19gp12-22u:577": "satyaṃ sarvam atratyaṃ viṣa-sakalaṅkam iti śaṅkayā |",
  "GK19gp12-22u:578": "[58] rātrau punar anyad api caritraṃ dhanyaṃ jātam |",
  "GK19gp12-22u:579": "yadā kāliyasya kālindī-jalān niṣkalanam,",
  "GK19gp12-22u:580": "tat-kālata eva gūḍha-puruṣa-mukhāt paruṣatayā kalitavāṃs tadā sa durjana-vataṃsaḥ kaṃsaś cintā-santata-svāntayā nirīha ivāsīt |",
  "GK19gp12-22u:581": "[59] cintā yathā,",
  "GK19gp12-22u:582": "hanta,",
  "GK19gp12-22u:583_0": "hanta! santatam asmākam eva vīrās tasmād unmantham āgacchantaḥ santīti duṣkīrti-vahni-mukha-piśāci-mūrtir",
  "GK19gp12-22u:583_1": "atīva hasantī hasantīva madīyān jvalayantī tribhuvanam ayantī ca narīnarti |",
  "GK19gp12-22u:584": "[60] haṃho balīyān api kāliyaḥ sapadi vilīyamāna-balatāṃ valate sma |",
  "GK19gp12-22u:585": "tasya tad idaṃ nirvāsanaṃ nirvāsanam eva ca manyāmahe, yato vayam api nirvāsanatāṃ gatāḥ |",
  "GK19gp12-22u:586": "tasmād adhunā tathā vidheyaṃ, yathāsmadīyānāṃ nāpacāras tasya cāpakāraḥ syāt iti |",
  "GK19gp12-22u:587": "[61] tadānīm eva cānyataḥ sa vraja-rājātmaja-vraja-vāsināṃ taraṇijā-tīra eva vāsam ākarṇayann abhyarṇa-gatān ājñāpayāmāsa,",
  "GK19gp12-22u:588": "bhavantas tatra praviśantaḥ samantataḥ pravalatayā jvalanaṃ prajvalanam ācarantaḥ svayam antardhānam ācarantu |",
  "GK19gp12-22u:589_0": "[62] tataś ca teṣu tathā-kṛta-cariteṣu vipolati tu davānale śīghraṃ palāyiteṣu teṣu",
  "GK19gp12-22u:589_1": "ca sarva eva vraja-bhavanāḥ sneha-vṛtta-labdha-sambhāvanāḥ sāgrajaṃ vraja-rāja-tanūjam",
  "GK19gp12-22u:589_2": "evāvrajya vijñāpayāmāsuḥ-",
  "GK19gp12-22u:590": "śaṅkāmahe na mṛtyoś ca na ca kṛcchra-pravāhataḥ |",
  "GK19gp12-22u:591": "kintu tvan-mukha-candrāṃśu-darśanābhāva-vaiśasāt ||JGc_1,13.51|| [anuṣṭubh]",
  "GK19gp12-22u:592": "tataś ca-",
  "GK19gp12-22u:593": "hareḥ phutkāra-mātreṇa nirvavau dava-dīpakaḥ |",
  "GK19gp12-22u:594": "utprekṣante tu munayas tasya tat-pāna-kartṛtām ||JGc_1,13.52|| [anuṣṭubh]",
  "GK19gp12-22u:595": "[63] tad evam ahitena ya upāhita upāhitas tasminn apavāhite sarva eva trāṇa-prāṇāḥ prabhāte ca prabhāte,",
  "GK19gp12-22u:596": "tat-prabhāvata eva yathāvasthitaṃ vrajaṃ vraja-vāsinaḥ sānandaṃ tam anv avindanta |",
  "GK19gp12-22u:597": "kintu tasminn eva madhuratā-kalile kālindī-hrada-salile saṅkarṣaṇena kṛta-kṛṣṇākarṣaṇena viharatā sakhibhir,",
  "GK19gp12-22u:598": "akhilaṃ saha-dhavalā-vrajaṃ vrajam api samāharatā yadā bahalaṃ kutūhalaṃ jātam,",
  "GK19gp12-22u:599": "tadā tena gṛhāya gamanam anujñātam |",
  "GK19gp12-22u:600": "[64] tathā ca gamanaṃ yathā-",
  "GK19gp12-22u:601": "vādyair nṛtyaiḥ pragītaiḥ śruti-śiva-paṭhanair divya-bhauma-prasūna-",
  "GK19gp12-22u:602": "pravṛṭ-kalpābhivarṣair jaya-jaya-ninadaiḥ śarma-kolāhalaiś ca |",
  "GK19gp12-22u:603": "kṛṣṇaṃ madhye vidhāya prakaṭatara-mahānanda-nirvrīḍa-bhāvān",
  "GK19gp12-22u:604": "nṛtyantas te vraja-sthā vrajam abhiviviśuḥ khaṃ yathā jyotiroghāḥ ||JGc_1,13.53|| [sragdharā]",
  "GK19gp12-22u:605_0": "[65] tad-anantaraṃ ca dhavalāḥ parataś cālayitvā tat-pūrva-kāla-pālakāsadbhāve' pi",
  "GK19gp12-22u:605_1": "śrīmatāṃ tatra-bhavatām eṣāṃ prabhāveṇa tatrodapātra-mātraṃ na vikalpam āgād iti",
  "GK19gp12-22u:605_2": "svalpa-paribhavāyāpy akalpamāne samasta-vraje yātayāmam api yātayāmatāṃ nāgataṃ tad-ghṛta-pakva-pracurānnam",
  "GK19gp12-22u:605_3": "iti sadyastanam iva rāma-parvaṇi pūrvāhnetanaṃ gṛhāntaḥ-saṅgṛhīta-jemana-sāmagrī-samudayaṃ",
  "GK19gp12-22u:605_4": "sarva eva tāv agrajānujāv agrato vidhāyāvyagraṃ samyag rasayāmāsuḥ |",
  "GK19gp12-22u:606": "[66] tad evam udghaṭita-gīḥ-kaṇṭhaḥ sa madhukaṇṭhaḥ samāpayāmāsa-",
  "GK19gp12-22u:607": "īdṛśas tanayo jātas tava vraja-narādhipa |",
  "GK19gp12-22u:608": "kaṃsādīn damayāmāsa kāliya-damanena yaḥ ||JGc_1,13.54|| [anuṣṭubh]",
  "GK19gp12-22u:609": "[67] tad evaṃ,",
  "GK19gp12-22u:610_0": "tarīyamāṇena hariṇā varīyasā vraja-parīvāreṇa saritāv ivātarīṣātāṃ te āpadāv iti",
  "GK19gp12-22u:610_1": "sukhada-vṛtte sabhyānāṃ tal-līlā-samādher abhyavakarṣaṇāya stavanāmṛta-varṣaṇāya",
  "GK19gp12-22u:610_2": "ca sāñjali-sthitayos tayoś cirād bahir avahita-tad-upasevāḥ pūrvavad eva sa-vraja-devāḥ",
  "GK19gp12-22u:610_3": "sarve svaṃ svaṃ kāryam āseduḥ |",
  "GK19gp12-22u:611": "iti śrī-śrī-gopāla-campūm anu",
  "GK19gp12-22u:612": "kāliya-dava-caṇḍatā-daṇḍanaṃ nāma",
  "GK19gp12-22u:613": "trayodaśa-pūraṇam",
  "GK19gp12-22u:614": "||13||",
  "GK19gp12-22u:615": "*************************************************************",
  "GK19gp12-22u:616": "(14)",
  "GK19gp12-22u:617": "śrī-śrī-gopījana-vallabhāya namaḥ",
  "GK19gp12-22u:618": "atha kaiśora-līlā",
  "GK19gp12-22u:619": "atha caturdaśaṃ pūraṇam",
  "GK19gp12-22u:620": "gadarbhāsura-mardanam",
  "GK19gp12-22u:621": "śrī-kṛṣṇa kṛṣṇa-caitanya sa-sanātana-rūpaka |",
  "GK19gp12-22u:622": "gopāla raghunāthāpta-vraja-vallabha pāhi mām ||JGc_1,14.1||",
  "GK19gp12-22u:623": "[1] tad evaṃ goloka-vilāse śrī-gopāla-pālyamāna-gopālānāṃ nitya-lokaḥ śrī-golokaḥ kathitaḥ |",
  "GK19gp12-22u:624": "tatra ca śrī-goparāja-sabhāyām apūrva-vīkṣita-kavi-kṣitipati-kumāra-sukumāra-kumāra-yugalāvakalanam udbhāvitam |",
  "GK19gp12-22u:625": "[2] tad-anantaram api bālya-vilāse tad-yugalena kṛṣṇa-bālya-carita-varṇanaṃ kāliya-dalana-līlāvasānam ācaritam |",
  "GK19gp12-22u:626": "samprati tu tat prathitaṃ kaiśoracaritam ākhyāyate | [3] tad yathā-",
  "GK19gp12-22u:627": "atha dināntare ca pūrvavad eva vraja-naradeva-sabhāntare tayor ekataraḥ samutkaṇṭhatayā snigdhakaṇṭhaḥ svagatam idam uvāca-[4] atha kaiśoraṃ varṇanīyam |",
  "GK19gp12-22u:628": "kintu rahasya-rasa-hāri-prasabhāyāṃ sabhāyām asyāṃ yathā lajjā na sajjā syāt tathā yujyate |",
  "GK19gp12-22u:629": "[5] yadi ca jātu nija-mādhurī-bubhukṣita-kukṣim-bhariṇā hariṇā svaka-sukhāvaham iti rahas tad anuyujyevahi,",
  "GK19gp12-22u:630": "tadā tad ucitam eva tad-upacitam ācariṣyāvaḥ iti |",
  "GK19gp12-22u:631_0": "[6] atha spaṣṭaṃ tu vyācaṣṭa-tataś ca spaṣṭaṃ kṛta-gamāyāṃ ṣaṣṭha-samāyāṃ samullasita-sammati-maye",
  "GK19gp12-22u:631_1": "janma-tithi-samaye harṣa-samṛddhi-prada-varṣa-vṛddhi-parvaṇi sarva-niḥśreyasam āvistarāṃ",
  "GK19gp12-22u:631_2": "vistārayataḥ samastaṃ vinistārayatas tasya śrīmad-vrajarāja-sutasya viśveṣām eva",
  "GK19gp12-22u:631_3": "manaś coraṃ kaiśoram udayāñcakre | tathā hi-",
  "GK19gp12-22u:632": "rājyaṃ samyag upetya kṛṣṇa-vapuṣi trailokya-lakṣmī-maye",
  "GK19gp12-22u:633": "krīḍābhir laghu nirgamayya samayān audārya-paryākulam |",
  "GK19gp12-22u:634": "pātrāya svayam āgatāya guṇitāvāsāya sad-vedine",
  "GK19gp12-22u:635": "kaiśorāya nijaṃ pradāya viṣayaṃ paugaṇḍam antardadhe ||JGc_1,14.2|| [śārdūlavikrīḍitam]",
  "GK19gp12-22u:636": "tataś ca-",
  "GK19gp12-22u:637": "dṛṣṭi-prasāda-kṛta-sāmabhir aṃśudānaiḥ",
  "GK19gp12-22u:638": "śaśvan manoharaṇa-nirmita-buddhi-bhedaiḥ |",
  "GK19gp12-22u:639": "arthāntarābhiviniveśaja-bhāva-daṇḍaiḥ",
  "GK19gp12-22u:640": "kaiśorakaṃ vaśayati sma hareḥ samastam ||JGc_1,14.3|| [vasantatilakā]",
  "GK19gp12-22u:641": "tatra ca,",
  "GK19gp12-22u:642": "mukhe pūrtiḥ kāntir nayana-yugale dairghyam aruṇa-",
  "GK19gp12-22u:643": "prabhā hṛdy ucchrāyaḥ pratatir api madhye tu kṛśatā |",
  "GK19gp12-22u:644": "itīdaṃ saundaryaṃ yad-avadhi manāg apy adhijage",
  "GK19gp12-22u:645": "jagan-netra-śreṇī tad-avadhi harau tena cakṛṣe ||JGc_1,14.4|| [śikhariṇī]",
  "GK19gp12-22u:646": "[7] tad itthaṃ taj-jyeṣṭhaś ca nirdiṣṭaḥ |",
  "GK19gp12-22u:647": "[8] tadā ca tāla-phala-pākāvasare varṣā-prasare kadācin nikhila-sukha-vardhanasya govardhanasya girer āgneyyāṃ hariti hari-rāmādayaḥ sāmodā gāś cārayantaḥ santi sma |",
  "GK19gp12-22u:648": "[9] tataś ca pūrvānubhava-sampātātītaṃ pūrva-vātānītam atidūrataḥ sajātīya-pūra-dharaṃ paktrima-tāla-phala-jāla-saurabhya-bharam upalabhya,",
  "GK19gp12-22u:649_0": "pūrvata eva tat-kīrti-vivartita-cittā vraja-vartiṣu vittās te sarvaṃ-sahāyāḥ spṛhaṇīyāḥ",
  "GK19gp12-22u:649_1": "sarva eva tayoḥ sahāyā hṛdi spṛhayāmbabhūvuḥ- rāma-kṛṣṇābhyāṃ valitā vayam itaś calitā",
  "GK19gp12-22u:649_2": "rāsa-bhāsura-rāja-bhavanaṃ tāla-vanaṃ tat-pāla-gaṇam api tathā-vidhaṃ nibhālayituṃ",
  "GK19gp12-22u:649_3": "nūtana-kutukāḥ sma |",
  "GK19gp12-22u:650": "tataḥ sva-bubhukṣā-sukṣāmatā-lakṣya-vinodād imau vinudāma iti |",
  "GK19gp12-22u:651": "[10] te ca śrīdāma-subala-stokakṛṣṇa-śavalā bala-kṛṣṇayoḥ sama-balā labdha-marmāṇaḥ sadharmāṇa ity ataeva śaśvad akhilatayā sakhitayā virājante |",
  "GK19gp12-22u:652": "yayor eva samaṃ vīryam ity ādikam īryate iti |",
  "GK19gp12-22u:653": "tataḥ satatam eva kramate tat-parākrame teṣāṃ buddhi-krama ity akṛta-śaṅkāśeṣeṇa praṇaya-viśeṣeṇa jighatsā-miṣeṇa ca tad-arthaṃ bhrātṛ-balaṃ balabhadraṃ prārthayāmāsuḥ, yathā-",
  "GK19gp12-22u:654": "tālānāṃ vanam atra paktrima-phalaṃ nirhāri pūraṃ yataḥ",
  "GK19gp12-22u:655": "saurabhyaṃ bata dūram eti tad idaṃ bhogaṃ vinā niṣphalam |",
  "GK19gp12-22u:656": "śrūyante hi kharā narāśana-karās tasyādhipā ity adaḥ",
  "GK19gp12-22u:657": "śrī-rāmāyata-dor-yugārpaya tathā śrī-kṛṣṇa duṣṭāpaha ||JGc_1,14.5|| [śārdūlavikrīḍitam]",
  "GK19gp12-22u:658": "[11] āyata-dor-yuga ity anena ca dhvanitam idam-",
  "GK19gp12-22u:659": "mahābāhutayā rāma tarkyase tvaṃ ca vikramī |",
  "GK19gp12-22u:660": "na tathā lakṣyathāḥ kvāpi lakṣaṇīyas tu samprati ||JGc_1,14.6|| [anuṣṭubh] iti |",
  "GK19gp12-22u:661": "[12] śrī-rāmas tu sa-smitam uvāca-bho bhavanto lobhavanto bhavanto' py asmattaḥ prati pratīyadhve,",
  "GK19gp12-22u:662": "yato mugdhāḥ! niyuddhābhimukhair bhrū-bhaṅga-sūcita-śauṭīrya-sukhaiḥ prabhavadbhir bhavadbhiḥ kadācid āvām api parābhavam āsādyāvahe |",
  "GK19gp12-22u:663": "tat katham āvām eva yācyāvahe ?",
  "GK19gp12-22u:664": "[13] te ca procuḥ-sarvato' py atiguṇavantau bhavantau khalv asmākaṃ sārau rāja-kumārau |",
  "GK19gp12-22u:665": "rāja-nīti-rītiś caivam eva yad rāja-kulam eva vriyate puraskriyate ca |",
  "GK19gp12-22u:666": "mṛgayāyāṃ mṛga-tāḍanavan na punar anyena svayam agra-gaṇyena bhūyate |",
  "GK19gp12-22u:667": "yadi tat kulaṃ parama-vīryākulaṃ bhavati, tadā tu kim uta?",
  "GK19gp12-22u:668": "tatra cāgrajatayā bhavataḥ sadāpāgryato nāgryāyate |",
  "GK19gp12-22u:669": "tasmād yady asmad-icchā-pūraṇāya bhavator icchā saṅgacchate, tadā nānyad anumanyatām |",
  "GK19gp12-22u:670_0": "[14] tad evaṃ saha-prahasite śubhrāṃśu-site kṛṣṇāgraje svayam agrato vraje siṃha-nādam",
  "GK19gp12-22u:670_1": "ādadānā dāmodarādayaḥ sāmodaṃ tad-anuplavāḥ plavamānatayā tad-vanāya tad-avasthā eva pratasthire |",
  "GK19gp12-22u:671": "gās tu sva-sthāna eva sthāpayāmāsuḥ |",
  "GK19gp12-22u:672": "prasthāya ca rāmam,",
  "GK19gp12-22u:673": "sopālambham ivāvadaṃs tam anu tad bāhū ca mitrāṇi yat",
  "GK19gp12-22u:674": "tena drāk sa ca serṣyā-cittam iva tāṃ gatvā tu tālāvalim |",
  "GK19gp12-22u:675": "sarvām eva bhujāyugena yugapad vikṣipya saṅghaṭṭayan",
  "GK19gp12-22u:676": "vibhraṣṭāni mithaḥ phalāni vidadhe ghṛṣṭāni digdantivat ||JGc_1,14.7|| [śārdūlavikrīḍitam]",
  "GK19gp12-22u:677": "taj jñātvāsra-parāsabhāś ca paritaḥ sākrandam abhyāyayur",
  "GK19gp12-22u:678": "yān dṛṣṭvā paśupāḥ sa-mādhava-balāḥ śaśvadd hasantaḥ sthitāḥ |",
  "GK19gp12-22u:679": "hāsāveśa-vaśāt kṛtānavahitiṃ pratyak padābhyāṃ balaṃ",
  "GK19gp12-22u:680": "vajrābhyām iva dhenukas tam anudat tac caiṣa nābudhyata ||JGc_1,14.8|| [śārdūlavikrīḍitam]",
  "GK19gp12-22u:681": "na jñātavān api yataḥ sa tu taṃ prahāraṃ",
  "GK19gp12-22u:682": "tenātiroṣa-bhara-nāsti-viveka-caryaḥ |",
  "GK19gp12-22u:683": "bhūyaḥ parāk-sthiti vinardya vikīrṇa-lattas",
  "GK19gp12-22u:684": "tenātha vatsaka ivāraci dhenukākhyaḥ ||JGc_1,14.9|| [vasantatilakā]",
  "GK19gp12-22u:685": "[15] atha brahmāṇḍam api khaṇḍayituṃ pracaṇḍatā-maṇḍitāc caṇḍa-caṇḍīśa-śūlād apy uddaṇḍa-prahāreṇa bala-bhuja-daṇḍena tāla-maṇḍala-maṇḍaleśvara-śirasi cakrīvac-chakrārir vicakare |",
  "GK19gp12-22u:686": "tena ca tāla-parāvara-parasparāsu yaḥ khalu nihita āvega-saṃskāraḥ pralaya-jāta-durvāra-prabhañjanākāraḥ,",
  "GK19gp12-22u:687": "sa tu hindolayaṃs tat tad uparigam ardham ardham agni-yantra-prakṣiptam iva vikṣiptaṃ vidhāya prāyaḥ sarvam evākharva-tāla-kharva-mayaṃ tad vanaṃ nimeṣa-mātreṇa vitroṭayāmāsa |",
  "GK19gp12-22u:688": "yatra svayaṃ tu bhavantu tṛṇa-rājāḥ khalv ime, tathāpi tṛṇāny eva iti balabhadraś cintayāmāsa ca |",
  "GK19gp12-22u:689_0": "[16] atha tad-anugatā deva-vispardhinaḥ pare' py asvaratayā gardabhā gardantaḥ pratighāt",
  "GK19gp12-22u:689_1": "pratighātam ācarantaḥ sahasā ruddhādhvānaḥ saha yudhvānaḥ paryāgatās tṛṇavan-matāḥ",
  "GK19gp12-22u:689_2": "paramānandārāma-rāma-kṛṣṇābhyāṃ hasadbhyāṃ vilasadbhyām evākhava iva dhṛtāsava eva",
  "GK19gp12-22u:689_3": "tucchīkṛtya gṛhīta-puccha-caraṇās teṣāṃ tāla-bhakṣaṇa-saukaryārtham ivādhimadhyām",
  "GK19gp12-22u:689_4": "adhyavasthita-tṛṇa-kṣmāpaty-upari kṣipram eva parikṣiptāḥ kṣapita-jīvitāḥ kṣiti-nipatitāḥ",
  "GK19gp12-22u:689_5": "saha nistala-tāla-phalaiḥ ketava iva rāhubhir dināni kānicit kaṃsa-pakṣīyān abhīṣayanta |",
  "GK19gp12-22u:690": "rāsabhān śamayituḥ kiyad bhavet",
  "GK19gp12-22u:691": "pauruṣaṃ tad iti nāvamanyatām |",
  "GK19gp12-22u:692": "yad diviṣṭha-paṭalī tadāpi tau",
  "GK19gp12-22u:693": "vādya-gīta-kusumair asevata ||JGc_1,14.10|| [svāgatā]",
  "GK19gp12-22u:694": "[17] atha hāsa-sahitam upajahāsa ca,",
  "GK19gp12-22u:695": "sā maghavat-pradhānā dhenukam aghajid-abhiprāyam abhiprayatī | yathā,",
  "GK19gp12-22u:696": "aghāsuraḥ kāliya-kadru-janmāpy",
  "GK19gp12-22u:697": "asoḍha vīryaṃ yadi nāsmadīyam |",
  "GK19gp12-22u:698": "putrī-pramardin, bata gardabha tvaṃ",
  "GK19gp12-22u:699": "kartuṃ kathaṃ dhārṣṭyam iyaj jagantha? ||JGc_1,14.11|| [upajāti 11]",
  "GK19gp12-22u:700": "[18] atha sadyaḥ pitṛ-vana-vilāsa-tāla-vana-vāsa-rāsabha-śava-spṛṣṭāni tāni tālāni na tu taiḥ parāmṛṣṭāni,",
  "GK19gp12-22u:701": "na ca tadīya-tṛṇāni gāvas tarṇāvitāḥ,",
  "GK19gp12-22u:702": "kintu tad-visṛṣṭāni tāni kecid itara eva mānavā gāvaś ca vigata-sādhvasādhvatayā ciraṃ sādhv āsvāditavantaḥ |",
  "GK19gp12-22u:703_0": "[19] tad evaṃ nṛ-jagdhaṃ taṃ sa-gaṇaṃ krodha-dagdha-sūkṣma-deha-paryantam ācarya",
  "GK19gp12-22u:703_1": "śrīmān kṛṣṇas tu sāgrajaḥ saha-sakhi-vrajaḥ puraskṛta-dhenur vādita-veṇur vrajan",
  "GK19gp12-22u:703_2": "vrajam ājagāma | yathā,",
  "GK19gp12-22u:704": "kamala-dala-viśāla-lola-netraḥ",
  "GK19gp12-22u:705": "sakhi-jana-gīta-pavitra-citra-kīrtiḥ",
  "GK19gp12-22u:706": "saha-balam aviśad vrajaṃ sa-veṇuṃ",
  "GK19gp12-22u:707": "kvaṇita-kalaṃ kalayan vrajeśa-sūnuḥ ||JGc_1,14.12|| [puṣpitāgrā]",
  "GK19gp12-22u:708": "taṃ gorajaś churita-kuntala-baddha-mālya-",
  "GK19gp12-22u:709": "sambaddha-piñcham amalekṣaṇa-cāru-hāsam |",
  "GK19gp12-22u:710": "ānandita-veṇum anugeḍita-puṇya-kīrtiṃ",
  "GK19gp12-22u:711": "gopyaḥ sa-tṛṣṇa-nayanāḥ paritaḥ samīyuḥ ||12a|| [vasantatilakā][*4]",
  "GK19gp12-22u:712": "[*4] Compare BhP 10.15.42, which is found in this verse' s place in some editions.",
  "GK19gp12-22u:713_0": "[20] tad etat paryantam udantaṃ samudantaḥ kathayitvā tatra ca kṛṣṇa-manaś-corīṇāṃ",
  "GK19gp12-22u:713_1": "nava-kiśorīṇāṃ tan-mukha-vidhu-darśana-śāta-jāta-bhrū-bhaṅga-taraṅga-saṅgatānurāga-sāgara-garimāṇam",
  "GK19gp12-22u:713_2": "anusmṛtya vismṛta-sarvendriya-kṛtyaḥ sa-bāṣpa-kaṇṭhaḥ snigdhakaṇṭhas tasyāṃ sabhāyāṃ",
  "GK19gp12-22u:713_3": "muhūrta-dvayaṃ mūrta-bhāvam evāsasāda |",
  "GK19gp12-22u:714": "[21] śrīmad-vrajarājādayas tu tad-abhiprāya-jānānāḥ sadayatayā tadīya-sāntva-vidhaye sāvadhānā nānā-vidha-vidhānam ācarantaḥ sarva eva cintāturā babhūvuḥ |",
  "GK19gp12-22u:715_0": "[22] tat-tad-vidhānasya cākiñcit-karatāyām aviratāyāṃ madhukaṇṭha eva tān sphurad-utkaṇṭhaḥ",
  "GK19gp12-22u:715_1": "sāntvitān vidhāya bhrātuḥ sarvendriya-kuṇṭhatā-śāntaye tadānīntana-vraja-rājñī-santata-tal-lālana-saṅgānam ātatāna | yathā-",
  "GK19gp12-22u:716": "hariṇā halinā saha ripu-dalinā |",
  "GK19gp12-22u:717": "rajanī-mukham anu jananī-lālanam iti kalitaṃ jita-kalinā ||dhru||",
  "GK19gp12-22u:718": "nirmañchana-nīrājana-mārjana-vadanālokana-racanam |",
  "GK19gp12-22u:719": "mardana-majjana-saṃvastraṇataḥ paścāt puṇḍraka-sacanam ||",
  "GK19gp12-22u:720": "rasa-caya-yojana-bhojana-pūraṇa-surabhita-nīrāsvadanam |",
  "GK19gp12-22u:721": "aguru-drava-yutir atha tāmbūla-svadanaṃ sukha-saṃvadanam ||",
  "GK19gp12-22u:722": "sukṛti-janaṃ prati śayyā-saṃskṛti-samanujñām anuśayanam |",
  "GK19gp12-22u:723": "priya-sakha-saṅgatim anu sevy-anugatim anu ca mudām aticayanam ||JGc_1,14.13|| iti | [7 x 4]",
  "GK19gp12-22u:724": "[23] tad evam atiparicaritam |",
  "GK19gp12-22u:725": "hari-carita-varṇanaṃ madhura-rāga-nīrandhraṃ karṇa-randhraṃ praviśad eva taṃ mūrcchām ṛcchantam api jāgarayāmāsa,",
  "GK19gp12-22u:726": "nāma-dheyam iva nidrā-labdha-cid-rāhityam |",
  "GK19gp12-22u:727": "[24] atha svasthāvasthatayā kuṇṭhatā-rahitas tādṛśa-guṇa-mahitaḥ snigdhakaṇṭhaḥ sa-bāṣpa-kaṇṭham uvāca-",
  "GK19gp12-22u:728": "so' yaṃ gopāla-bhūpāla tanayas tava nirdayaḥ |",
  "GK19gp12-22u:729": "mugdhaṃ ca mad-vidhaṃ mugdhaṃ karoti svaira-līlayā ||JGc_1,14.14|| [anuṣṭubh]",
  "GK19gp12-22u:730": "[25] tad evaṃ vṛtte nivṛtte sarvatra ca vraja-jane gṛha-vartmānuvṛtte nityavad eva vraja-mahendra-tanūjas tau sūta-rāja-tanūjau saṅgata eva nināya |",
  "GK19gp12-22u:731": "nītvā ca tayor ātmanā tṛtīyaḥ san prasaṅgataḥ pracchannatayā papraccha-kathayataṃ,",
  "GK19gp12-22u:732": "katham etāvān kasmān mūrcchāveśaḥ kleśa iva parāmṛṣṭaḥ? iti |",
  "GK19gp12-22u:733": "[26] ubhau tu sa-gadgadaṃ jagadatuḥ-kiṃ brūvahe, bhavanta iva sarvam anubhavanti iti |",
  "GK19gp12-22u:734": "[27] kṛṣṇaś ca sa-tṛṣṇam uvāca-jānīma eva kevalaṃ na,",
  "GK19gp12-22u:735": "kintu tadānīṃ svayam api nitarām ācarāmas,",
  "GK19gp12-22u:736": "tathāpi tad varṇanam ākarṇayitum icchāmaḥ | tathā hi-",
  "GK19gp12-22u:737": "svayam api yat puru racitaṃ tad yadi hṛdayaṃ tadā sadā śrāvyam |",
  "GK19gp12-22u:738": "kāvyaṃ nija-sacitaṃ yat tad idaṃ yuvakāṃ parasparaṃ śṛṇuthaḥ ||JGc_1,14.15|| [gīti]",
  "GK19gp12-22u:739": "[28] tasmāt prathamaṃ tāvat preyasī-gaṇādhikāyā rādhikāyā bimboṣṭhī-goṣṭhī-madhyam adhyāsya vyasyatām eṣā paṭīyasī rasa-paripāṭī |",
  "GK19gp12-22u:740": "[29] ubhau sa-bāṣpatayā parasparaṃ nirūpayantāv ūcatuḥ-",
  "GK19gp12-22u:741": "yad antar yasya sarvaṃ tat tasya jānāty abhīpsitaḥ |",
  "GK19gp12-22u:742": "sa eva ced vasaty antas taṃ tu jānīta kaḥ paraḥ ||JGc_1,14.16|| [anuṣṭubh]",
  "GK19gp12-22u:743_0": "[30] kṛṣṇaś ca sānandam uvāca-tad adya naktam evānavadyā seyaṃ vidyā nivedyatām iti",
  "GK19gp12-22u:743_1": "bāhu-yugaṃ gṛhītvā sakhi-goṣṭhīm anu tāv amū nītvā bahala-kutūhala-veṣṭitena ceṣṭitena",
  "GK19gp12-22u:743_2": "yāvad virocana-nimlocanāvasaraṃ vāsaraṃ gamayāmāsa |",
  "GK19gp12-22u:744": "iti śrī-śrī-gopāla-campūm anu",
  "GK19gp12-22u:745": "gardabhāsura-mardanaṃ nāma",
  "GK19gp12-22u:746": "caturdaśaṃ pūraṇam",
  "GK19gp12-22u:747": "||14||",
  "GK19gp12-22u:748": "*************************************************************",
  "GK19gp12-22u:749": "(15)",
  "GK19gp12-22u:750": "atha pañcadaśaṃ pūraṇam",
  "GK19gp12-22u:751": "apūrvānurāga-caryā-jāgaryā",
  "GK19gp12-22u:752": "[1] atha goloka-yuva-rājaḥ sakhibhiḥ saha rājamānaḥ,",
  "GK19gp12-22u:753": "sāyaṃ pratyavasāya,",
  "GK19gp12-22u:754": "mātur ājñām ādāya,",
  "GK19gp12-22u:755": "valita-prabhāyāṃ gopa-rāja-sabhāyāṃ prati-rajanī-janita-sarvāyata-parvākṛtābhiprāye prahara-prāye gurūn anujñāpya,",
  "GK19gp12-22u:756": "tad anyān prasthāpya,",
  "GK19gp12-22u:757": "mahāntaḥ-puraṃ prāpya,",
  "GK19gp12-22u:758": "prasū-nideśam avāpya,",
  "GK19gp12-22u:759_0": "subala-madhu-maṅgalādibhir antaraṅga-saṅgibhiḥ saṅgataḥ sūtāṅga-jātābhyāṃ ca tābhyām",
  "GK19gp12-22u:759_1": "anugataḥ prāg-varṇita-gokula-kamala-patra-sthitaṃ parama-sukha-satratayā pramitaṃ",
  "GK19gp12-22u:759_2": "śrī-rādhārāma-dhāma jagāma |",
  "GK19gp12-22u:760_0": "[2] akasmād āgate ca tasmin sasmita-krīḍā-narma-juṣām amūṣāṃ sambhrama-bhrama-vismaya-smaya-trapā-patrapādarādara-harṣa-tarṣādayas",
  "GK19gp12-22u:760_1": "te bhāvā yugapad eva samutpannāś citrīyamāṇatāṃ citrāyamāṇatām apy āceruḥ | atra ca,",
  "GK19gp12-22u:761": "akasmād āyāntaṃ harim anubhavantī kila hriyā",
  "GK19gp12-22u:762": "daśām akṣṇor nānā-drutam apidadhe sā nata-mukhī |",
  "GK19gp12-22u:763": "mudā smerā bhugnā vikasitavatī kuñcitavatī",
  "GK19gp12-22u:764": "sa-bāṣpā stabdhābhābhavad iti samaṃ yā na ghaṭate ||JGc_1,15.1|| [mandākrāntā]",
  "GK19gp12-22u:765": "[3] atha praguṇa-guṇālaṅkṛtā kiṅkarī-tatir vitasti-daghna-rāṅkavās taraṇena tam ativistīrṇaṃ maṇi-kīrṇam alindam āstīrṇaṃ cakre |",
  "GK19gp12-22u:766_0": "āstīrṇasya ca tasya pratīcī-pracita-sulalita-tulikāyāṃ prācī-mukhatayā svayaṃ niviśamānaḥ",
  "GK19gp12-22u:766_1": "śubhratārāma-cāmarādi-karābhiḥ kiṅkarībhiḥ sevyamānaḥ śrī-rādhāyā bahir api virājamāna-prāṇaḥ",
  "GK19gp12-22u:766_2": "pāṇinā tām ādāya sva-rasa-milita-tadīya-rasa-veṇī-samāplavana-jīvanānāṃ śreṇī-kṛtānām",
  "GK19gp12-22u:766_3": "eṇīdṛśāṃ gaṇāgra-deśa-gatatayā vāma-deśe niveśayāmāsa |",
  "GK19gp12-22u:767": "[4] dakṣiṇatas tu kevala-tadīya-nava-taruṇimāvatāra-samucita-sevā-prakāra-kāmanārāma-prathama-vayasaḥ subalādi-savayasaḥ |",
  "GK19gp12-22u:768": "[5] yat-paṅkti-dvayāntima-sīma-madhya-gatau tan-mithunābhimukhatābhiratau tādṛśa-praṇaya-sukumārau sūta-kumārau tasthatuḥ,",
  "GK19gp12-22u:769": "yayo rāga-tālādi-sāhāyakāḥ sakhāya eva kecana sacante sma |",
  "GK19gp12-22u:770_0": "[6] yau khalu dvayor api tayoḥ savayasām āvalyor ardha-maṇisara-vallyor ivāgrima-sīma-madhyam",
  "GK19gp12-22u:770_1": "adhikṛtya mithaḥ śobhā-vinimaya-śīlatayā nīla-pītatā-viveka-vyatireka-maya-mahā-nāyakāyamānaṃ",
  "GK19gp12-22u:770_2": "sarvatra prathita-dṛṣṭi-prasādam api mithaḥ samarpita-netra-tribhāga-rāgaṃ tan-mithunam",
  "GK19gp12-22u:770_3": "avalokayantau dvi-tra-kṣaṇaṃ citravad ivāsthiṣātām |",
  "GK19gp12-22u:771": "[7] tataś ca prahasya nava-ghana-śyāmenādi-śyamānatayā sāvadhānatāṃ dadhānāv ānandād ubhāv eva saṃhitāñjali-karau nāndī-karau babhūvatuḥ |",
  "GK19gp12-22u:772": "[8] tatra vastu-nirdeśaḥ-",
  "GK19gp12-22u:773": "imau gaurī-śyāmau manasi viparītau bahir api",
  "GK19gp12-22u:774": "sphurat tat-tad-vastrāv iti budha-janair niścitam idam |",
  "GK19gp12-22u:775": "sa ko' py accha-premā vilasad-ubhaya-sphūrtikatayā",
  "GK19gp12-22u:776": "dadhan mūrti-bhāvaṃ pṛthag apṛthag apy āvirudabhūt ||JGc_1,15.2|| [śikhariṇī]",
  "GK19gp12-22u:777": "[9] atha namaskriyā,",
  "GK19gp12-22u:778": "śrīr āsāṃ na tulāṃ bibharti nitarām ity uddhavaḥ kīrtayan",
  "GK19gp12-22u:779": "yāsām aṅghri-rajo nanāma hariṇā yaḥ svena tulyo mataḥ |",
  "GK19gp12-22u:780": "tāsāṃ tat-priyatā-sudhākara-tanuṃ viṣvak cakorāyite-",
  "GK19gp12-22u:781": "nānenānugatāṃ samasta-mahitāṃ vandāvahe rādhikām ||JGc_1,15.3|| [śārdūlavikrīḍitā]",
  "GK19gp12-22u:782": "[10] athāśīḥ,",
  "GK19gp12-22u:783": "premā yo' sau rādhikā-kṛṣṇa-yugmaṃ",
  "GK19gp12-22u:784": "svānandena plāvayitvā sakhīś ca |",
  "GK19gp12-22u:785": "śaśvad viśvaṃ plāvayan suprasiddhaḥ",
  "GK19gp12-22u:786": "so' yaṃ buddhiṃ naḥ samiddhāṃ karotu ||JGc_1,15.4|| [śāliṇī]",
  "GK19gp12-22u:787": "iti parasparaṃ sa-vailakṣya-smitam īkṣitvā sthitayos tayoḥ snigdhakaṇṭha eva sotkaṇṭham uvāca-",
  "GK19gp12-22u:788": "[11] atha śrī-kṛṣṇa-janmādi-mādhuryavad eva śrī-rādhikāyās tat-tan-mādhurī varṇanīyeti nirṇaye' py ativistīrṇatā-saṅkocanāya kiñcid eva sūcayiṣyāmaḥ |",
  "GK19gp12-22u:789": "[12] tatra śrīmad--bhāgavate khalv etad udbhāvitam-",
  "GK19gp12-22u:790": "tata ārabhya nandasya vrajaḥ sarva-samṛddhimān |",
  "GK19gp12-22u:791": "harer nivāsātma-guṇai ramā-krīḍam abhūn nṛpa ||iti|| [BhP 10.5.18]",
  "GK19gp12-22u:792": "[13] tac caivaṃ viśadayanti-",
  "GK19gp12-22u:793": "janmārabhya harer vraja-sthalam abhūd viśva-rddhi-yuktaṃ punar",
  "GK19gp12-22u:794": "lakṣmīṇāṃ ramaṇāspadaṃ ca tad-adhiṣṭhānād viśiṣyājani |",
  "GK19gp12-22u:795": "rādhā yāsu lalāsa pūrṇa-śaśabhṛn-mūrtīva tārāsu sā",
  "GK19gp12-22u:796": "kāntiḥ kintv iha citra-bhāva-valitā yā kṛṣṇa-pakṣādhikā ||JGc_1,15.5|| [śārdūla]",
  "GK19gp12-22u:797": "[14] bṛhad-gautamīye' py eṣā sarvato labdha-viśeṣā prastūyate-",
  "GK19gp12-22u:798": "devī kṛṣṇamayī proktā rādhikā para-devatā |",
  "GK19gp12-22u:799": "sarva-lakṣmī-mayī sarva-kāntiḥ sammohinī parā ||iti |",
  "GK19gp12-22u:800_0": "[15] alaṃ-lakṣmīṇām etad-ādīnāṃ lakṣmīṇāṃ janma ca śrīmat-parjanyam ārabhya dhanyatayā",
  "GK19gp12-22u:800_1": "labhyasya puruṣa-trayasya paramātula-stotrāṇāṃ mātula-gotrāṇāṃ ye khalv āmuṣyāyaṇa-kulatā-nirbandhinaḥ",
  "GK19gp12-22u:800_2": "sambandhinas tebhya eveti māgadhānām anusandhānaṃ sa-yatnī-bhūya yajña-patnīs tyaktavatas",
  "GK19gp12-22u:800_3": "tasya tathāvyakta-maryādatānyathā na paryāptatām āpadyate |",
  "GK19gp12-22u:801": "[16] tad evaṃ sthiteṣu ca śrī-rādhikāyās tu sarvato' py āḍhya-kulīnāś chrīmad-vṛṣabhānutayā labdha-khyātikān mahā-gopa-payonidher janma sammatam |",
  "GK19gp12-22u:802": "[17] atra copagāyanti-",
  "GK19gp12-22u:803": "satyaṃ bahu-suta-ratnā- karatāṃ na prāpa gopa-dugdhābdhiḥ |",
  "GK19gp12-22u:804": "kintv amṛta-dyuti-rādhā- lakṣmī-jananād agāt pūrtim ||JGc_1,15.6|| [āryā]",
  "GK19gp12-22u:805": "[18] sā khalu śrī-kṛṣṇa-janma-varṣānantara-varṣe sarva-sukha-satre rādhā-nāmni nakṣatre jāteti rādhābhidhīyate |",
  "GK19gp12-22u:806": "[19] janmānantaraṃ tasyāḥ san-mādhurī ceyaṃ kṛtāvalokena lokena kīdṛg iti pṛcchataḥ prati nirūpitā-",
  "GK19gp12-22u:807": "navendur mūrtir vā kanaka-kamalaṃ vaktram athavā",
  "GK19gp12-22u:808": "cakorau netre vā visarad-amṛtaṃ dṛṣṭir athavā |",
  "GK19gp12-22u:809": "apītthaṃ rādhāyāṃ yadi jita-tulāyāṃ na valate",
  "GK19gp12-22u:810": "vikalpaḥ kiṃ tarhi prasajatitarāṃ tat-tad-upamā ||JGc_1,15.7|| [śikhariṇī]",
  "GK19gp12-22u:811": "[20] āstāṃ tāvad asau vraja-lakṣmīṇāṃ parama-lakṣmīr akhilāś ca tās tathā varṇyante | yathā-",
  "GK19gp12-22u:812": "harim anu vindati śaśval lakṣmīr iti yā tu sarvataḥ khyātā |",
  "GK19gp12-22u:813": "tām api kila gopāyituṃ gopī-saṃjñā jayanti tā lakṣmyaḥ ||JGc_1,15.8|| [āryā*]",
  "GK19gp12-22u:814": "kiṃ ca-",
  "GK19gp12-22u:815": "kṛṣṇānurūpam apy āsāṃ vayo-vṛddhiḥ samṛddhyate |",
  "GK19gp12-22u:816": "yathā candramasaḥ puṣṭis tathā tasya rucām api ||JGc_1,15.9|| [anuṣṭubh]",
  "GK19gp12-22u:817": "[21] tatra kaumāra-madhyam adhyāsīnāyāṃ śrī-rādhikāyāṃ tadānītanānāṃ keṣāñcin nārī-janānām utprekṣā yathā-paśya paśya,",
  "GK19gp12-22u:818": "aruṇita-laghu-śāṭī-khaṇḍa-kamrādharāṅgī",
  "GK19gp12-22u:819": "śravaṇa-galava-randhra-prota-susparśa-sūtrā |",
  "GK19gp12-22u:820": "rajasi nija-sakhībhiḥ krīḍayā lola-netrā",
  "GK19gp12-22u:821": "madhuri-purati-bīja-śrī-nibhā bhāti rādhā ||JGc_1,15.10|| [mālinī]",
  "GK19gp12-22u:822": "[22] tad evam īdṛg-vayasi paryavasite tadādīnāṃ tāsāṃ saundarya-sārasya pracāraḥ sarvata eva prasarpan mātara-pitarādibhir nāpasarpayitum īśāñcakre cintayāmāse ca,",
  "GK19gp12-22u:823": "na jānīmahe,",
  "GK19gp12-22u:824": "durjanaḥ kaṃsaḥ kiṃ samprati sampratipatsyate iti |",
  "GK19gp12-22u:825": "[23] atha pratyaham eva pratyekam antaḥ paraspara-militāḥ santaś ca te sarve vicāritavantaḥ,",
  "GK19gp12-22u:826": "sāmpratam eva pātrasātkartum etāḥ sāmprataṃ |",
  "GK19gp12-22u:827": "tatrāpy āsāṃ śrīman-nanda-nandanād avaras tu na varatām arhati |",
  "GK19gp12-22u:828": "avara eva hi sarvaḥ | tathā hi-",
  "GK19gp12-22u:829": "kanyā dhanyatamā ramām api jitāṃ kurvanty amūr nandajaḥ",
  "GK19gp12-22u:830": "svasmād ūnadaśāṃ ramā-ramaṇam apy āsādayan dṛśyate |",
  "GK19gp12-22u:831": "tasmāt tulyatayā sa eva varatām arhaty amūṣāṃ tadapy",
  "GK19gp12-22u:832": "āstāṃ dhāma-suhṛt-priyātma-tanaya-prāṇā hi nas tatkṛte ||JGc_1,15.11|| [śārdūla]",
  "GK19gp12-22u:833": "[24] atha,",
  "GK19gp12-22u:834": "yadyapy adhunā yajña-sūtram alabdhavatas tasya na vivāhāvasaraḥ sambhavati,",
  "GK19gp12-22u:835": "tathāpi sajjana-samājñām ācārya bhāṣā-bandhaś ca sandhātavya iti |",
  "GK19gp12-22u:836_0": "[25] tad etad vicārya sthitānāṃ teṣāṃ niścayāvadhāraṇa-pūrvakaṃ tan nivāraṇaṃ prati",
  "GK19gp12-22u:836_1": "pūrvavad eva vasudeva-mantraṇayā yantrita-vicāra-vargatayāpi gargaḥ sarva-darśitayā",
  "GK19gp12-22u:836_2": "tad idaṃ parāmamarśa-",
  "GK19gp12-22u:837": "[26] tal-līlā-kramaḥ khalv ayaṃ duratyayatayā mayāsugamas tal-līlā-śakti-prayutānām asmākaṃ ca tatra pratyag-vadācaraṇe' pi nāradavan na pratyavāyas,",
  "GK19gp12-22u:838": "tathāpi tathā prathanīyam yathā tāsāṃ na pratyavāyaḥ syād,",
  "GK19gp12-22u:839": "āyatyām iṣṭāpattiḥ syād,",
  "GK19gp12-22u:840": "akhilāyatyāṃ pūrna-tad-āpattiś ca syāt iti |",
  "GK19gp12-22u:841": "[27] tad evaṃ vimṛśan sa kila vilambam anavalambamānaḥ śrī-vrajam ājagāma |",
  "GK19gp12-22u:842": "āgamya ca nijam uṭaja-taṭaṃ sa-dhyānam adhyāsīnāṃ paurṇamāsīṃ prati jagāma |",
  "GK19gp12-22u:843": "gatvā ca sarvam evedaṃ nivedya punar nivedayāmāsa,",
  "GK19gp12-22u:844": "mayedaṃ tāvat kartavyam,",
  "GK19gp12-22u:845": "bhavatyā tu tāsāṃ yathānyatra patyādi-vyavahāraḥ satyāya na kalpate,",
  "GK19gp12-22u:846": "kintu loka-pratyāyana-mātrāya tathā vyavahartavyam iti |",
  "GK19gp12-22u:847": "[28] tad evaṃ tāṃ sambhāṣya śrīmad-vrajarāja-sambhāṣaṇaṃ nirvāhya,",
  "GK19gp12-22u:848": "bāhyāvaraṇa-vāsinām āvāseṣu babhrāma |",
  "GK19gp12-22u:849": "te ca tam āgatam akasmān niśāmya śāmyac-cintā-tamasaḥ sva-sva-manoratha-labdhaye lubdha-manasaḥ praṇāmādibhiḥ paripūjya kuśalam anuyujya pracchannatayā tam evārthaṃ papracchuḥ,",
  "GK19gp12-22u:850": "idaṃ tāvac chaṅkitaṃ; tatra kiṃ kartavyam? iti |",
  "GK19gp12-22u:851": "[29] sa tūvāca-vayam idaṃ sarvam apūrvaṃ pūrvam api jānīmahe |",
  "GK19gp12-22u:852": "idaṃ ca bhavadbhiḥ sambaddhyam adhyavasitam, kintv ekā śaṅkā śaṅkur iva maṅkṣu hṛdi parivartate |",
  "GK19gp12-22u:853": "yadā bhavad-aṅga-jātāṅganānāṃ vraja-rājāṅgaja-vara-kumāreṇa saha saṅgamaḥ syāt,",
  "GK19gp12-22u:854": "tadā nātivilamabataḥ sarvasyāpi vrajasya tadīya-cira-vipralambha-lambhanaṃ bhavitā, kim utāmūṣām?",
  "GK19gp12-22u:855": "kiṃ ca,",
  "GK19gp12-22u:856_0": "prauḍhatām ūḍhavatīnāṃ tu sahaja-tad-anurāga-svābhāvyenādarśane' py udbhavat-tat-sphūrtīnāṃ",
  "GK19gp12-22u:856_1": "na ko' pi tasmād vinivartanaṃ kartuṃ samarthaḥ syād ity api kadarthanāntaraṃ bhaviṣyati |",
  "GK19gp12-22u:857": "tasmān nanda-kulāvataṃsāt kaṃsāc ca vañcayituṃ cañcalam evānyebhyaḥ sampradātavyā navyāḥ kanyakāḥ |",
  "GK19gp12-22u:858": "[30] tad evam ādiśya prasthite yadu-purohite tat-kṛtopadeśopajātādaro nija-nija-kanyā-gopana-paro gopa-nikaro' pi tāsāṃ sampradānāya sampradānam anveṣṭuṃ suṣṭhu cintām avāpa,",
  "GK19gp12-22u:859": "kintu santatam asya sā lālasā tu nālasā jātā |",
  "GK19gp12-22u:860": "[31] tad evam etāsāṃ sva-tanayena pariṇayanaṃ prati vrajapati-jampatī ca pūrvam atīva tīvra-spṛhā-gṛhīta-cittāv āstām |",
  "GK19gp12-22u:861": "viśeṣatas tu rādhāyā mādhurya-viśeṣāvadhāraṇataḥ |",
  "GK19gp12-22u:862": "kintu gargeṇa tadvad eva nirastāv ity astamita-prayatnāv abhūtām |",
  "GK19gp12-22u:863": "[32] anutāpas tu tayor nāpajagāma,",
  "GK19gp12-22u:864": "tad-bhrātṛ-paryāyāś ca tad ekānugati-maryādayā paryākulās tāsāṃ kanyānām sva-putrāya nyāsam anyāyaṃ manyamānās tataḥ parāṅ-mukhā babhūvuḥ |",
  "GK19gp12-22u:865": "kiṃ bahunā?",
  "GK19gp12-22u:866": "sarva eva kevala-snehatas tatra kṛṣṇa-varatāyām eva jātehatāṃ saṃhitavantaḥ samadṛśyanta | yataḥ-",
  "GK19gp12-22u:867": "yogyena yogyasya tu nitya-saṅgamaḥ",
  "GK19gp12-22u:868": "kasmai na roceta bhṛśaṃ sa-cetase |",
  "GK19gp12-22u:869": "ratnena hemnaḥ śaradā saro' mbhasaḥ",
  "GK19gp12-22u:870": "sitākhya-pakṣeṇa yathā sudhā-ruceḥ ||JGc_1,15.12|| [upajāti 12]",
  "GK19gp12-22u:871": "[33] varatā-sambhāvanā-viṣayāṇāṃ pitṛ-vargaś ca tādṛg apy anargala-karṇe-japa-labdha-saṃsarga-garga-vacana-sargata eva bhinna-cittatām āpa |",
  "GK19gp12-22u:872": "[34] putrān apy atikramya tatra sthitānāṃ kṛṣṇa eva hi sukhasatrāyate |",
  "GK19gp12-22u:873": "[35] tad evaṃ jñāta-rahasyo' pi nirṇīta-nīti-praṇītaye rahasi vraja-rājam upavrajya sa ca tat-pitṛ-vargaḥ pratisvam eva tam artham arthayāmāsa,",
  "GK19gp12-22u:874": "[36] āmuṣyakulikā kalitā dhanyāḥ khalu tāḥ kanyāḥ kṛṣṇanyāsata eva sa-nyāyatām arhanti |",
  "GK19gp12-22u:875": "sa yadi bhavadbhiḥ svayam aṅgīkriyate, tadā bhaṅgībhiḥ prasaṅgam aṅgīkriyatām asmābhir iti |",
  "GK19gp12-22u:876": "[37] vrajarājas tu tad ākarṇyam ākarṇya sa-niśvāsam idaṃ vivarṇatayā varṇitavān,",
  "GK19gp12-22u:877": "asmābhiḥ sva-putrāya sarvathā na te sambandhāḥ sandhātavyāḥ,",
  "GK19gp12-22u:878": "kintu yūyam apīdaṃ vidāṃkurute |",
  "GK19gp12-22u:879": "yat khalu yuṣmākam apatyāni yuṣmākam ivāsmākaṃ sneha-sātatya-vahāni samudvāhayitavyāni ca,",
  "GK19gp12-22u:880": "tasmād asmābhir eva tatra tatra satrā-kurvadbhiḥ prayatanīyam |",
  "GK19gp12-22u:881": "[38] tad evaṃ sthagita-samullāse nikhile ca vrajāvāse vrajapaty-anumaty-anusāratas tāsāṃ pitaras tad-vitaram ācarituṃ ruciṃ vināpi bahir udyamam ācaritavantaḥ |",
  "GK19gp12-22u:882": "[39] tat kumāryas tv atibālya-caryā-paryākulatayā na kiñcid api cid-amatratāṃ ninyire |",
  "GK19gp12-22u:883": "[40] atha yā kācid vṛndāvana-gahvarataḥ sākṣāt kila yogamāyāyā vyājatas tāpasyās tatra cāhvayataḥ paurṇamāsyāḥ samabhyarṇaṃ ahar-divaṃ prāyaḥ kimapi mantrāyituṃ āgantrī dṛśyate;",
  "GK19gp12-22u:884_0": "yā ca mānuṣy api devīyamāneti vā devy api mānuṣīyamāṇeti vā lakṣayituṃ na śakyate",
  "GK19gp12-22u:884_1": "kintu sad-ānukūlatayā tad-vana-pālitāsiṣā-dhayiṣita-kṛṣṇa-līlatā rādhādiṣu ca parama-sneha-latā yasyām anumīyate,",
  "GK19gp12-22u:885": "sā vṛndāriketi nijākhyāṃ prakhyāpayanty api jana-vṛndena lāghavād vṛndeti svenaiva nāmnā samāmnāyate |",
  "GK19gp12-22u:886": "sā ca samprati sarva-śocyatā-maya-tad-vārtā-śravaṇād atīvārtā tad-abhyāsam evābhyajagāma |",
  "GK19gp12-22u:887": "[41] abhyāgatām atha tāṃ japārtham āsīnāpi,",
  "GK19gp12-22u:888": "paurṇamāsī tūrṇam upavrajya namaskurvatīṃ pariṣvajya śubhāśiṣā ca saṃyujya svacchamanāḥ papracchuḥ,",
  "GK19gp12-22u:889": "kathyatāṃ katham asamayam idaṃ tava samāgamanam? iti |",
  "GK19gp12-22u:890": "[42] vṛndāha-bhagavati, param āpadāṃ padam ekam utpannam asti, kathaṃ tava niścintatā dṛśyate?",
  "GK19gp12-22u:891": "[43] paurṇamāsī uvāca-kiṃ tāvac cintā-kāraṇaṃ tat-padam?",
  "GK19gp12-22u:892": "[44] vṛndāha-hanta,",
  "GK19gp12-22u:893": "yāḥ khalu nityatayā kṛṣṇasya preyasya iti śrūyante,",
  "GK19gp12-22u:894": "tāsām apy anya-sambandhaḥ sanirbandha iva dṛśyate |",
  "GK19gp12-22u:895": "[45] paurṇamāsī uvāca-katham ivāyaṃ parāmṛśyate?",
  "GK19gp12-22u:896": "[46] vṛndāha-tasyānubandhaś cakṣuṣā spṛśyate |",
  "GK19gp12-22u:897": "[47] paurṇamāsī uvāca-na bhaviṣyati tāsām anyenānyena saṃyoga-sambandhaḥ,",
  "GK19gp12-22u:898": "yato mayā hi māyayā parā nirmāya nirmāsyate tatra pratibandhaḥ |",
  "GK19gp12-22u:899": "[48] vṛndāha-atha tathāpi lokataḥ kalaṅkaḥ śaṅkanīyaḥ |",
  "GK19gp12-22u:900": "[49] paurṇamāsī uvāca-na syād api tasyāpi sthitiḥ, yato munayaḥ punar idaṃ gāsyanti-",
  "GK19gp12-22u:901": "nāsūyan khalu kṛṣṇāya",
  "GK19gp12-22u:902": "mohitās tasya māyayā |",
  "GK19gp12-22u:903": "manyamānāḥ sva-pārśva-sthān",
  "GK19gp12-22u:904": "svān svān dārān vrajaukasaḥ ||[BhP 10.33.39] iti |",
  "GK19gp12-22u:905": "[50] ataeva putrotpatty-abhāvāt pāyayantyaḥ śiśūn payaḥ ity atra śiśūn ity eva payaḥ ity eva ca vakṣyanti,",
  "GK19gp12-22u:906": "na tu sutān stanam iti |",
  "GK19gp12-22u:907": "etad apekṣayaiva kvacit putratva-vyapadeśaś ca śrī-kṛṣṇa-parihāsa-nirdeśaś ca saṅgaṃsyate |",
  "GK19gp12-22u:908": "[51] vṛndāha-yady evaṃ tarhy anyena tāsāṃ pāṇipīḍanaṃ punar atīva pīḍanam |",
  "GK19gp12-22u:909": "yatra prāyaścittāntaram api na cintayanti tantra-vidaḥ, tat kathaṃ sāmprataṃ sva-vratam upekṣase?",
  "GK19gp12-22u:910": "[52] paurṇamāsī sasmitam uvāca-bhāviny, etad api na bhāvi, tvayā tu ramyānanatayā gamyatām |",
  "GK19gp12-22u:911": "[53] vṛndā sānandaṃ padāravindayoḥ patantī sānumodaṃ ruroda |",
  "GK19gp12-22u:912": "sā tu tāṃ niravahittham utthāpya sāntvayitvā gahanāya prasthāpayāmāsa |",
  "GK19gp12-22u:913": "[54] atha vṛndāpi tathā viśvasatī niśvasatī ca vitrāsa-rahitā dvitrāho-rātrān gamayāmāsa |",
  "GK19gp12-22u:914": "dināntare tu tāsām udvāha-nirvāham ākarṇya vivarṇa-vadanā paurṇamāsy-abhyarṇaṃ punar api tūrṇam upasthānā mṛtaka-pratīkā tasthau |",
  "GK19gp12-22u:915": "[55] paurṇamāsī uvāca-kim iva vṛttaṃ vṛttam yasmād bhavaty udvṛtta-cittā dṛśyate?",
  "GK19gp12-22u:916": "[56] vṛndāha-mama mukhataḥ kācid apy uktir na vyaktībhavati, kim iva vaktavyam?",
  "GK19gp12-22u:917": "[57] paurṇamāsī uvāca-paṅkajākṣi, na kācid api śaṅkā manasi śaṅkanīyā |",
  "GK19gp12-22u:918": "[58] vṛndā sa-rūkṣa-hāsam āha-bhagavati, katham iva?",
  "GK19gp12-22u:919": "[59] paurṇamāsī uvāca-yad adyāpy asiddha-nirvāha eva tāsāṃ vivāhaḥ |",
  "GK19gp12-22u:920": "[60] vṛndāha-vicakṣaṇe, tam etaṃ cākṣuṣam eva vidhāya sarve' py ācakṣate |",
  "GK19gp12-22u:921": "[61] paurṇamāsī uvāca-samprati tā bālikāḥ kutra?",
  "GK19gp12-22u:922": "[62] vṛndāha-tad idam api śrutam, yad atibālakatayāvagatāḥ pitṛ-geha eva tā nidhāya te gatā iti |",
  "GK19gp12-22u:923": "[63] paurṇamāsī sa-praṇaya-roṣam uvāca-atha kathaṃ mat-kathanaṃ na pratyeṣi yat kiṃvadantīm eva muhur vadantī vartase?",
  "GK19gp12-22u:924": "[64] vṛndā sānandam uvāca-bhagavati,",
  "GK19gp12-22u:925": "tad etad ṛtam anṛtam eva bhavatu,",
  "GK19gp12-22u:926": "kintu mayā nāyaṃ sandhir anusandhīyate |",
  "GK19gp12-22u:927": "[65] paurṇamāsī sahāsam uvāca-na lokenātathyaṃ kathyate, na ca grathyate sma tāsām udvāha-bandhah |",
  "GK19gp12-22u:928": "[66] vṛndāha-nedaṃ ca budhye |",
  "GK19gp12-22u:929": "[67] paurṇamāsī uvāca-yuktam evedam, yataḥ-",
  "GK19gp12-22u:930": "tvayy api līlā-śaktyām, avasara-nāmnī bhaved vibhoḥ śaktiḥ |",
  "GK19gp12-22u:931": "tvām api yā bhramayantī, tasmiṃs tasmin pravartayati ||JGc_1,15.13|| [udgīti]",
  "GK19gp12-22u:932": "[68] vṛndā sa-kāku prāha-tarhi svayam evedaṃ rahasyaṃ prakāśyatām?",
  "GK19gp12-22u:933": "[69] paurṇamāsī kṣaṇaṃ hasitvā nīcair uvāca-yugapad eva,",
  "GK19gp12-22u:934": "devi,",
  "GK19gp12-22u:935": "sarveṣu tādṛg-duḥsvapna eva kevalaṃ jāgara-kalpatayā mayā kalpitaḥ |",
  "GK19gp12-22u:936": "[70] vṛndā viśvasya niśvasya ca punar uvāca-tathāpi tāsāṃ tathā khyātir api na yuktā |",
  "GK19gp12-22u:937": "[71] paurṇamāsī uvāca-sāpi na bhaviṣyati,",
  "GK19gp12-22u:938": "yato munaya eva punaḥ punar idaṃ gāsyanti,",
  "GK19gp12-22u:939": "tatra tapanyāṃ tāḥ pṛcchatīḥ prati durvāsāḥ,",
  "GK19gp12-22u:940": "sa vo hi svāmī [Gtu 2.27] iti; rāsaprasaṅge ca bhagavān bādarāyaṇiḥ,",
  "GK19gp12-22u:941": "kṛṣṇavadhvaḥ [BhP 10.33.7] iti; uddhava-sandeśe svayaṃ śrī-kṛṣṇa eva ca,",
  "GK19gp12-22u:942": "ballavyo me madātmikāḥ [BhP 10.46 |",
  "GK19gp12-22u:943": "3] iti |",
  "GK19gp12-22u:944": "tad idaṃ gacchoddhava vrajaṃ saumya pitror naḥ prītim āvaha iti vallabhābhimānitām ātmani vyajya śrī-kṛṣṇasya vacanaṃ brāhmaṇādīnāṃ mama brāhmaṇīty ādivat |",
  "GK19gp12-22u:945": "tathā, mām eva dayitaṃ preṣṭham ātmānaṃ manasā gatāḥ [BhP 10.46 |",
  "GK19gp12-22u:946": "4] iti pracuraṃ pracuratārdha-padyena ca tābhir api bahir-dṛṣṭyā paraṃ tatra kvacid upapatitvaṃ pratīyate,",
  "GK19gp12-22u:947": "śaśvad antar-dṛṣṭyā tu patitvam evānubhūyata iti sūcyate, yathā ca, api bata",
  "GK19gp12-22u:948": "madhu-puryāṃ ārya-putro' dhunāste? iti |",
  "GK19gp12-22u:949": "athāgame ca mantra-draṣṭāro gopī-padānantaraṃ janety asyānte vallabheti |",
  "GK19gp12-22u:950": "[72] tad idaṃ tridhā niruktam apy āgamasya rahasya-rītitayā kramāt pūrva-pūrva-pakṣasya tūttara-pakṣatvaṃ vyañjitam |",
  "GK19gp12-22u:951": "yathā gautamīya-tantre,",
  "GK19gp12-22u:952": "gopīti prakṛtiṃ vidyāj janas tattva-samūhakaḥ |",
  "GK19gp12-22u:953": "anayor āśrayo vyāptyā kāraṇatvena ceśvaraḥ |",
  "GK19gp12-22u:954": "sāndrānandaṃ paraṃ jyotir vallabhatvena kathyate ||",
  "GK19gp12-22u:955": "athavā gopī prakṛtir janas tad-aṃśa-maṇḍalam |",
  "GK19gp12-22u:956": "anayor vallabhaḥ proktaḥ svāmī kṛṣṇākhya īśvaraḥ ||",
  "GK19gp12-22u:957": "kārya-kāraṇayor īśaḥ śrutibhis tena gīyate ||",
  "GK19gp12-22u:958": "aneka-janma-siddhānāṃ gopīnāṃ patir eva vā |",
  "GK19gp12-22u:959": "nanda-nandana ity uktas trailokyānanda-vardhanaḥ ||iti |",
  "GK19gp12-22u:960": "[73] atra prathamā prakṛtiḥ pradhānam, dvitīyā svarūpa-śaktiḥ | tattvāni mahad-ādīni aṃśāḥ,",
  "GK19gp12-22u:961": "jñāna-śakti-balaiśvarya-vīrya-tejāṃsy aśeṣataḥ |",
  "GK19gp12-22u:962": "bhagavac-chabda-vācyāni vinā heyair guṇādibhiḥ ||",
  "GK19gp12-22u:963": "iti viṣṇu-purāṇoktāḥ [ViP 6.5.79] |",
  "GK19gp12-22u:964": "aneka-janma-siddhānāṃ iti,",
  "GK19gp12-22u:965": "bahūni me vyatītāni janmāni tava cārjuna [Gītā 4.5] iti śrī-bhagavad-gītā-vadanāditvam eva bodhayati,",
  "GK19gp12-22u:966": "patir eva iti kadācid upapatitva-vyavahāras tu māyika evety arthaḥ |",
  "GK19gp12-22u:967": "vā-śabdas tv asyaivottara-pakṣatā-bodhanāya |",
  "GK19gp12-22u:968": "[74] ataevāprakaṭa-līlāyāṃ prakaṭam eva brahma-saṃhitā tathānusaṃhitavatī yatra brahmā prāha-",
  "GK19gp12-22u:969": "ānanda-cin-maya-rasa-pratibhāvitābhis",
  "GK19gp12-22u:970": "tābhir ya eva nija-rūpatayā kalābhiḥ |",
  "GK19gp12-22u:971": "goloka eva nivasaty akhilātma-bhūto",
  "GK19gp12-22u:972": "govindam ādi-puruṣaṃ tam ahaṃ bhajāmi ||iti||[5.48] |",
  "GK19gp12-22u:973": "[75] atra kalātvān nija-rūpatve svataḥ-siddhe' pi nija-rūpatayeti punar upādānam,",
  "GK19gp12-22u:974": "na tu prakaṭa-līlā-madhyavat parakīyābhāsatayopalakṣitābhis tābhir ity artha-jñāpanārtham |",
  "GK19gp12-22u:975": "[76] tathā ca tatraiva śriyaḥ kāntāḥ kāntaḥ parama-puruṣaḥ ity atra yuktiṃ ca darśitavān |",
  "GK19gp12-22u:976": "śrī-parama-puruṣayor aupapatyaṃ nāstīti |",
  "GK19gp12-22u:977": "kāśī-khaṇḍe ca dharma-rājaḥ, gopī-pate yadu-pate vasudeva-sūno iti |",
  "GK19gp12-22u:978": "saṅgīta-śāstre ca, gopī-patir ananto' pi vaṃśa-dhvani-vaśaṃ gataḥ iti |",
  "GK19gp12-22u:979": "bhaviṣyat-kāvyeṣu śrī-gīta-govinde patyur manaḥ kīlitam iti |",
  "GK19gp12-22u:980": "[77] etad abhiprāyeṇaiva lakṣya-bhedenoktam-",
  "GK19gp12-22u:981": "tvām aprāpya mayi svayaṃ-vara-parāṃ kṣīroda-tīrodare",
  "GK19gp12-22u:982": "śaṅke sundari kāla-kūṭam apiban mūḍho mṛḍānīpatiḥ |",
  "GK19gp12-22u:983": "itthaṃ pūrva-kathābhir anya-manaso vikṣipya vakṣo' ñcalaṃ",
  "GK19gp12-22u:984": "rādhāyāḥ stana-korakopari milan-netro hariḥ pātu vaḥ ||iti |",
  "GK19gp12-22u:985": "anyatra ca, gopī-bhartuḥ pada-kamalayor dāsa-dāsānudāsaḥ iti |",
  "GK19gp12-22u:986": "bhagavac-chaṅkarācārya-kṛte yamunā-stotre ca, vidhehi tasya rādhikā-dhavāṅghri-paṅkaje ratim iti |",
  "GK19gp12-22u:987": "[78] lalita-mādhave śrī-rādhikādīnāṃ tathā-varṇanaṃ tu sphuṭam eva nirvarṇitam |",
  "GK19gp12-22u:988_0": "ujjvala-nīlamaṇau sākṣāt-kathanayā kumārikāṇāṃ sākṣād anya-sambandhābhāva-prathanayā",
  "GK19gp12-22u:988_1": "ca parāsām api yad eva samṛddhimad-ākhya-sambhoge lalita-mādhavānusāreṇa sphuṭam aṅgīkṛtam asti |",
  "GK19gp12-22u:989": "bhāvārtha-dīpikāyāṃ ca,",
  "GK19gp12-22u:990_0": "ṛṣabhasya jaguḥ kṛtyāni [BhP 10.33.21] ity atra ṛṣabhasya patyuḥ iti kṛṣṇavadhvaḥ",
  "GK19gp12-22u:990_1": "iti svayam uktam idam eva patitvaṃ śrī-parīkṣit-praśnottare paty-antarābhyupagama-vādenaiva",
  "GK19gp12-22u:990_2": "hi bahir-aṅgānām bodhāya paramātmatayā śrī-bādarāyaṇinā bodhitam:",
  "GK19gp12-22u:991": "gopīnāṃ tat-patīnāṃ ca sarveṣām api ca dehinām |",
  "GK19gp12-22u:992": "yo' ntaś carati so' dhyakṣaḥ eṣa krīḍana-deha-bhāk ||",
  "GK19gp12-22u:993": "[BhP 10.33.35] ity atrānataraṅgān prati tv ayam arthaḥ:",
  "GK19gp12-22u:994_0": "gopīnāṃ kāścid vyūḍhāḥ kāścid avyūḍhā iti dvidhātra loka-mātra-prasiddhānāṃ vastutas",
  "GK19gp12-22u:994_1": "tu nitya-siddhānāṃ sarvataḥ śreyasīnāṃ tat-preyasīnām anyāsām api nānā-bhāva-samṛddhānāṃ",
  "GK19gp12-22u:994_2": "kumārītaruṇī-vṛddhānāṃ,",
  "GK19gp12-22u:995": "tathā yathā-sambhavaṃ tāsāṃ patīnāṃ tad-upalakṣitatayā kumāra-tatīnāṃ,",
  "GK19gp12-22u:996": "kiṃ bahunā?",
  "GK19gp12-22u:997": "sarveṣām api tad-eka-jīvānāṃ vraja-jīvānāṃ yāni tat-tad-upacitatācita-tadīya-krīḍā-sādhana-dehāni,",
  "GK19gp12-22u:998": "tad-āsaktaḥ sann antaḥ-śabdābhihite mahite jagan-netrād antar-hite sadābhave sva-vaibhave yaś carati krīḍati |",
  "GK19gp12-22u:999": "sa eṣa evādhyakṣaḥ kadācij jagat-pratyakṣaḥ san krīḍati |",
  "GK19gp12-22u:1000": "tasmān nija-preyasībhiḥ samam anādita eva mithunateti kathanād aupapatyam asya nopapatty-arham,",
  "GK19gp12-22u:1001": "kintu parama-vyomādhipa-lakṣmī-nārāyaṇavad dāmpatyam eva tad-arhaṃ bhavatīti |",
  "GK19gp12-22u:1002": "tad idaṃ,",
  "GK19gp12-22u:1003": "jayati jananivāsaḥ [BhP 10.90.48] ity ādau vraja-pura-vanitānāṃ vardhayan kāma-devam iti pura-vanitābhiḥ saha tāsāṃ saha-pāṭhād draṣṭavyam |",
  "GK19gp12-22u:1004": "śrīmān uddhavas tu,",
  "GK19gp12-22u:1005": "etāḥ paraṃ tanu-bhṛto bhuvi gopa-vadhvaḥ [BhP 10.47.58] ity ādāv āsām anugatiṃ mumukṣu-mukta-mad-vidha-bhaktā api vāñchanti ity uktvā kṛṣṇe paramātmani vṛndāvana-carya imāḥ kva,",
  "GK19gp12-22u:1006": "tad-īdṛśa-bhāva-vyabhicāra-dṛṣṭās tv anye kveti vadan kṛṣṇe paramātmani hy eṣa rūḍha-bhāva iti pratyakṣato darśayann āsu māhātmya-viśeṣaṃ darśayati,",
  "GK19gp12-22u:1007": "nāyaṃ śriyo' ṅge [BhP 10.47.60] ity ādau śrī-prabhṛtibhyaḥ punar api viśeṣayati ca |'",
  "GK19gp12-22u:1008": "[79] atha sānandāpi vṛndā punaḥ papraccha-katham īdṛśī prakriyā nātipriyā,",
  "GK19gp12-22u:1009": "nānyathā kriyate sma bhavatyā?",
  "GK19gp12-22u:1010": "bhavatyāḥ khalu nāśakyaṃ tarkyate |",
  "GK19gp12-22u:1011": "[80] paurṇamāsī uvāca-rasa-viśeṣa-sampādayitrī līlāvaśyakatāvasara-vaicitrīyaṃ sītāyā rāvaṇa-gṛha-gativan nāsmābhir apy anyathā kartuṃ śakyate |",
  "GK19gp12-22u:1012": "rasa-viśeṣaś caivam eva saṅgacchate |",
  "GK19gp12-22u:1013_0": "bhrama-janitatvād aślīlatā-viśliṣṭe para-sambandhasyābhāsa-mātre dṛṣṭe sati tāsāṃ",
  "GK19gp12-22u:1013_1": "para-nivāraṇa-kuṇṭhitānām utkaṇṭhā-vardhanataḥ sphurad-akharva-sukha-gatyāṃ sarvāyatyāṃ",
  "GK19gp12-22u:1013_2": "viśrānta-bhrama-nitānta-sthiratā-nirata-kānta-prāptitas tasyātīva dīptatā-prāptir iti |",
  "GK19gp12-22u:1014": "tathā ca bhaviṣyat-kāvyeṣu śrīmad-ujjvala-nīlamaṇau pramāṇī-kṛtaṃ prācāṃ matam | tatra mūlaṃ yathā-",
  "GK19gp12-22u:1015": "laghutvam atra yat proktaṃ tat tu prākṛtanāyake |",
  "GK19gp12-22u:1016": "na kṛṣṇe rasaniryāsasvādārtham avatāriṇi ||[1.21] iti |",
  "GK19gp12-22u:1017": "pramāṇaṃ yathā,",
  "GK19gp12-22u:1018": "neṣṭā yad aṅgini rase kavibhir paroḍhā",
  "GK19gp12-22u:1019": "tad gokulāmbujadṛśāṃ kulam antarena |",
  "GK19gp12-22u:1020": "āśāṃsayā rasavidher avatāritānāṃ",
  "GK19gp12-22u:1021": "kaṃsāriṇā rasikamaṇḍalaśekhareṇa ||[5.3] iti |",
  "GK19gp12-22u:1022": "[81] atra rasotkarṣasya tarṣata eva kaṃsāriṇāvatāritānām iti tāsāṃ nityaṃ tan-nija-preyasītayā vihāras,",
  "GK19gp12-22u:1023": "tad-avatāra-samaya eva tu rasa-maya-mahotkarṣāya māyayā paroḍha-vyavahāra ity ato na doṣaḥ,",
  "GK19gp12-22u:1024": "pratyuta parama-guṇa eveti bhāvaḥ |",
  "GK19gp12-22u:1025": "iha cāvatāritānām iti devī-caratāṃ sādhāraṇa-lakṣmī-caratāṃ ca na pracārayati,",
  "GK19gp12-22u:1026": "nāyaṃ śriyo' ṅga u nitānta-rateḥ prasādaḥ svar-yoṣitāṃ nalina-gandha-rucāṃ kuto' nyāḥ?",
  "GK19gp12-22u:1027": "[BhP 10.47.60] ity anena virodhāt |",
  "GK19gp12-22u:1028": "tenaivānyatamatānyathā-kāritayā tadīya-parama-lakṣmītvam eva tāsāṃ lakṣyata iti |",
  "GK19gp12-22u:1029": "tad evaṃ ca nirūpya punar apy āha sma-tādṛśaṃ parama-rahasyam ākāśāya ca na prakāśanīyam | kintu-",
  "GK19gp12-22u:1030": "rādhādīnāṃ kevalānāṃ kevalo nanda-nandanaḥ |",
  "GK19gp12-22u:1031": "varaḥ syāt kevalaṃ tasmāt ke balāt kuryur anyathā? ||JGc_1,15.14|| [anuṣṭubh]",
  "GK19gp12-22u:1032": "yataḥ,",
  "GK19gp12-22u:1033": "vraja-lakṣmī-janatāyā harir iha ramaṇaḥ paraṃ na paraḥ |",
  "GK19gp12-22u:1034": "katham atha cakora-jāter vṛttiś candrād bhaved anyaḥ? ||JGc_1,15.15|| [upagīti]",
  "GK19gp12-22u:1035": "[82] atha vṛndā tu, bhavatu yāthākathācaṃ |",
  "GK19gp12-22u:1036": "yad idam ācitam, tad ācitam eva |",
  "GK19gp12-22u:1037": "kintv āyatyāṃ sarva-sukha-samutthāpanaṃ bhavad-abhyutthānam eva gaty-antarāya bhavitā iti prārthya namaskṛtya ca calitā |",
  "GK19gp12-22u:1038": "[83] paurṇamāsī tu prāha-",
  "GK19gp12-22u:1039": "avacam avocam uvāca ca, vacmi hi vaktāsmi vakṣyāmi |",
  "GK19gp12-22u:1040": "ucyāsam idaṃ vacyāṃ vacāni no ced avakṣyaṃ na ||JGc_1,15.16|| [anuṣṭubh]",
  "GK19gp12-22u:1041_0": "[84] tad evaṃ tāsāṃ khelā-mātra-vilāsinīnāṃ sva-vāsinīnāṃ mātara-pitarādibhir antaḥ-puryām",
  "GK19gp12-22u:1041_1": "asūryampaśyatayā dhūtākarṇana-kṛṣṇa-varṇanatayā ca paritaḥ parītaṃ vāritānām api",
  "GK19gp12-22u:1041_2": "dīpyamāna-kaiśora-sāmīpya-samiddhaḥ sva-bhāva-siddhaḥ kṛṣṇa-bhāvaḥ svayam udbhūtavān",
  "GK19gp12-22u:1041_3": "vāridā-gamana-samayaṃ samayā kāsāñcid vallī-jātīnāṃ pallava iva | yataḥ-",
  "GK19gp12-22u:1042": "hṛdayam anaṅgas tāsām aviśad vayasaḥ kramād eva |",
  "GK19gp12-22u:1043": "śyāmāṅgaḥ sa tu sāṅgaṃ viveśa sahasā tataḥ pūrvam ||JGc_1,15.17|| [anuṣṭubh]",
  "GK19gp12-22u:1044": "[85] dṛṣṭāntayanti cedam-",
  "GK19gp12-22u:1045": "āsīd āsu hareḥ sphūrtir darśana-śravaṇe vinā |",
  "GK19gp12-22u:1046": "yathāntaḥpura-ruddhāsu kanyāsu madanodgamaḥ ||JGc_1,15.18|| [anuṣṭubh]",
  "GK19gp12-22u:1047": "[86] ataevoktam-",
  "GK19gp12-22u:1048": "navya-yauvanataḥ pūrvaṃ kṛṣṇe tāsāṃ tu yā ratiḥ |",
  "GK19gp12-22u:1049": "tasyāṃ nātiśayoktiḥ sā sva-bhāvoktis tu manyatām ||JGc_1,15.19|| [anuṣṭubh]",
  "GK19gp12-22u:1050": "[87] tadā ca,",
  "GK19gp12-22u:1051": "yadā prasaṅga-saṅgatyā kṛṣṇeti varṇa-dvayaṃ karṇābhyarṇam āpadyate,",
  "GK19gp12-22u:1052": "vaṃśī-vādyaṃ vā,",
  "GK19gp12-22u:1053": "tadā tam eva paśyantya iva hṛṣyantyaḥ punar apy apaśyantyas tāpam āpnuvanti sma,",
  "GK19gp12-22u:1054": "kintu kañcit prati na kiñcit prakāśayām āsuḥ |",
  "GK19gp12-22u:1055": "cetasi tu bhāvayām babhūvuḥ, yathā-",
  "GK19gp12-22u:1056": "yaḥ kṛṣṇa-nāmākṣara-mādhurī-jharair",
  "GK19gp12-22u:1057": "āsvādyate veṇu-kalī-rasair api |",
  "GK19gp12-22u:1058": "sa eva ekāmbuda-rocir eṣa me",
  "GK19gp12-22u:1059": "kaḥ svāntam uccaiḥ kurute puru-vyathām? ||JGc_1,15.20|| [upajāti 12]",
  "GK19gp12-22u:1060": "[88] tatra ca śrī-rādhāyā bhāvanā, yathā-",
  "GK19gp12-22u:1061": "yāte kṛṣṇeti śabde śruti-patham amṛtād apy atisvāda-yukte,",
  "GK19gp12-22u:1062": "vaṃśī-vādye ca śaśvan manasi sapadi yaḥ sphūrtim āpnoti so' yam |",
  "GK19gp12-22u:1063": "ājanmābhyāsa-hīno' py atisuparicita-prāya eveti bhāti",
  "GK19gp12-22u:1064": "prāpti-vyāvṛttitas tu prasabham acirato neṣyati prāṇavargam ||JGc_1,15.21|| [sragdharā]",
  "GK19gp12-22u:1065": "[89] punaś ca samprati svayam eva parasparam ivāha-rādhe, kim udagraṃ vyagracittāsi?",
  "GK19gp12-22u:1066": "rādhike, tad etan nāvadadhāsi ced avadhānaṃ vidhehi |",
  "GK19gp12-22u:1067": "śravyāṇāṃ svāda-sāraṃ śrutir anumanute yat tu yad vā sudhābdher",
  "GK19gp12-22u:1068": "manthāl labdhaṃ, rasajñā sukha-hṛdija-sukhaṃ citta-vṛttir yad eva |",
  "GK19gp12-22u:1069": "kiṃ tat kṛṣṇeti varṇa-dvayam ayam athavā kṛṣṇa-varṇa-dyutīnām",
  "GK19gp12-22u:1070": "ājīvyaḥ ko' pi śaśvat sphurati nava-yuvety ūhayā mohitāsmi ||JGc_1,15.22|| [sragdharā]",
  "GK19gp12-22u:1071": "[90] evaṃ śrī-kṛṣṇasya ca tadīya-pracariṣṇu-tat-tad-guṇa-bhaviṣṇu-tṛṣṇasya bhāva-ramyatā gamyatām-",
  "GK19gp12-22u:1072": "nāmni śrotraṃ sadana-saraṇau netram āmoda-pūre",
  "GK19gp12-22u:1073": "ghrāṇaṃ pṛṣṭhe vapur api guṇe sūktam āsāṃ madīyam |",
  "GK19gp12-22u:1074": "māṃ projjhyāsīd drutam iti hariḥ svīya-doṣaṃ vicārāt",
  "GK19gp12-22u:1075": "pratyākhyāya sphuṭam anusaraṃ tatra citrāyate sma ||JGc_1,15.23|| [mandākrāntā]",
  "GK19gp12-22u:1076": "rādhāṛkṣe kvacana gaṇake nāntikād varṇyamāne",
  "GK19gp12-22u:1077": "dṛṣṭvā rādhāṃ ghaṭayati jane sañjanaṃ svasya dūrāt |",
  "GK19gp12-22u:1078": "rādhā-gehān mṛdula-pavane vāti nāsmāri tat tat",
  "GK19gp12-22u:1079": "kṛṣṇenāsmin punar alam asau sasmare saiva rādhā ||JGc_1,15.24|| [mandākrāntā]",
  "GK19gp12-22u:1080": "[91] tad evam apūrva-kṛṣṇa-darśana-parvaṇy ajāta-pūrve yadā tu kāliya-dandaśūka-sandalanam āsīt tadā vidhvasta-nirodhā rādhādayo' pi vrajavāsi-sādhāraṇatayā tatra gacchanti sma |",
  "GK19gp12-22u:1081": "[92] etad artham eva kāliya-damanārthe tāvān vilambārambha-sambhāras tena lambhitaḥ |",
  "GK19gp12-22u:1082": "[93] tad evaṃ tatra gatavatīnām api bālyām okataḥ śokataś ca na lokatas tāsāṃ bhāvaḥ svasya viśeṣaṃ bhāvayāmāsa,",
  "GK19gp12-22u:1083": "kintu premātiśaya-mātram | tathā hi-",
  "GK19gp12-22u:1084": "yadā dūre nṛtyaṃ phaṇi-śirasi cakre muraripus",
  "GK19gp12-22u:1085": "tadā tābhiḥ sākṣād araci sa itīdaṃ nahi mṛṣā |",
  "GK19gp12-22u:1086": "tathāpy āsāṃ bālyād bahujana-samājād api śucā-",
  "GK19gp12-22u:1087": "vṛter bhāvo naiva sva-rasa-mayatām aṇv api yayau ||JGc_1,15.25|| [śikhariṇī]",
  "GK19gp12-22u:1088": "yadā kālīyasya hrada-valayataḥ so' yam uditas",
  "GK19gp12-22u:1089": "tadā rādhā-mukhyāḥ prathama-kalanād eva patitāḥ |",
  "GK19gp12-22u:1090": "bahir-jñānaṃ nāsīd yadapi tadapi sphūrti-valitā",
  "GK19gp12-22u:1091": "na mūrcchāṃ nāmūrcchāṃ yayur ahaha rātrindivam anu ||JGc_1,15.26|| [śikhariṇī]",
  "GK19gp12-22u:1092": "yadyapi kṛṣṇas tāsāṃ kalanād antar-vikāramāsannaḥ |",
  "GK19gp12-22u:1093": "tadapi ca samayāntarajāṃ cakāra gambhīratāṃ śaraṇam ||JGc_1,15.27|| [āryā]",
  "GK19gp12-22u:1094": "[94] tataś ca, prabhāte tāḥ śakaṭa-samārohitatayā vrajam ānītāḥ katham api svasthatāṃ yātāḥ, yathā-",
  "GK19gp12-22u:1095": "muhur bandhu-stome tad-upacaraṇād utthita-matau",
  "GK19gp12-22u:1096": "jana-dvārā tāsāṃ harir api vimūrcchāṃ kalitavān |",
  "GK19gp12-22u:1097": "atha vyagrībhūyāmṛtam iva muralyā mṛdu-kalaṃ",
  "GK19gp12-22u:1098": "jagau tāś ca prāpur bahir-avahitiṃ satvaratayā ||JGc_1,15.28|| [śikhariṇī]",
  "GK19gp12-22u:1099_0": "[95] kintu tasya vaṃśī-śaṃsana-mādhuryam eva tāsv abhiṣajyad avabudhya tad-avadhi",
  "GK19gp12-22u:1099_1": "tāsāṃ pratibandhāya bandhavas tenātinirbandhaṃ yayur iti kadācic cirato darśanam",
  "GK19gp12-22u:1099_2": "api tasya tāsu paryavasyati sma |",
  "GK19gp12-22u:1100_0": "[96] atha śrī-kṛṣṇasya ṣaṣṭhe varṣe gate tāsāṃ ca tataḥ kiñcid ūnatayā mate samārabdha-prapañcād",
  "GK19gp12-22u:1100_1": "bhāvād akṣīṇānāṃ nava-kaiśora-lakṣmīṇāṃ mud-añcanaṃ tasya ca tāsāṃ ca tathā jātaṃ",
  "GK19gp12-22u:1100_2": "yathā parasparaṃ spardhayeva sañcayam añcad āsīt |",
  "GK19gp12-22u:1101": "[97] tatra tasya śrī-kṛṣṇasya, yathā-",
  "GK19gp12-22u:1102": "vaktraṃ pūrṇa-kapola-kānti-valitaṃ keśā bhṛśa-śyāmalā",
  "GK19gp12-22u:1103": "netre lola-viśāla-pāṭala-taṭe vakṣaḥ sphūrad-vistṛti |",
  "GK19gp12-22u:1104": "bāhu-dvandvam akharva-puṣṭa-ghaṭanaṃ madhyaḥ kṛśas tat-paraḥ",
  "GK19gp12-22u:1105": "sphītas tadvad urū pṛthū bhavitum udyātau sma tasmin hareḥ ||JGc_1,15.29|| [śārdūla]",
  "GK19gp12-22u:1106": "[98] tatra ca kasyacin marmajña-janasya narma-vacanam-",
  "GK19gp12-22u:1107": "tanau śyāmā lakṣmīr abhajad ayam antar-hṛdi punaḥ",
  "GK19gp12-22u:1108": "sadā gaurīr itthaṃ kapaṭam abhipaśyan muraripoḥ |",
  "GK19gp12-22u:1109": "sphuran-netra-dvandvaṃ bhajad aruṇatām īṣad abhito",
  "GK19gp12-22u:1110": "muhuḥ karṇābhyarṇaṃ vrajati kila kiñcit kathayitum ||JGc_1,15.30|| [śikhariṇī]",
  "GK19gp12-22u:1111": "[99] atha tāsāṃ, yathā-",
  "GK19gp12-22u:1112": "kaṭākṣe kṛṣṇābhā sphuṭam adharayo rāga-garimā",
  "GK19gp12-22u:1113": "kapola-dvandvāntaḥ śucir urasi cārūnnati-ruciḥ |",
  "GK19gp12-22u:1114": "amī ceto-dharmā bahir ahaha yady evam uditā",
  "GK19gp12-22u:1115": "bhavet kiṃvā tarhi vraja-mṛgadṛśāṃ gopana-padam ||JGc_1,15.31|| [śikhariṇī]",
  "GK19gp12-22u:1116": "[100] tatra śrī-rādhāṃ prati kasyāścid uktiḥ-",
  "GK19gp12-22u:1117": "bhadrā padmā dhaniṣṭhā śivi-paśupa-sutā pālikā śyāmalā sā",
  "GK19gp12-22u:1118": "candrāvaly apy abhīkṣṇaṃ vayasi nija-nija-śrī-samutkarṣi dṛṣṭā |",
  "GK19gp12-22u:1119": "śrī-rādhe tvaṃ punaḥ svaṃ jita-kanaka-guṇaṃ dyotam udyotayantī",
  "GK19gp12-22u:1120": "tad divyaṃ śyāmadhāma prathayasi paritaḥ kena vā tan na vedmi ||JGc_1,15.32|| śārdūla]",
  "GK19gp12-22u:1121": "[101] tatrānyasyā vacanam-",
  "GK19gp12-22u:1122": "vilasati kṛṣṇa-navābdaḥ sphuṭam adhi hṛdayaṃ praviśya rādhāyāḥ |",
  "GK19gp12-22u:1123": "na bhavati tad yadi katham iva pulakaiḥ saha locane sravataḥ ||JGc_1,15.33|| [āryā] iti |",
  "GK19gp12-22u:1124": "[102] tat-prabhṛti tāsāṃ bhāvanā ceyam-",
  "GK19gp12-22u:1125": "tad eva yamunāraṇyaṃ ta eva ca tamālakāḥ |",
  "GK19gp12-22u:1126": "tad eva cittam asmākaṃ sāmprataṃ kim ivānyathā? ||JGc_1,15.34|| [anuṣṭubh]",
  "GK19gp12-22u:1127": "tataś ca-",
  "GK19gp12-22u:1128": "śārada-prathama-śubhra-pañcamī",
  "GK19gp12-22u:1129": "bhāvi-rātri-nikarābja-saprabham |",
  "GK19gp12-22u:1130": "subhruvāṃ mukham uroja-yugmam apy",
  "GK19gp12-22u:1131": "āyata pratidinaṃ mahodayam ||JGc_1,15.35|| [rathoddhatā]",
  "GK19gp12-22u:1132": "yadā rādhā tāsu prathama-vayasākīrṇa-kiraṇā",
  "GK19gp12-22u:1133": "tadā tāḥ sarvāś ca pratihata-samajñāḥ samabhavan |",
  "GK19gp12-22u:1134": "paraṃ nānā-puṣpāvaliṣu latikāsu prathamataḥ",
  "GK19gp12-22u:1135": "praphullantī khyātiṃ sadasi suravallī valayate ||JGc_1,15.36|| [śikhariṇī]",
  "GK19gp12-22u:1136": "[103] tatra ceyaṃ kiṃvadantī vadantī-babhūva-",
  "GK19gp12-22u:1137": "indur mandati khañjarīṭa-taruṇaḥ khañjann ivālokyate",
  "GK19gp12-22u:1138": "dūnaṃ bhāti tila-prasūnam aruṇād bimbaṃ guṇāl lambate |",
  "GK19gp12-22u:1139": "svarṇa-śrī-jayi-varṇa-jāla-vilasad-vallī na līnāyate",
  "GK19gp12-22u:1140": "rādhāyā madhurimṇi yad vidhuratām āpnoti tan-mādhurī ||JGc_1,15.37|| [śārdūla]",
  "GK19gp12-22u:1141": "[104] tad evaṃ labdha-dara-sphore kaiśore tāsāṃ sa eva kṛṣṇa-premā tṛṣṇā-viśeṣam āsāditavān |",
  "GK19gp12-22u:1142": "[105] vratati-tatīnāṃ kṛta-vratatitve labdha-sattve svāśrayaṃ pratyabhimukha-prasāras tad-valayana-lālasam iva |",
  "GK19gp12-22u:1143": "tatra tāsāṃ bhāvanā, yathā-",
  "GK19gp12-22u:1144": "janmany etad aho kim atra bhavitā yat tasya vakṣaḥ-sthalaṃ",
  "GK19gp12-22u:1145": "vistīrṇātula-nīla-ratna-masṛṇaṃ spṛśyeta mad-vakṣasā |",
  "GK19gp12-22u:1146": "tāmbūlaṃ bata carvitaṃ ca mukhataḥ kṛṣyeta kiṃ man-mukhe-",
  "GK19gp12-22u:1147": "naivaṃ keyam aho mamādya vimatir dharma-dhrug abhyāgatā ||JGc_1,15.38|| [śārdūla]",
  "GK19gp12-22u:1148": "[106] atha premāpi parama-varimāṇamāsasāda, yathā-",
  "GK19gp12-22u:1149": "pūrvaṃ yat parito harer anubhavāt kaiśoram atyudgataṃ",
  "GK19gp12-22u:1150": "tat tāsu sphuritaṃ tam eva vidadhal līlābhir uccaiḥ sthitam |",
  "GK19gp12-22u:1151": "apy ākarṇanadarśanādirahitās tā devatāviṣṭavac",
  "GK19gp12-22u:1152": "ceṣṭante sma yataḥ śaśāka nahi yad boddhuṃ janaś cāṇv api ||JGc_1,15.39|| [śārdūla]",
  "GK19gp12-22u:1153": "tatra tu-",
  "GK19gp12-22u:1154": "śūnyaṃ paśyati bāṣpa-pūram aniśaṃ momucyate kampate",
  "GK19gp12-22u:1155": "svidyaty udgata-kaṇṭakatvam ayate stambhaṃ punaḥ prārcchati |",
  "GK19gp12-22u:1156": "glāniṃ gacchati vācitāpi vacanaṃ nābhāṣate seti tāṃ",
  "GK19gp12-22u:1157": "paśyantī suhṛdāṃ tatir muhur aho rādhām aśocan muhuḥ ||JGc_1,15.40|| [śārdūla]",
  "GK19gp12-22u:1158": "[107] tasyā bhāvanā ceyam-",
  "GK19gp12-22u:1159": "rūpeṇāmṛta-sindhuḥ kīrtibhir amṛta-dyutir yad api |",
  "GK19gp12-22u:1160": "tad api harir mama hṛdayaṃ vidahati hā dhig vidhir vāmaḥ ||JGc_1,15.41|| [upagīti]",
  "GK19gp12-22u:1161": "tasya ca pūrvaṃ hṛdayam aliptaṃ",
  "GK19gp12-22u:1162": "bhāvaḥ kaḥ punar alipta me sahasā? |",
  "GK19gp12-22u:1163": "smarad api yasya tu viṣayān",
  "GK19gp12-22u:1164": "svayam atha cittaṃ svato' pi jihreti ||JGc_1,15.42|| [udgīti]",
  "GK19gp12-22u:1165": "[108] punaś ca kāliya-damanam anv anubhūtaṃ tāsāṃ bhāvaṃ vibhāvayann āha-",
  "GK19gp12-22u:1166": "pitā me sādhūnāṃ kula-tilakatā-viśruta-gatis",
  "GK19gp12-22u:1167": "tathā mātā sādhvī-samudaya-vivekāgrima-lipiḥ |",
  "GK19gp12-22u:1168": "kathaṃ rādhādīnāṃ para-mṛgadṛśāṃ bhāvam abhito",
  "GK19gp12-22u:1169": "bhajaty antaḥ kiṃvā mama mṛdulatā māṃ klamayati ||JGc_1,15.43|| [śikhariṇī]",
  "GK19gp12-22u:1170": "kiṃ ca-",
  "GK19gp12-22u:1171": "hanta jñānaṃ mama vilulitaṃ kvāpi na syāt parantu",
  "GK19gp12-22u:1172": "premārdraṃ tad bhavati sutarāṃ tāsu tu preyasīṣu |",
  "GK19gp12-22u:1173": "yasmāt tāsu sphurati na dhiyā premamayyā parā tvaṃ",
  "GK19gp12-22u:1174": "nāpi khyātiṃ bahir anugayā tāṃ parākartum īśe ||JGc_1,15.44|| [mandākrāntā]",
  "GK19gp12-22u:1175": "[109] tac-ceṣṭā ca, yathā-",
  "GK19gp12-22u:1176": "maunārhe pratibhāṣate sma vacanaucitye munitvaṃ dadhe",
  "GK19gp12-22u:1177": "śocyatve hasati sma hāsa-kathane rūkṣatvam evādade |",
  "GK19gp12-22u:1178": "prastāve vraja-subhruvāṃ sakhi-janair nirmīyamāṇe harer",
  "GK19gp12-22u:1179": "yadyapy evam athāpi-varṇa-vikṛter vyatyastir ālakṣyate ||JGc_1,15.45|| [śārdūlavikrīḍitā]",
  "GK19gp12-22u:1180": "[110] tāsāṃ vivāha-śravaṇe tu-",
  "GK19gp12-22u:1181": "bahiḥ surasatāṃ vyañjann api tarhi balānujaḥ |",
  "GK19gp12-22u:1182": "antas tu virasaḥ praikṣi marmajñaiḥ pakva-pīluvat ||JGc_1,15.46|| [anuṣṭubh]",
  "GK19gp12-22u:1183": "[111] tad evaṃ sthite tāsāṃ janyaṃ-manya-janena nija-nija-vadhūnāṃ nayanāya yācyamānaṃ tat-pitṛ-kulaṃ tāsu na tad-vācyam akārṣīt,",
  "GK19gp12-22u:1184": "kevalaṃ tu karṇe karṇe mitha eva varṇayāmāsa |",
  "GK19gp12-22u:1185": "[112] tāsu gargādi-hita-vargād api kramād adhigata-kṛṣṇaika-tṛṣṇāsu prāṇa-paryanta-saṅkṣayāśaṅkayā tam udvāham api na sahasā na ca sākṣād udbhāvayāmāsa,",
  "GK19gp12-22u:1186": "kim uta tādṛg-avasthānāṃ prasthāpanam?",
  "GK19gp12-22u:1187_0": "[113] atha yathā durvahaś ca vivāha-niśamana-saṅklamaḥ prathama-labhya-bālyam ārabhya",
  "GK19gp12-22u:1187_1": "pūrva-pūrva-krama-labdha-visaratayā paramparayāvadhārita iti krama-viṣayatayā viṣa-bhakṣaṇavad",
  "GK19gp12-22u:1187_2": "abhyāsavyāsata eva soḍhas tathedam api bāḍhaṃ soḍhavyam iti tathaiva śrāvayāmāsa |",
  "GK19gp12-22u:1188": "[114] tās tu tad-vārtā-mātrataḥ paramārtā jātāḥ |",
  "GK19gp12-22u:1189": "yatra ca kaṣṭam bhoḥ kaṣṭam, jīvanam api niṣṭhīvanam āpayituṃ vyavasitim āyātāḥ |",
  "GK19gp12-22u:1190_0": "[115] tathā hi prathamaṃ tāvat pratyekaṃ pūrvāhnataḥ pūrvam eva gṛhād ātmānaṃ nihnuvānāḥ",
  "GK19gp12-22u:1190_1": "sambhṛta-gambhīra-nīram ucchalat-taraṅga-saṅgha-nihrāda-vilīyamāna-karṇaṃ kāla-varṇaṃ",
  "GK19gp12-22u:1190_2": "kāliya-hradam eva nirvyatireka-vivekam antareṇa bhāvāntareṇa bhāvayām babhūvuḥ |",
  "GK19gp12-22u:1191": "[116] atha tāḥ samastā evābalāḥ kevalatayā gatā api samastā babhūvuḥ |",
  "GK19gp12-22u:1192": "parasparam aparicita-prāyatayā nicāyanti sma |",
  "GK19gp12-22u:1193": "papracchuś ca-kā bhavatyaḥ? iti |",
  "GK19gp12-22u:1194": "[117] pracite ca paricaye tatrāvrajana-prayojanam apy anvayuñjata |",
  "GK19gp12-22u:1195": "[118] tataś ca samāna-vāsanāvāsita-mānasa-vyasana-śaṃsaka-daśana-vasanādi-ruci-vilokana-valita-mithaḥ-snehād āliṅgita-kaṇṭhā mukta-kaṇṭham utkaṇṭhayā sphuṭam eva rurudur,",
  "GK19gp12-22u:1196": "vividuś ca parasparaṃ hṛdayam |",
  "GK19gp12-22u:1197_0": "[119] tad evaṃ kulāṅganānām api tāsāṃ svayam eva niṣkulākṛta-manasām utkṛṣṭa-guṇatayākṛṣṭa-sarva-nayanā",
  "GK19gp12-22u:1197_1": "śrī-rādhā tu svata eva madhyam ādhāratām āpannātikaṣṭataḥ prakaṭam eva nija-niścayam āviścakāra, yathā-",
  "GK19gp12-22u:1198": "yady etad-vapur anya-sātkṛtam abhūt pitrādibhis tarhy adaḥ",
  "GK19gp12-22u:1199": "preta-grastam ivāpi jīvad adhikaṃ dhik-kāra-yogyaṃ bhavet |",
  "GK19gp12-22u:1200": "dhik cātmānam aho yad eṣa sahate' py etasya saṅgāpadaṃ",
  "GK19gp12-22u:1201": "tat-tīrthāya balād balānujakṛte kartavyam asyārpaṇam ||JGc_1,15.47|| [śārdūla]",
  "GK19gp12-22u:1202": "[120] vistaram atra cālaṃ kṛtvā,",
  "GK19gp12-22u:1203_0": "yataḥ śreyāṃsi bahu-vighnāni iti nīti-nighnatayā nātivilambanam ālambanīyam ity utthāya",
  "GK19gp12-22u:1203_1": "tābhiḥ saha mitho baddha-pāṇitayā pānīya-samīpaṃ prasthāya yamunāṃ praty añjaliṃ",
  "GK19gp12-22u:1203_2": "valayantī sāśru-gadgadam ardhodgata-varṇam udgadati sma-",
  "GK19gp12-22u:1204": "goṣṭha-kṣmāpati-dampatī śvaśuratāṃ rāmānujaḥ svāmitāṃ",
  "GK19gp12-22u:1205": "vṛndāraṇyam idaṃ sadāpi bhajatām ārāmatāṃ naḥ pari |",
  "GK19gp12-22u:1206": "yāḥ snehād vyatibaddha-hastam abhitaḥ kālindi magnā bhavat-",
  "GK19gp12-22u:1207": "pānīyāntar amūr bhajantu sakhitāṃ tvām āśritās tad vayam ||JGc_1,15.48|| [śārdūla]",
  "GK19gp12-22u:1208": "[121] atha sahāyāntarāṇy api tābhis tad antarāptāni yathā |",
  "GK19gp12-22u:1209_0": "[122] tad evam amūm anu punar amūr asādhāraṇa-bādhānām ādhāratayā prāṇa-dhāraṇāyāṃ",
  "GK19gp12-22u:1209_1": "tu dhuta-kāraṇā hradam agādha-jalaṃ valamānāḥ prati prathitākāśa-vāṇī pratyāvartayituṃ",
  "GK19gp12-22u:1209_2": "pratyāśāṃ vardhayāmāsa |",
  "GK19gp12-22u:1210": "ahaha gopa-sutāḥ saha-sāhasaṃ",
  "GK19gp12-22u:1211": "na sahasā kurutāpuru-buddhayaḥ |",
  "GK19gp12-22u:1212": "śṛṇuta vaḥ pratikūla-kusaṅgatir",
  "GK19gp12-22u:1213": "na bhavitā na bhaven na bhaviṣyati ||JGc_1,15.49|| [drutavilambitā]",
  "GK19gp12-22u:1214": "[123] tad evaṃ-",
  "GK19gp12-22u:1215": "virahāvagraha-kliṣṭā gopī-bhūmi-sarojinīḥ |",
  "GK19gp12-22u:1216": "kṛtvā gīḥ-sudhayā siktā devābdās tri-divaṃ yayuḥ ||JGc_1,15.50|| [anuṣṭubh}",
  "GK19gp12-22u:1217_0": "[124] tataś ca vismaya-phulla-vilocanatayā vyativilokamānāsu tāsu sūrajā-pūrataḥ",
  "GK19gp12-22u:1217_1": "kāpy adūrataḥ sametya śrī-rādhām upetya sarvāś cāhūya svayaṃ vibhūya tat-tad-gātraṃ",
  "GK19gp12-22u:1217_2": "gṛhītvā pātraṃ mocayitum īhitvā tīraṃ pratīrayāmāsa |",
  "GK19gp12-22u:1218": "[125] sā hi phullendīvara-sundarī svayam eva kālindī |",
  "GK19gp12-22u:1219": "tayā ca tīram ānītāsu tāsu vṛndayā kathita-tat-tad-vṛtta-vṛndayā madhumaṅgalena ca vāñchita-tad-vṛtta-maṅgalena sahitā parama-hitā mahitā pūrṇimā ca tūrṇam evāgatā |",
  "GK19gp12-22u:1220_0": "[126] tataḥ pratisvaṃ taru-mātrāvalambana-gātratayā niścetanavat kṛta-ketanā vraja-niketanāṅganāḥ",
  "GK19gp12-22u:1220_1": "sāliṅgana-sambodhana-pūrvaṃ gīrvāṇa-varṇita-vāṇīvad eva vadamānā tatrānuvadamānābhyāṃ",
  "GK19gp12-22u:1220_2": "vṛndā-kālindībhyāṃ sārdhaṃ bodhayāmāsa |",
  "GK19gp12-22u:1221": "[127] bodhayitvā ca punar bhaṇati sma,",
  "GK19gp12-22u:1222": "parama-masṛṇa-matīnāṃ bhavatīnāṃ katham etāvatī karkaśatā jātā?",
  "GK19gp12-22u:1223": "| [128] vastutas tu-",
  "GK19gp12-22u:1224": "candro na hata-kalaṅkaḥ kvacid api na kalaṅki vaktraṃ vaḥ |",
  "GK19gp12-22u:1225": "candro muhur api naśyati naśyati nahi varṣma yuṣmadīyaṃ tu ||JGc_1,15.51|| [upagīti]",
  "GK19gp12-22u:1226": "[129] kiṃ ca,",
  "GK19gp12-22u:1227": "tisṛbhir apy asmābhir aparokṣaṃ parokṣam api tathā sāhāyyaṃ kāryam,",
  "GK19gp12-22u:1228": "yathā kṛṣṇa-mātra-pati-gatīnāṃ bhavatīnāṃ nānabhīpsita-puruṣa-śayyā-yogaḥ syāt |",
  "GK19gp12-22u:1229": "[130] athavā tad-viṣayakasya bhāva-mātrasya sa eṣa prabhāvaḥ, kim uta bhavad-vidhānāṃ mahā-bhāvasya?",
  "GK19gp12-22u:1230": "yaṃ khalu gopa-varga-nṛpatiṃ prati gargaḥ pratijñātavān |",
  "GK19gp12-22u:1231": "ya etasmin mahā-bhāge prītiṃ kurvanti mānavāḥ |",
  "GK19gp12-22u:1232": "nārayo bhibhavanty etān viṣṇu-pakṣān ivāsurāḥ ||[BhP 10.8.18] iti |",
  "GK19gp12-22u:1233": "[131] tasmāt parama-śubhavatyaḥ svayaṃ bhavatyaḥ punar atra cintāṃ na kurvantu,",
  "GK19gp12-22u:1234": "kintu guru-vaśaṃvadatayā vadamānāḥ śam āsīdantu iti |",
  "GK19gp12-22u:1235": "evaṃ tasyāṃ sāntvayantyāṃ tamālasy-",
  "GK19gp12-22u:1236": "ādhaḥ sthātrī hema-gātrī-tatiḥ sā |",
  "GK19gp12-22u:1237": "nyañcad-vaktrā bāṣpa-netrā tadīyāṃ",
  "GK19gp12-22u:1238": "patra-śreṇīṃ mārjayanty eva tasthau ||JGc_1,15.52|| [śālinī]",
  "GK19gp12-22u:1239_0": "[132] tad evaṃ sānuvrajanam ātmānaḥ parirabhya tāḥ kṛta-prasthitīr upalabhya tad-upadeśaṃ",
  "GK19gp12-22u:1239_1": "viśrabhya sadyaḥ samudyantīṃ kṛṣṇāvaloka-tṛṣṇāṃ pratilabhya hasta-graha-grahila-mahilābhiḥ",
  "GK19gp12-22u:1239_2": "sāhacaryam ācarya pracchanna-vartmanā niṣpratyūha-nigūha-mānāṅgaṃ nija-nijāṅgana-samīpa-vanaṃ",
  "GK19gp12-22u:1239_3": "śrī-rādhādayaḥ samājagmuḥ | tad-dinataś ca-",
  "GK19gp12-22u:1240": "viśākhā-lalitā-mukhyāḥ śrī-rādhā-sakhyam aiyaruḥ |",
  "GK19gp12-22u:1241": "padmā-śaivyādayaś candrāvaler ity ādi gamyatām ||JGc_1,15.53|| [anuṣṭubh]",
  "GK19gp12-22u:1242": "[133] tad etad-avadhikā muhur adhikā sahāyatāyāḥ sahāyatā tāsu kṛṣṇa-tṛṣṇā-niratāsu nāścaryā |",
  "GK19gp12-22u:1243": "[134] yataḥ sādhāraṇasyāpi-",
  "GK19gp12-22u:1244": "sāhāyakaṃ suvidhir icchati yasya kartuṃ",
  "GK19gp12-22u:1245": "tasyānukūla-nicitiṃ yugapac cinoti |",
  "GK19gp12-22u:1246": "nānā-graharkṣa-śakunāmara-mānavās tad-",
  "GK19gp12-22u:1247": "rājyādi-labdhi-samaye hy udayanti bhavyāḥ ||JGc_1,15.54|| [vasanta] iti |",
  "GK19gp12-22u:1248": "[135] prastūyamānaṃ ca śrūyatām |",
  "GK19gp12-22u:1249": "atha madhumaṅgalaṃ saṅginaṃ vidhāya pūrṇa-manāḥ pūrṇimā vṛndayā saha sahasā hari-samīpam āsasāda |",
  "GK19gp12-22u:1250": "[136] bhānu-tanūjānubhāvita-bhāvi-bhāva-viśeṣa-śleṣā samīpataḥ svāgamanam apahnutavatī |",
  "GK19gp12-22u:1251": "pathi punar idaṃ pracchannaṃ papraccha-vṛnde, vrajendra-nandanasya prema kim āsu vartate?",
  "GK19gp12-22u:1252": "[137] vṛndāha-atha kiṃ? kintu nigūḍham |",
  "GK19gp12-22u:1253": "[138] yamunāha-etāsāṃ tu spaṣṭam adya dṛṣṭam |",
  "GK19gp12-22u:1254": "[139] vṛndāha-tac ca daśama-daśā-vaśād eva |",
  "GK19gp12-22u:1255": "[140] yamunāha-tarhi kiṃ pārasparikaṃ tat parasparaṃ na jānate?",
  "GK19gp12-22u:1256": "[141] vṛndāha-yadapi tathā nigūḍham, tathāpi vikriyāṃ vinā prema kathaṃ dhriyatām?",
  "GK19gp12-22u:1257": "satyāṃ ca vikriyāgatyāṃ parasparaṃ durapahnava eva nava-navānurāgaḥ katham āvrīyatām? yataḥ-",
  "GK19gp12-22u:1258": "tamālā vakṣoja-prabha-ghusṛṇa-mudrā-nivalitā",
  "GK19gp12-22u:1259": "nakhāṅka-śreṇībhiḥ śavalita-dalāś campaka-latāḥ |",
  "GK19gp12-22u:1260": "sarojāni śyāmāny uta kanaka-varṇāny adharaja-",
  "GK19gp12-22u:1261": "dravyāṇy evaṃ vanyāpy ubhaya-ratim atra prathayati ||JGc_1,15.55|| [śikhariṇī]",
  "GK19gp12-22u:1262": "[142] tad evaṃ sampṛcchya pracchannāyāṃ yamunāyāṃ vṛndā-madhumaṅgala-pūrṇa-pārśvā pūrṇimā harer abhyarṇam ājagāma |",
  "GK19gp12-22u:1263": "āgamya ca virahatāpa-nirvāpaṇāya kvacid ekānte nitānta-kānta-candrakānta-śilā-madhyam adhyāsīnaṃ parama-dhyānavantaṃ tam antar-manasaṃ santaṃ nidhyātavatī |",
  "GK19gp12-22u:1264": "tasmāt pracchannā cedaṃ sa-gadgadam ākalitavatī-",
  "GK19gp12-22u:1265": "doṣākaraḥ sa doṣā-",
  "GK19gp12-22u:1266": "kara eva na cātra sandehaḥ |",
  "GK19gp12-22u:1267": "kamalaṃ khalv api kamalaṃ",
  "GK19gp12-22u:1268": "rādhā-vadanaṃ tu śarmaṇāṃ sadanam ||JGc_1,15.56|| [udgīti]",
  "GK19gp12-22u:1269": "[143] tad evaṃ muhur moham ūhamānā śanair upasṛtya tad ādṛtya tāḥ kṛta-kṛtyaṃ-manyā sāsram āśīḥ-sahasreṇedaṃ śrāvitavatī-",
  "GK19gp12-22u:1270": "vidyate durlabhaṃ kiṃ te vinte tad yad bhavān api |",
  "GK19gp12-22u:1271": "avaśya-vaśyatāṃ yasya paśya labdhās tu mad-vidhāḥ ||JGc_1,15.57|| [anuṣṭubh}",
  "GK19gp12-22u:1272": "[144] kṛṣṇas tu prema-puṣitena ghuṣitena tena vākyena spaṣṭam api teṣām api nija-bhāvam astariṣṭa |",
  "GK19gp12-22u:1273": "saj-jātānāṃ lajjā kevalaṃ balāya sajjatīti |",
  "GK19gp12-22u:1274": "[145] atha kamala-locane sādara-dara-saṅkoca-locana-nikocatayā kṛta-rocane sā sa-prarocanam avocata-",
  "GK19gp12-22u:1275": "[146] ayaṃ madhumaṅgala-nāmā svayaṃ sva-saṅgama-maṅgala-saṅghena saṅgamanīyaḥ iti tat-pāṇī samānīya hari-pāṇī prati samarpaṇīyatayā praṇītavatī |",
  "GK19gp12-22u:1276": "[147] harir api,",
  "GK19gp12-22u:1277": "sva-vihāra-sukha-sāra-samupahāra evāyam iti tam anusandhāya prema-bandhāya sphurad-iṅgitam āliṅgitavān |",
  "GK19gp12-22u:1278": "[148] so' pi taṃ kila vilakṣaṇam āślikṣad yatra cāśliṣan mithaḥ pulaka-kulam |",
  "GK19gp12-22u:1279": "[149] tad evam upatiṣṭhamānatayā dvayor apy eka-niṣṭhatāyāṃ jātāyāṃ punar vṛndāvana-candramā vṛndāṃ nirvarṇya pūrṇimāṃ prati varṇayāmāsa,",
  "GK19gp12-22u:1280": "keyaṃ bhavatīm anuvartamānā vartate?",
  "GK19gp12-22u:1281": "[150] paurṇamāsī sa-smitam uvāca-kim iyaṃ na paricīyate bhavatā?",
  "GK19gp12-22u:1282": "[151] śrī-kṛṣṇa uvāca-nūnaṃ yan-nāmnā vanam idaṃ dhāmnā samāmnātam asti, saiveyam anumeyā |",
  "GK19gp12-22u:1283": "[152] pūrṇimā tu smita-pūrṇa-vadanaṃ tām avādīt, nādyāvadhikam asya vidyamānā babhūvitha?",
  "GK19gp12-22u:1284": "[153] śrī-kṛṣṇa sa-smitam uvāca-aparicitā na svayaṃ milanāya samucitāyate |",
  "GK19gp12-22u:1285": "[154] pūrṇimātha vṛndām ūce-bhavatu cetaḥ paraṃ bhavatī sacetaḥ sarvadāsya dāsyam ivācarantī cariṣyati |",
  "GK19gp12-22u:1286": "[155] atha sāśru-vṛndāṃ vṛndāṃ praṇamantīm eva ramā-ramaṇas tu vanamālayā puraskurvan vana-mālayā puraścakāreti gamayāmāsa |",
  "GK19gp12-22u:1287_0": "[156] tad anu ca vyañjita-nija-sukhāsañjanayā pūrṇimā-vṛndayoḥ vācā rañjanayā cirād",
  "GK19gp12-22u:1287_1": "virājamānaḥ punar gatayos tayor labdha-mahā-sahāyatā-mahasā bṛṃhita-manā mahāmanāḥ",
  "GK19gp12-22u:1287_2": "sa tu puruṣa-siṃhaḥ saha gacchatas tad eva madhumaṅgalataḥ kāliya-hrada-saṅgataṃ",
  "GK19gp12-22u:1287_3": "preyasī-prasaṅgaṃ śravasi saṅgamayan sakhi-saṅghaṃ saṅghati sma |",
  "GK19gp12-22u:1288": "sa tu prasaṅgaḥ saṅgamyate-",
  "GK19gp12-22u:1289": "kasmād āgān munīśā phaṇi-hrada-valayāt tatra kiṃ rādhikādyā",
  "GK19gp12-22u:1290": "hetau kasmiṅs tad etan mama tu kathayato rudhyate hanta kaṇṭhaḥ |",
  "GK19gp12-22u:1291": "hā dhik kiṃ kiṃ vidhātā kuśalitam akarod eva kiṃ yāvad evaṃ",
  "GK19gp12-22u:1292": "sidhyed itthaṃ sa tena vyatikathitayā vyaśvasīn nyaśvasīc ca ||JGc_1,15.58|| [sragdharā]",
  "GK19gp12-22u:1293": "[157] punaś ca śrī-kṛṣṇa uvāca-bhagavatyāḥ purataḥ kim api tābhir uktam?",
  "GK19gp12-22u:1294": "[158] madumaṅgala uvāca-nahi nahi,",
  "GK19gp12-22u:1295": "kintu sā sumukhī-tatir adhomukhī-bhavantī santīvra-locana-jala-skhalanataḥ stanaṃ siñcantī tamālam api taṃ mlāpayāmāsa |",
  "GK19gp12-22u:1296": "[159] śrī-kṛṣṇa uvāca-atha tāsāṃ manoratha-pathaḥ kim avagataḥ?",
  "GK19gp12-22u:1297": "[160] madumaṅgala uvāca-atha kiṃ |",
  "GK19gp12-22u:1298": "[161] śrī-kṛṣṇa uvāca-katham iva?",
  "GK19gp12-22u:1299": "[162] madumaṅgala uvāca-tābhir muhur api bhavataḥ savarṇasya tamālasyāvalocana-racanena |",
  "GK19gp12-22u:1300": "[163] śrīkṛṣṇa uvāca-viśeṣeṇa cet kathyatām |",
  "GK19gp12-22u:1301": "[164] madumaṅgala uvāca-kālindī-vacanena ca,",
  "GK19gp12-22u:1302": "yatas tāṃ praviśantīnāṃ tāsām imāṃ kākum ākulī-bhavantī paścād asmāsu sānukṛtavatī |",
  "GK19gp12-22u:1303": "yathā-goṣṭha-kṣmā-pati-dampatī [GCP 15.120] ity ādi |",
  "GK19gp12-22u:1304": "[165] śrī-kṛṣṇa sa-gadgadam uvāca-āgaccha gacchāva tāvat sakhi-saṅgham iti |",
  "GK19gp12-22u:1305": "[166] atha madhukaṇṭhaḥ sotkaṇṭhaṃ papraccha-tatas tāsāṃ kā matir jātā?",
  "GK19gp12-22u:1306": "[167] snigdhakaṇṭha uvāca-tataś ca vraja-sundarīṇām unmanastayā dharma-trastatayā ca mahatī manaḥ-kathā jātā |",
  "GK19gp12-22u:1307": "yathā-[168] nanu yady evam unmanastā-grastā dharma-rakṣaṇārtham akṣamāsi,",
  "GK19gp12-22u:1308": "tarhi pratyāsanna eva dharma-tyāgaḥ? tatrāha-",
  "GK19gp12-22u:1309": "dharmas tyājyaḥ katham atitarāṃ loka-yugmābhinandī?",
  "GK19gp12-22u:1310": "[169] tarhi loka eva tyājyāḥ? tatrāha-",
  "GK19gp12-22u:1311": "lokas tyājyaḥ katham atitula-prārthitārthasya dhārī? |",
  "GK19gp12-22u:1312": "[170] nanu tarhi tena cārthena kim? tatrāha-",
  "GK19gp12-22u:1313": "arthas tyājyaḥ katham ayam atha prāṇa-rakṣādhikārī?",
  "GK19gp12-22u:1314": "[171] nanv etāvati saṅkaṭe prāna-tyāga eva trāṇadaḥ? tatrāha-",
  "GK19gp12-22u:1315": "prāṇas tyājyaḥ katham iva na sā lālasā māṃ jahāti ||JGc_1,15.59|| [mandākrāntā]",
  "GK19gp12-22u:1316": "[172] kṣaṇaṃ śūnyam iva sthitvā pratisvaṃ punaḥ svagatam ūcuḥ-",
  "GK19gp12-22u:1317": "hanta tāta-jananī-kulaṃ kulaṃ",
  "GK19gp12-22u:1318": "cānyad ākṣipatu māṃ yathā tathā |",
  "GK19gp12-22u:1319": "kṛṣṇa-rāga-rucirā matiḥ kathaṃ",
  "GK19gp12-22u:1320": "jātu yātu rucim anyabhāvitām ||JGc_1,15.60|| [rathoddhatā]",
  "GK19gp12-22u:1321": "[173] punaś cintāyām api sodvegam ūcuḥ-",
  "GK19gp12-22u:1322": "nidrā mama sukhadālir yā tasya sphūrti-vismṛtī datte |",
  "GK19gp12-22u:1323": "tām api cintā kravyād-vṛddhā śaśvad balād grasate ||JGc_1,15.61|| [āryā]",
  "GK19gp12-22u:1324": "[174] tasya ca tathā vacanam, yathā-",
  "GK19gp12-22u:1325": "re re citta, praṇaya-mayatāpāratantryaṃ kim eṣi",
  "GK19gp12-22u:1326": "tvaṃ tatrāpi vyasani yadi vā dharmatas tat prayāhi |",
  "GK19gp12-22u:1327": "haṃho kiṃvā para-gṛha-juṣāṃ bhāvinīnāṃ ca bhāve",
  "GK19gp12-22u:1328": "lagnaṃ magnaṃ bhavasi bahudhā projjhya tat-tad-vicāram ||JGc_1,15.62|| [mandākrāntā]",
  "GK19gp12-22u:1329_0": "[175] tad evam abhidhyābhramābhidhyānataḥ kathaṃ katham api kṣapiteṣu teṣu dineṣu",
  "GK19gp12-22u:1329_1": "vraja-vāsināṃ sambhrameṇa jāta-vyutkrame dhenuka-vadha-vikrameḍita-vāsare preyasā",
  "GK19gp12-22u:1329_2": "saha camūru-dṛśām amūṣāṃ parasparam atiramyaṃ samyag-darśanam āsīt | tatra tu-",
  "GK19gp12-22u:1330": "tāsāṃ nitya-preyasīnāṃ murārer",
  "GK19gp12-22u:1331": "janmany asmin vismṛtātma-sthitīnām |",
  "GK19gp12-22u:1332": "śobhā tasya smārayantīva tattvaṃ",
  "GK19gp12-22u:1333": "dharmatrāsaṃ drāṅ muhur lumpati sma ||JGc_1,15.63|| [śālinī]",
  "GK19gp12-22u:1334": "[176] tathā ca varṇitaṃ śrī-bādarāyaṇinā-",
  "GK19gp12-22u:1335": "pītvā mukunda-mukha-sāragham akṣi-bhṛṅgais",
  "GK19gp12-22u:1336": "tāpaṃ juhur virahajaṃ vraja-yoṣito' hni |",
  "GK19gp12-22u:1337": "tat-sātkṛtiṃ samadhigamya viveśa goṣṭhaṃ",
  "GK19gp12-22u:1338": "savrīḍa-hāsa-vinayaṃ yad apāṅga-mokṣam ||[BhP 10.15.43] iti | [vasantatilakā]",
  "GK19gp12-22u:1339": "tathā hi-",
  "GK19gp12-22u:1340": "pītaṃ harer vadanam abja-rasaṃ prasahyāpy",
  "GK19gp12-22u:1341": "āsāṃ dṛśā racita-bhṛṅga-cakora-bhaṅgi |",
  "GK19gp12-22u:1342": "tenāpi satkṛtim amanyata sa praśastām",
  "GK19gp12-22u:1343": "ājīvyatāṃ gatavatīṣu tad āsu yuktam ||JGc_1,15.64|| [vasantatilakā]",
  "GK19gp12-22u:1344": "tasminn apāṅga-śara-mokṣam amūr akurvan",
  "GK19gp12-22u:1345": "vrīḍā-smitāñci-nayanair anuninyire ca |",
  "GK19gp12-22u:1346": "tenāpi sat-kṛtim amanyata sa-praśastām",
  "GK19gp12-22u:1347": "ājīvi loka-caritaṃ kila tādṛg eva ||JGc_1,15.65|| [vasantatilakā]",
  "GK19gp12-22u:1348": "kiṃ ca-",
  "GK19gp12-22u:1349": "kṛṣṇaṃ lakṣyaṃ vidhāyāmūr abhyāsthan netra-patriṇaḥ |",
  "GK19gp12-22u:1350": "tac ca bhaktir itīvāhuḥ śarābhyāsa upāsanam ||JGc_1,15.66||",
  "GK19gp12-22u:1351": "[177] tadā ca,",
  "GK19gp12-22u:1352": "tās tan-mukha-sudhā-ruci-rucipā-nānā-pūrṇa-rucayo' pi valatas tat-kula-pālikābhir nilayam eva nītāś cakora-vadhva iva pañjara-madhyam | tad anu ca-",
  "GK19gp12-22u:1353": "āyātāḥ pratibimbatāṃ yadapi tāś citta-hrade śrī-hareś",
  "GK19gp12-22u:1354": "citraṃ tatra tathāpi bimba-padavīṃ sthityā vikarṣe' py ayuḥ |",
  "GK19gp12-22u:1355": "yatra prasphuṭa-tārakā iva tadā sarvā babhuḥ sarvataḥ",
  "GK19gp12-22u:1356": "śrī-rādhā punar antarindu-valaya-dyota-śriyā didyute ||JGc_1,15.67|| [śārdūlavikrīḍitā]",
  "GK19gp12-22u:1357": "tatra ca-",
  "GK19gp12-22u:1358": "pūrvaṃ tāsāṃ vyavasitir abhūd evam īṣat kadācit",
  "GK19gp12-22u:1359": "kṛṣṇaṃ paśyanty upaśamam asau lapsyate citta-vṛttiḥ |",
  "GK19gp12-22u:1360": "dṛṣṭe dṛṣṭe punar atha muhus tatra cinteyam āsīt",
  "GK19gp12-22u:1361": "kiṃ bhūyaś ca kvacid ahaha tad-vaktra-lakṣmīṃ pibāmaḥ ||JGc_1,15.68|| [mandākrāntā]",
  "GK19gp12-22u:1362": "[178] tatra ca sakhīṣv api gopana-prakriyeyam-",
  "GK19gp12-22u:1363": "nahi para-puruṣe vāñchā mama sakhī kācit kathañcid apy asti |",
  "GK19gp12-22u:1364": "prakṛtiḥ seyaṃ yad asita-vastuni dṛṣṭe bhavet kampaḥ ||JGc_1,15.69|| [āryā]",
  "GK19gp12-22u:1365": "tatra tu,",
  "GK19gp12-22u:1366": "rādhā bādhā-pratihata-tanuḥ sarvadā dhāraṇābhiś",
  "GK19gp12-22u:1367": "citte śāntīr api nidadhatī vyākulāsīd atīva |",
  "GK19gp12-22u:1368": "hā hā tasyāḥ priya-savayaso py āśu tad-bhāva-bhāvāt",
  "GK19gp12-22u:1369": "tām evāpuḥ kaṭutara-daśāṃ hanta ke' mūm avantu ||JGc_1,15.70|| [mandākrāntā]",
  "GK19gp12-22u:1370": "[179] tad eva para-cchandatā-mandatāyām api-",
  "GK19gp12-22u:1371": "saṅkalpaḥ kvacanānvajīgamad itaḥ sākṣāt-kṛtiṃ śrī-hareḥ",
  "GK19gp12-22u:1372": "svapnaḥ kutra ca locanaṃ kva ca viyogārtau ca rādhādiṣu |",
  "GK19gp12-22u:1373": "yair etaiḥ sudhayā latāsv iva tayā tāsv indu-bimbair javād",
  "GK19gp12-22u:1374": "ullāsāvali-lambhanāt taruṇimārambho' pi sambhāvitaḥ ||JGc_1,15.71|| [śārdūlavikrīḍitā]",
  "GK19gp12-22u:1375": "[180] atha snigdhakaṇṭhaḥ samāpana-digdham āha-",
  "GK19gp12-22u:1376": "sa eṣa rādhike sarva-durlabhas tava vallabhaḥ |",
  "GK19gp12-22u:1377": "tvad-arthaṃ pīḍayāpy ārto dināni krīḍayānayat ||JGc_1,15.72|| [anuṣṭubh]",
  "GK19gp12-22u:1378": "tad evaṃ sūtāṅga-prabhava-śiśu-yugme kathayati",
  "GK19gp12-22u:1379": "sphurat-premāveśāt pratipada-vivikter nighaṭanāt |",
  "GK19gp12-22u:1380": "kathā kiṃ nāṭyaṃ kiṃ kim uta nija-līleti vividhaṃ",
  "GK19gp12-22u:1381": "samajyāsau sārdhaṃ sphuraṇam ajitenāpy anuyayau ||JGc_1,15.73|| [śikhariṇī]",
  "GK19gp12-22u:1382": "[181] atha kathāyāṃ vṛttāyāṃ cirād eva ca dhīratāyāṃ pravṛttāyāṃ yathāsvaṃ sūta-suta-dvayāya vitīrṇa-sarvehitāḥ sarve śayanāya sadanaṃ viviśuḥ |",
  "GK19gp12-22u:1383": "iti śrī-śrī-gopāla-campūm anv",
  "GK19gp12-22u:1384": "apūrvānurāga-caryā-jāgaryā nāma",
  "GK19gp12-22u:1385": "pañcadaśaṃ pūraṇam |",
  "GK19gp12-22u:1386": "||15||",
  "GK19gp12-22u:1387": "*************************************************************",
  "GK19gp12-22u:1388": "(16)",
  "GK19gp12-22u:1389": "atha ṣoḍaśaṃ pūraṇam",
  "GK19gp12-22u:1390": "pralamba-dava-saṃvarta-nivartanaṃ",
  "GK19gp12-22u:1391_0": "[1] atha prabhāte sabhātejasā prabhāte parama-prabhāvavatāṃ gomatāṃ prabhāv upaviṣṭe",
  "GK19gp12-22u:1391_1": "kṛṣṇa-viśiṣṭe tasmin sadasi pūrvavan madhukaṇṭhaś ca kathāyāṃ yathāvad upakramate",
  "GK19gp12-22u:1391_2": "sma--snigdhakaṇṭha! madupakaṇṭhatayā rāma-vikramāntaram ākarṇyatām, yathā-",
  "GK19gp12-22u:1392": "evaṃ gocāraṇa-miṣa-mayaṃ krīḍati bhrātṛ-yugme",
  "GK19gp12-22u:1393": "vṛndāraṇyaṃ tapa-ṛtur agāt prāṇināṃ nātirucyaḥ |",
  "GK19gp12-22u:1394": "dhatte yad drāk sa ca madhu-guṇaṃ tac ca nāścarya-caryaṃ",
  "GK19gp12-22u:1395": "tad-yugmaṃ yad vasati satataṃ tatra nityānurāgi ||JGc_1,16.1|| [mandākrāntā]",
  "GK19gp12-22u:1396": "nirjhara-svana-vaśāmbudāgama-",
  "GK19gp12-22u:1397": "bhrānti-jhilli-kulam āpa mūkatām |",
  "GK19gp12-22u:1398": "aṅghripāś ca jhara-śīkara-plutāḥ",
  "GK19gp12-22u:1399": "puṣpitāḥ param amī madhuṃ dadhuḥ ||JGc_1,16.2|| [rathoddhatā]",
  "GK19gp12-22u:1400": "vanasya cchāyābhir jaḍita-jala-vṛnde vikasataḥ",
  "GK19gp12-22u:1401": "śucāv apy abjādeḥ pavana-vitatir mādhava iva |",
  "GK19gp12-22u:1402": "tad evārdraṃ kṛtvā kusumitam akārṣīd avirataṃ",
  "GK19gp12-22u:1403": "mitho yogyānāṃ yad vyativahati maitrī-sukha-śatam ||JGc_1,16.3|| [śikhariṇī]",
  "GK19gp12-22u:1404": "tatrāsīn nara-jātīnāṃ grīṣme' pi ṛtu-rāṇ-matiḥ |",
  "GK19gp12-22u:1405": "pika-bhramara-mukhyānāṃ tiraścāṃ tarhi kā kathā? ||JGc_1,16.4|| [anuṣṭubh]",
  "GK19gp12-22u:1406": "mādhavas tu yadā mitraiḥ praviśan veṇunā jagau |",
  "GK19gp12-22u:1407": "tadā dvi-guṇito reje mādhavas tatra so' paraḥ ||JGc_1,16.5|| [anuṣṭubh]",
  "GK19gp12-22u:1408": "te gṛhe maṇibhir apy alaṅkṛtāś",
  "GK19gp12-22u:1409": "cāru-kānti-vidhaye yad udbhavaiḥ |",
  "GK19gp12-22u:1410": "puṣpa-pallava-mukhair alaṅkriyāṃ",
  "GK19gp12-22u:1411": "śaśvad ādiṣata tasya kiṃ bruve ||JGc_1,16.6|| [rathoddhatā]",
  "GK19gp12-22u:1412_0": "[2] atha śrīdāma-pradhānatayā sudāma-vasudāmādiṣu sabhāsadvad gojāla-sambhālanāya",
  "GK19gp12-22u:1412_1": "nātidūrataḥ pṛthag upaviśatsu lasatsu balānuja-bala-subalārjunādayas tatrāgatya nṛtya-raṅgājīvi-bhaṅgitayā",
  "GK19gp12-22u:1412_2": "saṅgatya śubhāśiṣā viśeṣitavantaḥ |",
  "GK19gp12-22u:1413": "taiś ca kutratyā vicitra-nartaka-prāyāḥ prayātā bhavantaḥ?",
  "GK19gp12-22u:1414": "iti pṛṣṭā hṛṣṭātmānaḥ sphuṭam uddiṣṭavantaḥ-bhoḥ parama-dānaśūrāḥ ! dūrād āgatā vayam yataḥ prathamaṃ tāvad bhavat-kīrti-nartita-manaskā jātāḥ,",
  "GK19gp12-22u:1415": "tataś ca śarīreṇāpi bhavad-agre nartitum icchāvaḥ |",
  "GK19gp12-22u:1416": "kutrāpi cirāya vartituṃ na samarthāḥ |",
  "GK19gp12-22u:1417": "śrotrayor iva netrayor api sukhaṃ bibhrataḥ samprati vartāmahe |",
  "GK19gp12-22u:1418": "[3] tatra śrī-kṛṣṇaḥ svān uvāca-aho,",
  "GK19gp12-22u:1419": "pratyekam evāsmākaṃ labdha-varṇāv imau karṇāv eva puru-gurū abhūtām yābhyām eṣāṃ mahāśayānāṃ guṇānubhavam āsādyāmahe sma |",
  "GK19gp12-22u:1420": "kiyad vā manaḥ sampraśaṃsayā mānayāmaḥ, yena tatraiva sāmodaṃ prodasāhayiṣmahi?",
  "GK19gp12-22u:1421": "caraṇābhyāṃ paritaḥ kiṃ nācaritam, yābhyāṃ manoratha-patham alambhayiṣmahi?",
  "GK19gp12-22u:1422": "locana-yugalāya rocanaṃ kim anyad vitarāmaḥ, yena gurūpadiṣṭaṃ tan-miṣṭam anubhāvyāmahe?",
  "GK19gp12-22u:1423": "nāsādvayāt kiṃ nāsādayāma, yenānenāmodena sāmodīkriyāmahe?",
  "GK19gp12-22u:1424": "tvacaḥ kiṃ vacaḥ kathayāmaḥ, yayā tam idam adaḥ-sambandhi-gandhavāham avagāhyāmahe?",
  "GK19gp12-22u:1425": "ātmani tu subhaga-nāma-dheyaṃ bhāga-dheyaṃ kiyad ādheyatāṃ vindeta,",
  "GK19gp12-22u:1426": "yasya tat-tat-phala-valayenāntar bahir apy āvriyāmahe?",
  "GK19gp12-22u:1427": "aho ! astu tāvan nāmnaiva śriyaṃ dātur asya mahārājasya virājamānatā,",
  "GK19gp12-22u:1428": "pāriṣadānām apy amīṣāṃ mahīmānam upaniṣado' pi varṇayituṃ na śaknuvanti,",
  "GK19gp12-22u:1429": "yenātmānam api vismārya nṛtyam anuvartyāmahe |",
  "GK19gp12-22u:1430": "kim asaṅkīrṇam asmāsu na vitīrṇam amībhir mahā-mahima-caraṇaiḥ,",
  "GK19gp12-22u:1431": "yat khalv atīta-lokena nijālokena nirnimeṣatayā suparvāṇaḥ kriyāmahe?",
  "GK19gp12-22u:1432": "katiśaḥ svayaṃ na pratipālitā vayaṃ, yan nija-cchāyām āpāyya paryāpyāmahe?",
  "GK19gp12-22u:1433": "katarad vā manaḥ-santoṣaṇaṃ poṣaṇaṃ na vihitaṃ yan nija-dṛṣṭi-sudhā-vṛṣṭibhir abhitarpyāmahe |",
  "GK19gp12-22u:1434": "paśyata paśyata, netra-gati-vicitratām amīṣām, yayā khalu nṛtyam upādiśadbhir āmībhir anugṛhyāmahe |",
  "GK19gp12-22u:1435": "tasmān nṛtya-caryā-paricaryā-paryutsukā vayaṃ tad-artham eva yogyam avasaraṃ mṛgyanto vartāmahe |",
  "GK19gp12-22u:1436": "[4] sabhāsada ūcuḥ,",
  "GK19gp12-22u:1437": "bho bhoḥ suśīla-vāsanāḥ! kuśīlavā iva stuvānā yadi sarva-parvaṇi vartakā nartakāḥ stha,",
  "GK19gp12-22u:1438": "tarhi bhavadbhiḥ samarhitā nija-kalā-kalāpāḥ kalpyantām,",
  "GK19gp12-22u:1439": "viśeṣād anena śyāma-dhāma-nikāma-rāma-rāma-vigraheṇa |",
  "GK19gp12-22u:1440": "yaḥ khalu citrāṅgo na tu citrāṅgaḥ,",
  "GK19gp12-22u:1441": "candrakī na tu candrakī,",
  "GK19gp12-22u:1442": "pītāṃśuko na tu pītāṃśukaḥ,",
  "GK19gp12-22u:1443": "śyāma-ghano na tu śyāma-ghanaḥ,",
  "GK19gp12-22u:1444": "vaṃśa-pravīṇādharo na tu vaṃśa-pravīṇādharaḥ,",
  "GK19gp12-22u:1445": "guṇa-rūpī na tu guṇa-rūpī,",
  "GK19gp12-22u:1446": "vidyādharo na tu vidyādhara iti vaicitrībhir netrāṇi vicitrayati |",
  "GK19gp12-22u:1447": "tataś ca,",
  "GK19gp12-22u:1448": "arjuna-subalādibhir upagāne",
  "GK19gp12-22u:1449": "pāṇi-śṛṅga-dala-tāla-nidhāne |",
  "GK19gp12-22u:1450": "nṛtyantaṃ taṃ vraja-śiśu-sabhyāḥ",
  "GK19gp12-22u:1451": "praśaśaṃsur ye śruti-nuti-labhyāḥ ||JGc_1,16.7|| [pādākulaka]",
  "GK19gp12-22u:1452": "śrī-kānte' py atha niṣkrānte viveśāveśato balaḥ |",
  "GK19gp12-22u:1453": "tad-ālokaḥ sabhya-lokaḥ ślokayāmāsa tad dvayam ||JGc_1,16.8|| [anuṣṭubh]",
  "GK19gp12-22u:1454": "yady etayor varṇa-bhedaḥ syān naiva śyāma-gaurayoḥ |",
  "GK19gp12-22u:1455": "tadā na paricīyetām etāvaṅga-guṇādibhiḥ ||JGc_1,16.9|| iti | [anuṣṭubh]",
  "GK19gp12-22u:1456": "aṅga-hāre taḍil-līlām aṅge meghendutāṃ kramāt |",
  "GK19gp12-22u:1457": "vyañjaṃ vyañjaṃ viviśatuḥ saṅgi-gātṛ-kulācale ||JGc_1,16.10|| [anuṣṭubh]",
  "GK19gp12-22u:1458": "[5] atha sabhāsadaḥ sva-sva-hṛdaya-vihāri maṇimaya-hāri hārādikaṃ dadatas te tu pratyācakhyuḥ-na vayaṃ dravya-vanīyakā nartaka-nāyakāḥ,",
  "GK19gp12-22u:1459": "kintu niyuddha-yācanakā eva,",
  "GK19gp12-22u:1460": "śubhavanto bhavanto malla-tallajā iti varṇanāṃ karṇayoḥ sañcitya niścitya ca samantād vicitya sarvordhvaṃ bhavatāṃ bhavatāṃ samitiṃ samāgatāḥ |",
  "GK19gp12-22u:1461": "atas tad evāsmadīyāya toṣāya poṣāya ca dīyatām, na tu moṣāya nīyatām |",
  "GK19gp12-22u:1462": "[6] tad evam avadhārayadbhir eva hasadbhis taiḥ sabhāsadbhir upasarpadbhiḥ saha sahajātau kṛta-śātau tatra-bhavantau tadārabdhavantau | yatra-",
  "GK19gp12-22u:1463": "bhrāmaṇair laṅghanaiḥ kṣepair āsphoṭana-vikarṣaṇaiḥ | [BhP 10.18.12]",
  "GK19gp12-22u:1464": "uraḥpeṣam ivāmībhir nyayudhyetāṃ balājitau ||JGc_1,16.11|| [anuṣṭubh]",
  "GK19gp12-22u:1465_0": "[7] tataś cānavadyayā vidyayā toṣiteṣu teṣu nikhila-guṇi-jana-garva-nivartakeṣu kṛṣṇādi-nartakeṣu",
  "GK19gp12-22u:1465_1": "sarva-durāsada-śrīdāmādi-sabhāsadaḥ svaka-sarva-kalā-veditā niveditācaraṇāya nṛtya-vidyām udbhāvayāmāsuḥ |",
  "GK19gp12-22u:1466": "[8] yatrānanda-kandalitatayā svayam api labdha-tṛṣṇāḥ kṛṣṇādayas tadīya-śikṣā-parīkṣaṇāya sudurgama-tālādi-dharās tat-parikarā eva babhūvuḥ |",
  "GK19gp12-22u:1467": "[9] ataevoktam ṛṣiṇā-",
  "GK19gp12-22u:1468": "||JGc_1,16.12|| MISSING!",
  "GK19gp12-22u:1469": "kvacin nṛtyatsu cānyeṣu gāyakau vādakau svayam |",
  "GK19gp12-22u:1470": "śaśaṃsatur mahārāja sādhu sādhv iti vādinau ||[BhP 10.18.13] iti |",
  "GK19gp12-22u:1471": "[10] atha goṣu gocaratām atītāsu tataś calitavantas te-",
  "GK19gp12-22u:1472": "bilvaiḥ kumbhaiḥ kara-sthāmalaka-samudayais tāḍayanto mithas te",
  "GK19gp12-22u:1473": "hāsaṃ hāsaṃ mṛgehāvikira-bhaṇitibhir dardurādi-plutādyaiḥ |",
  "GK19gp12-22u:1474": "asparśi-sparśanārthaṃ nayana-parivṛter mocanaiḥ kṛṣṇa-rājya-",
  "GK19gp12-22u:1475": "syandolī-siṃha-pīṭhādy-adhikṛtija-sukhair ninyire yāma-vargam ||JGc_1,16.13||[śārdūlavikrīḍita]",
  "GK19gp12-22u:1476": "tatra ca-",
  "GK19gp12-22u:1477": "nṛpatir ajani kṛṣṇaḥ stokakṛṣṇaḥ pradhānaṃ",
  "GK19gp12-22u:1478": "subala-saciva-rāmasyāpi tadvan nṛpatvam |",
  "GK19gp12-22u:1479": "ubhaya-bala-patī śrīdāma-bhadrāv itīdaṃ",
  "GK19gp12-22u:1480": "vidha-vividhatayā tau rāṣṭra-lakṣmīm akārṣṭām ||JGc_1,16.14|| [mālinī]",
  "GK19gp12-22u:1481": "kvacit sthānaṃ kvacid yānaṃ kvāpy arthe sandhi-vigrahau |",
  "GK19gp12-22u:1482": "parājaya-jayau kvāpi krīḍāyām anucakratuḥ ||JGc_1,16.15|| [anuṣṭubh]",
  "GK19gp12-22u:1483": "evaṃ tau loka-siddhābhiḥ krīḍābhiś ceratur vane |",
  "GK19gp12-22u:1484": "nady-adri-droṇi-kuñjeṣu kānaneṣu saraḥsu ca ||[BhP 10.18.16]",
  "GK19gp12-22u:1485_0": "[11] tad evaṃ sthite dina-katipaye ca prasthite kadācid ahar-mukha eva pūrva-pūrva-pūrvadeva-nirvāpaṇa-bhṛta-nibhṛta-cintā-kṛta-mati-bhraṃśasya",
  "GK19gp12-22u:1485_1": "kaṃsasya svayam abhyāsaṃ pralamba-nāmā deva-dhrug abhyājagāma |",
  "GK19gp12-22u:1486": "abhyāgamya ca praṇamya vyaktam eva tam anuyuktavān-deva,",
  "GK19gp12-22u:1487": "tava keyaṃ paridevanā balavad āvartamānā dṛśyate?",
  "GK19gp12-22u:1488": "[12] kaṃsa uvāca-na jānāsi? mamānvag-bhūya sthitaṃ viśiṣṭaṃ kiṃ vāvaśiṣṭam?",
  "GK19gp12-22u:1489": "[13] pralamba uvāca-bhavatu, mām api yāmam ekaṃ vyāpāraya |",
  "GK19gp12-22u:1490": "kaṃsas tu tuṣṇīm-bhūya dūyamāna-vadanaḥ kṣaṇam āsīt |",
  "GK19gp12-22u:1491": "[14] pralamba uvāca-deva, katham iva |",
  "GK19gp12-22u:1492": "[15] kaṃsaḥ sa-vairasyaṃ vihasya tasya tatra pataṅgatāṃ vibhāvayann uvāca-tvam apy atamasi prajvalaj-jvalana-vartmani vartanīyaḥ |",
  "GK19gp12-22u:1493": "[16] pralambaḥ sa-krodham uvāca-aho,",
  "GK19gp12-22u:1494": "sarvaṅkaṣa-jvālasya kālasya mahimā himācalam api jvalayati,",
  "GK19gp12-22u:1495": "yadāśritāṃs taḍāgāṃś ca tāḍayati |",
  "GK19gp12-22u:1496": "[17] kaṃsa uvāca-bhavatu yathā bhavad-icchā |",
  "GK19gp12-22u:1497": "[18] iti niśamya tam ānamya tad-avamānitaś ca tadaiva daiva-sandānitatayā kṛtāvilambaḥ pralambas tādṛśa-krīḍā-pareṣu śrī-kṛṣṇa-vareṣu bāla-nikareṣu prāpta-dūra-bhūr vicāritavān-",
  "GK19gp12-22u:1498": "tāv imau sukumārau ca sarva-mārau kumārau yau |",
  "GK19gp12-22u:1499": "sahasā rahasā yena yena kaṃsād agaṃsātām ||JGc_1,16.16|| [anuṣṭubh]",
  "GK19gp12-22u:1500": "[19] sarvo' py asau sarva-cālena kālena ghaṭita-kaṭhinatābhyām ābhyāṃ carvita-garvaḥ saṃvṛttaḥ,",
  "GK19gp12-22u:1501_0": "tad adya samasta-vāsara-visṛmara-vihāra-visaraja-viśvāsa-prapañcanayā vañcayan bandhuvad",
  "GK19gp12-22u:1501_1": "eva skandha-dvaye hasta-dvaya-kṛta-bandhaṃ dvayam api prakṣipya kṣipram eva bhojarāja-parisaraṃ",
  "GK19gp12-22u:1501_2": "parisamupahariṣyāmi iti |",
  "GK19gp12-22u:1502_0": "[20] atha sa tu kalkī valkīkṛta-kaccaratādi-pracchanna-sparśa-veśatayā pūrvaṃ goṣṭham",
  "GK19gp12-22u:1502_1": "āgatya parito dṛṣṭiṃ vitatya veśma-sthita-gopa-bāla-viśeṣa-veṣaṃ samūhya tam eva",
  "GK19gp12-22u:1502_2": "ca vyūhya miśrī-bhavituṃ śiśrīṣan hasann eva tatra praviṣṭaḥ paridṛṣṭaś ca kṛṣṇena |",
  "GK19gp12-22u:1503": "[21] dṛṣṭvā ca tac-chalam evāsvaccha-svacchalāyāvalambya-bhadra,",
  "GK19gp12-22u:1504": "kathaṃ vilambam ālambathās,",
  "GK19gp12-22u:1505_0": "tathāpi bhadraṃ dudyūṣā-samaya eva samayitas tvam asi iti vihasya tad-anukṛta-gopa-bāla-sambandha-viśeṣa-sambandhaṃ",
  "GK19gp12-22u:1505_1": "parihasya ca bahu-paritoṣitena tena saha sahacaratvaṃ balasya bala-nirjayārtham eva kalayāñcakre |",
  "GK19gp12-22u:1506": "ūce ca-adyārabhya, sabhya, mama parama-suhṛd bhavān eva |",
  "GK19gp12-22u:1507": "tvām aham akṣi-gatatayā sthāpayiṣyāmi |",
  "GK19gp12-22u:1508": "śrīdāmā rāmam evānvetu, sa kila hy antar-vardhana-spardhaḥ spardhana-gaṇam evārhati iti |",
  "GK19gp12-22u:1509": "[22] sa tu kratubhuk-śatrus tatra nirvismayam eva kusmayam ānatayā tathā sthitaḥ, yataḥ-",
  "GK19gp12-22u:1510": "viśvacikīr api sa vidhiḥ pipaṭhīr yasmād bhavet tasmin |",
  "GK19gp12-22u:1511": "ko vā caturaṃ-manyaḥ prathayatu nija-cāturīṃ kṛṣṇe ||JGc_1,16.17|| [upagīti]",
  "GK19gp12-22u:1512_0": "[23] athārbhaka-samudayaṃ vibhāga-dvayam ayaṃ vidhāya taṃ ca pralambaṃ sva-bala-parivṛḍhatayā",
  "GK19gp12-22u:1512_1": "dṛḍhaṃ nidhāya tatra ca sa-matsaram iva bala-pralambau śrīdāmātmānau mithaḥ pratisaṅghaṭṭinau",
  "GK19gp12-22u:1512_2": "saṅghaṭayya parān api sajūḥ-kurvāṇatayā tathā praghaṭayā parājitānāṃ ca śatāya parikrītānām",
  "GK19gp12-22u:1512_3": "api vāhakatvaṃ prakaṭayya saṅgarāya kṛta-saṅgaraḥ sa mādhavo vividha-krīḍā-niviḍamanā babhūva | tataś ca-",
  "GK19gp12-22u:1513": "avrīḍa-krīḍatāyāṃ jayavad itarayor vāhayanto vahantas",
  "GK19gp12-22u:1514": "tasmin vāhānukartṝṃs turaga-tulanayā hāsayanto hasantaḥ |",
  "GK19gp12-22u:1515": "maryādā-nirṇaye tu prathita-kali-kulaṃ vādayanto vadantaḥ",
  "GK19gp12-22u:1516": "prāpur bhāṇḍīram ete vanavana-bhuvi gāś cālayantaś calantaḥ ||JGc_1,16.18||[sragdharā]",
  "GK19gp12-22u:1517_0": "[24] tad evaṃ kutūhale tu prabale balaṃ pralamba-skandhārūḍhaṃ sandhātuṃ jita-bhujaga-bhujaḥ",
  "GK19gp12-22u:1517_1": "śrī-balānujaḥ parābhavam agaṇayan durbalam adurbalam avicitya svīkṛtaṃ svagaṇam eva parābhāvayāmāsa |",
  "GK19gp12-22u:1518": "[25] tasyāpātatas tu vahanāyamānānāṃ mano-glāniḥ syād iti svam api tathā cakāra, tataś ca-",
  "GK19gp12-22u:1519": "ūhe kṛṣṇaḥ śrīdāmānaṃ daityaḥ sa śrī-rāmākhyānam |",
  "GK19gp12-22u:1520": "anyo' py anyaṃ śūraṃ-manyaḥ sarvaḥ proce dhanyo dhanyaḥ ||JGc_1,16.19||[vidyunmālā]",
  "GK19gp12-22u:1521": "pūrvaṃ kṛṣṇaḥ kautuke yena dṛṣṭaḥ",
  "GK19gp12-22u:1522": "saumyaḥ paścād rāmakarṣe tu bhīṣmaḥ",
  "GK19gp12-22u:1523": "ity evāyaṃ sa pralambas tu paryaṅ-",
  "GK19gp12-22u:1524": "maryādātaḥ paryagāt taṃ pragṛhya ||JGc_1,16.20|| [śālinī]",
  "GK19gp12-22u:1525": "rāmaḥ krīḍāviṣṭatāśliṣṭa-bodhas",
  "GK19gp12-22u:1526": "taṃ nājñāsīd dṛṣṭa-mātraṃ ca kṛṣṇaḥ |",
  "GK19gp12-22u:1527": "pūrvaḥ prāyeṇārjutā-bhitta-cittaḥ",
  "GK19gp12-22u:1528": "paścād-bhāvī cāturī-sandhurīṇaḥ ||JGc_1,16.21|| [śālinī]",
  "GK19gp12-22u:1529_0": "[26] atha tathāpi giri-nivaha-nibha-vahala-sāratā-vaha-durvaha-svabhāvatā-bhāvita-saṅkarṣaṇa-vapuḥ-karṣaṇa-jāta-dharṣaṇa-vaśān",
  "GK19gp12-22u:1529_1": "niviḍa-pīḍitatayā vrīḍita-cittatayā ca sa punaḥ punar īḍitaṃ-manyaḥ svam akharvaṃ",
  "GK19gp12-22u:1529_2": "pūrva-siddhaṃ pūrvadeva-vapur āvirbhāvayāmāsa |",
  "GK19gp12-22u:1530": "yarhi rāmam avahad danoḥ sutaḥ",
  "GK19gp12-22u:1531": "śubhra-dhāma-vapuṣaṃ tamaḥ-prabhaḥ |",
  "GK19gp12-22u:1532": "indu-hāri tama ity amuṃ tadā",
  "GK19gp12-22u:1533": "divya-loka-nikaras tv amanyata ||JGc_1,16.22|| [rathoddhatā]",
  "GK19gp12-22u:1534": "tasmin kiñcit trāsam āpannavān sa",
  "GK19gp12-22u:1535": "jyeṣṭhaḥ paśyan drāk kaniṣṭhasya vaktram |",
  "GK19gp12-22u:1536": "tad bhrāmyad-bhrū-līlayā labdha-dṛṣṭir",
  "GK19gp12-22u:1537": "duṣṭaṃ muṣṭyā tāḍayat suṣṭhu mūrdhni ||JGc_1,16.23|| [śālinī]",
  "GK19gp12-22u:1538": "tataḥ prahata-mastakaṃ rudhira-rūṣitaṃ tad vapuḥ",
  "GK19gp12-22u:1539": "patat tulitam ujjahat pratihari drutaṃ pupluve |",
  "GK19gp12-22u:1540": "yathāñjana-mahī-dharaṃ dalitam akta-rakta-dravaṃ",
  "GK19gp12-22u:1541": "tyajan dravati vajrakaḥ sapadi vajra-pāṇiṃ prati ||JGc_1,16.24|| [pṛthvī]",
  "GK19gp12-22u:1542": "pralamba-patanaṃ dūre pralambāryāptir antike |",
  "GK19gp12-22u:1543": "ubhe te yugapad dṛṣṭe jajñāte smita-vismitī ||JGc_1,16.25|| [anuṣṭubh]",
  "GK19gp12-22u:1544": "bāṣpa-śliṣṭatayā tasminn āśliṣṭau bhrātarau mithaḥ |",
  "GK19gp12-22u:1545": "yā vāśliṣyārdratāṃ yātā bandhutā bahir antaram ||JGc_1,16.26|| [anuṣṭubh]",
  "GK19gp12-22u:1546": "mahā-ravaṃ kṛtavati ca pralambake",
  "GK19gp12-22u:1547": "tadā drutaṃ mṛtavati ca dyavi sthitāḥ |",
  "GK19gp12-22u:1548": "sunirvṛtā vavṛṣur alaṃ kulaṃ",
  "GK19gp12-22u:1549": "vyatarkayann upahasitiṃ harer api ||JGc_1,16.27|| [rucirā]",
  "GK19gp12-22u:1550": "vāhaka-śirasi praharaṇam atrādiṣṭaṃ sadā vihṛtau |",
  "GK19gp12-22u:1551": "maryādātikrāntā pralamba bhavatā tathā tu nāsmābhiḥ ||JGc_1,16.28|| [udgīti]",
  "GK19gp12-22u:1552_0": "[27] tad evaṃ pralambālambhana-sambhrame' py anudbhrānta-cittās te śṛṅginī-vittāḥ",
  "GK19gp12-22u:1552_1": "kuṇapatām itasya pramītasya tasya pitṛ-vana-veśaṃ pradeśa-leśaṃ parityajya yojana-vyajya-vistāra-praśasta-bhāṇḍīra-tala-maṇḍalam",
  "GK19gp12-22u:1552_2": "evādhiṣṭhāya vihāra-niṣṭhāḥ krīḍāpaṇasya spṛhayāyyā jayāyyā gṛhayāyyās tṛṇalobhāviṣṭa-tayā",
  "GK19gp12-22u:1552_3": "vṛkṣa-ṣaṇḍād viprakṛṣṭām api yamunācchānaccha-muñjāṭavīṃ praviṣṭānām andhī-bhūtānāṃ",
  "GK19gp12-22u:1552_4": "pāda-bandhanānām anveṣaṇād viśleṣam ājagmuḥ |",
  "GK19gp12-22u:1553": "tataḥ katham apy avadhānataḥ pranaṣṭa-cittatayā spaṣṭa-kaṣṭa-cittā raṃhasā saṅghaśaḥ sabhayaṃ hvayante sma |",
  "GK19gp12-22u:1554": "[28] nūnaṃ deśādhipati-nideśataḥ sadeśam āgatā eva kecit krūrā gā dūragā vidadhur iti ca dhyāyanti sma |",
  "GK19gp12-22u:1555": "[29] tataś ca gavāṃ khurādi-cihnair ahnāya tāsām adhvānaṃ labdhvā samastā eva tā harir ahvāsta, yathā-",
  "GK19gp12-22u:1556": "kṛṣṇe taṭāgram adhiruhya suvarṇa-varṇa-",
  "GK19gp12-22u:1557": "valgūttarīyam anughūrṇya vitīrṇahutau |",
  "GK19gp12-22u:1558": "gāvaḥ pratisvam abhinedur udīrṇa-tāpā",
  "GK19gp12-22u:1559": "garjat-taḍid-ghana-ghanāghana-tṛṣṇayeva ||JGc_1,16.29|| [vasantatilakā]",
  "GK19gp12-22u:1560_0": "[30] tad evaṃ yadālambhi cāstambhi ca naicikīnicayas tadānīm eva ca dṛṣṭa-nirvilamba-pralamba-pralaya-carāḥ",
  "GK19gp12-22u:1560_1": "kaṃsa-carā labdhāvasarā muñjāṭavīm udbhaṭa-ceṣṭatayā veṣṭayitvā nirnivāraṇa-kṛpīṭa-kāraṇa-vṛṣṭiṃ",
  "GK19gp12-22u:1560_2": "jhaṭiti tādṛśa-duṣṭa-vauṣaṭ-kārāspada-tad-vilakṣaṇa-tejasi tasmin pratipakṣatā-kalpanayā nisṛṣṭavantaḥ |",
  "GK19gp12-22u:1561_0": "[31] yā khalu jvāla-kalayāpi sarvaṃ roṣād oṣāmāsa kalpam iti prajvalati mahā-jvalane",
  "GK19gp12-22u:1561_1": "paṭa-paṭāyamānāyāṃ ca mahā-muñjāṭavyāṃ bhītatayāsta-vyasta-cālās te gopālāḥ sakhi-valayārāmatayā",
  "GK19gp12-22u:1561_2": "kalita-keli-jālāv iha rāma-gopālāv eva bhūri-dūrataḥ śaraṇatayā samupājagmuḥ | tatra ca-",
  "GK19gp12-22u:1562": "dāvāgniṃ dṛṣṭvā te yadapi harir akṣāparatayā",
  "GK19gp12-22u:1563": "samīyur vaiyagryaṃ tadapi nija-rakṣām avṛṇuta |",
  "GK19gp12-22u:1564": "prasaktis tasyetthaṃ kila bhavati sā ced uyate",
  "GK19gp12-22u:1565": "tadā śaktiś cāsya prabhavati yathecchaṃ muhur iti ||JGc_1,16.30|| [śikhariṇī]",
  "GK19gp12-22u:1566": "yathā-",
  "GK19gp12-22u:1567": "kṛṣṇa kṛṣṇa mahā-vīrya he rāmāmita-vikrama |",
  "GK19gp12-22u:1568": "dāvāgninā dahyamānān prapannāṃs trātum arhathaḥ ||[BhP 10.19.9] ityādi",
  "GK19gp12-22u:1569": "[32] tad evaṃ dūrāgatānāṃ kārpaṇya-paṇya-bhaṇita-śravaṇam ārabhya tasmād abhyāsa-gatānām api bhayam upalabhya śrīmān kṛṣṇas tv idaṃ sasaṃrambhaṃ bhāvayāmāsa-",
  "GK19gp12-22u:1570": "ātmano' py alam amī mama priyā",
  "GK19gp12-22u:1571": "hā davaṃ prati davaṃ samiyrati |",
  "GK19gp12-22u:1572": "gīrṇam eva karavāṇy amuṃ tataḥ",
  "GK19gp12-22u:1573": "ko yamaḥ ka iha vā bhaved haraḥ ||JGc_1,16.31|| [rathoddhatā]",
  "GK19gp12-22u:1574": "[33] kintu mayā vaiśvānara-nigaraṇaṃ na soḍhuṃ parivṛḍhā bhaveyur ete iti vicintya provāca-mā bhaiṣṭa netra-puṭaṃ tv anudghaṭitaṃ ghaṭayata iti |",
  "GK19gp12-22u:1575_0": "[34] nimīlad-vilocaneṣu ca teṣu tad-āveśa-vaśayā kṛta-praveśayā yogamāyayā tat-kāla-kalpita-mahā-jaladhara-kalpāpara-śarīras",
  "GK19gp12-22u:1575_1": "tatratyenānalpenānanena tam aduḥkhata eva sarvaṃ vibhrakṣantaṃ bhakṣitavān |",
  "GK19gp12-22u:1576": "[35] tathā tad-icchayā sudhā-culukāyamānam ity eke | tayaivaṃ cānyad api cakāra | yad uktaṃ-",
  "GK19gp12-22u:1577": "tataś ca te' kṣīṇy unmīlya punar bhāṇḍīram āpitāḥ |",
  "GK19gp12-22u:1578": "niśāmya vismitā āsann ātmānaṃ gāś ca mocitāḥ ||iti | [BhP 10.19.13]",
  "GK19gp12-22u:1579": "atha dhenu-tatiṃ vinivartya harir",
  "GK19gp12-22u:1580": "bala-yuktatayā muralīṃ kalayan |",
  "GK19gp12-22u:1581": "sahacāri-gaṇa-prathitātma-yaśā",
  "GK19gp12-22u:1582": "vrajam āgatavān ahani glapite ||JGc_1,16.32|| [toṭaka]",
  "GK19gp12-22u:1583": "gavāṃ dhūlir nādaḥ khura-ghaṭita-ghaṭṭa-dhvani-ghaṭā",
  "GK19gp12-22u:1584": "hares tāsāṃ hūtiḥ śravaṇa-gaṇa-bhid-veṇu-raṇitam |",
  "GK19gp12-22u:1585": "amībhis te kṛṣṭās taratamatayā gokula-janā",
  "GK19gp12-22u:1586": "na pṛṣṭhyaṃ nāgrīyaṃ na samam avidur na svam api ||JGc_1,16.33|| [śikhariṇī]",
  "GK19gp12-22u:1587": "yadyapi bahu-saṅghaṭṭana-dhūli-dhvāntaṃ ca sarvatra |",
  "GK19gp12-22u:1588": "tadapi harer mukha-candraḥ pratijanam ānanditaṃ cakre ||JGc_1,16.34|| [upagīti]",
  "GK19gp12-22u:1589": "[36] atha pūrvavan mātara-pitarādi-racita-sukha-vitarau bhrātarau nija-nilayaṃ praviviśatuḥ |",
  "GK19gp12-22u:1590": "[37] sakhāyaś ca pralamba-davānala-kathā-prathanayā sarvaṃ vismāyayāmāsuḥ |",
  "GK19gp12-22u:1591": "[37] tad etat procya samāpanam āha sma-",
  "GK19gp12-22u:1592": "īdṛśas tava gopendra putraḥ puṇya-kṛta-stavaḥ |",
  "GK19gp12-22u:1593": "premārdraḥ suhṛdāṃ yas tu dāvāgnim api pītavān ||JGc_1,16.35|| [anuṣṭubh]",
  "GK19gp12-22u:1594": "iti śrī-śrī-gopāla-campūm anu",
  "GK19gp12-22u:1595": "pralamba-dava-saṃvarta-nivartanaṃ nāma",
  "GK19gp12-22u:1596": "ṣoḍaśaṃ pūraṇam",
  "GK19gp12-22u:1597": "||16||",
  "GK19gp12-22u:1598": "*************************************************************",
  "GK19gp12-22u:1599": "(17)",
  "GK19gp12-22u:1600": "atha saptadaśaṃ pūraṇam",
  "GK19gp12-22u:1601": "veṇu-śikṣā-cchalena preyasī-bhikṣā",
  "GK19gp12-22u:1602": "[1] atha pūrvavad vilakṣaṇāyāṃ kṣaṇadā-sabhāyāṃ samutkaṇṭhaḥ sa madhukaṇṭhaḥ kathayāmāsa-",
  "GK19gp12-22u:1603": "[2] pūrva-pūrvānusāreṇa dhenuka-vadhānantara-vyavahāreṇa preyasīnāṃ pratyaham eva vardhamānāḥ kamala-kalikāvad utkalikā madhusūdanasya bahir īhitair durūhāṃ spṛhāṃ bṛṃhayāmāsuḥ |",
  "GK19gp12-22u:1604": "[3] tatrāpi sarvādhikāyāḥ śrī-rādhikāyās tu nitarāṃ,",
  "GK19gp12-22u:1605": "tatra tūpalakṣaṇatayā śrī-rādhā-mādhavayor varṇyate-",
  "GK19gp12-22u:1606": "prasaṅgecchā vīkṣā-spṛhitam anuṣaṅgābhilaṣitaṃ",
  "GK19gp12-22u:1607": "pṛthag loka-dveṣaḥ pratisamayam udvega-kalanā |",
  "GK19gp12-22u:1608": "ime bhāvā yugme yugapad uditās tat-krama-vaśād",
  "GK19gp12-22u:1609": "aho dūra-sthityor api dayitayor eka-rucitā ||JGc_1,17.1|| [śikhariṇī]",
  "GK19gp12-22u:1610": "ādarśāv iva tau svacchau sadābhimukhatāṃ gatau |",
  "GK19gp12-22u:1611": "rādhā-mādhavayor bhāvau mitho bhāvān upeyatuḥ ||JGc_1,17.2|| [anuṣṭubh]",
  "GK19gp12-22u:1612": "bhūyo bhūyo dṛśyate yarhi mūrcchā",
  "GK19gp12-22u:1613": "rādhāyāṃ vā śrīharau vā rahas tu |",
  "GK19gp12-22u:1614": "anyo' nyasya sphūrtir evāpti-tulyā",
  "GK19gp12-22u:1615": "kalyāṇāya prāyaśaḥ kalpate sma ||JGc_1,17.3|| [śālinī]",
  "GK19gp12-22u:1616": "[4] tad evaṃ tābhis tasyātidurlabhasya spṛhātiśaya-vāhitayā nātihitāyāṃ śarady ativāhitāyāṃ mārgaśīrṣas tu tāsāṃ patiṃ-manya-gṛha-gamanāya mārga-śīrṣatām avāpa |",
  "GK19gp12-22u:1617": "[5] yatra ca kanyānāṃ mātara-pitareṣu tad-dānāya pūrvam eva svayam anabhirucitī-kṛta-murajid-itareṣu,",
  "GK19gp12-22u:1618": "svapna-doṣād evānyatrāvagata-tad-vitareṣu,",
  "GK19gp12-22u:1619": "tata eva duḥkhitatayānabhinandita-tat-sambandhi-nikareṣu,",
  "GK19gp12-22u:1620": "samprati tāsām atiduḥkha-śuṣkatā-dṛṣṭyā bhīti-pareṣu,",
  "GK19gp12-22u:1621": "tata eva tat-prasthāpanāyāṃ sthagitāntareṣu loka-dharma-vigāna-labdha-dareṣu ca,",
  "GK19gp12-22u:1622": "ghūrṇita-cittā pūrṇimā tad idaṃ nirdideśa-",
  "GK19gp12-22u:1623": "[6] bhavantas tāvat taṭasthī-bhavantas tiṣṭhantu,",
  "GK19gp12-22u:1624": "vayam evāmūr anunīya tat-tad-gṛham upanīya tat-tat-prakriyāṃ kriyā-viṣayī-kariṣyāmaḥ iti |",
  "GK19gp12-22u:1625": "[7] atha janyaṃ-manyāṃs teṣām anādaram avadhāya manyuṃ manyamānān svayam eva sā devatādi-mānyā sāmnā sammānya yathā sva-manīṣitam evāṅgīkārayāñ cakāra |",
  "GK19gp12-22u:1626": "[8] kanyās tu tā dhanyā varaṃ-manyālayāntaḥ-prayāṇaṃ tatra ca labdha-tad-añcala-nyāsa-nijāñcalatādy-anyāyam asammanyamānā babhūvuḥ |",
  "GK19gp12-22u:1627_0": "[9] atha tāḥ sā śapatha-prathanayā tad-ālayeṣv asambhavam apīṣṭa-lambhanam aniṣṭa-vipralambhanaṃ",
  "GK19gp12-22u:1627_1": "ca viśrambhaviṣayaṃ vidhāya duḥsaha-nānādhyavasāyād viṣkambhya gamana-karmaṇi lambhyamānāḥ",
  "GK19gp12-22u:1627_2": "pathi tu svamāyayā gopayantī tatra tat-sadṛg-anyāś cāropayantī tat tan nirvāhayāmāsa |",
  "GK19gp12-22u:1628": "paścād eva ca tās tatra vāsayāmāsa |",
  "GK19gp12-22u:1629": "tās tu tatra ca parama-trastā babhūvuḥ, yataḥ-",
  "GK19gp12-22u:1630": "yāsāṃ deho' py eṣa bandī-gṛhābhaḥ",
  "GK19gp12-22u:1631": "kṛṣṇālābhād gopikānāṃ babhūva |",
  "GK19gp12-22u:1632": "tāsāṃ gehaṃ paitṛkaṃ śarmaṇe kiṃ",
  "GK19gp12-22u:1633": "yady evaṃ dhik śvāśuraṃ vahnir eva ||JGc_1,17.4|| [śālinī]",
  "GK19gp12-22u:1634": "apy anukūlaṃ yāsāṃ pratikūlaṃ syād vidūrage kṛṣṇe |",
  "GK19gp12-22u:1635": "tāsāṃ pratikūlaṃ tu sphuṭam evāsīt kukūla-talpābham ||JGc_1,17.5|| [gīti]",
  "GK19gp12-22u:1636": "[10] tathāpi paurṇamāsī tās tat-tad-geha-madhyam adhyāsīnā vidhāya yadā calitum udyatāsīt tadāmūḥ punar vica-pracām āptā niśca-pracā-kṛte tad idam ādiṣṭavatī,",
  "GK19gp12-22u:1637": "yadā bhavatībhiḥ sva-maryādā-lopas tarkyate,",
  "GK19gp12-22u:1638": "tadā prapalāyya sthīyatām |",
  "GK19gp12-22u:1639": "samādhānaṃ punaḥ kayācid vidyayāsmābhir eva vidhātavyam,",
  "GK19gp12-22u:1640": "sahasā palāyana-dhāma ca tatra tatra vidhātavyam iti |",
  "GK19gp12-22u:1641": "[11] tad evaṃ rāja-kārāgṛhād vairi-kārāgṛha iva pitṛ-gṛhāt tatra gatvā vasantīṣu,",
  "GK19gp12-22u:1642": "yāvān ajani nirodhas tāvaty utkāpi saṃvavṛdhe |",
  "GK19gp12-22u:1643": "kṛṣṇa-premavatīṣu śvāsānila-līnatāṃ yātā ||JGc_1,17.6|| [upagīti]",
  "GK19gp12-22u:1644": "yadyapi manasi samiddhā hari-pariripsā tathāpi tābhiḥ sā |",
  "GK19gp12-22u:1645": "āvriyate sma vicārais tatir iva vahneḥ sad-indhana-prakaraiḥ ||JGc_1,17.7|| [gīti]",
  "GK19gp12-22u:1646": "[12] tac ca śrī-rādhā-pradhānatayā varṇyate, yathā-",
  "GK19gp12-22u:1647": "pīyūṣa-cchavi-dhāri-hāri-kiraṇaḥ sarvatra śaśvaj-jaḍī-",
  "GK19gp12-22u:1648": "bhāva-prāpti-guṇaḥ sadārdra-hṛdayaḥ sad-bhrū-cakorī-gatiḥ |",
  "GK19gp12-22u:1649": "so' yaṃ hanta mayā kathaṃ harir aho tat-prāṇayā tyajyatāṃ",
  "GK19gp12-22u:1650": "dharmo gacchati kintv adharma-padavīṃ ruddhvā ca māna-kṣayām ||JGc_1,17.8|| [śārdūlavikrīḍita]",
  "GK19gp12-22u:1651": "[13] śrī-kṛṣṇasya ca bhāvanā, yathā-",
  "GK19gp12-22u:1652": "mad-eka-ceto mat-prāṇā rādhānya-vaśatāṃ gatā |",
  "GK19gp12-22u:1653": "yāṃ smaran mama hā cetaś cetanām āvariṣyati ||JGc_1,17.9|| [anuṣṭubh]",
  "GK19gp12-22u:1654": "tataś ca-",
  "GK19gp12-22u:1655": "rādhāṃ tathā smaran kṛṣṇaḥ snigdhaṃ rāgi vilocanam |",
  "GK19gp12-22u:1656": "kiyanty ahāni mārṣṭi sma hanta hāridra-vāsasā ||JGc_1,17.10|| [anuṣṭubh]",
  "GK19gp12-22u:1657": "[14] milanāyāti-vaiyagryaṃ ca-",
  "GK19gp12-22u:1658": "dharmātikrami cittaṃ katham adhimitraṃ ca tat prakāśate? |",
  "GK19gp12-22u:1659": "iti harir upacita-yuktir yuyoja dūtyāya kevalāṃ dṛṣṭim ||JGc_1,17.11|| [gīti]",
  "GK19gp12-22u:1660": "[15] idam eva vakṣyate tābhiḥ-",
  "GK19gp12-22u:1661": "śarad-udāśaye sādhu-jāta-sat-",
  "GK19gp12-22u:1662": "sarasijodara-śrī-muṣā dṛśā |",
  "GK19gp12-22u:1663": "surata-nātha te' śulka-dāsikā",
  "GK19gp12-22u:1664": "varada nighnato neha kiṃ vadhaḥ? ||[BhP 10.31.2] iti |",
  "GK19gp12-22u:1665": "yataḥ-",
  "GK19gp12-22u:1666": "kṛṣṇasyānyatra dṛk-prāntaḥ sadbhiḥ śāstra-phalaṃ smṛtam |",
  "GK19gp12-22u:1667": "hanta tāsu punaḥ so' yam ebhiḥ śastra-phalaṃ matam ||JGc_1,17.12|| [anuṣṭubh]",
  "GK19gp12-22u:1668": "tataś ca-",
  "GK19gp12-22u:1669": "rātrindivaṃ vasati cetasi hanta bhāva-",
  "GK19gp12-22u:1670": "jvālā harer uta tadīya-ramā-gaṇānām |",
  "GK19gp12-22u:1671": "sandhyā-dvaye vyativiloka-sukhājya-siktā",
  "GK19gp12-22u:1672": "sāgni-dvijālaya ivāgnitatiḥ samiddhā ||JGc_1,17.13|| [vasantatilakā]",
  "GK19gp12-22u:1673": "tatra ca-",
  "GK19gp12-22u:1674": "goṣṭhād vanaṃ praviśato vanataś ca goṣṭhaṃ",
  "GK19gp12-22u:1675": "lokena lokana-kṛte saha mādhavendoḥ |",
  "GK19gp12-22u:1676": "sambhūya saṅgatavatīṣu ca tat-priyāsu",
  "GK19gp12-22u:1677": "rādhā jayaty uḍuṣu paurṇima-rādhikeva ||JGc_1,17.14|| [vasantatilakā]",
  "GK19gp12-22u:1678": "[16] tatra ca pragetana-vana-prasthāne-",
  "GK19gp12-22u:1679": "mithyāhāsān akuruta hariḥ spṛṣṭa-pārśvastha-hastaṃ",
  "GK19gp12-22u:1680": "vīkṣāṃ vakra-praṇaya-valitām ardham ardhaṃ vitene |",
  "GK19gp12-22u:1681": "āśleṣādyaṃ viharaṇa-gaṇaṃ mitra-vargeṣu cakre",
  "GK19gp12-22u:1682": "dūre gatvāpy ahaha muralī-saṃvidaḥ saṃvyadhatta ||JGc_1,17.15|| [mandākrāntā]",
  "GK19gp12-22u:1683": "[17] idam eva ca tābhir vakṣyate,",
  "GK19gp12-22u:1684": "prahasitaṃ priya prema-vīkṣitaṃ",
  "GK19gp12-22u:1685": "viharaṇaṃ ca te dhyāna-maṅgalam |",
  "GK19gp12-22u:1686": "rahasi saṃvido yā hṛdi-spṛśaḥ",
  "GK19gp12-22u:1687": "kuhaka no manaḥ kṣobhayanti hi ||[BhP 10.31.10] iti |",
  "GK19gp12-22u:1688": "[18] atha sāyantanāgamane tu-",
  "GK19gp12-22u:1689": "yadā vā goṣṭhaṃ sampraviśati tadā ca bhramarakair",
  "GK19gp12-22u:1690": "vṛtaṃ vaktrāmbhojaṃ dhana-khura-parāgair valayitam |",
  "GK19gp12-22u:1691": "amūṣāṃ netrāliṣv abhimukhatayā darśayati tan-",
  "GK19gp12-22u:1692": "milat-pāśaṃ yantraṃ madana-racitaṃ bandhum iva tān ||JGc_1,17.16|| [śikhariṇī]",
  "GK19gp12-22u:1693": "[19] evam eva ca tābhir vakṣyate-",
  "GK19gp12-22u:1694": "dina-parikṣaye nīla-kuntalair",
  "GK19gp12-22u:1695": "vana-ruhānanaṃ bibhrad āvṛtam |",
  "GK19gp12-22u:1696": "dhana-rajasvalaṃ darśayan muhur",
  "GK19gp12-22u:1697": "manasi naḥ smaraṃ vīra yacchasi ||[BhP 10.31.12] iti |",
  "GK19gp12-22u:1698": "[20] evam aharahar api parasparaṃ spardhayeva vardhamānatayā tāsām utkalikāḥ kalita-madhu-mādhavādhikalā-vyākulatākulatāṃ kalayāmāsuḥ |",
  "GK19gp12-22u:1699": "[21] yathā varṇitaṃ pralamba-vadha-vāsara-sambandhi-sandhyām anusandhāya,",
  "GK19gp12-22u:1700": "gopīnāṃ paramānanda āsīd govinda-darśane |",
  "GK19gp12-22u:1701": "kṣaṇaṃ yuga-śatam iva yāsāṃ yena vinābhavat ||[BhP 10.19.16] iti |",
  "GK19gp12-22u:1702": "[22] asya cābhidheyam idam,",
  "GK19gp12-22u:1703": "tāsāṃ kṛṣṇāvaloke pramada-samuditir na svarūpeṇa vaktuṃ",
  "GK19gp12-22u:1704": "śakyā kintu sva-kārya-sphuraṇa-padatayā kiñcid uddeśam āptā |",
  "GK19gp12-22u:1705": "tad-viśleṣe yathāsāṃ yuga-śataka-daśāṃ yāti kālaḥ kalākhyas",
  "GK19gp12-22u:1706": "tadvat tasyānuṣaṅge yuga-śatam api tad bhāti śaśvat kalābham ||JGc_1,17.17|| [sragdharā]",
  "GK19gp12-22u:1707": "kalāpi yadi viśleṣe yugānāṃ śatatāṃ gatā |",
  "GK19gp12-22u:1708": "rātrindivīya-saṅkhyāyāṃ tadā śaṅkāmahe vayam ||JGc_1,17.18|| [anuṣṭubh]",
  "GK19gp12-22u:1709": "[23] evaṃ sāyam-prātikāvalokana-valataḥ katham api nidāghe' pi kṣapite mayūrān madayitnūnāṃ gadayitnūnāṃ ca stanayitnūnāṃ samāgamaḥ saṃvṛttaḥ | yathā-",
  "GK19gp12-22u:1710": "akuṇṭhām utkaṇṭhāṃ niravadhi vitarkyāli-vitatir",
  "GK19gp12-22u:1711": "yadā tāsām agre hari-paricitaṃ vṛttam aruṇat |",
  "GK19gp12-22u:1712": "tadā varṣā jātās taḍid-anugatāmbhoda-valitāḥ",
  "GK19gp12-22u:1713": "pratīpābhāḥ kṛṣṇa-sphuraṇam adhikaṃ hā vidadhire ||JGc_1,17.19|| [śikhariṇī]",
  "GK19gp12-22u:1714": "nūnaṃ nidāghena vibhūya jajñe",
  "GK19gp12-22u:1715": "santaptir āsāṃ hari-rāginīnām |",
  "GK19gp12-22u:1716": "varṣāsu śāmyed iti saṅginīnāṃ",
  "GK19gp12-22u:1717": "nirṇītir āsīd viparīta-rītiḥ ||JGc_1,17.20|| [indravajrā]",
  "GK19gp12-22u:1718": "varṣā dvitīyā dadhire' kṣi-nīrair",
  "GK19gp12-22u:1719": "antaḥ sphurat-kṛṣṇa-ghanābhir ābhiḥ |",
  "GK19gp12-22u:1720": "itthaṃ nininduḥ kila te ruvantaḥ",
  "GK19gp12-22u:1721": "svājīvya-varṣānugatāḥ plavādyāḥ ||JGc_1,17.21|| [indravajrā]",
  "GK19gp12-22u:1722": "kalāpām āsur etāsu kalāpāś ca kalāpināṃ |",
  "GK19gp12-22u:1723": "smarārdha-candra-bāṇābhā yatraike bhānti conmukhāḥ ||JGc_1,17.22|| [anuṣṭubh]",
  "GK19gp12-22u:1724": "varṣāḥ śītalatākarair nija-guṇair āsāṃ manaḥ-śāntatām",
  "GK19gp12-22u:1725": "ānetuṃ kila yad yad atra vidadhuḥ sarvaṃ ca tat pratyuta |",
  "GK19gp12-22u:1726": "dveṣaṃ tā bata menire yad anu ca prāṇālibhiḥ śaṅkitaṃ",
  "GK19gp12-22u:1727": "hanta dviṣṭa-suhṛd-daśeyam uditā hā hā vidheḥ kā gatiḥ? ||JGc_1,17.23|| [śārdūla]",
  "GK19gp12-22u:1728": "[24] tatra ca gṛha-nigṛhītānāṃ tāsāṃ manaḥ-kathā, yathā-",
  "GK19gp12-22u:1729": "kharjarādi-phalaiḥ sukanda-valitair mitraiḥ samaṃ prāvṛṣi",
  "GK19gp12-22u:1730": "prāñcad-vṛṣṭija-vāri-vāriṇi taru-kroḍe' śana-krīḍanam |",
  "GK19gp12-22u:1731": "nīra-prānta-śilāsu tāsu dadhi-yug-bhipsādi sambhojanaṃ",
  "GK19gp12-22u:1732": "dūrād dhenv-anuhūtir apy aghajitā naś cittam ulluñcati ||JGc_1,17.24|| [śārdūla]",
  "GK19gp12-22u:1733": "yatra ca,",
  "GK19gp12-22u:1734": "ghanāgama-ghanāgame viramitājitonmīlane",
  "GK19gp12-22u:1735": "samasta-jana-śarmadāḥ sapadi khañjarīṭekṣaṇāḥ |",
  "GK19gp12-22u:1736": "amūḥ śuci-ruci-śriyā sva-hṛdi kṛṣṇa-bhāvaṃ gatā",
  "GK19gp12-22u:1737": "hari-vraja-nava-priyās tamasi līnatām āgatāḥ ||JGc_1,17.25|| [pṛthvī]",
  "GK19gp12-22u:1738": "[25] atra tāsāṃ trāsa-vacanam-",
  "GK19gp12-22u:1739": "iraṃmada-radās te' mī nīradā api sarvadā |",
  "GK19gp12-22u:1740": "carvanti kṣauṇi-pṛṣṭha-sthān garjanti kila garvataḥ ||JGc_1,17.26|| [udgīti]",
  "GK19gp12-22u:1741": "[26] aho,",
  "GK19gp12-22u:1742": "citrīyate seyaṃ prema-gati-vaicitrī yatas tādṛśi ca tad-vṛtte kadācid ānukūlya-spṛśīva śrī-rādhā-stutīnām ādhāratā dṛśyate |",
  "GK19gp12-22u:1743": "[27] yathā tasyās tat paśyantyā bhāvaneyam-",
  "GK19gp12-22u:1744": "ayi taḍit tvam asau kva nu kiṃ tapaḥ",
  "GK19gp12-22u:1745": "kiyad aho kṛtavaty asi tad vada |",
  "GK19gp12-22u:1746": "yad imam ambu-dharaṃ hari-vakṣasas",
  "GK19gp12-22u:1747": "tulitam āli gatā ramase sadā ||JGc_1,17.27|| [drutavilambitā]",
  "GK19gp12-22u:1748": "[28] yatra ca pramādataḥ sā kiñcana procyāpi sakhyām api saṅkocād anyathā prakhāpayāmāsa-",
  "GK19gp12-22u:1749": "ahaha paśyata: kṛṣṇa-ghanāghanaṃ",
  "GK19gp12-22u:1750": "prasajatī capalā khalu khelati |",
  "GK19gp12-22u:1751": "smarasi kiṃ nu hareḥ smara-kautukaṃ?",
  "GK19gp12-22u:1752": "nahi nahīdam ṛtor guṇa-varṇanam! ||JGc_1,17.28|| iti | [drutavilambita?]",
  "GK19gp12-22u:1753": "kadācic ca-",
  "GK19gp12-22u:1754": "meghāgama-samaye' sminn adhigata-haritā dṛśāṃ sampat |",
  "GK19gp12-22u:1755": "haraye spṛhayasi rādhe nahi nahi śādvala-vibhūtaye dviṣati ||JGc_1,17.29|| iti | [udgīti]",
  "GK19gp12-22u:1756": "[29] atha śrī-kṛṣṇasya dig-darśanaṃ, yathā-",
  "GK19gp12-22u:1757": "śikhaṇḍināṃ yā kala-nṛtya-mādhurī",
  "GK19gp12-22u:1758": "śikhaṇḍa-cūḍasya sadātiśarmadā |",
  "GK19gp12-22u:1759": "na sānusandhānam itā tad astu yan",
  "GK19gp12-22u:1760": "mūrdhnaḥ śikhaṇḍaṃ ca jagāma vismṛtim ||JGc_1,17.30|| [upajāti 12]",
  "GK19gp12-22u:1761": "[30] tad evaṃ suṣṭhu cāpaṣṭhutām anuṣṭhāya gatāyāṃ prāvṛṣi śarad api, yathā-",
  "GK19gp12-22u:1762": "āgamiṣyati śarad bhuvi dyavi",
  "GK19gp12-22u:1763": "svacchatāṃ vidadhatīti cintitam |",
  "GK19gp12-22u:1764": "hanta tābhir udaye tadīyake",
  "GK19gp12-22u:1765": "svaṃ dadhe dvi-guṇa-bhāvanāvilam ||JGc_1,17.31|| [rathoddhatā]",
  "GK19gp12-22u:1766": "sa-taḍid-vārida-vṛndaṃ nirīkṣya pūrvaṃ yad eva yā taptā |",
  "GK19gp12-22u:1767": "tad apaśyanty api seyaṃ samprati rādhā bhṛśaṃ dūnā ||JGc_1,17.32|| [āryā]",
  "GK19gp12-22u:1768": "[31] tatra ca rādhā-kṛṣṇayor nakha-lipi-valayita-kisalaya-dala-dvaya-gataṃ padya-dvayaṃ vāyunā parasparaṃ nītam | tad, yathā-",
  "GK19gp12-22u:1769": "taḍitaḥ puṇya-śālinyaḥ sadā yā ghana-jīvanāḥ |",
  "GK19gp12-22u:1770": "tena sārdham adṛśyanta, nādṛśyanta ca taṃ vinā ||JGc_1,17.33|| [anuṣṭubh]",
  "GK19gp12-22u:1771": "āvṛtim ajahād indur vilasati haṃsaś ca nīla-kañjaṃ ca |",
  "GK19gp12-22u:1772": "vṛndāvanam anu hā dhig daivaṃ tat tan na dṛśyate tasyāḥ ||JGc_1,17.34|| iti|| [gīti]",
  "GK19gp12-22u:1773": "rādhā-kṛṣṇāv ittham anyo' nyam āptaṃ",
  "GK19gp12-22u:1774": "daivāt patraṃ śaśvad āśliṣya sāśru |",
  "GK19gp12-22u:1775": "antaḥ-śūnya-svarṇa-bimbāntar uptaṃ",
  "GK19gp12-22u:1776": "madhye hāraṃ nāyakaṃ nirmimāte ||JGc_1,17.35|| [śālinī]",
  "GK19gp12-22u:1777": "[32] atra sakhīnām api svinnatā, yathā-",
  "GK19gp12-22u:1778": "jalaṃ kumudam ambujaṃ vidhu-ruciś ca yasyāṃ śarady",
  "GK19gp12-22u:1779": "aho vikasad-ātmatām agamad āśu tasyām api |",
  "GK19gp12-22u:1780": "mano nayanam ānanaṃ daśana-kāntir āsāṃ punaḥ",
  "GK19gp12-22u:1781": "sadā malinatām agād iti kim ālibhiḥ sahyatām? ||JGc_1,17.36|| [pṛthvī]",
  "GK19gp12-22u:1782": "[33] atra ca varṇitaṃ labdha-varṇair api,",
  "GK19gp12-22u:1783": "āśliṣya sama-śītoṣṇaṃ prasūna-vana-mārutam |",
  "GK19gp12-22u:1784": "janās tāpaṃ juhur gopyo na kṛṣṇa-hṛta-cetasaḥ ||[BhP 10.20.45]",
  "GK19gp12-22u:1785": "yataḥ-",
  "GK19gp12-22u:1786": "saundaryaṃ tan-nīlimāsau dyutiḥ sā",
  "GK19gp12-22u:1787": "lāvaṇyaṃ tat te ca līlā-vilāsāḥ |",
  "GK19gp12-22u:1788": "pīyūṣa-śrīṇy aṅga-saṅge priyāṇāṃ",
  "GK19gp12-22u:1789": "viśleṣe tāny eva hālāhalāni ||JGc_1,17.37|| [śālinī]",
  "GK19gp12-22u:1790": "tataś ca-",
  "GK19gp12-22u:1791": "harer gandhavahān sarve jagat-prāṇatayā viduḥ |",
  "GK19gp12-22u:1792": "tad-viyogena tu kṣāmā rāmās tān āśugākhyayā ||JGc_1,17.38|| [anuṣṭubh]",
  "GK19gp12-22u:1793": "[34] tad evaṃ yadyapy utkaṇṭhāyāḥ parama-kāṣṭhā jātā,",
  "GK19gp12-22u:1794": "tathāpi kācid api kāñcit prati na prakāśayāmāsa |",
  "GK19gp12-22u:1795": "adharmeṇāpi taṃ bhajāni, iti yathā tās tathā kṛṣṇo' pi tatra tā nirvidyā nirvidya khidyate sma |",
  "GK19gp12-22u:1796": "[35] kṛṣṇas tūpayāntaram apaśyan netra-vikṣepa-vetra-vikṣepa-vitrastānām api tāsāṃ vaśyatām ayātānām āvaśyaka-tad-bhāvanāya vaṃśī-śaṃsana-viśeṣam abhyasyati sma |",
  "GK19gp12-22u:1797": "[36] yathaiva vakṣyate tatra tatra tad evālakṣya tābhiḥ veṇu-vādya urudhā nija-śikṣāḥ iti | [BhP 10.35.14]",
  "GK19gp12-22u:1798": "[37] atha prathamatas tan-manā nijāgra-janmanā yugalī-bhūya muralī-kalīm āvartayati sma |",
  "GK19gp12-22u:1799_0": "[38] tatra tu yadā samuddīpita-bhāvāntare vanāntare go-cāraṇe sarva-manaso' py agocarān",
  "GK19gp12-22u:1799_1": "sahacarān vismāpayann atikānta-guṇa-vrajena nijāgrajena saha svayam aharahaḥ saharṣa",
  "GK19gp12-22u:1799_2": "utkarṣaṃ pravīṇayan veṇu-śikṣām īkṣayām āsa, ||",
  "GK19gp12-22u:1800": "[39] tadā tāsāṃ tad-rūpa-sphūrtir atīva pūrtim āyātā |",
  "GK19gp12-22u:1801": "[40] sā ca yathāvad eva,",
  "GK19gp12-22u:1802": "yatas tasya bhāva-vaibhavasya svabhāva evāyam,",
  "GK19gp12-22u:1803": "yad dūrataś ca sva-viṣayaṃ viṣayīkaroti | tathā hi-",
  "GK19gp12-22u:1804": "anumāna-gatā tāsām arthāpattiḥ pratīyate |",
  "GK19gp12-22u:1805": "yataḥ kṛṣṇasya dayitās tā eva nyāya-paṇḍitāḥ ||JGc_1,17.39|| [anuṣṭubh]",
  "GK19gp12-22u:1806": "[41] tatra yāḥ punar atīva snigdhatā-digdha-hṛdayās tad duḥkhataḥ śuṣkatām avāpur na tu punaḥ svaka-duḥkhaṃ puṣkalaṃ menire |",
  "GK19gp12-22u:1807": "[42] yathā rādhāyā viśākhā lalitā paryāyānurādhā ca, candrāvalyāḥ śaivyā padmā cety-ādayaḥ |",
  "GK19gp12-22u:1808": "tāsu tu tāḥ sva-mātra-niṣṭhatāṃ niṣṭaṅkya svayam eva sa-sauhārdaṃ nija-hārdam āvedayāñcakruḥ |",
  "GK19gp12-22u:1809": "tathāpi tatra prathamaṃ rāma-sahitatā-pihitam eva taṃ lupta-varṇa-padaṃ varṇayāmāsuḥ |",
  "GK19gp12-22u:1810": "[43] tatra gītaṃ, yathā-",
  "GK19gp12-22u:1811": "rāmo rāmānuja iti yugalam |",
  "GK19gp12-22u:1812": "kṛta-naṭa-veṣatayā paṭu rājati gāyati sakhi-gaṇa-yugalam | [dhruva]",
  "GK19gp12-22u:1813": "sarasa-rasālaja-pallava-tallaja-pallavitāmala-śīrṣam |",
  "GK19gp12-22u:1814": "nava-yauvana-vana-bījāṅkuram iva dhāvayad-atanu-cikīrṣam ||b||",
  "GK19gp12-22u:1815": "vāñchita-piñchāvali-parilāñchita-maṇi-nicayāñcita-keśam |",
  "GK19gp12-22u:1816": "dadhad iva hari-dhanur-anugata-tārā-vali-valitāmbuda-leśam ||c||",
  "GK19gp12-22u:1817": "valayita-nava-dalad-utpala-karṇika-karṇa-yugādbhuta-śobham |",
  "GK19gp12-22u:1818": "latikā kāsāv iti vismayakṛti madhukṛti vinihita-lobham ||d||",
  "GK19gp12-22u:1819": "hasta-kamalam abhi kamala-vighūrṇana-ramaṇa-kalā-ramaṇīyam |",
  "GK19gp12-22u:1820": "madhupa-gaṇaṃ prati madhu-kaṇa-varṣaṇam akṛta yataḥ kamanīyam ||e||",
  "GK19gp12-22u:1821": "mālāmālā-parimala-bali-bali-vapur ali-valita-sadeśam |",
  "GK19gp12-22u:1822": "ali-jhaṅkṛti-nuti-kolāhala-vaha-bahula-kutūhala-veśam ||f||",
  "GK19gp12-22u:1823": "sitam asitaṃ vapur asitaṃ pītaṃ vasanaṃ yasya ca gītam |",
  "GK19gp12-22u:1824": "tad idaṃ yadi gokulam anu gokulam ayati tadāgham atītam ||g|| ||JGc_1,17.40|| | iti |",
  "GK19gp12-22u:1825": "[44] api tu tasya gokula-sadeśa-pradeśa-praveśa eva sarveṣām abhiniveśa-hetuḥ, yataḥ-",
  "GK19gp12-22u:1826": "cakṣur-bhājāṃ phalam idam aho yad vrajasya praveśe",
  "GK19gp12-22u:1827": "gobhiḥ sākaṃ sakhi-valayitaṃ dṛśyate bhrātṛ-yugmam |",
  "GK19gp12-22u:1828": "yugme tasmin laghur iha mukhāmbhojam asmin muralyā",
  "GK19gp12-22u:1829": "dīptiḥ kiñcin nigamana-kalāśāli netraṃ ca tatra ||JGc_1,17.41|| [mandākrāntā]",
  "GK19gp12-22u:1830": "[45] atra caiva dhvanitam-",
  "GK19gp12-22u:1831": "dhāmāgatasya samaye sakhi-dhenu-saṅgi",
  "GK19gp12-22u:1832": "saṅgāyato viharato harataś ca tasya |",
  "GK19gp12-22u:1833": "kiñcid vimṛgyad iva cañcalatāñci-tāraṃ",
  "GK19gp12-22u:1834": "hārāṇi-netram anu vidhyati mānasaṃ naḥ ||JGc_1,17.42|| [vasantatilakā]",
  "GK19gp12-22u:1835": "tasmāt-",
  "GK19gp12-22u:1836": "sā kila kulajā kulajā nayane tasyāḥ paraṃ nayane |",
  "GK19gp12-22u:1837": "veṇu-vinodī madanaḥ sa bhavati yasyāḥ svayaṃ madanaḥ ||JGc_1,17.43|| [upagīti]",
  "GK19gp12-22u:1838_0": "[46] tad evam aghadamanena tāsāṃ krama-paramparātaḥ parasparaṃ sva-viṣayābhilāṣa-vyañjanā-sañjanaṃ",
  "GK19gp12-22u:1838_1": "kiñcil lajjā-paryayam ācarya tādṛśa-ramya-sva-vidyā-bala-tāratamya-viduratayā vidūrato'",
  "GK19gp12-22u:1838_2": "pi tam avadhārya para-parataḥ parārdhyaṃ samardhyamānāṃ punar veṇu-śikṣāṃ vilakṣaṇī-kurvatā",
  "GK19gp12-22u:1838_3": "saṅkarṣaṇaḥ kevalaṃ lakṣyāya kalpayāñcakre |",
  "GK19gp12-22u:1839": "yatra hi sarvam eva yugapan mugdhatā-digdhaṃ babhūva |",
  "GK19gp12-22u:1840": "[47] yatra śrī-vraja-devībhir api nija-bhāva-vyaktiṃ śaṅkamānābhiḥ saṅkarṣaṇaṃ lakṣyaṃ vidhāya tad varṇayāmāse, yathā-",
  "GK19gp12-22u:1841": "veṇoḥ śikṣām atha racayator dhenu-rakṣādi-lakṣyān",
  "GK19gp12-22u:1842": "nānāraṇyaṃ prati viharator bibhrator yaṣṭi-rajjū |",
  "GK19gp12-22u:1843": "stambhaṃ lole calanam acale kurvator atyapūrvaṃ",
  "GK19gp12-22u:1844": "bhrātror āsīd bata tanu-bhṛtāṃ dharmato vaiparītyam ||JGc_1,17.44|| [mandākrāntā]",
  "GK19gp12-22u:1845": "[48] atra caivaṃ dhvanitam-",
  "GK19gp12-22u:1846": "nūnam evaṃ vidadhatoḥ sarveṣāṃ dharma-paryayam |",
  "GK19gp12-22u:1847": "kṛṣṇo' mūlam asau cāsmad-dharmam unmūlayiṣyati ||JGc_1,17.45|| [anuṣṭubh]",
  "GK19gp12-22u:1848": "[49] tad evaṃ bhrātṛbhyāṃ saṅgāne yugapad eva sarveṣāṃ mohanam ūhamānenānujena vicāritam-[50] hanta tāsām eva mohanākarṣaṇe suṣṭhu mamābhīṣṭe,",
  "GK19gp12-22u:1849": "tatrāpi rādhābhidhāyāḥ |",
  "GK19gp12-22u:1850": "tasmāt pṛthag bhavan pṛthag eva yathā jīvānāṃ jātir yathā-yuktaṃ tayor dvayam ekaṃ vā vahati,",
  "GK19gp12-22u:1851": "kramaśo vyaktir api,",
  "GK19gp12-22u:1852": "tathā śikṣārthaṃ prayatiṣye |",
  "GK19gp12-22u:1853": "tac ca tat-tan-mātrātiśayitābhīpsita-svarādi-marma-samudbhāvanayā sambhaviṣyati iti |",
  "GK19gp12-22u:1854": "[51] tad evaṃ vicārayatā tena parīkṣā-paryālocanārtham uttaram uttarāṃ vaśyatām atītatarāṇy avarāṇi sattvāni kramaśaḥ sva-vaśatām ānītāni,",
  "GK19gp12-22u:1855": "tathāpi tat-preyasībhiś citta-kṣobha-mātraṃ tu lebha eva |",
  "GK19gp12-22u:1856": "[52] tatra yathā prathamato gāḥ prati tad-gānam avakarṇitam, tathā varṇitam, yathā-",
  "GK19gp12-22u:1857": "harer vaktraṃ veṇu-dhvani-miṣatayā varṣati sudhāṃ",
  "GK19gp12-22u:1858": "pibaty etāṃ gavyā yad anu rasanā-karṇa-yugalam |",
  "GK19gp12-22u:1859": "ahāsīt prastabdhā nija-viṣayam anyā tu rasanā",
  "GK19gp12-22u:1860": "kim etat kiṃ naitad bhavati kim ivaitat kim iti vā ||JGc_1,17.46|| [śikhariṇī]",
  "GK19gp12-22u:1861": "[53] atrāpi dhvanitam idam-",
  "GK19gp12-22u:1862": "gavām asmākaṃ ca śravaṇam anu veṇoḥ samadaśā",
  "GK19gp12-22u:1863": "yadapy eṣā jātā tadapi kila bhedo vilasati |",
  "GK19gp12-22u:1864": "amūs tad-vaktenduṃ sapadi kalayanti pratipadaṃ",
  "GK19gp12-22u:1865": "vayaṃ naitad vidmaḥ kva bhavati yuge tasya kalanam ||JGc_1,17.47|| [śikhariṇī]",
  "GK19gp12-22u:1866": "[54] athāpare-dyuś cāparāṃ śikṣām adhikṛtya vanyāny api sattvāni samāhṛtya mohitāni, yathā-",
  "GK19gp12-22u:1867": "vaṃśaḥ so' yaṃ tu vītaṃsaḥ kaṃsa-śatror itīyate |",
  "GK19gp12-22u:1868": "tena śaṃsanato yānti vidhvaṃsaṃ mṛga-pakṣiṇaḥ ||JGc_1,17.48|| [anuṣṭubh]",
  "GK19gp12-22u:1869": "[55] tad api tābhir udbhāvitam, yathā-",
  "GK19gp12-22u:1870": "vṛndāraṇyaṃ prathayati bhuvaḥ kīrtim atra svayaṃ hi",
  "GK19gp12-22u:1871": "śrīmān kṛṣṇo viharati padāmbhoja-lakṣmīṃ vitanvan |",
  "GK19gp12-22u:1872": "veṇor vādye naṭana-ghaṭanaṃ barhiṇaḥ sabhya-bhāvaṃ",
  "GK19gp12-22u:1873": "vanyāḥ sarve yayur iti sadā raṅgatāṃ yaj jagāma ||JGc_1,17.49|| [mandākrāntā]",
  "GK19gp12-22u:1874": "[56] atra cedaṃ dhvanitam-",
  "GK19gp12-22u:1875": "vṛndāraṇyasya puṇyaṃ vrajitum iha na naḥ śaktir astīti cāstāṃ",
  "GK19gp12-22u:1876": "yad barhyādyāś ca bhānti pratipada-sukṛta-prodayād asmad-arhyāḥ |",
  "GK19gp12-22u:1877": "gṛhyāṇāṃ gṛhyakāḥ smaḥ sphuṭam iha tad alaṃ gṛhyakebhyaś ca garhyās",
  "GK19gp12-22u:1878": "te tasya svairam īkṣāṃ vidadhati na tad-ābhāsam aṇv apy ayāma ||JGc_1,17.50||[sragdharā]",
  "GK19gp12-22u:1879": "[57] atha dināntare' pi tebhyo vicchidya hariṇyas tathā kṛtāḥ | tac ca pūrvavat tābhir varṇitam-",
  "GK19gp12-22u:1880": "āścaryaṃ sakhi kṛṣṇasāra-dayitā-vṛndaṃ milad-bhartṛkaṃ",
  "GK19gp12-22u:1881": "jātyā mūḍham api vyatītya bhavatīr apy evam īhāṃ dadhe |",
  "GK19gp12-22u:1882": "śrutvā veṇu-kalaṃ hariṃ prati gatis tad-rūpataś citratā",
  "GK19gp12-22u:1883": "tasyāpy arcanam ullasat-praṇayatas tatrāpi netrāñcalaiḥ ||JGc_1,17.51|| [śārdūla]",
  "GK19gp12-22u:1884": "[58] dhvanitam apīdam-",
  "GK19gp12-22u:1885": "vayaṃ jātyā nāryaḥ puru-guṇavatām ādṛtatamās",
  "GK19gp12-22u:1886": "tathā bhartāras tat-praṇaya-naya-siddha-vraja-bhuvaḥ |",
  "GK19gp12-22u:1887": "hariṇyo nedṛśyas tadapi patibhis taṃ yayur aho",
  "GK19gp12-22u:1888": "dhig asmān duṣpuṇyā dadhima nahi tāsām api tulām ||JGc_1,17.52|| [śikhariṇī]",
  "GK19gp12-22u:1889": "[59] dināntare tu viśiṣya vihaṅgamās tathā-bhāvaṃ gamitāḥ, tatra ca tābhir abhihitaṃ,",
  "GK19gp12-22u:1890": "asmin vane tu vihagā munayaḥ pradiṣṭāḥ",
  "GK19gp12-22u:1891": "kṛṣṇas tu tad-gurur iti pratataṃ pratīmaḥ |",
  "GK19gp12-22u:1892": "naivānyathā tad amunā kimapi pragītaṃ",
  "GK19gp12-22u:1893": "mauna-vratena śṛṇuyuḥ parito niviṣṭāḥ ||JGc_1,17.53|| [vasantatilakā]",
  "GK19gp12-22u:1894": "[60] atra tu sa-nirvedaṃ dhvanitam-",
  "GK19gp12-22u:1895": "yasmād asau munis te ca munayaḥ sarvataḥ sthitāḥ |",
  "GK19gp12-22u:1896": "tasmāt kāñcit spṛhām atra nāñcitāṃ kartum arhatha ||JGc_1,17.54|| [anuṣṭubh]",
  "GK19gp12-22u:1897": "[61] atha dināntare devyo' pi tathā kṛtāḥ, tatra tābhir varṇanaṃ, yathā-",
  "GK19gp12-22u:1898": "veṇūdgāna-guṇena tasya paritaḥ kṛṣṭe vimānotkare",
  "GK19gp12-22u:1899": "devyo rūpa-vilāsa-mohana-kalām āsādya mohaṃ gatāḥ |",
  "GK19gp12-22u:1900": "yatredaṃ na viduḥ kim etad abhitaḥ pūrvaṃ śrutaṃ vīkṣitaṃ",
  "GK19gp12-22u:1901": "veti srastam abhūt kacādi kim u vā naivety api prāyaśaḥ ||JGc_1,17.55|| [śārdūla]",
  "GK19gp12-22u:1902": "[62] atra ca dhvanitam-",
  "GK19gp12-22u:1903": "hanta devyo' pi yatraitām avasthām āpur añjasā |",
  "GK19gp12-22u:1904": "tadīya-vraja-bhū-bālā varākyas tatra kā vayam? ||JGc_1,17.56|| [anuṣṭubh]",
  "GK19gp12-22u:1905": "[63] tad evaṃ cetanāṃs tathā vitatha-cetanān vidhāyācetanān api cetanān ivācaritum ārabhate sma |",
  "GK19gp12-22u:1906": "acala-maryādayā paryāptāḥ sphuṭam amūr ākraṣṭum acetanatām atikramyāpi duḥśakā iti |",
  "GK19gp12-22u:1907": "[64] tatra nadī-caritaṃ tābhir evaṃ vicāritam-",
  "GK19gp12-22u:1908": "dvīpinyaḥ śravaṇena veṇu-raṇiteḥ stambhaṃ gatāḥ sabhramāḥ",
  "GK19gp12-22u:1909": "phullat-pūratayā sphurad-ghana-rasā haṃsādi-gīḥ-śiñjitāḥ |",
  "GK19gp12-22u:1910": "unmaryāda-daśām itā muraripuṃ dūre' bhisṛtyāgatā",
  "GK19gp12-22u:1911": "bhaṅgālola-bhujaiḥ saroja-valayas tasyāṅghri-yugmaṃ dadhuḥ ||JGc_1,17.57|| [śārdūla]",
  "GK19gp12-22u:1912": "[65] atra cedaṃ dhvanitam-",
  "GK19gp12-22u:1913": "nadyaḥ sindhu-pati-vratā hari hari pratyakta-maryādikās",
  "GK19gp12-22u:1914": "taṃ vidrutya milanti ced ahaha kā dīnās tadānīṃ vayam? |",
  "GK19gp12-22u:1915": "kintu svairam amūr udūḍha-sukṛtā nāsmāsu tat-tulyatā",
  "GK19gp12-22u:1916": "svalpāpīti nivṛttir eva sukhato yuktāthavā duḥkhataḥ ||JGc_1,17.58|| [śārdūlavikrīḍitam]",
  "GK19gp12-22u:1917": "[66] dināntare cāmbhoda-varṇanaṃ, yathā-",
  "GK19gp12-22u:1918": "murārer ambhodaḥ suhṛd iti na vā kevala-rucā",
  "GK19gp12-22u:1919": "svasādṛśyāt kintu vyatikṛta-hitatvād api sadā |",
  "GK19gp12-22u:1920": "asau mallāreṇa prabalayati taṃ veṇu-januṣā",
  "GK19gp12-22u:1921": "sa cāyaṃ chāyābhiḥ praśamayati tāpaṃ tad-upari ||JGc_1,17.59|| [śikhariṇī]",
  "GK19gp12-22u:1922": "[67] atra ca dhvaniḥ-",
  "GK19gp12-22u:1923": "haṃho paśya jaḍo' pi vārida-cayaḥ sarvopari sthāyy api",
  "GK19gp12-22u:1924": "cchāyābhiḥ svarasaiś ca taṃ paricaraty antaścara-premataḥ |",
  "GK19gp12-22u:1925": "kaṣṭaṃ suṣṭhu vayaṃ tad-eka-śaraṇa-prāṇa-sthitiṃ-manyatā-",
  "GK19gp12-22u:1926": "gaṇyās tasya vinā tu sevanam amūr jīvāma dhig jīvitam ||JGc_1,17.60|| [sragdharā]",
  "GK19gp12-22u:1927": "[68] aho, śilāmayy api śailajātiḥ sukham evaṃ bhajate, yathā-",
  "GK19gp12-22u:1928": "śrīmān govardhanādriḥ sphuṭam ayam abhitaḥ śrī-harer dāsa-varyaḥ",
  "GK19gp12-22u:1929": "kṛṣṇe rameṇa yasmāt tam anu muralikā-vādanāyādhirūḍhe |",
  "GK19gp12-22u:1930": "labdhair yaḥ sāttvikābhaiś caraṇa-sarasija-sparśajair aṅkurādyaiḥ",
  "GK19gp12-22u:1931": "sarvāṅgīna-dravair apy anuga-sakhi-dhanaṃ sevate taṃ cirāya ||JGc_1,17.61|| [sragdharā]",
  "GK19gp12-22u:1932": "āstāṃ govardhanādreḥ pulaka-mukha-daśā śrūyatām anyad etat",
  "GK19gp12-22u:1933": "citraṃ cen na pratītir bhavati kila girau dṛśyatāṃ cāparatra |",
  "GK19gp12-22u:1934": "yaḥ snigdhatvaṃ samantād dadhad iha muralī-gānataś cikvaṇākhyām",
  "GK19gp12-22u:1935": "āgād yatrāsti sākṣi pratipadam uditaṃ kṛṣṇa-mukhyāṅghri-cihnam ||JGc_1,17.62||[sragdharā]",
  "GK19gp12-22u:1936": "[69] atra cedaṃ dhvanitam-",
  "GK19gp12-22u:1937": "mahatāṃ padavīm āptuṃ vāñchā yadyapi dhṛṣṭatā",
  "GK19gp12-22u:1938": "tathāpy anugatis teṣāṃ bhāti ced asti dṛṣṭatā ||JGc_1,17.63|| [anuṣṭubh]",
  "GK19gp12-22u:1939_0": "[70] tad evaṃ tāsām atasmiṃs tad-bhāvanāṃ bhāvayann unmāda-daśā-vaśatāṃ parikalayya",
  "GK19gp12-22u:1939_1": "vihvala-hṛdayaḥ sadayatayā sa madhukaṇṭhaḥ kṣaṇaṃ gadgada-kaṇṭhaḥ saṃvastrita-mukhaḥ",
  "GK19gp12-22u:1939_2": "samasta-manyu-nyasta-nijāsukhaḥ puru ruroda,",
  "GK19gp12-22u:1940": "anūditavāṃś ca śrī-rādhā-nibaddham abaddhaṃ padyam ekam-",
  "GK19gp12-22u:1941": "veṇoḥ puṇyam atīva hanta yad asāv astrī ca tasyādharaṃ",
  "GK19gp12-22u:1942": "gopīnāṃ svam api hriyaṃ pariharan śaśvat pibann ardati |",
  "GK19gp12-22u:1943": "tṛptyā chardi-nibhād amuṣya raṇitān nadyo' pi phullanty amūr",
  "GK19gp12-22u:1944": "yad-vaṃśyā naga-jātayo' pi madhubhir bāṣpaṃ madād bibhrati ||JGc_1,17.64|| [śārdūla]",
  "GK19gp12-22u:1945": "[71] dhvanitaṃ cedaṃ-",
  "GK19gp12-22u:1946": "yāce' haṃ vaṃśa-dehaṃ na tu kulaja-vadhū-deham ādye hi kṛṣṇas",
  "GK19gp12-22u:1947": "tṛṣṇag-bhāvena sajjan bahu-ruci viharan durlabhaḥ syāt paratra |",
  "GK19gp12-22u:1948": "vaṃśī-bhāve cid-aṃśa-praśamana-vaśatā-vismṛtātmā yadi syāt",
  "GK19gp12-22u:1949": "tena jñāyeya seyaṃ mama viraha-dutā dārutām āgateti ||JGc_1,17.65|| [sragdharā]",
  "GK19gp12-22u:1950": "[72] tataś cetasi cedaṃ vicāritaṃ-",
  "GK19gp12-22u:1951": "gaṇḍaṃ cumbasi kuṇḍala-stham akari tvaṃ tasya vaṃsi tvam apy",
  "GK19gp12-22u:1952": "āsyaṃ prekṣi tathāṅgam aṅgam asakṛn māle tvam āliṅgasi |",
  "GK19gp12-22u:1953": "tad yuktaṃ yad atīta-sarva-vidhikā yūyaṃ, vayaṃ tu sphuṭaṃ",
  "GK19gp12-22u:1954": "hā tat-tad-vidhi-bhāg-vicāra-hatakenābhīpsitād vañcitāḥ ||JGc_1,17.66|| [śārdūla]",
  "GK19gp12-22u:1955": "aho sumanaso muktā vajrāṇy api harer uraḥ |",
  "GK19gp12-22u:1956": "na tyajanti vayaṃ tatra kā vā smara-vaśāḥ striyaḥ? ||JGc_1,17.67|| [anuṣṭubh]",
  "GK19gp12-22u:1957": "cen na saṅgam aparasya vidhatte",
  "GK19gp12-22u:1958": "śyāma eṣa na tu tarhi dunomi |",
  "GK19gp12-22u:1959": "aṅkapālayati hā gata-śaṅkaḥ",
  "GK19gp12-22u:1960": "saṅginaḥ katham idaṃ kalayāmi ||JGc_1,17.68|| iti | [svāgatā]",
  "GK19gp12-22u:1961": "[73] tad etat-paryantam antara-sparśi-rāga-parīte tasya veṇu-gīte ko' pi sambhramaḥ sarvam eva vrajaṃ nighnaṃ kurvan vighnam ācarati sma |",
  "GK19gp12-22u:1962": "[74] sa tu prātaḥ prastoṣyate |",
  "GK19gp12-22u:1963": "ity añjaliṃ baddhvā punar uvāca-",
  "GK19gp12-22u:1964": "asya tvadīya-kāntasya rādhe jānāti ko' pi na |",
  "GK19gp12-22u:1965": "prayāsābhyantara-sthāyi-tvan-nimitta-prayāsatām ||JGc_1,17.69|| [anuṣṭubh]",
  "GK19gp12-22u:1966": "[75] tad evaṃ kathāyāṃ samāpta-prathāyāṃ sarve yathā sva-svāvāsam āsannāḥ |",
  "GK19gp12-22u:1967": "iti śrī-śrī-gopāla-campūm anu",
  "GK19gp12-22u:1968": "veṇu-śikṣā-miṣa-preyasī-bhikṣā nāma",
  "GK19gp12-22u:1969": "saptadaśaṃ pūraṇam",
  "GK19gp12-22u:1970": "||17||",
  "GK19gp12-22u:1971": "*************************************************************",
  "GK19gp12-22u:1972": "(18)",
  "GK19gp12-22u:1973": "atha aṣṭadaśaṃ pūraṇam",
  "GK19gp12-22u:1974": "gotrabhid-garva-khaṇḍana-",
  "GK19gp12-22u:1975": "govardhana-gotra-māna-vardhanam",
  "GK19gp12-22u:1976": "atha prabhāte sadasi vrajeśitur",
  "GK19gp12-22u:1977": "mahā-prabhāveṣu vibhāta-paṅktiṣu |",
  "GK19gp12-22u:1978": "ānarccha sāmodam udaśru-kaṇṭhatāṃ",
  "GK19gp12-22u:1979": "sa snigdhakaṇṭhaḥ kathayāmbabhūva ca ||JGc_1,18.1|| [upajāti 12]",
  "GK19gp12-22u:1980_0": "[1] atha tasminn āśvināvaśeṣe labdha-viśeṣe yajña-yogya-veśe vrajād bahiḥ pradeśe",
  "GK19gp12-22u:1980_1": "sarva eva parvaṇā sāndrānanda-vrajā iva sa-prajāḥ vrajendrādayaḥ sambhrāntāśaya-prāyatayā",
  "GK19gp12-22u:1980_2": "carantaḥ surendra-yāga-yogam ācarantaḥ sthānādi-sañceṣkriyamāṇān ādiśantaḥ sva-sva-vasatiṃ",
  "GK19gp12-22u:1980_3": "vihāya vasatiṃ bahir vasanti sma |",
  "GK19gp12-22u:1981": "[2] tadā ca kadācid ekasyāṃ sandhyāyāṃ gocāraṇa-bhū-bhāgataḥ samāgataḥ saṅkarṣaṇa-sahacāritayā labdha-harṣaḥ sa-kutuka-tṛṣṇaḥ śrī-kṛṣṇas tadīya-caritam ālocitavān |",
  "GK19gp12-22u:1982": "tatraiva ca prabhūta-kutukākuta-sambhūtatayā vasati sma |",
  "GK19gp12-22u:1983": "[3] tad api ca yad api pūrva-pūrva-saṃvatsareṣu dṛṣṭam ity apūrva-dṛṣṭaṃ na bhavati,",
  "GK19gp12-22u:1984": "tathāpi samprati prauḍhatāprakāśataḥ śatamanyuṃ prati manyuṃ janayan janakādiṣu praṇaya-kopaṃ jñāpayann ajñānata iva jijñāsāñcakre |",
  "GK19gp12-22u:1985": "yadyapi śataparva-pāṇir evaṃ garvāyate, ete gopālana-kārakāḥ ke varākāḥ?",
  "GK19gp12-22u:1986": "nikhila-loka-lokapāla-pālakasya mama dakṣa-mukhyāḥ prajāpatayaḥ svīya-manvantara-pati-prabhṛtayaḥ pṛthivī-patayaḥ kamalajanma-janma-pradhānā munīśānā yajamānā virājantetarām iti,",
  "GK19gp12-22u:1987": "tathāpy ete mat-pitṛ-puraḥ-sarās tatra bhaktim atiriktīkurvanti iti |",
  "GK19gp12-22u:1988": "[4] atha spaṣṭīkṛta-gaurava-sauṣṭhavam antaḥ-kaṣṭa-parāmṛṣṭaṃ pṛṣṭavān-",
  "GK19gp12-22u:1989": "kathyatāṃ vaḥ pitaḥ ko' yaṃ sambhramaḥ samupāgataḥ? |",
  "GK19gp12-22u:1990": "yajñārtho yadi devaḥ kaḥ? pramāṇaṃ kiṃ, phalaṃ ca kim? ||JGc_1,18.2|| [anuṣṭubh]",
  "GK19gp12-22u:1991": "[5] vrajeśvare tu jñāna-pūrvaka-praśna-vijñānatas tad-abhiprāyaṃ prāyaḥ pratipadya sadyaḥ prativacanam adattavati,",
  "GK19gp12-22u:1992": "punar lālyatocita-bālyato dīnatā-dhīnam ivovāca-",
  "GK19gp12-22u:1993": "yathā vidhātuṃ bhavatāṃ tathā śrotuṃ ca naḥ spṛhā |",
  "GK19gp12-22u:1994": "ubhayeṣāṃ yatas tatra viśeṣāśrayatā-sthitiḥ ||JGc_1,18.3|| [anuṣṭubh]",
  "GK19gp12-22u:1995": "[6] atha,",
  "GK19gp12-22u:1996": "kim asmābhir vyaktaṃ vaktavyaṃ gotrabhit-satraṃ prati,",
  "GK19gp12-22u:1997": "kiṃ vāyaṃ vatsaḥ pratipatsyete iti vicikitsati tāta-pāde tad eva kiñcid atiriktaṃ vyaktam iva kartum icchati sma |",
  "GK19gp12-22u:1998": "[7] yathā ca,",
  "GK19gp12-22u:1999": "tāta,",
  "GK19gp12-22u:2000": "sarvatra nipuṇānāṃ vaijñānikānāṃ bhavatāṃ putrā vayaṃ na tāvad gocārakatā-mātra-paryavasita-paryālocanāḥ,",
  "GK19gp12-22u:2001": "kintu kiñcit kiñcij jñāna-nītiṃ dharma-rītim api pratipadyāmahe iti vyañjanayā mañju vadati sma-",
  "GK19gp12-22u:2002": "sarva-kṣetra-prājña ekaḥ parātmā",
  "GK19gp12-22u:2003": "tasmin jīvāḥ santi naivātibhinnāḥ |",
  "GK19gp12-22u:2004": "etad-vijñāḥ sādhavo vidvad-ijyās",
  "GK19gp12-22u:2005": "tasmād eṣāṃ gopanaṃ naiva yuktam ||JGc_1,18.4|| [śālinī]",
  "GK19gp12-22u:2006": "yogināṃ matam etac cen nītir apy avadhāryatām |",
  "GK19gp12-22u:2007": "udāsīno' rivad varjyaḥ suhṛd ātmaiva sammataḥ ||",
  "GK19gp12-22u:2008": "JGc_1,18.5||",
  "GK19gp12-22u:2009": "yady eṣa panthā dharmasya so' pi nāsty avicārataḥ |",
  "GK19gp12-22u:2010": "tatra yad viduṣaḥ siddhir bhaven nāviduṣaḥ kvacit ||",
  "GK19gp12-22u:2011": "JGc_1,18.6||",
  "GK19gp12-22u:2012": "dharmo vaidika eveṣṭau laukikaḥ kvāpi dṛśyate |",
  "GK19gp12-22u:2013": "bhavadbhiḥ kas tayor eṣa viśeṣatvena sammataḥ? ||JGc_1,18.7|| [anuṣṭubh]",
  "GK19gp12-22u:2014": "[8] tad evaṃ sva-sutasya suparva-pati-māna-carvaṇāyāvirbhavantaṃ sarva-mata-jñatā-garvam akharvam ālocayann,",
  "GK19gp12-22u:2015": "apūrvatayā bhāvanāṃ kurvāṇas tena ca nija-pakṣasyāpekṣaṇīyatāṃ lakṣayann,",
  "GK19gp12-22u:2016": "idaṃ vraja-patir upakṣiptavān-",
  "GK19gp12-22u:2017": "dharmo' yaṃ laukikas tāta yadyapi syād athāpy asau |",
  "GK19gp12-22u:2018": "yuktatvād api cāmnāyād āmnāyaja iveṣyate ||",
  "GK19gp12-22u:2019": "JGc_1,18.8||",
  "GK19gp12-22u:2020": "ya indro devatātra syāt parjanyaḥ sa tu sarvavit |",
  "GK19gp12-22u:2021": "tasyārcanaṃ kulāyātam asmākaṃ ketanaṃ matam ||JGc_1,18.9|| [anuṣṭubh]",
  "GK19gp12-22u:2022": "[9] kṛṣṇas tad etat karma karma-pradhānatayā varṇyamānaṃ tad uttaram ākarṇya vāsava-hrāsa-vāsanayā karma-kāṇḍa-paṇḍitaṃ-manyānāṃ matam anusṛtya devatā-khaṇḍanam āha-",
  "GK19gp12-22u:2023": "svataḥ karma-vaśād evādātuṃ karmānusāriṇaḥ |",
  "GK19gp12-22u:2024": "īśaś ced asti karmānugāmy asau kā nu devatā ||",
  "GK19gp12-22u:2025": "JGc_1,18.10||",
  "GK19gp12-22u:2026": "sarvaṃ tad bhasmani hutaṃ para-tantre yad arpaṇam |",
  "GK19gp12-22u:2027": "gārhapatye hutaṃ tat tu yad ātmātmīya-poṣaṇam ||",
  "GK19gp12-22u:2028": "JGc_1,18.11||",
  "GK19gp12-22u:2029": "tasmād ābhīra-vaiśyatvād aghnyāsevā tu naḥ kṛtiḥ |",
  "GK19gp12-22u:2030": "devatā yadi manyeta mantavyā sā tad-āśrayā ||JGc_1,18.12|| [anuṣṭubh]",
  "GK19gp12-22u:2031": "[10] atha śatamanyor api parjanyatayā tad-āśrayatvam āśaṅkya sāṅkhya-saṅkhyāvatāṃ matāt pratyācacakṣe-",
  "GK19gp12-22u:2032": "rajo-bhūr yavasādy-arthas tasmān nendro gavāśrayaḥ |",
  "GK19gp12-22u:2033": "kintu govardhanākhyāna-kṣauṇī-bhṛd yaḥ sa eva saḥ ||",
  "GK19gp12-22u:2034": "JGc_1,18.13||",
  "GK19gp12-22u:2035": "nijājīvyatayā gāvaḥ kulāgatyā ca bhū-surāḥ |",
  "GK19gp12-22u:2036": "āśrayatve samakṣatvaṃ yānty ete na divaukasaḥ ||JGc_1,18.14|| [anuṣṭubh]",
  "GK19gp12-22u:2037": "[11] tatra matāntaraṃ vitaṇḍā-paṇḍitānāṃ matena khaṇḍayati-",
  "GK19gp12-22u:2038": "āptavāg anumānaṃ ca pratyakṣād eva gamyate |",
  "GK19gp12-22u:2039": "tasmāt pratyakṣam eva syāt pramāṇaṃ sarva-mardakam ||",
  "GK19gp12-22u:2040": "JGc_1,18.15||",
  "GK19gp12-22u:2041": "tasmād gavāṃ brāhmaṇānām adreś cārabhyatām mahaḥ |",
  "GK19gp12-22u:2042": "aindrair nirmīyatāṃ seyaṃ tri-karmī haviṣāṃ kulaiḥ ||",
  "GK19gp12-22u:2043": "JGc_1,18.16||",
  "GK19gp12-22u:2044": "homo yadi vidhātavyo vahnim uddiśya hūyatām |",
  "GK19gp12-22u:2045": "āśrayaḥ sa hi sarveṣāṃ pratyakṣaś cānubhūyate ||",
  "GK19gp12-22u:2046": "JGc_1,18.17||",
  "GK19gp12-22u:2047": "atha viprāḥ prīṇanīyā dattvā dhenūḥ sadakṣiṇāḥ |",
  "GK19gp12-22u:2048": "svabhāva eṣa bhavatāṃ vidhi-kiṅkaratā nahi ||JGc_1,18.18|| [anuṣṭubh]",
  "GK19gp12-22u:2049": "annaṃ dattvā brāhmaṇādiśvapākānt-",
  "GK19gp12-22u:2050": "ebhyaḥ śvabhyo' py atra gobhyas tṛṇāni |",
  "GK19gp12-22u:2051": "kṣauṇī-bhartre dīyatām annakūṭo",
  "GK19gp12-22u:2052": "yasmād eṣo' py anna-kūṭābhidhaḥ syāt ||JGc_1,18.19|| [śālinī]",
  "GK19gp12-22u:2053": "[12] tad evaṃ śvapāka-śva-paryantebhyaḥ pradātavyaṃ,",
  "GK19gp12-22u:2054": "na tu pākaśāsanāyety abhipretya sarvān nirvacanekṛtya pratyekaṃ pravartayan prāha-",
  "GK19gp12-22u:2055": "bhuktvā vastrālepa-veśān gṛhītvā",
  "GK19gp12-22u:2056": "vipraṃ vahniṃ gāṃ parikrāmatādrim |",
  "GK19gp12-22u:2057": "nātrāpy aṅghri-krāmitāvaśyakatvaṃ",
  "GK19gp12-22u:2058": "svacchandatvād yānam apy atra diṣṭam ||JGc_1,18.20|| [śālinī]",
  "GK19gp12-22u:2059": "ye vā kratubhujo' py atra janās te syur janāv iha |",
  "GK19gp12-22u:2060": "suparvāṇaḥ sumanaso nirjarāś ca surā iva ||JGc_1,18.21|| [anuṣṭubh]",
  "GK19gp12-22u:2061": "kiṃ ca-",
  "GK19gp12-22u:2062": "āḍhyaṅ-karaṇī subhagaṅ-karaṇī tadvat priyaṅ-karaṇī |",
  "GK19gp12-22u:2063": "śrī-govardhana-pūjā-nāmnī vidyā parisphurati ||JGc_1,18.22|| [upagīti]",
  "GK19gp12-22u:2064": "govardhana-giri-yajñāvajñā tu gotrabhit-pūjā |",
  "GK19gp12-22u:2065": "andhaṅ-karaṇī palitaṅ-karaṇī nagnaṅ-karaṇy api ca ||JGc_1,18.23|| [upagīti]",
  "GK19gp12-22u:2066": "[13] tad evam agrajamukhaṃ nirīkṣya mṛdu hasitvā punaḥ sādaram āha sma-",
  "GK19gp12-22u:2067": "ity etan me bāla-bhāvena buddhaṃ",
  "GK19gp12-22u:2068": "go-viprādi-prepsitaṃ mad-dhitaṃ ca |",
  "GK19gp12-22u:2069": "yuṣmabhyaṃ ced rocate tarhi śīghraṃ",
  "GK19gp12-22u:2070": "kāryaṃ vighnaḥ syād vibhinna-praveśe ||JGc_1,18.24|| [śālinī]",
  "GK19gp12-22u:2071": "sarvaṃ yan-mānasaṃ vācikaṃ vā",
  "GK19gp12-22u:2072": "yuṣmadṛgbhiḥ sādhyate kāyikaṃ vā |",
  "GK19gp12-22u:2073": "nityaṃ tat tad dṛśyate man-nimittaṃ",
  "GK19gp12-22u:2074": "tasmād etan mad-dhitatvād vidheyam ||JGc_1,18.25|| [śālinī]",
  "GK19gp12-22u:2075": "anunmattaḥ svataḥ sarvaṃ vetti svīyaṃ hitaṃ pitaḥ |",
  "GK19gp12-22u:2076": "no ced vetti na ca brūte brūte ced vetti niścitam ||JGc_1,18.26|| [anuṣṭubh]",
  "GK19gp12-22u:2077": "[14] tad etad vipralambha-lambhanam apy akliṣṭa-varṇana-viśiṣṭam ākarṇya tan-mukhaṃ ca nirvarṇya,",
  "GK19gp12-22u:2078": "tad eva savarṇair asavarṇair apy adhi parvam āgataiḥ sarvakair nirṇinye | tathā hi-",
  "GK19gp12-22u:2079": "preṣṭhaḥ kiñcid yad bravīti pratītiṃ",
  "GK19gp12-22u:2080": "sarveṣāṃ tad yāti nūnaṃ ruciṃ ca |",
  "GK19gp12-22u:2081": "tac ced aṇv apy arhitaṃ tarhi kiṃ vā",
  "GK19gp12-22u:2082": "vācyaṃ tasmāt te' py amanyanta tadd hi ||JGc_1,18.27|| [śālinī]",
  "GK19gp12-22u:2083": "[15] tad etad avadhārya madhukaṇṭhas tv amukta-kaṇṭhaṃ parāmṛśati sma,",
  "GK19gp12-22u:2084": "ced apy ativedaḥ suvicāratā-naśvaraḥ so' yam anīśvara-vādaḥ kṛta-vakra-bhāva-cakra-śakra-parābhava-kautuka-tātparya-mātra-pātratayā tena prayuktaḥ,",
  "GK19gp12-22u:2085": "kintu na pravṛtti-virodhi-pātratayā;",
  "GK19gp12-22u:2086": "tathāpi tatra mitratāticitratayā labdha-nigama-visrabdha-sarva-puruṣārtha-sārtha-śiromaṇi-rūpa-svarūpeṣu teṣu vraja-bhūpeṣu nāyuktaḥ |",
  "GK19gp12-22u:2087": "īśvara-jñāna-gurubhir api tad-bhāvam eva pari sarvopari-purutā-parāmarśāt | yathoktam-",
  "GK19gp12-22u:2088": "aho bhāgyam aho bhāgyaṃ nanda-gopa-vrajaukasām |",
  "GK19gp12-22u:2089": "yan-mitraṃ paramānandaṃ pūrṇa-brahma sanātanam ||[BhP 10.14.32] ityādi |",
  "GK19gp12-22u:2090": "[16] tataḥ kautuka-cāritayāpi tena yad vicāritam iva sampadyate,",
  "GK19gp12-22u:2091": "tad api pāramārthya-varyatayā paryavasyatīty evam aho parama-maho-vara-kara-svabhāva-dhāraḥ so' yaṃ vraja-dharā-pati-vaṃśa-janmā śaśadharaḥ iti |",
  "GK19gp12-22u:2092": "[17] atha spaṣṭaṃ cācaṣṭa-tatas tataḥ?",
  "GK19gp12-22u:2093_0": "[18] snigdhakaṇṭha uvāca-tataś ca dīpāvalīnāmānam amāvāsyām anu dīpāvali-bali-kautukaṃ",
  "GK19gp12-22u:2093_1": "pratipadya pratipat-prātas tu viśrambhataḥ paramāśrayatām āśrayamāṇair amībhir yathā",
  "GK19gp12-22u:2093_2": "tena vihitaṃ tathā vihitam |",
  "GK19gp12-22u:2094": "[19] tatra ca mukhya-kalpa-kalpanāya vicitra-citra-vitāna-patākādibhiḥ sarva-sukha-saṃvardhanasya śrī-govardhanasya kūṭa-maṇḍalaṃ maṇḍayitvā,",
  "GK19gp12-22u:2095": "yathāvidhi nirbandha-sādhita-sādhu-gandha-bandhura-pādyādi-prāgrya-sāmagrībhir abhisabhājya,",
  "GK19gp12-22u:2096": "tam abhi prājya-caraṇācalavad ājya-prāghāra-nirjharāś citra-varṇa-vyañjana-vyañjita-dhātu-rañjanāḥ,",
  "GK19gp12-22u:2097": "dugdha-taṭinī-saṅkaṭitā dadhi-taḍāga-saṅghaṭitāḥ sampannam anna-kūṭāḥ saṅghaṭṭayya nikaṭād upaḍhaukayāmāsire |",
  "GK19gp12-22u:2098": "yeṣāṃ prāg-bhāvenāpūpikaṃ śāṣkulikam ityādi bhūyiṣṭha-niṣṭhāna-kūṭa-nāmnā sthānāny api ciram āmnātāni |",
  "GK19gp12-22u:2099": "nānā-vādyaṃ loka-kolāhalāḍhyaṃ",
  "GK19gp12-22u:2100": "svargaṃ bāḍhaṃ vyānaśe tatra satre |",
  "GK19gp12-22u:2101": "yat tad deva-kṣmāpater āśvineyau",
  "GK19gp12-22u:2102": "nirṇinyāte karṇa-śūle nidānam ||JGc_1,18.28|| [śālinī]",
  "GK19gp12-22u:2103": "sṛṣṭeṣv adrer anna-kūṭeṣv analpaḥ",
  "GK19gp12-22u:2104": "kṛṣṇākāraḥ kaścid āvirbabhūva |",
  "GK19gp12-22u:2105": "alpīyastvaṃ kevalaṃ bheda-buddher",
  "GK19gp12-22u:2106": "yasmāt kṛṣṇe kāraṇatvaṃ jagāma ||JGc_1,18.29|| [śālinī]",
  "GK19gp12-22u:2107": "[20] taṃ ca prathamaṃ vasundharādhara-śilā-sandhitaḥ samedhamāna-sphurad-utsedhaṃ prekṣākāriṇaḥ samutprekṣāmāsuḥ-",
  "GK19gp12-22u:2108": "pīta-śyāmā kiṃ prabhā? kiṃ taḍitvān?",
  "GK19gp12-22u:2109": "kiṃ vā dhātu-dyoti-bhūbhṛd vibhāti? |",
  "GK19gp12-22u:2110": "suṣṭhūttiṣṭhan kiṃ svid etad bakījin-",
  "GK19gp12-22u:2111": "mūrti-vyūhaḥ sphūrtim atrātanoti? ||JGc_1,18.30|| [śālinī]",
  "GK19gp12-22u:2112": "kāya-prāyata-bhājitāñjana-girir vastrāṇi sandhyābhrajid",
  "GK19gp12-22u:2113": "vistāra-dyutimanti veṣamaṇayaḥ sūryādi-jetṛ-prabhāḥ |",
  "GK19gp12-22u:2114": "uttaṃsā vara-puṣpa-bhāra-balavac-chākhā-sahasrāṇy aho",
  "GK19gp12-22u:2115": "yasya kṣmādhara-deva eṣa kurute netrāṇi citrāṇi naḥ ||JGc_1,18.31|| [śārdūla]",
  "GK19gp12-22u:2116": "[21] tataḥ sa tu caturānana-cāturī-cālana-caturaḥ kṛṣṇa-nāmnā madhuraḥ sa-praśrayaṃ papraccha-bhagavan, ko bhavān? iti |",
  "GK19gp12-22u:2117": "[22] devas tu nirghoṣa-nibha-ghargharita-svareṇābhra-bhramaṃ prathayann,",
  "GK19gp12-22u:2118": "arthena tu tam anyathayan vacaḥ pracārayām āsa,",
  "GK19gp12-22u:2119": "pūrvitākharvavat-parvan! parvataḥ so' yam aham asmi iti |",
  "GK19gp12-22u:2120": "[23] tad etad avadhārya devāry-amitraḥ śrīdāmādi-mitraḥ sva-bhujau prasārya visphūryamāṇa-kolāhalānargalaṃ gopa-vargaṃ nivārya,",
  "GK19gp12-22u:2121_0": "namaskāryaḥ khalv asau yasmāt karuṇā-vyagratā-jāgran-mahā-vigraha-samagra-vigraha-prakāśa-grahilatayā",
  "GK19gp12-22u:2121_1": "pratyakṣa-pratyayam eva sa eva devaḥ pratyavaruddhavān iti sarvān praty akharvāṃ vācam uvāca |",
  "GK19gp12-22u:2122": "[24] uktvā cākhaṇḍa-daṇḍavan-natiṃ kurvati sahasa-smita-pūrvaje tasmin vismita-manasaḥ sarva eva prati parvataṃ tathākurvata |",
  "GK19gp12-22u:2123": "kṛtvā ca śraddhayā baddhāñjaliṣu tadāvaliṣu sarva-sukha-vardhanaḥ sa govardhanaḥ punar uvāca-",
  "GK19gp12-22u:2124": "nānya-devavad asmākaṃ",
  "GK19gp12-22u:2125": "bhedaṃ yuṣmad vicakṣmahe |",
  "GK19gp12-22u:2126": "tat paśyata bhaved dattaṃ",
  "GK19gp12-22u:2127": "pratyakṣaṃ bhuṅkṣmahe vayam ||JGc_1,18.32|| [anuṣṭubh]",
  "GK19gp12-22u:2128": "[25] tad etad uktvā ca-",
  "GK19gp12-22u:2129": "annāny āḍhaka-koṭi-taṇḍula-kṛtāny ādāya tad-vyañjanāny",
  "GK19gp12-22u:2130": "apy eṣa pratikūṭam eka-kavala-prāptānnam ādat tathā |",
  "GK19gp12-22u:2131": "madhyaṃ madhyam anuprakṛṣya tu yathā nīraṃ piban palvalān",
  "GK19gp12-22u:2132": "kuṇḍāny āśu sarāṃsi kiṃ ca sarito ninye kṣayaṃ sarvataḥ ||JGc_1,18.33|| [śārdūla]",
  "GK19gp12-22u:2133": "yadā grāsāya sa karaṃ prasārayati cāgrataḥ |",
  "GK19gp12-22u:2134": "tadā sarve dravanti sma sarvataś caṭakā iva ||JGc_1,18.34|| [anuṣṭubh]",
  "GK19gp12-22u:2135": "madhye-kṛtya vyañjanāny anna-kūṭaṃ",
  "GK19gp12-22u:2136": "grāsaṃ grāsaṃ pāṇinā dakṣiṇena |",
  "GK19gp12-22u:2137": "tarjanyāsāv uddiśan vāmayā taṃ",
  "GK19gp12-22u:2138": "śakraṃ lolat-prānta-gatyā jahāsa ||JGc_1,18.35|| [śālinī]",
  "GK19gp12-22u:2139": "doṣṇas tasyāśv atiparimiti-grāsa-hetoḥ prasāre",
  "GK19gp12-22u:2140": "cākuñce ca sthagita-haritaḥ prāpta-tat-tad-gatīnām |",
  "GK19gp12-22u:2141": "akṣṇām āsīd vraja-kula-bhuvāṃ citra-vṛnde' pi citraṃ",
  "GK19gp12-22u:2142": "yat kvāpy ekaṃ na kila gaṇitaṃ siktham ekaṃ sthitaṃ na ||JGc_1,18.36|| [mandākrāntā]",
  "GK19gp12-22u:2143": "atarītṛṇyata grāsān bhūbhṛd-bhūbhṛd yathā yathā |",
  "GK19gp12-22u:2144": "acalīklpyatāpy uccair māṃsalāya tathā tathā ||JGc_1,18.37|| [anuṣṭubh]",
  "GK19gp12-22u:2145": "tatra ca-",
  "GK19gp12-22u:2146": "bālā bhītiṃ yauvanonmatta-cittā",
  "GK19gp12-22u:2147": "hāsaṃ vṛddhāś citram arhās tu bhaktim |",
  "GK19gp12-22u:2148": "yātā ye ye teṣu sarveṣu devaḥ",
  "GK19gp12-22u:2149": "śuddhāṃ tuṣṭiṃ kautukitvād babhāja ||JGc_1,18.38|| [śālinī]",
  "GK19gp12-22u:2150": "dūrād dūrāt pūram ādāya vārāṃ",
  "GK19gp12-22u:2151": "vaktraṃ śaśvat kṣālayann adridevaḥ |",
  "GK19gp12-22u:2152": "ṣṭhīvann uccaiḥ pṛṣṭha-deśe samantād",
  "GK19gp12-22u:2153": "vṛṣṭiṃ kurvan śampa-sṛṣṭiṃ cakāra ||JGc_1,18.39|| [śālinī]",
  "GK19gp12-22u:2154": "gaṇḍūṣāṇām antare vaṃśa-daṇḍair",
  "GK19gp12-22u:2155": "dantāntargāny anna-piṇḍāni kuñcan |",
  "GK19gp12-22u:2156": "udyan-mūrtis tatra śailādhidevaḥ",
  "GK19gp12-22u:2157": "pūrtiṃ kurvan prāṇa-bhājāṃ sasarja ||JGc_1,18.40|| [śālinī]",
  "GK19gp12-22u:2158": "tāmbūlānāṃ vīṭikāḥ koṭi-kharvaṃ",
  "GK19gp12-22u:2159": "kūṭī-kurvaṃś carvayan garva-phullaḥ |",
  "GK19gp12-22u:2160": "prānta-cchāyā-maṇḍalaś caṇḍa-raśmiḥ",
  "GK19gp12-22u:2161": "prātar yadvat tadvad āsyaṃ cakāra ||JGc_1,18.41|| [śālinī]",
  "GK19gp12-22u:2162": "jātaṃ nīrājanasya kṣaṇam anu nikhilā moham āpur yad etat",
  "GK19gp12-22u:2163": "tasmin drāghīyasi syāt katham iti vividhād dhvasta-cittā vicārāt |",
  "GK19gp12-22u:2164": "kṛṣṇas tv alpaṃ vihasya pratividhim akarot kalpitād yantra-bhedād",
  "GK19gp12-22u:2165": "yasmin dīpāḥ sahasraṃ talam upari ca te cālyamānā virejuḥ ||JGc_1,18.42|| [śārdūla]",
  "GK19gp12-22u:2166": "[26] atha sarvam icchan anvicchan pratīcchann api girir ayam aho giriṃ karotīti nidhyāya,",
  "GK19gp12-22u:2167": "mūrdhani baddhāñjalitayā sarvasminn apy ūrdhvaṃ sthitavati,",
  "GK19gp12-22u:2168": "sarvato' pi varān varān viracayyātarkitam antarhite parama-hite tasminn,",
  "GK19gp12-22u:2169": "akhaṇḍa-daṇḍavat-praṇāma-pūrvam atra dvitra-kṣaṇaṃ citram iva sarva evāsīt |",
  "GK19gp12-22u:2170": "[27] avahite ca bahir-arthe śrī-harir asau sarvān parvata-parvāgatān praty uvāca-",
  "GK19gp12-22u:2171": "aho kalayatācalaḥ karuṇayātma-rūpaṃ mahad",
  "GK19gp12-22u:2172": "vahat-prakaṭatāṃ bhajann akhilam eva bhuṅkte sma saḥ |",
  "GK19gp12-22u:2173": "anādara-kṛtāmayaṃ dalayiteti sambhāvyate",
  "GK19gp12-22u:2174": "purandara-bali-grahād atibalī tathā tarkyate ||JGc_1,18.43|| [śikhariṇī]",
  "GK19gp12-22u:2175": "[28] tataś ca sarvo' pi visrabdhaḥ parama-prema-bhājana-go-sabhājanam ārabdhavān | yat khalu-",
  "GK19gp12-22u:2176": "gobhir gopā mithaḥ syuḥ pratipada-dayitās tatra nanda-vrajasthās",
  "GK19gp12-22u:2177": "tatra śrī-nanda-rājaḥ svayam ayam upamā tatra tatrāsya putraḥ |",
  "GK19gp12-22u:2178": "yady evaṃ tarhi govardhana-mahasi tad-abhyarcane te gavādyāḥ",
  "GK19gp12-22u:2179": "kiṃ varṇyāḥ kintu nirvarṇanam anu paramaṃ jñeya-bhāvaṃ prayānti ||JGc_1,18.44|| [sragdharā]",
  "GK19gp12-22u:2180": "tathā ca,",
  "GK19gp12-22u:2181": "labdhārcāś cāru-veśaiḥ śavalita-vapuṣaḥ prāpta-bhogāvalīkā",
  "GK19gp12-22u:2182": "vatsaiḥ pṛktāḥ pramodaṃ pṛthutaram abhajan dhenavaḥ satyam eva |",
  "GK19gp12-22u:2183": "kintu śrī-kṛṣṇa-dṛṣṭi-pramada-valayitā yarhi tarhy eva no cet",
  "GK19gp12-22u:2184": "kecid yadvad bhajante madhura-vidhurataḥ saṃskṛtaṃ ṣāḍavādi ||JGc_1,18.45||[sragdharā]",
  "GK19gp12-22u:2185": "[29] tad-dṛṣṭi-puṣṭīkṛtās tu-",
  "GK19gp12-22u:2186": "svarṇa-nirmita-viṣāṇa-surūpā",
  "GK19gp12-22u:2187": "rūpya-saṃvṛta-khurā dhṛta-hārāḥ |",
  "GK19gp12-22u:2188": "kiṅkiṇi-prakara-jhaṅkṛti-yuktā",
  "GK19gp12-22u:2189": "naicikī-nicitayo rucim āñcan ||JGc_1,18.46|| [svāgatā]",
  "GK19gp12-22u:2190": "[30] tatra gopāḥ śrī-gopālādi-gopāla-satkṛti-camatkṛtim adhigamya,",
  "GK19gp12-22u:2191": "vidhim anugamya,",
  "GK19gp12-22u:2192": "citrakāṅga-nibha-citrātiramya-vastrāvṛtāṅgatayā tarṇakam ākramya,",
  "GK19gp12-22u:2193": "kautukato gāḥ sambhramya,",
  "GK19gp12-22u:2194": "taj-jāta-hāsa-kolāhalād viramya,",
  "GK19gp12-22u:2195": "grāsa-viśrāṇanena tā viśramya,",
  "GK19gp12-22u:2196": "parikramya,",
  "GK19gp12-22u:2197": "praṇamya,",
  "GK19gp12-22u:2198": "cācaryaṃ vāryam ācarya,",
  "GK19gp12-22u:2199": "vitāna-vitānenāgniṃ paricarya,",
  "GK19gp12-22u:2200": "pradakṣiṇāvartatayā vartamānaṃ ca taṃ pradakṣiṇaṃ viracayya,",
  "GK19gp12-22u:2201": "bhūṣaṇa-nivaha-mahitānāṃ purohitādīnāṃ pūjanam api pūrayāmāsuḥ |",
  "GK19gp12-22u:2202": "[31] tatra śrī-gopāla-pūjā, yathā-",
  "GK19gp12-22u:2203": "snānīyāṃśuka-citrakādi-surabhi-srak-kuṇḍalādyaṃ yadā-",
  "GK19gp12-22u:2204": "ścaryaṃ tatra muhuś ca toṣa-rahitās tat-tat-parīvartataḥ |",
  "GK19gp12-22u:2205": "tad govardhana-pūjanāṅga-paśupābhyarcānu kṛṣṇārcane",
  "GK19gp12-22u:2206": "tātāmbādi-tadīya-bāndhava-janā nāntaṃ cirād aiyaruḥ ||JGc_1,18.47|| [śārdūla]",
  "GK19gp12-22u:2207": "yathā kṛṣṇas tathā rāmo rāmo yadvat tathā sa ca |",
  "GK19gp12-22u:2208": "vrajeśayor nātra bhedas tan-mitreṣv api tad-dṛśoḥ ||JGc_1,18.48|| [anuṣṭubh]",
  "GK19gp12-22u:2209": "[32] go-sambhramaṇaṃ, yathā-",
  "GK19gp12-22u:2210": "yadā mudā yāti hariḥ parokṣatāṃ",
  "GK19gp12-22u:2211": "gavāṃ, tadā tā nija-vatsa-kṛṣṭitaḥ |",
  "GK19gp12-22u:2212": "vyagrībhavanti sma yadā samakṣatāṃ",
  "GK19gp12-22u:2213": "yāty eṣa yānti sma tadā tad-ātmatām ||JGc_1,18.49|| [upajāti 12]",
  "GK19gp12-22u:2214": "[33] hāsa-kolāhalo, yathā-",
  "GK19gp12-22u:2215": "ākṛṣṭe vatsa-vṛnde kila-kilita-ravair mātaro rambhamāṇā",
  "GK19gp12-22u:2216": "dantair ākarṣakāṃs tān vyathayitum abhito dhāvanārtā yadā syuḥ |",
  "GK19gp12-22u:2217": "hāsaṃ kolāhalāḍhyaṃ kalayati nikhile tarhi kṛṣṇānanābjaṃ",
  "GK19gp12-22u:2218": "jīyād udbhāsa-hāsa-drava-madhu parito mādanaṃ yad vavarṣa ||JGc_1,18.50|| [śārdūla]",
  "GK19gp12-22u:2219": "[34] go-grāsa-viśrāṇanaṃ, yathā-",
  "GK19gp12-22u:2220": "gopā ūcuḥ kṛṣṇa go-grāsam etaṃ",
  "GK19gp12-22u:2221": "hastāmbhoja-spṛṣṭam īṣat kuruṣva |",
  "GK19gp12-22u:2222": "tat saugandhya-prāpta-sandhānam enaṃ",
  "GK19gp12-22u:2223": "gāvaḥ suṣṭhu prītitaḥ svādayante ||JGc_1,18.51|| [śālinī]",
  "GK19gp12-22u:2224": "[35] go-viśramaṇaṃ, yathā-",
  "GK19gp12-22u:2225": "govardhanācala-mahasy ayutādi-yūtha",
  "GK19gp12-22u:2226": "go-rodhanāya paśupā nahi tatra śekuḥ |",
  "GK19gp12-22u:2227": "phutkāra-keli-kalayā muralī murārer",
  "GK19gp12-22u:2228": "āsīd alaṃ yad asakau guṇa-koṭi-kalpā ||JGc_1,18.52|| [vasantatilakā]",
  "GK19gp12-22u:2229": "[36] go-parikramaṇas tu śrī-kṛṣṇenettham ādiṣṭam-",
  "GK19gp12-22u:2230": "na bhavati bata bahulānām atibahulānāṃ parikramaḥ sadyaḥ |",
  "GK19gp12-22u:2231": "ity ekasyā vyakteḥ kriyatāṃ yasmād aśeṣagā jātiḥ ||JGc_1,18.53|| [gīti]",
  "GK19gp12-22u:2232": "tatra pradakṣiṇī-kāryam ekaṃ vṛddhaṃ gavaurasam |",
  "GK19gp12-22u:2233": "mūlārādhanataḥ sarvārādhanaṃ vibudhair matam ||JGc_1,18.54|| [anuṣṭubh]",
  "GK19gp12-22u:2234": "[37] goṣu praṇāmātmikā bhaktis tu teṣāṃ varṇanāya nābhyarṇatām anveti, yataḥ-",
  "GK19gp12-22u:2235": "bhaktaḥ svabhāvāt kila gopa-lokaḥ",
  "GK19gp12-22u:2236": "śrī-nanda-lokas tu tato' pi goṣu |",
  "GK19gp12-22u:2237": "asyātha govardhana-yajña-yoge",
  "GK19gp12-22u:2238": "yogeśa-durgā-namanākhya-bhaktiḥ ||JGc_1,18.55|| [indravajrā]",
  "GK19gp12-22u:2239": "[38] ācārya-varaṇa-lakṣaṇam api vilakṣaṇam eva tatra | yataḥ-",
  "GK19gp12-22u:2240": "svayam āvriyatācāryas tatra nādyavad arthitaḥ |",
  "GK19gp12-22u:2241": "yatra suṣṭhu sitaṃ yaṣṭuś cittaṃ tatraiva tasya ca ||JGc_1,18.56|| [anuṣṭubh]",
  "GK19gp12-22u:2242": "[39] home ca-",
  "GK19gp12-22u:2243": "govardhana-mahā-yajñe hutabhug-vyājatas tadā |",
  "GK19gp12-22u:2244": "hareḥ pratāpa evendhāñcakre śakra-pratāpanaḥ ||",
  "GK19gp12-22u:2245": "JGc_1,18.57||",
  "GK19gp12-22u:2246": "yadāgnir dakṣiṇāvarto yajñe jajñe tadā janaḥ |",
  "GK19gp12-22u:2247": "sarvaś ca dakṣiṇāvarta-parīvartam avartata ||JGc_1,18.58|| [anuṣṭubh]",
  "GK19gp12-22u:2248": "kṛte satre vastraṃ tilakam atha carcām avayava-",
  "GK19gp12-22u:2249": "prakārālaṅkāraṃ sakalam idam apy uttamatamam |",
  "GK19gp12-22u:2250": "dvijebhyaḥ prāyacchal laṣita-laṣitaṃ śaśvad anugān",
  "GK19gp12-22u:2251": "mudāvādīd yasmin dada dada damātraṃ vrajapatiḥ ||JGc_1,18.59|| [śikhariṇī]",
  "GK19gp12-22u:2252": "divya-dātavya-sambhāre vraja-rājena yojite |",
  "GK19gp12-22u:2253": "parīkṣakās tatra paraṃ tat-parīkṣakatāṃ yayuḥ ||JGc_1,18.60|| [anuṣṭubh]",
  "GK19gp12-22u:2254": "[40] yad anu sarve' pi prāṇinaḥ prīṇate sma | tathā hi vandi-jana-vandanam,",
  "GK19gp12-22u:2255": "arthena goduhān nandād arthena ca sadārthinām |",
  "GK19gp12-22u:2256": "vadānyaś ca vadānyaś ca vadānyaḥ ko bhaved ataḥ? ||JGc_1,18.61|| [anuṣṭubh]",
  "GK19gp12-22u:2257": "[41] kintv ayam atrātiśayaḥ-",
  "GK19gp12-22u:2258": "annāt pūrtir abhūd galāvadhi nṛṇāṃ govardhanādrer makhe",
  "GK19gp12-22u:2259": "sarva-prāṇa-bhṛtāṃ tathāpi hṛdayaṃ nāpūri tatrāṇv api |",
  "GK19gp12-22u:2260": "yasmin snigdham abhūd aśeṣa-diviṣad-vṛndaṃ yadapy atra bhoḥ",
  "GK19gp12-22u:2261": "paśyāścaryam athāpi hanta gatavān saṅkrandanaḥ śuṣkatām ||JGc_1,18.62|| [śārdūla]",
  "GK19gp12-22u:2262_0": "[42] atha tad evaṃ vipratrākṛta-satrādikaḥ purohita-hita-sahitaḥ śrī-vraja-yuva-rāja-mahitaḥ",
  "GK19gp12-22u:2262_1": "sa khalu vijñānāṃ samājaḥ puraskṛta-vraja-rājas tad-yajñāvaśiṣṭaṃ param aviśiṣṭam annam upabhujya,",
  "GK19gp12-22u:2263": "veśa-viśeṣaṃ saṃyujya,",
  "GK19gp12-22u:2264": "gīta-nibaddhaṃ sa-śraddhatayā hari-caritaṃ prati rasan hasan,",
  "GK19gp12-22u:2265": "viśvasan,",
  "GK19gp12-22u:2266": "lasan,",
  "GK19gp12-22u:2267": "parito govardhanaṃ paricakrāma |",
  "GK19gp12-22u:2268": "[43] yathā ca prathā śrī-viṣṇu-purāṇe [5.10.45]-",
  "GK19gp12-22u:2269": "dvijāṃś ca bhojayāmāsuḥ śataśo' tha sahasraśaḥ |",
  "GK19gp12-22u:2270": "gāvaḥ śailaṃ tataś cakrur arcitās tāḥ pradakṣiṇam ||",
  "GK19gp12-22u:2271": "[44] tatra pūrvāparībhāvo, yathā--",
  "GK19gp12-22u:2272": "dhenavo hari-balādayo dvijāḥ",
  "GK19gp12-22u:2273": "svāminaḥ parijanā guru-striyaḥ |",
  "GK19gp12-22u:2274": "nūtna-yauvata-śatāni dāsikāḥ",
  "GK19gp12-22u:2275": "śreṇi-mukhya-janatāś ca cakramuḥ ||JGc_1,18.63|| [rathoddhatā]",
  "GK19gp12-22u:2276": "ākraṣṭuṃ pratidiśam atra netra-mīnān",
  "GK19gp12-22u:2277": "vādyādi-prakaṭana-dhīvarā naṭādyāḥ |",
  "GK19gp12-22u:2278": "kṛṣṇasya prathita-guṇāli-gīta-jālaṃ",
  "GK19gp12-22u:2279": "tanvānāḥ punar iha dhīvaratvam āpuḥ ||JGc_1,18.64|| [praharṣiṇī]",
  "GK19gp12-22u:2280": "[45] tatra gopāṅganānāṃ gānaṃ ca,",
  "GK19gp12-22u:2281": "yathā-- yatra praśnamayam ardham ekasyās taduttaram ayaṃ tu bahūnām-",
  "GK19gp12-22u:2282": "giri-pūjeyaṃ vihitaṃ kena? araci śakra-padam abhayaṃ yena |",
  "GK19gp12-22u:2283": "giri-pūjeyaṃ vihitaṃ kena? pūtanikā sā nihatā yena ||",
  "GK19gp12-22u:2284": "giri-pūjeyaṃ vihitaṃ kena? tṛṇāvarta-tanu-dalanaṃ yena |",
  "GK19gp12-22u:2285": "giri-pūjeyaṃ vihitaṃ kena? yamalārjuna-tarum udakali yena ||",
  "GK19gp12-22u:2286": "giri-pūjeyaṃ vihitaṃ kena? vatsa-bakāsura-hananaṃ yena |",
  "GK19gp12-22u:2287": "giri-pūjeyaṃ vihitaṃ kena? vyomāghāsura-maraṇaṃ yena ||",
  "GK19gp12-22u:2288": "giri-pūjeyaṃ vihitaṃ kena? kāliya-damanaṃ kalitaṃ yena |",
  "GK19gp12-22u:2289": "giri-pūjeyaṃ vihitaṃ kena? khara-pralambaka-śamanaṃ yena ||",
  "GK19gp12-22u:2290": "giri-pūjeyaṃ vihitaṃ kena? dava-yugmaṃ paripītaṃ yena |",
  "GK19gp12-22u:2291": "giri-pūjeyaṃ vihitaṃ kena? trasyati kaṃsaḥ satataṃ yena ||iti|| [||JGc_1,18.65||]",
  "GK19gp12-22u:2292": "[mātrāsamaka x15]",
  "GK19gp12-22u:2293": "kintu-",
  "GK19gp12-22u:2294": "tadaiva guṇināṃ guṇā vividha-kautukāny apy aho,",
  "GK19gp12-22u:2295": "mano-haraṇam āvahan vraja-nivāsināṃ sarvataḥ |",
  "GK19gp12-22u:2296": "yadāgharipu-vaṃśikākala-tuṣāra-kānti-tviṣā",
  "GK19gp12-22u:2297": "jaḍīkṛta-śarīratā bhavati taṃ tu kālaṃ vinā [||JGc_1,18.66||] [śikhariṇī]",
  "GK19gp12-22u:2298": "agre kāñcana-ratna-śṛṅga-valitā dhenv-ādikāḥ sarvatas",
  "GK19gp12-22u:2299": "tāsāṃ gopa-tatīr vidhāya sakhibhiḥ sārdhaṃ hariḥ sāgrajaḥ |",
  "GK19gp12-22u:2300": "dīvyad-divya-suvarṇa-varṇa-vasanād udgacchad-aṅga-prabhaḥ",
  "GK19gp12-22u:2301": "kanyā-kuṅkuma-yuk-karāṅka-vilasat-pṛṣṭhaḥ sphurad-veṣavān ||JGc_1,18.67|| [śārdūla]",
  "GK19gp12-22u:2302": "sad-gandhāruṇa-cūrṇa-rocana-tanur yaṣṭiṃ nabhasy utkṣipan",
  "GK19gp12-22u:2303": "gṛhṇaṃś ca pratikūla-gāmi-dhavalā vidrutya saṅkocayan |",
  "GK19gp12-22u:2304": "hāsaṃ krīḍanakaṃ mithaḥ karayutiṃ saṃvāditāṃ vāditāṃ",
  "GK19gp12-22u:2305": "kurvan vādita-valgu-veṇu-paritaś cakrāma govardhanam ||JGc_1,18.68|| [śārdūla]",
  "GK19gp12-22u:2306": "[yugmakam]",
  "GK19gp12-22u:2307": "yadā harir yatra gatiṃ vilāsataś",
  "GK19gp12-22u:2308": "cakāra mandaṃ laghu vā yadṛcchayā |",
  "GK19gp12-22u:2309": "tadā dṛśaḥ sarva-janasya tāṃ daśāṃ",
  "GK19gp12-22u:2310": "tatrāyayuḥ sūtra-niyantritā iva ||JGc_1,18.69|| [upajāti 12]",
  "GK19gp12-22u:2311_0": "[46] tad evaṃ bahula-kutūhalataś cālaṃ cālam amī gopa-grāmaṇyas tad eva ramyaṃ yajña-dhāma",
  "GK19gp12-22u:2311_1": "samāgamya paramānandād vāṇinī-prabhṛti-kṛta-nṛtya-vādya-gīta-grāmiṇīṃ yāminīṃ viśrāmyanti sma |",
  "GK19gp12-22u:2312": "prātaś ca dvitīyāyām ahimakara-kanyāyā mahima-śravaṇataḥ praṇatatayā tasyāṃ snānam ācarya nikāyyam evāgacchanti sma |",
  "GK19gp12-22u:2313_0": "[47] tasyāṃ ca bhrātṛ-dvitīyāyāṃ bhrātṛbhiḥ praśastena bhaginī-hastena bhoktavyam",
  "GK19gp12-22u:2313_1": "iti parama-dhanyābhir upanandādi-kanyābhir mitho milantībhir nimantritau praṇaya-yantritau",
  "GK19gp12-22u:2313_2": "tatra sa-tṛṣṇau ca rāma-kṛṣṇau sahacara-nikareṇa saha bhojana-kareṇa saha maham arocayatām |",
  "GK19gp12-22u:2314": "[48] tad evaṃ vṛtte vṛtte,",
  "GK19gp12-22u:2315": "kṛṣṇasya samunnaddhatā-bandhayā kuhanayā mad-yajña-pratyūhanam idam ity ūhamānaḥ śakras tu vakra-bhāva-cakratayā cukrodha |",
  "GK19gp12-22u:2316": "[49] kṛṣṇena tasya yā gūḍhāpi khaṭvārūḍhatā tarkitā,",
  "GK19gp12-22u:2317_0": "sā katham anyathā samparkitayā varteteti vyaktīkartum iva matsaratas tat-sahita-viśva-mahita-śrīman-nandādi-nindā-pūrvakaṃ",
  "GK19gp12-22u:2317_1": "saṃvartaka-meghān vraja-vighātāya pravartayāmāsa | tataś ca-",
  "GK19gp12-22u:2318": "kauveryāṃ pūrvam āsīt kim api hima-marut kālimā meghaleśaḥ",
  "GK19gp12-22u:2319": "śampā-nirghoṣa-vīpsā-spṛg iti paśu-kule goṣṭham evāśu nīte |",
  "GK19gp12-22u:2320": "gopādyā durnimitta-prakara-kalanayā kṛṣṇam āvṛtya vṛttās",
  "GK19gp12-22u:2321": "tan-nirdeśāt tam ādriṃ sapadi parigatās tasthur ūrdhvaṃ nirīkṣya ||JGc_1,18.70||[sragdharā]",
  "GK19gp12-22u:2322": "[50] nirdeśā, yathā--",
  "GK19gp12-22u:2323": "indro yadi mahā-vṛṣṭiṃ naṣṭa-sṛṣṭiṃ taniṣyati |",
  "GK19gp12-22u:2324": "tad-aṅgīkāri-girirāṭ kṛpāṃ sāṅgīkariṣyati ||JGc_1,18.71|| [anuṣṭubh]",
  "GK19gp12-22u:2325": "[51] upatyakām upetya,",
  "GK19gp12-22u:2326": "taṃ vighnaṃ nighnaṃ kartum ādrim upaghnaṃ kṛtvā kṛtādhiṣṭhāne tu goṣṭhe goṣṭhendra-tanaye ca samayaṃ pratipālayati-",
  "GK19gp12-22u:2327": "ghaḍad-ghaḍad iti dhvana-daghana-ghaṭābhisaṅghaṭṭanaiḥ",
  "GK19gp12-22u:2328": "kaṭhora-kuṭha-kuṭṭakaiḥ kuṭila-vāyubhiḥ kuṇṭhite |",
  "GK19gp12-22u:2329": "prakoṣṭha-kuṭa-kuṭṭimā-vaṭa-taṭādi-maty ujjhite",
  "GK19gp12-22u:2330": "jane prakaṭam āṭa sā prathita-dhṛṣṭi-vṛṣṭi-prathā ||JGc_1,18.72|| [pṛthvī]",
  "GK19gp12-22u:2331": "dhārāḥ śakra-dhanur vimukta-śaratāṃ tanvanti varṣopalā",
  "GK19gp12-22u:2332": "vajratvaṃ bata vajra-pāta-nicayāḥ sūrya-prapāta-bhramam |",
  "GK19gp12-22u:2333": "itthaṃ duḥkhitayā hariṃ gatim ite goṣṭhe sa govardhanaṃ",
  "GK19gp12-22u:2334": "haste' dhatta yathā na kena ca tadā śaktaṃ darāpy ūhitum ||JGc_1,18.73|| [śārdūla]",
  "GK19gp12-22u:2335": "[52] tad evaṃ meghaṅkare purandare niviḍīṣa-varṣādinā bhayaṅkare cārtiṅkare ca jāte kṣemaṅkaraḥ sa murāriḥ purā hy evaṃ parāmamarśa-",
  "GK19gp12-22u:2336": "indraḥ svairābhimānī mayi mad-anugate cāvamānī tataś ca",
  "GK19gp12-22u:2337": "svāntān medūra-mānī tad amum anu mayā māna-bhaṅga-prasaktaḥ |",
  "GK19gp12-22u:2338": "goṣṭhaṃ mad-gaty-aśeṣaṃ mama mad-anugatasyāpi mud-bhṛd-viśeṣaṃ",
  "GK19gp12-22u:2339": "mac-citte sāvaśeṣaṃ tad idam atha mayā prāṇa-sāmyena dhāryam ||JGc_1,18.74|| iti |",
  "GK19gp12-22u:2340": "[sragdharā]",
  "GK19gp12-22u:2341": "samajani halinā na harer giri-dhṛti-sambhrama-vaśena saṃvādaḥ |",
  "GK19gp12-22u:2342": "tad api paraspara-hārdā- jñānaṃ tasminn ajījanat tam iva ||JGc_1,18.75|| [gīti]",
  "GK19gp12-22u:2343": "[53] taṃ nagam unnayamānaś cāsau romāñcataḥ sūci-nicaya-nicita-sarvāvayavān iva nicāyann,",
  "GK19gp12-22u:2344": "amūla-bhīru-māthurābhīra-jāti-jātīya-gambhīra-madhura-svara-vikasvara-dūra-bhū-vibhūti-hūtibhir ūrjita-garjitādi-garvaṃ sarvaṃ kharvaṃ vidhāya priyaṅkaratayā vyaktam uktavān-",
  "GK19gp12-22u:2345": "[54] yatra khalu muhur api he-śabdaḥ plutatāpluta evāsīt |",
  "GK19gp12-22u:2346": "tathā hi-amba he, mā vilambasva |",
  "GK19gp12-22u:2347": "tāta he, atraiva yūyam āyāta |",
  "GK19gp12-22u:2348": "ārya he, sarvān ādāyāgaccha iti prabhṛti |",
  "GK19gp12-22u:2349": "[55] tad evaṃ balarāmeṇa balenāntikam ānīteṣu teṣu punar ūcivān-",
  "GK19gp12-22u:2350": "pitar na kuru sambhramaṃ janani nārtim āvartaya,",
  "GK19gp12-22u:2351": "praśāmya suhṛdāṃ tate mama tu ko' pi nātra śramaḥ |",
  "GK19gp12-22u:2352": "yato giri-varaḥ svayaṃ karuṇayā kare māmake",
  "GK19gp12-22u:2353": "samutpatana-līlayā sa varivarti tūla-prabhaḥ ||JGc_1,18.76|| [pṛthvī]",
  "GK19gp12-22u:2354": "kiṃ ca,",
  "GK19gp12-22u:2355": "bhūbhṛd-garte' py atra niśreṇi-yukte",
  "GK19gp12-22u:2356": "sthānaṃ paśyann asmi pātāla-kalpam |",
  "GK19gp12-22u:2357": "vistīrṇo' bhūd adrir ity antar-ambhaḥ-",
  "GK19gp12-22u:2358": "saṅgātīte no nipatyādi cātra ||JGc_1,18.77|| [śālinī]",
  "GK19gp12-22u:2359": "[56] punaś ca teṣāṃ bhāvāntaraṃ vibhāvya sva-kartṛka-dhāraṇam apy ardham aṅgīkṛtya bhaṇati sma-",
  "GK19gp12-22u:2360": "mātar mantraṇayā mā māṃ nivartayata sattamāḥ |",
  "GK19gp12-22u:2361": "udasto yena tad-dhastād dhvastaḥ syād girirāṭ katham? ||JGc_1,18.78|| [anuṣṭubh]",
  "GK19gp12-22u:2362": "kiṃ ca-",
  "GK19gp12-22u:2363": "mā vilambadhvam atyarthaṃ yuṣmad-duḥkhena kampratām |",
  "GK19gp12-22u:2364": "mayi gacchaty adripatiḥ patitā viśata drutam ||JGc_1,18.79|| [anuṣṭubh]",
  "GK19gp12-22u:2365": "atha paśupa-janas tadīya-hārdād",
  "GK19gp12-22u:2366": "drutam aviśan nikhilas tadādri-garte |",
  "GK19gp12-22u:2367": "nahi śaraṇatayā kadācid enaṃ",
  "GK19gp12-22u:2368": "sa bhajati kintu tad-eka-tarṣi-buddhyā ||JGc_1,18.80|| [puṣpitāgrā]",
  "GK19gp12-22u:2369": "tataś ca-",
  "GK19gp12-22u:2370": "suvinyasta-niḥśreṇi-labdha-praveśaṃ",
  "GK19gp12-22u:2371": "maṇi-śreṇi-vidyotamāna-pradeśam |",
  "GK19gp12-22u:2372": "gṛhasyeva ratnāṅga-bhitti-prakāraṃ",
  "GK19gp12-22u:2373": "tad-ūrdhvaṃ ca tat-tūlya-śobhā-pracāram ||JGc_1,18.81|| [bhujaṅgaprayātā]",
  "GK19gp12-22u:2374": "sukha-sparśa-maṇy-ācita-kṣauṇi-bhāgaṃ",
  "GK19gp12-22u:2375": "samastāvakāśārha-sandhā-vibhāgam |",
  "GK19gp12-22u:2376": "yathāpekṣa-vibhrājita-svaccha-nīraṃ",
  "GK19gp12-22u:2377": "sukhākāri-dharmāñci-nīcaiḥ samīram ||JGc_1,18.82|| [bhujaṅgaprayātā]",
  "GK19gp12-22u:2378": "kare svasya vāme tu vāme vasantaṃ",
  "GK19gp12-22u:2379": "giriṃ līlayāspṛśya santaṃ hasantam |",
  "GK19gp12-22u:2380": "tadīyāntar-udyan-mahā-kuṭṭima-sthaṃ",
  "GK19gp12-22u:2381": "hariṃ hāri-rūpādibhiḥ prāg-avastham ||JGc_1,18.83|| [bhujaṅgaprayātā]",
  "GK19gp12-22u:2382": "dadhad-veṇum ānamra-hasta-pradhānaṃ",
  "GK19gp12-22u:2383": "kadācin mudā sakhyur aṃse dadhānam |",
  "GK19gp12-22u:2384": "dadarśa praharṣaṃ satarṣaṃ sabhītiṃ",
  "GK19gp12-22u:2385": "vrajāvāsi-loko yayau cātirītim ||JGc_1,18.84|| [bhujaṅgaprayātā]",
  "GK19gp12-22u:2386": "govardhanādris tatrāsīd ratna-citraṃ mahā-gṛham |",
  "GK19gp12-22u:2387": "harir yatra harid-ratna-stambhatārambhi-vibhramaḥ ||JGc_1,18.85|| [anuṣṭubh]",
  "GK19gp12-22u:2388": "api ca-",
  "GK19gp12-22u:2389": "vilasati maṇi-daṇḍa-śrīr mukundasya bāhus",
  "GK19gp12-22u:2390": "tad-upari parito' pi cchatra-tulyo girīndraḥ |",
  "GK19gp12-22u:2391": "pratidiśam iha muktā-dāmavad vāri-dhārā",
  "GK19gp12-22u:2392": "vraja-sadana-janānāṃ pratyutābhūd vibhūtiḥ ||JGc_1,18.86|| [mālinī]",
  "GK19gp12-22u:2393": "[57] tataś ca sahasā rohiṇī-sahitā vrajeśa-gṛhiṇī taṃ pārśvayor gṛhītavatī |",
  "GK19gp12-22u:2394": "tad idaṃ varṇibhir nirvarṇya varṇyate sma, yathā-",
  "GK19gp12-22u:2395": "mātṛbhyāṃ pārśva-yugme dhṛta-tanur asakṛn mṛjyamānānanābjaḥ",
  "GK19gp12-22u:2396": "pitrādy-ātmīya-vargaiḥ sa-pulakam abhito vīkṣito' tarkya-karmā |",
  "GK19gp12-22u:2397": "so' yaṃ smerābja-netraṃ kalita-taṭa-kalā-hastakaḥ savya-hasta-",
  "GK19gp12-22u:2398": "nyasta-kṣauṇī-bhṛd uccair jaya-jaya-ninadānvīḍitaḥ krīḍatīva ||JGc_1,18.87|| [sragdharā]",
  "GK19gp12-22u:2399": "govardhana-dharasyāgre vilāsān vyañjato balaḥ |",
  "GK19gp12-22u:2400": "kṛtsnān utsāhayaty eṣa nāṭye vā naṭa-nāyakaḥ ||JGc_1,18.88|| [anuṣṭubh]",
  "GK19gp12-22u:2401": "[58] tad evaṃ sati-",
  "GK19gp12-22u:2402": "mahā-vṛṣṭir garjaḥ khara-hima-pavanaḥ sphūrjathur dhvāntam abdas",
  "GK19gp12-22u:2403": "tathā vajrīty evaṃvidha-vividha-gati-kleśa-hetur bahir yaḥ |",
  "GK19gp12-22u:2404": "tam antar nirvarṣaṃ madhura-nigaditaṃ cāru-vāyuḥ pragītaṃ",
  "GK19gp12-22u:2405": "marīciś citraśrīr ajitagiribhṛd ity āptaśarma vyakārīt ||JGc_1,18.89|| [śobhā]",
  "GK19gp12-22u:2406": "nṛtya-stotra-pragītāny aticaṭula-naṭādy-arthināṃ dāna-caryā",
  "GK19gp12-22u:2407": "varyāṇāṃ svasti-pāṭhaḥ śruti-samaya-vidāṃ krīḍitaṃ bālakānām |",
  "GK19gp12-22u:2408": "garvāt kharvākhilānām iti sakalam abhūd yasya tu prema-jātaṃ",
  "GK19gp12-22u:2409": "sa śrī-govardhanādri-pravara-dhara-karaḥ kaṃ na toṣaṃ pupoṣa? ||JGc_1,18.90||[sragdharā]",
  "GK19gp12-22u:2410": "gurau namrā tulye smita-yug anupālye dhṛta-jalā",
  "GK19gp12-22u:2411": "kvacil līlālolā maghavati tu vakrā bata satī |",
  "GK19gp12-22u:2412": "dhṛtādrer dṛṣṭis tat tad anu guṇam arthaṃ vidadhatī",
  "GK19gp12-22u:2413": "kriyām anyāṃ tasya svam anu punar-uktām akuruta ||JGc_1,18.91|| [śikhariṇī]",
  "GK19gp12-22u:2414": "giridhara-vadanendo raśmi-pīyūṣa-dhārāṃ",
  "GK19gp12-22u:2415": "pibad iha paśu-jātaṃ sapta-rātrin-divāni |",
  "GK19gp12-22u:2416": "kṣudham api sa-tṛṣaṃ tan nāyayau tarhi tasya",
  "GK19gp12-22u:2417": "praṇayi-jana-gaṇānāṃ kiṃ bruve na bruve kim? ||JGc_1,18.92|| [mālinī]",
  "GK19gp12-22u:2418": "śrī-mukhena janatā sudhā-rasair",
  "GK19gp12-22u:2419": "asya bhūdhara-dharasya pūryate |",
  "GK19gp12-22u:2420": "evam apy avayatī tadā prasūs",
  "GK19gp12-22u:2421": "tan muhur bahu-rasair apūrayat ||JGc_1,18.93|| [rathoddhatā]",
  "GK19gp12-22u:2422": "saptāhar-niśa-nirmitā giribhṛtā ye ye vilāsās tadā",
  "GK19gp12-22u:2423": "tān kalpair api saptabhiḥ kathayitā śeṣo' pi nāśeṣataḥ |",
  "GK19gp12-22u:2424": "evaṃ ced vacanair amūṃs tri-caturaiḥ sac-cāturī-varjitais",
  "GK19gp12-22u:2425": "tūrṇaṃ varṇitavān kaviḥ svayam asau durbhūya dodūyate ||JGc_1,18.94|| [śārdūla]",
  "GK19gp12-22u:2426": "[59] tad evam atra prastāve labdhāvasthāne, tatra śakras tu duṣṭa-kramam anuṣṭhitavān-",
  "GK19gp12-22u:2427": "[60] prathamaṃ tāvat prathamānena vātena vātena te pralayaṃ gatā iti sandihya,",
  "GK19gp12-22u:2428": "tadaiva tad-daivata-śatam eva tatra prabhūta-dūtatayā prasthāpitavān |",
  "GK19gp12-22u:2429": "tat tu tasmād atisatvaram āgatvaratayā tad abhīṣṭaṃ pratyācaṣṭa |",
  "GK19gp12-22u:2430": "tataś ca balārātir balāt pravartita-prasāreṇa jalāsāreṇa tad-vilāpanaṃ pratītya ca satyatā-pratipattaye jalada-devān eva tad-vārtāyāṃ vartayāmāsa |",
  "GK19gp12-22u:2431": "vartitāś ca te tad-vīkṣitena pathā pratyāgatya yathā-pūrvaṃ tat pratyāśā-padaṃ pratyākhyāya sthitavantaḥ |",
  "GK19gp12-22u:2432": "tataś ca paramam apūrvaṃ matvā,",
  "GK19gp12-22u:2433": "manasy atīva dhūrvaṇaṃ gatvā,",
  "GK19gp12-22u:2434": "ghanāghana-bṛṃhaṇaḥ sa ghanāghanaḥ sva-vāhanaṃ ghanāghanaṃ krodhād aṅkuśena maṅkṣu jaghāna |",
  "GK19gp12-22u:2435": "hatvā ca kiñcid agrato gatvā satvaram airāvatīya-vahnim ahni cāpahnuta-netra-vīryaṃ vikīrya dūtyāya tad-devatām avatārayāmāsa",
  "GK19gp12-22u:2436": "| sā ca tato nivṛtya pravṛtty-antaraṃ nivedayāmāsa-deva,",
  "GK19gp12-22u:2437": "paramāścarya-caryeyam avadhāryatām,",
  "GK19gp12-22u:2438": "yat khalu sa eva bali-bhojana-valita-balaḥ sann acalaḥ samyag utpatann ivāvalokyate |",
  "GK19gp12-22u:2439": "[61] indra uvāca-dṛśyatāṃ kīdṛśam anantaram antaraṃ jātam?",
  "GK19gp12-22u:2440": "labdha-śokaś ca vraja-lokaḥ kutra vā sa-putraḥ prayātaḥ?",
  "GK19gp12-22u:2441_0": "[62] atha sarve yathājñāpayantīti vidrutya punaḥ saṅgatya saṃhatya pratyabhāṣanta-sarvadaiva",
  "GK19gp12-22u:2441_1": "sarva-daivata-mānya! śatamanyo! manyāmahe te sarve śata-parva-sagarbha-vidyud-vahninā",
  "GK19gp12-22u:2441_2": "pralīnatām eva nītāḥ,",
  "GK19gp12-22u:2442": "yad bahir na hi vilokyante |",
  "GK19gp12-22u:2443": "[63] indra sa-harṣam uvāca-āyuṣmadbhir yuṣmābhir punar api nirūpyatām |",
  "GK19gp12-22u:2444": "[64] atha tathā punaḥ saṅgatya gaty-antaraṃ prathayāmāsuḥ-divīśvara,",
  "GK19gp12-22u:2445": "nādyāpi te naśvaratāṃ prāptāḥ,",
  "GK19gp12-22u:2446": "pratyuta pātālatala iva giri-garta-tale praviśya tad diśantīvānanda-kolāhalaṃ kurvantaḥ pratīyante |",
  "GK19gp12-22u:2447": "acalaś ca svayaṃ balānuja-hasta-nyasta-prāya-grāva-nikāya-maya-kāyatayā pratīyate |",
  "GK19gp12-22u:2448": "[65] indra uvāca-lakṣayāmi |",
  "GK19gp12-22u:2449": "mayā pūrvaṃ chinna-pakṣatir apy asau punaḥ kiṃ sa-pakṣaḥ sampannaḥ,",
  "GK19gp12-22u:2450": "yata eva garvavān sa parvataḥ sarvatas teṣām akṣayāya pakṣapātam ācacāra?",
  "GK19gp12-22u:2451": "bhavatu nāma,",
  "GK19gp12-22u:2452": "tam enaṃ punar nihrādi-hrādinī-vahni-prahāreṇa saṃhāre yojayāmi,",
  "GK19gp12-22u:2453": "yena tadīya-tale valamānatayā labdhāvalepās te' pi tūrṇam eva cūrṇatām āsādayanti iti |",
  "GK19gp12-22u:2454": "[66] tathā ca,",
  "GK19gp12-22u:2455": "tad-vajreṇa biddhaṃ vidhāya praṇidhāna-dvārā tad anyathā praṇidhāya,",
  "GK19gp12-22u:2456": "manasi kopa-prakopam ādhāya,",
  "GK19gp12-22u:2457": "muhur api tad eva sandhāya,",
  "GK19gp12-22u:2458": "vyarthatā-kadarthita-puruṣārthaḥ punar nūtana-dūta-gaṇaṃ prahāpayann āha sma-are,",
  "GK19gp12-22u:2459": "nirūpyatāṃ tirobhūya,",
  "GK19gp12-22u:2460": "bhūyaḥ kiṃ tatra citram iva vartate,",
  "GK19gp12-22u:2461": "yenāśaner api pracāraḥ sva-vyavahārād vyabhicāraṃ sañcacāra |",
  "GK19gp12-22u:2462": "[67] athāmī ca tathāgatya sva-pratyakṣaṃ pratyāyāmāsuḥ-sutrāman,",
  "GK19gp12-22u:2463": "na tatra kutracid api dvi-trāṇy api patrāṇi srastāni dṛśyante,",
  "GK19gp12-22u:2464": "na ca kācit pipīḍikāpi pīḍitā |",
  "GK19gp12-22u:2465": "tad evaṃ yady uparitanaṃ vṛttaṃ parito vṛttaṃ,",
  "GK19gp12-22u:2466": "tadā vilasita-raṅga-taraṅgāṇām antaraṅgānāṃ vārtā tu dūre vartatām |",
  "GK19gp12-22u:2467": "[68] atha taṃ nikhiloccaṃ śiloccayaṃ prati pratihata-nija-ṭaṅkatayā sa-śaṅkaḥ sa vajrapāṇir vismaya-lajjā-bhayāni sajjaṃś ciram eva tuṣṇīmbhūṣṇutayā cintayāmāsa-",
  "GK19gp12-22u:2468": "āṃ, kṛṣṇākāram anu viṣṇur eva tatrāvirbhaviṣṇutām āsasāda |",
  "GK19gp12-22u:2469": "kathaṃ vā sa ca parāt parājiṣṇutām āsīdatu, yaḥ khalv ahāryam api hāryatām āsādayāmāsa |",
  "GK19gp12-22u:2470": "[69] atha tadānīm eva mūḍhaḥ,",
  "GK19gp12-22u:2471": "saṃjñayā śaṅkhacūḍaḥ,",
  "GK19gp12-22u:2472": "kaṃsa-sapakṣaḥ kaścid yakṣaḥ pratikṛṣṭam atitayātihṛṣṭaḥ saṅgamya praṇamya ca provāca-mahendradeva,",
  "GK19gp12-22u:2473": "drumila-dānava-nandana-mahīndra-sadanād bhavat-padāravindaṃ vindamānaḥ so' yam asmi |",
  "GK19gp12-22u:2474": "sa hi parama-hita-sahitatayā dundubhi-sandoha-nirghoṣaṃ pratidiśaṃ joṣayitvā bhavantaṃ prati prīti-pariṇāmaṃ praṇāmaṃ nirdideśa sandideśa ca |",
  "GK19gp12-22u:2475": "tad idaṃ bhavadbhir yad etad anuṣṭhitam, tena parama-tuṣṭim āpannā vayam |",
  "GK19gp12-22u:2476": "yataḥ kṣudratama-nirmita-garva-kirmīrita-mahad-atikramaḥ samastasya ca duḥsahaḥ sampadyate |",
  "GK19gp12-22u:2477": "balād utpatana-līla-pipīlikāvad amūdṛśāṃ tad-diṣṭataḥ prāpta-diṣṭāntatā ca dṛṣṭā |",
  "GK19gp12-22u:2478": "kiṃ ca, kiyad vābhīra-jātīnāṃ yajamānatayā bhavat-prayojanaṃ",
  "GK19gp12-22u:2479": "janitā? vayam eva hi nānā-yajñān anujñāpya bhavatsu santarpaṇam arpayiṣyāmaḥ |",
  "GK19gp12-22u:2480": "[70] atha tad etad avadhārya sa deva-kula-nirdhāryaś camatkāram āsasāda,",
  "GK19gp12-22u:2481": "[71] yatraivaṃ cintām āpa-aho,",
  "GK19gp12-22u:2482": "śakrāśana-vyasanatayā mama buddhir na sadā śuddhim avaruṇaddhi,",
  "GK19gp12-22u:2483": "yato mitrāmitratā vaiparītyaṃ parītya rīty-atikramam āpannavān asmi |",
  "GK19gp12-22u:2484": "tad etac ca, gotrabhid iti sva-nāma-sphurad-upaśruti-phalam iva mama pratibhāti | kiṃ ca,",
  "GK19gp12-22u:2485": "garviṇaḥ suṣṭhu me yuktāpy eṣābhibhava-bhāvanā |",
  "GK19gp12-22u:2486": "ātta-garvo' bhibhūtaḥ syād iti paryāyatā yataḥ ||JGc_1,18.95|| [anuṣṭubh]",
  "GK19gp12-22u:2487": "[72] prakāśas tu sva-dāsān uvāca-bhavatu, nivartantāṃ saṃvarta-vartanā megha-vārtāḥ |",
  "GK19gp12-22u:2488": "avarajanmāyam iti vrajarāja-tanūjaṃ prati titikṣā-bhāja eva vayaṃ śikṣā-mātra-pātratām āsāditavantaḥ,",
  "GK19gp12-22u:2489": "na tu katham apy anyathā-bhāva-bhāvana-vyathām iti |",
  "GK19gp12-22u:2490": "[73] atha yakṣam apy ādidesa,",
  "GK19gp12-22u:2491": "nijaṃ rājānam idaṃ sandiśa-[74] muhuḥ kopito' pi so' pi bhavāṃs tasmād bhayam iva bhāvayan vartata ity avadhārayata eva mamādhikaḥ krodhas tatra vardhate sma |",
  "GK19gp12-22u:2492": "yadi tad api tathyaṃ syāt tadā vayaṃ yāthātathyam eva prathayiṣyāmaḥ:",
  "GK19gp12-22u:2493": "śatamanyoḥ sahasrākṣasya śatakoṭi-hastasya mamāpi kaḥ khalu khalatayānabhīpsitaṃ kurvīta? api ca-",
  "GK19gp12-22u:2494": "tvaṃ puṇya-janasevya-śrīr devānāṃ priyatāṃ gataḥ |",
  "GK19gp12-22u:2495": "so' py agre tvad-vidhānāṃ syād bhojānāṃ gopa-dārakaḥ ||JGc_1,18.96|| [anuṣṭubh]",
  "GK19gp12-22u:2496": "[75] tad etad anubhūya kupūyaḥ khalv asau dūyamāna-hṛdayatayā yakṣaḥ pratasthe,",
  "GK19gp12-22u:2497": "svena cānītaṃ sandeśaṃ pravāhe mūtritam ivātasthe |",
  "GK19gp12-22u:2498": "[76] tad evam apadhvastaṃ-manyaḥ śatamanyuś ca śata-manyutayā vimāna-gatiṃ prati vimāna-gatim āsādya sadyaḥ sānuśayaṃ saṃśayānatayā śayānatayā ca nijāntar-nilayam ayāñcakre |",
  "GK19gp12-22u:2499": "śābdikāṣṭakam anu viśiṣṭatayā ralayor vyatyayam ivāvetya, nirayam eva ca taṃ manyate sma | tathā hi-",
  "GK19gp12-22u:2500": "vikṣeptuṃ vrajam aicchad eṣa pavanair vikṣepam āpa svayaṃ",
  "GK19gp12-22u:2501": "varṣair dharṣayituṃ ca dharṣam agamad bāḍhaṃ viḍaujā hṛdi |",
  "GK19gp12-22u:2502": "vajrais tāḍayituṃ tathāpa śirasi sve vajra-tāḍyātmatāṃ",
  "GK19gp12-22u:2503": "sādhūtpāta-karatvam arjati viparyastā gatir yujyate ||JGc_1,18.97|| [śārdūlavikrīḍitam]",
  "GK19gp12-22u:2504": "[77] tad evaṃ geha-guhām avagāhamāne kauśike-",
  "GK19gp12-22u:2505": "atha dyavi divākaraḥ prakaṭa-bhāvam āṭa drutaṃ",
  "GK19gp12-22u:2506": "diśaḥ sphuraṇam āgaman dharaṇir āpa vartma-prathām |",
  "GK19gp12-22u:2507": "tadā ca nayana-śravaś-caraṇa-saṃhatiḥ prāṇinām",
  "GK19gp12-22u:2508": "idaṃ nija-nijāśraya-trayam anu svavṛttiṃ yayau ||JGc_1,18.98|| [pṛthvī]",
  "GK19gp12-22u:2509": "niryāte megha-jāte harir atha paśupānākhyad uccair amuṣmān",
  "GK19gp12-22u:2510": "niryāta prātta-gṛhyā dara ca dara-matiṃ mā kurudhvaṃ tvaradhvam |",
  "GK19gp12-22u:2511": "yasmin gāmbhīrya-bhāji sphuṭa-vacasi ghanāḥ pūrvam apy asya kāntyā",
  "GK19gp12-22u:2512": "bhūbhṛd-bhūtyā ca dhūtāḥ punar ahaha yayur garja-garvād vidhūtim ||JGc_1,18.99|| [sragdharā]",
  "GK19gp12-22u:2513_0": "[78] atha tadāmreḍita-preritatayā vādita-bahula-kāhalādi-halahalāyamāna-kolāhalam",
  "GK19gp12-22u:2513_1": "ācarya haridāsa-varya-giri-hṛdayāyamāna-kuharāt tat-purata eva nirvrajan sa-go-samaja-vrajajana-samājaḥ",
  "GK19gp12-22u:2513_2": "sa-yaśaḥ-sneha-prasara-deha iva tasya virarāja |",
  "GK19gp12-22u:2514": "gāvas tāvat purastād giri-vara-vivarāc cālyamānāḥ samantād",
  "GK19gp12-22u:2515": "ārād apy antarantar giridhara-vadanaṃ draṣṭum āsan nivṛttaḥ |",
  "GK19gp12-22u:2516": "yāsāṃ niryāpaṇāyāṃ muhur api tad alaṃ lokamānaḥ sa lokaḥ",
  "GK19gp12-22u:2517": "stabdhī-bhāvaṃ prapannaḥ, para-vaśa-daśayā tatra vaiyagryam āpa ||JGc_1,18.100||[sragdharā]",
  "GK19gp12-22u:2518_0": "[79] atha katham api nirgiri-vara-vivaraḥ sarvaḥ parasparam anuyānaṃ parīkṣya nirnimeṣatayā",
  "GK19gp12-22u:2518_1": "śrī-kṛṣṇa-niṣkramaṇaṃ pratīkṣya kṣaṇatas tad api nirīkṣya jīva iva jīvana-nibhaṃ",
  "GK19gp12-22u:2518_2": "tam āsīdan punar atīva mudam avāpa | yataḥ-",
  "GK19gp12-22u:2519": "svabhāvaḥ saundaryaṃ guṇa-garima-bhūmā mṛdulatā-",
  "GK19gp12-22u:2520": "khila-vyāpi-premā giri-dhṛtir api svāvana-kṛte |",
  "GK19gp12-22u:2521": "kramād ete dharmāḥ praṇayam anu sāndrīkṛti-parā",
  "GK19gp12-22u:2522": "yadīyāḥ so' bhyāgān nijadṛśi gires tasya talataḥ ||JGc_1,18.101|| [śikhariṇī]",
  "GK19gp12-22u:2523": "kintu-",
  "GK19gp12-22u:2524": "yadvad utthāpitas tadvat kṛṣṇenādriḥ sa ropitaḥ |",
  "GK19gp12-22u:2525": "dṛṣṭaś ca sarva-lokena prakāras tu na lakṣitaḥ ||JGc_1,18.102|| [anuṣṭubh]",
  "GK19gp12-22u:2526": "[80] darśanād anantaraṃ tu,",
  "GK19gp12-22u:2527": "atiśayitam avega-prema-dhārā-nimagnā",
  "GK19gp12-22u:2528": "vivaśa-paśupa-lokā gotra-gartān milantam |",
  "GK19gp12-22u:2529": "harim abhi parirambhādy-ātma-yogyaṃ dadhānā",
  "GK19gp12-22u:2530": "dadhur anu nija-lābhaṃ vyutkramaṃ ca kramaṃ ca ||JGc_1,18.103|| [mālinī]",
  "GK19gp12-22u:2531": "gopyas tatra tu mānya-bhāva-valitā dadhy-akṣatādi-sphurad",
  "GK19gp12-22u:2532": "bhavya-dravya-sabhājitaṃ viracayāmāsur jita-svarpatim |",
  "GK19gp12-22u:2533": "yadyapy evam athāpi mūrdhni ca karaṃ dhṛtvā tam āśīśiṣan",
  "GK19gp12-22u:2534": "saṃvitte tad idaṃ sa eva ya idaṃ hṛdy anvabhūt karhy api ||JGc_1,18.104|| [śārdūla]",
  "GK19gp12-22u:2535": "[81] śrī-vrajeśvarādīnāṃ milanaṃ tu śrīman-muni-varyeṇaivaṃ varṇyate sma,",
  "GK19gp12-22u:2536": "yatra cedaṃ suṣṭhutaram anuṣṭup-chandasā svalpa-vadyam api padyam amṛta-sambhṛta-kumbhavad akṣaya-rasaṃ prasūte-",
  "GK19gp12-22u:2537": "yaśodā rohiṇī nando rāmaś ca balināṃ varaḥ |",
  "GK19gp12-22u:2538": "kṛṣṇam āliṅgya yuyujur āśiṣaḥ sneha-kātarāḥ ||[BhP 10.25.30] iti |",
  "GK19gp12-22u:2539": "[82] tathā hi,",
  "GK19gp12-22u:2540": "ahaha,",
  "GK19gp12-22u:2541": "nava-navanīta-nīti-sukumārā kumāra-tanur iyam akharva-parvata-bhārataḥ kīdṛg abhavad bhavati bhaviṣyati ca iti sneha-maya-sandeha-rīti-bhītimantas te,",
  "GK19gp12-22u:2542": "tad etat kleśa-kulam asmad-vapur āveśaṃ sandeśatayā prayāsyati ity abhiprayanta iva,",
  "GK19gp12-22u:2543": "tam āśliṣyantas tatrāpy aviśvāsā iva,",
  "GK19gp12-22u:2544": "viśeṣād aśeṣāśiṣaḥ prayuñjānā,",
  "GK19gp12-22u:2545": "nija-vaṃśaṃ yaśasvatādi-yuktaṃ kurvāṇā iva,",
  "GK19gp12-22u:2546": "te tat-tan-nāmnā samāmnātāś ciraṃ bāṣpa-niṣpatti-bhitta-netra-vṛttayaḥ saṃvṛttāḥ |",
  "GK19gp12-22u:2547": "[83] tatra yadyapi yaugapadyatas tūrṇam eva caturṇāṃ milanaṃ samapadyata,",
  "GK19gp12-22u:2548": "tathāpi prema-tāratamyam anukramya kṛṣṇāvadhāna-kramaḥ kramate sma yasmāt tasmād eva tathā śrī-śuka-devaḥ pracakrame yaśodety-ādinā |",
  "GK19gp12-22u:2549": "[84] yatra jñāna-kriyā-śaktibhyāṃ balaṃ valamānasyāpi baladevasya tādṛśī sneha-kātaratā niratā,",
  "GK19gp12-22u:2550": "tatra kimutāparasya |",
  "GK19gp12-22u:2551": "sa khalv apara eveti | tatra ca-",
  "GK19gp12-22u:2552": "mātā sāśru mamārja vaktram abhitas tātaḥ śikhām aspṛśad",
  "GK19gp12-22u:2553": "dvāv apy aṅgakulaṃ nibhālya paritaḥ papracchatuḥ śantamam |",
  "GK19gp12-22u:2554": "mitrādyāḥ samavāhayann avayavān evaṃ vrajasthāḥ pare",
  "GK19gp12-22u:2555": "pretyekānvitam eva sevanam adhuḥ prāṇā hi sarvasya saḥ ||JGc_1,18.105|| [śārdūla]",
  "GK19gp12-22u:2556": "[85] atrāparāpi kautuka-paramparāvadhāryatām |",
  "GK19gp12-22u:2557": "[86] gate ca kaṃsa-pakṣe yakṣe yadā sa khalu vṛddhaśravā vṛddhaśravastvam evātmānaṃ pratimanyate sma,",
  "GK19gp12-22u:2558": "tadā sāvahittham idam utthāpitavān-bho madīya-gaṇāḥ, samavadhīyatām |",
  "GK19gp12-22u:2559_0": "sa khalu dānavārir vārita-mad-udyamatayā vipakṣavad ācarann api vairi-śamanatayā",
  "GK19gp12-22u:2559_1": "mayā sahāyatayā niścitas tat-parīkṣārtham eva ca tathā vibhīṣita ity abhinandanīya",
  "GK19gp12-22u:2559_2": "eva bhavadbhiḥ iti |",
  "GK19gp12-22u:2560": "[87] tataś ca sa-vraja-vrajarāja-nandana-niṣkramādy-anantaram-",
  "GK19gp12-22u:2561": "divi deva-gaṇāḥ sādhyāḥ siddha-gandharva-cāraṇāḥ |",
  "GK19gp12-22u:2562": "tuṣṭuvur mumucus tuṣṭāḥ puṣpa-varṣāṇi sarvataḥ ||",
  "GK19gp12-22u:2563": "JGc_1,18.106||",
  "GK19gp12-22u:2564": "śaṅkha-dundubhayo nedur divi devādi-vāditāḥ |",
  "GK19gp12-22u:2565": "jagur gandharva-patayo yeṣāṃ tumburur āditaḥ ||JGc_1,18.107|| [BhP 10.25.31-32]",
  "GK19gp12-22u:2566": "tadā divi bhuvi sthitair vividha-vādya-gītādibhiḥ",
  "GK19gp12-22u:2567": "kṛta-stavatayā calan-mudita-gopa-vṛndair vṛtaḥ |",
  "GK19gp12-22u:2568": "diviṣṭha-mahilā-jayi-prakaṭa-gīta-gopī-tati-",
  "GK19gp12-22u:2569": "sphurat-parama-sampadaṃ vrajam agād vrajeśātmajaḥ ||JGc_1,18.108|| [pṛthvī]",
  "GK19gp12-22u:2570": "gartaṃ praviṣṭāḥ śakaṭādi-dadhya-",
  "GK19gp12-22u:2571": "kṣatāntimārtha-pracitā yathā te |",
  "GK19gp12-22u:2572": "tathā nivāsaṃ punar āptavantaḥ",
  "GK19gp12-22u:2573": "kiñcic ca nājñāsiṣur artha-nāśam ||JGc_1,18.109|| [upajāti 11]",
  "GK19gp12-22u:2574": "[88] giri-gartān niṣkramaṇe yathoktaṃ śrī-bādarāyaṇinā gopyaś ca sa-sneham apūjayan mudā dadhy-akṣatādibhiḥ [BhP 10.25.29] iti |",
  "GK19gp12-22u:2575": "gopa-rāja tava sūnur īdṛśaḥ",
  "GK19gp12-22u:2576": "śailam apy adhṛtaḥ yaḥ svakān avan |",
  "GK19gp12-22u:2577": "yaś ca śakram api ghātam antarāpy",
  "GK19gp12-22u:2578": "uddhūtaṃ vyadhita dūra-deśataḥ ||JGc_1,18.110|| [indravajrā]",
  "GK19gp12-22u:2579": "dhṛtvā girim asau naikadhuratām āgataḥ param |",
  "GK19gp12-22u:2580": "bhavatāṃ jagatāṃ cāgād api sarva-dhurīṇatām ||JGc_1,18.111|| [anuṣṭubh]",
  "GK19gp12-22u:2581_0": "[89] tad evaṃ kathā-prathana-pūrvakaṃ pūrvavan nija-nija-prayojanāya kṛta-vrajanāyāṃ",
  "GK19gp12-22u:2581_1": "janatāyām anukṛṣṇaṃ raveḥ samastam astaṃ yāvat kṛta-vihārau sūta-kumārau punar api",
  "GK19gp12-22u:2581_2": "rajanī-sabhāyāṃ sabhājitau nanditājitau babhūvatuḥ |",
  "GK19gp12-22u:2582": "[90] tatra prathamataḥ parama-śreyasīṃ tat-preyasīṃ prati snigdhakaṇṭha uvāca-",
  "GK19gp12-22u:2583": "svalpāpi līlā bhavadīyatāṃ gatā",
  "GK19gp12-22u:2584": "vistāram āyāti tathā bakīripoḥ |",
  "GK19gp12-22u:2585": "rādhe vivektuṃ nahi śakyate yathā",
  "GK19gp12-22u:2586": "prathīyasī kā bata kā tanīyasī? ||JGc_1,18.112|| [upajāti 12]",
  "GK19gp12-22u:2587": "[91] tām apy asmākaṃ grantha-lāghavāya saṅkocayatāṃ kaviṣu lāghavam eva paryavasyati |",
  "GK19gp12-22u:2588": "tathāpy akuṇṭha-buddhyā svayam eva sā bahudhā budhyatām |",
  "GK19gp12-22u:2589": "ity uktvā bhrātaram āha sma, ārya kathakācārya bhūyaḥ śrūyatām-",
  "GK19gp12-22u:2590": "paraṃ girer eva satraṃ hariṇā na prakāśitam |",
  "GK19gp12-22u:2591": "kintu śrī-rādhikādīnām ānanendu-rucer api ||",
  "GK19gp12-22u:2592": "JGc_1,18.113||",
  "GK19gp12-22u:2593": "yadā tu makha-sambhāraḥ kṛṣṇena vipulīkṛtaḥ |",
  "GK19gp12-22u:2594": "tadālaṅkāra-sambhāras tābhir apy urarīkṛtaḥ ||",
  "GK19gp12-22u:2595": "JGc_1,18.114||",
  "GK19gp12-22u:2596": "yadā dīpālir ajvāli śikharaṃ śikharaṃ prati |",
  "GK19gp12-22u:2597": "sa cāmūś ca mithas tarhi vyadṛśyantāvṛta-sthalāt ||",
  "GK19gp12-22u:2598": "JGc_1,18.115||",
  "GK19gp12-22u:2599": "yadā pravartitas tasmin bakahantrā girer mahaḥ |",
  "GK19gp12-22u:2600": "prāvarti ca tadā tābhis tad-didṛkṣā-mahā-mahaḥ ||",
  "GK19gp12-22u:2601": "JGc_1,18.116||",
  "GK19gp12-22u:2602": "yadā samuditā jātā mahilā bhūmi-bhṛn makhe |",
  "GK19gp12-22u:2603": "tadā tā muditā jātā hari-darśana-niściteḥ ||",
  "GK19gp12-22u:2604": "JGc_1,18.117||",
  "GK19gp12-22u:2605": "kṛṣṇe saṃlāpam ācerur yadā vividha-subhruvaḥ |",
  "GK19gp12-22u:2606": "tadārha-bodha-sadṛśaṃ dṛśaṃ tāś ca nyayūyujan ||",
  "GK19gp12-22u:2607": "JGc_1,18.118||",
  "GK19gp12-22u:2608": "yadādrir janatā-dṛṣṭiṃ kṛṣṭavān prakaṭī-bhavan |",
  "GK19gp12-22u:2609": "āśādhāma yayuḥ svairaṃ tadāsām akṣi-pakṣiṇaḥ ||",
  "GK19gp12-22u:2610": "JGc_1,18.119||",
  "GK19gp12-22u:2611": "yadā go-pūjanaṃ kartum ārabdhaṃ sarvakais tadā |",
  "GK19gp12-22u:2612": "tābhiḥ pratisva-dhenv-arcā-praśnāspadam akāri saḥ ||",
  "GK19gp12-22u:2613": "JGc_1,18.120||",
  "GK19gp12-22u:2614": "yadā gopāla-pūjāyā maho vyaktam abhūd bahiḥ |",
  "GK19gp12-22u:2615": "tadā mano-mahas tāsāṃ vaktre vaktre vyalokyata ||",
  "GK19gp12-22u:2616": "JGc_1,18.121||",
  "GK19gp12-22u:2617": "gopa-pṛṣṭhaṃ yadā dṛṣṭaṃ kanyāpāṇyaṅkitaṃ puru |",
  "GK19gp12-22u:2618": "tadāsāṃ pāṇayaḥ kṛṣṇaṃ spraṣṭum utkaṇṭhitāṃ gatāḥ ||",
  "GK19gp12-22u:2619": "JGc_1,18.122||",
  "GK19gp12-22u:2620": "homa-kāle yadā kṛṣṇaḥ prāviśad brahma-saṃsadi |",
  "GK19gp12-22u:2621": "hutaṃ bata tadā tābhir mānasaṃ virahānale ||",
  "GK19gp12-22u:2622": "JGc_1,18.123||",
  "GK19gp12-22u:2623": "gireḥ parikrame yarhi vyavadhānaṃ yayau hariḥ |",
  "GK19gp12-22u:2624": "tadā tāṃ vyavadhām eva girīyanti sma tat-priyāḥ ||",
  "GK19gp12-22u:2625": "JGc_1,18.124||",
  "GK19gp12-22u:2626": "yaṣṭiṃ yarhy utkṣipan gṛhṇan kṛṣṇaś cakrāma tarhi tām |",
  "GK19gp12-22u:2627": "dṛṣṭvā dūrād añjanāsrair bhānujā bhānujāyate ||",
  "GK19gp12-22u:2628": "JGc_1,18.125||",
  "GK19gp12-22u:2629": "yadā yadā mitho rūpaṃ draṣṭum āsīd asambhavaḥ |",
  "GK19gp12-22u:2630": "gavānudrava-lakṣyeṇa sa tāsāṃ madhyam adravat ||",
  "GK19gp12-22u:2631": "JGc_1,18.126||",
  "GK19gp12-22u:2632": "dhenv-anudravaṇa-vyājāt spṛśan vavrāja yāṃ hariḥ |",
  "GK19gp12-22u:2633": "cillī-vallī-tāḍyamānas tayā sa stambham īyivān ||",
  "GK19gp12-22u:2634": "JGc_1,18.127||",
  "GK19gp12-22u:2635": "yadā rādhām anu spṛṣṭiṃ dṛṣṭir asya gatā tadā |",
  "GK19gp12-22u:2636": "ayaṃ sarvaṃ visasmāra kintu sasmāra tan-mukham ||",
  "GK19gp12-22u:2637": "JGc_1,18.128||",
  "GK19gp12-22u:2638": "yadā rātrāv abhūd vāsaḥ sarveṣām eka-dhāmani |",
  "GK19gp12-22u:2639": "tac-chabda-mātra-tāt-paryāḥ śrutitāṃ tarhi tāḥ yayuḥ ||",
  "GK19gp12-22u:2640": "JGc_1,18.129||",
  "GK19gp12-22u:2641": "kṛṣṇāyās tu yadā kṛṣṇaś cikrīḍa srotasi svayam |",
  "GK19gp12-22u:2642": "tadāmodiny amūs tasminn akrīḍann atidūrataḥ ||",
  "GK19gp12-22u:2643": "JGc_1,18.130||",
  "GK19gp12-22u:2644": "bhaginīnāṃ gṛhe yarhi bhoktum abhyāyayau hariḥ |",
  "GK19gp12-22u:2645": "sakhya-lakṣyāt tadā tāsāṃ sarvās tatrāpy amūr gatāḥ ||",
  "GK19gp12-22u:2646": "JGc_1,18.131||",
  "GK19gp12-22u:2647": "yathā-pūrvaṃ yadā sarve pratisvaṃ vāsam avrajan |",
  "GK19gp12-22u:2648": "tadā kārā-gṛhe hanta menire tāḥ punar gatim ||",
  "GK19gp12-22u:2649": "JGc_1,18.132||",
  "GK19gp12-22u:2650": "yadā saṃvarta-meghās te prāvartanta tadā tu tāḥ |",
  "GK19gp12-22u:2651": "akāmayanta kṛṣṇāya sva-svaccha-trāyamāṇatām ||",
  "GK19gp12-22u:2652": "JGc_1,18.133||",
  "GK19gp12-22u:2653": "yadā suhṛdbhiś chatrādyair lālitaṃ tam alokayan |",
  "GK19gp12-22u:2654": "svāṅga-bhetrīm amūr vṛṣṭiṃ tadā saudhīm amaṃsata ||",
  "GK19gp12-22u:2655": "JGc_1,18.134||",
  "GK19gp12-22u:2656": "vichinna-prakharāsāra-cchatre tatreha dīvyati |",
  "GK19gp12-22u:2657": "kṛṣṇe svairaṃ gatā dṛṣṭiṃ menire vṛṣṭim āmṛtīm ||",
  "GK19gp12-22u:2658": "JGc_1,18.135||",
  "GK19gp12-22u:2659": "abhi kṛṣṇaṃ yadā sarvaḥ śaila-garte' nvavartata |",
  "GK19gp12-22u:2660": "gṛha-prāpta-nidhīnāṃ vā tadā tāsāṃ sthitir matā ||JGc_1,18.136|| [anuṣṭubh]",
  "GK19gp12-22u:2661": "nimeṣa-rahitās tadā pratinimeṣam āsedire",
  "GK19gp12-22u:2662": "harer mukha-sudhā-rasaṃ rasanayā dṛg-ākārayā |",
  "GK19gp12-22u:2663": "aho rajani-saptakaṃ vraja-cakora-netrāḥ kiyat",
  "GK19gp12-22u:2664": "kutaḥ sukṛtam udgataṃ na iti vismṛtīr avrajan ||JGc_1,18.137|| [pṛthvī]",
  "GK19gp12-22u:2665": "rādhā tatra sukhātisīma-dṛśayā yuktāpi muktāvalī",
  "GK19gp12-22u:2666": "svacche netra-jale tad-īkṣaṇa-bhave koṣṇatvam itthaṃ gatā |",
  "GK19gp12-22u:2667": "hā dhig daiva sadaiva nāsti tava ko' py uccair viveko yataḥ",
  "GK19gp12-22u:2668": "kāntasyāniśa-darśitasya ca cirād adriḥ kare dṛśyate ||JGc_1,18.138|| [śārdūlavikrīḍitam]",
  "GK19gp12-22u:2669": "yadā giri-varaṃ dadhe muraharas tadā locanaṃ",
  "GK19gp12-22u:2670": "nijārthita-vinākṛtām api diśaṃ sa ninye muhuḥ |",
  "GK19gp12-22u:2671": "kadācid iha cet prathāṃ bhajati rādhikāyā mukhaṃ",
  "GK19gp12-22u:2672": "tadā phala-mayaṃ mama śramatamaḥ prasajjed iti ||JGc_1,18.139|| [pṛthvī]",
  "GK19gp12-22u:2673": "ayaṃ girivaraṃ dadhe karuṇayeti kāruṇyavān",
  "GK19gp12-22u:2674": "samastam abhitarkyate tad iha citta-dhairyaṃ bhaja |",
  "GK19gp12-22u:2675": "nirantarita-locana-prabhava-vṛṣṭi-bhītībhavad-",
  "GK19gp12-22u:2676": "vapuś ca tava rakṣitety akṛta bhāvam eṣā tadā ||JGc_1,18.140|| [pṛthvī]",
  "GK19gp12-22u:2677": "girer gartān niṣkrāma-vacanam ākarṇya dayitā",
  "GK19gp12-22u:2678": "murāres taṃ prāṇa-pratimam apahāyāpi nirayuḥ |",
  "GK19gp12-22u:2679": "sa evaṃ taṃ bhāvaṃ bata visṛjatītthaṃ sa tu paraṃ",
  "GK19gp12-22u:2680": "tad āsāṃ viśliṣṭer bharam asahamāno niragamat ||JGc_1,18.141|| [śikhariṇī]",
  "GK19gp12-22u:2681": "kiṃ girer vivarato bahir gataḥ",
  "GK19gp12-22u:2682": "kiṃ sa vā sva-hṛdayād iti sphuṭam |",
  "GK19gp12-22u:2683": "nātiboddhum aśakan hari-priyās",
  "GK19gp12-22u:2684": "tarhi yarhi niragād asau priyaḥ ||JGc_1,18.142|| [rathoddhatā]",
  "GK19gp12-22u:2685": "yad dṛgambu vavṛṣuḥ stana-bhūbhṛd",
  "GK19gp12-22u:2686": "bhūri-bhūmi-valayeṣu mṛgākṣyaḥ |",
  "GK19gp12-22u:2687": "uddhṛta-prathita-bhūbhṛti tasmiṃs",
  "GK19gp12-22u:2688": "tat kim apy akathayan nija-hārdam ||JGc_1,18.143|| [svāgatā]",
  "GK19gp12-22u:2689": "[92] atha samāpanam āha-",
  "GK19gp12-22u:2690": "rādhe parito yāsīd govardhana-dhāriṇas tadā karuṇā |",
  "GK19gp12-22u:2691": "sāsrān nayana-prāntāt prāntāt tvayy eva sā suviśrāntā ||JGc_1,18.144|| [anuṣṭubh]",
  "GK19gp12-22u:2692": "[93] tad etad api kathana-śeṣaṃ samāpya pūrvavad eva sūta-sutayor gatayoḥ sarve' pi yathāsvaṃ prasthitāḥ |",
  "GK19gp12-22u:2693": "iti śrī-śrī-gopāla-campūm anu",
  "GK19gp12-22u:2694": "gotrabhid-garva-khaṇḍana-",
  "GK19gp12-22u:2695": "govardhana-gotra-māna-vardhanam",
  "GK19gp12-22u:2696": "nāmāṣṭādaśaṃ pūraṇam",
  "GK19gp12-22u:2697": "||18 ||",
  "GK19gp12-22u:2698": "*************************************************************",
  "GK19gp12-22u:2699": "(19)",
  "GK19gp12-22u:2700": "athaikonaviṃśapūraṇam",
  "GK19gp12-22u:2701": "jambha-bhedi-surendratā-stambhana-",
  "GK19gp12-22u:2702": "nagendra-dhara-gavendratālambhanam",
  "GK19gp12-22u:2703": "[1] atha prabhāte sabhā-tejasā vibhātayoḥ sūta-jātayor madhukaṇṭha-nāmā kathayāmāsa-",
  "GK19gp12-22u:2704": "[2] tad evaṃ tādṛk-sampadi pratipadi govardhana-samardhanaṃ siddham |",
  "GK19gp12-22u:2705": "tṛtīyām ārabhya navamy-avadhikaṃ ramyaṃ tad-dhāraṇam addhāvadhāryatām |",
  "GK19gp12-22u:2706_0": "[3] atha tādṛśa-daśā-ramyāyāṃ daśamyāṃ śrī-vraja-rāja-samājam anu nimantraṇayā prāmāṇi-kamāṇikya-vraja-janāḥ",
  "GK19gp12-22u:2706_1": "sukha-yojanaṃ bhojanaṃ saṃyujya mukha-vāsanaṃ mukha-vāsam upajyujya vārtāṃ vartayāmāsuḥ |",
  "GK19gp12-22u:2707": "[4] yatra kṣitidhara-dhāraṇa-nidhyānān nirdhārayantaḥ pūtanāvadhādikam etad avadhikam asambhāvitaṃ sambhāvitaṃ cāviśeṣatayā tat-karma-viśeṣatayā gaṇayāmāsuḥ |",
  "GK19gp12-22u:2708": "[5] punaś caivam āhuḥ-",
  "GK19gp12-22u:2709": "vāvahiḥ parvataṃ bālaḥ sāsahir na tu cācaliḥ |",
  "GK19gp12-22u:2710": "bahir eva yathā vṛṣṭiḥ pāpatir na tad-antare ||JGc_1,19.1|| [anuṣṭubh]",
  "GK19gp12-22u:2711": "[6] tad evaṃ parama-prabhāvatā tāvad vismaya-jananī jananītim atikrāmati |",
  "GK19gp12-22u:2712": "tasyām api satyāmatyāsakti-maya-sneha-caya-svabhāvatā mādṛśām anyādṛśām api tasmin niścitā vismitim ātanoti |",
  "GK19gp12-22u:2713": "[7] tasya ca mādṛkṣu visadṛkṣu ca yāsau lakṣyate,",
  "GK19gp12-22u:2714": "sā tu parama-vilakṣaṇatayātīva vailakṣyaṃ lakṣayati | kiṃ ca-",
  "GK19gp12-22u:2715": "pratyekaṃ sve tanūje pravalayati janaḥ svairam evānurāgaṃ",
  "GK19gp12-22u:2716": "sarveṣāṃ nas tadīye sa katham atha kathaṃ śakyate nāpi moktuṃ |",
  "GK19gp12-22u:2717": "sarveṣv apy asya so' yaṃ sphurati sahabhavas tādṛg eva vrajeśa",
  "GK19gp12-22u:2718": "smāraṃ smāraṃ tad etat na katham api manāg uktiyuktī vrajāmaḥ ||JGc_1,19.2|| [sragdharā]",
  "GK19gp12-22u:2719_0": "[8] tad evaṃ pravaṇatayā śravaṇataḥ śrīmān nandaḥ prajātānandaḥ praṇaya-mayatayā",
  "GK19gp12-22u:2719_1": "sammata-samayatayā ca garga-siddhānta-vargam evānugadya niravadya-sauhṛdyatas teṣām",
  "GK19gp12-22u:2719_2": "amandehodbhava-sandehodyamaṃ saṃyamanam anaiṣīt,",
  "GK19gp12-22u:2720": "śrūyatāṃ me vaco gopo vyetu śaṅkā ca vo' rbhake [BhP 10.26.15] ity ādinā | ante coktavān-",
  "GK19gp12-22u:2721": "yad-avadhi mām upadiśya",
  "GK19gp12-22u:2722": "prāsthita gargas tad-avadhi jānāmi |",
  "GK19gp12-22u:2723": "śiśur ayam adbhuta-caryāṃ",
  "GK19gp12-22u:2724": "valayati nārāyaṇī yayā śaktyā ||JGc_1,19.3|| [gīti]",
  "GK19gp12-22u:2725": "[9] tad evaṃ śrīman-nanda-rāja-vākyatas tad-avakalanānanda-bhājas taṃ yadā samasta-janāḥ samasta-janānandana-tan-nandana-vārtayā nandayantaḥ santi sma,",
  "GK19gp12-22u:2726": "tadā nija-vṛndair vṛndārakaiś ca vandyamānatayā nandyamānatayā nandyamānatayā ca vṛndāvana-candraḥ sahasā saha-rāmaḥ samājagāma |",
  "GK19gp12-22u:2727": "[10] samājaś cāyaṃ samam eva taṃ pariveṣa iva paritaś chādayāmāsa,",
  "GK19gp12-22u:2728": "cakora-vāra iva tat-kāntim āsvādayāmāsa,",
  "GK19gp12-22u:2729": "vārāṃ nidhir iva cātmānam ullolatayā sampādayāmāsa |",
  "GK19gp12-22u:2730_0": "[11] tad evaṃ sthite sarvasminn api svasthatayā cāvasthite kṣaṇa-katipaye ca prasthite",
  "GK19gp12-22u:2730_1": "sarva eva te sāmājikāḥ pratisvam amanendirād ātma-mandirād ānīta-prīta-sitāsita-praśasta-vastra-saṅkaraṃ",
  "GK19gp12-22u:2730_2": "sad-alaṅkaraṇādikaṃ taṃ ca tad-bhrātaraṃ tat-pitaraṃ ca pṛthak pṛthag alaṅkāraṃ svīkārayāñcakruḥ |",
  "GK19gp12-22u:2731": "[12] yathaivaṃ bahir ebhir ācaritaṃ,",
  "GK19gp12-22u:2732": "tathāntaḥ-pure sa-rāma-mātṛkāṃ giridharasya mātaram abhi caiṣāṃ mahilābhir viracitam iti nirviśeṣam eva tad ubhayatra parvāsīt |",
  "GK19gp12-22u:2733": "[13] atha sura-pure sureśasya vṛttam anuvṛtyatām |",
  "GK19gp12-22u:2734": "[14] ito gatvā dainyaṃ matvā skhalad-ojā viḍaujāḥ kṣayaṃ gacchann apy asau kṣayam ṛcchann iva sthitavān na tu śacīm acīkamata,",
  "GK19gp12-22u:2735": "na ca nirjara-sadasi nirjagāma |",
  "GK19gp12-22u:2736": "[15] tad evaṃ varṇyamānam avakarṇya vācaspatir vāstoṣpatim anurahasaṃ bhartsayāmāsa,",
  "GK19gp12-22u:2737": "yataḥ sa khalu vibudhānām api vibudhaḥ |",
  "GK19gp12-22u:2738": "[16] bhartsanaṃ, yathā-",
  "GK19gp12-22u:2739": "yasmād abhajasi viṣṇuṃ jiṣṇo tasmād anedhitāse tvam |",
  "GK19gp12-22u:2740": "na vinā candraṃ vindati jīvana-vṛttiṃ vanaspatiḥ ko' pi ||JGc_1,19.4|| [gīti]",
  "GK19gp12-22u:2741": "[17] athavā sahasradṛśam apy aho bhavādṛśam abhibhūya bhṛśī-bhavantī tādṛśī madāndhatā nāsadṛśī, yataḥ sureśo' si |",
  "GK19gp12-22u:2742": "kintv amṛtapatā tava kathaṃ mrtapatā jātā?",
  "GK19gp12-22u:2743": "yatas tyakta-prāṇa-prāyaṇa-kāya-prāyataḥ pramādaḥ so' yam āpatitaḥ |",
  "GK19gp12-22u:2744": "[18] tathā ca smarati-",
  "GK19gp12-22u:2745": "apasnāta iva snāto' py alam aspṛśya eva saḥ |",
  "GK19gp12-22u:2746": "mṛtakaṃ vapur āsajjan yaḥ sadbhyo bhaya-dāyakaḥ ||JGc_1,19.5|| [anuṣṭubh]",
  "GK19gp12-22u:2747": "[19] kiṃ ca-vṛṣāhvaya, tava cedam atyavicārata eva | tathā hi-",
  "GK19gp12-22u:2748": "yad-ālambāj janaḥ prāṇaṃ yasmād rakṣitum icchati |",
  "GK19gp12-22u:2749": "vaiparītyaṃ tayoḥ kurvann anunmatto na kathyate ||JGc_1,19.6|| [anuṣṭubh]",
  "GK19gp12-22u:2750": "[20] indra uvāca-avicāritam evācaritam idaṃ mayā, bhavadbhiś ca sāmprataṃ sāmpratam upadiśyatām |",
  "GK19gp12-22u:2751": "[21] vācaspatir uvāca-śatamanyo,",
  "GK19gp12-22u:2752": "tādṛśa-visadṛśatāyāṃ śatadhṛtir eva dhṛtim āsādayitā,",
  "GK19gp12-22u:2753": "tasmāt tad-anusaraṇam eva śaraṇam |",
  "GK19gp12-22u:2754": "[22] tad evaṃ jambhabhedī sakhedī-bhavann avadhāya dhātāram eva gatvā saṅkocam amatvā svāparādham avadhārayāmāsa |",
  "GK19gp12-22u:2755": "[23] sa tūvāca-hanta,",
  "GK19gp12-22u:2756": "vibudhādhipenāpy abudhena bhavatā bhavatā duḥsādha-rādhaḥ so' yaṃ mahān evāparādhaḥ kṛtaḥ,",
  "GK19gp12-22u:2757": "yaṃ khalu sādhavaḥ sakṛd apy avadhārayantas tvām avadhīrayantaḥ sāvadhānāḥ śrotram apidadhate |",
  "GK19gp12-22u:2758": "tathāpi sṛṣṭi-vidhitsā-durvidhinā vidhinā mayā tad idam upadiśyate |",
  "GK19gp12-22u:2759": "pūrvaṃ tan-mahima-jijñāsayā dhārṣṭyam anuṣṭhitam astīti tan-mātra-kilbiṣa-viṣama-viṣama-viṣaha-mānena mayā durmāṇa-mayāgādha-bhavad-aparādha-kṣamāpaṇāya kṣamatā na labhyate |",
  "GK19gp12-22u:2760": "[24] kintu-",
  "GK19gp12-22u:2761": "gavāṃ kaṇḍūyanaṃ kuryād go-grāsaṃ go-pradakṣiṇām |",
  "GK19gp12-22u:2762": "nityaṃ goṣu prasannāsu gopālo' pi prasīdati ||",
  "GK19gp12-22u:2763": "iti gautamādi-sammatyā gojātiṣu prīti-rīti-parītasya tasya kṣamāpaṇāya kātaras tvaṃ taj-jāti-mātaraṃ surabhīm eva bhajasva,",
  "GK19gp12-22u:2764": "na ced asurataḥ surabhī-saṅgatir bhaviṣyati |",
  "GK19gp12-22u:2765": "[25] atha sunāsīras tv asurabhītaḥ surabhī-lokam āsādya sadyas tad avadya-carita-pracārād vimanasam api tāṃ mātuḥ svasāraṃ muhuḥ prasādya vedhasaḥ savidham evānināya |",
  "GK19gp12-22u:2766": "[26] tataś ca vidhātedam abhidadhe-ayi,",
  "GK19gp12-22u:2767": "surabhi,",
  "GK19gp12-22u:2768": "surapati-bhī-sāntvanārtham asurāntakasyāntikaṃ gaccha |",
  "GK19gp12-22u:2769": "gatvā ca tvam asya nūnam evam eva labdha-duścyavana-nāmnaḥ parikilbiṣa-kīrtana-bhiyā kila kavi-pariṣad-upekṣaṇīya-tan-nāma-dheyasya kṛṣṇataś cyavanaṃ vicyāvaya |",
  "GK19gp12-22u:2770": "tac ca sva-sampad-upakaṇṭha-kuṇṭhī-kṛtāpara-vaikuṇṭha-loka-goloka-mahendratā-martya-loke' py asya vyaktībhavatād iti tad-abhiṣeka-sevātirekataḥ sambhāvitā iti |",
  "GK19gp12-22u:2771": "[27] atha hari-vāsara-divase surabhiḥ sura-rājam anu vṛndāvana-bhūpari-bhuvar-loka-bhāgam āgamya tad-avasaraṃ pratīkṣāmāsa |",
  "GK19gp12-22u:2772": "tatra ca dūrataḥ sura-patiṃ surabhir abhihitavatī-",
  "GK19gp12-22u:2773": "nāsau meghaḥ paśya govardhanādrir",
  "GK19gp12-22u:2774": "nāyaṃ navyas tasya bhāgaḥ sa kṛṣṇaḥ |",
  "GK19gp12-22u:2775": "neyaṃ vidyul-lola-pītāṃśuka-śrīr",
  "GK19gp12-22u:2776": "naitan mandaṃ garjitaṃ narmavārtā ||JGc_1,19.7|| [śālinī]",
  "GK19gp12-22u:2777": "[28] paśya paśya,",
  "GK19gp12-22u:2778_0": "samyag utpatiṣṇuḥ pataga-jiṣṇur viṣṇu-vāhanaḥ so' yam asmad apy upari-bhāgam ārūḍhaḥ",
  "GK19gp12-22u:2778_1": "san vidyud-gūḍha-vārida-vāra iva yasya cchāyām icchan kila yatra cchāyāṃ prasārayati | [29] so' yaṃ tu-",
  "GK19gp12-22u:2779": "śrī-govardhana-śaila-ratna-dṛśadi prakṣipta-śubhrāstare",
  "GK19gp12-22u:2780": "vāmoru-sthita-kañja-cāru-caraṇe savyaṃ karaṃ dakṣiṇe |",
  "GK19gp12-22u:2781": "nyasyann anyam apūrva-rūpa-muralī-nāle manāg atra naḥ",
  "GK19gp12-22u:2782": "smereṇākṣi-taṭena sandadhad aho manye kṛpāṃ varṣati ||JGc_1,19.8|| [śārdūla]",
  "GK19gp12-22u:2783": "[30] atra cāyam asman-milanam aṅgīkurvann eva saṅginaḥ prasaṅgāntarāya prasthāpitavān |",
  "GK19gp12-22u:2784": "baladevaś ca nādya vanam āgatavān iti cāsthīyate |",
  "GK19gp12-22u:2785": "tasmād atisvacchatara-cetasam amuṃ bhavāṃs tāvan nibhṛtatayā nibhṛtam avyagratayā cābhyagraṃ gatvā daṇḍavan natvā prasādayitum arhati | yataḥ,",
  "GK19gp12-22u:2786": "svayam aparādhyati kurute prabhum abhi tan-mārjane sahāyaṃ yaḥ |",
  "GK19gp12-22u:2787": "tasyedaṃ para-śakter darśanam atha naiva dainyasya ||JGc_1,19.9|| [āryā]",
  "GK19gp12-22u:2788": "yasmin svayam aparādhī namati rahas taṃ sahāya-nirviṇṇaḥ |",
  "GK19gp12-22u:2789": "kṛpayati sā jana-mātraṃ dainyāvasthā mahājanaṃ kim uta? ||JGc_1,19.10|| [gīti]",
  "GK19gp12-22u:2790": "[31] tataś ca paścād eva viśeṣa-nivedanāyām aham āyāsyāmi |",
  "GK19gp12-22u:2791": "[32] atha pāka-śāsanas tad-anuśāsanam urarīkṛtya pracchannatayā muralī-dhara-samīpam āgatya pratyagraṃ caraṇa-khara-daṇḍayor daṇḍavat papāta |",
  "GK19gp12-22u:2792": "indro nanāma ca yathāṅghri-nakhā murārer",
  "GK19gp12-22u:2793": "agryām amuṣya mukuṭe maṇitām avāpuḥ |",
  "GK19gp12-22u:2794": "cakranda cātha sa yathāmbaka-kairavāmbu-",
  "GK19gp12-22u:2795": "mādhvīka-vidrava-vidhau vidhutām agacchan ||JGc_1,19.11|| [vasantatilakā]",
  "GK19gp12-22u:2796": "[33] atha krandati saṅkrandane paṅkaja-locanaḥ saṅkocitaḥ kirīṭāgram agra-hastena sāgraham udastam ācarann uvāca-[34] bhagavann,",
  "GK19gp12-22u:2797": "evam ayuktaṃ mā kārṣīr,",
  "GK19gp12-22u:2798": "ārṣīṇāṃ vāṇīnāṃ tvam eka evātirekataḥ parāyaṇam asi |",
  "GK19gp12-22u:2799": "[35] vajrapāṇis tu mūrdhni prasajjitāñjali-pāṇitayā salajjaṃ svayaṃ svavajra-hata iva maunam evāsasajja | yataḥ-",
  "GK19gp12-22u:2800": "parasya kāyaṃ badhnāti tejasā vacasā manaḥ |",
  "GK19gp12-22u:2801": "śaktaḥ śaktaś ca so' yaṃ yas tasya bhaktaḥ kathaṃ na kaḥ? ||JGc_1,19.12|| [anuṣṭubh]",
  "GK19gp12-22u:2802": "[36] tad evaṃ tasya tejasā kṛpayā ca suparvādhipasya vividhā gatir jātā, yathā-",
  "GK19gp12-22u:2803": "anyatra candrati hariḥ śakre tarhi sma sūryati |",
  "GK19gp12-22u:2804": "śakro' pi sūryaty anyasmin khadyotati harau sma saḥ ||JGc_1,19.13|| [anuṣṭubh]",
  "GK19gp12-22u:2805": "yadā maunaṃ sasajjāsau tadā mūka ivābhavat |",
  "GK19gp12-22u:2806": "yadā tu stotum ārabdhas tadāgād vāvadūkatām ||JGc_1,19.14|| [anuṣṭubh]",
  "GK19gp12-22u:2807": "yathāmūṃ stutavān indras tathā vaktuṃ na śakyate |",
  "GK19gp12-22u:2808": "śrī-vrajendra yataḥ so' yaṃ tvattaḥ saṅkucati sphuṭam ||JGc_1,19.15|| [anuṣṭubh]",
  "GK19gp12-22u:2809": "[37] avamānam anālocya kavamānaḥ sa punar evam añjasā tad upasañjahāra-",
  "GK19gp12-22u:2810": "mayedaṃ bhagavan goṣṭha-nāśāyāsāra-vāyubhiḥ |",
  "GK19gp12-22u:2811": "ceṣṭitaṃ vihate yajñe māninā tīvra-manyunā ||[BhP 10.27.12] iti |",
  "GK19gp12-22u:2812": "[38] ayaṃ ca prahasya provāca-",
  "GK19gp12-22u:2813": "mayā te' kāri maghavan makha-bhaṅgo' nugṛhṇatā | [BhP 10.27.28]",
  "GK19gp12-22u:2814": "yan mat-pitrādi-sac-chreṣṭhān nātikrāmer mama smaran ||JGc_1,19.16|| [anuṣṭubh]",
  "GK19gp12-22u:2815": "suraś ced viṣayābhoga-garvād roceta vāsava |",
  "GK19gp12-22u:2816": "tadā vipraś ca śobheta śauṣkalaṃ-manyatā-madāt ||JGc_1,19.17|| [anuṣṭubh]",
  "GK19gp12-22u:2817": "aham unmūlayiṣyāmi śakra tvad-vairi-pakṣagān |",
  "GK19gp12-22u:2818": "kathaṃ man manyase bhītiṃ nītim eva pravartaya ||JGc_1,19.18|| [anuṣṭubh]",
  "GK19gp12-22u:2819": "[39] atha dūrataḥ surabhir abhītam iva tam abhīkṣya,",
  "GK19gp12-22u:2820": "huṅkārataḥ sva-santāna-santānam ākārya,",
  "GK19gp12-22u:2821": "kārya-viduṣī sa-tṛṣṇa-nayanā kṛṣṇam abhijagāma |",
  "GK19gp12-22u:2822": "[40] kṛṣṇaś ca svajāti-rītikāvasthitita evāvanamantīm iva tām imāṃ sahasā sahasām asasambhramam añjali-sañjita-karaḥ sañjagāda-mātā kathaṃ samāyātā?",
  "GK19gp12-22u:2823": "[41] tataś cāśiṣaḥ siṣāsantī tāḥ sambhramād anudbhāvya surabhy uvāca-",
  "GK19gp12-22u:2824": "ete mad-anvayā dhanyā gotvaṃ tvāṃ sevituṃ gatāḥ |",
  "GK19gp12-22u:2825": "ahaṃ tu nedṛk-puṇyā yad gocaratvaṃ ca nāgatā ||JGc_1,19.19|| [anuṣṭubh]",
  "GK19gp12-22u:2826": "athavā-",
  "GK19gp12-22u:2827": "daitya-ghātī bhavān nityaṃ sarva-lokaika-pālakaḥ |",
  "GK19gp12-22u:2828": "vayaṃ ca loka-madhye smas tvan-nāthāḥ svata eva tat ||JGc_1,19.20|| [anuṣṭubh]",
  "GK19gp12-22u:2829": "[42] tatas tad idaṃ kiñcit prārthaye-",
  "GK19gp12-22u:2830": "go-sūktaṃ bhāṣate gāvaḥ padaṃ sarva-suparvaṇām |",
  "GK19gp12-22u:2831": "tad brahmādau suparvatvam avan vinda gavendratām ||JGc_1,19.21|| [anuṣṭubh]",
  "GK19gp12-22u:2832": "tavedaṃ kiyad aiśvaryaṃ yad brahmāvadhi-pālanaṃ |",
  "GK19gp12-22u:2833": "vaikuṇṭha-kuṇṭhatā-kāri yasya goloka-vaibhavam ||JGc_1,19.22|| [anuṣṭubh]",
  "GK19gp12-22u:2834": "sarvasya pālakāt kvāpi khaṇḍa-pālanam iṣyate |",
  "GK19gp12-22u:2835": "jagat-prakāśakād bhānor nija-dhāma-prakāśavat ||JGc_1,19.23|| [anuṣṭubh]",
  "GK19gp12-22u:2836": "nāsmākaṃ kevalam idaṃ mataṃ kintu vidher api |",
  "GK19gp12-22u:2837": "yad bhaved asya cendrasya durbuddheḥ śuddhi-bhāvanam ||JGc_1,19.24|| [anuṣṭubh]",
  "GK19gp12-22u:2838": "tvat-kṛpāyāḥ paraṃ sthānaṃ vayam ity eṣa vāsavaḥ |",
  "GK19gp12-22u:2839": "āśiśriye yad asmāṃs tad dvāra-mātrāya kalpate ||JGc_1,19.25|| [anuṣṭubh]",
  "GK19gp12-22u:2840": "yasmān mṛgyati tām eva mad-vidhād bhavataḥ kṛpām |",
  "GK19gp12-22u:2841": "kūpād iva rasāntaḥ-sthāṃ tarṣī ghana-rasa-sthitim ||JGc_1,19.26|| [anuṣṭubh]",
  "GK19gp12-22u:2842": "tad eva deva paśyendraḥ paśyaṃs tava pada-dvayam |",
  "GK19gp12-22u:2843": "sūcayaty abhiṣekaṃ te netra-dhārā-sahasrataḥ ||JGc_1,19.27|| [anuṣṭubh]",
  "GK19gp12-22u:2844_0": "[43] atha tatra sacita-saṅkocanena vilocanena gocaritānumateḥ śrī-gokula-pateḥ prasādam",
  "GK19gp12-22u:2844_1": "āsādayantī surarṣi-sura-mātṛ-surapati-suratatibhir upasura-prabhṛtibhiś ca sākaṃ",
  "GK19gp12-22u:2844_2": "surabhī sarabhasam asura-mardanaṃ puraskartuṃ puraḥ-saratām avāpa |",
  "GK19gp12-22u:2845": "[44] te hi druhiṇena tāv anu samanujñātā drutam eva vidrutya nihnutya ca rājīva-locanaṃ rājīyantaḥ paritaḥ sthitā babhūvuḥ,",
  "GK19gp12-22u:2846": "yatra rudra-druhiṇāv api teṣām agresaratām avāpatuḥ |",
  "GK19gp12-22u:2847": "[45] tataś ca surabhir abhihitavatī-śrīmad-vrajendra-kula-candra! bhavad-bhavadīya-svīya-caraṇānām anucaraṇatas tāvad atratyāni tīrthāni sārthakāny eva jātāni |",
  "GK19gp12-22u:2848": "dhenavaś ca yuṣmad-vihita-dugdha-dhayanād dhanyatām adhuḥ |",
  "GK19gp12-22u:2849": "[46] tataś ca svarga-sthita-tīrtha-varasya gaṅgā-nirjharasya tathātmīyasyāpy ūdho-bharasya tvad-ārādhanayā vyarthatāvadhāya payaḥ samāhartuṃ bhavantaṃ vidhim arthayāmahe |",
  "GK19gp12-22u:2850": "athavā, yathādiśyate tathāvaśyaṃ prathayāmaḥ |",
  "GK19gp12-22u:2851": "[47] kṛṣṇaḥ sa-smitam uvāca-yatheṣṭham anuṣṭhīyatām |",
  "GK19gp12-22u:2852_0": "[48] athābhravāhana-bhrū-bhramaṇataḥ sa-sambhramam abhra-mātaṅgaḥ svaḥ-saṅgata-gaṅgātaḥ",
  "GK19gp12-22u:2852_1": "samuddaṇḍita-śuṇḍā-daṇḍenāmbhaḥ-sambhṛtān nidhi-kumbhān nirvilambam eva muhur api lambhayāmāsa |",
  "GK19gp12-22u:2853": "surabhir api surabhi-payasā sura-pati-sarasīm upagiriṃ vibharāñcakāra | tataś ca-",
  "GK19gp12-22u:2854": "vādya-spṛg-gīta-nṛtyair upasura-sadasāṃ stotra-mantrair ṛṣīṇāṃ",
  "GK19gp12-22u:2855": "harṣāndolātikolāhala-jaya-ninadair brahma-rudrādikānām |",
  "GK19gp12-22u:2856": "utsarpad-bhaktir indraḥ saha harid-adhipais tad-gaṇaiś cābhyaṣiñcat",
  "GK19gp12-22u:2857": "kṛṣṇaṃ yenaiva sarve' py ahaha sukha-sudhāsikta-rūpā babhūvuḥ ||JGc_1,19.28|| [sragdharā]",
  "GK19gp12-22u:2858": "aditir mātṛ-kṛtyāni svasṛ-kṛtyāni pārvatī |",
  "GK19gp12-22u:2859": "garutmān bhṛtya-kṛtyāni cāhṛtyātra mudaṃ yayau ||JGc_1,19.29|| [anuṣṭubh]",
  "GK19gp12-22u:2860": "[49] tad evaṃ yadā nirṇiktatayā devagaṇas tam asikta, tadā-",
  "GK19gp12-22u:2861": "kīrtir yātā digantaṃ parimala-valanāpy abhramīd bhūmi-golaṃ",
  "GK19gp12-22u:2862": "maṅgalya-dhvāna-dhārā dig-anuga-kariṇāṃ prāviśat karṇa-gartam |",
  "GK19gp12-22u:2863": "itthaṃ sarvatra harṣa-prasara-bhara-vara-prāvṛṣā prāṇi-jāteḥ",
  "GK19gp12-22u:2864": "śāte jāte' pi kaṃsaḥ saraṭa-paṭala-rāṭ-ceṣṭayā veṣṭyate sma ||JGc_1,19.30|| [sragdharā]",
  "GK19gp12-22u:2865": "[50] tad evaṃ sa vrajendra-nandanaḥ sarva-dig-gatān yadā digye, tadā tu---",
  "GK19gp12-22u:2866": "yāvad viṣṇupadaṃ vibhāti parama-vyomādi tāvaty api",
  "GK19gp12-22u:2867": "śrī-goloka-padaṃ praśastim ayate lakṣmī-parārdhāspadam |",
  "GK19gp12-22u:2868": "tatrāpīndratayā vibhāsi nitarāṃ govinda-nāmnā yathā",
  "GK19gp12-22u:2869": "tena tvaṃ jagad aṅga tadvad avatād ity ucire te samam ||JGc_1,19.31|| [śārdūla]",
  "GK19gp12-22u:2870": "ākāśa-kusumaiḥ sārdham ākāśa-vacanaṃ tadā |",
  "GK19gp12-22u:2871": "govinda iti yad vittaṃ tataḥ kim iva sādbhutam? ||JGc_1,19.32|| [anuṣṭubh]",
  "GK19gp12-22u:2872": "indraś chatraṃ vivasvān bahu-vidha-madhurālaṅkṛtīnāṃ kadambaṃ",
  "GK19gp12-22u:2873": "brahmā līlābjam īśaḥ svaracita-muralīṃ mādhavāya vyatānīt |",
  "GK19gp12-22u:2874": "anyaṃ ca svasvam arthaṃ tridaśa-pati-tatir yat punaḥ sarvam eṣāṃ",
  "GK19gp12-22u:2875": "pūrvaṃ cāpūrvam āsīd abhavad atha tad-aṅgāvṛtījyāsu pūjyam ||JGc_1,19.33|| [sragdharā]",
  "GK19gp12-22u:2876": "[51] tad evaṃ sthite-",
  "GK19gp12-22u:2877": "rājad-rājāsanam upari-gacchatra-citraṃ suramya-",
  "GK19gp12-22u:2878": "bhrāmyad-vālavya-jana-yugalaṃ prasphurad-divya-veśam |",
  "GK19gp12-22u:2879": "kṛṣṇaṃ dṛṣṭvā sura-parivṛtaṃ stabdha-netrāṇi dūrāc",
  "GK19gp12-22u:2880": "citrāṇīva kṣaṇa-katipayaṃ tatra mitrāṇi tasthuḥ ||JGc_1,19.34|| [mandākrāntā]",
  "GK19gp12-22u:2881": "[52] tataś ca kṛpayā snapita-nayanāravindena govindena kṛtam ānandanam anu phullatayā pūrvataḥ puruṣu mahendrādi-deva-guruṣu chatrādikaṃ taruṣu sandhāya,",
  "GK19gp12-22u:2882": "nija-hita-nibandhāya tat-pada-dvandvam eva vandaṃ vandam amanda-bāṣpa-nisyandaṃ nijām avajñāspadatāṃ vijñāpya tam anujñāpya dūraṃ vindamāneṣu labdha-vigata-nindamāneṣu vṛndārakeṣu,",
  "GK19gp12-22u:2883": "sakhi-sandohaḥ śandoham anuvindan mandaṃ mandam āsasāda | āsādya ca-",
  "GK19gp12-22u:2884": "adrākṣīd amahīd avocad alagīd ājighrad apy acyutaṃ",
  "GK19gp12-22u:2885": "chatrādyaṃ ca cacāya mitrapaṭalī papraccha bhūyaś ca tam |",
  "GK19gp12-22u:2886": "so' pi vyājam ihācacāra bahudhā sā na pratīyāya taṃ",
  "GK19gp12-22u:2887": "kintu prītibharaṃ mithaḥ pravalayaṃ hāsas tad āvardhata ||JGc_1,19.35|| [śārdūla]",
  "GK19gp12-22u:2888": "tataś ca-",
  "GK19gp12-22u:2889": "iha sthitaiḥ pṛthag aparais tu bhūṣaṇair",
  "GK19gp12-22u:2890": "vibhuḥ parasparam api tām abhūṣayat |",
  "GK19gp12-22u:2891": "amī tadā sa-kanaka-daṇḍa-cāmaraiḥ",
  "GK19gp12-22u:2892": "paricchedaiḥ svayam api taṃ siṣevire ||JGc_1,19.36|| [rucirā]",
  "GK19gp12-22u:2893": "[53] tasminn atha rājany ati sakhi-vṛnde-",
  "GK19gp12-22u:2894": "dṛṣṭvā devatatir vidūrataratas taṃ sevyamānaṃ suhṛd-",
  "GK19gp12-22u:2895": "vargais tad-guṇa-rūpa-śīla-tulitaiḥ sva-pratta-tat-tac-chriyā |",
  "GK19gp12-22u:2896": "tān svajñāna-vilāsa-sañcita-phalaṃ mene tathā tām api",
  "GK19gp12-22u:2897": "sva-premārjita-karma-sampadam amaṃstānyan na mānyaṃ tataḥ ||JGc_1,19.37|| [śārdūla]",
  "GK19gp12-22u:2898": "[54] tad evam ārabdhe' pi gamane stabdhe sati satīpati-prabhṛtayas tasminn abhiṣeka-prabhavaṃ prabhāvāntaraṃ paśyantaḥ parasparaṃ sādbhūtam idam udbhāvayāmāsuḥ, yathā-",
  "GK19gp12-22u:2899": "kṛṣṇārcāraci daivataiḥ sukham ayur lokāś ca gāvas tathā",
  "GK19gp12-22u:2900": "pṛthvīṃ dugdha-bhṛtāṃ vyadhur bahu-vidhān nadyo rasān susruvuḥ |",
  "GK19gp12-22u:2901": "vṛkṣā madhv adhur uddadhuś ca girayo ratnāni nirvairatāṃ",
  "GK19gp12-22u:2902": "jīvāḥ prāpur aho mahaty apacitiḥ puṣyaty akartṝn api ||JGc_1,19.38|| [śārdūlavikrīḍita]",
  "GK19gp12-22u:2903": "kiṃ ca-",
  "GK19gp12-22u:2904": "indraḥ krūra-caritram ācaritavān yat tena cintāgame",
  "GK19gp12-22u:2905": "cittaṃ kampam iyarti ced giri kathaṃ cittena tad vyajyatām |",
  "GK19gp12-22u:2906": "kṛṣṇas tatra ca yāṃ kṛpāṃ bata tayā cittaṃ dravī-bhūtatām",
  "GK19gp12-22u:2907": "āyāti svayam eva ced giri kathaṃ cittena sā vyajyatām? ||JGc_1,19.39|| [śārdūla]",
  "GK19gp12-22u:2908_0": "[55] atha caramācalaṃ cucumbiṣati bhānu-bimbe vilambaḥ saṃvṛtta ity avilambam eva",
  "GK19gp12-22u:2908_1": "go-nikuramba-saṃvalanayā sakhibhiḥ samaṃ vrajaṃ vrajan vraja-rāja-janmā san-mānayadbhir",
  "GK19gp12-22u:2908_2": "nirjara-vrajair upary atula-puṣpa-varṣair upacarya vrajadbhir anuvavraje, yathā-",
  "GK19gp12-22u:2909": "divyātapatra-sita-cāmara-śasta-hastaiḥ",
  "GK19gp12-22u:2910": "saṃsevyamāna-savidhaḥ sakhibhiḥ pragītaḥ |",
  "GK19gp12-22u:2911": "puṣpa-vrajena vividhair vibudhaiś ca siktaḥ",
  "GK19gp12-22u:2912": "śrī-pṛkta-kāntir ajitaḥ sadanaṃ sasāda ||JGc_1,19.40|| [vasantatilakā]",
  "GK19gp12-22u:2913": "niśamitam akaron niśāmitaṃ ca",
  "GK19gp12-22u:2914": "dyujani-vibhūṣaṇa-bhūṣaṇāṅgam etam |",
  "GK19gp12-22u:2915": "vraja-nṛpati-mukha-vrajaḥ samantād",
  "GK19gp12-22u:2916": "ajani ca sāttvika-rājirāji-mūrtiḥ ||JGc_1,19.41|| [puṣpitāgrā]",
  "GK19gp12-22u:2917": "[56] yat tu niśamya ramyacetā rāmaḥ sānukrośaṃ krośamātram upavrajya nijāvarajavijayaṃ paśyan sukha-vaśyamanās tam āliṅgya mūrdhānam āśiṅghya kṣaṇa-katipayam upaviśya,",
  "GK19gp12-22u:2918": "vacana-cāturībhis tat-prasaṅgaṃ saṅgatavān |",
  "GK19gp12-22u:2919": "tataś ca nijānujena pūrvam eva svakṛte nirdiśya rakṣitair divyeṣv api divyatā-lakṣitair analpair ākalpaiḥ so' yam agrajaḥ sva-kareṇa virājayāmāsa |",
  "GK19gp12-22u:2920": "tataś ca svānujaṃ guru-janānām agratas tādṛśatayā prayātuṃ saṅkocam arocayan so' yam agrajaḥ śanaiḥ sanair anaiṣīt |",
  "GK19gp12-22u:2921": "[57] atha tasmin dine tu go-sandoha-doha-nibandhanaṃ tad-anubandhi-janān sandhāya svayaṃ tu tat-tad-udantānusandhānāya dhenu-sannidhāna eva sānandaṃ nanda-rājaḥ sannidhāya,",
  "GK19gp12-22u:2922": "vandamānaṃ sa-rāma-sakhi-vṛndaṃ govindaṃ purastād vidhāya samam eva bandhubhiḥ samam āsanam āsajjann āsāmāsa |",
  "GK19gp12-22u:2923_0": "[58] tatra cānantaram ācaritāgatibhiḥ samyag urīkṛta-śrī-rāmānujānumatibhiḥ sūnṛta-vādibhiḥ",
  "GK19gp12-22u:2923_1": "śrīdāmādibhiḥ sa-samājāya vraja-rājāya divyac-chatrādy-arcāmatrādiṣu samarpiteṣu",
  "GK19gp12-22u:2923_2": "santarpiteṣu ca sarveṣu tad apracchannam eva sa papraccha-kathyatāṃ tathyaṃ kim idaṃ",
  "GK19gp12-22u:2923_3": "vṛttaṃ vṛttam? iti |",
  "GK19gp12-22u:2924": "[59] śrīdāmā prāha-vayam api go-saṅkalanāya kalita-bhūri-dūratayā ciraṃ viramya sthitā na samyag avagamyaṃ tad ācarāma,",
  "GK19gp12-22u:2925": "kintu sāmagrīyam eva nija-samyag-rītim āvedayati iti |",
  "GK19gp12-22u:2926": "[60] tato namratāṃ vindati śrī-govinde parasparam avadhāya sādhu,",
  "GK19gp12-22u:2927": "śrīdāman,",
  "GK19gp12-22u:2928": "sādhv idam uktam ity abhidhāya sarva evānarvācīna-gopāś citra-pratikṛtaya iva dvitra-kṣaṇaṃ nirnimeṣatām avāpuḥ |",
  "GK19gp12-22u:2929": "[61] madhumaṅgalas tūccaiḥ sahāsam āha sma-śrīman vrajarāja ! śrūyatām-",
  "GK19gp12-22u:2930": "gaur ekā giram ātanod atha pumān anyaḥ sahasrekṣaṇo'",
  "GK19gp12-22u:2931": "naṃsīt ko' pi karī sitaḥ svar-udakāny āhṛtya śaśvad dadau |",
  "GK19gp12-22u:2932": "kaucit pañca-caturmukhāṅga-valitau stotra-prathāṃ cakratus",
  "GK19gp12-22u:2933": "te cānye ca mahāmahena siṣicur gopeśa putraṃ tava ||JGc_1,19.42|| [śārdūlavikrīḍita]",
  "GK19gp12-22u:2934": "[62] atha svayaṃ cātra sarvataś citraṃ māṅgalikaṃ karma nirmātuṃ yuktam iti vicārya citrāyamāne kṛṣṇa-prāṇe sasamāje vrajarāje viṣṇu-pada-cariṣṇu-vāṇīyam āvirbabhūva-",
  "GK19gp12-22u:2935": "yathābhyaṣiñcāma vayaṃ vrajeśitaḥ",
  "GK19gp12-22u:2936": "saṃsajya govindatayā sutaṃ tava |",
  "GK19gp12-22u:2937": "samaṃ samastaiḥ kṛta-maṅgalaṃ tathā",
  "GK19gp12-22u:2938": "taṃ yauvarājyena javād virājaya ||JGc_1,19.43|| [upajāti 12]",
  "GK19gp12-22u:2939": "[63] atha tad etad amṛta-varṣa-dharṣitā vraja-varṣīyāṃsaḥ parasparaṃ vicārya kārya-māṇa-maṅgalya-tauryatrika-vādanāpaurvāparyataḥ svasti-vācanādikam ācārya-dvārā samācārya,",
  "GK19gp12-22u:2940": "pratisvam api vividha-vidhāna-dāna-pūrvakaṃ parva pūrayitvā pūra-rājatayā taṃ sabhājayāmāsuḥ |",
  "GK19gp12-22u:2941": "āgamyātha śataṃ śataṃ vraja-mahendrāṇī-pradhānāṅganāḥ",
  "GK19gp12-22u:2942": "pratyekaṃ maṇi-dīpa-santati-karā maṅgala-kolāhalāḥ |",
  "GK19gp12-22u:2943": "nīrājyābhisabhājya ratna-nikarair nirmañchya gehaṃ prati",
  "GK19gp12-22u:2944": "snehaṃ mūrtam ivātiyatna-valitā govindam āninyire ||JGc_1,19.44|| [śārdūlavikrīḍita]",
  "GK19gp12-22u:2945": "īdṛśas te vrajādhīśa sutaḥ sūta-mukhotsavaḥ |",
  "GK19gp12-22u:2946": "yo gavendratayā gāṃ ca gāṃ ca gāṃ ca sukhākarot ||JGc_1,19.45|| [anuṣṭubh]",
  "GK19gp12-22u:2947": "subhagambhaviṣṇu jātaṃ jagad api kṛṣṇābhiṣekataḥ paścāt |",
  "GK19gp12-22u:2948": "andhambhāvukam āsīd bhāvuka-śūnyaṃ kulaṃ tu danujānām ||JGc_1,19.46|| [gīti]",
  "GK19gp12-22u:2949": "[64] tad evaṃ divā-kathāyāṃ vṛttāyāṃ naktam api sā pūrvavad vṛttā | yathā madhukaṇṭha uvāca-",
  "GK19gp12-22u:2950": "bhaved analpaṃ kutrāpi svalpaṃ kutrāpi poṣakam |",
  "GK19gp12-22u:2951": "yathānna-vyañjanaṃ loke yathā rasa-rasāyanam ||JGc_1,19.47|| [anuṣṭubh]",
  "GK19gp12-22u:2952": "[65] tasmāt saṅkṣiptam apy etad vistaravad eva mantavyam |",
  "GK19gp12-22u:2953": "[66] tathā hi-tasmin mahasi nīrandhraṃ purandhrībhiḥ samam āsām api samāganaṃ vṛttaṃ,",
  "GK19gp12-22u:2954": "yatropakaṇṭha-gatānām apy amūṣāṃ vastrāvaguṇṭhitāni netrāṇy atīvotkaṇṭhitāni jātāni |",
  "GK19gp12-22u:2955": "[67] tasmiṃś ca tasya vivāha-samatāvahe mahā-mahe manasīdam asīmam ābhir vibhāvitam-",
  "GK19gp12-22u:2956": "keyaṃ jagaty ahaha rājati gopa-kanyā",
  "GK19gp12-22u:2957": "dhanyā yayā tu karapīḍanam asya gantā? |",
  "GK19gp12-22u:2958": "hā yogyatām api vidhāya vidhiḥ samastām",
  "GK19gp12-22u:2959": "astaṃ nināya bata nas tam amūṃ dhig astu ||JGc_1,19.48|| [vasantatilakā]",
  "GK19gp12-22u:2960": "[68] bhavatu, tad api kintv idam atīvānyāyyam-",
  "GK19gp12-22u:2961": "kulīnā rūpiṇyaḥ parama-guṇa-śīlāḥ praṇayitā-",
  "GK19gp12-22u:2962": "bhṛd-utkaṇṭhākaṇṭhāgata-tulita-jīvā bata vayam |",
  "GK19gp12-22u:2963": "na tāvad vaṃśī tat-tad-anuguṇatām añcati jaḍā",
  "GK19gp12-22u:2964": "tathāpy eṣā hā dhik kalita-hari-saṅgā na tu vayam ||JGc_1,19.49|| [śikhariṇī]",
  "GK19gp12-22u:2965": "[69] kevaleyaṃ varākī kevala-mukha-cūṣaṇa-sukhā, yataḥ-",
  "GK19gp12-22u:2966": "āliṅgya kaṇṭham urasi pratipadya kāntiṃ",
  "GK19gp12-22u:2967": "māle kaṭaṃ prakaṭam eva sadā dadhāsi |",
  "GK19gp12-22u:2968": "na śrī-harir na bhavatī tu vā jano' yaṃ",
  "GK19gp12-22u:2969": "saṅkoca-leśam ayate tvam ato' si dhanyā ||JGc_1,19.50|| [vasantatilakā]",
  "GK19gp12-22u:2970": "[70] tad evaṃ manasi vadantīṣu-",
  "GK19gp12-22u:2971": "pūrṇāṃ dṛṣṭiṃ vidhi-vaśatayā kācid āñcīn murārer",
  "GK19gp12-22u:2972": "ardhaṃ kācid vraja-jana-gatā kācid asyās tribhāgam |",
  "GK19gp12-22u:2973": "kācit kiñcin na ca tad akhilaṃ tulyatām eva dadhre",
  "GK19gp12-22u:2974": "sarvāsāṃ yan manasi caklpe hanta tāpāya tadvat ||JGc_1,19.51|| [mandākrāntā]",
  "GK19gp12-22u:2975_0": "[71] atha tasyām eva niśāyāṃ candraśālikāyāṃ kṛta-śayanena kañja-nayanena tāsām aparāhnetanāpāṅga-sāṅga-śara-nikara-saṅga-labdha-bhaṅge",
  "GK19gp12-22u:2975_1": "hṛdi samutthita-vyathatayā jāta-niśītha-jāgaratāyām aviratāyāṃ tāsu nijānirvṛtiṃ",
  "GK19gp12-22u:2975_2": "vivṛtīkartuṃ tām iva ca tartuṃ purahara-kṛta-vitara-nava-muralīkalaḥ khuralībhiḥ kalayāmāse |",
  "GK19gp12-22u:2976": "tadā kedāra-rāgas tu prāpa kedāratāṃ niśi |",
  "GK19gp12-22u:2977": "gopībhir vāsanā-bījam uptaṃ yatrāṅkurāyitam ||JGc_1,19.52|| [anuṣṭubh]",
  "GK19gp12-22u:2978": "tatra ca-",
  "GK19gp12-22u:2979": "tūkāraḥ khalu māthureṣu paritas tvaṅkāra-bhāṣā matā",
  "GK19gp12-22u:2980": "so' yaṃ vaiṇava-gānataḥ pratipadaṃ prāyaḥ parāmṛśyate |",
  "GK19gp12-22u:2981": "pratyekaṃ yugapat priyāṃ niśamayan kṛṣṇo yadā taṃ jagau",
  "GK19gp12-22u:2982": "matvā svaṃ prati tat pratisvam api tāḥ sarvā vimūrcchāṃ yayuḥ ||JGc_1,19.53|| [śārdūla]",
  "GK19gp12-22u:2983": "kiṃ ca-",
  "GK19gp12-22u:2984": "ānuṣaṅgikatayāpi sagānād",
  "GK19gp12-22u:2985": "āsv adhād yad avidus tad amūś ca |",
  "GK19gp12-22u:2986": "uddideśa puru yāṃ bata sā tu",
  "GK19gp12-22u:2987": "svaṃ ca samprati viveda na rādhā ||JGc_1,19.54|| [svāgatā]",
  "GK19gp12-22u:2988": "[72] tad evam alpa-samayam ayam api kalpa-cayam ayam iva kalpayitvā kathakaḥ samāpayan kathanaṃ ślathayāmāsa-",
  "GK19gp12-22u:2989": "so' yaṃ te ramaṇo rādhe labdhaḥ kṛcchreṇa yas tvayā |",
  "GK19gp12-22u:2990": "tvad-vinā-bhāvataḥ saukhyaṃ yaś ca kutrāpi nāptavān ||JGc_1,19.55|| [anuṣṭubh]",
  "GK19gp12-22u:2991": "[73] tad evaṃ saṅkṣepenāpi kathite prathite muhūrta-dvayaṃ muhūrtavad eva tāś ca te ca tuṣṇīmbhāvam āseduḥ,",
  "GK19gp12-22u:2992": "punaś ca yathāyatham āvāsaṃ samāseduḥ |",
  "GK19gp12-22u:2993": "iti śrī-śrī-gopāla-campūm anu",
  "GK19gp12-22u:2994": "jambha-bhedi-surendratā-stambhana-nagendra-dhara-",
  "GK19gp12-22u:2995": "gavendratālambhanaṃ nāma",
  "GK19gp12-22u:2996": "ekonaviṃśaṃ pūraṇam",
  "GK19gp12-22u:2997": "||19||",
  "GK19gp12-22u:2998": "*************************************************************",
  "GK19gp12-22u:2999": "(20)",
  "GK19gp12-22u:3000": "atha viṃśaṃ pūraṇam",
  "GK19gp12-22u:3001": "varuṇa-lokāloka-camatkāra-tiraskāraka-golokāvalokanam",
  "GK19gp12-22u:3002": "[1] atha prabhāta-kathāyāṃ snigdhakaṇṭha uvāca-tad evam ekādaśī-kathā kathitā |",
  "GK19gp12-22u:3003": "tāṃ ca tithim aśithilitayā prathita-manorathāṃ pratītya nityavad eva vraja-devaḥ samyag ullāsam upovāsa |",
  "GK19gp12-22u:3004": "[2] kintu pāraṇa-kāraṇam avaśīrṇam eva dvādaśīm avaśiṣṭām avadhāya bahv-avaśiṣṭāyām api rajanyāṃ viśiṣṭa-vidhi-balataḥ snānādi-kalanāya kalindīṃ praviṣṭavān |",
  "GK19gp12-22u:3005": "praviśya ca yathā-yatham atrasnuḥ sasnau |",
  "GK19gp12-22u:3006": "snātvā cāntar eva vāriṇaḥ śrī-nārāyaṇam ekāyanatayā sāgama-niṣṭham upatiṣṭhamānaḥ suṣṭhu dhyātum ārabdhavān |",
  "GK19gp12-22u:3007": "tatra cāyaṃ janmata eva tan-mayatayā san-matir āsīt |",
  "GK19gp12-22u:3008": "tādṛśa-nandana-lābhānandatas tu tatrāpy atiśayaṃ vindati sma |",
  "GK19gp12-22u:3009": "tataś ca tad-vidha-dhyānāvadhānataḥ samādhim anavadhim āpannavantaṃ taṃ sarvataḥ pracarantaḥ",
  "GK19gp12-22u:3010": "pracetasaś carāḥ sahasā samāsadya sadyaḥ svīya-svāmi-nivāsaṃ praty eva pravāsayāmāsuḥ |",
  "GK19gp12-22u:3011": "eṣa nivāsa-viśeṣaś ca tasya jala-stambha-vidyālambhitāra-bhavān svata eva bhāsvān bhāsvat-kanyā-hrada-stha-vivarasyādhaḥ-pradeśe sadeśa eva rasā-vivara-deśe niveśam āsīdati |",
  "GK19gp12-22u:3012": "na ca kṛṣṇa-prabhāvatā vidita-mahitānubhāvasya tasya tathānayanaṃ nayavatāṃ na sambhāvanīyam |",
  "GK19gp12-22u:3013": "sa hi nirantaram idaṃ cintayati-yad asya mad-bhāgya-jātataḥ sañjātasya sutasya yathottara-prathamāna-mānatayā parama-prema-harṣadam utkarṣaṃ śaśvad eva paśyāma iti |",
  "GK19gp12-22u:3014": "tatas tad evāsakṛd eva yogam āpayituṃ tal-līlāyām upayoga-māyātāyā yogamāyāyā eva samayās ta ete pūtanā-gamanādivat |",
  "GK19gp12-22u:3015": "[3] atha tathāveśinam eva vrajeśānaṃ yadā pāśinaḥ puratas tad-ādeśābhiniveśinas te sañcāritavantas,",
  "GK19gp12-22u:3016": "tadā tad-ākārata eva taṃ nirdhārayan punaś ca nārāyaṇa-dhāraṇāvantam avadhārayann ayam atidarādarābhyāṃ kṛta-divya-vastrādi-praśastitayā varaśayyām evādhiśāyayāmāsa |",
  "GK19gp12-22u:3017": "[4] svayaṃ ca pitṛ-haraṇāsahiṣṇu-kṛṣṇāgamanam anantaram eva manvānaḥ sudūra-dṛṣṭi-hetuṃ pūr-dvāram adhitiṣṭhann ūrdhvam eva tiṣṭhati sma |",
  "GK19gp12-22u:3018": "[5] athātratyaṃ vṛttam anuvṛttyatām |",
  "GK19gp12-22u:3019": "[6] yadā khalu kṛṣṇasya tātaḥ kṛṣṇā-pāthasi tan-nāthavattā-mātra-dhanānāṃ janānām adṛśyatām avāpa,",
  "GK19gp12-22u:3020": "tadā diśi diśi kāndiśīkās te jalam avagāhya tad-aprāptitas tad-bāhyaṃ pradeśam āgatāḥ |",
  "GK19gp12-22u:3021": "āgamya ca vikrośanta eva vrajam abhigacchantaḥ,",
  "GK19gp12-22u:3022": "kṛṣṇa-rāmāgraṇyas tān vraja-grāmaṇyaḥ kalitāsukhān svābhimukhān eva lebhire |",
  "GK19gp12-22u:3023": "[7] tatra ca vṛtte śruta-mātre",
  "GK19gp12-22u:3024": "parama-duḥkha-pātre sarvataḥ kṛta-mano-virāmau kṛṣṇa-rāmau vikramya sarvam atikramya,",
  "GK19gp12-22u:3025": "paramotkaṇṭhita-matyā jhaṭiti-gatyā pṛthivīm api ghaṭṭayantau,",
  "GK19gp12-22u:3026": "tam eva ghaṭṭam āṭatuḥ |",
  "GK19gp12-22u:3027": "tatra ca kṛṣṇaḥ samagra-vyagram agrajam āliṅgan riṅgad-asram evedam aśrāvayat-bhrātar,",
  "GK19gp12-22u:3028": "mātaram akātaratayābhirakṣya sarva eva rakṣaṇīyāḥ,",
  "GK19gp12-22u:3029": "yāvad ahaṃ pitaram ānīya sukha-vitaraṃ karavāṇi |",
  "GK19gp12-22u:3030": "mātary atrāgatāyāṃ tu na kathañcid api paryāptiṃ paryāpayituṃ śakṣyāmīti |",
  "GK19gp12-22u:3031": "[8] tad evaṃ kṛta-saṃvāda-mātraḥ pitaram ānetuṃ nirmita-yātraḥ saṃhanana-bṛṃhita-siṃha-lajjaḥ saṃhita-parikara-sajjaḥ pātāla-vivara-dvāra-pātraṃ sarit-pātram anu mamajja |",
  "GK19gp12-22u:3032": "[9] anantaraṃ ca, vrajeśvarī-pradhānāḥ sarva eva tatra caraṇa-mātram ādadhānā rāmam ekam avadhānāḥ",
  "GK19gp12-22u:3033": "kṛṣṇam anusandadhānāḥ papracchuḥ-kva nu yātas tavānujātaḥ? iti |",
  "GK19gp12-22u:3034": "[10] sa tu tāṃ vrajendrasudṛśaṃ visadṛśadṛśaṃ parāmṛśann uvāca-mātar, na kātaratām āyāhi |",
  "GK19gp12-22u:3035": "sa tu sampraty eva janakam ādāya svajanasukhaṃ janayi-ṣyati iti |",
  "GK19gp12-22u:3036": "[11] atha svamātaram uvāca-hanta, tvam api kathaṃ māṃ hantāsi?",
  "GK19gp12-22u:3037": "mayi viśvāsataḥ śvāsamātraviśiṣṭām etāṃ pāhi |",
  "GK19gp12-22u:3038": "[12] tataś ca sarva evānarvāñcaḥ kāliyadamanaprakramatas tadvacanam aklamapramam eva manvānās tāṃ viśramayāmāsuḥ | kintu,",
  "GK19gp12-22u:3039": "kiṃ svapnaḥ kim u jāgaraḥ? kim athavā mūrcchā kim unmāditā?",
  "GK19gp12-22u:3040": "vety etat paricetum āpur asakṛd-buddhiṃ na tasmin janāḥ |",
  "GK19gp12-22u:3041": "kintūtkaṇṭhitatāvaguṇṭhita-hṛdāṃ teṣām abhūd vāg iyaṃ",
  "GK19gp12-22u:3042": "hā hā śrī-vrajarāja hā bata hahā śrī-kṛṣṇa kutrāsi bhoḥ? ||JGc_1,20.1|| [śārdūla]",
  "GK19gp12-22u:3043": "janī-catuṣṭaya-dhṛtā pluṣṭa-cittā vrajeśvarī |",
  "GK19gp12-22u:3044": "śvāsāstitā-tarka-pātraṃ hā hā mātraṃ jagāda sā ||JGc_1,20.2|| [anuṣṭubh]",
  "GK19gp12-22u:3045": "[13] atha tuṅgācala-jala-cita-suraṅgā-praveśataḥ pracetaḥ-sadana-gatasya tasya vraja-lakṣmī-dayitasya caritam anupacaritam avadhāryatām |",
  "GK19gp12-22u:3046": "[14] yada tu te yādasāmpati-bhavanaṃ javataḥ śrī-vraja-rājam abhājayaṃs tadā sa ca tatra sacate sma | yathā ca,",
  "GK19gp12-22u:3047": "snigdha-śyāma-rucy api krud-aruṇa-dyotād adṛśyaṃ vapur",
  "GK19gp12-22u:3048": "dhvānta-dhvāṃsy api tīvratā-śavalanād dṛg-rodhanaṃ dṛg-dvayam |",
  "GK19gp12-22u:3049": "kaumalyādi-guṇāpi roṣa-rabhasād ugrā tathā tasya gīḥ",
  "GK19gp12-22u:3050": "kalpāntābhra-taḍid-dhvani-bhrama-dharān vismāpayante sma tān ||JGc_1,20.3||[śārdūlavikrīḍita]",
  "GK19gp12-22u:3051": "[15] tataś ca-bilaṃ valamānaḥ sa khalu jambukaḥ kva nu vartate?",
  "GK19gp12-22u:3052_0": "iti jalpa-kalanayā tasminn avajñā-vardhanasya śrīman-nanda-kula-samardhanasya bhṛśam",
  "GK19gp12-22u:3052_1": "ardidhiṣati dṛśam ardidiṣati ca tejasi bahula-kolāhala-pravāham avalambamānaḥ sva-gala-valayita-celatayā",
  "GK19gp12-22u:3052_2": "kṣmāmelita-bhālaḥ sarva-jala-pālaḥ śaṅkita-kaliḥ kalitāñjalir vidūra-bhū-gata evākhaṇḍa-daṇḍavat praṇanāma |",
  "GK19gp12-22u:3053": "[16] tasya cedṛśāt kharva-garvatāvalokanāt sarva eva tan-nāthās tathā prathāñcakruḥ |",
  "GK19gp12-22u:3054": "[17] tataś ca taruṇāruṇa-kamala-locanaḥ sarva-rocanaḥ karuṇayā puraḥ-saratām āsādya sadyas taṃ varuṇaṃ papraccha-te tu kutra parama-dharmācaraṇā madīya-pitṛ-caraṇāḥ? iti |",
  "GK19gp12-22u:3055": "[18] varuṇas tu galita-dhairya-sañjanaḥ sāñjalitayā sāntvaṃ vaco vyānañja-puruṣottama! yatra khalu tatra-bhavāṃs, tatra",
  "GK19gp12-22u:3056": "param asāv asamaḥ parama-mahān sambhavati, nānyatra |",
  "GK19gp12-22u:3057": "kintu teṣām eṣāṃ kiṅkarāṇāṃ kiṃ karavāṇi śāsanam ātmanaś ceti tad anuśāsanam āśāse |",
  "GK19gp12-22u:3058": "[19] kṛṣṇaḥ sa-śānta-svāntam āha-varākāṇām eṣāṃ daṇḍaḥ kevalaṃ daṇḍayituṃ pauruṣaṃ khaṇḍayati |",
  "GK19gp12-22u:3059": "avilamba-sparśam eva tu darśayatāt tāta-caraṇa-sarojātam |",
  "GK19gp12-22u:3060": "[20] atha yathādiśanti dīrṇa-dīnādīnavās tatra-bhavantaḥ iti |",
  "GK19gp12-22u:3061": "[21] vāri-rājaḥ śrī-vraja-rāja-virājamāna-sadana-paryantaṃ panthānaṃ tac-caraṇa-mūlataḥ parama-dukūlānukūlaṃ cakāra,",
  "GK19gp12-22u:3062": "tatra nināya ca gopa-kula-nāyaka-kula-nāyakam |",
  "GK19gp12-22u:3063": "uvāca ca-govinda nīyatām eṣa pitā te pitṛ-vatsala [BhP 10.28.9] iti |",
  "GK19gp12-22u:3064": "[22] idam ahaṃ jānāmy eva, tat katham anyathā carāmi?",
  "GK19gp12-22u:3065": "kathaṃ vā parād asya parābhavaḥ syāt? iti bhāvaḥ |",
  "GK19gp12-22u:3066": "[23] tad evaṃ varuṇasya pāśād yad bhaya-pātrāyamāṇatvam, tasmād api sva-prabhāveṇa mocakasya tasya-",
  "GK19gp12-22u:3067": "upalabhya ca saurabhyam alabhyasya sutasya saḥ |",
  "GK19gp12-22u:3068": "abhyāyayau bahir-vṛttiṃ sabhyānāṃ vismayaṃ vahan ||JGc_1,20.4|| [anuṣṭubh]",
  "GK19gp12-22u:3069": "unmīlayāmāsa vilocane sa",
  "GK19gp12-22u:3070": "śrīman mukhaṃ tasya ca sandadarśa |",
  "GK19gp12-22u:3071": "sandarśanād eva babhūva sāsraḥ",
  "GK19gp12-22u:3072": "svapnāyitaṃ cāsravṛter amaṃsta ||JGc_1,20.5|| [indravajrā]",
  "GK19gp12-22u:3073": "[24] kṛṣṇas tu tac-caraṇa-yugala-tala-sparśa-pūrvakaṃ tam āliṅgan unnamitavān-tāta,",
  "GK19gp12-22u:3074": "so' ham āgato' smi,",
  "GK19gp12-22u:3075": "ity adhigatavāṃś ca |",
  "GK19gp12-22u:3076_0": "25] tatra dvayor api samagra-vyagratām āgacchator atha haris tu paritaḥ parīta-para-parīvāra-parīhāsa-śaṅkayā",
  "GK19gp12-22u:3076_1": "saṅkucita-cittas tatra cātmani ca bāṣpādi-vikāra-vyatiriktākāratām āsādayituṃ vyājahāra-tāta,",
  "GK19gp12-22u:3077": "paritaḥ samavadhīyatām |",
  "GK19gp12-22u:3078": "[26] atha vraja-sūtrāmā paritaḥ samīkṣya ca kutrāvām āgatau?",
  "GK19gp12-22u:3079": "iti sa-vailakṣyaṃ putrānanam īkṣate sma |",
  "GK19gp12-22u:3080": "[27] sa covāca-tāta, mā tanyatām anyathā-bhāvaḥ |",
  "GK19gp12-22u:3081": "yathāvrajanam eva sva-vrajaṃ vrajiṣyāvaḥ |",
  "GK19gp12-22u:3082": "tataḥ purataś caraṇa-kamalam avadhīyamānam ādhīyatām |",
  "GK19gp12-22u:3083": "[28] tatra tu tathā kurvati vyākulatākula-kāku-pūrvaṃ varuṇa uvāca-",
  "GK19gp12-22u:3084": "kṛpālus tvam aho kṛṣṇa dvayor ekataraṃ kuru |",
  "GK19gp12-22u:3085": "daṇḍaṃ vātha prasādaṃ vā nāparādhaṃ tu śeṣaya ||JGc_1,20.6|| [anuṣṭubh]",
  "GK19gp12-22u:3086": "[29] tad evaṃ kṛta-yātratayā sthitayor api kṣaṇa-mātram avasthitayos tayor mahopacārāṃś caraṇāgrataḥ samarpitān ācaran praṇāmam ācacāra,",
  "GK19gp12-22u:3087": "cacāla ca sa tābhyāṃ saha yāvad-vivarābhyāsam |",
  "GK19gp12-22u:3088_0": "āgamya ca tad-abhyāsaṃ tad-vartma-bhāga-sthita-nīraṃ vibhāgam āgamayya tābhyāṃ saha",
  "GK19gp12-22u:3088_1": "vrajaṃ prati prahita-jana-prahita-mahitālaṅkṛti-mukha-paribarha-sambhṛti-muhūrta-sukha-pūrtitaḥ",
  "GK19gp12-22u:3088_2": "kṛta-kṛtyaṃ-manyatayā nṛtyann iva nivavṛte |",
  "GK19gp12-22u:3089": "tadā tīra-sthānā vraja-jani-janāḥ prāṇa-rahita-",
  "GK19gp12-22u:3090": "prabhās tad-vartmekṣā-sthita-śithila-jīva-sthiti-daśāḥ |",
  "GK19gp12-22u:3091": "pitā-putrau vārāmpati-cara-yutau nirvyathatayā",
  "GK19gp12-22u:3092": "gatau dṛṣṭvā bhūyo' py ahaha sukha-tandrīm abhiyayuḥ ||JGc_1,20.7|| [śikhariṇī]",
  "GK19gp12-22u:3093": "[30] kevalas tu baladevas tāv abhijagāma, praṇanāma ca vraja-rājam |",
  "GK19gp12-22u:3094": "datta-sukha-samāje vraja-rāje tu,",
  "GK19gp12-22u:3095": "tam upagūhya vismṛta-bāhyatayā kiñcana cāsamūhya kṣaṇa-katipayaṃ viramati |",
  "GK19gp12-22u:3096": "punaś ca rāme punaḥ punar namati,",
  "GK19gp12-22u:3097": "rāmānujaḥ sahasā sahasā parikramya parama-ramya-nija-sparśāmṛta-sparśanataḥ prathamaṃ mātaram eva kātaraḥ punar jīva-lokam ālokayāmāsa,",
  "GK19gp12-22u:3098": "kramaśas tv anyam anyam api |",
  "GK19gp12-22u:3099": "samāgate pitari harer ubhāv amū",
  "GK19gp12-22u:3100": "milanty api vraja-janatāmilan mithaḥ |",
  "GK19gp12-22u:3101": "tadā na sā paribubudhe paraṃ paraṃ",
  "GK19gp12-22u:3102": "parantu tāv akhilam avait parāparam ||JGc_1,20.8|| [rucirā]",
  "GK19gp12-22u:3103": "hambā-rāvair jana-kalakalaiḥ svargataḥ puṣpa-pātair",
  "GK19gp12-22u:3104": "vādyair nṛtyaiḥ stava-rava-śatair utthite' nyo' nya-marde |",
  "GK19gp12-22u:3105": "śrīmān rāmaḥ paśu-samudayaṃ vārayan loka-vṛndaṃ",
  "GK19gp12-22u:3106": "ślakṣṇālāpair api samucita-sthāna-niṣṭhaṃ cakāra ||JGc_1,20.9|| [śārdūla]",
  "GK19gp12-22u:3107": "tatra ca-",
  "GK19gp12-22u:3108": "svayaṃ dattvā śubhrāsanam iha mahā-gopa-pataye",
  "GK19gp12-22u:3109": "yathā-yogyaṃ cānyān vidadhad upaviṣṭān atha balaḥ |",
  "GK19gp12-22u:3110": "upānta-prakrānta-sthitim anujam āpṛcchya paritaḥ",
  "GK19gp12-22u:3111": "kathām etāṃ śṛṇvan paśupa-kulam aśrāvayad api ||JGc_1,20.10|| [śikhariṇī]",
  "GK19gp12-22u:3112": "[31] tatrātha datta-svātantryatayā viprān āmantrya paramānnādibhiḥ santarpya tad-abhīpsitāni vīpsayā samarpya,",
  "GK19gp12-22u:3113": "dvādaśyatikrama-bhiyā tat-pravaṇa-dhiyā vratam idam acchidra-pratham astv iti prārthya,",
  "GK19gp12-22u:3114": "gīrbhis tad-āśīrbhis tatra sāmarthyaṃ samartha-kṛtārthaṃ-manyās te dhanyā bahula-kutūhalataḥ sarva eva vrajam āvrajanti sma |",
  "GK19gp12-22u:3115": "[32] yatra vrajādhyakṣaḥ svayam adhvānaṃ vrajan, madhye-suta-dvayam abhrājiṣṭa |",
  "GK19gp12-22u:3116": "[33] atha kathakas tām etāṃ kathāṃ samāpayan śrī-vrajeśvaraṃ praty āha-",
  "GK19gp12-22u:3117": "pāśi-pāśena sambandhas tvayy āsīn neti kā kathā |",
  "GK19gp12-22u:3118": "tad-bhayenāpi nāsīt tvat-putrasyāsya prabhāvataḥ ||",
  "GK19gp12-22u:3119": "JGc_1,20.11||",
  "GK19gp12-22u:3120": "tad uktaṃ varuṇenāsya karuṇāṃ vīrya-bhīruṇā |",
  "GK19gp12-22u:3121": "govinda nīyatām eṣa pitā te pitṛ-vatsalaḥ ||JGc_1,20.12|| iti | [anuṣṭubh]",
  "GK19gp12-22u:3122": "[34] atha dināntare kṛṣṇam antareṇa sabhāntare niviṣṭā gopa-kula-śiṣṭā vraja-patiṃ prati tatratyaṃ citraṃ papracchuḥ |",
  "GK19gp12-22u:3123": "[35] sa ca loka-pālasya tasya taṃ mahodayam aihika-lokānām āloka-pathātītam astokaṃ ślokayāmāsa |",
  "GK19gp12-22u:3124": "tatra ca-mitrāṇi, citraṃ śrūyatām iti tad-vāsināṃ kṛṣṇe bhaktim atiriktāṃ varṇayāmāsa |",
  "GK19gp12-22u:3125": "[36] tad-varṇanāntaraṃ tu nija-nijam antaram anu vismitānāṃ tasminn īśvaratālambhaka-sambhāvanayā sarveṣām eva seyaṃ bhāvanā-yadi cānaśvara-pratipatti-vaśād ayam īśvaras,",
  "GK19gp12-22u:3126": "tathāpy autpattika-sneha-sampatti-viṣayāśrayatā-maya-nirāmaya-sukha-dāyīti tu sadā mukhya-vyatīta-sarva-tarṣaṃ samutkarṣaṃ draṣṭuṃ suṣṭhu muhur ullasaty eva naś ceto-vṛttiḥ |",
  "GK19gp12-22u:3127": "tac ca kim anena nirbādhaṃ sādhayiṣyate? iti |",
  "GK19gp12-22u:3128": "[37] eṣa cāśeṣāṇām eṣāṃ",
  "GK19gp12-22u:3129": "svāpara-paryāya-jñātitayā svābhedena vijñāyamānānām etad abhijñāya,",
  "GK19gp12-22u:3130": "kāruṇya-jāta-yantraṇayā śīghratā-paratantratayā cintitavān- [38] aho,",
  "GK19gp12-22u:3131": "ete ca te te mama parama-svajanā,",
  "GK19gp12-22u:3132": "mayi pāramaiśvaryaṃ paryālocya sarvato' py asambhavaṃ mad-vaibhavam anubhavitum icchanti,",
  "GK19gp12-22u:3133": "kintu nānubhavanti yata eva loka-pāla-vaibhava-mātraṃ camatkāra-pātraṃ kurvanti |",
  "GK19gp12-22u:3134": "tādṛśaṃ tad vaibhavaṃ punar eṣāṃ svagati-mayam eva |",
  "GK19gp12-22u:3135": "tat tu tan-mayam api yan nānubhavanti,",
  "GK19gp12-22u:3136": "tat khalv avidyā-kāma-karma-nirmitoccāvaca-gatimati jagati viracitam avatāram anu sarva-sādhāraṇaṃ-manyatayā buddhi-bādhāta eva | sā caiṣām,",
  "GK19gp12-22u:3137": "iti nandādayo gopāḥ kṛṣṇa-rāma-kathāṃ mudā |",
  "GK19gp12-22u:3138": "kurvanto ramamāṇāś ca nāvindan bhava-vedanām ||[BhP 10.11.58]",
  "GK19gp12-22u:3139": "kṛṣṇe' rpitātma-suhṛd-artha-kalatra-kāmāḥ [BhP 10.16.10] iti |",
  "GK19gp12-22u:3140": "kṛṣṇe kamala-patrākṣe sannyastākhila-rādhasaḥ [BhP 10.65.6] iti |",
  "GK19gp12-22u:3141": "[39] tathā ca-",
  "GK19gp12-22u:3142": "eṣāṃ ghoṣa-nivāsinām uta bhavān kiṃ devarāteti naś",
  "GK19gp12-22u:3143": "ceto viśva-phalāt phalaṃ tvad-aparaṃ kutrāpy ayan muhyati |",
  "GK19gp12-22u:3144": "sad-veṣād iva pūtanāpi sa-kulā tvām eva devāpitā",
  "GK19gp12-22u:3145": "yad-dhāmārtha-suhṛt-priyātma-tanaya-prāṇāśayās tvat-kṛte ||[10.14.35]",
  "GK19gp12-22u:3146": "ity ādibhiḥ pramita-sarvopari-mad-vaśīkāri-prema-mahimnāṃ yadyapi nāvidyādi-mayī,",
  "GK19gp12-22u:3147": "tathāpy eṣām anya-sādhāraṇaṃ-manyatām asahamāno' haṃ madīya-prema-sandoha-maya-mohābhilāṣa-lālanā-jālataḥ sañjāyamānām apy etāṃ tan-mayīm eva manye |",
  "GK19gp12-22u:3148": "[40] vastutas tu tādṛśa-premarṇenānādi-kalpata evānyebhyaḥ prattānavakāśām uttamarṇatāṃ gatānām apy eṣāṃ mayy arpita-sarvārthānāṃ gatir eva mama gatis,",
  "GK19gp12-22u:3149": "tad-anugatam eva ca mama paramaṃ vaibhavam,",
  "GK19gp12-22u:3150": "na punar ataḥ param api paraṃ sambhavati |",
  "GK19gp12-22u:3151": "[41] tad evaṃ jalāvitur vaibhavād api pitur mama yaś camatkāraḥ, sa tu māṃ duḥkhākaroti |",
  "GK19gp12-22u:3152": "tasmād eteṣāṃ yathā mayi premāveśas tathā naiteṣu mameti tad-anusandhānavatā mayā tad etad eṣām eva vaibhavam eteṣām eva śubhānudhyāna-maya-yogamāyānubhavataḥ",
  "GK19gp12-22u:3153": "sāmpratam enān anubhāvayāni iti |",
  "GK19gp12-22u:3154_0": "[42] tad etad vicintanānantaraṃ dinānantare punar ādi-varāha-purāṇa-vācaka-yācaka-vipra-dvārā-pura-dvārāsthānī-sthitika-vicitra-pitrādy-ābhīra-vīra-pariṣadaṃ",
  "GK19gp12-22u:3154_1": "prati-kārtika-varti-pūrṇimā-snānam akrūrābhīṣṭa-prade brahma-hrade tūrṇam eva pūrṇa-tat-phalatāṃ",
  "GK19gp12-22u:3154_2": "sādhayati ity avadhārayan,",
  "GK19gp12-22u:3155": "sāratayā dhārayaṃs tat-prātaḥ sarvāṃs tān dāyādādīn ādāya satrā tatrāgatavān |",
  "GK19gp12-22u:3156": "[43] āgatya ca sarveṇa saha tatra nimajjya,",
  "GK19gp12-22u:3157": "tam utsṛjya,",
  "GK19gp12-22u:3158": "tīram āsajya,",
  "GK19gp12-22u:3159_0": "prakṛtitaḥ paratayā sac-cid-ānanda-ghanaṃ parama-svarūpa-rūpa-rasa-gandha-sparśa-śabdatayātmārāmāṇām",
  "GK19gp12-22u:3159_1": "apy alabhya-ghanaṃ gopānāṃ sva-niketam etaṃ golokam āvaraka-śaktim apākṛtya vyaktīkṛtavān |",
  "GK19gp12-22u:3160": "[44] tiraskariṇīṃ nirākṛtya vicitraṃ divya-citram iva yaṃ khalv asya narākṛti-para-brahmaṇaḥ sva-lokatayā brahmaṇo loka ity ācakṣate |",
  "GK19gp12-22u:3161_0": "[45] yatra kila sveṣām eva madhyam adhyāsitaṃ nija-kula-tilaka-kṛṣṇākāratayā paricitaṃ",
  "GK19gp12-22u:3161_1": "kṛta-janmādi-gokula-līlā-stuti-śruti-sākṣikatayātiniścitaṃ tam etaṃ sa-lokam ālokayan",
  "GK19gp12-22u:3161_2": "vraja-lokaḥ sarva-śokaṃ vyatītya,",
  "GK19gp12-22u:3162": "vismayānanda-sandohataḥ pratikṣaṇam eva sukha-saṃroham avāpa |",
  "GK19gp12-22u:3163": "[46] tad evaṃ vyajya rajyan-manasas tān vraja-lokān golokataḥ sa daiteyārir daiteyapīḍanādi-krīḍāṃ pūrayituṃ punar vyavadhāpitavāṃś ca |",
  "GK19gp12-22u:3164": "[47] atha kathakaḥ samāpanam āha-",
  "GK19gp12-22u:3165": "īdṛg vrajeśa putras te jita-lokeśa-lokakaḥ |",
  "GK19gp12-22u:3166": "yas tvāṃ ca tava lokaṃ ca lokam etam alokayat ||JGc_1,20.13|| [anuṣṭubh]",
  "GK19gp12-22u:3167": "adhi goloke gopāḥ svayam adhi gopeṣu golokaḥ |",
  "GK19gp12-22u:3168": "iti kalayan vanamālī yas taṃ vyānañja taṃ naumi ||JGc_1,20.14|| [upagīti]||",
  "GK19gp12-22u:3169": "[48] tad evaṃ prātaḥ-kathāyāṃ prayātāyāṃ vibhāvarī-kathā vibhāti sma | yathā snigdhakaṇṭha uvāca-",
  "GK19gp12-22u:3170": "yadā yātaḥ pitrā saha varuṇa-lokaṃ harir asau",
  "GK19gp12-22u:3171": "tadā rādhādīnāṃ sthitir iha mṛṣā kā prathayitā |",
  "GK19gp12-22u:3172": "jaḍānāṃ jāḍyaṃ syād asukha-sukha-buddhis tu sudhiyāṃ",
  "GK19gp12-22u:3173": "na śūnyasya prāptiṃ bhajati paritaḥ kāpi ca daśā ||JGc_1,20.15|| [śikhariṇī]",
  "GK19gp12-22u:3174": "yadāyāsīt kṛṣṇaḥ kila varuṇa-lokaṃ pitṛ-kṛte",
  "GK19gp12-22u:3175": "tadā śrī-rādhāyāḥ śvasitam amunā sārdham agamat |",
  "GK19gp12-22u:3176": "yadāyāsīt tasmād ayam atha tadā tatra sahasā",
  "GK19gp12-22u:3177": "samāgād ity eṣā param iha kavīnāṃ sukavitā ||JGc_1,20.16|| [śikhariṇī]",
  "GK19gp12-22u:3178": "kiṃ ca-",
  "GK19gp12-22u:3179": "āyāte tu vraja-pati-sute pāśi-lokāt tadā kāpy",
  "GK19gp12-22u:3180": "ekā rādhām anu tam anu ca snigdha-bhāvā vidagdhā |",
  "GK19gp12-22u:3181": "autsukyaṃ tad dvayam anu niśi śrāvayantī dvi-niṣṭhaṃ",
  "GK19gp12-22u:3182": "ceto-vṛtter mukham iva tayor añjasā jāyate sma ||JGc_1,20.17|| [śārdūla]",
  "GK19gp12-22u:3183": "[49] tatra śrī-rādhā-niṣṭham, tad yathā-",
  "GK19gp12-22u:3184": "yadi māṃ nayasi vidhātar",
  "GK19gp12-22u:3185": "lokāntaram antarā sevām |",
  "GK19gp12-22u:3186": "naya māṃ tan-mukha-suṣamā-",
  "GK19gp12-22u:3187": "sa-sukhāṃ virahān na duḥkhitāṃ tasya ||JGc_1,20.18|| [udgīti]",
  "GK19gp12-22u:3188": "[50] śrī-kṛṣṇa-niṣṭhaṃ yathā-",
  "GK19gp12-22u:3189": "ānītāḥ pitṛ-caraṇā vāruṇa-lokāt prananditā lokāḥ |",
  "GK19gp12-22u:3190": "hā rādhā mama śokād bādhā-gīrṇā na jīrṇāsti ||JGc_1,20.19|| [āryā]",
  "GK19gp12-22u:3191": "[51] atra kākvā jīrṇāsty eveti sambhāvyate |",
  "GK19gp12-22u:3192": "[52] tad evaṃ sā tasyāṃ tasminn api rahasi nivedya viśeṣataḥ śrīkṛṣṇam apy upālabdhavatī, yathā-",
  "GK19gp12-22u:3193": "rāgaṃ vināsti hṛdayaṃ mādhava tava rocate ca tat tubhyam |",
  "GK19gp12-22u:3194": "iti niyataṃ kanakāṅgī pāṇḍū-bhavati sphuṭaṃ rādhā ||JGc_1,20.20|| [āryā]",
  "GK19gp12-22u:3195": "[53] tataś ca tasya sneha-vaśād deha-dravī-bhāvaṃ vyavasya punaḥ prahasya provāca-",
  "GK19gp12-22u:3196": "bhavān guṇī mādhava rādhikāpi sā",
  "GK19gp12-22u:3197": "yenātidūrād api suṣṭhu kṛṣyate |",
  "GK19gp12-22u:3198": "rādhāpi bāḍhaṃ sarasā nijālayād apy",
  "GK19gp12-22u:3199": "evam ārdrīkriyate yayā bhavān ||JGc_1,20.21|| [upajāti 12]",
  "GK19gp12-22u:3200": "[54] madhukaṇṭha uvāca-keyaṃ vṛddhā?",
  "GK19gp12-22u:3201": "yatas tatra nānya-janasya praveśaḥ sambhavatīti pūrvaṃ nirṇītam |",
  "GK19gp12-22u:3202": "[55] snigdhakaṇṭhaḥ sahāsam āha-paurṇamāsy eva nānā-veśena tatra praveśatīti |",
  "GK19gp12-22u:3203": "[56] atha tadārabhya-",
  "GK19gp12-22u:3204": "niśīthaṃ niśīthaṃ tadāsau prakarṣād",
  "GK19gp12-22u:3205": "agāsīn muralyeti tathyaṃ mṛṣā na |",
  "GK19gp12-22u:3206": "amūs tu pratīyuḥ sphuṭaṃ marma-bhedī",
  "GK19gp12-22u:3207": "sa vā kaḥ śarair yaś chinatty āśu sarvam ||JGc_1,20.22|| [bhujaṅgaprayātā]",
  "GK19gp12-22u:3208": "niveśe saṃveśe mathi pathi jane pāthasi vane",
  "GK19gp12-22u:3209": "harir yady apy udyan pratiharitam eva sphuritavān |",
  "GK19gp12-22u:3210": "sphuṭaṃ draṣṭuṃ spraṣṭuṃ tadapi tad-alabdher vidhurajād",
  "GK19gp12-22u:3211": "dadhe rādhā-bādhā tad-anadhigamād apy adhikatām ||JGc_1,20.23|| [śikhariṇī]||",
  "GK19gp12-22u:3212": "[57] atha samāpanam-",
  "GK19gp12-22u:3213": "īdṛśas te patiḥ śyāme yat-kāntes tvaṃ parā gatiḥ |",
  "GK19gp12-22u:3214": "atrābhilāṣaḥ śobhā vā kāntir ity adhigamyatām ||JGc_1,20.24|| [anuṣṭubh]",
  "GK19gp12-22u:3215": "iti śrī-śrī-gopāla-campūm anu",
  "GK19gp12-22u:3216": "varuṇalokāloka-camatkāra-tiraskāraka-golokāvalokanaṃ nāma",
  "GK19gp12-22u:3217": "viṃśaṃ pūraṇam",
  "GK19gp12-22u:3218": "||20||",
  "GK19gp12-22u:3219": "*************************************************************",
  "GK19gp12-22u:3220": "(21)",
  "GK19gp12-22u:3221": "athaikaviṃśaṃ pūraṇam",
  "GK19gp12-22u:3222": "kumārī-vastra-haraṇa-sukumārī-samasta-karṣaṇam",
  "GK19gp12-22u:3223": "[1] tadānīṃ punaḥ snigdhakaṇṭha uvāca-",
  "GK19gp12-22u:3224_0": "[2] atha garga-kṛta-vraja-varga-bheda-maya-samayataḥ paścād udbhūtāḥ kāścid anyāś",
  "GK19gp12-22u:3224_1": "ca dhanyāḥ prabhūtā nānā-kula-prasūtā yā vraja-kumārikāḥ svabhāvataḥ kṛṣṇa-bhāvānusārikās",
  "GK19gp12-22u:3224_2": "tāsāṃ kaumāra-pāram ārabhya vāsanā varṇanīyā yathā,",
  "GK19gp12-22u:3225": "kumārīṇāṃ tāsāṃ aghajiti patiḥ syād iti rucir",
  "GK19gp12-22u:3226": "yadā jātā tarhi pratipadam upāyākṛta-dhiyām |",
  "GK19gp12-22u:3227": "vidhu-śrīṇāṃ śaśvad bata bahula-pakṣa-sthiti-juṣāṃ",
  "GK19gp12-22u:3228": "tamaskṛd-viśvasminn ahaha kṛśatā nityam ajani ||JGc_1,21.1|| [śikhariṇī]",
  "GK19gp12-22u:3229": "[3] tataś ca tad-artham anurahasaṃ nānā-devatām arthayamānā vyartham iva bhramanti sma |",
  "GK19gp12-22u:3230": "[4] prārthanā ceyaṃ-",
  "GK19gp12-22u:3231": "vrajeśitroḥ sadma vāsaḥ paraṃ śvasuratānayoḥ |",
  "GK19gp12-22u:3232": "kṛṣṇa eva patir bhūyān mama janmani janmani ||JGc_1,21.2|| [anuṣṭubh]",
  "GK19gp12-22u:3233": "[5] tataś ca kadācit kālindīm anu parasparaṃ vindamānā babhūvuḥ |",
  "GK19gp12-22u:3234": "[6] yuktaṃ ca tat, yataḥ-",
  "GK19gp12-22u:3235": "ekaṃ padam uddeśyaṃ",
  "GK19gp12-22u:3236": "bhavati samantād bahūnāṃ cet |",
  "GK19gp12-22u:3237": "vividha-bhuvām api teṣāṃ",
  "GK19gp12-22u:3238": "milanaṃ ghaṭate yathā sa-tīrthānām ||JGc_1,21.3|| [udgīti]",
  "GK19gp12-22u:3239": "[7] militānāṃ tāsāṃ parasparaṃ hārdam api jātam | tathā hi-",
  "GK19gp12-22u:3240": "diśi diśi jātāḥ snigdhā vyatimilitāḥ suṣṭhu bibhrati sneham |",
  "GK19gp12-22u:3241": "medura-mudira-samūhe muhur api yasmāt tathā dṛṣṭam ||JGc_1,21.4|| [āryā]",
  "GK19gp12-22u:3242": "[8] tatra jāte cāsauhārde hārdam api parasparaṃ vyaktam | yataḥ-",
  "GK19gp12-22u:3243": "hnutam apy ekāśrayiṇāṃ",
  "GK19gp12-22u:3244": "hṛdayaṃ vyaktiṃ mitho yāti |",
  "GK19gp12-22u:3245": "tat tu vyatimilitaṃ ced",
  "GK19gp12-22u:3246": "vada tarhi syāt pidhānaṃ kim? ||JGc_1,21.5|| [upagīti]",
  "GK19gp12-22u:3247_0": "[9] tataś ca parasparaṃ hṛd-bāṣpam udgīrṇavatīnāṃ dṛg-bāṣpam api vikīrṇavatīnāṃ tāsāṃ",
  "GK19gp12-22u:3247_1": "daśānta-daśāvaśāṅgatayā sambhāvyamānānām anukṣaṇaṃ sukhā-kāṅkṣiṇī pārikāṅkṣiṇī-veśa-viśeṣaṃ",
  "GK19gp12-22u:3247_2": "vindamānā tatra vṛndā gatā |",
  "GK19gp12-22u:3248": "[10] sā hy evaṃ purā cintitavatī-rāga eva khalv āsāṃ vrajanāgarasya tasya samāgamāya vāgagocaraśaktibhāg avasīyate |",
  "GK19gp12-22u:3249": "[11] rāgaś ca loka-rīti-maya-praṇayata eva jāgarūkatayā garīyān varīvartīti devatāntarārādhanam eva sādhayitavyam,",
  "GK19gp12-22u:3250": "na tu tad-ārādhanam iti |",
  "GK19gp12-22u:3251_0": "[12] athāgamya ca tat-kṛtābhivādana-sva-kṛtābhivadana-vidhau labdha-vidhau sābhidadhāti",
  "GK19gp12-22u:3251_1": "sma-[13] aham atraiva vane vasantī bhavatīnāṃ bhāvavatīnām avasthāḥ paśyantī dayā-vidīrṇa-hṛdayā samāyātāsmi |",
  "GK19gp12-22u:3252": "tad iyaṃ mama siddhā vidyā sva-karṇānubiddhā vidhīyatām |",
  "GK19gp12-22u:3253": "nātiprayāsa-bhāvitatā ca bhavatīnāṃ bhavitā, kintu māsa-mātram atra śramābhāsaḥ |",
  "GK19gp12-22u:3254": "[14] sā khalu mantra-mayī yogamāyā mayā dayāvatī sādhitāstīti |",
  "GK19gp12-22u:3255": "[15] tad evaṃ tāsāṃ karṇa-vivaram anu mantra-varṇān nidhivan nidhāya tad-vidhim api sa-vidhim abhidhāya mudāntar-hitavatī sāntarhitavatī |",
  "GK19gp12-22u:3256": "tataś ca tās tad-upadeśa-lagnāḥ parama-sukha-magnā babhūvuḥ | yataḥ-",
  "GK19gp12-22u:3257": "nityaṃ tāvad analpa-rāga-mahimā sarvaṃ sahāyīyati",
  "GK19gp12-22u:3258": "prāpnoty eṣa tu yogya-kalpam atha ced dhatte sad-ullāsitām |",
  "GK19gp12-22u:3259": "tasmiṃs tādṛg abhūd guruḥ svayam asau śaktiḥ parā vaiṣṇavī",
  "GK19gp12-22u:3260": "pūjyā mantra-varaś ca vāñchita-dharas tāsām itaḥ kiṃ sukham? ||JGc_1,21.6|| [śārdūla]",
  "GK19gp12-22u:3261": "[16] ataevāmūr viśramya mārgaśīrṣīya-śirṣāyāmāṇatā-labhya-pratipadam ārabhya saṃgatya vratam ārabdhavatyaḥ |",
  "GK19gp12-22u:3262": "yatrāruṇa-kṛtāruṇa-guṇa-prasaram avasaram anu parasparaṃ gṛha-visarataḥ samākāraṇāparā vyatibaddha-karā yamunā-gamana-tat-parā gāna-parāyaṇā babhūvuḥ;",
  "GK19gp12-22u:3263": "yatra paraspara-parīhāsa-prāyatayā nijābhiprāyaṃ vyañjayāmāsuḥ | yathā-",
  "GK19gp12-22u:3264": "tvām upayantā sakhi vanamālī |",
  "GK19gp12-22u:3265": "sakala-śubhākara-vara-guṇa-śālī ||dhru||",
  "GK19gp12-22u:3266": "yatra vraja-patir ita-rucir ucitām",
  "GK19gp12-22u:3267": "vārtāṃ cālayitā sukha-sacitām ||a||",
  "GK19gp12-22u:3268": "śrutvā tat tava mātara-pitarau",
  "GK19gp12-22u:3269": "sukham ayitārau kṛta-dhana-vitarau |",
  "GK19gp12-22u:3270": "harir api mudam iha hṛdi gopayitā",
  "GK19gp12-22u:3271": "sakhibhir narmaṇi yaḥ kopayitā ||b||",
  "GK19gp12-22u:3272": "gaṇaka-nidiṣṭa-tare sudināhe",
  "GK19gp12-22u:3273": "veśaṃ dhāsyati sa nijavivāhe |",
  "GK19gp12-22u:3274": "nīla-rucī-cita-gaura-dukūlam",
  "GK19gp12-22u:3275": "ghana-capalābhirucām iva mūlam ||c||",
  "GK19gp12-22u:3276": "antara-vasanaga-kañcuka-pītaṃ",
  "GK19gp12-22u:3277": "citra-pracchada-ruci-parivītam |",
  "GK19gp12-22u:3278": "mukuṭa-kirīṭa-tirīṭa-virājam",
  "GK19gp12-22u:3279": "alakāvali-maṇi-citraka-bhājam ||d||",
  "GK19gp12-22u:3280": "kuṇḍala-maṇḍita-gaṇḍa-vibhāgam",
  "GK19gp12-22u:3281": "tāmbūla-cchavi-jid-adhara-surāgam |",
  "GK19gp12-22u:3282": "adharāvṛtaye kara-dhṛta-celam",
  "GK19gp12-22u:3283": "graiveyakam anukṛta-maṇi-melam ||e||",
  "GK19gp12-22u:3284": "sāṅgada-kaṅkaṇa-mudrika-hastam",
  "GK19gp12-22u:3285": "āvāpaka-dhṛti-valayita-śastam |",
  "GK19gp12-22u:3286": "hāravalita-hṛdi dhṛta-maṇi-rājam",
  "GK19gp12-22u:3287": "vanamālādika-mālya-samājam ||f||",
  "GK19gp12-22u:3288": "maṇimaya-śṛṅkhala-lasad-avalagnam",
  "GK19gp12-22u:3289": "caraṇa-vibhūṣaṇa-gaṇa-ruci-magnam |",
  "GK19gp12-22u:3290": "veṣe cāsminn etad apūrvam",
  "GK19gp12-22u:3291": "yat tu na dṛṣṭaṃ kvacana ca pūrvam ||g||",
  "GK19gp12-22u:3292": "aṅgaṃ bhūṣaṇam api kila sarvam",
  "GK19gp12-22u:3293": "sarvābharaṇaṃ svayam iti garvam |",
  "GK19gp12-22u:3294": "atha maṇi-śakaṭādhiṣṭhitam etam",
  "GK19gp12-22u:3295": "kalayiṣyanti suhṛdbhir upetam ||h||",
  "GK19gp12-22u:3296": "taṃ janyānāṃ śakaṭa-parītam",
  "GK19gp12-22u:3297": "kusumair varṣiṣyanti sagītam |",
  "GK19gp12-22u:3298": "śakaṭa-dhvani-yuta-vādya-śatena",
  "GK19gp12-22u:3299": "mudam āpsyati sa svayam api tena ||i||",
  "GK19gp12-22u:3300": "tad-dhvani-kalanāt tava sakhi cittam",
  "GK19gp12-22u:3301": "dhṛtam api yatnād bhavitā bhittam |",
  "GK19gp12-22u:3302": "sa yadā gantā dvāra-sadeśam",
  "GK19gp12-22u:3303": "sakhi visṛjeḥ sukha-mūrcchā-veśam ||j||",
  "GK19gp12-22u:3304": "tam upavrajitā sā tava goṣṭhī strī",
  "GK19gp12-22u:3305": "tatir api gāsyati bimboṣṭhī |",
  "GK19gp12-22u:3306": "upayānaṃ tad-vādya-vitānam",
  "GK19gp12-22u:3307": "gāli-prāyaṃ tad api ca gānam ||k||",
  "GK19gp12-22u:3308": "sārātrika-nirmañchana-dṛṣṭiṃ",
  "GK19gp12-22u:3309": "kartāras te sa-kusuma-vṛṣṭim |",
  "GK19gp12-22u:3310": "maṇḍapa-varam upanīte śyāme",
  "GK19gp12-22u:3311": "sukha-sammardo bhavitā rāme ||l||",
  "GK19gp12-22u:3312": "gopendrādika-gaṇa-pūjām anu",
  "GK19gp12-22u:3313": "narma-kutūhalam udayed varatanu |",
  "GK19gp12-22u:3314": "pūrvaṃ vidhim api kṛtvā sadvidhi",
  "GK19gp12-22u:3315": "āneṣyanti tvām iha sahanidhi ||m||",
  "GK19gp12-22u:3316": "varapuratas tvāṃ śithilitagātrīm",
  "GK19gp12-22u:3317": "sthāpayitāraḥ priyaratipātrīm |",
  "GK19gp12-22u:3318": "tātas tava karam atha dadhad abalam",
  "GK19gp12-22u:3319": "grāhayitā varakaram anu sajalam ||n||",
  "GK19gp12-22u:3320": "tatra ca bhavatī sumukhi sukhena",
  "GK19gp12-22u:3321": "kim bhaviteti jñātā kena? |",
  "GK19gp12-22u:3322": "kiṃ bahunā, tava karasaṃyamanam",
  "GK19gp12-22u:3323": "kṛtam iva paśyāmy amunā kamanam ||o|| ||JGc_1,21.7|| | iti | [mātrāsamakā]",
  "GK19gp12-22u:3324": "[17] tad evaṃ yamunāṃ prāpya drutam eva gānaṃ samāpya velāyāṃ bālya-cāpalyena kalye projjhita-celā eva mithaḥ kṛta-melā velāyāṃ nimajjanti sma |",
  "GK19gp12-22u:3325": "nimajjya ca-kauṣeyatayā kṣālanāṃ vināpi na pariheyam iti tad eva celaṃ paridhāya sevyāyā devyāḥ saikatām arcām arcitāṃ vidhāya mantram anusandhāya dhāma samāyānti sma |",
  "GK19gp12-22u:3326": "[18] tad evaṃ tāvan māsaṃ yāvad vidhāya tat-pūraka-dinaṃ vratasyāpi pūrakaṃ jātam iti paramānanda-pūraṇataḥ sūrajā-pūram anu dūranirjanatā-jāta-nirvrīḍatayā kṣaṇam akrīḍan |",
  "GK19gp12-22u:3327": "[19] tad evaṃ pūrva-pūrvaṃ jānan vraja-rāja-nandanas tuṣṭa-manāḥ kumāra-catuṣṭayam anuvidhaṃ vidhāya tatra prasthāya guptam upta-cittatayā tāḥ paśyati sma |",
  "GK19gp12-22u:3328": "[20] ye khalu dāma-sudāma-vasudāma-kiṅkiṇi-saṃjñās tasya prajñāhaṅkāra-citta-manasāṃ bahiḥ-prakāśatayā labdha-samajñās tantra-vijñātṛbhir vijñāyante,",
  "GK19gp12-22u:3329": "ta ete hi kumārā jāta-catuḥ-pañca-varṣāḥ paraspara-savayaskatā-dhṛta-harṣāḥ kṛṣṇād anudinam āsādita-prema-varṣāś calanārambhata eva-kutra yāmaḥ?",
  "GK19gp12-22u:3330": "iti pṛcchanta eva gacchantaḥ kṛta-tat-saṅgam āgacchanti sma | tad evaṃ-",
  "GK19gp12-22u:3331": "saṅge vidhāya caturaś caturaḥ kumārān",
  "GK19gp12-22u:3332": "āgamya tatra kara-vārita-tat-prahāsaḥ |",
  "GK19gp12-22u:3333": "namrībhavann alam alakṣitatāṃ prapadya",
  "GK19gp12-22u:3334": "sadyas tad-aṃśuka-cayaṃ sa harir jahāra ||JGc_1,21.8|| [vasantatilakā]",
  "GK19gp12-22u:3335": "hṛtvā sa satvara-kadamba-nagādhiroha-",
  "GK19gp12-22u:3336": "pūrvaṃ sa-ḍimbha-nikaraḥ sphuṭam ujjahāsa |",
  "GK19gp12-22u:3337": "śrutvā prahāsam atha gopa-kumārikāṇāṃ",
  "GK19gp12-22u:3338": "vargaḥ samaṃ sabhayam ūrdhvita-dṛṣṭir āsīt ||JGc_1,21.9|| [vasanta]",
  "GK19gp12-22u:3339": "gambhīra-svara-saṅgataṃ tad-itarānudbhāvya-bhavya-śriyaṃ",
  "GK19gp12-22u:3340": "hāsaṃ taṃ paricitya bālya-valitās tāḥ prekṣya cānyo' nyataḥ |",
  "GK19gp12-22u:3341": "vastrāṇy apy anabhīkṣya tatra vidhṛtāny uccaṃ tu vakṣaḥ-sthalaṃ",
  "GK19gp12-22u:3342": "kṛtvā nīcam udakta-vaktram udake nyak-cakrire padminīḥ ||JGc_1,21.10|| [śārdūla-vikrīḍitam]",
  "GK19gp12-22u:3343": "atalina-nalina-vanānāṃ bhramam iha cakrur mukhāni tāsāṃ na |",
  "GK19gp12-22u:3344": "hemante tad-ayogāt kintu nyak-kāram evātra ||JGc_1,21.11|| [āryā]",
  "GK19gp12-22u:3345": "tataś ca,",
  "GK19gp12-22u:3346": "kṣaṇam adhi jala-madhyaṃ tasthur ānamra-netrāḥ",
  "GK19gp12-22u:3347": "punar udayati śīte' drākṣur etāḥ kadambam |",
  "GK19gp12-22u:3348": "api harir adhiśākhaṃ gupta-mūrtiḥ purāsīt",
  "GK19gp12-22u:3349": "punar avṛtim ayāsīc cātma-lakṣāya tābhiḥ ||JGc_1,21.12|| [mālinī]",
  "GK19gp12-22u:3350": "tāsāṃ jalastha-vapuṣāṃ vadaneṣu kṛṣṇa-",
  "GK19gp12-22u:3351": "syārūḍha-nīpaka-taroḥ sahasā dṛg-antaḥ |",
  "GK19gp12-22u:3352": "padmeṣu padmapa-kalām adadhād amuṣmin",
  "GK19gp12-22u:3353": "yāsāṃ ca nīrabhṛti cātakarītim āpa ||JGc_1,21.13|| [vasantatilakā]",
  "GK19gp12-22u:3354": "tataś ca-",
  "GK19gp12-22u:3355": "uccakair jahasur bālāś cukruśus tatra bālikāḥ |",
  "GK19gp12-22u:3356": "ūcuś cedaṃ tu vaḥ kṛtyaṃ vrajādṛtyaṃ bhaviṣyati ||JGc_1,21.14|| [anu]",
  "GK19gp12-22u:3357": "[21] atha kṛṣṇena muhur api śikṣitā bālāḥ procuḥ |",
  "GK19gp12-22u:3358": "[22] tatra prathamaṃ, yathā-",
  "GK19gp12-22u:3359": "kṛtyaṃ vā kim akṛtyaṃ vā na vidmo vayam aṇv api |",
  "GK19gp12-22u:3360": "śikṣārthaṃ kintu vaḥ prāptā vīkṣyājñāsiṣma tat punaḥ ||JGc_1,21.15|| [anuṣṭubh]",
  "GK19gp12-22u:3361": "[23] atha sarvāḥ salajjaṃ parasparam īkṣitvā punar ūcuḥ-",
  "GK19gp12-22u:3362": "yaḥ kaścic chikṣakas tasmād bhavadbhiḥ suṣṭhu śikṣitam |",
  "GK19gp12-22u:3363": "abhyasyatha vraje tac ca sva-guror māna-vṛddhaye ||JGc_1,21.16|| [anuṣṭubh]",
  "GK19gp12-22u:3364": "[24] punas tac-chikṣitā ḍimbhāḥ procuḥ-",
  "GK19gp12-22u:3365": "kimartho' yam upālambhas tan na vidmas tu kiñcana |",
  "GK19gp12-22u:3366": "bhavatyo jala-cāriṇyo vayaṃ vṛkṣāgra-gāminaḥ ||JGc_1,21.17|| [anu]",
  "GK19gp12-22u:3367": "[25] tā ūcuḥ-",
  "GK19gp12-22u:3368": "vikrāntir luṇṭhatāṃ yogyā yad vaḥ śākhāgragāmitā |",
  "GK19gp12-22u:3369": "dīnatā luṇṭhitānāṃ syād yan naḥ salilagāhitā ||JGc_1,21.18|| [anu]",
  "GK19gp12-22u:3370": "[26] atha śrī-kṛṣṇaḥ svayam eva sa-kopa-vismayam iva vakti sma-kiṃ luṇṭhitaṃ bhavatīnām?",
  "GK19gp12-22u:3371": "[27] tā ūcuḥ-aho bata! katham asmākam asaṅkhyatayā duḥsaṃvaram ambaraṃ saṃvaraṇam āpadyate?",
  "GK19gp12-22u:3372": "[28] śrī-kṛṣṇa uvāca-bhavatīnām ambarāvaraṇatā vidyata eva,",
  "GK19gp12-22u:3373": "tad ambaraṃ vā katham apahāreṇa saṃvalanam avalambatām?",
  "GK19gp12-22u:3374": "[29] tā ūcuḥ-",
  "GK19gp12-22u:3375": "ambaram apy ambaratām āsādayituṃ tavāsti sāmarthyam |",
  "GK19gp12-22u:3376": "iha dāmodara cauryaṃ kiyad iva śauryaṃ samarpayatu? ||JGc_1,21.19|| [āryā]",
  "GK19gp12-22u:3377": "[30] atha kṛṣṇaḥ sa-smayam āha sma-na nagnā etāḥ pāthasi magnāḥ |",
  "GK19gp12-22u:3378": "tad idaṃ tu mayā parihasitam eva |",
  "GK19gp12-22u:3379": "dṛṣṭaṃ bhavadbhir duṣṭhu-prakṛtīnām ākṛti-mātra-suṣṭhutā-yutānām āsām anuṣṭhitam;",
  "GK19gp12-22u:3380": "yan madīyāny eva śastāni vastrāṇi vihārataḥ samasta-vyastatayā yatra tatra visrastāni |",
  "GK19gp12-22u:3381": "tāny etā daridrāṇāṃ kanyāḥ sphuṭam anyāyatayā paricitya ca vicitya paridadhānā,",
  "GK19gp12-22u:3382": "mādṛśas tu dṛśaḥ sakāśād gopanaṃ kāmayamānā bāḍhaṃ jalam evāvagāḍhāḥ |",
  "GK19gp12-22u:3383": "yāni khalv atisvacchānāṃ tigma-cchavi-kanyā-jalānām antar apracchannāny eva lakṣyante,",
  "GK19gp12-22u:3384": "yāny eva cāsāṃ jala-magna-pratyaṅga-lagnāni svarṇa-savarṇa-varṇāni varṇā iva nirvarṇyante |",
  "GK19gp12-22u:3385": "tasmāt plavanta eva bhavantaḥ pratyekam etāḥ kara-gṛhīta-karāḥ samānayantām |",
  "GK19gp12-22u:3386": "[31] tad etad avadhārya tīra-paryantam avatīrya sambhrama-pratīkṣitālpa-kālān kṛṣṇājñā-pālān bālān amūḥ pratyūcuḥ-[32] kathaṃ stambham avalambadhve?",
  "GK19gp12-22u:3387": "niḥśaṅkam eva saṅkrāmata |",
  "GK19gp12-22u:3388": "[33] sakhīḥ prati ca prāvocan-atraivānīya pānīya-vāsa-sukhaṃ luṇṭhākān etān ākuṇṭham āsādayata |",
  "GK19gp12-22u:3389": "[34] atha tān prati ca-",
  "GK19gp12-22u:3390": "āhara-vasanām āhara- vanitāṃ yasmāt kriyāṃ sadādhīdhve |",
  "GK19gp12-22u:3391": "kātyāyanī-prasādāt tam api vikarṣāma toyāntaḥ ||JGc_1,21.20|| [āryā]",
  "GK19gp12-22u:3392": "[35] atha tad etac chrutavanta eva drutavantaḥ skhalanta iva nīpa-tarv-antam āsadya sadyas tam eva tarum āruruhuḥ |",
  "GK19gp12-22u:3393": "[36] kṛṣṇas tu sa-hāsaṃ spaṣṭam idam abhyacaṣṭe-aho,",
  "GK19gp12-22u:3394": "śubhaṃyūyamānānām āsām ahaṃyutā bhavatīnāṃ bhavatu,",
  "GK19gp12-22u:3395": "paśyāmas tatra-bhavatīṣu devatā-prabhāvam |",
  "GK19gp12-22u:3396": "yāvad eva tad etam udavāsam urīkṛtya bhavatyas tiṣṭhanti,",
  "GK19gp12-22u:3397": "tāvad vayam api dhṛta-niṣṭhās taror upariṣṭād eva nabho-vāsam urarīkṛtya tiṣṭhāma |",
  "GK19gp12-22u:3398": "[37] atha tatra tad-uttaram urarī-kurvatyaḥ sarvāḥ saśleṣam ātma-hṛd-gatam udgamayāmāsuḥ-",
  "GK19gp12-22u:3399": "na nādeya-bhayaṃ tasya tarau yasya bhavet sthitiḥ |",
  "GK19gp12-22u:3400": "pātra-sātkṛta-gātrāṇāṃ pṛcchyā nādeyatā punaḥ ||JGc_1,21.21|| [anuṣṭubh]",
  "GK19gp12-22u:3401": "[38] tataś ca tan-mukha-tuṣāra-karatas tuṣāra-kara-taraṅga-nikarataś ca kampamānāḥ sa-narmānukampam amūr ayam uvāca-",
  "GK19gp12-22u:3402": "[39] aho, hima-śratha-ślathāṅga-sandhayaḥ parama-durbalāḥ ! sarvābhir evārvāg āgamyatām |",
  "GK19gp12-22u:3403": "[40] tās tu bhrū-bhaṅga-saṅgatam ūcuḥ-punaḥ kim artham āgamayitum arthayase?",
  "GK19gp12-22u:3404": "[41] kṛṣṇa uvāca-vanadevatayā hṛtaṃ mayā tu prasahya tasyāḥ samāhṛtaṃ vāsaḥ samāsādyatām |",
  "GK19gp12-22u:3405": "[42] tā ūcuḥ-kim ataḥ śeṣam anveṣāmaḥ?",
  "GK19gp12-22u:3406": "[43] tad etad uktvāntar-vāriṇa eva prasārita-karāḥ kiñcid abhyānañcuḥ |",
  "GK19gp12-22u:3407": "kṛṣṇas tu sāṅguli-vyaṅgam uvāca-aye śata-patra-patra-netrāḥ ! savidhe' trāgamyatām |",
  "GK19gp12-22u:3408": "[44] tā ūcuḥ-tavaitad ehīhaṃ karma katham iva?",
  "GK19gp12-22u:3409": "[45] kṛṣṇa uvāca-mama dṛṣṭir visṛṣṭiś ca viśiṣṭatām āpnoti' iti |",
  "GK19gp12-22u:3410": "[46] tā ūcuḥ-tarhi kim arhitaṃ bhavet?",
  "GK19gp12-22u:3411": "[47] kṛṣṇa uvāca-grahaṇātivṛttir vastra-parivṛttiś ca na syāt |",
  "GK19gp12-22u:3412": "[48] tāś ca parasparam ūcuḥ-aho mugdhāḥ! vañcayitum eveyaṃ prapañcanā |",
  "GK19gp12-22u:3413": "[49] kṛṣṇas tu tāḥ sandarśya jihvāṃ sandaśya babhāṣe-satyam evedaṃ bravīmi, nāsatyam |",
  "GK19gp12-22u:3414": "[50] tāḥ punaḥ pratyūham ūhamānā vyatyūcuḥ-aho,",
  "GK19gp12-22u:3415": "mūḍha-buddhayaḥ ! suvyaktāntar-nigūḍha-hāsaḥ parīhāsa evāyam asya |",
  "GK19gp12-22u:3416": "[51] kṛṣṇas tu gūḍham api smitam agūḍha |",
  "GK19gp12-22u:3417": "samūḍha-priya-vadyatayāpy avādīt-hanta,",
  "GK19gp12-22u:3418": "nahi nahi,",
  "GK19gp12-22u:3419": "yasmād vrata-kṛśatayā bhṛśa-dayā-viṣayā eva yūyam,",
  "GK19gp12-22u:3420": "na tu dūyamānatām arhatha |",
  "GK19gp12-22u:3421": "[52] tā ūcuḥ-",
  "GK19gp12-22u:3422": "spṛhayāluś cānya-vastraṃ gṛhayāluś ca yaḥ sa tu |",
  "GK19gp12-22u:3423": "śītaluṣu dayāluś ced āścaryātiśayālutā ||JGc_1,21.22|| [anuṣṭubh]",
  "GK19gp12-22u:3424": "[53] bhavatu | visrabdhaṃ vadata, kadā satyaṃ vaktum ārabdhaṃ tatra-bhavadbhiḥ?",
  "GK19gp12-22u:3425": "[54] kṛṣṇa uvāca-kadāpi nānṛtaṃ vacasi kṛtavān asmi |",
  "GK19gp12-22u:3426": "[55] tā ūcuḥ-kaḥ kathayati?",
  "GK19gp12-22u:3427": "[56] kṛṣṇa sa-hāsam uvāca-aho,",
  "GK19gp12-22u:3428": "kūṭakūṭaṃ ghaṭayamānāḥ! yady anyathā manyadhve,",
  "GK19gp12-22u:3429": "parama-dharma-parān etān eva sametān pṛcchata?",
  "GK19gp12-22u:3430": "[57] tā sahāsam ūcuḥ-satyam ete bhavataḥ prāpta-marmāṇaḥ sa-dharmāṇaś ca dṛśyante |",
  "GK19gp12-22u:3431": "[58] kṛṣṇa uvāca-hanta, muṣṭi-sambadhya-madhyamāḥ, pratītim atītha cet pratyakṣata eva lakṣyatām |",
  "GK19gp12-22u:3432": "sarvābhir evāgamya na vā sarvān atirekayā kayācid ekayāpi |",
  "GK19gp12-22u:3433": "tataś ca-",
  "GK19gp12-22u:3434": "tasya tat kṣvelitaṃ śrutvā",
  "GK19gp12-22u:3435": "bālāḥ prema-pariplutāḥ |",
  "GK19gp12-22u:3436": "vrīḍitāḥ prekṣya cānyo' nyaṃ",
  "GK19gp12-22u:3437": "jāta-hāsā na niryayuḥ ||JGc_1,21.23|| [BhP 10.22.12] iti |",
  "GK19gp12-22u:3438": "tīre gantuṃ lajjā sthātuṃ",
  "GK19gp12-22u:3439": "nīre ca śītam ity ubhayam |",
  "GK19gp12-22u:3440": "samajani jāḍyaṃ yugapat tad",
  "GK19gp12-22u:3441": "imās tatraiva kiñcid abruvata ||JGc_1,21.24|| [anu]",
  "GK19gp12-22u:3442": "vraja-nṛpa-kula-ratna tvaṃ vraja-prīti-śālī",
  "GK19gp12-22u:3443": "vraja-jana-mahanīyaś cāsi yācāmahe tat |",
  "GK19gp12-22u:3444": "vayam atitara-śīta-vyagratā-grasta-cittā",
  "GK19gp12-22u:3445": "vitara vitara vāsaś cānayaṃ mā ca kārṣīḥ ||JGc_1,21.25|| [mālinī]",
  "GK19gp12-22u:3446": "[59] kṛṣṇa uvāca-mamānayaṃ ko vā nayana-viṣayaḥ kṛtaḥ?",
  "GK19gp12-22u:3447": "pratyuta sat-kula-prabhavatīnāṃ bhavatīnāṃ vana-devatāhṛta-vastrāṇāṃ sāhāyyam eva kāryam iti tathā mayārabdham asti |",
  "GK19gp12-22u:3448": "na tu bhavatīnāṃ cela-cela-pracaye mādṛśām abhilāṣa-melaḥ sambhavati |",
  "GK19gp12-22u:3449": "tasmād asmat-paritoṣa-poṣaṇāya yadi kiñcid api dattha,",
  "GK19gp12-22u:3450": "tadā tan-madād eva devatā-virodham apy anurodha-viṣayī-kurmaḥ |",
  "GK19gp12-22u:3451": "[60] atha tad etad evam avadhāritavatyaḥ kātyāyanī-vratavatyas tad etan manasi vicāritavyaḥ-hanta,",
  "GK19gp12-22u:3452": "yad asmābhir manasi rañjitaṃ,",
  "GK19gp12-22u:3453": "tad evāyaṃ vyañjitaṃ kartuṃ prayatate |",
  "GK19gp12-22u:3454": "tasmād asmākam ayam eva samayaḥ |",
  "GK19gp12-22u:3455": "kintu kim api lakṣyam evātra lakṣyam,",
  "GK19gp12-22u:3456": "tad api svata eva labdham yat pṛthu-śīta-bhītatādikam atra prakaṭam eva ghaṭate |",
  "GK19gp12-22u:3457": "[61] atha taṃ prāhuḥ-hā,",
  "GK19gp12-22u:3458": "hā,",
  "GK19gp12-22u:3459": "drutam anena haimanena pavanena śīta-parītatayā jīvana-viparītatāṃ vayam āyātāḥ,",
  "GK19gp12-22u:3460": "tasmān marma-bhedakaṃ narma vṛthā mā kṛthāḥ,",
  "GK19gp12-22u:3461": "kintu vastram eva sevaya |",
  "GK19gp12-22u:3462": "yad vā vāñchasi, tat tu lāñchanam aṅgīkṛtyāpi kariṣyāmaḥ |",
  "GK19gp12-22u:3463": "[62] kṛṣṇaḥ sa-smitam uvāca-hanta, yadi madiṣṭaṃ dāsyatha, tarhi dāsyam eva svīkuruta |",
  "GK19gp12-22u:3464": "[63] atha tāś cintayāmāsuḥ-hanta, sahasā marma-sparśe karmaṭhatām eva labdhavān asau |",
  "GK19gp12-22u:3465": "bhavatu, vayam api narmāśritya tad eva śarmāṅgī-kurmaḥ |",
  "GK19gp12-22u:3466": "[64] spaṣṭaṃ ca procuḥ-śyāmsundara te dāsyaḥ [BhP 10.22.15]",
  "GK19gp12-22u:3467": "[65] kṛṣṇaś ca sa-smitam āha sma-tatra ca yan mamoditam, tad anumoditaṃ purataḥ kuruta |",
  "GK19gp12-22u:3468": "[66] atha tāḥ parasparam ālocana-pūrvaṃ nikocita-locanam ūcuḥ-bhavatu, karavāma tavoditam iti |",
  "GK19gp12-22u:3469": "[67] tad evam api kṛṣṇe sa-tṛṣṇe' pi tuṣṇīm eva sthite punar ūcuḥ-dehi vāsāṃsi dharmajña iti |",
  "GK19gp12-22u:3470": "[68] atra cānyathā nijāṅgīkāra-sabhaṅgī-bhāvād dharma eva marma-bādhāyāṃ nātmānaṃ saṃvarmayed iti bhāvaḥ |",
  "GK19gp12-22u:3471": "[69] tathāpi tathā sthite tasmin kautuka-nigūḍha-smite punar ūcuḥ-no ced rājñe bruvāmahe' iti |",
  "GK19gp12-22u:3472": "[70] atra ca bhaya-nirmuktam imaṃ tad-yukta-mātram ācaritum uktam idaṃ na tu vastutaḥ |",
  "GK19gp12-22u:3473": "[71] tad eṣa vyāja-padena rāja-padena yaṃ viśeṣam abudhyate,",
  "GK19gp12-22u:3474": "tam eva budhyatāṃ nāma nikāmam ity abhiprāyaḥ |",
  "GK19gp12-22u:3475": "[72] kṛṣṇaś ca tad-upayuktam uktavān-aho, kadā dāsyo bhaviṣyatha?",
  "GK19gp12-22u:3476": "kadā vā mayoditaṃ kariṣyatha?",
  "GK19gp12-22u:3477": "tat tu nopalabhāmahe |",
  "GK19gp12-22u:3478": "yadi vettham satyam eva,",
  "GK19gp12-22u:3479": "tadā gaty-antaram antarā,",
  "GK19gp12-22u:3480": "jalād utthāya sarva-sampad utthāya smitena sametam eva sameta,",
  "GK19gp12-22u:3481": "na tu sūkṣmayāpi rukṣatayā |",
  "GK19gp12-22u:3482": "na cen,",
  "GK19gp12-22u:3483": "mithyā-saṅkalpa-jalpānāṃ tata evādharma-marma-kalpānāṃ sāhāyyam asmābhiḥ kathaṃ vā prathanīyam?",
  "GK19gp12-22u:3484": "[73] tathāpi tāsām anutthānam uṭṭaṅkya kaṭhinatā-ghaṭitam ācaṣṭe-na vayaṃ vṛthā kṛtāśānāṃ kanyā-pāśānāṃ vaḥ sambandham anurundhmahe | kintu-",
  "GK19gp12-22u:3485": "idaṃ ca me dayālutvam eva budhyadhvam añjasā |",
  "GK19gp12-22u:3486": "no cen nāhaṃ pradāsye kiṃ kruddho rājā kariṣyati? ||JGc_1,21.26|| [anuṣṭubh]",
  "GK19gp12-22u:3487": "[74] atra ca rāja-padaṃ vyājāya vyājahāra |",
  "GK19gp12-22u:3488": "tataś ca maunaṃ pratilabhya tāsāṃ bhayam upalabhya,",
  "GK19gp12-22u:3489": "tena karuṇa-sabhya-śiromaṇinā pratyayam ācarya,",
  "GK19gp12-22u:3490": "kathañcit pratyaye cācarite śītārtatā-nirvarti-vārtatām āhartuṃ vrīḍā-niviḍa-jaḍa-vapuṣo' pi jaḍād utterur iti vārtayanti |",
  "GK19gp12-22u:3491": "tad yadi tathā syāt tadā vastutas tu tat-kāraṇam idam astu-",
  "GK19gp12-22u:3492": "||JGc_1,21.27|| MISSING!",
  "GK19gp12-22u:3493": "prārthyaṃ cet phalati tadā bhajema",
  "GK19gp12-22u:3494": "dehaṃ no cen no' ti samayasya yaiva sīmā |",
  "GK19gp12-22u:3495": "tāsāṃ sā yadi viphalā kva tarhi lajjā",
  "GK19gp12-22u:3496": "nirvastrā gati-vidhaye himaṃ tu lakṣyam ||JGc_1,21.28|| [praharṣiṇī]",
  "GK19gp12-22u:3497": "[75] tad evaṃ kathañcid udakād uktāś ca tā na vyaktāvayavā jātāḥ | kintu-",
  "GK19gp12-22u:3498": "hasta-pallava-kṛtāgra-vastrikāḥ",
  "GK19gp12-22u:3499": "keśa-vistṛti-dhṛtāparāmbarāḥ |",
  "GK19gp12-22u:3500": "ādi-niṣṭhita-kaniṣṭha-dārikāḥ",
  "GK19gp12-22u:3501": "kubjikāvad amilan kumārikāḥ ||JGc_1,21.29|| [rathoddhatā]",
  "GK19gp12-22u:3502": "[76] tataś ca-paśya kṛṣṇa,",
  "GK19gp12-22u:3503": "paśya sarvatas trastā etā loptrāṇi vastrāṇi pāthasy eva srastāni vidhāyāgatā iti saṃlapya prabala-hāsaṃ valgati bāla-varge,",
  "GK19gp12-22u:3504": "haris tv idaṃ bhāvitavān atīva dayām ayāmāsa | yathā-",
  "GK19gp12-22u:3505": "śaśadhara-tanvā tulanām āhata-lakṣaṇatayā yayur yad api |",
  "GK19gp12-22u:3506": "tad api ca tāṃ sahasāmūr āhata-lakṣaṇatayā jigyuḥ ||29|| [āryā]",
  "GK19gp12-22u:3507": "etāḥ sat-kula-sambhavā varam aho vāñchanti dehavyayam",
  "GK19gp12-22u:3508": "na vrīḍākṣayam evam apy atha daśām etāṃ gatā mat-puraḥ |",
  "GK19gp12-22u:3509": "bījaṃ cātra parantu mad-vimukhatāśaṅkā tataḥ kuṇṭhatām",
  "GK19gp12-22u:3510": "utkaṇṭhā kiratī viloṭhayati mām āsāṃ nijāśarmaṇi ||JGc_1,21.30|| [śārdūla]",
  "GK19gp12-22u:3511": "[77] tathāpy āsāṃ suṣṭhu tan-niṣṭhāṃ niṣṭaṅkayituṃ paṅka-darśinaṃ mano-ratha-sparśinaṃ parihāsam apy atīva spaṣṭayituṃ cittam idam utkaṇṭhate |",
  "GK19gp12-22u:3512": "yadā gatā api saṅkocāvagāhataḥ parasparam āhata-prakāśāvayavā eva tiṣṭhanti iti |",
  "GK19gp12-22u:3513": "[78] prakāśayann uvāca-are re, capalāḥ, kathaṃ bhavanto hasanti?",
  "GK19gp12-22u:3514": "etāḥ khalu nagnikā eva kathaṃ nagnikā-bhāve doṣam arhanti?iti |",
  "GK19gp12-22u:3515_0": "[79] atha punar vastra-kadambaṃ kadamba-skandha-sandhi-viśeṣe sa-pratyāhāraṃ tat-pratyakṣa-saṃvalitatayā",
  "GK19gp12-22u:3515_1": "sandhāya prema-bandhāya sa-smitaṃ tāḥ praty evam āha sma-[80] dāsyāṅgīkāra-kāraṇāt",
  "GK19gp12-22u:3515_2": "pradāsyāmy eva tāny etāni vastrāṇi |",
  "GK19gp12-22u:3516": "kintu pūrvam aśakya-nirṇayaḥ,",
  "GK19gp12-22u:3517": "samprati tu nirvarṇya nirṇītaḥ,",
  "GK19gp12-22u:3518": "so' yaṃ sad-guruto yajata-namatāṃ prāptavatīnāṃ bhavatīnāṃ durnayaḥ sapadi māṃ vivarṇayan vartate |",
  "GK19gp12-22u:3519": "tad etad avadhāryatāṃ bhavatībhiḥ-",
  "GK19gp12-22u:3520": "śambaraṃ praviviśe bimbādharaṃ",
  "GK19gp12-22u:3521": "yat tad eva jaladevahelanam |",
  "GK19gp12-22u:3522": "chidram āvaritum atra tadvrate",
  "GK19gp12-22u:3523": "śīrṣabhākkarayugaṃ sa namyatām ||JGc_1,21.31|| [rathoddhatā]",
  "GK19gp12-22u:3524_0": "[81] tās tu tatra sāpatrapa-cittāś ca parama-bhīti-bhittās tathākāryatayāvadhārya",
  "GK19gp12-22u:3524_1": "paśyata ke' pi śabdāyante iti bālānāṃ dṛṣṭīḥ pratārya patir eva devatā iti vicārya",
  "GK19gp12-22u:3524_2": "sa-parihāsa-vilāsa-vyājatas tam eva namaścakruḥ-svāmin,",
  "GK19gp12-22u:3525": "namas tubhyam iti |",
  "GK19gp12-22u:3526": "[82] tataś ca kṛṣṇaḥ sa-kautuka-tṛṣṇayā tāsāṃ prati pratīkaṃ sandṛśya,",
  "GK19gp12-22u:3527": "snigdhatāṃ vidagdhatām api parāmṛśya,",
  "GK19gp12-22u:3528": "labdha-prasāda-melaḥ khelā-valitaṃ celāni yathāsvam arpayāmāsa |",
  "GK19gp12-22u:3529": "yatra ca-dṛṣṭi-patha-sevanād eva bhavatīnāṃ puṣṭi-dīrghatādikaṃ mama muṣṭi-gataṃ jātaṃ,",
  "GK19gp12-22u:3530": "katham anyathā samarpaṇaṃ kuryām?",
  "GK19gp12-22u:3531": "ity evaṃ tuṣṭiṃ dadānaḥ sva-vicakṣaṇatāṃ lakṣayāmāsa | kintu-",
  "GK19gp12-22u:3532": "prātikūlya-vacanaṃ ca sauhṛdād",
  "GK19gp12-22u:3533": "ānukūlyam abhigamya śarmadam |",
  "GK19gp12-22u:3534": "paśya vastra-haraṇādinā hariḥ",
  "GK19gp12-22u:3535": "pratyuta pramadayām babhūva tāḥ ||JGc_1,21.32|| [rathoddhatā]",
  "GK19gp12-22u:3536": "[83] tataś ca vṛkṣād avatīrṇavati tasmin,",
  "GK19gp12-22u:3537": "lajjā-saṃvaraṇārtham asaṃvara-madhur bālā bhṛśaṃ lajjitās",
  "GK19gp12-22u:3538": "tarhi svāṅga-vṛtiṃ dadhur muhur aho vyaktāntaraṅgārati |",
  "GK19gp12-22u:3539": "kṛṣṇād alpa-vivṛtta-vaktra-kamalās tasthur dṛgantaḥ punas",
  "GK19gp12-22u:3540": "tatrāgād vraja-subhruvām ahaha bhoḥ kāmasya vāmā gatiḥ ||JGc_1,21.33|| [śārdūla]",
  "GK19gp12-22u:3541": "||JGc_1,21.34|| MISSING!",
  "GK19gp12-22u:3542": "tataś ca-",
  "GK19gp12-22u:3543": "bhṛṅga-śreṇya ivāmbhojaṃ rasa-pūrṇaṃ kumārikāḥ |",
  "GK19gp12-22u:3544": "bhartṛ-kāmās tadā kṛṣṇaṃ varītuṃ paritaḥ sthitāḥ ||JGc_1,21.35|| [anuṣṭubh]",
  "GK19gp12-22u:3545": "[84] atha teṣu cākarāleṣu bāleṣu-cala cala kiṃvā karaṇīyam atra?",
  "GK19gp12-22u:3546": "iti kara-dvayaṃ vasanādi-parikara-cayaṃ cākṛṣya hṛṣyatsu vitaraṇīyaṃ varam ambara-hāritāhārī hariḥ svam anusaṃhitavān | tataś ca-",
  "GK19gp12-22u:3547": "tāsāṃ vijñāya gopālaḥ sva-kara-sparśa-kāmyayā |",
  "GK19gp12-22u:3548": "dhṛta-vratānāṃ saṅkalpaṃ kalpayāmāsa siddhidam ||JGc_1,21.36|| [anuṣṭubh]",
  "GK19gp12-22u:3549": "yathā-",
  "GK19gp12-22u:3550": "svasyārthaḥ sa tu yad vibhāti parataḥ svīyaṃ samārādhanaṃ",
  "GK19gp12-22u:3551": "mayy āviṣṭa-manās tv anādaram athācaryātra mā bādhayati |",
  "GK19gp12-22u:3552": "tatrādye svayam asmi śaśvad upamā yūyaṃ dvitīye tataḥ",
  "GK19gp12-22u:3553": "saṃkalpo nirupadhir eṣa bhavatīṣv evātisatyo mataḥ ||JGc_1,21.37|| [śārdūla]",
  "GK19gp12-22u:3554": "sarpir-bhṛṣṭam āguḍa-kvathitatām āptāś ca dhānā yathā",
  "GK19gp12-22u:3555": "vasyante svayam eva bījavad amūs tanvanti nānya-spṛhām |",
  "GK19gp12-22u:3556": "man-mātra-spṛhiṇāṃ madīya-bhajanaṃ no tadvad anya-spṛhaṃ",
  "GK19gp12-22u:3557": "kintu syād rasanīyarūpam iti ced yuṣmākam āstāṃ kathā ||JGc_1,21.38|| [śārdūla]",
  "GK19gp12-22u:3558_0": "[85] tad evam ākarṇinīr vara-varṇinī sadya eva gāndharva-parva sampadyatām ity abhiprāyatayā",
  "GK19gp12-22u:3558_1": "sāpatrapa-nayanāḥ svīkṛta-maya-samayam apekṣamāṇāḥ prati samardhakatayā samardhakatāṃ",
  "GK19gp12-22u:3558_2": "gacchan punar accham uvāca, yathā-",
  "GK19gp12-22u:3559": "mithaḥ svīkāraḥ syāt pariṇaya-vidhis tat-parikāraḥ",
  "GK19gp12-22u:3560": "pare te te dharmāḥ sa punar udabodhi svayam iha |",
  "GK19gp12-22u:3561": "ato yūyaṃ siddhā vraja-gamanam evādya kuruta",
  "GK19gp12-22u:3562": "kṣapāyāṃ kasyāñcit kila milanam apy āśu bhavitā ||JGc_1,21.39|| [śikhariṇī]",
  "GK19gp12-22u:3563": "[86] tad evaṃ tābhyaḥ pratiśrutavati tasminn adhikam eva tāsām āveśo jātaḥ | yathāha śrī-śukaḥ-",
  "GK19gp12-22u:3564": "ity ādiṣṭā bhagavatā labdha-kāmāḥ kumārikāḥ |",
  "GK19gp12-22u:3565": "dhyāyatyas tat-padāmbhojaṃ kṛcchrān nirviviśur vrajam ||[BhP 10.22.28] iti |",
  "GK19gp12-22u:3566": "tathā hi-",
  "GK19gp12-22u:3567": "akṣibhyāṃ vaktra-bimbād bhuja-yuga-rucibhāṅ madhya-bhāgān nitambād",
  "GK19gp12-22u:3568": "ūrubhyāṃ jānu-yugmāt pada-sarasi-ruha-dvandvam āpur murāreḥ |",
  "GK19gp12-22u:3569": "vrīḍā-namrāḥ sva-dṛgbhyām ahaha mṛga-dṛśas tad-viyuktau tu tat tat paścād",
  "GK19gp12-22u:3570": "dṛṣṭaṃ padaṃ tu pratipadam udabhūd antare lagnam āsām ||JGc_1,21.40|| [sragdharā]",
  "GK19gp12-22u:3571": "dve cittavāsasī nītvā kumārīṇāṃ paraṃ dade |",
  "GK19gp12-22u:3572": "na pūrvaṃ tu nirākāraṃ gopanīyam atīva saḥ ||JGc_1,21.41|| [anuṣṭubh]",
  "GK19gp12-22u:3573": "yat tarhy antima-ghasra-pūryam api tā devy-arcanaṃ san-madād",
  "GK19gp12-22u:3574": "vismṛtya vrajam eva jagmur abhavaṃs tenaiva pūrṇa-kriyāḥ |",
  "GK19gp12-22u:3575": "premṇā yasya tu tac ca tac ca laṣitaṃ tasyātha sākṣāt-phalaṃ",
  "GK19gp12-22u:3576": "kṛṣṇāṅgī-kṛti-śarma ced vavalire kiṃ śiṣṭam iṣṭaṃ param? ||JGc_1,21.42|| [śārdūla]",
  "GK19gp12-22u:3577": "[87] madhukaṇṭha uvāca-māsikam iṣṭam anu miṣṭaṃ miṣṭaṃ bhuktavatī devī katham iṣṭa-dānārtham āgamanaṃ muktavatī?",
  "GK19gp12-22u:3578": "[88] snigdhakaṇṭha uvāca-",
  "GK19gp12-22u:3579": "rāga eva kila siddhi-kṛd āsāṃ",
  "GK19gp12-22u:3580": "nāsmad arcanam iti pratipadya |",
  "GK19gp12-22u:3581": "nāgamad vara-vidhāv iha durgā",
  "GK19gp12-22u:3582": "kintu rāga-viṣayaḥ svayam eva ||JGc_1,21.43|| [svāgatā]",
  "GK19gp12-22u:3583": "[89] madhukaṇṭha uvāca-nūnam etāś ca gargeṇaiva govindād apetāḥ kṛtāḥ |",
  "GK19gp12-22u:3584": "[90] snigdhakaṇṭha uvāca-kṛtāḥ, kintu na sākṣāt |",
  "GK19gp12-22u:3585": "[91] madhukaṇṭha uvāca-katham iva?",
  "GK19gp12-22u:3586": "[92] snigdhakaṇṭha uvāca-yadyapi sādhvī-śiromaṇi-ramaṇīnāṃ rādhādīnāṃ dīnāyamānānām ālocana-saṅkocatas tasya punar vrajāgamanam anu mano na jātaṃ,",
  "GK19gp12-22u:3587": "tathāpi tad-anusandhānaṃ vinā vrata-bandhādi-dvayaṃ na sandhātavyam iti śrī-vraja-pati-jampatyoḥ kṛta-nibandhatayā,",
  "GK19gp12-22u:3588": "rādhādīnāṃ vadhūnām ābhād utpanna-manaskāra-pratibandhatayā ca tāḥ parasparayā parākṛtāḥ |",
  "GK19gp12-22u:3589": "[93] madhukaṇṭha uvāca-tarhi tāḥ kumārikāḥ katham āsan?",
  "GK19gp12-22u:3590": "[94] snigdhakaṇṭha uvāca-bahiḥ kaumāreṇa rahas tu śrī-hari-pariṇītatā-vyavahāreṇa |",
  "GK19gp12-22u:3591": "[95] madhukaṇṭha uvāca-satyaṃ,",
  "GK19gp12-22u:3592": "bālyam eva khalu pūrvāsāṃ bodhasya virodhaṃ kurvāṇam āsīd iti viparīta-rītir jātā |",
  "GK19gp12-22u:3593": "katham iva jñānottarāṇām āsāṃ sā bhavet? iti |",
  "GK19gp12-22u:3594": "[96] tad etat kathāṃ prathayitvā kathakaḥ śrī-rādhāṃ bodhayati sma-",
  "GK19gp12-22u:3595": "evaṃ balānujātena yad vilambāvalambanam |",
  "GK19gp12-22u:3596": "tad balaṃ balavaj jātaṃ tava saṃvalanaṃ vinā ||JGc_1,21.44|| [anuṣṭubh]",
  "GK19gp12-22u:3597": "[97] yata eva pūrvaṃ stabdhā veṇu-śikṣā ena punar ārabdhā |",
  "GK19gp12-22u:3598": "yatra kathā-viśeṣa-prathanaṃ padya-dvayaṃ sāmprata-līlā-mayam api,",
  "GK19gp12-22u:3599": "śaradu-dāśaye sādhujāta [BhP 10.31.2] ityādivat tāsāṃ vacasā rasāvahaṃ syād iti tad-dvārā śrī-parīkṣic-chikṣā-guruṇā nikṣiptaṃ, tad yathā-",
  "GK19gp12-22u:3600": "yarhy ambujākṣa tava pāda-talaṃ ramāyā",
  "GK19gp12-22u:3601": "datta-kṣaṇaṃ kvacid araṇya-jana-priyasya |",
  "GK19gp12-22u:3602": "asprākṣma tat-prabhṛti nānya-samakṣam añjaḥ",
  "GK19gp12-22u:3603": "sthātuṃ tvayābhiramitā bata pārayāmaḥ ||[BhP 10.29.36]",
  "GK19gp12-22u:3604": "iti tāsāṃ rāsa-rajany-ārambhe dainya-saṃvedanaṃ nivedanam |",
  "GK19gp12-22u:3605": "pūrṇāḥ pulindya urugāya-padābja-rāga-",
  "GK19gp12-22u:3606": "śrī-kuṅkumena dayitā-stana-maṇḍitena |",
  "GK19gp12-22u:3607": "tad-darśana-smara-rujas tṛṇa-rūṣitena",
  "GK19gp12-22u:3608": "limpantya ānana-kuceṣu juhus tad-ādhim ||[BhP 10.21.17]",
  "GK19gp12-22u:3609": "iti pūrva-varṇita-veṇu-varṇana-mayam |",
  "GK19gp12-22u:3610": "[98] tad idaṃ sparśa-dvitayaṃ kānta-yogaja-bhoga-viśeṣam ayaṃ na syāt,",
  "GK19gp12-22u:3611": "rāsa-rajanyāṃ vakṣyamāṇa-kṛṣṇa-pratyākhyānāyukteḥ |",
  "GK19gp12-22u:3612": "rāsārambha eva bhagavān api rantuṃ manaś cakre [BhP 10.29.1] ity ukteś ca |",
  "GK19gp12-22u:3613": "[99] tad evaṃ tvayābhiramitā [BhP 10.29.36] ity asya tu tat-sparśānantaraṃ tvayā sarvato-bhāvena prayukta-raty-ākhya-bhāvā ity evārthaḥ saṅgacchate |",
  "GK19gp12-22u:3614": "[100] tasmād athedaṃ vivriyate |",
  "GK19gp12-22u:3615": "tad evaṃ dīrgha-rātratayā mandatā-pātraṃ hemantārdhena sārdhaṃ śiśiraṃ niśi niśi vaṃśī-śaṃsitam abhyasyati tasmin vasanta āyātaḥ |",
  "GK19gp12-22u:3616": "[101] sa ca sārvatrika-cārv-anubhavo' pi vṛndāvane vṛndārakatām avindata, yathā-",
  "GK19gp12-22u:3617": "vasantati nidāgho' pi vasantasyātra kiṃ bruve |",
  "GK19gp12-22u:3618": "vasantaṃ yatra govindaṃ sarva-santaḥ sadā viduḥ ||JGc_1,21.45|| [anuṣṭubh]",
  "GK19gp12-22u:3619": "[102] tathāpi hemanta-śiśirāv api tāpad-āpad-āyatanatayā yasya yāsāṃ ca pratibhāsate sma |",
  "GK19gp12-22u:3620": "tathā ca tāsāṃ kṛṣṇa-kṛṣṇa-preyasīnāṃ pratyekaṃ bhāvanā,",
  "GK19gp12-22u:3621": "samāgantā yarhi prathamam ṛtu-rājaḥ sakhi tadā",
  "GK19gp12-22u:3622": "ṛtūnām anyāyaṃ bata kathayitāsmīti laṣitam |",
  "GK19gp12-22u:3623": "tad āstām eṣa prāk para-bhṛta-śilīvaktra-tatibhir",
  "GK19gp12-22u:3624": "vitarjann evāsmān akṛta-vṛjinā dhik praviśati ||JGc_1,21.46|| [śikhariṇī]",
  "GK19gp12-22u:3625": "dvirepho barbaraḥ proktaḥ para-puṣṭaś ca ceṭakaḥ |",
  "GK19gp12-22u:3626": "tau cāgraṇyau madhor dṛṣṭau yāpyatā kāpy ataḥ kim u? ||JGc_1,21.47|| [anuṣṭubh]",
  "GK19gp12-22u:3627": "kiṃ ca-",
  "GK19gp12-22u:3628": "prasūna-nikarāḥ smitaṃ sarasijāni netra-prathāṃ",
  "GK19gp12-22u:3629": "pikāḥ parama-pañcamaṃ madhu-lihāṃ ganāś cumbanam |",
  "GK19gp12-22u:3630": "harer nigamayanti cet kva nu kutaḥ kathaṃ vā gatir",
  "GK19gp12-22u:3631": "bhaved ahaha naḥ samaṃ sapadi mādhavīyair vṛtam ||JGc_1,21.48|| [pṛthvī]",
  "GK19gp12-22u:3632": "ṛturājaḥ praṇāyyo' yaṃ nyāyyam atra na vidyati |",
  "GK19gp12-22u:3633": "prapalāyya kva vā yāmaḥ śyāmaṃ naḥ sa tu karṣati ||JGc_1,21.49|| [anuṣṭubh]",
  "GK19gp12-22u:3634": "dhūmāḥ ṣaṭ-caraṇā visarpi-kharatā-sparśā mṛdu-sparśanāj",
  "GK19gp12-22u:3635": "jvālāḥ kiṃśuka-sañcayā diśi vidiśy aṅgāra-sārāḥ pikāḥ |",
  "GK19gp12-22u:3636": "bhasmāny atra parāga-puṣpa-paṭalāny agnir madhuś chadmanā",
  "GK19gp12-22u:3637": "hā hā kṛṣṇa-ghanaṃ vinā kathaya ko nistāra-vistārakaḥ? ||JGc_1,21.50|| [śārdūla]",
  "GK19gp12-22u:3638": "[104] atra śrī-kṛṣṇasyāpi bhāvaneyaṃ-",
  "GK19gp12-22u:3639": "yadi na bhavati gopa-sundarīṇām",
  "GK19gp12-22u:3640": "ayam atha melayiteti sampratītiḥ |",
  "GK19gp12-22u:3641": "kusuma-śara-śara-praṇetur asya",
  "GK19gp12-22u:3642": "sphuṭam anayatvam ṛtoḥ sahate ko vā? ||JGc_1,21.51|| [puṣpitāgrā]",
  "GK19gp12-22u:3643": "[105] rādhā-mādhavayoś ca yathā-",
  "GK19gp12-22u:3644": "rādhā rādhā-padaṃ māsi mādhave vidhutāṃ vidhuḥ |",
  "GK19gp12-22u:3645": "priyā-saṅga-kṛte labdhuṃ paurṇamāsīm avaikṣata ||JGc_1,21.52|| [anu]",
  "GK19gp12-22u:3646": "[106] punaḥ sarvāsām udvego yathā-",
  "GK19gp12-22u:3647": "dvijānāṃ kākalī tatra viyoge yāga-sammite |",
  "GK19gp12-22u:3648": "ajani vrajatanvīnāṃ dhāyyevāgni-samindhanī ||JGc_1,21.53|| [anu]",
  "GK19gp12-22u:3649": "[107] atra vṛndayā śikṣitaḥ śukaḥ kaścic chrī-kṛṣṇa-purataḥ prajajalpa-",
  "GK19gp12-22u:3650": "sahante śaśino jvālāṃ vāyoḥ kṣveḍaṃ pibanti ca |",
  "GK19gp12-22u:3651": "rādhādayo mahābādhā vaiyagryād vrajanāyaka ||JGc_1,21.54|| [anu]",
  "GK19gp12-22u:3652": "[108] atra ca kasyām api campakalatāyāṃ śrī-rādhayā sva-hastena likhitaṃ padyam idaṃ vṛndā śrī-govindaṃ darśayāmāsa, yathā-",
  "GK19gp12-22u:3653": "vṛndāvane tamālas tvam ahaṃ campakavallikā |",
  "GK19gp12-22u:3654": "agayor nau mithaḥ saṅgo vṛndayaiva na cānyathā ||JGc_1,21.55|| [anu]",
  "GK19gp12-22u:3655": "[109] tac ca dṛṣṭvā muhur api nayanābhyāṃ spṛṣṭvā kṛṣṇaḥ sa-tṛṣṇam idam acintayat-[110] hanta,",
  "GK19gp12-22u:3656": "bhadrāṃ padmāṃ nityam āgacchann api bhadrāṃ padmām adyāpi nāgacchann asmi |",
  "GK19gp12-22u:3657": "śyāmalābhā-madhuratām añcann api śyāmalābhilāṣa-vidhuratām añcann asmi |",
  "GK19gp12-22u:3658": "nakhara-vijita-candrāvalīkatām āpnuvann api candrāvalīṃ prati labdha-tṛṣṇatām āpnuvann asmi |",
  "GK19gp12-22u:3659": "[111] hanta hanta,",
  "GK19gp12-22u:3660": "yadyapy evam evam,",
  "GK19gp12-22u:3661": "tathāpi krama-prāpta-sulalita-viśākhānvita-rādhatāṃ āvrajann apy alabdha-sulalita-viśākhānvita-rādhatāṃ yadāvrajāmi,",
  "GK19gp12-22u:3662": "tad idaṃ mām atiduḥkhākaroti |",
  "GK19gp12-22u:3663": "tasyā rādhāyā eva nūnam iyaṃ vidagdhatā-nidagdha-buddheḥ paṭīyasī paripāṭī iti |",
  "GK19gp12-22u:3664": "[112] atha mādhava-pūrṇimām āsājya,",
  "GK19gp12-22u:3665": "sarvato virajya ca,",
  "GK19gp12-22u:3666": "pūrṇa-śikṣā-vilakṣaṇaṃ-manyamanā mādhavaḥ kiñcana durgamaṃ gahanam avagāhamānaḥ parama-muralī-dhamana-līlayā dhairyam ūnayann,",
  "GK19gp12-22u:3667": "amūḥ pradhūyanati sma; muhuḥ pradharṣayann ākarṣati sma ca,",
  "GK19gp12-22u:3668": "sādhāraṇatayā rādhāpi samāgamiṣyatīti |",
  "GK19gp12-22u:3669": "[113] rādhā tu tatra dvitra-praharaṃ citravad evāsīn na punar ākṛṣṭatām avaliṣṭa pūrvam anyeṣām ākarṣaṇe tā iva |",
  "GK19gp12-22u:3670": "[114] atha śrī-vanamāli-śāli vṛndāvanam indranīla-kāntibhir valitam iva dṛśā,",
  "GK19gp12-22u:3671": "yamunā-jala-paramāṇubhiḥ paricitam iva tvacā,",
  "GK19gp12-22u:3672": "mṛgamada-parāgaiḥ sa-rāgam iva nasā vicārya,",
  "GK19gp12-22u:3673": "tābhir viveśa | tataś ca-",
  "GK19gp12-22u:3674": "ekā dvitrāś catasro yuta-viyutatayā pañcaṣāḥ sapta cāṣṭau",
  "GK19gp12-22u:3675": "paṅktis tad-vṛddhi-saṅkhyā-miti-rahitatamās tatra yātāḥ samantāt |",
  "GK19gp12-22u:3676": "yasmād vyaktiḥ prapannā kalita-muralikāt karṣaṇī nāma vidyā",
  "GK19gp12-22u:3677": "tac-chrī-vaktraṃ nirīkṣya pratihata-matayaḥ śarmalīnā babhūvuḥ ||JGc_1,21.56||[sragdharā]",
  "GK19gp12-22u:3678": "[115] tataḥ sa-maryādāś ca tāḥ sahasā hareḥ samaryādaṃ sajjamānā lajjayā tatrāvahitthām apy avalambamānās tasya caraṇa-spṛṣṭi-prathamakaṃ dṛṣṭi-patham adhitiṣṭhanti sma | tatra ca-",
  "GK19gp12-22u:3679": "yadyapi murahara-purataḥ kiñcana na vyañjitaṃ tābhiḥ |",
  "GK19gp12-22u:3680": "tad api vilakṣaṇam evāprathayad amūṣāṃ vilakṣaṇaṃ bhāvam ||JGc_1,21.57|| [udgīti]",
  "GK19gp12-22u:3681": "[116] tad evaṃ sa ca samātmane tiṣṭhamānā goṣṭha-ramaṇīr nirīkṣya kṣaṇa-katipayaṃ tal-lakṣmī-niṣṭha-manā āsīt |",
  "GK19gp12-22u:3682_0": "[117] paścāt tu rādhikā-sāmānādhikaraṇyaṃ vinā nirjanāraṇyam api saṅgatās tā bhaṅgī-viśeṣād",
  "GK19gp12-22u:3682_1": "anaṅgī-kurvaṃś cārvaṅgīr āyatyām aṅgīkāra-kāraṇāvadhāraṇāñci kiñcid vyañjanayā rañjayann",
  "GK19gp12-22u:3682_2": "iva kañja-nayanaḥ punar akṛta-spṛhāya ca gṛhāya prahāpayāmāsa |",
  "GK19gp12-22u:3683": "[118] tatra bhaṅgī-viśeṣo yathā-",
  "GK19gp12-22u:3684": "mayā svabhāvān muralī nināditā",
  "GK19gp12-22u:3685": "tasmād bhavatyaḥ kila saṅgatā iha |",
  "GK19gp12-22u:3686": "ataḥ parīyur bata cet pare janāḥ",
  "GK19gp12-22u:3687": "śaṅke tataḥ suṣṭhv iti nātra tiṣṭhata ||JGc_1,21.58|| [upajāti 12] iti |",
  "GK19gp12-22u:3688": "[119] rañjanā yathā-",
  "GK19gp12-22u:3689": "vrajata bata nivṛtya drāg-vrajaṃ nāpratītaṃ",
  "GK19gp12-22u:3690": "kuruta mayi na kiṃ vaḥ prītim apy asmi vedmi |",
  "GK19gp12-22u:3691": "ahaha yadi na vedmi prāṇa-sakhyas tadā sā",
  "GK19gp12-22u:3692": "bhavad-abhimata-siddhiṃ svena śīghraṃ dadhīta ||JGc_1,21.59|| [mālinī] iti |",
  "GK19gp12-22u:3693": "[120] yatra tu tāsāṃ-",
  "GK19gp12-22u:3694": "nātṛpat karuṇā-dṛṣṭir nātrāpsīt prāpitā śrutiḥ |",
  "GK19gp12-22u:3695": "nātārpsīt prārcchitā nāsā nātarpīd arpitaṃ manaḥ ||JGc_1,21.60|| [anu]",
  "GK19gp12-22u:3696": "[121] tad evaṃ gītaṃ, yarhy ambujākṣa [BhP 10.29.36] ityādi |",
  "GK19gp12-22u:3697": "[122] rādhāyāṃ tu tatra yāma-dvayaṃ cetanā-virāmataḥ prāpta-bādhāyāṃ bandhu-samavāye ca nivṛtta-sarvopāye,",
  "GK19gp12-22u:3698": "tūrṇam eva tad-abhyarṇaṃ pūrṇimā vṛndayā saha vindamānā babhūva |",
  "GK19gp12-22u:3699": "vindamānā ca kaṣṭa-bhāg atispaṣṭam ācaṣṭa-",
  "GK19gp12-22u:3700": "[123] yadi mad-uṭaja-kuṭajam etām ekākinīṃ yāma-mātrāyāmam avasaraṃ vāsayatha,",
  "GK19gp12-22u:3701": "tadā mayā nātivirāmayā pratikartavyam iti |",
  "GK19gp12-22u:3702": "[124] tataś ca sarva-sammatyā katham api jātayā tasyās tatra saṅgatyā sphurad-atyāveśa-maṅgalā madhumaṅgalena śārṅgiṇam ānāyitavatī |",
  "GK19gp12-22u:3703": "ānāyya cāsanādinā sabhājya smita-sphurad-upālambhaṃ sambhāṣate sma-bhavatu,",
  "GK19gp12-22u:3704": "bhavatā yat kṛtaṃ tat kṛtam eva |",
  "GK19gp12-22u:3705": "samprati tatra sampratipattiṃ vidhehi |",
  "GK19gp12-22u:3706": "[125] kṛṣṇaḥ sa-mandākṣamam uvāca-hanta, kīdṛśaṃ katham iva?",
  "GK19gp12-22u:3707": "[126] paurṇamāsī uvāca-ārtānām asmākaṃ bahu-vārtā na vārtatvāya vartate,",
  "GK19gp12-22u:3708": "kintu nija-mūrti-sparśatas tasyā mūrtim apasāraya |",
  "GK19gp12-22u:3709": "[127] kṛṣṇa uvāca-kā sā?",
  "GK19gp12-22u:3710": "[128] madhumaṅgalaḥ sa-praṇaya-roṣam uvāca-",
  "GK19gp12-22u:3711": "antare vasati yasya cañcalā",
  "GK19gp12-22u:3712": "jñāyate na jaladena tena cet |",
  "GK19gp12-22u:3713": "vyaktim īṣad api tarhi saṅgatā",
  "GK19gp12-22u:3714": "gopyate kim iti sā muhur muhuḥ? ||JGc_1,21.61|| [rathoddhatā]",
  "GK19gp12-22u:3715": "[129] paurṇamāsī tu smitvā tasya mukhaṃ paśyantī kṛṣṇa-mukhaṃ paśyati sma |",
  "GK19gp12-22u:3716": "[130] śrī-kṛṣṇa uvāca-sa eṣa vātulatayā taralaḥ kāmaṃ jalpatu nāma,",
  "GK19gp12-22u:3717": "yad asabhyānām abhyākhyānam eva ca labhyam |",
  "GK19gp12-22u:3718": "bhavatīnām ājñā tu nāvajñātuṃ śakyate, kintu yuktam eva niyujyatām |",
  "GK19gp12-22u:3719": "[131] vṛndāha-gokula-kula-pālaka sarva-gokula-kula-vilakṣaṇā lakṣmī-lakṣaṇā sā bhavat-sparśa-parāmarśata eva bahir darśaṃ prāpnoti cet, kā tava hāniḥ?",
  "GK19gp12-22u:3720": "[132] hanta, hanta-",
  "GK19gp12-22u:3721": "kṛṣṇa ced bata rādhāyām udāsīno bhavān api |",
  "GK19gp12-22u:3722": "udāssva, kim ahaṃ tatra kaṭhora-hṛdayā bruve? ||JGc_1,21.62|| [anu]",
  "GK19gp12-22u:3723": "[133] kṣaṇaṃ vibhāvya punar uvāca-",
  "GK19gp12-22u:3724": "sātiśrīr bhavatātyāji śrīvakṣā na bhavāṃs tayā |",
  "GK19gp12-22u:3725": "vayaṃ tu saralā yugme yugmaṃ roddhuṃ na śaknumaḥ ||JGc_1,21.63|| [anuṣṭubh]",
  "GK19gp12-22u:3726": "[134] kṛṣṇas tuṣṇīṃ sthitavān |",
  "GK19gp12-22u:3727": "[135] paurṇamāsī uvāca-vraja-jana-vraja-jīvana! vācaṃ-yamatām ācaran katham iva giraṃ mama na saṅgirase?",
  "GK19gp12-22u:3728": "[136] śrī-kṛṣṇa uvāca-adharma evātra marma-bhedī bhavatīti |",
  "GK19gp12-22u:3729": "[137] paurṇamāsī uvāca-adharmaḥ khalu mayā svīkṛta eva, dharmas tu tava vardhatām |",
  "GK19gp12-22u:3730": "[138] śrī-kṛṣṇa uvāca-sparśanaṃ vinānyad anumanyatām |",
  "GK19gp12-22u:3731": "[139] vṛndāha-darśanaṃ tāvat kriyatām |",
  "GK19gp12-22u:3732": "tan-mātreṇa siddha-yātre sati parama-guṇa-pātre bhavati katham anyad atha prārthayitāsmahe?",
  "GK19gp12-22u:3733": "[140] atha-",
  "GK19gp12-22u:3734": "dehendriya-mano-buddhi prāṇādīnāṃ priyaṃ priye |",
  "GK19gp12-22u:3735": "tvad-anādara-bhājo me jātaṃ sarvam anādṛtam ||",
  "GK19gp12-22u:3736": "iti rādhāṃ prati cetasi cintayantaṃ kṛṣṇam antaḥ sa-tṛṣṇam api bahis tūṣṇīkatām eva puṣṇantaṃ,",
  "GK19gp12-22u:3737": "madhumaṅgalaḥ kara-sarasije gṛhītvā kuṭaja-kuñja-gṛham eva nītavān |",
  "GK19gp12-22u:3738": "nītvā ca tat-paryanta-bhuvi vṛndāṃ rakṣitvā bāhyam avagāhya,",
  "GK19gp12-22u:3739": "pūrṇimāṃ saṃvāhya tasminn ante-gurutayā tatrakīyaṃ vṛttaṃ citravad īkṣitavān |",
  "GK19gp12-22u:3740": "[141] tatra śrī-vṛndā-vacanaṃ yathā-",
  "GK19gp12-22u:3741": "indur indu-bhramaṃ yāti darpaṇaḥ pratibimbatām |",
  "GK19gp12-22u:3742": "mohaṃ padmālayā yatra kṛṣṇa tan-mukham īkṣyatām ||JGc_1,21.64|| [anuṣṭubh]",
  "GK19gp12-22u:3743": "[142] tataś ca samāvṛtājasra-pulakāsratayā sa ca tad āluloke, yathā cādyāpi sakhyo gāyanti-",
  "GK19gp12-22u:3744": "tāṃ rahasi gatāṃ kisalaya-śayana-śayānām |",
  "GK19gp12-22u:3745": "harir ālokata nija-muralī-kalakalayā citrita-bhānām ||dhruva||",
  "GK19gp12-22u:3746": "yā nija-vadanāmṛta-rucinā tan-mukha-ratnam ajasram |",
  "GK19gp12-22u:3747": "bahalam asisravad iha yad bhātaṃ pratipada-sampatad asram ||b||",
  "GK19gp12-22u:3748": "yasyā hṛdayaṃ svāntaram anu tat kāyaṃ bhaja dava-kalitam |",
  "GK19gp12-22u:3749": "bahir api taṃ pratibimba-vyājād vyānañjātmani valitam ||c||",
  "GK19gp12-22u:3750": "yasyāṃ doṣa-trayam iti matibhiḥ prattaṃ kuṅkuma-rāgam |",
  "GK19gp12-22u:3751": "mene muraripur atha sākṣād iva yātaṃ hṛd-gata-rāgam ||d||",
  "GK19gp12-22u:3752": "yāṃ paśyan sa tu sāttvika-bhāvaṃ dadhad api citta-vikāram |",
  "GK19gp12-22u:3753": "bheje yatra pratikṛti-kṛd api pratikṛtir iti ca vicāram ||e||",
  "GK19gp12-22u:3754": "sa yayā pratikṛtitābhramam āgād evaṃ bhāvana-śālī |",
  "GK19gp12-22u:3755": "bhāva-parīkṣaṇa-kṛn me kṛtako' py etām indraka-jālī ||f||",
  "GK19gp12-22u:3756": "tad api ca yatra spṛhayann atha yām enāṃ mene rādhām |",
  "GK19gp12-22u:3757": "vṛndā yācñāṃ pratyācaṣṭa ca dadhad api duḥkhād bādhām ||g||",
  "GK19gp12-22u:3758": "sa punar yasyā hetoḥ śocan vyājita-vṛndā-vananam |",
  "GK19gp12-22u:3759": "vidadhe yadd hṛdi nija-pada-pallavam abhito jīvana-jananam ||h|| ||JGc_1,21.65|| | iti |",
  "GK19gp12-22u:3760": "[143] kramas tu yathā,",
  "GK19gp12-22u:3761": "tatra tasya ca durnivāraṃ vikāraṃ niśāmya kāmyamānam artham eva vṛndā prārthayāmāsa-śrī-vraja-yuvarāja ! parama-premavatī khalv asau, yataḥ-",
  "GK19gp12-22u:3762": "hanta kṛṣṇa tava yauvana-sthitau",
  "GK19gp12-22u:3763": "bhoga-tarṣam anumāya tan-mayam |",
  "GK19gp12-22u:3764": "duḥkham ātmani vikṛṣya santataṃ",
  "GK19gp12-22u:3765": "svīya-śarma vijahāv iyaṃ ramā ||JGc_1,21.66|| [rathoddhatā]",
  "GK19gp12-22u:3766": "[144] tad etad avadhāya bhavān apy etad-arthaṃ veṇu-vādanādikaṃ kurvann evāste,",
  "GK19gp12-22u:3767": "tasmād avadhānaṃ sandhāya samādhīyatām |",
  "GK19gp12-22u:3768": "[145] śrī-kṛṣṇaḥ sa-gadgadam uvāca-kiṃ kartavyam?",
  "GK19gp12-22u:3769": "[146] vṛndāha-hastam eva hṛdi vinyastaṃ kuru |",
  "GK19gp12-22u:3770": "[147] śrī-kṛṣṇa uvāca-tad etad atyanucitam |",
  "GK19gp12-22u:3771": "[148] vṛndāha-tarhi caraṇam eva tathācara |",
  "GK19gp12-22u:3772": "[149] śrī-kṛṣṇas tuṣṇīṃ tasthau |",
  "GK19gp12-22u:3773": "[150] vṛndā pādayoḥ patantī-hanta,",
  "GK19gp12-22u:3774": "mā vilambam avalambasva iti kāku-vyākulā tayor ekaṃ balad iva tasyā hṛdi saṃvalayāmāsa |",
  "GK19gp12-22u:3775": "[151] kṛṣṇaś ca kampa-sampadā padāravindaṃ sandadhad eva vaivaśya-vaśyatāṃ vindati sma |",
  "GK19gp12-22u:3776": "[152] tataś ca sañjīvanī-pallava-vinyāsavat tal-lava-sparśata eva cakṣuḥ-puṭa-yugam udghaṭayya tayā sa eva dṛṣṭaḥ |",
  "GK19gp12-22u:3777": "[153] tadaiva ca-",
  "GK19gp12-22u:3778": "subhruvo muraripoś ca dṛg-dvayaṃ",
  "GK19gp12-22u:3779": "bimba-dambham aviśat parasparam |",
  "GK19gp12-22u:3780": "śobhayā vyativilobhataḥ sphuṭaṃ",
  "GK19gp12-22u:3781": "tāv amuṣya parivṛttim aicchatām ||JGc_1,21.67|| [rathoddhatā]",
  "GK19gp12-22u:3782": "[154] tadaiva sa cātrakīyāpatrapātaḥ śirasi vasanāvaraṇaḥ sahasā nirgamya pūrṇimāṃ praṇamya ca calita evāsīt |",
  "GK19gp12-22u:3783": "kintu skhalann iva calan, karmaṇā narmaṇā ca madhumaṅgala-dattāvalambaḥ sakhi-kulaṃ saṃvalate sma |",
  "GK19gp12-22u:3784": "[155] sā ca svapnam iva paśyantī vaivaśyata eva samuttiṣṭhantī,",
  "GK19gp12-22u:3785": "nirakṣara-sūkṣma-rodanaṃ cānutiṣṭhantī yadā vṛndayā sādaraṃ kṛtasāntvā,",
  "GK19gp12-22u:3786": "tadā darasāntvā pūrṇimāṃ natvā vṛndayā saha suhṛttamekṣita-tad-āgame tasminn aparāhnetame vrajaṃ gatvā,",
  "GK19gp12-22u:3787": "katham api samaya-katipayān gamayāmāsa |",
  "GK19gp12-22u:3788": "[156] tad ārabhya tu sa khalu parasparaṃ sparśo' yaṃ sparśāyaiva paraṃ sañcakpe,",
  "GK19gp12-22u:3789": "[157] yataḥ sakṛt tādṛśaṃ sukham upalabhya kṣaṇāt tad-viyuktayā tayā katham iva prathamānaṃ duḥkhaṃ stabhyatām?",
  "GK19gp12-22u:3790": "tat tu sukhaṃ sva-saṃvedyam eva, na tu nivedyam | tathā hi-",
  "GK19gp12-22u:3791": "tayor yāvasthāsīd vyatimilana-śarma prasajati kaviḥ",
  "GK19gp12-22u:3792": "ko vā tāṃ syāt kavayitum iha svalpakam api |",
  "GK19gp12-22u:3793": "yayoḥ kāśmīraṃ tat patitam api pārasparikam apy",
  "GK19gp12-22u:3794": "aho paulindīnām api tad iva śaśvad vyatanuta ||JGc_1,21.68|| [śikhariṇī]",
  "GK19gp12-22u:3795": "[158] tad evaṃ yadā hareḥ padāravindaṃ vindamānāni kuṅkuma-paṅkāni kṛta-tad-aṅkāni pulindī-jātālaṅkāratayā jātāni,",
  "GK19gp12-22u:3796": "tadānīm anyāsāṃ dhanyānāṃ pūrvavad pūrvānubhava-racana-pūrvakaṃ vacanam idam,",
  "GK19gp12-22u:3797": "pūrṇāḥ pulindyaḥ ityādi | [BhP 10.21.17]",
  "GK19gp12-22u:3798": "[159] atra cedaṃ vyañjitam-",
  "GK19gp12-22u:3799": "āstāṃ sā dayitā yadīya-kuca-yuk śrī-kuṅkumaṃ tat-padaṃ",
  "GK19gp12-22u:3800": "prāptaṃ tat-tṛṇam apy aho vijayatāṃ sākṣāt tu tat-saṅgi yat |",
  "GK19gp12-22u:3801": "asmattas tu pulinda-jāti-sudṛśāṃ bhāgyaṃ ca dūre sthitaṃ",
  "GK19gp12-22u:3802": "yās tat prāpya nijāṅga-lepana-sukhād āsedire pūrṇatām ||JGc_1,21.69|| [śārdūla]",
  "GK19gp12-22u:3803": "[160] atha kathakaḥ samāpanam āha sma-",
  "GK19gp12-22u:3804": "sa īdṛk-praṇayī labdhas tvayā rādhe purā tu yaḥ |",
  "GK19gp12-22u:3805": "nānā-manorathaṃ cakre rathavad bhavad-āptaye ||JGc_1,21.70|| [anu]",
  "GK19gp12-22u:3806": "iti śrī-śrī-gopāla-campūm anu",
  "GK19gp12-22u:3807": "kumārī-vastra-haraṇa-sukumārī-samasta-karṣaṇaṃ nāma",
  "GK19gp12-22u:3808": "ekaviṃśaṃ pūraṇam",
  "GK19gp12-22u:3809": "||21||",
  "GK19gp12-22u:3810": "*************************************************************",
  "GK19gp12-22u:3811": "(22)",
  "GK19gp12-22u:3812": "atha dvāviṃśaṃ pūraṇam",
  "GK19gp12-22u:3813": "yajña-bhāryā-sad-upacaryā-paryāptiḥ",
  "GK19gp12-22u:3814": "[1] atha prabhāta-kathāyāṃ prabhāta-prathāyāṃ madhukaṇṭhaḥ sphurad-utkaṇṭhas tal-līlāntaraṃ śaṃsan śaṃsad-upalabdhaṃ kartum ārabdhavān |",
  "GK19gp12-22u:3815": "[2] tatra śrī-daśama-skandha-prabandha-saṅgamana-maṅgalācaraṇa-pūrvakaṃ tat-kathanam, yathā-",
  "GK19gp12-22u:3816": "gatvā kāmyakam adri-dhātu-rucimuk kurvan vrajaṃ dakṣiṇaṃ",
  "GK19gp12-22u:3817": "gharmartau dhavalānikhavraśatatṛḍ-nirjiṣṇu-kṛṣṇāṃ vrajan |",
  "GK19gp12-22u:3818": "vṛkṣān suṣṭhu pathi stuvan dhavalayā pītāṃ ca kṛṣṇāṃ piban",
  "GK19gp12-22u:3819": "kṣud-vyājād adhiyajña-patni-karuṇā-kārī hariḥ pātu vaḥ ||JGc_1,22.1||",
  "GK19gp12-22u:3820": "tathā hi-",
  "GK19gp12-22u:3821": "atha gopaiḥ parivṛto yaśodānanda-nandanaḥ |",
  "GK19gp12-22u:3822": "vṛndāvanād gato dūraṃ cārayan gāḥ sahāgrajaḥ ||",
  "GK19gp12-22u:3823": "JGc_1,22.2||",
  "GK19gp12-22u:3824": "nidāghārkātape tigme cchāyābhiḥ svābhirātmanaḥ |",
  "GK19gp12-22u:3825": "ātapatrāyitān vīkṣya drumān mitrāṇy abhāṣata ||JGc_1,22.3|| [BhP 10.22.29-30]",
  "GK19gp12-22u:3826": "[3] tatra ca megha-nirghoṣa-nibha-gambhīratā-sambhṛta-madhura-svarata eva harṣam utkarṣayan mitra-mukhyān pratyekaṃ racitābhimukhyāṃś cakāra | yathā-",
  "GK19gp12-22u:3827": "he stoka-kṛṣṇa he aṃśo śrīdāman subalārjuna |",
  "GK19gp12-22u:3828": "viśāla rṣabha tejasvin devaprastha varūthapa ||[BhP 10.22.31]",
  "GK19gp12-22u:3829": "[4] tata eva ca tān amṛta-kṛtābhiṣekān iva kṛtvā sa-kautukam uvāca-māṃ sukhayantu evābhimukhatas ete taravo virājante,",
  "GK19gp12-22u:3830": "tasmād bhavadbhir vilokya pṛthak pṛthag upaślokyantām |",
  "GK19gp12-22u:3831": "[5] sarve vihasya procuḥ-bhavān evāsmāsu vismāyakatayā kavi-maṇḍalākhaṇḍala-gaṇḍa-maṇḍanam asti |",
  "GK19gp12-22u:3832": "tasmād ātmanaiva varṇayatu |",
  "GK19gp12-22u:3833": "[6] kṛṣṇaḥ sa-smitam uvāca-śrūyatāṃ nāma-",
  "GK19gp12-22u:3834": "etenāṅgata eva kintu guṇato' py addhā mahānto matā",
  "GK19gp12-22u:3835": "yat tāpādi-nivāraṇaiḥ sva-vapuṣo jīvānavantaḥ sthitāḥ |",
  "GK19gp12-22u:3836": "eṣām eva ca janma yat tu phalavad dṛśyeta tac cettham apy",
  "GK19gp12-22u:3837": "ūhadhvaṃ yad aśeṣa-jīvanatayā rājanty amī sarvataḥ ||JGc_1,22.4||",
  "GK19gp12-22u:3838": "kiṃ ca-",
  "GK19gp12-22u:3839": "phalaiḥ puṣpaiś chāyā-cchadana-samid-ādyaiś ca taravaḥ",
  "GK19gp12-22u:3840": "svabhāvād viśveṣām upakṛti-vidhā dhanya-tanavaḥ |",
  "GK19gp12-22u:3841": "narāḥ karhy apy eke vidhi-vaśatayā tat-kṛti-kṛtas",
  "GK19gp12-22u:3842": "tato bhaktāḥ pūrve sukṛtam anu bhāktāḥ kila pare ||JGc_1,22.5||",
  "GK19gp12-22u:3843": "[7] atra vṛndāvana-vāstavyatā punar eṣāṃ stavyatām apy atikrāmati iti gūḍham abhimatam |",
  "GK19gp12-22u:3844": "[8] sarve sa-smitam ūcuḥ-kavi-cakra-cakravartinā bhavatā na kiṃ vā supraśastaṅkaraṃ bhavitā,",
  "GK19gp12-22u:3845": "tato yad eva yojayiṣyate,",
  "GK19gp12-22u:3846": "tad eva vijeṣyate | tathā hi-",
  "GK19gp12-22u:3847": "vāco-yukti-paṭur yatra tvaṃ vadāvadatāṃ gataḥ |",
  "GK19gp12-22u:3848": "vācaspatiś ca tatra syān na vācaḥ-patir aṇv api ||JGc_1,22.6||",
  "GK19gp12-22u:3849": "[9] kṛṣṇo' pi sa-smitam uvāca-bhavatu,",
  "GK19gp12-22u:3850": "kadācid etad apy anubhaviṣyatha iti nānā-sukha-vitarakara-puruha-bhūruhāṇāṃ vanyayā mihira-kanyā-tīram udanyayā mudā jagāma | tatra ca-",
  "GK19gp12-22u:3851": "vyajjann aṅghripa-śaṃsana-svavacanaṃ yajñāṅganānugrahaṃ",
  "GK19gp12-22u:3852": "cātmīyāgami bhojya-vartma sa yadā santyajya kṛṣṇāṃ gataḥ |",
  "GK19gp12-22u:3853": "tarhi svacchatarā himāḥ śubha-karāḥ svādūr apaḥ pītavān",
  "GK19gp12-22u:3854": "aghnyānāṃ nikaras tataḥ svayam apur gopālakās tan-mukhāḥ ||JGc_1,22.7||",
  "GK19gp12-22u:3855_0": "[10] tataś ca vidūraṃ samujjhitātalina-phalinatara-taru-vrajasya vraja-rājñī-prahita-mādhyāhnika-bhojya-sampatti-viyojyatā-bhāg-upasattikasya",
  "GK19gp12-22u:3855_1": "kṛṣṇasya tat-tṛṣṇatāṃ vitarkya tad-bhāva-bhāvitatayā svayam apy atīva tat-tṛṣṇā-bhājaḥ",
  "GK19gp12-22u:3855_2": "stokakṛṣṇādayas tad-abhāva-bhāvanā api praṇaya-maya-paryutsukatayā vyañjita-tat-kṛta-bhojana-vartma-vañcanāḥ",
  "GK19gp12-22u:3855_3": "karāñcala-cālana-pūrvakaṃ tad-yācñām akurvata-",
  "GK19gp12-22u:3856": "rāma rāma mahā-bāho kṛṣṇa duṣṭa-nibarhaṇa |",
  "GK19gp12-22u:3857": "ito' vidūre su-mahad vanaṃ tālāli-saṅkulam ||[BhP 10.23.1]",
  "GK19gp12-22u:3858": "[11] kṛṣṇas tu sa-smitam uvāca-atrāloka-pathāśoka-vanikāyām anaśanīya-prasavāyām aśanāyantas te bhavantaḥ kutra vā psātavyaṃ lapsyante ?",
  "GK19gp12-22u:3859": "[12] ārtiś ced varivarti,",
  "GK19gp12-22u:3860": "tarhi nikaṭām api kuṭilayā sūratanayā-ghaṭanayā dūrāyamāṇām itas tu dakṣiṇāhi yā śūrasena-purī,",
  "GK19gp12-22u:3861": "tām uttareṇa niravajñaṃ yajña-śālā-mālām ālokayanta evānena samyag upatiṣṭhamānena pathā pratiṣṭhadhvam |",
  "GK19gp12-22u:3862": "gatvā ca tān kārmān karmaṭhācāryatamasya mama ca nāmnā yācadhvam |",
  "GK19gp12-22u:3863": "kintu bhikṣākāṇāṃ titikṣā-mātram ucitam iti śikṣā manasi kāryā |",
  "GK19gp12-22u:3864": "[13] atha te' pi ke' pi saṃvalitāś calitāḥ |",
  "GK19gp12-22u:3865": "svayam ayaṃ tu tadīya-gatyāgati-dṛṣṭy-artham upanadaṃ mahā-kuṭṭimam adhitaṣṭhau | tataś ca-",
  "GK19gp12-22u:3866": "saurabhyaṃ dhūma-dhārā yajur-anupaṭhanaṃ śubhra-śālā dvijānāṃ",
  "GK19gp12-22u:3867": "gatyāgatyādi-ceṣṭāḥ śubha-yuta-hutabhug-vedi-bhāg-ṛtvijaś ca |",
  "GK19gp12-22u:3868": "gatvā natvāpy abhīkṣṇaṃ puṭita-karatayā nādare' py asthur ete",
  "GK19gp12-22u:3869": "yasmād brahmaṇya-deva-svatulita-suhṛdaḥ kintv idaṃ māṃ dunoti ||JGc_1,22.8||",
  "GK19gp12-22u:3870": "[14] tataś ca tān prakṛti-śleṣeṇa kenāpy ākṛti-viśleṣeṇa veṣeṇa ca gopān jñātvā vipratā-garva-parvatam ārūḍhās te tu vyūḍha-bahula-sthala-dṛṣṭayas tiṣṭhanti sma |",
  "GK19gp12-22u:3871": "tathāpi sakhāyas te kṛṣṇasya bubhukṣā-sukṣāmatāṃ sākṣād ivānubhūya dūyamāna-manasaḥ svayam eva nivedayāmāsuḥ | yataḥ-",
  "GK19gp12-22u:3872": "huṃ phaṭ śrauṣaḍ-vauṣaḍ ity evam ādyāḥ",
  "GK19gp12-22u:3873": "śabdāḥ yasmin na kvacit kṛṣṇa-mukhyāḥ |",
  "GK19gp12-22u:3874": "tasmiṃs teṣāṃ kiṃ ruciḥ syāt parantu",
  "GK19gp12-22u:3875": "śrī-kṛṣṇārthaṃ kiṃ na te mānayanti ||JGc_1,22.9||",
  "GK19gp12-22u:3876": "[15] atha nivedanaṃ cedam--bho bho bhūmi-devāḥ ! kiñcid evāvadhānaṃ vidhīyatām |",
  "GK19gp12-22u:3877": "rāma-rāmānujau khalu parama-prabhāva-yujau śrutavadbhir bhavadbhir avadhāritāv eva staḥ |",
  "GK19gp12-22u:3878": "tau cātra bhavad-vidhānāṃ sannidhānam eva dhenu-sevanānurodhād āgatavantau |",
  "GK19gp12-22u:3879": "kintv adya sadya evānavadya-krīḍā-maya-śūratā-kautuka-puratas tata itaḥ saṅgatyāsannāpi pratyāsannāpi śrī-gopādhibhū-sadana-bhūr vidūrāyamāṇāsmākaṃ bhāti sma |",
  "GK19gp12-22u:3880": "gṛha-lokena ca na tathālocayāmbabhūvimahe |",
  "GK19gp12-22u:3881": "tata eva sākṣāl-lakṣmī-pati-gṛhāyamāṇa-gṛhād bhojana-saṃyojanaṃ vinā krīḍā-yudhi ca kṣudhitāv abhūtām |",
  "GK19gp12-22u:3882": "tataś ca kula-paramparā-prāpta-vyavahāraṃ paryāyatayā pitṛ-paryāyatayā bhavatsu saṅkocam aparyālocamānau pitṛ-bhavanād iva bhavadīya-savanād annaṃ yācitam akurvātām",
  "GK19gp12-22u:3883": "iti |",
  "GK19gp12-22u:3884_0": "[16] atha tathāpi manasy abhakti-rasikatā-vaśikatayā tad asat-kṛtya tuṣṇīm-bhuṣṇuṣu",
  "GK19gp12-22u:3884_1": "teṣv antar-vāṇiṃ-manyeṣu tādṛg-adhanyeṣu punar amī manasi mīmāṃsayāmāsuḥ-[17] nūnam",
  "GK19gp12-22u:3884_2": "asmān ete mūḍhān matvā gūḍhānubhāsaṇā babhūvus tasmād gaty-antara-racana-niṣiddha-bhāvāya",
  "GK19gp12-22u:3884_3": "siddhāntataś cāmīṣāṃ suṣṭhu mauna-biddhāntastāṃ kurma iti |",
  "GK19gp12-22u:3885": "[18] atha spaṣṭaṃ punar ūcuḥ-",
  "GK19gp12-22u:3886": "dīkṣādy-agnīṣoma-paśvaṅga-homa-",
  "GK19gp12-22u:3887": "prāntaṃ vijñair yājñikānnaṃ na bhojyam |",
  "GK19gp12-22u:3888": "sautrāmaṇyāṃ sarvadā neti viprās",
  "GK19gp12-22u:3889": "tābhyām anyatrāsti tad grāhyam eva ||JGc_1,22.10|| iti |",
  "GK19gp12-22u:3890": "[19] tatra-bhavad-bhavad-anuṣṭhāna-dṛṣṭita evāsmābhis tad-avasaraḥ sphuṭaṃ niṣṭaṅkita iti bhāvaḥ |",
  "GK19gp12-22u:3891_0": "[20] tad evaṃ bhikṣā-niṣṭhānām iva tasminn upatiṣṭhamānānām api śāstrārthaṃ nayamānānāṃ",
  "GK19gp12-22u:3891_1": "tad avadhārya te vāryācāryā manasi paryālocayāmāsuḥ-hanta ! brāhmaṇā evāsmākam etān",
  "GK19gp12-22u:3891_2": "brahma-vicāram api viśiṣṭatayā lobhād anuśiṣṭavantaḥ santi |",
  "GK19gp12-22u:3892": "yena tatrāpi kṛta-mukhatayā mukharatām āpannāḥ |",
  "GK19gp12-22u:3893": "bhavatu,",
  "GK19gp12-22u:3894": "tathāpy ete paramebhyayopalabhyamānāḥ kiñcid dāna-rūpam avadānaṃ vinā pratyutādānāya param atrāgatāḥ |",
  "GK19gp12-22u:3895": "aho ! kali-praveśa-deśasya deśa-rūpam idam |",
  "GK19gp12-22u:3896": "[21] kiṃ ca, kecic ca vipaścitas tayor īśvaratām āropayanti |",
  "GK19gp12-22u:3897": "tarhi bata garhitaṃ kṣudhādikaṃ katham etāvarhataḥ ?",
  "GK19gp12-22u:3898_0": "[22] tad etad vibhāvya durbhāva-bhāvatayā tathā sthiteṣu bahu-pacanatāyām api mitampaceṣu",
  "GK19gp12-22u:3898_1": "dvirjātatāyām api yathā-jāteṣu yājñika-kitavatāṃ yāteṣu teṣu yācñāyāṃ vadanānatā-kadanataḥ",
  "GK19gp12-22u:3898_2": "parasparam īkṣitvā mandaṃ mandaṃ mandākṣa-mandatayā śrī-govindam eva te vindate sma |",
  "GK19gp12-22u:3899": "[23] govindaś ca tāṃs tathāvidhān netra-pathān vidhāya manohatān vijñāya ca hasati sma-ehi manyāmahe,",
  "GK19gp12-22u:3900": "yājñikebhyaḥ sva-labhyam abhyādadidhve yathā vṛkṣebhyaḥ iti |",
  "GK19gp12-22u:3901": "[24] te' pi sa-smitam ūcuḥ-tat tu bhavanta eva jānanti,",
  "GK19gp12-22u:3902": "vayam api yat-preraṇa-samīraṇa-vikīrṇa-manaso jātāḥ |",
  "GK19gp12-22u:3903": "[25] kṛṣṇas tv antar yajña-patnīnāṃ svāvaloka-prayatnānāṃ sañjānaṃs tatra cāvaśya-lābhaṃ pratijānānaḥ prahasya provāca-ā evaṃ manyadhve tarhi bhadram |",
  "GK19gp12-22u:3904": "mayā tu patriṇām eṣāṃ satriṇāṃ ca teṣāṃ tāratamyāvadhāraṇārtham eva tatra-bhavantaḥ prasthāpitāḥ | tataś ca-",
  "GK19gp12-22u:3905": "amānināṃ yathā dharmaḥ sthitas tadvan na māninām |",
  "GK19gp12-22u:3906": "adyāpi cen na pratītha drāk tat-patnīḥ pratīta ca ||JGc_1,22.11||",
  "GK19gp12-22u:3907": "[26] bhavanti ca bhavanta iva yajña-patnī-janā mat-prema-mātra-sayatna-dhanāḥ |",
  "GK19gp12-22u:3908": "ye khalu dhṛta-mada-nava-loka-dharmaṃ dvyaha-tarṣaṃ jalaṃ pibanti,",
  "GK19gp12-22u:3909": "try-ahātyāsaṃ dvitra-grāsaṃ bhuñjate |",
  "GK19gp12-22u:3910": "[27] sarve sa-vailakṣyam ācakṣata-hanta satyam evedam |",
  "GK19gp12-22u:3911": "[28] kṛṣṇa uvāca-bāḍham |",
  "GK19gp12-22u:3912": "[29] sarve sāścaryam ūcuḥ-tarhi kutukam idaṃ vidāṅkarvāma |",
  "GK19gp12-22u:3913": "[30] iti kṛṣṇodyam anu sodyamatayā tatra tan-nimeṣata eva jigamiṣatsu teṣu sa-praṇayavatsu kṛṣṇaḥ sa-tṛṣṇam uvāca-annaṃ ca tatra śrīmad-āryādi-sahita-mad-artham arthayadhvam |",
  "GK19gp12-22u:3914": "[31] atha punar atīva kautuka-dravataḥ parasparam atītya dravanaḥ patnī-śālāyāṃ dvija-patnīr vilokayāmāsus tābhir vilokayāmāsire ca,",
  "GK19gp12-22u:3915": "kṛṣṇāt prati ca iti ca niśckyire |",
  "GK19gp12-22u:3916": "[32] vilokanāt pūrva-kramas tu yathā-",
  "GK19gp12-22u:3917": "sā kāpi dhvani-mādhurī-svara-kalā-rāga-valla-valgutā",
  "GK19gp12-22u:3918": "varṇa-nyāsa-śubhaṃyutā kavi-jana-stavyārtha-citra-prathā |",
  "GK19gp12-22u:3919": "kaṃsārer guṇa-rūpa-keli-kalanā bāṣpādibhiḥ sārdratā",
  "GK19gp12-22u:3920": "yajña-strī-kalitā kramād iha sakhīn ārdrān akārṣīn muhuḥ ||JGc_1,22.12||",
  "GK19gp12-22u:3921": "[33] tataś ca tāḥ-",
  "GK19gp12-22u:3922": "gavādhva-sambandha-nibandha-vastravān",
  "GK19gp12-22u:3923": "praśasta-vetrān muralī-puraskṛtān |",
  "GK19gp12-22u:3924": "piñchāvataṃsān avataṃsa-sundarān",
  "GK19gp12-22u:3925": "vilokya kṛṣṇāgam apy amaṃsata ||JGc_1,22.13||",
  "GK19gp12-22u:3926": "tataś ca yat kṛṣṇa-samāgamaṃ te",
  "GK19gp12-22u:3927": "vyajijñapan vijña-varāḥ praṇamya |",
  "GK19gp12-22u:3928": "tās tad dviruktāyitam apy apūrvaṃ",
  "GK19gp12-22u:3929": "pūrvaṃ ca matvā na viduḥ sma kṛtyam ||JGc_1,22.14||",
  "GK19gp12-22u:3930": "yasyājasra-didṛkṣayā vidalita-prāyāḥ sadāmūḥ sthitās",
  "GK19gp12-22u:3931": "tasya prāṇa-suhṛd-varāḥ svayam amī tat-preraṇād āgatāḥ |",
  "GK19gp12-22u:3932": "tat-samprāptim avādiṣuḥ punar adaḥ prārthyaṃ ca kiñcit tad apy",
  "GK19gp12-22u:3933": "annaṃ tatra kathaṃ kathaṃ kathaya tāḥ prāpsyanti dhairya-sthitim ||JGc_1,22.15||",
  "GK19gp12-22u:3934": "tataś ca-",
  "GK19gp12-22u:3935": "yogyam atra kim ayogyam ity amū-",
  "GK19gp12-22u:3936": "neyabhojya-vivṛtāv anirṇayāḥ |",
  "GK19gp12-22u:3937": "tat-tadīyam akhilaṃ ca bhājanaṃ",
  "GK19gp12-22u:3938": "kṣipram ādadata vipra-subhruvaḥ ||JGc_1,22.16||",
  "GK19gp12-22u:3939": "atha puraskṛta-gopa-sutāyutā",
  "GK19gp12-22u:3940": "vividha-bhojana-bhājana-mastakāḥ |",
  "GK19gp12-22u:3941": "pratipada-kramaṇaṃ kiyad agrataḥ",
  "GK19gp12-22u:3942": "sa iti tarṣi-giraḥ paricakramuḥ ||JGc_1,22.17||",
  "GK19gp12-22u:3943": "āmodaḥ kānti-pūraḥ sukhadadapadatā garjad ūrjasvi-bhāṣā",
  "GK19gp12-22u:3944": "vidyud vidyud-ghana-śrīḥ smita-vadana-vidhu-dyota-lakṣmī-pracāraḥ |",
  "GK19gp12-22u:3945": "āyāntv ity ukti-hasta-prathana-madhurimā yat-kramād āvirāsīt",
  "GK19gp12-22u:3946": "kaṃsārātes tad āsāṃ pratipadam udabhūd bāḍham ākarṣaṇāya ||JGc_1,22.18||",
  "GK19gp12-22u:3947": "yāmune samam aśoka-kānane",
  "GK19gp12-22u:3948": "gopakaiḥ sa viharan mudānvitaḥ |",
  "GK19gp12-22u:3949": "aikṣi bhūsura-vadhūbhir īkṣyatāṃ",
  "GK19gp12-22u:3950": "dhyānam eva gatam ity amāni ca ||JGc_1,22.19||",
  "GK19gp12-22u:3951": "yatra bhūsura-bhāryās taṃ sura-bhāvya-padaṃ yayuḥ |",
  "GK19gp12-22u:3952": "aśoka-kānanaṃ tat tu babhūvāśoka-kānanam ||JGc_1,22.20||",
  "GK19gp12-22u:3953": "[34] tataś ca tāḥ sapulaka-pulakatayā tam avalokayāmāsuḥ |",
  "GK19gp12-22u:3954": "[35] tathā hi lokānāṃ gītam-",
  "GK19gp12-22u:3955": "kṛṣṇam apaśyan pīta-dukūlam |",
  "GK19gp12-22u:3956": "bibhratam arcitatamam arcir nava-ghana-capalāruci-mūlam ||dhruvam||a||",
  "GK19gp12-22u:3957": "śirasi śikhaṇḍāvalim urasi srajam api dadhataṃ giri-dhātum |",
  "GK19gp12-22u:3958": "indradhanur yuga-madhya-madhuratara-sandhyāṃ dhurvam atiyātum ||b||",
  "GK19gp12-22u:3959": "udayad-aruṇa-dara-kiraṇaṃ tama iva viracita-ciratara-śobham |",
  "GK19gp12-22u:3960": "nava-kisalaya-dala-valitaṃ kaca-kulam anu kalitākhila-lobham ||c||",
  "GK19gp12-22u:3961": "bhālopari-milad-alaka-tatiṃ śruti-kumudam udañci kapolam |",
  "GK19gp12-22u:3962": "smita-mukham upamita-lakṣaṇa-tārā-yuga-dhara-śaśadara-golam ||d||",
  "GK19gp12-22u:3963": "kṛta-naṭa-veṣa-viśeṣa-vilakṣaṇa-lakṣaṇa-kṣaṇam upacita-rūpam |",
  "GK19gp12-22u:3964": "kartum ivāmṛta-vṛṣṭim uditam iha kañcana jaladhara-bhūpam ||e||",
  "GK19gp12-22u:3965": "citraṃ tatra ca mitra-skandhārpita-bandhāvara-hastam |",
  "GK19gp12-22u:3966": "nirmala-kamala-vidhūnana-dakṣiṇa-dakṣiṇa-kara-ruci-śastam ||f||JGc_1,22.21|| iti |",
  "GK19gp12-22u:3967": "śrutvā śaśvat sphuṭam ahaha yaṃ draṣṭum āśā nibaddhā",
  "GK19gp12-22u:3968": "sa drāg aikṣi svayam iti gatas tat-kṛtas tāpa-vargaḥ |",
  "GK19gp12-22u:3969": "yaḥ kaścid vā vyavahitatayā tasya leśas tu śiṣṭaḥ",
  "GK19gp12-22u:3970": "so' py āveśān milana-tulitāt tāsu na sphūrtim āpa ||JGc_1,22.22||",
  "GK19gp12-22u:3971": "[36] atha bhojana-bhājanāni śirastaḥ-kṛtya sthitāsu tāsu sakala-bhāva-vicaksaṇaḥ smitāvaloka-lakṣaṇa-svamukha-mādhurya-dhuryaḥ suvicārya yasya kṛte prayasyanti sma,",
  "GK19gp12-22u:3972": "tās tad etad avadhārya tāsāṃ vāñchitaṃ kiñcid añcayan vañcayaṃś ca kāñcana-vasanaḥ kāñcana vācam uvāca-svāgataṃ vo mahābhāgāḥ [BhP 10.23.25] iti prāyaś cāyamm asyābhiprāyaḥ-",
  "GK19gp12-22u:3973": "aho bata mahābhāgā yuṣmākaṃ bhūri-bhāratā |",
  "GK19gp12-22u:3974": "jātā saṅkocayaty asmān pṛcchadhve svāgataṃ tataḥ ||JGc_1,22.23|| iti |",
  "GK19gp12-22u:3975": "[37] tad evam ehi-svāgatāṃ kriyām ācarya tat-pratyuttara-saṅkathane tāsāṃ saṅkocaṃ vicārya punar uvāca āsyatām iti |",
  "GK19gp12-22u:3976": "[38] asya cāyam abhiprāyaḥ-",
  "GK19gp12-22u:3977": "svāgata-pṛcchādikam api",
  "GK19gp12-22u:3978": "viśrama-kāryaṃ vilambitaṃ tanute |",
  "GK19gp12-22u:3979": "tasmāt tat-paripāṭīm",
  "GK19gp12-22u:3980": "ajahāṃ bhavatībhir āsyatām eva ||JGc_1,22.24|| iti |",
  "GK19gp12-22u:3981": "[39] tataś ca praṇaya-praṇeyatayā vikhyātaḥ so' yam āsām asaṅkocāya svayaṃ bhāram avatārayann eva samupaviśann eva ca tāḥ sadeśa eva samupaveśayāmāsa |",
  "GK19gp12-22u:3982": "[40] punar uvāca ca-karavāma kiṃ iti |",
  "GK19gp12-22u:3983": "[41] atra cedaṃ nivedanam iva vibhāvitavān-",
  "GK19gp12-22u:3984": "asmān yam upakartuṃ vāñchati",
  "GK19gp12-22u:3985": "tad-ṛte sa tu saṅkucann āste |",
  "GK19gp12-22u:3986": "iti saṅkucitātmānaḥ svayam",
  "GK19gp12-22u:3987": "anujānantu tat tu bhū-devyaḥ ||JGc_1,22.25||",
  "GK19gp12-22u:3988": "[42] atha tāsām ātma-darśana-mātra-vāñchā-vimarśana-pūrvam uvāca-yan no didṛkṣayā prāptā upapannam idaṃ hi vaḥ [BhP 10.23.25] iti |",
  "GK19gp12-22u:3989": "[43] atra cāyam arthaḥ-",
  "GK19gp12-22u:3990": "asmad-darśana-mātraṃ yad vo' bhīṣṭaṃ tad eva yuktaṃ ca |",
  "GK19gp12-22u:3991": "tatra hi hetur yūyaṃ tādṛśa-suṣṭhu-svabhāvāḥ stha ||JGc_1,22.26||",
  "GK19gp12-22u:3992": "[44] atha tasya svabhāvasya suṣṭhu-bhāvatvaṃ vibhāvayan punar uvāca-",
  "GK19gp12-22u:3993": "mad-viṣayā vaḥ prītiḥ kauśalyād eva nānyataḥ sacate |",
  "GK19gp12-22u:3994": "yan mayi kuśalāḥ sarve vīkṣyante prīti-kartāraḥ ||JGc_1,22.27||",
  "GK19gp12-22u:3995": "[45] tatra kuśalānāṃ kaimutyaṃ pratyāyann uvāca-",
  "GK19gp12-22u:3996": "paśyāmy aham iha sarvaṃ",
  "GK19gp12-22u:3997": "mat-premāṃśād aśeṣaga-prītim |",
  "GK19gp12-22u:3998": "nirupadhi yan mayi jantuḥ",
  "GK19gp12-22u:3999": "prīṇāty anyatra sopādhi ||JGc_1,22.28||",
  "GK19gp12-22u:4000": "[46] tad evaṃ sādhāraṇatāvadhāraṇaṃ tathā sannidhāna-sthiti-vidhānam upasīdat pratyācakṣāṇaḥ prāha sma-",
  "GK19gp12-22u:4001": "sarvatra tu mat-sphūrtir na bhavati bata sarvadeti pūrtir naḥ |",
  "GK19gp12-22u:4002": "bhavatīr anu sā nityā yaiva ca mat-sannidhāna-rūpaiva ||",
  "GK19gp12-22u:4003": "JGc_1,22.29||",
  "GK19gp12-22u:4004": "tasmāt pati-suta-valitaṃ nilayaṃ tvarayā prayāta tā yūyam |",
  "GK19gp12-22u:4005": "mama ca tataḥ sukham uccaiḥ sāmañjasyaṃ hi sarvato vaśmi ||JGc_1,22.30||",
  "GK19gp12-22u:4006": "[47] tad evaṃ vrajadeva-kumārataḥ śrutaṃ sukumāram apīdaṃ vacanam āpāta-sampāta-hīnatayā duḥsaha-racanaṃ manyamānāḥ prativacanam āceruḥ-",
  "GK19gp12-22u:4007": "etat-prakāram api nārhasi vaktum īśa",
  "GK19gp12-22u:4008": "prāhur bhavān iva bhavān iti tat prasīda |",
  "GK19gp12-22u:4009": "satyaṃ kuruṣva karavāma kim evam aṅgī-",
  "GK19gp12-22u:4010": "kāraṃ nijāṅghri-parivāra-daśāṃ diśasva ||JGc_1,22.31||",
  "GK19gp12-22u:4011": "vihāya suhṛdaḥ parān vraja-nareśa-geheśvarī-",
  "GK19gp12-22u:4012": "padāmbujam upāśritāḥ paricarema taṃ tvā sadā |",
  "GK19gp12-22u:4013": "imāṃ vacana-cāturīṃ bata turīya-pūrtiṃ gatām",
  "GK19gp12-22u:4014": "urīkuru puru-śravaḥ śravaṇa-maṅgala śrīpate ||JGc_1,22.32||",
  "GK19gp12-22u:4015": "[48] atha vikacamāna-kamala-samāna-locanaḥ saṅkocam anayaṃ cālocamānaḥ savainayam uvāca-",
  "GK19gp12-22u:4016": "yathā vo bāndhavā nābhyasūyeran na ca majjanāḥ |",
  "GK19gp12-22u:4017": "sureśāś cānumoderaṃs tathā kuruta nānyathā ||",
  "GK19gp12-22u:4018": "JGc_1,22.33||",
  "GK19gp12-22u:4019": "yuṣmākaṃ vipra-bhāryāṇāṃ paricaryārtham āhṛtiḥ |",
  "GK19gp12-22u:4020": "kenāpi nānumodyeta pratīkṣya samayas tataḥ ||JGc_1,22.34||",
  "GK19gp12-22u:4021_0": "[49] tad evaṃ locana-tṛṣṇāspadāya ca kṛṣṇāya tāś cira-sthiratāṃ pratyarocamānās tasya",
  "GK19gp12-22u:4021_1": "saṅkocam ālocamānās tatra nātivilambamānās tad-ājñām ālambamānāḥ patrāmatrādiṣu bhojyaṃ",
  "GK19gp12-22u:4021_2": "saṃyojya nija-kupya-pātrāṇy ādadamānās tena sādaraṃ visarjamānāḥ sakhibhir anuvrajyamānā",
  "GK19gp12-22u:4021_3": "muhuḥ parāvṛtya tam eva vilokamānā bhṛśaṃ saṃvardhi-kṛcchraṃ kalayamānāḥ kathaṃ katham",
  "GK19gp12-22u:4021_4": "api gṛha-gatiṃ prati sacamānāḥ sva-vaṃśa-prathamānāṃ yaśaḥ-prathāṃ prathayamānā veśmāntaḥ",
  "GK19gp12-22u:4021_5": "praviśanti sma | kintu-",
  "GK19gp12-22u:4022": "yāṃ yām āśām ahaha vanitās tā dvijānām apaśyann",
  "GK19gp12-22u:4023": "āśā-pūrtiṃ pratipada asāv ācarat tāsu śīghram |",
  "GK19gp12-22u:4024": "sā hi śyāmaṃ kanaka-vasanaṃ vīkṣitākāram āsāṃ",
  "GK19gp12-22u:4025": "vāraṃ vāraṃ dṛśi vidadhatī citra-bhāvaṃ cakāra ||JGc_1,22.35||",
  "GK19gp12-22u:4026": "[50] evaṃ cireṇa gṛhaṃ gṛhītavatīṣu tu tāsu-",
  "GK19gp12-22u:4027": "anna-pātrāṇi pātrāṇi ratnānāṃ vīkṣya sakṣaṇāḥ |",
  "GK19gp12-22u:4028": "gṛhāṇi ca gṛhādhīśā na hīśāmāsur ūhitum ||JGc_1,22.36||",
  "GK19gp12-22u:4029": "[51] anantaraṃ tu-",
  "GK19gp12-22u:4030": "bālya-krīḍā-kṛīta-phalenānena maṇi-pūritān |",
  "GK19gp12-22u:4031": "sva-gṛhān vīkṣya te viprāḥ sva-patnī-matim anvayuḥ ||JGc_1,22.37||",
  "GK19gp12-22u:4032": "[52] ūcire ca-",
  "GK19gp12-22u:4033": "tasmai viśva-janīnāya yās tad-bhogīnam āharan |",
  "GK19gp12-22u:4034": "tā evāsann ātmanīnā dīnās tu bata mādṛśāḥ ||JGc_1,22.38||",
  "GK19gp12-22u:4035": "mā jīvan yasya kṛṣṇāya kramate cakṣur ādi na |",
  "GK19gp12-22u:4036": "mriyamāṇaś ca mā yasya tasmai tan na pravartate ||JGc_1,22.39||",
  "GK19gp12-22u:4037": "sa kiñjīvaḥ sa kubrahmaḥ suparva-hatakaś ca saḥ |",
  "GK19gp12-22u:4038": "rājīva-nayanaṃ yas tu nājīvanatayā bhajet ||JGc_1,22.40||",
  "GK19gp12-22u:4039": "atha kṛṣṇāya tṛṣṇāṃ te dadhur vṛṣṇi-pura-dvijāḥ |",
  "GK19gp12-22u:4040": "kintu dhṛṣṇak kaṃsa-bhiyā nājagmuḥ kṛṣṇam īkṣitum ||JGc_1,22.41||",
  "GK19gp12-22u:4041": "ekena kenacit pūrvaṃ bhāryāmāryātigam iva |",
  "GK19gp12-22u:4042": "nivārya vāryatālabdhā vāryatāyām iti śrutam ||JGc_1,22.42||",
  "GK19gp12-22u:4043": "[53] tataś ca teṣām ucitam eva, yataḥ-",
  "GK19gp12-22u:4044": "kṣaṇād uccaiḥ kṣaṇān nīcair gati-bhājāṃ kanīyasām |",
  "GK19gp12-22u:4045": "reṇūnām iva kārmāṇāṃ viṣamā rītir īkṣyate ||JGc_1,22.43||",
  "GK19gp12-22u:4046": "pūrvī kṛṣṇasya sevāyām iṣṭī vā tatra yaḥ sadā |",
  "GK19gp12-22u:4047": "adhītī vā bhāgavate bhakta-pūrvī sa taṃ bhajet ||JGc_1,22.44||",
  "GK19gp12-22u:4048": "[54] tatra ca tair bhojya-madhurādibhir upayojyamānaḥ śrī-kṛṣṇaṃ madhumaṅgala uvāca-suṣṭhu miṣṭam idaṃ pākimatāpannam anna-jātaṃ yācita kam apy amṛtāyate |",
  "GK19gp12-22u:4049": "nedṛśam āpam ity akam amṛtaṃ vā |",
  "GK19gp12-22u:4050": "yat khalu bhūmi-skhalitaṃ sarajasaṃ kaṇam apy abhyavahartum īhāmahe |",
  "GK19gp12-22u:4051": "tasmād asmākam eva parṇaśālābhyarṇe tāḥ kuṭīr vidhāya tiṣṭhantu,",
  "GK19gp12-22u:4052": "tat-kṛta-madhura-paripāka-pāka-śāka-sūpa-pūpa-pūṭīs tu savayaso vayam eva yuṣmabhyam uṣṇāḥ koṣṇā eva samarpayiṣyāmaḥ |",
  "GK19gp12-22u:4053": "tatrāpy āha prāgraharatayā prāgrahara eva bhaviṣyāmīti sthite ko vāyaṃ doṣaḥ |",
  "GK19gp12-22u:4054": "kintu roṣa-bhiyā na vaktuṃ śaktāḥ sma |",
  "GK19gp12-22u:4055": "[55] kṛṣṇa uvāca-ādyūna nūnam unmadiṣṇutayāpatra-piṣṇutām apy aticariṣṇur jāto' si |",
  "GK19gp12-22u:4056_0": "[56] atha sarve' pi hasantaḥ procuḥ-priya-vayasya ! yady apy asau parānnatārocanam",
  "GK19gp12-22u:4056_1": "āpannas tarhi sa eṣa eva tundaparimṛja iva vipra-sundarīṇāṃ tāsām upāsanāṃ ghaṭayamānas",
  "GK19gp12-22u:4056_2": "tad-bāṭa-taṭagam uṭajam adhitiṣṭhan sambhavad āśitambhavān miṣṭam iṣṭa-vighasa-bhojanān",
  "GK19gp12-22u:4056_3": "nijam iṣṭaṃ racayatu |",
  "GK19gp12-22u:4057": "[57] kṛṣṇa uvāca-sādhūktaṃ vyaktam idaṃ bhagavatī-viditaṃ vidhāsyāmaḥ |",
  "GK19gp12-22u:4058": "[58] madhumaṅgalas tu sa-krodham ivovāca-yuvarāja ! gardhanatayā kukṣim-bharayas te eta eva muhur aśanāyāṃ smarayantaḥ sarvatra ca ghasmarā eva bhaṇyante,",
  "GK19gp12-22u:4059": "bhikṣāyām akṣāma-samudyamatayā sarvānnīnāś ca lakṣyante, na tu vayam |",
  "GK19gp12-22u:4060": "[59] sarve' py ūcuḥ-vāvadūka ! vipratayā bhavān eva yāyajūkatāyāṃ jañjapūkatām āsīdan purobhāśānāṃ dandaśūkas tad-āsvādāya jāgarūkatām āsādayati |",
  "GK19gp12-22u:4061": "asmābhis tu bhavaj-jāter dvijāteḥ parīkṣaivācaritā iti |",
  "GK19gp12-22u:4062_0": "[60] tad evaṃ hasatsu sakhi-sabhāsatsu svayam āśitambhavenodana-sambhāreṇa bhuktvā",
  "GK19gp12-22u:4062_1": "suhitaḥ sarva-hitaḥ śrāvita-veṇur dhenuḥ prāpya tat-tat-kathā-kautukatas tad-artham",
  "GK19gp12-22u:4062_2": "anugavam āsādita-dṛṣṭi-vrajaṃ śrīmad-vrajam avāpya nija-viraha-dahanaṃ nirvāpya svaka-rūpāmṛtenāpyāyayāmāsa |",
  "GK19gp12-22u:4063": "[61] sakhāyas tu yājñikeṣu jagmivāṃso jakṣivāṃsaś ca vayam iti saṅkocena na kañcid apy ūcivāṃsaś ca |",
  "GK19gp12-22u:4064": "[62] atha kathakaḥ kathā-samāpanam āha sma-",
  "GK19gp12-22u:4065": "||JGc_1,22.45|| MISSING!",
  "GK19gp12-22u:4066": "so' yaṃ śrī-gokulādhīśa kulādhīśas tavoditaḥ |",
  "GK19gp12-22u:4067": "ākarṣaṇād guṇā yasya sarvān anuguṇān vyadhuḥ ||JGc_1,22.46||",
  "GK19gp12-22u:4068": "iti śrī-śrī-gopāla-campūm anv",
  "GK19gp12-22u:4069": "yajña-bhāryā-sad-upacaryā-paryāptir nāma",
  "GK19gp12-22u:4070": "dvāviṃśaṃ pūraṇam",
  "GK19gp12-22u:4071": "||22||"
}