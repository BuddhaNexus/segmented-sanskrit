{
    "GK19gp12-22u:0": " atha dvādaśaṃ pūraṇam",
    "GK19gp12-22u:1": " gocāraṇa-pracāraṇaṃ",
    "GK19gp12-22u:2": " [1] atha paredyavi ca kathā prathate sma, [2] yathā snigdhakaṇṭha uvāca-yadyapi kālenālpena [BhP 10.8.26] ityādi-rītyā",
    "GK19gp12-22u:3": " varṣa-traya-traya-paryāyeṇa tayor vayo-gaṇanā nirṇītā, tathāpi kaumāraṃ tu",
    "GK19gp12-22u:4": " varṣam ekam adhikam adhirūḍham, bāla-vatsānāṃ śrīvatsa-vatsasya ca mitho vatsara-viraha-mayānullāsena",
    "GK19gp12-22u:5": " vyatīta-kṣaṇa-maya-saṃvatsara-kāla-bāla-vatsānurodhena vā tasya stabdhībhāvāt |",
    "GK19gp12-22u:6": " [3] tatas tad-bhāvānugāmitayā rāmasya ca tathā vṛttaṃ sutarām eva vṛttam |",
    "GK19gp12-22u:7": " tad-anantaram akhaṇḍaṃ paugaṇḍaṃ tu",
    "GK19gp12-22u:8": " varṣa-dvayenaivāpūryata, cirāl labdha-bandhu-saṃvāsena samyag ullāsena jhaṭiti kaiśora-ghaṭanāt",
    "GK19gp12-22u:9": " tathā ca prathāṃ karavāma",
    "GK19gp12-22u:10": " dhenuka-vadhāvama-dhāma-gamanānte |",
    "GK19gp12-22u:11": " tad evam eva saṅgacchate kālenālpena ityādi |",
    "GK19gp12-22u:12": " tāvad evātmabhūr ātma-mānena truṭy-anehasā |",
    "GK19gp12-22u:13": " purovad ābdaṃ krīḍantaṃ dadṛśe sakalaṃ harim ||[BhP 10.13.40] iti |",
    "GK19gp12-22u:14": " tataś ca paugaṇḍa-vayaḥ-śritau [BhP 10.15.1] ityādi ca |",
    "GK19gp12-22u:15": " [4] atha prakṛtam anusarāmaḥ |",
    "GK19gp12-22u:16": " tad evaṃ viharatoḥ sarveṣāṃ mano harator anayoḥ pañcamaṃ varṣam añcat kaumārataḥ pāra-bhūtaṃ vayaḥ samayāñcakre |",
    "GK19gp12-22u:17": " yathā-",
    "GK19gp12-22u:18": " aiṣamo' bhavad asau parut parāry evam ādi nikhilair yadāgaṇi |",
    "GK19gp12-22u:19": " hanta tarhi sahasā bakāntakaḥ",
    "GK19gp12-22u:20": " prāpta-kānti vijahau kumāratām ||JGc_1,12.1|| [rathoddhatā]",
    "GK19gp12-22u:21": " udgacchad-buddhi-śakti-prathama-ruci-jayi-śyāmatā-śubhratā-yuk",
    "GK19gp12-22u:22": " kiñcid-vistīrṇa-vakṣaḥ-prabhṛti valayitāyāma-netrādi-gātram |",
    "GK19gp12-22u:23": " keśaṃ veśaṃ ca pūrvād adhika-mitim ayat keli-śikṣā-pravīṇaṃ",
    "GK19gp12-22u:24": " paugaṇḍaṃ prāg acaṇḍaṃ sphurad alam anayor māṃ didṛkṣuṃ karoti",
    "GK19gp12-22u:25": " ||JGc_1,12.2|| [sragdharā]",
    "GK19gp12-22u:26": " [5] tadā ca kadācic chrī-vraja-rājñī sabhāntaḥ prātar āyātā",
    "GK19gp12-22u:27": " śrīmad-abhinanda-patnī sayatnī-bhavantī tāṃ papraccha-yātaḥ kṛṣṇa-mātar,",
    "GK19gp12-22u:28": " adya sadyaḥ prātar eva kutra vā bhavaj-jātaḥ prayātaḥ?",
    "GK19gp12-22u:29": " [6] vraja-rājñī tu sa-hāsam āha sma-hanta, tad etad vartamāna-samaya-paryantaṃ tasyodvartana-snāna-paridhāna-mayāni karmāṇi mayā nirmīyante sma |",
    "GK19gp12-22u:30": " samprati mad api lajjām āsajjan svaka-savayaḥ-sevaka-priyaḥ pṛthag eva kṛta-tat-kriyaḥ sa mā samayā",
    "GK19gp12-22u:31": " samāyāti |",
    "GK19gp12-22u:32": " āgatya ca pratyahaṃ māṃ pitaraṃ yathā-yatham itaraṃ ca guru-janaṃ puru-gauraveṇa namaskāreṇa puraskaroti |",
    "GK19gp12-22u:33": " [7] kiṃ ca, tad-avadhi",
    "GK19gp12-22u:34": " yadā sandhyāyāṃ mayā dhyāyamānāgamanaṃ saha-vatsaḥ samāgacchati, tadā",
    "GK19gp12-22u:35": " tad-upari vāri vāra-trayaṃ bhramayitvā pibantī bhavāmi sma |",
    "GK19gp12-22u:36": " samprati tu,",
    "GK19gp12-22u:37": " sa-śapatham edhamāna-yatnavatā tat-pratiṣedhatā tena mama hastau vihastau kriyete |",
    "GK19gp12-22u:38": " evam eva rauhiṇeyaś ca iti |",
    "GK19gp12-22u:39": " tad etad arvācīnaṃ tad-varṇanam",
    "GK19gp12-22u:40": " apūrvatayākarṇya tan-mukhaṃ nirvarṇya sarvā hasanti sma |",
    "GK19gp12-22u:41": " [8] sā punar uvāca-tad etad abālyam iva ca tasyāsamaya-mayatvād bālyam eva matvā sukham",
    "GK19gp12-22u:42": " upalabhāmahe, anena tu duḥkhākriyāmahe |",
    "GK19gp12-22u:43": " [9] sarvāḥ sāśaṅkam ūcuḥ-hanta, kiṃ tat?",
    "GK19gp12-22u:44": " [10] sā prāha-svayam acirād eva gavāṃ vicāram antarā cicārayiṣitaṃ yat |",
    "GK19gp12-22u:45": " [11] sarvā ūcuḥ-nātrāpy anyathā manyasva |",
    "GK19gp12-22u:46": " gopa-kula-tilakāyamāna-bālakānāṃ sa eṣa eva svabhāvaḥ sarvatra nābhāvam",
    "GK19gp12-22u:47": " āsīdati |",
    "GK19gp12-22u:48": " kim uta teṣv api parama-citra-caritrasya tasya iti |",
    "GK19gp12-22u:49": " [12] atha vraja-rājasya sadasy api tasya vṛttam idaṃ vṛttam āsīt |",
    "GK19gp12-22u:50": " yathāha sma sa-smitaṃ samāsannau sannanda-nandanau nandita-samājaḥ",
    "GK19gp12-22u:51": " śrīman-nanda-rājaḥ-bhoḥ āyuṣmantāv, adya-jāta iva yuṣmad-bhrātṛ-jātaḥ sa yathā samprati yuvāṃ prati vartate, na tathā mām iti lakṣyate |",
    "GK19gp12-22u:52": " yataḥ kiñcit saṅkucita-vilocanena mām avalocayann ālocyate |",
    "GK19gp12-22u:53": " yuvābhyāṃ saha tu",
    "GK19gp12-22u:54": " madhura-vārtāṃ vartayann eva dṛśyate |",
    "GK19gp12-22u:55": " [13] sannanda uvāca-sāmpratam evedaṃ, yataḥ sāmprataṃ tatra-bhavatā tatra",
    "GK19gp12-22u:56": " śikṣā-maya-vīkṣā gāmbhīryam ācaryate |",
    "GK19gp12-22u:57": " āvābhyāṃ tu kaumāra-kālīne' pi tasminn atiśālīne vidheyatayā paryālocituṃ na pāryate |",
    "GK19gp12-22u:58": " [14] pāśya paśya",
    "GK19gp12-22u:59": " prathamaṃ namam iha mātaram atha pitaraṃ tvāṃ tathaivāsmān |",
    "GK19gp12-22u:60": " pratyūṣaḥ pratisuhṛdaṃ sat-kurute' sāv atīva bālye' pi ||JGc_1,12.3||",
    "GK19gp12-22u:61": " [udgīti]",
    "GK19gp12-22u:62": " [15] atha kramāgateṣu vatsalatayā samāna-mateṣu tad-ākarṇanārtham",
    "GK19gp12-22u:63": " akiñcidvādiṣu śrīmad-upanandābhinandādiṣu tad-varṇyamānam anya-mukhād",
    "GK19gp12-22u:64": " ākarṇya sānanda-vikasita-manda-hasita-bhrājiṣu punaḥ sannanda-nandanau",
    "GK19gp12-22u:65": " prati śrī-vraja-rāja uvāca-bhavantāv ekāntam anubhavantāv anugamya tau",
    "GK19gp12-22u:66": " ramya-kātarākṣi-prāntāv asakṛt prātar ārabhya prārthitavantāv iva hyaḥ",
    "GK19gp12-22u:67": " pūrve' hni samantād bhrātarāv atidūrād adṛkṣātām |",
    "GK19gp12-22u:68": " tat kim ucyatām?",
    "GK19gp12-22u:69": " [16] nandana uvāca-tadānīm eveti kiṃ vaktavyam? kintu cirād eva tayos tad abhirucitam upacitam asti |",
    "GK19gp12-22u:70": " saṅkucita-bhāvābhyām āvābhyāṃ tu bhavatsu na śrāvitam |",
    "GK19gp12-22u:71": " [17] vrajarāja uvāca-kiṃ tat?",
    "GK19gp12-22u:72": " [18] sannandaḥ sasmitam uvāca-svayam eva gavāṃ sevanam iti yat |",
    "GK19gp12-22u:73": " [19] upananda uvāca-kim ūcatus tau?",
    "GK19gp12-22u:74": " [20] sannanda uvāca-āvayoḥ prathama-vayo' tītayos tāta-caraṇānāṃ svayaṃ gocāraṇam anācāratām ācarati iti |",
    "GK19gp12-22u:75": " [21] tad etad varṇyamānam ākarṇya tayor mukhaṃ nirvarṇya sa-vismayaṃ",
    "GK19gp12-22u:76": " tūṣṇīmbhūṣṇutayā virājamāne vrajeśāne sarve' pi tam ūcuḥ-yadyapy",
    "GK19gp12-22u:77": " adya-jātāv iva sujātāv amū, tathāpi kramaṃ vinā buddhi-niṣkramasya",
    "GK19gp12-22u:78": " bala-saṃvalanasya ca sad-bhāvād asmākaṃ vismāyakāv eva bhavataḥ |",
    "GK19gp12-22u:79": " itas tu na vismāyakau bhavatas tapaḥ-prabhāva eva khalv evaṃ bhāvam āvahatīti |",
    "GK19gp12-22u:80": " na khalu tat-tat-khalānāṃ yat parimalanaṃ jātam, tatra sahāyatānāṃ sahāyatā",
    "GK19gp12-22u:81": " kācid api paricitā |",
    "GK19gp12-22u:82": " tasmān maṅgalam eva saṅgataṃ bhaviṣyati iti |",
    "GK19gp12-22u:83": " [22] atha tadā kadācin nija-gṛhiṇyāpi saha rahasi śrī-vraja-rājasya sa eṣa prastāva-viśeṣa āsīt-yatra ca tau putra-prema-yantritatayā tad etan mantritavantau, paśyāmaḥ samaya-viśeṣam iti |",
    "GK19gp12-22u:84": " [23] tadā ca dina-katipayānantaraṃ sabhāyāṃ bhāsamānāyāṃ śrī-vraja-rājasya",
    "GK19gp12-22u:85": " vailakṣyam ālakṣya sarve' narvācīna-gopā mitho nirīkṣya hasanti sma |",
    "GK19gp12-22u:86": " tatra ca śrī-vraja-rāje kathaṃ katham? iti sa-smitam uktavati vadanti sma,",
    "GK19gp12-22u:87": " yad asmābhir akasmād vismāyanam anubhūtam, tad eva bhavadbhir apīti sambhāvyate |",
    "GK19gp12-22u:88": " [25] vraja-rāja uvāca-kathyatāṃ tāvat tathyaṃ bhavadbhiḥ |",
    "GK19gp12-22u:89": " [26] sarva ūcuḥ-yadyapi cirata evedaṃ caritam, tathāpi bhavatāpi gocaritena gocaritenātīva racitam, yat khalu sarvaṃ go-jātam na tu bhavaj-jātam antarā padam api padaḥ pradadāti kathañcit tenaivāgrāvasthitenādya tāḥ prasthāpitāḥ santi |",
    "GK19gp12-22u:90": " [27] vrajarāja uvāca-tad idam akasmāt kathaṃ jātam?",
    "GK19gp12-22u:91": " [28] sarva ūcuḥ-bhavat-putraḥ kutracid yatra snehaṃ vyañjayati, tatra sarvatra caivaṃ dṛśyate",
    "GK19gp12-22u:92": " [29] vraja-rāja uvāca-tarhi kim agarhitam arhitaṃ syāt?",
    "GK19gp12-22u:93": " [30] sarva ūcuḥ-yatra gaty-antaraṃ nāsti, tat khalv anantaram eva vidhātuṃ yuktam |",
    "GK19gp12-22u:94": " yat tu tatra-bhavantas tatra bhītāyante, tat punar vatsa-pālane'",
    "GK19gp12-22u:95": " pi na tucchāyate |",
    "GK19gp12-22u:96": " kintu bhavat-tapa eva pratapati pratīpān iti pratīyate |",
    "GK19gp12-22u:97": " tasmād bhavatād bhavatām anujñā, yā paramparayāpi paraṃ param apy amaṅgalaṃ tāra-yiṣyati",
    "GK19gp12-22u:98": " [31] athedam ākarṇya nirvarṇanata eva jñāpitānujñā-nija-samāje",
    "GK19gp12-22u:99": " śrīman-nanda-rāje sarvānumati-labdhānandaḥ śrīmān upanandaḥ prathita-samajñān samaya-jñān jijñāsayāmāsa |",
    "GK19gp12-22u:100": " tair api budha-śravaṇa-sukha-prada-maṅgala-śravaṇa-saṅgata-budha-śravaṇa-viśiṣṭhāyām",
    "GK19gp12-22u:101": " abahula-bāhulāṣṭamyāṃ bahulā-pālanaṃ bahulam etad iṣṭam ity ādiṣṭam |",
    "GK19gp12-22u:102": " śrīman-nandādayaś ca sarve dundubhi-nirghoṣeṇa ghoṣe tasmin nirviśeṣam",
    "GK19gp12-22u:103": " ahas-tritayam ahamahamikayā mahaḥ pracārayantas,",
    "GK19gp12-22u:104": " tad-vatsa-cāraṇa-bṛhad-utsavam apy aticarantas tat samācaranti sma |",
    "GK19gp12-22u:105": " ekasyaikasya ced vaktur vaktrāṇi syuḥ sadāyutam |",
    "GK19gp12-22u:106": " tadā tad vaktum icchantu yady āyuḥ sarvadāyutam ||JGc_1,12.4|| [anuṣṭubh]",
    "GK19gp12-22u:107": " [33] dig-darśanaṃ tu yathā,",
    "GK19gp12-22u:108": " gopālocita-navya-veṣa-valanai rakṣā-vidhānair dvijādy-",
    "GK19gp12-22u:109": " āśībhiḥ sudināha-labhya-racanair vrajyārha-nīrājanaiḥ |",
    "GK19gp12-22u:110": " saṅgānānvita-vādya-nṛtya-nikaraiḥ śaśvaj-jayādy-āravaiḥ",
    "GK19gp12-22u:111": " śrīmān gopa-mahendra-sūnur agamad rāmeṇa dhenūr anu ||JGc_1,12.5||",
    "GK19gp12-22u:112": " [śārdūlavikrīḍita]",
    "GK19gp12-22u:113": " [34] tad anu gati-rītir itīva ca gantavyā-vādya-gīta-maṅgala-parītaṃ",
    "GK19gp12-22u:114": " purodhasaḥ purodhāya dhenūḥ sannidhāya tāś ca pādyādibhir arcitā vidhāya",
    "GK19gp12-22u:115": " madhura-grāsais tāsāṃ samagrāṇāṃ tṛptim ādhāya tāsu nati-prabhṛtibhir",
    "GK19gp12-22u:116": " mānam upadhāya punaś ca pradāna-dakṣiṇābhiḥ purohitādīn akṣīṇānandān sandhāya, śrīmat-pitṛ-caraṇādīn mañjulāñjali-valitam agrato nidhāya sthitavati sāgraje tasminn avaraje, śrīmāṃs tat-pitā vrajarājas tāvan maṇi-maya-lakuṭiṃ tat-kare ghaṭayāmāsa |",
    "GK19gp12-22u:117": " śrīmatī tan-mātā ca vraja-rājñī",
    "GK19gp12-22u:118": " bhāle tilakaṃ nidadhe, nidhāya ca sā-",
    "GK19gp12-22u:119": " rāma prāg asya paścād bhava subala yuvāṃ śrīla dāman sudāman doḥ pārśva-sthau bhavetaṃ diśi vidiśi pare santu cātmīya-bandhoḥ |",
    "GK19gp12-22u:120": " itthaṃ haste vidhṛtya pratiśiśu diśatī tatra kṛṣṇasya mātā tat-tat-karmādhikāra-śriyam api dadatī netra-nīrair asikta ||JGc_1,12.6||",
    "GK19gp12-22u:121": " [sragdharā]",
    "GK19gp12-22u:122": " [35] atha",
    "GK19gp12-22u:123": " rohiṇī-bṛṃhita-śuci-sampad-upananda-gṛhiṇī-saṃhita-mahita-mahilābhiḥ",
    "GK19gp12-22u:124": " sahitaṃ yathāyathaṃ saṅgamite nānā-maṅgale, bhuvi divi ca",
    "GK19gp12-22u:125": " mahā-maha-bahala-kuśala-kutūhalam anu, mātaraṃ pitaraṃ kāṃścid anyāṃś ca namaskṛtya, kṛta-kṛtyatayā jihi-jihi-kāreṇeritāś ca gāvaḥ svābhimukham eva sthitā na prasthitavatya ity anupapattyā pratyāsannān gurūn parāvartya,",
    "GK19gp12-22u:126": " tāsām purata eva sa-bala-sakhaḥ sa prasthitavān |",
    "GK19gp12-22u:127": " prasthitavati ca tatra",
    "GK19gp12-22u:128": " śyāma-varṇe tarṇakāgrimatā-nirvarṇaneneva mandaṃ mandaṃ gacchantaṃ gāvas tam anvagacchan |",
    "GK19gp12-22u:129": " [36] tad evaṃ śrī-kṛṣṇa-rāmāv etāv atha svānugamana-kamana-manaskān janān kathaṃ katham api tataḥ pathaḥ ślathayitvā, svātmānam api tal-locana-śṛṅkhalā-mocanān mocayitvā, sakhibhir apy akhila-vilambi-lalitair nava-gopa-mahasopavalitaiḥ saha sahasā hasantau",
    "GK19gp12-22u:130": " lasantau cārāya madhye madhye stabdha-nikhila-gavīkau labdha-mano-gavīkau",
    "GK19gp12-22u:131": " suvalita-calitaṃ govardhana-diśam uddiśya calataḥ sma |",
    "GK19gp12-22u:132": " [37] yatra gāvaḥ saṅketita-svarādi-viśeṣeṇaiva mithaḥ saṅkīrṇā vikīrṇāś ca bhavanti sma, na tu daṇḍenopaghātaṃ viśīrṇāḥ kriyante sma |",
    "GK19gp12-22u:133": " yatra ca sakhiṣu tābhyāṃ saha parasparaṃ maṇḍayanteṣu nandayanteṣu",
    "GK19gp12-22u:134": " krīḍā-janayanteṣu ca parama-kautukam āvirbhavati sma |",
    "GK19gp12-22u:135": " [38] tad etan nirvarṇya devair varṇitaṃ yathā-",
    "GK19gp12-22u:136": " pratyekaṃ gāva etā bahir api ca hareḥ prāṇa-rūpā yad āsāṃ śaśvat tṛptau ca tṛptiṃ kṣudhi ca kalayati kṣud-vikāraṃ sa eṣaḥ |",
    "GK19gp12-22u:137": " ānīyānīya caitā nijahṛdi vidadhad ghrāṇa-saukhyaṃ dadhānaḥ śliṣyann uccair vicinvann aśanam upadadat pālayan svena bhāti",
    "GK19gp12-22u:138": " ||JGc_1,12.7|| [sragdharā]",
    "GK19gp12-22u:139": " usrāṇāṃ prāṇa-sāmyaṃ vahati harir amūs taṃ vinā rikta-cittāś",
    "GK19gp12-22u:140": " citra-prāyāḥ samantād yad iha vana-tati-śrī-nibhā visphuranti |",
    "GK19gp12-22u:141": " tal-lābhād ghrāṇa-dṛṣṭi-śravaṇa-sarasana-sparśa-yogād valante kintu syāc citram etad bahir upavalitaṃ teṣu taṃ svādayanti ||JGc_1,12.8||",
    "GK19gp12-22u:142": " [sragdharā]",
    "GK19gp12-22u:143": " āhūtaṃ kurute hariḥ sakhi-janaṃ, so' py enam evaṃ tathā vakti śliṣyati jighrati prahasati skandhaṃ spṛśan karṣati |",
    "GK19gp12-22u:144": " āstāṃ tac ca mahādbhutaṃ śṛṇuta bho yady antaraṃ tarkyate naivātmā pṛthag asya tasya ca bhaved ity eva vijñāyate ||JGc_1,12.9||",
    "GK19gp12-22u:145": " [śārdūlavikrīḍitam]",
    "GK19gp12-22u:146": " vadati sakhi-samūhaḥ kṛṣṇa-rāmāv itīdaṃ kvacid api vinimāya prāha tat tac ca yuktam |",
    "GK19gp12-22u:147": " kalayata yad imāv apy ātmanaḥ sthāna eva sphuṭam iha vidadhāte yan mithas tatra tatra ||JGc_1,12.10||",
    "GK19gp12-22u:148": " [39] atha tad evaṃ ca sthite, pūrvata eva tadīya-vimala-parimala-mādhurī-dhārā-nandita-vidūraga-vṛndāvana-sthira-cara-jīvāvalībhir",
    "GK19gp12-22u:149": " jīvātutayājīvyamānau, samprati tu sarvā eva tā devatā-pūrvāḥ",
    "GK19gp12-22u:150": " paramāpūrva-darśana-sparśanādibhir labdha-parvaṇaḥ kurvāte sma |",
    "GK19gp12-22u:151": " [40] yāḥ khalu sarvātiyāyi-sukha-dāyitayānyeṣām api puṇyāya puṇya-phalāya naipuṇyam āseduḥ",
    "GK19gp12-22u:152": " [41] tatraiva ca sarva-sukha-śaṃsinī vaṃśī sarvam ātmānaṃ ca kṛtārthatāṃ prāpitavatī |",
    "GK19gp12-22u:153": " yataḥ-",
    "GK19gp12-22u:154": " na tad vanaṃ yan na vihāra-maṅgalaṃ",
    "GK19gp12-22u:155": " nāyaṃ vihāraḥ śubha-gīta-bhṛn na yaḥ |",
    "GK19gp12-22u:156": " gītaṃ na tad yan na hi vaṃśīkākṛtaṃ vaṃśī na sā kṛṣṇa-mukhānugā na yā ||JGc_1,12.11|| [upajāti",
    "GK19gp12-22u:157": " [42] tad-dine tu kāntaḥ so' yaṃ vṛttāntaḥ karṇāntaḥ kriyatām-",
    "GK19gp12-22u:158": " udīrṇa-muralīkalaḥ sva-guṇa-gātṛ-gopāvṛtir",
    "GK19gp12-22u:159": " balena sahitaḥ sphurad-vividha-mādhurī-vistṛtiḥ |",
    "GK19gp12-22u:160": " rasārdram aniśa-smitaṃ tad-atihārda-bhājāṃ gavāṃ hitaṃ svajana-cittavad vanam athāviśan mādhavaḥ ||JGc_1,12.12|| [pṛthvī]",
    "GK19gp12-22u:161": " [43] sa ca nitānta-priya-jana-bhānaḥ",
    "GK19gp12-22u:162": " kānanāntaḥ-sāra-sarasa-gandha-sarasa-sugandha-gandha-vāha-vāhita-nava-pallava-pāṇibhiḥ",
    "GK19gp12-22u:163": " sphuran-madhura-sakhi-tatiṃ madhupatim āliṅgann utasaṅga-saṅginaṃ vidhāya,",
    "GK19gp12-22u:164": " svānuvrata-madhuvrata-khaga-mṛga-mañju-guñjitādi-vyañjanayā khelitum iva protsāhayāmāsa",
    "GK19gp12-22u:165": " [44] tataś ca kautuka-viśeṣa-lambhanāya vraja-rāja-tanūjaḥ sa-smitam",
    "GK19gp12-22u:166": " īkṣamāṇaḥ sa-vismayavad utprekṣamāṇaś ca nijāgrajaṃ prati",
    "GK19gp12-22u:167": " sādara-narma-gandha-prabandhi-vana-varṇanaṃ nirmame, yathā-",
    "GK19gp12-22u:168": " nūnaṃ bhavān viśva-patir namanti yad baliṃ gṛhītvā taravaḥ padaṃ tava |",
    "GK19gp12-22u:169": " paśya prasūnādi-śatena tan nata-",
    "GK19gp12-22u:170": " pravāla-śākhā-śikhayā spṛśanti te ||JGc_1,12.13|| [upajāti 12]",
    "GK19gp12-22u:171": " tvaṃ rājase deva vane' tra sāmprataṃ vayaṃ na paśyāma tathāpi tāmasāḥ |",
    "GK19gp12-22u:172": " itīva cakṣuṣmati janma-lambhanaṃ",
    "GK19gp12-22u:173": " vṛkṣā vṛṇānāś caraṇaṃ tavāśritāḥ ||JGc_1,12.14|| [upajāti 12]",
    "GK19gp12-22u:174": " gāyanti tvāṃ ṣaṭpadāś cānuyāntaḥ",
    "GK19gp12-22u:175": " śrī-rohiṇyāḥ putram antarhitaṃ ca |",
    "GK19gp12-22u:176": " itthaṃ mitrāṇy āhur ūhe' ham evaṃ sarveśas tvaṃ na tv amī san-munīśāḥ ||JGc_1,12.15|| [śālinī]",
    "GK19gp12-22u:177": " suramyaṃ nṛtyanti pramada-śikhinaḥ sneha-valitaṃ",
    "GK19gp12-22u:178": " hariṇyaḥ paśyanti sphuṭa-mṛdu-kalaṃ bibhrati pikāḥ |",
    "GK19gp12-22u:179": " naṭā rāmāḥ sūkta-prapaṭhana-vidaḥ kānana-sadām",
    "GK19gp12-22u:180": " amī dhanyā yasmād vidadhati tavārād atithitām ||JGc_1,12.16|| [śikhariṇī]",
    "GK19gp12-22u:181": " aṅghrisparśair dharitrīgiritṛṇasaritas te nakhaśreṇilekha-",
    "GK19gp12-22u:182": " śrīmac-citrair vicitra-druma-samudayaga-dyota-vīrud-vibhedāḥ |",
    "GK19gp12-22u:183": " snigdhekṣābhiś ca dhanyā mṛga-vihaga-gaṇā vakṣasaḥ saṅga-lābhād",
    "GK19gp12-22u:184": " eṣā tatrāpi gopī-vratatir atitarāṃ yat-spṛhā sāpi lakṣmīḥ ||JGc_1,12.17||",
    "GK19gp12-22u:185": " [sragdharā]",
    "GK19gp12-22u:186": " pitṛvyān me kṣatrād avataraṇam āptaḥ sa tu bhavān pitur gopeśasyātmaja-padam agād dharma-vidhinā",
    "GK19gp12-22u:187": " atas tvaṃ gopīnāṃ pariṇayanam āptāsi tad iyaṃ latā gopī-nāmnī tava hṛdaya-lagnā prathayati ||JGc_1,12.18|| [śikhariṇī]",
    "GK19gp12-22u:188": " [45] athāgrajaś cānuja-vācam amṛtam ivācamya smitam ācarann",
    "GK19gp12-22u:189": " uvāca-bhavādṛśa eva tādṛśa-guṇa-gaṇa-bhāg īśvaraḥ katham anyaṃ tatra gaṇyaṃ karoti? iti |",
    "GK19gp12-22u:190": " [46] tad evam akhila-sakhibhiḥ saha hasan narmaṇā teṣāṃ śarma sphuṭam",
    "GK19gp12-22u:191": " uttambhayan, śrīmad-vṛndāvana-vana-śobhām api svam iva tān upalambhayan,",
    "GK19gp12-22u:192": " paśūn api mānasa-gaṅgā-rodhāṃsi lambhayan svayam apy ayam atitarāṃ reme |",
    "GK19gp12-22u:193": " tac ca prātyahika-prāyam evaṃ prathayiṣyāmaḥ |",
    "GK19gp12-22u:194": " yathā-",
    "GK19gp12-22u:195": " ramate rāmaṃ paritaḥ kṛṣṇaḥ |",
    "GK19gp12-22u:196": " sakhi-gaṇa-gīta-guṇeṣu sa-tṛṣṇaḥ ||",
    "GK19gp12-22u:197": " anugāyati pika-ṣaṭpada-gānam |",
    "GK19gp12-22u:198": " parijalpati śuka-haṃsa-samānam ||",
    "GK19gp12-22u:199": " evaṃ cakra-cakora-bakādi |",
    "GK19gp12-22u:200": " anurauti sphuṭa-hāsa-vivādi ||",
    "GK19gp12-22u:201": " dvīpi-mukhārpita-bhīti paśūnām |",
    "GK19gp12-22u:202": " rutim iva sṛjati bhayāya śiśūnām ||",
    "GK19gp12-22u:203": " pakṣi-mṛgādikam aharahar acalam |",
    "GK19gp12-22u:204": " viracita-nāmabhir āha ca sakalam ||",
    "GK19gp12-22u:205": " bhramati sakhā yadi tasmin ko' pi |",
    "GK19gp12-22u:206": " karṣati vihasan paṇam amuto' pi ||",
    "GK19gp12-22u:207": " dūraga-paśum āhvayati ca nāmnā |",
    "GK19gp12-22u:208": " kṛta-go-gopa-manorama-sāmnā ||",
    "GK19gp12-22u:209": " gavyāhūtau śikhināṃ hūtiḥ |",
    "GK19gp12-22u:210": " jātā yad asau ghana-ruti-bhūtiḥ ||",
    "GK19gp12-22u:211": " vyatiyuñjāno bhrātrā sva-karam |",
    "GK19gp12-22u:212": " śaṃsati hasati sakhī-hita-nikaram ||",
    "GK19gp12-22u:213": " sakhibhir viśramayann ayam āryam |",
    "GK19gp12-22u:214": " praṇayati tat-pada-lālana-kāryam ||",
    "GK19gp12-22u:215": " sulalita-pallava-talpa-vidhānaḥ |",
    "GK19gp12-22u:216": " suhṛd-ūru-sthira-mūrdha-nidhānaḥ ||",
    "GK19gp12-22u:217": " keli-śramam anu kṛta-śayanehaḥ |",
    "GK19gp12-22u:218": " puṇyatamair upavījita-deḥaḥ ||",
    "GK19gp12-22u:219": " atra ca kair api lālita-caraṇaḥ |",
    "GK19gp12-22u:220": " asmat-tṛṇ-mātrada-paricaraṇaḥ ||",
    "GK19gp12-22u:221": " yaḥ snigdhānāṃ gāna-vinodaiḥ |",
    "GK19gp12-22u:222": " nidrām itavān svara-kṛta-modaiḥ ||",
    "GK19gp12-22u:223": " smaratāṃ tan naḥ kim api manaḥ-stham |",
    "GK19gp12-22u:224": " samayaṃ sahate nānyāvastham ||",
    "GK19gp12-22u:225": " vayam iha ke vā lubdhaṃ-manyāḥ |",
    "GK19gp12-22u:226": " lubdhā yasmin śuka-mukha-dhanyāḥ",
    "GK19gp12-22u:227": " ||JGc_1,12.19|| [mātrā-samaka]",
    "GK19gp12-22u:228": " [47] tad evam eva valgu valayite līlā-valaye pūrvavan nilayād ākalitam",
    "GK19gp12-22u:229": " iṣṭa-miṣṭānnādikaṃ rasanayā śliṣṭaṃ vidhāya, gavāṃ jālaṃ cālayan pālayan",
    "GK19gp12-22u:230": " sāgraja-vraja-rāja-tanūjaḥ savayobhir āyatīgavam avasaram avagatya",
    "GK19gp12-22u:231": " gotrā-mātrāṇāṃ tatiṃ śanair upavrajam anaiṣīt |",
    "GK19gp12-22u:232": " nītvā ca tārṇaka-vātsaka-bhedānāṃ tathā strī-gavīnāṃ tāsv apy upasāryāsandhinī-praṣṭhauhī-dhenu-baṣkayiṇī-gṛṣṭi-samāṃsamīnā-naicikī-kapilā-vaśā-gopati-prabhṛtīnāṃ",
    "GK19gp12-22u:233": " tatra ca gaṅgādi-nāmnāṃ tathā puṅgavānāṃ teṣu",
    "GK19gp12-22u:234": " cārṣabhya-damya-jāta-kakutpūrṇa-kakuj-jātokṣa-mahokṣa-vṛddhokṣa-yugya-prāsaṅgya-śākaṭa-praṣṭhavāṭ-pramukhānāṃ",
    "GK19gp12-22u:235": " tatra ca haṃsādi-nāmnāṃ paraḥ-koṭīnāṃ kūṭān pṛthak pṛthag avīvasat |",
    "GK19gp12-22u:236": " tatra tatra ca nastitān api śivaka-baddhān acīkarat |",
    "GK19gp12-22u:237": " [48] tataś ca pūrva-pūrvasmād apy apūrvatayā maṅgala-vastu-nikara-karaiḥ",
    "GK19gp12-22u:238": " puraskṛta-kṣiti-deva-nara-deva-puraḥsarair vrajavāsi-varair upavrajya nīrājya ca sapaśu-pāla-balaḥ sa gopālaḥ sadanaṃ sādaram āsādayāmāse |",
    "GK19gp12-22u:239": " prasādayāmāse ca sulalita-lālanayā",
    "GK19gp12-22u:240": " janita-sukha-jananī-mukha-purandhrī-janena |",
    "GK19gp12-22u:241": " [49] atha kṣaṇa-mātraṃ tatra viśramya go-dohanāya nirgamya",
    "GK19gp12-22u:242": " ramya-doha-pātra-sandohaṃ kiṅkara-nikara-karāhṛtaṃ vidhāya, gavās-thānīm",
    "GK19gp12-22u:243": " abhinidhāya, mahā-mahima-gopa-samūham anukṛtopaveśaṃ śrī-vraja-nareśam",
    "GK19gp12-22u:244": " anujñāpya vatsa-mocanam ājñāpya dhenuka-madhya-sthitaḥ",
    "GK19gp12-22u:245": " svasti-vācanādi-praśastaṃ samasta-citta-mohanaṃ go-dohanaṃ nāma karma prathamaṃ nirmame",
    "GK19gp12-22u:246": " [50] tatra ca gṛhān nirgamanaṃ yathā,",
    "GK19gp12-22u:247": " hāṭaka-lakuṭi-pāṇir maṇi-cita-niryoga-rājad-uṣṇīṣaḥ |",
    "GK19gp12-22u:248": " jita-gajarāja-vilāsaḥ sabalaḥ kṛṣṇo yayau goṣṭham ||JGc_1,12.20|| [āryā]",
    "GK19gp12-22u:249": " [51] dohanaṃ yathā,",
    "GK19gp12-22u:250": " śrīmat-paṭṭa-vaṭānta-mauktika-lasan-niryoga-rājat-kacau",
    "GK19gp12-22u:251": " gāḍhā-naddha-varāntarīya-rucibhiś citrādharāṅga-śriyau |",
    "GK19gp12-22u:252": " ūrdhvajñū kṣiti-saṃhitāgra-caraṇau jānu-dvayāntaḥ-sthita-",
    "GK19gp12-22u:253": " svarṇāmatra-dharau sitāsita-tanū dhenūr duhāte sma tau ||JGc_1,12.21||",
    "GK19gp12-22u:254": " [śārdūlavikrīḍita]",
    "GK19gp12-22u:255": " [52] tataś ca ghaṭodhnīnāṃ tāsāṃ nātidugdhānām api dugdhāni tu pracuraṃ",
    "GK19gp12-22u:256": " dugdhāni vidhāya gavādi-sambhālanam anu gopān saṃvidhāya tāni ca pituḥ",
    "GK19gp12-22u:257": " purastān nidhāya karābhyām añjaliṃ sandhāya sthitavantau santau, tena dūratas tadīya-turīya-kakṣā-pūrita-cāturī-nirīkṣaṇa-sukha-sthagitena bhūyo bhūyaś cāhūya savyāpasavyayor upaveśitau |",
    "GK19gp12-22u:258": " yatra ca-",
    "GK19gp12-22u:259": " akṣṇā tasyāpasavyena savyaṃ tac cakṛṣe balāt |",
    "GK19gp12-22u:260": " api savyenāpasavyaṃ rāmaṃ kṛṣṇaṃ didṛkṣuṇā ||JGc_1,12.22|| [anuṣṭubh]",
    "GK19gp12-22u:261": " kiṃ ca-",
    "GK19gp12-22u:262": " eka-hetu-mayam eva locane dve ca bāṣpam aparatra vindataḥ |",
    "GK19gp12-22u:263": " rāma-kṛṣṇa-yugapad-vilokane te tu gopa-nṛpater yathāyatham ||JGc_1,12.23||",
    "GK19gp12-22u:264": " [rathoddhatā]",
    "GK19gp12-22u:265": " tathā hi-",
    "GK19gp12-22u:266": " savyam akṣi tanujād vrajeśitur bhrātṛjāt punar asavyam asravat |",
    "GK19gp12-22u:267": " yatra mānasam api svayaṃ dvidhā-",
    "GK19gp12-22u:268": " bhidyatāśru-miṣam ity abudhyata ||JGc_1,12.24|| [rathoddhatā]",
    "GK19gp12-22u:269": " tataś ca-",
    "GK19gp12-22u:270": " agrimān agrimān kurvann antyān antyān samaiḥ samam |",
    "GK19gp12-22u:271": " so' bhito rāma-kṛṣṇābhyāṃ śobhito gṛham āyayau ||JGc_1,12.25|| [anuṣṭubh]",
    "GK19gp12-22u:272": " [53] tauryātrika-carya-paryākulatayeti śeṣaḥ |",
    "GK19gp12-22u:273": " gṛham āgatya ca sarvām ātma-goṣṭhīṃ miṣṭānnādibhiḥ suṣṭhu tuṣṭām akārṣīt |",
    "GK19gp12-22u:274": " [54] tataś cānanda-viśiṣṭeṣu visṛṣṭeṣu śiṣṭeṣu rāma-kṛṣṇau nija-nija-dhāma",
    "GK19gp12-22u:275": " samāgamya ramyatama-śayyām adhiśayya mātṛbhyām upacaryamāṇau paricārakaiḥ paricaryamāṇau sukhaṃ nidadratuḥ |",
    "GK19gp12-22u:276": " [55] atha snigdhakaṇṭhaḥ samāpana-digdhaṃ tad idaṃ vākyaṃ sāñjali",
    "GK19gp12-22u:277": " vyānañja-",
    "GK19gp12-22u:278": " īdṛśas tanayo jātas tava gopa-dharā-pate |",
    "GK19gp12-22u:279": " ātmārāmāś ca yat-kīrtyā yānti drāg ātma-vismṛtim ||JGc_1,12.26||",
    "GK19gp12-22u:280": " [anuṣṭubh]",
    "GK19gp12-22u:281": " [56] atha śrīdāmādi-camatkāra-sāra-prada-prathanasya tad-etat-kathanasya",
    "GK19gp12-22u:282": " śravaṇānte, saiveyaṃ līleti bhrānte, tata eva bahir vṛttita upaśānte goloka-dharitrī-kānte jane ca śreṇī-prānte, tau sūta-sutau yathāvad baddhāñjalitayāvasthitau cirata eva pūrva-pūrvavat prīti-dānena vāsaṃ prasthāpitau vidhāya te sarve yathāsvam āvāsādikam āsāditavantaḥ |",
    "GK19gp12-22u:283": " iti śrī-śrī-gopāla-campūm anu",
    "GK19gp12-22u:284": " gocāraṇa-pracāraṇaṃ nāma dvādaśaṃ pūraṇam",
    "GK19gp12-22u:285": " atha trayodaśaṃ pūraṇam",
    "GK19gp12-22u:286": " kāliya-dava-caṇḍatā-daṇḍanam",
    "GK19gp12-22u:287": " [1] atha pratiprātar iva śrīmad-vrajarāja-samāje virājamāne kathāṃ kathayituṃ samutkaṇṭho madhukaṇṭho nijāntaś cintayāmāsa-",
    "GK19gp12-22u:288": " [2] dhenu-cāraṇārambha-lambhaka-dine dhenukālambhaḥ khalu śrī-bādarāyaṇinā",
    "GK19gp12-22u:289": " tadīya-cāraṇāvasara-sāmyānusāriṇā pūrvam eva varṇitaḥ |",
    "GK19gp12-22u:290": " vastutas tu paugaṇḍa-prānta eva paṇḍayā nirṇītaḥ, tad-divasāvasāne veśma-praveśe",
    "GK19gp12-22u:291": " kaiśorāṃśāveśa-varṇanāt |",
    "GK19gp12-22u:292": " ataḥ śrī-parāśareṇāpi",
    "GK19gp12-22u:293": " kāliya-damanānantar-āvasara eva so' yaṃ sāvasaraḥ kṛtaḥ |",
    "GK19gp12-22u:294": " śrī-hari-vaṃśe",
    "GK19gp12-22u:295": " ca spaṣṭam eva, damite sarparāje tu kṛṣṇena yamunā-hrade [2.13.1] ity uktvā dhenuka-vadhaḥ samārabdhaḥ |",
    "GK19gp12-22u:296": " tad eva yuktyāpi vyaktī-bhavati |",
    "GK19gp12-22u:297": " kārtika-vartamāna-śuklāṣṭamyāṃ gocāraṇārambha-sambhava-dinatayā pādme spaṣṭatayoktir dṛṣṭā",
    "GK19gp12-22u:298": " pakva-tāla-phala-kālo bhādra eva, tatra ca dhenuka-nirdhūnana-prasiddhiḥ |",
    "GK19gp12-22u:299": " tasmāt kāliya-damanam eva prathamaṃ prathayiṣyāmaḥ iti |",
    "GK19gp12-22u:300": " [3] spaṣṭaṃ tv idam abhyācaṣṭa-",
    "GK19gp12-22u:301": " kavayo ye bhuvi khyātās ta evākavayo matāḥ |",
    "GK19gp12-22u:302": " sukham āyāsyatīty evaṃ suduḥkhaṃ varṇayanty amī ||JGc_1,13.1|| [anuṣṭubh]",
    "GK19gp12-22u:303": " iti tūṣṇīkām āsajya punar āha sma: athavā-",
    "GK19gp12-22u:304": " sukhaṃ vā vīryaṃ vā tad iha paramaṃ yat pratimukhaṃ pratīpaṃ nirjityānavaratam atulyaṃ vijayate",
    "GK19gp12-22u:305": " kaviś ca śreyān sa sphurati khalu yas tad-vidhatayā",
    "GK19gp12-22u:306": " sadā tat tad gāyann api na paritas tṛpyatitarām ||JGc_1,13.2|| [śikhariṇī]",
    "GK19gp12-22u:307": " [4] ataḥ kāliya-niryāpana-phalaṃ tad idaṃ vṛttam āpātataḥ suduḥsaham apy",
    "GK19gp12-22u:308": " āyatyāṃ pratyāpta-bahula-sukha-sahacaratayā varṇanam evāsmābhir ākarṇanīyam eva ca yuṣmābhir iti yācitvā sa-kampam uvāca-",
    "GK19gp12-22u:309": " [5] tad evam arjunīṣu paryāg eva cirāya cāryamāṇāsu pari kāliyālaya-jalāśayāśayam eva calituṃ khalu śrī-balarāmaḥ samanujñāṃ",
    "GK19gp12-22u:310": " kalayāñcakre, śrī-vrajeśvaryāḥ śikṣita-caryānugamāt |",
    "GK19gp12-22u:311": " śrī-balāvarajasya tu tasya cirata evāvirataṃ tad didṛkṣā na kṣīṇāsīt |",
    "GK19gp12-22u:312": " [6] bahalena kutūhalena,",
    "GK19gp12-22u:313": " janmata eva durjana-tejasām asahanatāyām avikalena tejasvitā-balena ca |",
    "GK19gp12-22u:314": " [7] tad evaṃ sthite sadāvad eva kadāpi kṛṣṇāgra-janmanaḥ śravaṇākhyaṃ māsikaṃ janmarkṣam atithivat prathitiṃ vraja-sadasi samāsasāda |",
    "GK19gp12-22u:315": " tadā ca saṅkarṣaṇaḥ sa khalu harṣaṇa-maṅgala-snapanādy-āsaṅgataḥ sva-gṛha eva saṅgata āsīt",
    "GK19gp12-22u:316": " [8] tadā ca kāsāñcanābhinavānāṃ gavām",
    "GK19gp12-22u:317": " atipratyāsanna-prasavānām avaśyam eva svāvanīyatayā vināpi taṃ vanīm",
    "GK19gp12-22u:318": " anugata-sakhaḥ śrīdāma-sakhaḥ prasthitavān |",
    "GK19gp12-22u:319": " kintu",
    "GK19gp12-22u:320": " sambhojana-samaya-samayane samayaṃ vidhāya tadā ca labdhe vipralabdher",
    "GK19gp12-22u:321": " avasare tad-itaraṃ prati yaḥ kāla-kūṭa-tulyaḥ kāla-kūṭas",
    "GK19gp12-22u:322": " tan-maya-kālindīya-kāliya-hrada-haritam eva tvaritaṃ hari-sudhā-vāridhir",
    "GK19gp12-22u:323": " avajagāhe |",
    "GK19gp12-22u:324": " [9] tatra gavām agresarā ye gopa-kumāra-varās, teṣu",
    "GK19gp12-22u:325": " cānāśitaṅgavīna-navīna-vana-vibhāgāvakalana-kalita-bahala-kutūhala-jāta-rabhasataḥ",
    "GK19gp12-22u:326": " kiñcid vilambam ālambamāneṣu nidāgha-drāghīyas tṛṣṇā-vyākulam",
    "GK19gp12-22u:327": " agrima-gokulaṃ kāliya-viṣākulaṃ kṛṣṇā-jalaṃ pibati sma |",
    "GK19gp12-22u:328": " pāna-mātrāc ca vicetanatayā nipapāta, kṣaṇatas te cāgre-sarās tad-avaloka-śoka-dharā",
    "GK19gp12-22u:329": " deha-jihāsayā sahasā svayam api dhayantaḥ patanti sma |",
    "GK19gp12-22u:330": " [10] iyaṃ punar yogamāyāyā evānapāyā gatiḥ, yā khalu khalānām utkalanāyāsambhavam api sambhāvayati |",
    "GK19gp12-22u:331": " [11] atha muhūrta-pūrtāv āgato' yaṃ toyada-śyāmala-mūrtir mūrtān eva tān",
    "GK19gp12-22u:332": " paśyann anyādṛśa-śyāmalatām ājagāma, vilalāpa ca-",
    "GK19gp12-22u:333": " yā gāvaḥ khalu devatā vrajasadām asmākam uccaistarāṃ ye bālāś ca sadaiva jīva-tulitās te' mī vipannāḥ puraḥ |",
    "GK19gp12-22u:334": " hā hanta svayam asmi tat-sahacaraḥ kiṃ bhrātaraṃ mātaraṃ",
    "GK19gp12-22u:335": " tātaṃ sarva-janaṃ ca vacmi mama dhik cāpalyataḥ sāhasam ||JGc_1,13.3||",
    "GK19gp12-22u:336": " [śārdūlavikrīḍitam]",
    "GK19gp12-22u:337": " [12] tataś ca vipratīsāra-sārānusārādruta-vidrutatara-cetasaḥ",
    "GK19gp12-22u:338": " śrī-vraja-kula-candramasaḥ kramaśaḥ sarveṣāṃ mukham abhidatta-dṛśaḥ",
    "GK19gp12-22u:339": " stimitī-kṛta-nijādharā netrāmbhu-dhārā nipetuḥ, yā evāṅkurī-kṛta-vasudhāḥ",
    "GK19gp12-22u:340": " sudhāyamānā yathā-kramaṃ sarvaṃ cetayāmāsuḥ |",
    "GK19gp12-22u:341": " kintu mura-śatruḥ puraḥ",
    "GK19gp12-22u:342": " puraḥ-stha-gamanāveśād apuraḥ-stha-deśāśritānāṃ cetanāṃ tadā na ciceta,",
    "GK19gp12-22u:343": " cirād eva tv acetīt |",
    "GK19gp12-22u:344": " [13] te ca cetitāḥ sarve cirāya vicāra-pracāraṃ nānucaranti sma, yasmād ātmānam agha-nāma-dhara-viṣadhara-viṣama-viṣa-mohād",
    "GK19gp12-22u:345": " agha-dviṣam eva tatra tatra bhramantam anubhūya, bhūyaḥ sa eva",
    "GK19gp12-22u:346": " cetanā-mūlam iti niścitavantaḥ |",
    "GK19gp12-22u:347": " [14] kṛṣṇas tu tān vilulitaveśān labdhopaveśān dṛṣṭvā yugapad eva sarvān",
    "GK19gp12-22u:348": " kṛṣṭvā pṛthak pṛthag evāśliṣṭavān |",
    "GK19gp12-22u:349": " [15] tad uktam eva yad asya khalv",
    "GK19gp12-22u:350": " autpattika evāyam upapattim atītavān guṇaḥ, yad-bhāva-bhāvanaḥ syāt",
    "GK19gp12-22u:351": " tatrānurūpa-rūpāvirbhāvanam asau yaugapadyam upasadya, bahutrāpi sadya evāpadyate iti |",
    "GK19gp12-22u:352": " [16] tatra bālair milanaṃ, yathā,",
    "GK19gp12-22u:353": " dṛṣṭir bāṣpam itā tanuḥ stimitatām antarmatir līnatām itthaṃ saṅgati-sādhane tu nikhile' bhīkṣṇaṃ gate vyarthatām |",
    "GK19gp12-22u:354": " kiṃ saukhyaṃ kim asaukhyam etad iti ca sphūrtiṃ vināvasthitau kañcit ko' pi na kiñcid ujjhitum abhūc chakti-prayuktaś ciram",
    "GK19gp12-22u:355": " ||JGc_1,13.4|| [śārdūlavikrīḍitam]",
    "GK19gp12-22u:356": " [17] gobhir yathā-",
    "GK19gp12-22u:357": " gāvo huṅkṛti-ghoṣaṇā valayitāḥ kṛṣṇaṃ lihantyaś cirāt",
    "GK19gp12-22u:358": " tad-bāhu-dvaya-veṣṭanena vilasat-kaṇṭhyaḥ samutkaṇṭhitāḥ |",
    "GK19gp12-22u:359": " yatnāt tyājita-tad-grahāś ca paśupaiḥ kṣiptāś ca tasthuś ciram",
    "GK19gp12-22u:360": " tās tad-vaktra-sudhākara-dyuti-sudhā-pītāvatṛptekṣaṇāḥ ||JGc_1,13.5||",
    "GK19gp12-22u:361": " [śārdūlavikrīḍitam]",
    "GK19gp12-22u:362": " [18] tad evaṃ sati tasya bhāva-viśeṣodbhavaḥ samudbhāvyate |",
    "GK19gp12-22u:363": " pūrvam evāyaṃ śrī-yuta-kṛṣṇaḥ pārāvāra-bhaviṣṇu-sthāsnu-cariṣṇu-duḥkha-dāna-dhṛṣṇoḥ",
    "GK19gp12-22u:364": " kṛṣṇādhiṣṇyasya kāliyasya nirākariṣṇu-tṛṣṇo' pi, tat-patnībhyo'",
    "GK19gp12-22u:365": " patrapiṣṇutayā cirāya tūṣṇīṃ babhūva |",
    "GK19gp12-22u:366": " samprati tu go-gopāla-kāla-dharmāpāta-jātāsahiṣṇutayā vardhiṣṇu-krodhaḥ suṣṭhu jātaḥ |",
    "GK19gp12-22u:367": " [19] tataś ca sāvahittham ittham uvāca-aho, vayasyāḥ! paśyatha",
    "GK19gp12-22u:368": " atrodaka-stambha-vidyā-kṛtāvakāśa-prakāśamāna-hradinī-hrada-sthita-sva-sadane",
    "GK19gp12-22u:369": " kāliyākhya-manda-dandaśūkas tiṣṭhati |",
    "GK19gp12-22u:370": " tena ca duṣṭa-niṣṭhyūtayā sarva",
    "GK19gp12-22u:371": " evākharva-viṣa-jvālayā jvalitāḥ paryag-deśā dṛśyante |",
    "GK19gp12-22u:372": " upary apy utpātitāḥ patatriṇaś cātra patitā ity ātma-netrābhyāṃ pratīyatām, yebhyas tu prāṇā",
    "GK19gp12-22u:373": " jagat-prāṇāśana-bhayataḥ sadya eva vipratipadyeva svayam utpatantaḥ kadāpi",
    "GK19gp12-22u:374": " na nyavartanta |",
    "GK19gp12-22u:375": " so' yaṃ punar garutmat-kṛtāmṛta-seka eka eva kāla-kuṭa-jvālayāpi kṛtālambaḥ kadambaḥ sulalita-dalāditayā lālasīti |",
    "GK19gp12-22u:376": " tasmād asyopariga-koṭara-piṭhare sphuṭaṃ tad anavadyam amṛtam adyāpi vidyata iti prasahyāham āruhya paśyāni |",
    "GK19gp12-22u:377": " bhavantas tu gāḥ kiñcid dūracaratayā cārayantaś carantu |",
    "GK19gp12-22u:378": " [20] tad etad vadan vigata-kadanaḥ kañja-vadanaḥ kadambam adhiruhya parikaraṃ samūhya, svayaṃ kiraṇa-gaṇāmṛta-ghanāghanaḥ",
    "GK19gp12-22u:379": " sānnidhya-mātra-nirmita-sādharmye tasmin kāliya-harmye",
    "GK19gp12-22u:380": " nirmala-jala-krīḍā-kutukāya papāta-",
    "GK19gp12-22u:381": " [21] yatra ca tatra sarpa-hrada-gata-jalaṃ dhanuḥ-śatam udasarpat |",
    "GK19gp12-22u:382": " tac ca śrī-vrajarāja-tapaḥ-pratāpa-phalasya saṅkhyātīta-balasya tasya na citram",
    "GK19gp12-22u:383": " ity eva mantavyam, yena hi paugaṇḍatayā nātipracaṇḍam api tad eva",
    "GK19gp12-22u:384": " tad-vapuś caṇḍāṃśu-koṭivad atīvoddaṇḍatayā tatra kuṇḍalīnāṃ bhāti sma |",
    "GK19gp12-22u:385": " tataś ca tasyāmara-vāraṇa vāraṇa-vikrama-kramatayā",
    "GK19gp12-22u:386": " ghūrṇad-bhujāpūrṇa-vār-ghoṣaṇa-saṅgharṣaṇayā gharṣitas",
    "GK19gp12-22u:387": " tad-utkarṣāsahana-samājaḥ sahasā tanūnapān-mahasāhi-rājaḥ",
    "GK19gp12-22u:388": " svīya-līlāntarīpāntaḥ svayaṃ krīḍā-harṣataḥ smitaṃ varṣantaṃ pītāṃśuka-vidyudbharaṃ kara-caraṇādhara-rohitākaraṃ",
    "GK19gp12-22u:389": " vanamālā-śacīpati-cāpa-dharaṃ sulalita-nīla-ghana-varaṃ tam evāsasāda |",
    "GK19gp12-22u:390": " [22] samprati tu kṛta-yava-kṣāra-sāra-sandha-gandhakendhana-vahnīyamānam",
    "GK19gp12-22u:391": " etam ātmanā cachāda nanāda ca |",
    "GK19gp12-22u:392": " kevala-bali-mānitāmayāsahiṣṇutayā dhṛṣṇag asau nāga-jiṣṇur ārto' pi na nivartate sma |",
    "GK19gp12-22u:393": " [23] atha kāliyasya varuṇa-pāśapāśīyamānābhogāśaya-nīyamānāśī-rāśībhyāṃ",
    "GK19gp12-22u:394": " yāhaṅkṛtis tasyāś cūrṇī-kṛti-kautukāya",
    "GK19gp12-22u:395": " yogamāyā-maya-kaṅkaṭa-saṅghaṭitāṅgatāṅgatas",
    "GK19gp12-22u:396": " tṛṇāvarta-vartana-samudvartanaḥ sa muhūrtaṃ tathaiva vartate sma, yatra hi tasya sad-ahitasya bhoginaḥ śatam ekātirekābhogā markaṭikā-jālavad",
    "GK19gp12-22u:397": " vighaṭita-śaktayaḥ santi sma |",
    "GK19gp12-22u:398": " āśiṣaś ca tūla-varti-tulāṃ kalayāmāsuḥ |",
    "GK19gp12-22u:399": " [24] kintu yadā kadambād asau kadamba-mālī kāliyālaya-kālindī-śambaram",
    "GK19gp12-22u:400": " apaptat tadātitapta-hṛdayatayā hāhā-kāra-kṛta-mithaḥ-kreṅkāraḥ sa khinnaḥ sakhi-vāraḥ skhalac-caraṇa-cāraḥ sahasā tasminn eva sasāra |",
    "GK19gp12-22u:401": " [25] gāvaś ca śāva-sahitāḥ sahitās tam evānudrāvakatām avāpuḥ |",
    "GK19gp12-22u:402": " [26] tataś ca sveṣu viśveṣu tam eva hradaṃ sāvega-gadaṃ prāviśatsu pratidiśaṃ gāvaś ca praviśantīty evaṃ dṛṣṭvā parama-kaṣṭaṃ spṛṣṭvānupāyāḥ paśupāḥ naṣṭa-prāyā bhraṣṭa-kāyā, yamunāyāḥ prahvā iva kahvāsura-jaṭharād",
    "GK19gp12-22u:403": " iva tat-pratyāgaty-āśayā paraṃ prāṇanti sma |",
    "GK19gp12-22u:404": " tatra ca-",
    "GK19gp12-22u:405": " kiṃ jñaptiḥ svapanaṃ suṣuptir athavā mūrcchā mṛtir jīvanaṃ bhāty evaṃ nahi niścikāya nikhilaḥ so' yaṃ sakhīnāṃ gaṇaḥ |",
    "GK19gp12-22u:406": " usrāṇāṃ tatir asra-vṛṣṭi-kalitaiḥ sā ca pravāhaiḥ punas tarhy eṣāṃ hṛdayaṃ hradaṃ ca tam atha kṣveḍair ivāpūpurat ||JGc_1,13.6||",
    "GK19gp12-22u:407": " [sragdharā]",
    "GK19gp12-22u:408": " [27] teṣu ca bahir īdṛg-avastheṣu tathāntar anavastheṣu na ko' pi prakopi tad-vṛttaṃ vraje vṛttaṃ kuryād iti vicārya diviṣad-varya-vrajena muhur",
    "GK19gp12-22u:409": " utpāta-vrātaṃ pratyāpayya tam anusañcāryate sma |",
    "GK19gp12-22u:410": " [28] tatra vraja-prajā-vacanaṃ yathā-",
    "GK19gp12-22u:411": " divi bhuvi khe cotpātāḥ katham iva tat-kālam udbhūtāḥ |",
    "GK19gp12-22u:412": " āṃ naḥ sarveṣāṃ yaḥ prāṇeṣv adhi tat-kṛte ta ime ||JGc_1,13.7|| [upagīti]",
    "GK19gp12-22u:413": " [29] iti vyagrī-bhūya samagrāḥ prajāḥ sa-grāmaṇyas taṃ",
    "GK19gp12-22u:414": " vrajāgra-gaṇya-samājaṃ kṛṣṇāgra-janma-janmarkṣa-mahasi sambhojanāya janāyatanatām āptavatyaḥ, kiṃ bahunā, vraja-mahī-pati-patnī ca",
    "GK19gp12-22u:415": " vraja-mahilābhir apatrapām apahāya tatrājighāya |",
    "GK19gp12-22u:416": " sandideśa dūra-deśataḥ-",
    "GK19gp12-22u:417": " durnimittam udabhūd balaṃ vinā hā yayau viṣa-diśaṃ balānujaḥ |",
    "GK19gp12-22u:418": " hanta pūrṇa-samayaḥ sa nāyayau goṣṭha-rāṭ katham ihāsti nirvṛtaḥ? ||JGc_1,13.8|| [svāgatā] iti |",
    "GK19gp12-22u:419": " tataś ca-",
    "GK19gp12-22u:420": " dehaṃ gehaṃ tat tad arthaṃ ca sarvaṃ",
    "GK19gp12-22u:421": " dhik-kurvantas tyakta-tat-parva-bhogāḥ |",
    "GK19gp12-22u:422": " te gacchantaḥ kāliyānaccha-kacchaṃ",
    "GK19gp12-22u:423": " vāta-vrāta-kṣipta-cittā ivāsthuḥ ||JGc_1,13.9|| [śālinī]",
    "GK19gp12-22u:424": " [30] bhrātṛ-prabhāva-jñānārāmaḥ śrī-rāmas tu teṣāṃ śaṅkāyām aniśām ayann api na tadānīṃ tad-bhāvam avāpa, kintu rirakṣiṣām eva |",
    "GK19gp12-22u:425": " anyathā hy anyathāpattir eva syād iti samucita eva bhāvaḥ svayam eva yogamāyayācitaḥ",
    "GK19gp12-22u:426": " [31] atha sva-manasy evaṃ sa viviveca, vayam idaṃ muhur unnīya niyamata eva jānīmaḥ, yat khalu tasya khala-vaṃśadavahuta-vahasya nirasyamānatā na kenāpy akenāpi kartuṃ śakyate tathāpy ete kevala-sneha-bala-dehā",
    "GK19gp12-22u:427": " vidyut-pātāyamāna-durnimitta-labdha-jīvana-sandehā nija-jīvana-mūlaṃ",
    "GK19gp12-22u:428": " pīta-dukūlaṃ prati gamanāya durmadehā vartante |",
    "GK19gp12-22u:429": " tasmād",
    "GK19gp12-22u:430": " araṇyāraṇyaṅgaja-dahana-sandahana-sahanatāmanda-samuddiṣṭa-hima-drava-sandrava-samutkaṭatā-galat-kaṭa-vāraṇa-durgaṇa-gaṇavad",
    "GK19gp12-22u:431": " āpātatas tu mama vāraṇam api na maṃsyate |",
    "GK19gp12-22u:432": " yat khalv eteṣāṃ",
    "GK19gp12-22u:433": " tad-viśleṣātiśaya-śaṅkitā-duḥkham anu mayy api duḥkhaṃ duḥkhanana-mūlaṃ",
    "GK19gp12-22u:434": " jātam asti, tad api na vyañjanāya prāñjalatām arhati,",
    "GK19gp12-22u:435": " prajvalita-jvalana-vanam anu jvalanāntara-santānanavat |",
    "GK19gp12-22u:436": " tasmāt",
    "GK19gp12-22u:437": " kevala-maṅgala-vyaṅga-vyaṅga-saṅgami-sad-iṅgita-viśeṣa-saṅgitayā ta ete sambhāvita-tad-bhavyā bhāvanīyā, na tu nirākariṣṇutayā |",
    "GK19gp12-22u:438": " āvayor āvayo hy",
    "GK19gp12-22u:439": " eka-prāṇatāṃ khalv ete manyante iti |",
    "GK19gp12-22u:440": " [32] atha sa evaṃ vivicya sahasā jahāsa |",
    "GK19gp12-22u:441": " tad anu kiñcil-labdhāśvāsatayā",
    "GK19gp12-22u:442": " calantaś ca te-",
    "GK19gp12-22u:443": " duḥkhāghrāta-prādhvatā-manda-netrāḥ",
    "GK19gp12-22u:444": " kṛṣṇāṅghri-śrī-lakṣma-labdhāvalokāḥ |",
    "GK19gp12-22u:445": " vartmany asmin picchile' py aśrubhis te",
    "GK19gp12-22u:446": " rāma-prāpta-nyasta-hastā viceluḥ ||JGc_1,13.10|| [śālinī]",
    "GK19gp12-22u:447": " yathā yathā vidadhur atīva śīghratāṃ tathā tathāpy adadhur alaṃ vilambitām |",
    "GK19gp12-22u:448": " kathaṃ kathañcana bata taṃ hradaṃ gatā daśāṃ tu kāṃ samadhur amī na vedmi tām ||JGc_1,13.11||",
    "GK19gp12-22u:449": " tatra tu-",
    "GK19gp12-22u:450": " dṛṣṭvā kāliya-bhoga-saṅgha-valitaṃ gopālakaṃ gopakā nandādyā bata gopikāś ca vidalac-cittā yaśodā-mukhāḥ |",
    "GK19gp12-22u:451": " hā śuṣkāṅga-daśāṃ mahā-malinatām apy ūhur itthaṃ yathā teṣām āntara-vahninaiṣi bahir apy udyātum ity ūhyate ||JGc_1,13.12||",
    "GK19gp12-22u:452": " [śārdūla]",
    "GK19gp12-22u:453": " mānuṣān buddhi-rāhityāt paśūn iva nirīkṣya te |",
    "GK19gp12-22u:454": " paśūṃś ca krandanān mānuṣān iva kleśam aiyaruḥ ||JGc_1,13.13|| [anuṣṭubh]",
    "GK19gp12-22u:455": " tataś ca-",
    "GK19gp12-22u:456": " teṣāṃ sadā snehamayātmanāṃ tadā trāsāt tu śuṣkī-bhavatāṃ himād iva |",
    "GK19gp12-22u:457": " mithaḥ-samīkṣā-bhavatāpasaṅgamād",
    "GK19gp12-22u:458": " bhūyo babhūva dravatā raver iva ||JGc_1,13.14|| [upajāti 11]",
    "GK19gp12-22u:459": " snehāt pravāhāvali-tulyatāṃ yatāṃ vrajaukasāṃ drāg viśatāṃ viṣa-hradam |",
    "GK19gp12-22u:460": " bālo' py athāveśa-valad-balo balo drutaṃ mahā-setu-daśāṃ sasāda saḥ ||JGc_1,13.15|| [upajāti",
    "GK19gp12-22u:461": " [33] uvāca ca-",
    "GK19gp12-22u:462": " prītiḥ kiṃ nv anuje na me? vraja-pate tāta vrajādhīśvari śrī-rohiṇy api mātar, asya tu sadā tattvaṃ paraṃ vedmy aham |",
    "GK19gp12-22u:463": " satyaṃ vaḥ pada-paṅkajāśraya-rucāṃ kuryām amuṣya kvacin",
    "GK19gp12-22u:464": " naikasminn api mūrdhaje kṣati-lavo bhāvī yathā garga-gīḥ ||JGc_1,13.16||",
    "GK19gp12-22u:465": " [śārdūla]",
    "GK19gp12-22u:466": " [34] tad evaṃ praśastena sva-hastena śrī-rāmeṇa hasta-vāraṇe kṛte-",
    "GK19gp12-22u:467": " viṣa-hradāntād vinivartitāś ca te",
    "GK19gp12-22u:468": " pratīyur evādhi tad-ātmanaḥ sthitim |",
    "GK19gp12-22u:469": " yat kāla-kūṭa-jvalanāntaraṅgataṃ",
    "GK19gp12-22u:470": " svaṃ menire vīkṣya tad-antare harim ||JGc_1,13.17|| [upajāti 12]",
    "GK19gp12-22u:471": " kāliya-hradam ite baka-śatrau",
    "GK19gp12-22u:472": " gokulasya rudataḥ pratiśabdāt |",
    "GK19gp12-22u:473": " rodasī ca rudatī sva-niruktiṃ",
    "GK19gp12-22u:474": " bāḍham ajñapayatāṃ rudasijbhyām ||JGc_1,13.18|| [svāgatā]",
    "GK19gp12-22u:475": " gopyo mithaḥ kaṇṭha-vilagna-kaṇṭhās",
    "GK19gp12-22u:476": " tā rorudāmāsur alaṃ vilapya |",
    "GK19gp12-22u:477": " smṛtiṃ nayat pūtanikādi-nāśaṃ",
    "GK19gp12-22u:478": " yan mātṛ-santvāya muhur babhūva ||JGc_1,13.19|| [indravajrā]",
    "GK19gp12-22u:479": " evaṃ sva-goṣṭham ahiveṣṭa-vivikṣu vīkṣya",
    "GK19gp12-22u:480": " sastrī-kumāram atiduḥkhitam ātma-hetoḥ |",
    "GK19gp12-22u:481": " kṛṣṇaḥ saroṣa-vitatāṅgatayā tad aṅgaṃ chindan ślathaṃ vidadhad āśu balād udasthāt ||JGc_1,13.20||",
    "GK19gp12-22u:482": " [vasantatilaka]",
    "GK19gp12-22u:483": " [35] tad evaṃ kṛṣṇasyotthānam eva kāliyasya vyutthānaṃ jātam iti sarvo' pi jaharṣa |",
    "GK19gp12-22u:484": " yathā-",
    "GK19gp12-22u:485": " tadā mudā kalakala-garjitair jitaṃ vrajaukasāṃ śiśu-savayo-jarā-juṣām |",
    "GK19gp12-22u:486": " divaukasāṃ kusumaja-vṛṣṭi-sṛṣṭi-yug-",
    "GK19gp12-22u:487": " jaya-dhvani-dhvani-yuta-tūrya-laṅghibhiḥ ||JGc_1,13.21|| [rucirā]",
    "GK19gp12-22u:488": " [36] tataś ca samuttejita-tat-tejobhir udvejita-cittaḥ",
    "GK19gp12-22u:489": " kuṇṭhatāvaguṇṭhitotkaṇṭhatayā dūrata evotkaṇṭhatayātiṣṭhan mūḍha-dhīr asau",
    "GK19gp12-22u:490": " gūḍha-pāt prarūḍha-krodhaḥ svabodha-rodhatas taṃ pratidrogdhum udyataḥ",
    "GK19gp12-22u:491": " sann, uddhata-buddhis thūtkāra-phutkāra-dṛṣṭi-vāra-kṛta-kūṭaṃ kālakūṭaṃ",
    "GK19gp12-22u:492": " prakaṭī-kurvan girikūṭāyamānaḥ kartavya-vihvalatayā jihvā-dvaya-samudayena",
    "GK19gp12-22u:493": " muhuḥ kṣveḍa-bāḍava-pakvaṃ sṛkvaṇī-dvaya-samudaya-lehanād",
    "GK19gp12-22u:494": " dvijihva-lelihānādy-āhvayo' smīty uṭṭaṅkanena ghaṭayitu-kāmaḥ sarvato",
    "GK19gp12-22u:495": " dṛṣṭa-vapur babhūva |",
    "GK19gp12-22u:496": " [37] tataś cākhaṇḍāhi-tuṇḍika-vidyā-paṇḍitavad uccaṇḍatayā",
    "GK19gp12-22u:497": " sakaṇṭha-tuṇḍāvaguṇṭhanāya sa-darpam abhitaḥ sarpati sarpāśana-vāhane,",
    "GK19gp12-22u:498": " sarpo' yam api śirobhiḥ kṛta-parisarpaḥ sarpavad evāpasarpann upasarpaṃś",
    "GK19gp12-22u:499": " ca jihmagavad eva jihmaṃ gacchaṃś ca parito babhrāma śaśrāma ca |",
    "GK19gp12-22u:500": " [38] tad evam ahīnam ahinaṃ prati sāṃyugīnatārato' pi cirato labdha-cchidratayābhidravann eva tadīya-samagra-grīvāgra-gaṇya-mūla-nālam",
    "GK19gp12-22u:501": " eva balānujanmā balād avajagrāha nijagrāha ca |",
    "GK19gp12-22u:502": " [39] tataś ca vivaśāṅga-saṅghe tasminn uraṅgame tu,",
    "GK19gp12-22u:503": " udyad-ratna-citeṣu puṣṭa-niṭila-prastheṣu raṅga-śriyā",
    "GK19gp12-22u:504": " śasteṣu sphuṭa-nṛtya-kṛtya-kalanā-lobhena śobhekṣaṇaḥ |",
    "GK19gp12-22u:505": " dyo-vidyotana-vādya-gīta-kalayā saṃhāya sāhāyakaṃ śrī-kṛṣṇas tad upary udapluta mudām uccair udāra-cchaviḥ ||JGc_1,13.22||",
    "GK19gp12-22u:506": " [śārdūlavikrīḍitam]",
    "GK19gp12-22u:507": " tataś ca-",
    "GK19gp12-22u:508": " punar vrajaḥ sphuṭa-sukha-vismayārava-",
    "GK19gp12-22u:509": " plava-śriyāspṛśad amara-vrajaṃ divi |",
    "GK19gp12-22u:510": " asau ca taṃ bhuvi bata yatra cobhayoḥ",
    "GK19gp12-22u:511": " pratidhvani-dhvani-vibhidā na tarkitā ||JGc_1,13.23|| [rucirā]",
    "GK19gp12-22u:512": " tataś ca-",
    "GK19gp12-22u:513": " śaśvad garvada-parva-śarva-ḍamaru-svar-vādya-sarvādyatāṃ",
    "GK19gp12-22u:514": " vindan kuṇḍali-daṇḍanāya rabhasād uddaṇḍa-sat-tāṇḍavaḥ |",
    "GK19gp12-22u:515": " ārād ūrdhvitam ūrdhvitaṃ bhujaga-rāḍ-mūrdhānam unmardayan krodhād rodha-kutuhalād dharir ihānarte nanarta sphuṭam ||JGc_1,13.24||",
    "GK19gp12-22u:516": " [śārdūlavikrīḍitam]",
    "GK19gp12-22u:517": " atha-",
    "GK19gp12-22u:518": " jayaj-jaya-jayāravāḥ kusuma-vṛṣṭi-sṛṣṭi-prathāḥ",
    "GK19gp12-22u:519": " sphurat-pulaka-pālayaḥ prathita-śarma-gharmāśravaḥ |",
    "GK19gp12-22u:520": " bhujaṅga-śirasī-śitus tad-anukṛtya-nṛtyaṃ surā",
    "GK19gp12-22u:521": " bhavāmbuja-bhavādayaḥ pramada-garjam ārjan muhuḥ ||JGc_1,13.25|| [pṛthvī]",
    "GK19gp12-22u:522": " sarpasyānana-jāla-kūṭa-ghaṭanād utthānam ātmāyuṣā,",
    "GK19gp12-22u:523": " nirmañchyāgra-nakhasya tasya naṭanaṃ tan-mūrdhni cātyadbhutam |",
    "GK19gp12-22u:524": " dṛṣṭvā śrī-vraja-rāja-tat-praṇayinī-mukhyā vraja-prāṇino",
    "GK19gp12-22u:525": " netraṃ gātram api praphullam abhajan manye jagad-vyāptaye ||JGc_1,13.26||",
    "GK19gp12-22u:526": " [śārdūlavikrīḍitam]",
    "GK19gp12-22u:527": " mūrdha-śreṇyāṃ tasya śūnye ca kṛṣṇe nṛtyaṃ kurvāṇe tu citraṃ tadāsīt |",
    "GK19gp12-22u:528": " tena krodhān mastakaṃ yady udastaṃ tatrānena prāpitā tāla-lattā ||JGc_1,13.27|| [śālinī]",
    "GK19gp12-22u:529": " mukhai rudiram udvaman garalam udgirann akṣibhiḥ",
    "GK19gp12-22u:530": " skhalan-maṇika-mastaka-sthita-tad-aṅghri-cihna-vraṇaḥ |",
    "GK19gp12-22u:531": " ślathāṅgakatayājahad anuja-saṅghajid-raṅgatāṃ",
    "GK19gp12-22u:532": " vyālokyata nijāṅganāvalibhir eṣa kālīyakaḥ ||JGc_1,13.28|| [pṛthvī]",
    "GK19gp12-22u:533": " [40] tataś cāsāv upaskīrṇa-vikīrṇa-mūrtyā",
    "GK19gp12-22u:534": " sva-pauruṣāpūrtyānanya-gatitāsphūrtyā tat-kāraṇa-kakāraṇā-nivāraṇāya taṃ nārāyaṇam eva matvā śaraṇam amanyata |",
    "GK19gp12-22u:535": " [41] tad-aṅganānāṃ ca-",
    "GK19gp12-22u:536": " na tāvad ārdratvam abhūd amūṣāṃ bahirmukhatvaṃ yad abodhy amuṣya |",
    "GK19gp12-22u:537": " dṛṣṭe tu bhakty-aṅkura-janmani sphuṭaṃ kṛṣṇaṃ gatiṃ jagmur amūs tad-artham ||JGc_1,13.29|| [upajāti 11]",
    "GK19gp12-22u:538": " kāścit kumārān atyartha-bālān kāścana tāś tadā |",
    "GK19gp12-22u:539": " kāścid aṇḍāni puratas tasya nyasya vyanaṃsiṣuḥ ||JGc_1,13.30|| [anuṣṭubh]",
    "GK19gp12-22u:540": " [42] hasati ca bhakta-sāntvana-tṛṣṇe kṛṣṇe, tās tu bahudhā stava-budhā",
    "GK19gp12-22u:541": " mṛdākulāḥ pṛdāku-patnyaḥ sakāku vijñāpayāmāsa |",
    "GK19gp12-22u:542": " tatra saṅkṣepa-nikṣepaś",
    "GK19gp12-22u:543": " cāyam-",
    "GK19gp12-22u:544": " asty eṣa sphurada-matiḥ sadarpa-sarpas",
    "GK19gp12-22u:545": " tvaṃ viṣvag-vid asi tathā kṛpāmburāśiḥ |",
    "GK19gp12-22u:546": " asmāsu tvad-anugatāsv amuṣya patnī-",
    "GK19gp12-22u:547": " bhāvaś ced ajani yathā-yathaṃ vidhehi ||JGc_1,13.31|| [praharṣiṇī]",
    "GK19gp12-22u:548": " daṇḍaṃ te vidadhatu ye sva-saṅga-mātrād",
    "GK19gp12-22u:549": " duṣṭatvaṃ praśamayituṃ na śaknuvanti |",
    "GK19gp12-22u:550": " tvat-sparśāj jhaṭiti hrado' pi so' yam aujjhat kṣveḍatvaṃ balavad atīha naḥ samakṣam ||JGc_1,13.32||",
    "GK19gp12-22u:551": " mūrkhatvaṃ na idam anugrahe' pi yasmāt tvat-spṛṣṭe sphuṭam iha bhāti daṇḍa-buddhiḥ |",
    "GK19gp12-22u:552": " daṇḍaś ced amum aparair adaṇḍayiṣyas taṃ kartuṃ katham adadhāḥ padāravindam? ||JGc_1,13.33||",
    "GK19gp12-22u:553": " sat-puṇyair iha khalu kais tvad-aṅghri-padma-",
    "GK19gp12-22u:554": " sparśo' yaṃ parivalate bhujaṅga-rāje |",
    "GK19gp12-22u:555": " duṣpāpair api bata kair amuṣya dehas",
    "GK19gp12-22u:556": " tad-bhāvaṃ druta-mṛti-lambhāya vetti ||JGc_1,13.34|| [praharṣiṇī]",
    "GK19gp12-22u:557": " tasmāt-",
    "GK19gp12-22u:558": " śīrṣa-cchedyasya yaḥ kṛṣṇaḥ śīrṣṇi kāliya-bhoginaḥ |",
    "GK19gp12-22u:559": " anvagṛhṇāt pada-nyāsāc cihna-śreṇyā gatiḥ sa naḥ ||JGc_1,13.35||",
    "GK19gp12-22u:560": " [anuṣṭubh]",
    "GK19gp12-22u:561": " [43] atha hīne tasmin ahīne sadayaṃ tad-anumoda-mānaḥ krodhaṃ vinayamānaḥ kṛta-yaśodā-yaśo-dānaḥ svāṅghri-saṅghaṭṭana-truṭitāt kāliya-niṭilād",
    "GK19gp12-22u:562": " avatīrya nātiprakaṭita-vīryas tasyāvag-vaktratayā sthitasyāgre",
    "GK19gp12-22u:563": " kṣaṇa-katipayaṃ karuṇā-vyagrekṣaṇatayāvatasthe |",
    "GK19gp12-22u:564": " atha vanamālī kālindīya-hradam iva kāliya-hradaṃ dāyati sma |",
    "GK19gp12-22u:565": " [44] tadā so' pi līyamāna-doṣatayā tadīya-roṣaṃ proṣitam akarot,",
    "GK19gp12-22u:566": " valitāñjali-karo darvīkaro vijñāpayāmāsa ca-",
    "GK19gp12-22u:567": " [45] yadyapi vṛjina-gāmino mama vṛjinam eva svabhāvas tathāpi tu,",
    "GK19gp12-22u:568": " guṇo vā doṣo vā bhavati mayi yaḥ kṛṣṇa sa bhavad-",
    "GK19gp12-22u:569": " vaśasthāyī nityaṃ mama tu kṛti-sādhyaṃ kim aparam? |",
    "GK19gp12-22u:570": " tvad-aṅghri-dvandvasyāśrayaṇam iti cet tac ca śirasi tvayā me vinyastaṃ mama tu kṛti-sādhyaṃ kim aparam? ||JGc_1,13.36||",
    "GK19gp12-22u:571": " [śikhariṇī]",
    "GK19gp12-22u:572": " [46] tasmāt kām api diśaṃ svayaṃ eva mām ādiśa |",
    "GK19gp12-22u:573": " [47] atha sa ca sadeśa-rūpam idam ādideśa, ahipate, tyakta-daurjanyatayā",
    "GK19gp12-22u:574": " dhanyasyāpi tava yasmād ahitā svayaṃ jagad-ahitā, tasmāt-",
    "GK19gp12-22u:575": " nātra stheyaṃ tvayā sarpa samudraṃ yāhi mā ciram |",
    "GK19gp12-22u:576": " tvaṃ jñāty-apatya-dārāḍhyo go-nṛbhir bhujyate nadī ||[BhP 10.16.61]",
    "GK19gp12-22u:577": " dvīpaṃ ramaṇakaṃ hitvā hradam etam upāśritaḥ |",
    "GK19gp12-22u:578": " yad-bhayāt sa suparṇas tvāṃ nādyān mat-pāda-lāñchitam ||[BhP 10.16 |64]",
    "GK19gp12-22u:579": " rephaṃ visṛṣṭaṃ nirmāyād avasāne padāntagam |",
    "GK19gp12-22u:580": " iti śāsana-vijñānāṃ matam eva mataṃ mama ||JGc_1,13.37|| [anuṣṭubh]",
    "GK19gp12-22u:581": " adhunā kāliya yasmān mat-pada-kṛta-lakṣaṇas tvam asi |",
    "GK19gp12-22u:582": " tad amutra ca sambhavitā mat-pada-kṛta-lakṣaṇaḥ sa bhavān ||JGc_1,13.38||",
    "GK19gp12-22u:583": " [upagīti]",
    "GK19gp12-22u:584": " [48] atha daṇḍavad eva patitaḥ kuṇḍali-patis tena",
    "GK19gp12-22u:585": " nakhara-sudhākarākara-kara-sarasiruhaṃ śirasi nidhāya sudhā-sikta-tanutayā",
    "GK19gp12-22u:586": " nīrug niramāyi |",
    "GK19gp12-22u:587": " [49] etad-anantara-līlā taṃ pūjayāmāsa [BhP 10.16.65] ity ādikaṃ śrī-śuka-vacanam anūdya, mahattvaṃ ca ity ādinā viśadyate |",
    "GK19gp12-22u:588": " taṃ pūjayāmāsa mudā nāgaḥ patnyaś ca sādaram |",
    "GK19gp12-22u:589": " divyāmbara-sraṅ-maṇibhiḥ parārdhyair api bhūṣaṇaiḥ |",
    "GK19gp12-22u:590": " divya-gandhānulepaiś ca mahatyotpala-mālayā ||",
    "GK19gp12-22u:591": " pūjayitvā jagannāthaṃ prasādya garuḍa-dhvajam |",
    "GK19gp12-22u:592": " tataḥ prīto' bhyanujñātaḥ parikramyābhivandya tam ||",
    "GK19gp12-22u:593": " sakalatra-suhṛt-putro dvīpam abdher jagāma ha |",
    "GK19gp12-22u:594": " tadaiva sāmṛta-jalā yamunā nirviṣābhavat ||[BhP 10.16.65-68]",
    "GK19gp12-22u:595": " kṛṣṇaṃ hradād viniṣkrāntaṃ divya-srag-gandha-vāsasam |",
    "GK19gp12-22u:596": " mahā-maṇi-gaṇākīrṇaṃ jāmbūnada-pariṣkṛtam |",
    "GK19gp12-22u:597": " upalabhyotthitāḥ sarve labdha-prāṇā ivāsavaḥ ||[BhP 10.17.13-4] iti |",
    "GK19gp12-22u:598": " mahattvaṃ ca parārdhyatvaṃ cātra divyatvam ucyate |",
    "GK19gp12-22u:599": " divyatvaṃ teṣu kṛṣṇasyāpy aṅge dedīpyamānatā ||JGc_1,13.39|| [anuṣṭubh]",
    "GK19gp12-22u:600": " ato' syāmūni nityāni sthitāny aruṇajā-hrade |",
    "GK19gp12-22u:601": " teṣu kaustubha-nāmā tu maṇiḥ kṛṣṇe virājate |",
    "GK19gp12-22u:602": " nakṣatreṣu sadā pūrṇa-candravat pūrva-parvate ||JGc_1,13.40|| [anuṣṭubh]",
    "GK19gp12-22u:603": " jagannāthaṃ ca yat prāha tathā taṃ garuḍa-dhvajam |",
    "GK19gp12-22u:604": " tatrāścaryaṃ na cācaryaṃ dvārakāyāṃ hi viśrutam ||JGc_1,13.41|| [anuṣṭubh]",
    "GK19gp12-22u:605": " kādraveyasya devābha-nānā-śakti-vidhāriṇaḥ |",
    "GK19gp12-22u:606": " vartmāsya sura-vartma syād iti yuktyāvagamyate |",
    "GK19gp12-22u:607": " anyat tu jīva-pīḍāya tat kathaṃ kṛṣṇa-saṃmatam? ||JGc_1,13.42|| [anuṣṭubh]",
    "GK19gp12-22u:608": " vāri-līlā-parāmarśaḥ sparśaś cāgharipor yadā |",
    "GK19gp12-22u:609": " tadaiṣāmṛta-tulyāsīd yamunety avagamyate ||JGc_1,13.43|| [anuṣṭubh]",
    "GK19gp12-22u:610": " kṛṣṇasyāklinna-veśatvaṃ kāliyenopavāhataḥ |",
    "GK19gp12-22u:611": " akasmād darśanaṃ yat tan nāgāli-parivāritaḥ |",
    "GK19gp12-22u:612": " tasmāt kṛṣṇaṃ hradād ity ādy uktaṃ yuktaṃ prakāśate ||JGc_1,13.44|| iti |",
    "GK19gp12-22u:613": " [anuṣṭubh]",
    "GK19gp12-22u:614": " [50] tan-nirvaṛnane viśeṣas tu varṇyate,",
    "GK19gp12-22u:615": " kolāhalas tvaritatā vivaśāṅga-caryā",
    "GK19gp12-22u:616": " kampaḥ skhalad-vacanatā sravad-asratā ca |",
    "GK19gp12-22u:617": " vīkṣyādi-tṛpti-parihānir iti vrajasthāḥ saukhye' pi duḥkham agaman pratilabhya kṛṣṇam ||JGc_1,13.45||",
    "GK19gp12-22u:618": " [vasantatilakā]",
    "GK19gp12-22u:619": " āgato' yam iti kevalaṃ mudā",
    "GK19gp12-22u:620": " sphūrti-pūrtir abhavad vrajaukasām |",
    "GK19gp12-22u:621": " hanta yena na vapur na vā manaḥ kiñcid añcitum avāpa śaktatām ||JGc_1,13.46|| [rathoddhatā]",
    "GK19gp12-22u:622": " tataś ca-",
    "GK19gp12-22u:623": " stambhaḥ sandhiṣu bandhanaṃ pulakitāsāndra-vraṇābha-sthitir",
    "GK19gp12-22u:624": " bāṣpaḥ srasta-vilokanaḥ svara-bhidā kaṇṭhāntara-stambhinī |",
    "GK19gp12-22u:625": " kampaḥ pātavad-anta-danta-valayaḥ svedas tanu-drāvaṇaḥ",
    "GK19gp12-22u:626": " syād evaṃ kṛta-vīkṣaṇaṃ sva-suhṛdāṃ vyagrī-babhūva prabhuḥ ||JGc_1,13.47||",
    "GK19gp12-22u:627": " [śārdūla]",
    "GK19gp12-22u:628": " [51] atha prathamata eva prathamataḥ sthitāḥ samāna-vayasaḥ savayasas tasmāt tam uttīrṇaṃ nirvarṇya vistīrṇa-tad-varṇāmṛta-bhṛta-nayanatayā",
    "GK19gp12-22u:629": " sthitāḥ kramatas tad-aṅga-saṅga-raṅga-bhūmitām itās",
    "GK19gp12-22u:630": " tad-āliṅgana-riṅgat-sukha-taraṅgatāṃ gatā na tāvat pratisvam ayam aham",
    "GK19gp12-22u:631": " asmīti tasmin nyavediṣuḥ |",
    "GK19gp12-22u:632": " [52] yadvad etāṃs tadvad eva śrīman-nanda-janmā krama-bhajana-sammānanayā",
    "GK19gp12-22u:633": " jananīṃ janakaṃ suhṛj-janatām api janitānandān janayāmāsa, yatas tata eva",
    "GK19gp12-22u:634": " te sarve stabdha-dehā labdha-sukha-dehā babhūvuḥ |",
    "GK19gp12-22u:635": " [53] aho, yadi",
    "GK19gp12-22u:636": " satya-vacasas te nāvadiṣyaṃs tadā tad idaṃ vā kaḥ pratīyāt? yat khalu gāvaś ca mṛgāś ca tad-āgamanaṃ mṛgayamāṇā vraja-jane cābhedam āyayuḥ, yac ca nagā api tad-duḥkhataḥ śuṣka-carāḥ samprati puṣkala-sukhās",
    "GK19gp12-22u:637": " tat-kāla-kalita-pallavādibhiḥ praphullā babhūvur iti |",
    "GK19gp12-22u:638": " tatra ca-",
    "GK19gp12-22u:639": " suhṛl-lokā ye ye sura-ripu-jitā yarhi militās tadā satyaṃ sarve samayur abhitaḥ prītim atulām |",
    "GK19gp12-22u:640": " yadā tu śrīmātā sapadi militā prema-vivaśā",
    "GK19gp12-22u:641": " tad āstāṃ tad-vārtā, sakala-janatāgād drava-daśām ||JGc_1,13.48||",
    "GK19gp12-22u:642": " [śikhariṇī]",
    "GK19gp12-22u:643": " [54] atha rāmaṃ svīya-prabhāva-bhāvanārāmatāyām apy antar vraja-jana-duḥkhataḥ śuṣkaṃ, tādṛśatāyām api bahir",
    "GK19gp12-22u:644": " lambhita-gambhīratā-bhṛd-upālambha-sambhavad-vikāśa-hāsaṃ hasann eva namaskurvann, ātmany āliṅganaṃ lambhayaṃś ca ciraṃ tad-utsaṅga-saṅgī",
    "GK19gp12-22u:645": " babhūva |",
    "GK19gp12-22u:646": " [55] atha tatra janānāṃ vimarśaḥ,",
    "GK19gp12-22u:647": " harer eṣā prāptir yadi bhavati nidrāvakalitā tadā śoko' py eṣa svayam ayati tatraiva tulanām",
    "GK19gp12-22u:648": " asau jāgrad-bhūtā sphurati yadi vā tarhi nitarām abhīṣṭaṃ sampannaṃ katham api na śarma-pratihatiḥ",
    "GK19gp12-22u:649": " [śikhariṇī]",
    "GK19gp12-22u:650": " [56] atha sarvata eva nidhyānāya naṣṭa-nidhy-āptivat kṛṣṇaṃ madhye nidhāya",
    "GK19gp12-22u:651": " paritaś carita-niveśeṣu paridhi-veśeṣu kharvita-vrīḍeṣu vyoma-cāriṇāṃ",
    "GK19gp12-22u:652": " locana-krīḍeṣu sarveṣu strī-puṃsānāṃ kharveṣu",
    "GK19gp12-22u:653": " prathama-prathita-bhāvi-bhavikā brahma-vidaḥ sampraty api taṃ praty āśiṣāṃ kṛta-dānā vraja-patiṃ praty upālambhamānāḥ pratyāyayāmāsuḥ |",
    "GK19gp12-22u:654": " yathā-",
    "GK19gp12-22u:655": " śrī-nanda-rāja tanayas tava sarva-śatru-",
    "GK19gp12-22u:656": " mardīty abhāsi muhur apy alam asmakābhiḥ |",
    "GK19gp12-22u:657": " premṇā tathāpi nikhilaṃ bata hantum aicchaḥ puṇyena kevalam asau drutam ājagāma ||JGc_1,13.50|| [vasantatilakā] iti |",
    "GK19gp12-22u:658": " [57] tad evaṃ śokena harṣeṇa kālam ajānati vraja-loke rajanir ajanīti tatraiva kṣut-tṛṣṇāti-krami-kṛṣṇātikrama-khedena kṛśatāṃ gatāḥ pratyūṣaṃ",
    "GK19gp12-22u:659": " yāvad ūṣuḥ |",
    "GK19gp12-22u:660": " tatra ca sarvām eva śarvarīṃ vrajorvīśa-patnī sapatna-śaṅkayā",
    "GK19gp12-22u:661": " sutam aṅkata eva niveśayantī paramāveśena muhur api",
    "GK19gp12-22u:662": " tan-mukha-nirīkṣaṇa-sukha-sakṣaṇāpi tad-vṛtta-smaraṇena tasmād vilakṣaṇā prabhātam āsasāda",
    "GK19gp12-22u:663": " hanta hanta kṣudvantaṃ tam api gavāṃ dugdham api dugdhaṃ vidhāya na pāyayāmāsa, satyaṃ sarvam atratyaṃ viṣa-sakalaṅkam iti śaṅkayā |",
    "GK19gp12-22u:664": " [58] rātrau punar anyad api caritraṃ dhanyaṃ jātam |",
    "GK19gp12-22u:665": " yadā kāliyasya kālindī-jalān niṣkalanam, tat-kālata eva gūḍha-puruṣa-mukhāt paruṣatayā kalitavāṃs tadā sa durjana-vataṃsaḥ kaṃsaś cintā-santata-svāntayā nirīha ivāsīt |",
    "GK19gp12-22u:666": " [59] cintā yathā, hanta, hanta! santatam asmākam eva vīrās tasmād unmantham āgacchantaḥ santīti duṣkīrti-vahni-mukha-piśāci-mūrtir atīva hasantī hasantīva madīyān jvalayantī tribhuvanam ayantī ca narīnarti |",
    "GK19gp12-22u:667": " [60] haṃho balīyān api kāliyaḥ sapadi vilīyamāna-balatāṃ valate sma |",
    "GK19gp12-22u:668": " tasya tad idaṃ nirvāsanaṃ nirvāsanam eva ca manyāmahe, yato vayam api",
    "GK19gp12-22u:669": " nirvāsanatāṃ gatāḥ |",
    "GK19gp12-22u:670": " tasmād adhunā tathā vidheyaṃ, yathāsmadīyānāṃ nāpacāras tasya cāpakāraḥ syāt iti |",
    "GK19gp12-22u:671": " [61] tadānīm eva cānyataḥ sa vraja-rājātmaja-vraja-vāsināṃ taraṇijā-tīra",
    "GK19gp12-22u:672": " eva vāsam ākarṇayann abhyarṇa-gatān ājñāpayāmāsa, bhavantas tatra praviśantaḥ samantataḥ pravalatayā jvalanaṃ prajvalanam ācarantaḥ svayam antardhānam ācarantu |",
    "GK19gp12-22u:673": " [62] tataś ca teṣu tathā-kṛta-cariteṣu vipolati tu davānale śīghraṃ palāyiteṣu teṣu ca sarva eva vraja-bhavanāḥ sneha-vṛtta-labdha-sambhāvanāḥ",
    "GK19gp12-22u:674": " sāgrajaṃ vraja-rāja-tanūjam evāvrajya vijñāpayāmāsuḥ-",
    "GK19gp12-22u:675": " śaṅkāmahe na mṛtyoś ca na ca kṛcchra-pravāhataḥ |",
    "GK19gp12-22u:676": " kintu tvan-mukha-candrāṃśu-darśanābhāva-vaiśasāt ||JGc_1,13.51||",
    "GK19gp12-22u:677": " [anuṣṭubh]",
    "GK19gp12-22u:678": " tataś ca-",
    "GK19gp12-22u:679": " hareḥ phutkāra-mātreṇa nirvavau dava-dīpakaḥ |",
    "GK19gp12-22u:680": " utprekṣante tu munayas tasya tat-pāna-kartṛtām ||JGc_1,13.52|| [anuṣṭubh]",
    "GK19gp12-22u:681": " [63] tad evam ahitena ya upāhita upāhitas tasminn apavāhite sarva eva",
    "GK19gp12-22u:682": " trāṇa-prāṇāḥ prabhāte ca prabhāte, tat-prabhāvata eva yathāvasthitaṃ vrajaṃ vraja-vāsinaḥ sānandaṃ tam anv avindanta |",
    "GK19gp12-22u:683": " kintu tasminn eva",
    "GK19gp12-22u:684": " madhuratā-kalile kālindī-hrada-salile saṅkarṣaṇena kṛta-kṛṣṇākarṣaṇena",
    "GK19gp12-22u:685": " viharatā sakhibhir, akhilaṃ saha-dhavalā-vrajaṃ vrajam api samāharatā yadā bahalaṃ kutūhalaṃ jātam, tadā tena gṛhāya gamanam anujñātam |",
    "GK19gp12-22u:686": " [64] tathā ca gamanaṃ yathā-",
    "GK19gp12-22u:687": " vādyair nṛtyaiḥ pragītaiḥ śruti-śiva-paṭhanair divya-bhauma-prasūna-",
    "GK19gp12-22u:688": " pravṛṭ-kalpābhivarṣair jaya-jaya-ninadaiḥ śarma-kolāhalaiś ca |",
    "GK19gp12-22u:689": " kṛṣṇaṃ madhye vidhāya prakaṭatara-mahānanda-nirvrīḍa-bhāvān",
    "GK19gp12-22u:690": " nṛtyantas te vraja-sthā vrajam abhiviviśuḥ khaṃ yathā jyotiroghāḥ ||JGc_1,13.53|| [sragdharā]",
    "GK19gp12-22u:691": " [65] tad-anantaraṃ ca dhavalāḥ parataś cālayitvā",
    "GK19gp12-22u:692": " tat-pūrva-kāla-pālakāsadbhāve' pi śrīmatāṃ tatra-bhavatām eṣāṃ prabhāveṇa tatrodapātra-mātraṃ na vikalpam āgād iti svalpa-paribhavāyāpy akalpamāne",
    "GK19gp12-22u:693": " samasta-vraje yātayāmam api yātayāmatāṃ nāgataṃ",
    "GK19gp12-22u:694": " tad-ghṛta-pakva-pracurānnam iti sadyastanam iva rāma-parvaṇi pūrvāhnetanaṃ",
    "GK19gp12-22u:695": " gṛhāntaḥ-saṅgṛhīta-jemana-sāmagrī-samudayaṃ sarva eva tāv agrajānujāv agrato vidhāyāvyagraṃ samyag rasayāmāsuḥ |",
    "GK19gp12-22u:696": " [66] tad evam udghaṭita-gīḥ-kaṇṭhaḥ sa madhukaṇṭhaḥ samāpayāmāsa-",
    "GK19gp12-22u:697": " īdṛśas tanayo jātas tava vraja-narādhipa |",
    "GK19gp12-22u:698": " kaṃsādīn damayāmāsa kāliya-damanena yaḥ ||JGc_1,13.54|| [anuṣṭubh]",
    "GK19gp12-22u:699": " [67] tad evaṃ, tarīyamāṇena hariṇā varīyasā vraja-parīvāreṇa saritāv ivātarīṣātāṃ te āpadāv iti sukhada-vṛtte sabhyānāṃ tal-līlā-samādher",
    "GK19gp12-22u:700": " abhyavakarṣaṇāya stavanāmṛta-varṣaṇāya ca sāñjali-sthitayos tayoś cirād bahir avahita-tad-upasevāḥ pūrvavad eva sa-vraja-devāḥ sarve svaṃ svaṃ",
    "GK19gp12-22u:701": " kāryam āseduḥ |",
    "GK19gp12-22u:702": " iti śrī-śrī-gopāla-campūm anu",
    "GK19gp12-22u:703": " kāliya-dava-caṇḍatā-daṇḍanaṃ nāma",
    "GK19gp12-22u:704": " trayodaśa-pūraṇam",
    "GK19gp12-22u:705": " śrī-śrī-gopījana-vallabhāya namaḥ atha kaiśora-līlā",
    "GK19gp12-22u:706": " atha caturdaśaṃ pūraṇam",
    "GK19gp12-22u:707": " gadarbhāsura-mardanam",
    "GK19gp12-22u:708": " śrī-kṛṣṇa kṛṣṇa-caitanya sa-sanātana-rūpaka |",
    "GK19gp12-22u:709": " gopāla raghunāthāpta-vraja-vallabha pāhi mām ||JGc_1,14.1||",
    "GK19gp12-22u:710": " [1] tad evaṃ goloka-vilāse śrī-gopāla-pālyamāna-gopālānāṃ nitya-lokaḥ",
    "GK19gp12-22u:711": " śrī-golokaḥ kathitaḥ |",
    "GK19gp12-22u:712": " tatra ca śrī-goparāja-sabhāyām",
    "GK19gp12-22u:713": " apūrva-vīkṣita-kavi-kṣitipati-kumāra-sukumāra-kumāra-yugalāvakalanam",
    "GK19gp12-22u:714": " udbhāvitam |[2] tad-anantaram api bālya-vilāse tad-yugalena",
    "GK19gp12-22u:715": " kṛṣṇa-bālya-carita-varṇanaṃ kāliya-dalana-līlāvasānam ācaritam |",
    "GK19gp12-22u:716": " samprati tu tat prathitaṃ kaiśoracaritam ākhyāyate |",
    "GK19gp12-22u:717": " [3] tad yathā-",
    "GK19gp12-22u:718": " atha dināntare ca pūrvavad eva vraja-naradeva-sabhāntare tayor ekataraḥ samutkaṇṭhatayā snigdhakaṇṭhaḥ svagatam idam uvāca-[4] atha kaiśoraṃ varṇanīyam |",
    "GK19gp12-22u:719": " kintu rahasya-rasa-hāri-prasabhāyāṃ sabhāyām asyāṃ yathā",
    "GK19gp12-22u:720": " lajjā na sajjā syāt tathā yujyate |",
    "GK19gp12-22u:721": " [5] yadi ca jātu",
    "GK19gp12-22u:722": " nija-mādhurī-bubhukṣita-kukṣim-bhariṇā hariṇā svaka-sukhāvaham iti rahas tad anuyujyevahi, tadā tad ucitam eva tad-upacitam ācariṣyāvaḥ iti |",
    "GK19gp12-22u:723": " [6] atha spaṣṭaṃ tu vyācaṣṭa-tataś ca spaṣṭaṃ kṛta-gamāyāṃ ṣaṣṭha-samāyāṃ",
    "GK19gp12-22u:724": " samullasita-sammati-maye janma-tithi-samaye",
    "GK19gp12-22u:725": " harṣa-samṛddhi-prada-varṣa-vṛddhi-parvaṇi sarva-niḥśreyasam āvistarāṃ vistārayataḥ samastaṃ vinistārayatas tasya śrīmad-vrajarāja-sutasya",
    "GK19gp12-22u:726": " viśveṣām eva manaś coraṃ kaiśoram udayāñcakre |",
    "GK19gp12-22u:727": " tathā hi-",
    "GK19gp12-22u:728": " rājyaṃ samyag upetya kṛṣṇa-vapuṣi trailokya-lakṣmī-maye",
    "GK19gp12-22u:729": " krīḍābhir laghu nirgamayya samayān audārya-paryākulam |",
    "GK19gp12-22u:730": " pātrāya svayam āgatāya guṇitāvāsāya sad-vedine",
    "GK19gp12-22u:731": " kaiśorāya nijaṃ pradāya viṣayaṃ paugaṇḍam antardadhe ||JGc_1,14.2||",
    "GK19gp12-22u:732": " [śārdūlavikrīḍitam]",
    "GK19gp12-22u:733": " tataś ca-",
    "GK19gp12-22u:734": " dṛṣṭi-prasāda-kṛta-sāmabhir aṃśudānaiḥ śaśvan manoharaṇa-nirmita-buddhi-bhedaiḥ |",
    "GK19gp12-22u:735": " arthāntarābhiviniveśaja-bhāva-daṇḍaiḥ",
    "GK19gp12-22u:736": " kaiśorakaṃ vaśayati sma hareḥ samastam ||JGc_1,14.3|| [vasantatilakā]",
    "GK19gp12-22u:737": " tatra ca,",
    "GK19gp12-22u:738": " mukhe pūrtiḥ kāntir nayana-yugale dairghyam aruṇa-",
    "GK19gp12-22u:739": " prabhā hṛdy ucchrāyaḥ pratatir api madhye tu kṛśatā |",
    "GK19gp12-22u:740": " itīdaṃ saundaryaṃ yad-avadhi manāg apy adhijage",
    "GK19gp12-22u:741": " jagan-netra-śreṇī tad-avadhi harau tena cakṛṣe ||JGc_1,14.4|| [śikhariṇī]",
    "GK19gp12-22u:742": " [7] tad itthaṃ taj-jyeṣṭhaś ca nirdiṣṭaḥ |",
    "GK19gp12-22u:743": " [8] tadā ca tāla-phala-pākāvasare varṣā-prasare kadācin",
    "GK19gp12-22u:744": " nikhila-sukha-vardhanasya govardhanasya girer āgneyyāṃ hariti",
    "GK19gp12-22u:745": " hari-rāmādayaḥ sāmodā gāś cārayantaḥ santi sma |",
    "GK19gp12-22u:746": " [9] tataś ca pūrvānubhava-sampātātītaṃ pūrva-vātānītam atidūrataḥ sajātīya-pūra-dharaṃ",
    "GK19gp12-22u:747": " paktrima-tāla-phala-jāla-saurabhya-bharam upalabhya, pūrvata eva tat-kīrti-vivartita-cittā vraja-vartiṣu vittās te sarvaṃ-sahāyāḥ",
    "GK19gp12-22u:748": " spṛhaṇīyāḥ sarva eva tayoḥ sahāyā hṛdi spṛhayāmbabhūvuḥ- rāma-kṛṣṇābhyāṃ",
    "GK19gp12-22u:749": " valitā vayam itaś calitā rāsa-bhāsura-rāja-bhavanaṃ tāla-vanaṃ",
    "GK19gp12-22u:750": " tat-pāla-gaṇam api tathā-vidhaṃ nibhālayituṃ nūtana-kutukāḥ sma |",
    "GK19gp12-22u:751": " tataḥ",
    "GK19gp12-22u:752": " sva-bubhukṣā-sukṣāmatā-lakṣya-vinodād imau vinudāma iti |",
    "GK19gp12-22u:753": " [10] te ca śrīdāma-subala-stokakṛṣṇa-śavalā bala-kṛṣṇayoḥ sama-balā",
    "GK19gp12-22u:754": " labdha-marmāṇaḥ sadharmāṇa ity ataeva śaśvad akhilatayā sakhitayā",
    "GK19gp12-22u:755": " virājante |",
    "GK19gp12-22u:756": " yayor eva samaṃ vīryam ity ādikam īryate iti |",
    "GK19gp12-22u:757": " tataḥ satatam eva kramate tat-parākrame teṣāṃ buddhi-krama ity akṛta-śaṅkāśeṣeṇa",
    "GK19gp12-22u:758": " praṇaya-viśeṣeṇa jighatsā-miṣeṇa ca tad-arthaṃ bhrātṛ-balaṃ balabhadraṃ",
    "GK19gp12-22u:759": " prārthayāmāsuḥ, yathā-",
    "GK19gp12-22u:760": " tālānāṃ vanam atra paktrima-phalaṃ nirhāri pūraṃ yataḥ",
    "GK19gp12-22u:761": " saurabhyaṃ bata dūram eti tad idaṃ bhogaṃ vinā niṣphalam |",
    "GK19gp12-22u:762": " śrūyante hi kharā narāśana-karās tasyādhipā ity adaḥ",
    "GK19gp12-22u:763": " śrī-rāmāyata-dor-yugārpaya tathā śrī-kṛṣṇa duṣṭāpaha ||JGc_1,14.5||",
    "GK19gp12-22u:764": " [śārdūlavikrīḍitam]",
    "GK19gp12-22u:765": " [11] āyata-dor-yuga ity anena ca dhvanitam idam-",
    "GK19gp12-22u:766": " mahābāhutayā rāma tarkyase tvaṃ ca vikramī |",
    "GK19gp12-22u:767": " na tathā lakṣyathāḥ kvāpi lakṣaṇīyas tu samprati ||JGc_1,14.6|| [anuṣṭubh]",
    "GK19gp12-22u:768": " iti |",
    "GK19gp12-22u:769": " [12] śrī-rāmas tu sa-smitam uvāca-bho bhavanto lobhavanto bhavanto' py asmattaḥ prati pratīyadhve, yato mugdhāḥ! niyuddhābhimukhair",
    "GK19gp12-22u:770": " bhrū-bhaṅga-sūcita-śauṭīrya-sukhaiḥ prabhavadbhir bhavadbhiḥ kadācid āvām api parābhavam āsādyāvahe",
    "GK19gp12-22u:771": " tat katham āvām eva yācyāvahe ?",
    "GK19gp12-22u:772": " [13] te ca procuḥ-sarvato' py atiguṇavantau bhavantau khalv asmākaṃ sārau",
    "GK19gp12-22u:773": " rāja-kumārau |",
    "GK19gp12-22u:774": " rāja-nīti-rītiś caivam eva yad rāja-kulam eva vriyate puraskriyate ca |",
    "GK19gp12-22u:775": " mṛgayāyāṃ mṛga-tāḍanavan na punar anyena svayam",
    "GK19gp12-22u:776": " agra-gaṇyena bhūyate |",
    "GK19gp12-22u:777": " yadi tat kulaṃ parama-vīryākulaṃ bhavati, tadā tu kim uta? tatra cāgrajatayā bhavataḥ sadāpāgryato nāgryāyate |",
    "GK19gp12-22u:778": " tasmād yady asmad-icchā-pūraṇāya bhavator icchā saṅgacchate, tadā nānyad anumanyatām |",
    "GK19gp12-22u:779": " [14] tad evaṃ saha-prahasite śubhrāṃśu-site kṛṣṇāgraje svayam agrato vraje",
    "GK19gp12-22u:780": " siṃha-nādam ādadānā dāmodarādayaḥ sāmodaṃ tad-anuplavāḥ plavamānatayā",
    "GK19gp12-22u:781": " tad-vanāya tad-avasthā eva pratasthire |",
    "GK19gp12-22u:782": " gās tu sva-sthāna eva sthāpayāmāsuḥ |",
    "GK19gp12-22u:783": " prasthāya ca rāmam,",
    "GK19gp12-22u:784": " sopālambham ivāvadaṃs tam anu tad bāhū ca mitrāṇi yat tena drāk sa ca serṣyā-cittam iva tāṃ gatvā tu tālāvalim |",
    "GK19gp12-22u:785": " sarvām eva bhujāyugena yugapad vikṣipya saṅghaṭṭayan vibhraṣṭāni mithaḥ phalāni vidadhe ghṛṣṭāni digdantivat ||JGc_1,14.7||",
    "GK19gp12-22u:786": " [śārdūlavikrīḍitam]",
    "GK19gp12-22u:787": " taj jñātvāsra-parāsabhāś ca paritaḥ sākrandam abhyāyayur yān dṛṣṭvā paśupāḥ sa-mādhava-balāḥ śaśvadd hasantaḥ sthitāḥ |",
    "GK19gp12-22u:788": " hāsāveśa-vaśāt kṛtānavahitiṃ pratyak padābhyāṃ balaṃ vajrābhyām iva dhenukas tam anudat tac caiṣa nābudhyata ||JGc_1,14.8||",
    "GK19gp12-22u:789": " [śārdūlavikrīḍitam]",
    "GK19gp12-22u:790": " na jñātavān api yataḥ sa tu taṃ prahāraṃ tenātiroṣa-bhara-nāsti-viveka-caryaḥ |",
    "GK19gp12-22u:791": " bhūyaḥ parāk-sthiti vinardya vikīrṇa-lattas",
    "GK19gp12-22u:792": " tenātha vatsaka ivāraci dhenukākhyaḥ ||JGc_1,14.9|| [vasantatilakā]",
    "GK19gp12-22u:793": " [15] atha brahmāṇḍam api khaṇḍayituṃ pracaṇḍatā-maṇḍitāc",
    "GK19gp12-22u:794": " caṇḍa-caṇḍīśa-śūlād apy uddaṇḍa-prahāreṇa bala-bhuja-daṇḍena",
    "GK19gp12-22u:795": " tāla-maṇḍala-maṇḍaleśvara-śirasi cakrīvac-chakrārir vicakare |",
    "GK19gp12-22u:796": " tena ca tāla-parāvara-parasparāsu yaḥ khalu nihita āvega-saṃskāraḥ",
    "GK19gp12-22u:797": " pralaya-jāta-durvāra-prabhañjanākāraḥ, sa tu hindolayaṃs tat tad uparigam",
    "GK19gp12-22u:798": " ardham ardham agni-yantra-prakṣiptam iva vikṣiptaṃ vidhāya prāyaḥ sarvam evākharva-tāla-kharva-mayaṃ tad vanaṃ nimeṣa-mātreṇa vitroṭayāmāsa |",
    "GK19gp12-22u:799": " yatra svayaṃ tu bhavantu tṛṇa-rājāḥ khalv ime, tathāpi tṛṇāny eva iti balabhadraś cintayāmāsa ca |",
    "GK19gp12-22u:800": " [16] atha tad-anugatā deva-vispardhinaḥ pare' py asvaratayā gardabhā",
    "GK19gp12-22u:801": " gardantaḥ pratighāt pratighātam ācarantaḥ sahasā ruddhādhvānaḥ saha yudhvānaḥ paryāgatās tṛṇavan-matāḥ",
    "GK19gp12-22u:802": " hasadbhyāṃ vilasadbhyām evākhava iva dhṛtāsava eva tucchīkṛtya",
    "GK19gp12-22u:803": " gṛhīta-puccha-caraṇās teṣāṃ tāla-bhakṣaṇa-saukaryārtham ivādhimadhyām",
    "GK19gp12-22u:804": " adhyavasthita-tṛṇa-kṣmāpaty-upari kṣipram eva parikṣiptāḥ kṣapita-jīvitāḥ",
    "GK19gp12-22u:805": " kṣiti-nipatitāḥ saha nistala-tāla-phalaiḥ ketava iva rāhubhir dināni kānicit kaṃsa-pakṣīyān abhīṣayanta |",
    "GK19gp12-22u:806": " rāsabhān śamayituḥ kiyad bhavet pauruṣaṃ tad iti nāvamanyatām |",
    "GK19gp12-22u:807": " yad diviṣṭha-paṭalī tadāpi tau vādya-gīta-kusumair asevata ||JGc_1,14.10|| [svāgatā]",
    "GK19gp12-22u:808": " [17] atha hāsa-sahitam upajahāsa ca, sā maghavat-pradhānā dhenukam",
    "GK19gp12-22u:809": " aghajid-abhiprāyam abhiprayatī |",
    "GK19gp12-22u:810": " yathā,",
    "GK19gp12-22u:811": " aghāsuraḥ kāliya-kadru-janmāpy",
    "GK19gp12-22u:812": " asoḍha vīryaṃ yadi nāsmadīyam |",
    "GK19gp12-22u:813": " putrī-pramardin, bata gardabha tvaṃ",
    "GK19gp12-22u:814": " kartuṃ kathaṃ dhārṣṭyam iyaj jagantha? ||JGc_1,14.11|| [upajāti 11]",
    "GK19gp12-22u:815": " [18] atha sadyaḥ pitṛ-vana-vilāsa-tāla-vana-vāsa-rāsabha-śava-spṛṣṭāni",
    "GK19gp12-22u:816": " tāni tālāni na tu taiḥ parāmṛṣṭāni, na ca tadīya-tṛṇāni gāvas tarṇāvitāḥ,",
    "GK19gp12-22u:817": " kintu tad-visṛṣṭāni tāni kecid itara eva mānavā gāvaś ca",
    "GK19gp12-22u:818": " vigata-sādhvasādhvatayā ciraṃ sādhv āsvāditavantaḥ |",
    "GK19gp12-22u:819": " [19] tad evaṃ nṛ-jagdhaṃ taṃ sa-gaṇaṃ krodha-dagdha-sūkṣma-deha-paryantam",
    "GK19gp12-22u:820": " ācarya śrīmān kṛṣṇas tu sāgrajaḥ saha-sakhi-vrajaḥ puraskṛta-dhenur",
    "GK19gp12-22u:821": " vādita-veṇur vrajan vrajam ājagāma |",
    "GK19gp12-22u:822": " yathā,",
    "GK19gp12-22u:823": " kamala-dala-viśāla-lola-netraḥ",
    "GK19gp12-22u:824": " sakhi-jana-gīta-pavitra-citra-kīrtiḥ",
    "GK19gp12-22u:825": " saha-balam aviśad vrajaṃ sa-veṇuṃ",
    "GK19gp12-22u:826": " kvaṇita-kalaṃ kalayan vrajeśa-sūnuḥ ||JGc_1,14.12|| [puṣpitāgrā]",
    "GK19gp12-22u:827": " taṃ gorajaś churita-kuntala-baddha-mālya-",
    "GK19gp12-22u:828": " sambaddha-piñcham amalekṣaṇa-cāru-hāsam |",
    "GK19gp12-22u:829": " ānandita-veṇum anugeḍita-puṇya-kīrtiṃ",
    "GK19gp12-22u:830": " gopyaḥ sa-tṛṣṇa-nayanāḥ paritaḥ samīyuḥ ||12a|| [vasantatilakā][*4]",
    "GK19gp12-22u:831": " [*4] Compare BhP 10.15.42, which is found in this verse' s place in some",
    "GK19gp12-22u:832": " editions.",
    "GK19gp12-22u:833": " [20] tad etat paryantam udantaṃ samudantaḥ kathayitvā tatra ca kṛṣṇa-manaś-corīṇāṃ nava-kiśorīṇāṃ",
    "GK19gp12-22u:834": " tan-mukha-vidhu-darśana-śāta-jāta-bhrū-bhaṅga-taraṅga-saṅgatānurāga-sāgara-garimāṇam",
    "GK19gp12-22u:835": " anusmṛtya vismṛta-sarvendriya-kṛtyaḥ sa-bāṣpa-kaṇṭhaḥ snigdhakaṇṭhas tasyāṃ sabhāyāṃ muhūrta-dvayaṃ mūrta-bhāvam evāsasāda |",
    "GK19gp12-22u:836": " śrīmad-vrajarājādayas tu tad-abhiprāya-jānānāḥ sadayatayā",
    "GK19gp12-22u:837": " tadīya-sāntva-vidhaye sāvadhānā nānā-vidha-vidhānam ācarantaḥ sarva eva",
    "GK19gp12-22u:838": " cintāturā babhūvuḥ |",
    "GK19gp12-22u:839": " [22] tat-tad-vidhānasya cākiñcit-karatāyām aviratāyāṃ madhukaṇṭha eva tān",
    "GK19gp12-22u:840": " sphurad-utkaṇṭhaḥ sāntvitān vidhāya bhrātuḥ sarvendriya-kuṇṭhatā-śāntaye",
    "GK19gp12-22u:841": " tadānīntana-vraja-rājñī-santata-tal-lālana-saṅgānam ātatāna |",
    "GK19gp12-22u:842": " yathā-",
    "GK19gp12-22u:843": " hariṇā halinā saha ripu-dalinā |",
    "GK19gp12-22u:844": " rajanī-mukham anu jananī-lālanam iti kalitaṃ jita-kalinā ||dhru||",
    "GK19gp12-22u:845": " nirmañchana-nīrājana-mārjana-vadanālokana-racanam |",
    "GK19gp12-22u:846": " mardana-majjana-saṃvastraṇataḥ paścāt puṇḍraka-sacanam ||",
    "GK19gp12-22u:847": " rasa-caya-yojana-bhojana-pūraṇa-surabhita-nīrāsvadanam |",
    "GK19gp12-22u:848": " aguru-drava-yutir atha tāmbūla-svadanaṃ sukha-saṃvadanam ||",
    "GK19gp12-22u:849": " sukṛti-janaṃ prati śayyā-saṃskṛti-samanujñām anuśayanam |",
    "GK19gp12-22u:850": " priya-sakha-saṅgatim anu sevy-anugatim anu ca mudām aticayanam",
    "GK19gp12-22u:852": " [7 x 4]",
    "GK19gp12-22u:853": " [23] tad evam atiparicaritam |",
    "GK19gp12-22u:854": " hari-carita-varṇanaṃ",
    "GK19gp12-22u:855": " madhura-rāga-nīrandhraṃ karṇa-randhraṃ praviśad eva taṃ mūrcchām ṛcchantam api jāgarayāmāsa, nāma-dheyam iva nidrā-labdha-cid-rāhityam |",
    "GK19gp12-22u:856": " [24] atha svasthāvasthatayā kuṇṭhatā-rahitas tādṛśa-guṇa-mahitaḥ",
    "GK19gp12-22u:857": " snigdhakaṇṭhaḥ sa-bāṣpa-kaṇṭham uvāca-",
    "GK19gp12-22u:858": " so' yaṃ gopāla-bhūpāla tanayas tava nirdayaḥ |",
    "GK19gp12-22u:859": " mugdhaṃ ca mad-vidhaṃ mugdhaṃ karoti svaira-līlayā ||JGc_1,14.14||",
    "GK19gp12-22u:860": " [anuṣṭubh]",
    "GK19gp12-22u:861": " [25] tad evaṃ vṛtte nivṛtte sarvatra ca vraja-jane gṛha-vartmānuvṛtte",
    "GK19gp12-22u:862": " nityavad eva vraja-mahendra-tanūjas tau sūta-rāja-tanūjau saṅgata eva nināya |",
    "GK19gp12-22u:863": " nītvā ca tayor ātmanā tṛtīyaḥ san prasaṅgataḥ pracchannatayā papraccha-kathayataṃ, katham etāvān kasmān mūrcchāveśaḥ kleśa iva",
    "GK19gp12-22u:864": " parāmṛṣṭaḥ? iti |",
    "GK19gp12-22u:865": " [26] ubhau tu sa-gadgadaṃ jagadatuḥ-kiṃ brūvahe, bhavanta iva sarvam",
    "GK19gp12-22u:866": " anubhavanti iti |",
    "GK19gp12-22u:867": " [27] kṛṣṇaś ca sa-tṛṣṇam uvāca-jānīma eva kevalaṃ na, kintu tadānīṃ svayam",
    "GK19gp12-22u:868": " api nitarām ācarāmas, tathāpi tad varṇanam ākarṇayitum icchāmaḥ |",
    "GK19gp12-22u:870": " hi-",
    "GK19gp12-22u:871": " svayam api yat puru racitaṃ tad yadi hṛdayaṃ tadā sadā śrāvyam |",
    "GK19gp12-22u:872": " kāvyaṃ nija-sacitaṃ yat tad idaṃ yuvakāṃ parasparaṃ śṛṇuthaḥ",
    "GK19gp12-22u:873": " ||JGc_1,14.15|| [gīti]",
    "GK19gp12-22u:874": " [28] tasmāt prathamaṃ tāvat preyasī-gaṇādhikāyā rādhikāyā",
    "GK19gp12-22u:875": " bimboṣṭhī-goṣṭhī-madhyam adhyāsya vyasyatām eṣā paṭīyasī rasa-paripāṭī |",
    "GK19gp12-22u:876": " [29] ubhau sa-bāṣpatayā parasparaṃ nirūpayantāv ūcatuḥ-",
    "GK19gp12-22u:877": " yad antar yasya sarvaṃ tat tasya jānāty abhīpsitaḥ |",
    "GK19gp12-22u:878": " sa eva ced vasaty antas taṃ tu jānīta kaḥ paraḥ ||JGc_1,14.16|| [anuṣṭubh]",
    "GK19gp12-22u:879": " [30] kṛṣṇaś ca sānandam uvāca-tad adya naktam evānavadyā seyaṃ vidyā nivedyatām iti bāhu-yugaṃ gṛhītvā sakhi-goṣṭhīm anu tāv amū nītvā",
    "GK19gp12-22u:880": " bahala-kutūhala-veṣṭitena ceṣṭitena yāvad virocana-nimlocanāvasaraṃ",
    "GK19gp12-22u:881": " vāsaraṃ gamayāmāsa |",
    "GK19gp12-22u:882": " iti śrī-śrī-gopāla-campūm anu",
    "GK19gp12-22u:883": " gardabhāsura-mardanaṃ nāma caturdaśaṃ pūraṇam",
    "GK19gp12-22u:884": " atha pañcadaśaṃ pūraṇam",
    "GK19gp12-22u:885": " apūrvānurāga-caryā-jāgaryā",
    "GK19gp12-22u:886": " [1] atha goloka-yuva-rājaḥ sakhibhiḥ saha rājamānaḥ, sāyaṃ pratyavasāya,",
    "GK19gp12-22u:887": " mātur ājñām ādāya, valita-prabhāyāṃ gopa-rāja-sabhāyāṃ",
    "GK19gp12-22u:888": " prati-rajanī-janita-sarvāyata-parvākṛtābhiprāye prahara-prāye gurūn",
    "GK19gp12-22u:889": " anujñāpya, tad anyān prasthāpya, mahāntaḥ-puraṃ prāpya, prasū-nideśam",
    "GK19gp12-22u:890": " avāpya, subala-madhu-maṅgalādibhir antaraṅga-saṅgibhiḥ saṅgataḥ",
    "GK19gp12-22u:891": " sūtāṅga-jātābhyāṃ ca tābhyām anugataḥ",
    "GK19gp12-22u:892": " prāg-varṇita-gokula-kamala-patra-sthitaṃ parama-sukha-satratayā pramitaṃ",
    "GK19gp12-22u:893": " śrī-rādhārāma-dhāma jagāma |",
    "GK19gp12-22u:894": " [2] akasmād āgate ca tasmin sasmita-krīḍā-narma-juṣām amūṣāṃ",
    "GK19gp12-22u:895": " sambhrama-bhrama-vismaya-smaya-trapā-patrapādarādara-harṣa-tarṣādayas te bhāvā yugapad eva samutpannāś citrīyamāṇatāṃ citrāyamāṇatām apy āceruḥ |",
    "GK19gp12-22u:896": " atra ca,",
    "GK19gp12-22u:897": " akasmād āyāntaṃ harim anubhavantī kila hriyā daśām akṣṇor nānā-drutam apidadhe sā nata-mukhī",
    "GK19gp12-22u:898": " mudā smerā bhugnā vikasitavatī kuñcitavatī sa-bāṣpā stabdhābhābhavad iti samaṃ yā na ghaṭate",
    "GK19gp12-22u:899": " [mandākrāntā]",
    "GK19gp12-22u:900": " [3] atha praguṇa-guṇālaṅkṛtā kiṅkarī-tatir vitasti-daghna-rāṅkavās",
    "GK19gp12-22u:901": " taraṇena tam ativistīrṇaṃ maṇi-kīrṇam alindam āstīrṇaṃ cakre |",
    "GK19gp12-22u:902": " āstīrṇasya ca tasya pratīcī-pracita-sulalita-tulikāyāṃ prācī-mukhatayā svayaṃ niviśamānaḥ śubhratārāma-cāmarādi-karābhiḥ kiṅkarībhiḥ sevyamānaḥ śrī-rādhāyā bahir api virājamāna-prāṇaḥ pāṇinā tām ādāya",
    "GK19gp12-22u:903": " sva-rasa-milita-tadīya-rasa-veṇī-samāplavana-jīvanānāṃ śreṇī-kṛtānām",
    "GK19gp12-22u:904": " eṇīdṛśāṃ gaṇāgra-deśa-gatatayā vāma-deśe niveśayāmāsa |",
    "GK19gp12-22u:905": " [4] dakṣiṇatas tu kevala-tadīya-nava-taruṇimāvatāra-samucita-sevā-prakāra-kāmanārāma-prathama-vayasaḥ",
    "GK19gp12-22u:906": " subalādi-savayasaḥ |",
    "GK19gp12-22u:907": " [5] yat-paṅkti-dvayāntima-sīma-madhya-gatau",
    "GK19gp12-22u:908": " tan-mithunābhimukhatābhiratau tādṛśa-praṇaya-sukumārau sūta-kumārau",
    "GK19gp12-22u:909": " tasthatuḥ, yayo rāga-tālādi-sāhāyakāḥ sakhāya eva kecana sacante sma |",
    "GK19gp12-22u:910": " [6] yau khalu dvayor api tayoḥ savayasām āvalyor ardha-maṇisara-vallyor",
    "GK19gp12-22u:911": " ivāgrima-sīma-madhyam adhikṛtya mithaḥ śobhā-vinimaya-śīlatayā",
    "GK19gp12-22u:912": " nīla-pītatā-viveka-vyatireka-maya-mahā-nāyakāyamānaṃ sarvatra",
    "GK19gp12-22u:913": " prathita-dṛṣṭi-prasādam api mithaḥ samarpita-netra-tribhāga-rāgaṃ",
    "GK19gp12-22u:914": " tan-mithunam avalokayantau dvi-tra-kṣaṇaṃ citravad ivāsthiṣātām |",
    "GK19gp12-22u:915": " [7] tataś ca prahasya nava-ghana-śyāmenādi-śyamānatayā sāvadhānatāṃ dadhānāv ānandād ubhāv eva saṃhitāñjali-karau nāndī-karau babhūvatuḥ |",
    "GK19gp12-22u:916": " [8] tatra vastu-nirdeśaḥ-",
    "GK19gp12-22u:917": " imau gaurī-śyāmau manasi viparītau bahir api sphurat tat-tad-vastrāv iti budha-janair niścitam idam |",
    "GK19gp12-22u:918": " sa ko' py accha-premā vilasad-ubhaya-sphūrtikatayā",
    "GK19gp12-22u:919": " dadhan mūrti-bhāvaṃ pṛthag apṛthag apy āvirudabhūt ||JGc_1,15.2||",
    "GK19gp12-22u:920": " [śikhariṇī]",
    "GK19gp12-22u:921": " [9] atha namaskriyā,",
    "GK19gp12-22u:922": " śrīr āsāṃ na tulāṃ bibharti nitarām ity uddhavaḥ kīrtayan yāsām aṅghri-rajo nanāma hariṇā yaḥ svena tulyo mataḥ |",
    "GK19gp12-22u:923": " tāsāṃ tat-priyatā-sudhākara-tanuṃ viṣvak cakorāyite-",
    "GK19gp12-22u:924": " nānenānugatāṃ samasta-mahitāṃ vandāvahe rādhikām ||JGc_1,15.3||",
    "GK19gp12-22u:925": " [śārdūlavikrīḍitā]",
    "GK19gp12-22u:926": " [10] athāśīḥ,",
    "GK19gp12-22u:927": " premā yo' sau rādhikā-kṛṣṇa-yugmaṃ",
    "GK19gp12-22u:928": " svānandena plāvayitvā sakhīś ca |",
    "GK19gp12-22u:929": " śaśvad viśvaṃ plāvayan suprasiddhaḥ",
    "GK19gp12-22u:930": " so' yaṃ buddhiṃ naḥ samiddhāṃ karotu ||JGc_1,15.4|| [śāliṇī]",
    "GK19gp12-22u:931": " iti parasparaṃ sa-vailakṣya-smitam īkṣitvā sthitayos tayoḥ snigdhakaṇṭha eva sotkaṇṭham uvāca-",
    "GK19gp12-22u:932": " [11] atha śrī-kṛṣṇa-janmādi-mādhuryavad eva śrī-rādhikāyās tat-tan-mādhurī",
    "GK19gp12-22u:933": " varṇanīyeti nirṇaye' py ativistīrṇatā-saṅkocanāya kiñcid eva sūcayiṣyāmaḥ",
    "GK19gp12-22u:934": " [12] tatra śrīmad--bhāgavate khalv etad udbhāvitam-",
    "GK19gp12-22u:935": " tata ārabhya nandasya vrajaḥ sarva-samṛddhimān |",
    "GK19gp12-22u:936": " harer nivāsātma-guṇai ramā-krīḍam abhūn nṛpa ||iti|| [BhP 10.5.18]",
    "GK19gp12-22u:937": " [13] tac caivaṃ viśadayanti-",
    "GK19gp12-22u:938": " janmārabhya harer vraja-sthalam abhūd viśva-rddhi-yuktaṃ punar lakṣmīṇāṃ ramaṇāspadaṃ ca tad-adhiṣṭhānād viśiṣyājani |",
    "GK19gp12-22u:939": " rādhā yāsu lalāsa pūrṇa-śaśabhṛn-mūrtīva tārāsu sā kāntiḥ kintv iha citra-bhāva-valitā yā kṛṣṇa-pakṣādhikā ||JGc_1,15.5||",
    "GK19gp12-22u:940": " [śārdūla]",
    "GK19gp12-22u:941": " [14] bṛhad-gautamīye' py eṣā sarvato labdha-viśeṣā prastūyate-",
    "GK19gp12-22u:942": " devī kṛṣṇamayī proktā rādhikā para-devatā |",
    "GK19gp12-22u:943": " sarva-lakṣmī-mayī sarva-kāntiḥ sammohinī parā ||iti |",
    "GK19gp12-22u:944": " [15] alaṃ-lakṣmīṇām etad-ādīnāṃ lakṣmīṇāṃ janma ca śrīmat-parjanyam",
    "GK19gp12-22u:945": " ārabhya dhanyatayā labhyasya puruṣa-trayasya paramātula-stotrāṇāṃ",
    "GK19gp12-22u:946": " mātula-gotrāṇāṃ ye khalv āmuṣyāyaṇa-kulatā-nirbandhinaḥ sambandhinas tebhya eveti māgadhānām anusandhānaṃ sa-yatnī-bhūya yajña-patnīs",
    "GK19gp12-22u:947": " tyaktavatas tasya tathāvyakta-maryādatānyathā na paryāptatām āpadyate |",
    "GK19gp12-22u:948": " [16] tad evaṃ sthiteṣu ca śrī-rādhikāyās tu sarvato' py āḍhya-kulīnāś",
    "GK19gp12-22u:949": " chrīmad-vṛṣabhānutayā labdha-khyātikān mahā-gopa-payonidher janma sammatam |",
    "GK19gp12-22u:950": " [17] atra copagāyanti-",
    "GK19gp12-22u:951": " satyaṃ bahu-suta-ratnā- karatāṃ na prāpa gopa-dugdhābdhiḥ |",
    "GK19gp12-22u:952": " kintv amṛta-dyuti-rādhā- lakṣmī-jananād agāt pūrtim ||JGc_1,15.6|| [āryā]",
    "GK19gp12-22u:953": " [18] sā khalu śrī-kṛṣṇa-janma-varṣānantara-varṣe sarva-sukha-satre",
    "GK19gp12-22u:954": " rādhā-nāmni nakṣatre jāteti rādhābhidhīyate |",
    "GK19gp12-22u:955": " [19] janmānantaraṃ tasyāḥ san-mādhurī ceyaṃ kṛtāvalokena lokena kīdṛg iti pṛcchataḥ prati",
    "GK19gp12-22u:956": " navendur mūrtir vā kanaka-kamalaṃ vaktram athavā cakorau netre vā visarad-amṛtaṃ dṛṣṭir athavā |",
    "GK19gp12-22u:957": " apītthaṃ rādhāyāṃ yadi jita-tulāyāṃ na valate vikalpaḥ kiṃ tarhi prasajatitarāṃ tat-tad-upamā ||JGc_1,15.7|| [śikhariṇī]",
    "GK19gp12-22u:958": " [20] āstāṃ tāvad asau vraja-lakṣmīṇāṃ parama-lakṣmīr akhilāś ca tās tathā varṇyante |",
    "GK19gp12-22u:959": " yathā-",
    "GK19gp12-22u:960": " harim anu vindati śaśval lakṣmīr iti yā tu sarvataḥ khyātā |",
    "GK19gp12-22u:961": " tām api kila gopāyituṃ gopī-saṃjñā jayanti tā lakṣmyaḥ ||JGc_1,15.8||",
    "GK19gp12-22u:962": " [āryā*]",
    "GK19gp12-22u:963": " kiṃ ca-",
    "GK19gp12-22u:964": " kṛṣṇānurūpam apy āsāṃ vayo-vṛddhiḥ samṛddhyate |",
    "GK19gp12-22u:965": " yathā candramasaḥ puṣṭis tathā tasya rucām api ||JGc_1,15.9|| [anuṣṭubh]",
    "GK19gp12-22u:966": " [21] tatra kaumāra-madhyam adhyāsīnāyāṃ śrī-rādhikāyāṃ tadānītanānāṃ keṣāñcin nārī-janānām utprekṣā yathā-paśya paśya,",
    "GK19gp12-22u:967": " aruṇita-laghu-śāṭī-khaṇḍa-kamrādharāṅgī",
    "GK19gp12-22u:968": " śravaṇa-galava-randhra-prota-susparśa-sūtrā |",
    "GK19gp12-22u:969": " rajasi nija-sakhībhiḥ krīḍayā lola-netrā",
    "GK19gp12-22u:970": " madhuri-purati-bīja-śrī-nibhā bhāti rādhā ||JGc_1,15.10|| [mālinī]",
    "GK19gp12-22u:971": " [22] tad evam īdṛg-vayasi paryavasite tadādīnāṃ tāsāṃ saundarya-sārasya",
    "GK19gp12-22u:972": " pracāraḥ sarvata eva prasarpan mātara-pitarādibhir nāpasarpayitum īśāñcakre cintayāmāse ca, na jānīmahe, durjanaḥ kaṃsaḥ kiṃ samprati sampratipatsyate iti |",
    "GK19gp12-22u:973": " [23] atha pratyaham eva pratyekam antaḥ paraspara-militāḥ santaś ca te",
    "GK19gp12-22u:974": " sarve vicāritavantaḥ, sāmpratam eva pātrasātkartum etāḥ sāmprataṃ |",
    "GK19gp12-22u:975": " tatrāpy āsāṃ śrīman-nanda-nandanād avaras tu na varatām arhati |",
    "GK19gp12-22u:976": " avara eva hi sarvaḥ |",
    "GK19gp12-22u:977": " tathā hi-",
    "GK19gp12-22u:978": " kanyā dhanyatamā ramām api jitāṃ kurvanty amūr nandajaḥ svasmād ūnadaśāṃ ramā-ramaṇam apy āsādayan dṛśyate |",
    "GK19gp12-22u:979": " tasmāt tulyatayā sa eva varatām arhaty amūṣāṃ tadapy āstāṃ dhāma-suhṛt-priyātma-tanaya-prāṇā hi nas tatkṛte ||JGc_1,15.11||",
    "GK19gp12-22u:980": " [śārdūla]",
    "GK19gp12-22u:981": " [24] atha, yadyapy adhunā yajña-sūtram alabdhavatas tasya na vivāhāvasaraḥ",
    "GK19gp12-22u:982": " sambhavati, tathāpi sajjana-samājñām ācārya bhāṣā-bandhaś ca sandhātavya iti |",
    "GK19gp12-22u:983": " [25] tad etad vicārya sthitānāṃ teṣāṃ niścayāvadhāraṇa-pūrvakaṃ tan nivāraṇaṃ prati pūrvavad eva vasudeva-mantraṇayā",
    "GK19gp12-22u:984": " yantrita-vicāra-vargatayāpi gargaḥ sarva-darśitayā tad idaṃ parāmamarśa-",
    "GK19gp12-22u:985": " [26] tal-līlā-kramaḥ khalv ayaṃ duratyayatayā mayāsugamas",
    "GK19gp12-22u:986": " tal-līlā-śakti-prayutānām asmākaṃ ca tatra pratyag-vadācaraṇe' pi nāradavan na pratyavāyas, tathāpi tathā prathanīyam yathā tāsāṃ na",
    "GK19gp12-22u:987": " pratyavāyaḥ syād, āyatyām iṣṭāpattiḥ syād, akhilāyatyāṃ pūrna-tad-āpattiś",
    "GK19gp12-22u:988": " ca syāt iti |",
    "GK19gp12-22u:989": " [27] tad evaṃ vimṛśan sa kila vilambam anavalambamānaḥ śrī-vrajam ājagāma",
    "GK19gp12-22u:990": " | āgamya ca nijam uṭaja-taṭaṃ sa-dhyānam adhyāsīnāṃ paurṇamāsīṃ prati",
    "GK19gp12-22u:991": " jagāma |",
    "GK19gp12-22u:992": " gatvā ca sarvam evedaṃ nivedya punar nivedayāmāsa, mayedaṃ tāvat kartavyam, bhavatyā tu tāsāṃ yathānyatra patyādi-vyavahāraḥ satyāya na kalpate, kintu loka-pratyāyana-mātrāya tathā vyavahartavyam iti |",
    "GK19gp12-22u:993": " [28] tad evaṃ tāṃ sambhāṣya śrīmad-vrajarāja-sambhāṣaṇaṃ nirvāhya,",
    "GK19gp12-22u:994": " bāhyāvaraṇa-vāsinām āvāseṣu babhrāma |",
    "GK19gp12-22u:995": " te ca tam āgatam akasmān niśāmya",
    "GK19gp12-22u:996": " śāmyac-cintā-tamasaḥ sva-sva-manoratha-labdhaye lubdha-manasaḥ",
    "GK19gp12-22u:997": " praṇāmādibhiḥ paripūjya kuśalam anuyujya pracchannatayā tam evārthaṃ",
    "GK19gp12-22u:998": " papracchuḥ, idaṃ tāvac chaṅkitaṃ; tatra kiṃ kartavyam? iti |",
    "GK19gp12-22u:999": " [29] sa tūvāca-vayam idaṃ sarvam apūrvaṃ pūrvam api jānīmahe |",
    "GK19gp12-22u:1000": " idaṃ ca bhavadbhiḥ sambaddhyam adhyavasitam, kintv ekā śaṅkā śaṅkur iva maṅkṣu",
    "GK19gp12-22u:1001": " hṛdi parivartate |",
    "GK19gp12-22u:1002": " yadā bhavad-aṅga-jātāṅganānāṃ",
    "GK19gp12-22u:1003": " vraja-rājāṅgaja-vara-kumāreṇa saha saṅgamaḥ syāt, tadā nātivilamabataḥ sarvasyāpi vrajasya tadīya-cira-vipralambha-lambhanaṃ bhavitā, kim",
    "GK19gp12-22u:1004": " utāmūṣām? kiṃ ca, prauḍhatām ūḍhavatīnāṃ tu",
    "GK19gp12-22u:1005": " sahaja-tad-anurāga-svābhāvyenādarśane' py udbhavat-tat-sphūrtīnāṃ na ko'",
    "GK19gp12-22u:1006": " pi tasmād vinivartanaṃ kartuṃ samarthaḥ syād ity api kadarthanāntaraṃ bhaviṣyati |",
    "GK19gp12-22u:1007": " tasmān nanda-kulāvataṃsāt kaṃsāc ca vañcayituṃ cañcalam evānyebhyaḥ sampradātavyā navyāḥ kanyakāḥ",
    "GK19gp12-22u:1008": " [30] tad evam ādiśya prasthite yadu-purohite tat-kṛtopadeśopajātādaro",
    "GK19gp12-22u:1009": " nija-nija-kanyā-gopana-paro gopa-nikaro' pi tāsāṃ sampradānāya sampradānam anveṣṭuṃ suṣṭhu cintām avāpa, kintu santatam asya sā lālasā tu nālasā jātā |",
    "GK19gp12-22u:1010": " [31] tad evam etāsāṃ sva-tanayena pariṇayanaṃ prati vrajapati-jampatī ca pūrvam atīva tīvra-spṛhā-gṛhīta-cittāv āstām |",
    "GK19gp12-22u:1011": " viśeṣatas tu rādhāyā",
    "GK19gp12-22u:1012": " mādhurya-viśeṣāvadhāraṇataḥ |",
    "GK19gp12-22u:1013": " kintu gargeṇa tadvad eva nirastāv ity",
    "GK19gp12-22u:1014": " astamita-prayatnāv abhūtām |",
    "GK19gp12-22u:1015": " [32] anutāpas tu tayor nāpajagāma, tad-bhrātṛ-paryāyāś ca tad ekānugati-maryādayā paryākulās tāsāṃ kanyānām sva-putrāya nyāsam anyāyaṃ manyamānās tataḥ parāṅ-mukhā babhūvuḥ |",
    "GK19gp12-22u:1016": " kiṃ bahunā? sarva eva kevala-snehatas tatra kṛṣṇa-varatāyām eva jātehatāṃ saṃhitavantaḥ",
    "GK19gp12-22u:1017": " samadṛśyanta |",
    "GK19gp12-22u:1018": " yataḥ-",
    "GK19gp12-22u:1019": " yogyena yogyasya tu nitya-saṅgamaḥ",
    "GK19gp12-22u:1020": " kasmai na roceta bhṛśaṃ sa-cetase |",
    "GK19gp12-22u:1021": " ratnena hemnaḥ śaradā saro' mbhasaḥ",
    "GK19gp12-22u:1022": " sitākhya-pakṣeṇa yathā sudhā-ruceḥ ||JGc_1,15.12|| [upajāti 12]",
    "GK19gp12-22u:1023": " [33] varatā-sambhāvanā-viṣayāṇāṃ pitṛ-vargaś ca tādṛg apy",
    "GK19gp12-22u:1024": " anargala-karṇe-japa-labdha-saṃsarga-garga-vacana-sargata eva",
    "GK19gp12-22u:1025": " bhinna-cittatām āpa |",
    "GK19gp12-22u:1026": " [34] putrān apy atikramya tatra sthitānāṃ kṛṣṇa eva hi sukhasatrāyate |",
    "GK19gp12-22u:1027": " [35] tad evaṃ jñāta-rahasyo' pi nirṇīta-nīti-praṇītaye rahasi vraja-rājam",
    "GK19gp12-22u:1028": " upavrajya sa ca tat-pitṛ-vargaḥ pratisvam eva tam artham arthayāmāsa, [36]",
    "GK19gp12-22u:1029": " āmuṣyakulikā kalitā dhanyāḥ khalu tāḥ kanyāḥ kṛṣṇanyāsata eva sa-nyāyatām",
    "GK19gp12-22u:1030": " arhanti |",
    "GK19gp12-22u:1031": " sa yadi bhavadbhiḥ svayam aṅgīkriyate, tadā bhaṅgībhiḥ prasaṅgam",
    "GK19gp12-22u:1032": " aṅgīkriyatām asmābhir iti |",
    "GK19gp12-22u:1033": " [37] vrajarājas tu tad ākarṇyam ākarṇya sa-niśvāsam idaṃ vivarṇatayā varṇitavān, asmābhiḥ sva-putrāya sarvathā na te sambandhāḥ sandhātavyāḥ,",
    "GK19gp12-22u:1034": " kintu yūyam apīdaṃ vidāṃkurute |",
    "GK19gp12-22u:1035": " yat khalu yuṣmākam apatyāni yuṣmākam ivāsmākaṃ sneha-sātatya-vahāni samudvāhayitavyāni ca, tasmād asmābhir eva",
    "GK19gp12-22u:1036": " tatra tatra satrā-kurvadbhiḥ prayatanīyam |",
    "GK19gp12-22u:1037": " [38] tad evaṃ sthagita-samullāse nikhile ca vrajāvāse",
    "GK19gp12-22u:1038": " vrajapaty-anumaty-anusāratas tāsāṃ pitaras tad-vitaram ācarituṃ ruciṃ vināpi bahir udyamam ācaritavantaḥ |",
    "GK19gp12-22u:1039": " [39] tat kumāryas tv",
    "GK19gp12-22u:1040": " atibālya-caryā-paryākulatayā na kiñcid api cid-amatratāṃ ninyire |",
    "GK19gp12-22u:1041": " [40] atha yā kācid vṛndāvana-gahvarataḥ sākṣāt kila yogamāyāyā vyājatas tāpasyās tatra cāhvayataḥ paurṇamāsyāḥ samabhyarṇaṃ ahar-divaṃ prāyaḥ kimapi mantrāyituṃ āgantrī dṛśyate; yā ca mānuṣy api devīyamāneti vā devy api mānuṣīyamāṇeti vā lakṣayituṃ na śakyate kintu sad-ānukūlatayā",
    "GK19gp12-22u:1042": " tad-vana-pālitāsiṣā-dhayiṣita-kṛṣṇa-līlatā rādhādiṣu ca parama-sneha-latā",
    "GK19gp12-22u:1043": " yasyām anumīyate, sā vṛndāriketi nijākhyāṃ prakhyāpayanty api jana-vṛndena",
    "GK19gp12-22u:1044": " lāghavād vṛndeti svenaiva nāmnā samāmnāyate |",
    "GK19gp12-22u:1045": " sā ca samprati",
    "GK19gp12-22u:1046": " sarva-śocyatā-maya-tad-vārtā-śravaṇād atīvārtā tad-abhyāsam evābhyajagāma",
    "GK19gp12-22u:1047": " [41] abhyāgatām atha tāṃ japārtham āsīnāpi, paurṇamāsī tūrṇam upavrajya",
    "GK19gp12-22u:1048": " namaskurvatīṃ pariṣvajya śubhāśiṣā ca saṃyujya svacchamanāḥ papracchuḥ,",
    "GK19gp12-22u:1049": " kathyatāṃ katham asamayam idaṃ tava samāgamanam? iti |",
    "GK19gp12-22u:1050": " [42] vṛndāha-bhagavati, param āpadāṃ padam ekam utpannam asti, kathaṃ tava niścintatā dṛśyate?",
    "GK19gp12-22u:1051": " [43] paurṇamāsī uvāca-kiṃ tāvac cintā-kāraṇaṃ tat-padam?",
    "GK19gp12-22u:1052": " [44] vṛndāha-hanta, yāḥ khalu nityatayā kṛṣṇasya preyasya iti śrūyante,",
    "GK19gp12-22u:1053": " tāsām apy anya-sambandhaḥ sanirbandha iva dṛśyate |",
    "GK19gp12-22u:1054": " [45] paurṇamāsī uvāca-katham ivāyaṃ parāmṛśyate?",
    "GK19gp12-22u:1055": " [46] vṛndāha-tasyānubandhaś cakṣuṣā spṛśyate |",
    "GK19gp12-22u:1056": " [47] paurṇamāsī uvāca-na bhaviṣyati tāsām anyenānyena saṃyoga-sambandhaḥ,",
    "GK19gp12-22u:1057": " yato mayā hi māyayā parā nirmāya nirmāsyate tatra pratibandhaḥ |",
    "GK19gp12-22u:1058": " [48] vṛndāha-atha tathāpi lokataḥ kalaṅkaḥ śaṅkanīyaḥ |",
    "GK19gp12-22u:1059": " [49] paurṇamāsī uvāca-na syād api tasyāpi sthitiḥ, yato munayaḥ punar idaṃ",
    "GK19gp12-22u:1060": " gāsyanti-",
    "GK19gp12-22u:1061": " nāsūyan khalu kṛṣṇāya mohitās tasya māyayā |",
    "GK19gp12-22u:1062": " manyamānāḥ sva-pārśva-sthān",
    "GK19gp12-22u:1063": " svān svān dārān vrajaukasaḥ ||[BhP 10.33.39] iti |",
    "GK19gp12-22u:1064": " [50] ataeva putrotpatty-abhāvāt pāyayantyaḥ śiśūn payaḥ ity atra śiśūn ity eva payaḥ ity eva ca vakṣyanti, na tu sutān stanam iti |",
    "GK19gp12-22u:1065": " etad apekṣayaiva kvacit putratva-vyapadeśaś ca śrī-kṛṣṇa-parihāsa-nirdeśaś ca saṅgaṃsyate",
    "GK19gp12-22u:1066": " [51] vṛndāha-yady evaṃ tarhy anyena tāsāṃ pāṇipīḍanaṃ punar atīva pīḍanam |",
    "GK19gp12-22u:1067": " yatra prāyaścittāntaram api na cintayanti tantra-vidaḥ, tat kathaṃ sāmprataṃ sva-vratam",
    "GK19gp12-22u:1068": " [52] paurṇamāsī sasmitam uvāca-bhāviny, etad api na bhāvi, tvayā tu ramyānanatayā gamyatām",
    "GK19gp12-22u:1069": " [53] vṛndā sānandaṃ padāravindayoḥ patantī sānumodaṃ ruroda |",
    "GK19gp12-22u:1070": " sā tu tāṃ niravahittham utthāpya sāntvayitvā gahanāya prasthāpayāmāsa |",
    "GK19gp12-22u:1071": " [54] atha vṛndāpi tathā viśvasatī niśvasatī ca vitrāsa-rahitā",
    "GK19gp12-22u:1072": " dvitrāho-rātrān gamayāmāsa |",
    "GK19gp12-22u:1073": " dināntare tu tāsām udvāha-nirvāham ākarṇya",
    "GK19gp12-22u:1074": " vivarṇa-vadanā paurṇamāsy-abhyarṇaṃ punar api tūrṇam upasthānā",
    "GK19gp12-22u:1075": " mṛtaka-pratīkā tasthau |",
    "GK19gp12-22u:1076": " [55] paurṇamāsī uvāca-kim iva vṛttaṃ vṛttam yasmād bhavaty udvṛtta-cittā",
    "GK19gp12-22u:1077": " dṛśyate?",
    "GK19gp12-22u:1078": " [56] vṛndāha-mama mukhataḥ kācid apy uktir na vyaktībhavati, kim iva vaktavyam?",
    "GK19gp12-22u:1079": " [57] paurṇamāsī uvāca-paṅkajākṣi, na kācid api śaṅkā manasi śaṅkanīyā |",
    "GK19gp12-22u:1080": " [58] vṛndā sa-rūkṣa-hāsam āha-bhagavati, katham iva?",
    "GK19gp12-22u:1081": " [59] paurṇamāsī uvāca-yad adyāpy asiddha-nirvāha eva tāsāṃ vivāhaḥ |",
    "GK19gp12-22u:1082": " [60] vṛndāha-vicakṣaṇe, tam etaṃ cākṣuṣam eva vidhāya sarve' py ācakṣate |",
    "GK19gp12-22u:1083": " [61] paurṇamāsī uvāca-samprati tā bālikāḥ kutra?",
    "GK19gp12-22u:1084": " [62] vṛndāha-tad idam api śrutam, yad atibālakatayāvagatāḥ pitṛ-geha eva tā nidhāya te gatā iti |",
    "GK19gp12-22u:1085": " [63] paurṇamāsī sa-praṇaya-roṣam uvāca-atha kathaṃ mat-kathanaṃ na pratyeṣi yat kiṃvadantīm eva muhur vadantī vartase?",
    "GK19gp12-22u:1086": " [64] vṛndā sānandam uvāca-bhagavati, tad etad ṛtam anṛtam eva bhavatu,",
    "GK19gp12-22u:1087": " kintu mayā nāyaṃ sandhir anusandhīyate |",
    "GK19gp12-22u:1088": " [65] paurṇamāsī sahāsam uvāca-na lokenātathyaṃ kathyate, na ca grathyate",
    "GK19gp12-22u:1089": " sma tāsām udvāha-bandhah |",
    "GK19gp12-22u:1090": " [66] vṛndāha-nedaṃ ca budhye |",
    "GK19gp12-22u:1091": " [67] paurṇamāsī uvāca-yuktam evedam, yataḥ-",
    "GK19gp12-22u:1092": " tvayy api līlā-śaktyām, avasara-nāmnī bhaved vibhoḥ śaktiḥ |",
    "GK19gp12-22u:1093": " tvām api yā bhramayantī, tasmiṃs tasmin pravartayati ||JGc_1,15.13||",
    "GK19gp12-22u:1094": " [udgīti]",
    "GK19gp12-22u:1095": " [68] vṛndā sa-kāku prāha-tarhi svayam evedaṃ rahasyaṃ prakāśyatām?",
    "GK19gp12-22u:1096": " [69] paurṇamāsī kṣaṇaṃ hasitvā nīcair uvāca-yugapad eva, devi, sarveṣu",
    "GK19gp12-22u:1097": " tādṛg-duḥsvapna eva kevalaṃ jāgara-kalpatayā mayā kalpitaḥ |",
    "GK19gp12-22u:1098": " [70] vṛndā viśvasya niśvasya ca punar uvāca-tathāpi tāsāṃ tathā khyātir",
    "GK19gp12-22u:1099": " api na yuktā |",
    "GK19gp12-22u:1100": " [71] paurṇamāsī uvāca-sāpi na bhaviṣyati, yato munaya eva punaḥ punar idaṃ",
    "GK19gp12-22u:1101": " gāsyanti, tatra tapanyāṃ tāḥ pṛcchatīḥ prati durvāsāḥ, sa vo hi svāmī [Gtu",
    "GK19gp12-22u:1102": " 2.27] iti; rāsaprasaṅge ca bhagavān bādarāyaṇiḥ, kṛṣṇavadhvaḥ [BhP",
    "GK19gp12-22u:1103": " 10.33.7] iti; uddhava-sandeśe svayaṃ śrī-kṛṣṇa eva ca, ballavyo me madātmikāḥ [BhP 10.46 |3] iti |",
    "GK19gp12-22u:1104": " tad idaṃ gacchoddhava vrajaṃ saumya pitror naḥ prītim āvaha iti vallabhābhimānitām ātmani vyajya śrī-kṛṣṇasya vacanaṃ brāhmaṇādīnāṃ mama brāhmaṇīty ādivat |",
    "GK19gp12-22u:1105": " tathā, mām eva dayitaṃ preṣṭham ātmānaṃ manasā gatāḥ [BhP 10.46 |4] iti pracuraṃ pracuratārdha-padyena ca tābhir api bahir-dṛṣṭyā paraṃ tatra kvacid upapatitvaṃ pratīyate, śaśvad",
    "GK19gp12-22u:1106": " antar-dṛṣṭyā tu patitvam evānubhūyata iti sūcyate, yathā ca, api bata madhu-puryāṃ ārya-putro' dhunāste? iti |",
    "GK19gp12-22u:1107": " athāgame ca mantra-draṣṭāro gopī-padānantaraṃ janety asyānte vallabheti |",
    "GK19gp12-22u:1108": " [72] tad idaṃ tridhā niruktam apy āgamasya rahasya-rītitayā kramāt",
    "GK19gp12-22u:1109": " pūrva-pūrva-pakṣasya tūttara-pakṣatvaṃ vyañjitam |",
    "GK19gp12-22u:1110": " yathā gautamīya-tantre,",
    "GK19gp12-22u:1111": " gopīti prakṛtiṃ vidyāj janas tattva-samūhakaḥ |",
    "GK19gp12-22u:1112": " anayor āśrayo vyāptyā kāraṇatvena ceśvaraḥ |",
    "GK19gp12-22u:1113": " sāndrānandaṃ paraṃ jyotir vallabhatvena kathyate ||",
    "GK19gp12-22u:1114": " athavā gopī prakṛtir janas tad-aṃśa-maṇḍalam |",
    "GK19gp12-22u:1115": " anayor vallabhaḥ proktaḥ svāmī kṛṣṇākhya īśvaraḥ ||",
    "GK19gp12-22u:1116": " kārya-kāraṇayor īśaḥ śrutibhis tena gīyate ||",
    "GK19gp12-22u:1117": " aneka-janma-siddhānāṃ gopīnāṃ patir eva vā |",
    "GK19gp12-22u:1118": " nanda-nandana ity uktas trailokyānanda-vardhanaḥ ||iti |",
    "GK19gp12-22u:1119": " [73] atra prathamā prakṛtiḥ pradhānam, dvitīyā svarūpa-śaktiḥ |",
    "GK19gp12-22u:1120": " tattvāni",
    "GK19gp12-22u:1121": " mahad-ādīni aṃśāḥ,",
    "GK19gp12-22u:1122": " jñāna-śakti-balaiśvarya-vīrya-tejāṃsy aśeṣataḥ |",
    "GK19gp12-22u:1123": " bhagavac-chabda-vācyāni vinā heyair guṇādibhiḥ ||",
    "GK19gp12-22u:1124": " iti viṣṇu-purāṇoktāḥ [ViP 6.5.79] |",
    "GK19gp12-22u:1125": " aneka-janma-siddhānāṃ iti, bahūni me vyatītāni janmāni tava cārjuna [Gītā 4.5] iti",
    "GK19gp12-22u:1126": " śrī-bhagavad-gītā-vadanāditvam eva bodhayati, patir eva iti kadācid",
    "GK19gp12-22u:1127": " upapatitva-vyavahāras tu māyika evety arthaḥ |",
    "GK19gp12-22u:1128": " vā-śabdas tv",
    "GK19gp12-22u:1129": " asyaivottara-pakṣatā-bodhanāya |",
    "GK19gp12-22u:1130": " [74] ataevāprakaṭa-līlāyāṃ prakaṭam eva brahma-saṃhitā tathānusaṃhitavatī yatra brahmā prāha-",
    "GK19gp12-22u:1131": " ānanda-cin-maya-rasa-pratibhāvitābhis",
    "GK19gp12-22u:1132": " tābhir ya eva nija-rūpatayā kalābhiḥ |",
    "GK19gp12-22u:1133": " goloka eva nivasaty akhilātma-bhūto",
    "GK19gp12-22u:1134": " govindam ādi-puruṣaṃ tam ahaṃ bhajāmi ||iti||[5.48] |",
    "GK19gp12-22u:1135": " [75] atra kalātvān nija-rūpatve svataḥ-siddhe' pi nija-rūpatayeti punar",
    "GK19gp12-22u:1136": " upādānam, na tu prakaṭa-līlā-madhyavat parakīyābhāsatayopalakṣitābhis tābhir ity artha-jñāpanārtham",
    "GK19gp12-22u:1137": " [76] tathā ca tatraiva śriyaḥ kāntāḥ kāntaḥ parama-puruṣaḥ ity atra yuktiṃ",
    "GK19gp12-22u:1138": " ca darśitavān |",
    "GK19gp12-22u:1139": " śrī-parama-puruṣayor aupapatyaṃ nāstīti |",
    "GK19gp12-22u:1140": " kāśī-khaṇḍe ca",
    "GK19gp12-22u:1141": " dharma-rājaḥ, gopī-pate yadu-pate vasudeva-sūno iti |",
    "GK19gp12-22u:1142": " saṅgīta-śāstre ca,",
    "GK19gp12-22u:1143": " gopī-patir ananto' pi vaṃśa-dhvani-vaśaṃ gataḥ iti |",
    "GK19gp12-22u:1144": " bhaviṣyat-kāvyeṣu",
    "GK19gp12-22u:1145": " śrī-gīta-govinde patyur manaḥ kīlitam iti |",
    "GK19gp12-22u:1146": " [77] etad abhiprāyeṇaiva lakṣya-bhedenoktam-",
    "GK19gp12-22u:1147": " tvām aprāpya mayi svayaṃ-vara-parāṃ kṣīroda-tīrodare",
    "GK19gp12-22u:1148": " śaṅke sundari kāla-kūṭam apiban mūḍho mṛḍānīpatiḥ |",
    "GK19gp12-22u:1149": " itthaṃ pūrva-kathābhir anya-manaso vikṣipya vakṣo' ñcalaṃ rādhāyāḥ stana-korakopari milan-netro hariḥ pātu vaḥ ||iti |",
    "GK19gp12-22u:1150": " anyatra ca, gopī-bhartuḥ pada-kamalayor dāsa-dāsānudāsaḥ iti |",
    "GK19gp12-22u:1151": " bhagavac-chaṅkarācārya-kṛte yamunā-stotre ca, vidhehi tasya rādhikā-dhavāṅghri-paṅkaje ratim iti |",
    "GK19gp12-22u:1152": " [78] lalita-mādhave śrī-rādhikādīnāṃ tathā-varṇanaṃ tu sphuṭam eva",
    "GK19gp12-22u:1153": " nirvarṇitam |",
    "GK19gp12-22u:1154": " ujjvala-nīlamaṇau sākṣāt-kathanayā kumārikāṇāṃ sākṣād anya-sambandhābhāva-prathanayā ca parāsām api yad eva samṛddhimad-ākhya-sambhoge lalita-mādhavānusāreṇa sphuṭam aṅgīkṛtam asti |",
    "GK19gp12-22u:1155": " bhāvārtha-dīpikāyāṃ ca, ṛṣabhasya jaguḥ kṛtyāni [BhP 10.33.21] ity atra ṛṣabhasya patyuḥ iti kṛṣṇavadhvaḥ iti svayam uktam idam eva patitvaṃ",
    "GK19gp12-22u:1156": " śrī-parīkṣit-praśnottare paty-antarābhyupagama-vādenaiva hi bahir-aṅgānām",
    "GK19gp12-22u:1157": " bodhāya paramātmatayā śrī-bādarāyaṇinā bodhitam: gopīnāṃ tat-patīnāṃ ca sarveṣām api ca dehinām",
    "GK19gp12-22u:1158": " yo' ntaś carati so' dhyakṣaḥ eṣa krīḍana-deha-bhāk ||[BhP 10.33.35] ity atrānataraṅgān prati tv ayam arthaḥ: gopīnāṃ kāścid vyūḍhāḥ kāścid avyūḍhā iti dvidhātra",
    "GK19gp12-22u:1159": " loka-mātra-prasiddhānāṃ vastutas tu nitya-siddhānāṃ sarvataḥ śreyasīnāṃ tat-preyasīnām anyāsām api nānā-bhāva-samṛddhānāṃ kumārītaruṇī-vṛddhānāṃ,",
    "GK19gp12-22u:1160": " tathā yathā-sambhavaṃ tāsāṃ patīnāṃ tad-upalakṣitatayā kumāra-tatīnāṃ, kiṃ",
    "GK19gp12-22u:1161": " bahunā? sarveṣām api tad-eka-jīvānāṃ vraja-jīvānāṃ yāni",
    "GK19gp12-22u:1162": " tat-tad-upacitatācita-tadīya-krīḍā-sādhana-dehāni, tad-āsaktaḥ sann",
    "GK19gp12-22u:1163": " antaḥ-śabdābhihite mahite jagan-netrād antar-hite sadābhave sva-vaibhave",
    "GK19gp12-22u:1164": " yaś carati krīḍati |",
    "GK19gp12-22u:1165": " sa eṣa evādhyakṣaḥ kadācij jagat-pratyakṣaḥ san krīḍati |",
    "GK19gp12-22u:1166": " tasmān nija-preyasībhiḥ samam anādita eva mithunateti kathanād aupapatyam asya nopapatty-arham,",
    "GK19gp12-22u:1167": " parama-vyomādhipa-lakṣmī-nārāyaṇavad dāmpatyam eva tad-arhaṃ bhavatīti |",
    "GK19gp12-22u:1168": " tad idaṃ, jayati jananivāsaḥ [BhP 10.90.48] ity ādau vraja-pura-vanitānāṃ",
    "GK19gp12-22u:1169": " vardhayan kāma-devam iti pura-vanitābhiḥ saha tāsāṃ saha-pāṭhād draṣṭavyam",
    "GK19gp12-22u:1170": " | śrīmān uddhavas tu, etāḥ paraṃ tanu-bhṛto bhuvi gopa-vadhvaḥ [BhP",
    "GK19gp12-22u:1171": " 10.47.58] ity ādāv āsām anugatiṃ mumukṣu-mukta-mad-vidha-bhaktā api vāñchanti ity uktvā kṛṣṇe paramātmani vṛndāvana-carya imāḥ kva,",
    "GK19gp12-22u:1172": " tad-īdṛśa-bhāva-vyabhicāra-dṛṣṭās tv anye kveti vadan kṛṣṇe paramātmani hy eṣa rūḍha-bhāva iti pratyakṣato darśayann āsu māhātmya-viśeṣaṃ darśayati,",
    "GK19gp12-22u:1173": " nāyaṃ śriyo' ṅge [BhP 10.47.60] ity ādau śrī-prabhṛtibhyaḥ punar api viśeṣayati ca |'",
    "GK19gp12-22u:1174": " [79] atha sānandāpi vṛndā punaḥ papraccha-katham īdṛśī prakriyā nātipriyā,",
    "GK19gp12-22u:1175": " nānyathā kriyate sma bhavatyā? bhavatyāḥ khalu nāśakyaṃ tarkyate |",
    "GK19gp12-22u:1176": " [80] paurṇamāsī uvāca-rasa-viśeṣa-sampādayitrī",
    "GK19gp12-22u:1177": " līlāvaśyakatāvasara-vaicitrīyaṃ sītāyā rāvaṇa-gṛha-gativan nāsmābhir apy anyathā kartuṃ śakyate |",
    "GK19gp12-22u:1178": " rasa-viśeṣaś caivam eva saṅgacchate |",
    "GK19gp12-22u:1179": " bhrama-janitatvād aślīlatā-viśliṣṭe para-sambandhasyābhāsa-mātre dṛṣṭe sati tāsāṃ para-nivāraṇa-kuṇṭhitānām",
    "GK19gp12-22u:1180": " sphurad-akharva-sukha-gatyāṃ sarvāyatyāṃ",
    "GK19gp12-22u:1181": " viśrānta-bhrama-nitānta-sthiratā-nirata-kānta-prāptitas tasyātīva",
    "GK19gp12-22u:1182": " dīptatā-prāptir iti |",
    "GK19gp12-22u:1183": " tathā ca bhaviṣyat-kāvyeṣu śrīmad-ujjvala-nīlamaṇau",
    "GK19gp12-22u:1184": " pramāṇī-kṛtaṃ prācāṃ matam |",
    "GK19gp12-22u:1185": " tatra mūlaṃ yathā-",
    "GK19gp12-22u:1186": " laghutvam atra yat proktaṃ tat tu prākṛtanāyake |",
    "GK19gp12-22u:1187": " na kṛṣṇe rasaniryāsasvādārtham avatāriṇi ||[1.21] iti |",
    "GK19gp12-22u:1188": " pramāṇaṃ yathā,",
    "GK19gp12-22u:1189": " neṣṭā yad aṅgini rase kavibhir paroḍhā tad gokulāmbujadṛśāṃ kulam antarena |",
    "GK19gp12-22u:1190": " āśāṃsayā rasavidher avatāritānāṃ kaṃsāriṇā rasikamaṇḍalaśekhareṇa ||[5.3] iti |",
    "GK19gp12-22u:1191": " [81] atra rasotkarṣasya tarṣata eva kaṃsāriṇāvatāritānām iti tāsāṃ nityaṃ tan-nija-preyasītayā vihāras, tad-avatāra-samaya eva tu rasa-maya-mahotkarṣāya māyayā paroḍha-vyavahāra ity ato na doṣaḥ, pratyuta",
    "GK19gp12-22u:1192": " parama-guṇa eveti bhāvaḥ |",
    "GK19gp12-22u:1193": " iha cāvatāritānām iti devī-caratāṃ",
    "GK19gp12-22u:1194": " sādhāraṇa-lakṣmī-caratāṃ ca na pracārayati, nāyaṃ śriyo' ṅga u nitānta-rateḥ prasādaḥ svar-yoṣitāṃ nalina-gandha-rucāṃ kuto' nyāḥ? [BhP",
    "GK19gp12-22u:1195": " 10.47.60] ity anena virodhāt |",
    "GK19gp12-22u:1196": " tenaivānyatamatānyathā-kāritayā",
    "GK19gp12-22u:1197": " tadīya-parama-lakṣmītvam eva tāsāṃ lakṣyata iti |",
    "GK19gp12-22u:1198": " tad evaṃ ca nirūpya punar apy āha sma-tādṛśaṃ parama-rahasyam ākāśāya ca na prakāśanīyam",
    "GK19gp12-22u:1199": " kintu-",
    "GK19gp12-22u:1200": " rādhādīnāṃ kevalānāṃ kevalo nanda-nandanaḥ |",
    "GK19gp12-22u:1201": " varaḥ syāt kevalaṃ tasmāt ke balāt kuryur anyathā? ||JGc_1,15.14||",
    "GK19gp12-22u:1202": " [anuṣṭubh]",
    "GK19gp12-22u:1203": " yataḥ,",
    "GK19gp12-22u:1204": " vraja-lakṣmī-janatāyā harir iha ramaṇaḥ paraṃ na paraḥ |",
    "GK19gp12-22u:1205": " katham atha cakora-jāter vṛttiś candrād bhaved anyaḥ? ||JGc_1,15.15||",
    "GK19gp12-22u:1206": " [upagīti]",
    "GK19gp12-22u:1207": " [82] atha vṛndā tu, bhavatu yāthākathācaṃ |",
    "GK19gp12-22u:1208": " yad idam ācitam, tad ācitam eva |",
    "GK19gp12-22u:1209": " kintv āyatyāṃ sarva-sukha-samutthāpanaṃ bhavad-abhyutthānam eva",
    "GK19gp12-22u:1210": " gaty-antarāya bhavitā iti prārthya namaskṛtya ca calitā |",
    "GK19gp12-22u:1211": " [83] paurṇamāsī tu prāha-",
    "GK19gp12-22u:1212": " avacam avocam uvāca ca, vacmi hi vaktāsmi vakṣyāmi |",
    "GK19gp12-22u:1213": " ucyāsam idaṃ vacyāṃ vacāni no ced avakṣyaṃ na ||JGc_1,15.16|| [anuṣṭubh]",
    "GK19gp12-22u:1214": " [84] tad evaṃ tāsāṃ khelā-mātra-vilāsinīnāṃ sva-vāsinīnāṃ",
    "GK19gp12-22u:1215": " mātara-pitarādibhir antaḥ-puryām asūryampaśyatayā",
    "GK19gp12-22u:1216": " dhūtākarṇana-kṛṣṇa-varṇanatayā ca paritaḥ parītaṃ vāritānām api dīpyamāna-kaiśora-sāmīpya-samiddhaḥ sva-bhāva-siddhaḥ kṛṣṇa-bhāvaḥ svayam udbhūtavān vāridā-gamana-samayaṃ samayā kāsāñcid vallī-jātīnāṃ pallava iva |",
    "GK19gp12-22u:1217": " yataḥ-",
    "GK19gp12-22u:1218": " hṛdayam anaṅgas tāsām aviśad vayasaḥ kramād eva |",
    "GK19gp12-22u:1219": " śyāmāṅgaḥ sa tu sāṅgaṃ viveśa sahasā tataḥ pūrvam ||JGc_1,15.17||",
    "GK19gp12-22u:1220": " [anuṣṭubh]",
    "GK19gp12-22u:1221": " [85] dṛṣṭāntayanti cedam-",
    "GK19gp12-22u:1222": " āsīd āsu hareḥ sphūrtir darśana-śravaṇe vinā |",
    "GK19gp12-22u:1223": " yathāntaḥpura-ruddhāsu kanyāsu madanodgamaḥ ||JGc_1,15.18|| [anuṣṭubh]",
    "GK19gp12-22u:1224": " [86] ataevoktam-",
    "GK19gp12-22u:1225": " navya-yauvanataḥ pūrvaṃ kṛṣṇe tāsāṃ tu yā ratiḥ |",
    "GK19gp12-22u:1226": " tasyāṃ nātiśayoktiḥ sā sva-bhāvoktis tu manyatām ||JGc_1,15.19||",
    "GK19gp12-22u:1227": " [anuṣṭubh]",
    "GK19gp12-22u:1228": " [87] tadā ca, yadā prasaṅga-saṅgatyā kṛṣṇeti varṇa-dvayaṃ karṇābhyarṇam",
    "GK19gp12-22u:1229": " āpadyate, vaṃśī-vādyaṃ vā, tadā tam eva paśyantya iva hṛṣyantyaḥ punar apy apaśyantyas tāpam āpnuvanti sma, kintu kañcit prati na kiñcit prakāśayām",
    "GK19gp12-22u:1230": " āsuḥ |",
    "GK19gp12-22u:1231": " cetasi tu bhāvayām babhūvuḥ, yathā-",
    "GK19gp12-22u:1232": " yaḥ kṛṣṇa-nāmākṣara-mādhurī-jharair",
    "GK19gp12-22u:1233": " āsvādyate veṇu-kalī-rasair api |",
    "GK19gp12-22u:1234": " sa eva ekāmbuda-rocir eṣa me kaḥ svāntam uccaiḥ kurute puru-vyathām? ||JGc_1,15.20|| [upajāti",
    "GK19gp12-22u:1235": " [88] tatra ca śrī-rādhāyā bhāvanā, yathā-",
    "GK19gp12-22u:1236": " yāte kṛṣṇeti śabde śruti-patham amṛtād apy atisvāda-yukte,",
    "GK19gp12-22u:1237": " vaṃśī-vādye ca śaśvan manasi sapadi yaḥ sphūrtim āpnoti so' yam |",
    "GK19gp12-22u:1238": " ājanmābhyāsa-hīno' py atisuparicita-prāya eveti bhāti prāpti-vyāvṛttitas tu prasabham acirato neṣyati prāṇavargam ||JGc_1,15.21|| [sragdharā]",
    "GK19gp12-22u:1239": " [89] punaś ca samprati svayam eva parasparam ivāha-rādhe, kim udagraṃ vyagracittāsi? rādhike, tad etan nāvadadhāsi ced avadhānaṃ vidhehi |",
    "GK19gp12-22u:1240": " śravyāṇāṃ svāda-sāraṃ śrutir anumanute yat tu yad vā sudhābdher manthāl labdhaṃ, rasajñā sukha-hṛdija-sukhaṃ citta-vṛttir yad eva |",
    "GK19gp12-22u:1241": " kiṃ tat kṛṣṇeti varṇa-dvayam ayam athavā kṛṣṇa-varṇa-dyutīnām",
    "GK19gp12-22u:1242": " ājīvyaḥ ko' pi śaśvat sphurati nava-yuvety ūhayā mohitāsmi ||JGc_1,15.22||",
    "GK19gp12-22u:1243": " [sragdharā]",
    "GK19gp12-22u:1244": " [90] evaṃ śrī-kṛṣṇasya ca tadīya-pracariṣṇu-tat-tad-guṇa-bhaviṣṇu-tṛṣṇasya",
    "GK19gp12-22u:1245": " bhāva-ramyatā gamyatām-",
    "GK19gp12-22u:1246": " nāmni śrotraṃ sadana-saraṇau netram āmoda-pūre",
    "GK19gp12-22u:1247": " ghrāṇaṃ pṛṣṭhe vapur api guṇe sūktam āsāṃ madīyam |",
    "GK19gp12-22u:1248": " māṃ projjhyāsīd drutam iti hariḥ svīya-doṣaṃ vicārāt pratyākhyāya sphuṭam anusaraṃ tatra citrāyate sma ||JGc_1,15.23||",
    "GK19gp12-22u:1249": " [mandākrāntā]",
    "GK19gp12-22u:1250": " rādhāṛkṣe kvacana gaṇake nāntikād varṇyamāne dṛṣṭvā rādhāṃ ghaṭayati jane sañjanaṃ svasya dūrāt |",
    "GK19gp12-22u:1251": " rādhā-gehān mṛdula-pavane vāti nāsmāri tat tat kṛṣṇenāsmin punar alam asau sasmare saiva rādhā",
    "GK19gp12-22u:1252": " [mandākrāntā]",
    "GK19gp12-22u:1253": " [91] tad evam apūrva-kṛṣṇa-darśana-parvaṇy ajāta-pūrve yadā tu kāliya-dandaśūka-sandalanam āsīt tadā vidhvasta-nirodhā rādhādayo' pi",
    "GK19gp12-22u:1254": " vrajavāsi-sādhāraṇatayā tatra gacchanti sma |",
    "GK19gp12-22u:1255": " [92] etad artham eva",
    "GK19gp12-22u:1256": " kāliya-damanārthe tāvān vilambārambha-sambhāras tena lambhitaḥ |",
    "GK19gp12-22u:1257": " [93] tad evaṃ tatra gatavatīnām api bālyām okataḥ śokataś ca na lokatas tāsāṃ bhāvaḥ svasya viśeṣaṃ bhāvayāmāsa, kintu premātiśaya-mātram |",
    "GK19gp12-22u:1259": " hi-",
    "GK19gp12-22u:1260": " yadā dūre nṛtyaṃ phaṇi-śirasi cakre muraripus tadā tābhiḥ sākṣād araci sa itīdaṃ nahi mṛṣā",
    "GK19gp12-22u:1261": " tathāpy āsāṃ bālyād bahujana-samājād api śucā-",
    "GK19gp12-22u:1262": " vṛter bhāvo naiva sva-rasa-mayatām aṇv api yayau ||JGc_1,15.25||",
    "GK19gp12-22u:1263": " [śikhariṇī]",
    "GK19gp12-22u:1264": " yadā kālīyasya hrada-valayataḥ so' yam uditas tadā rādhā-mukhyāḥ prathama-kalanād eva patitāḥ",
    "GK19gp12-22u:1265": " bahir-jñānaṃ nāsīd yadapi tadapi sphūrti-valitā",
    "GK19gp12-22u:1266": " na mūrcchāṃ nāmūrcchāṃ yayur ahaha rātrindivam anu ||JGc_1,15.26||",
    "GK19gp12-22u:1267": " [śikhariṇī]",
    "GK19gp12-22u:1268": " yadyapi kṛṣṇas tāsāṃ kalanād antar-vikāramāsannaḥ |",
    "GK19gp12-22u:1269": " tadapi ca samayāntarajāṃ cakāra gambhīratāṃ śaraṇam ||JGc_1,15.27|| [āryā]",
    "GK19gp12-22u:1270": " [94] tataś ca, prabhāte tāḥ śakaṭa-samārohitatayā vrajam ānītāḥ katham api svasthatāṃ yātāḥ,",
    "GK19gp12-22u:1271": " muhur bandhu-stome tad-upacaraṇād utthita-matau",
    "GK19gp12-22u:1272": " jana-dvārā tāsāṃ harir api vimūrcchāṃ kalitavān |",
    "GK19gp12-22u:1273": " atha vyagrībhūyāmṛtam iva muralyā mṛdu-kalaṃ",
    "GK19gp12-22u:1274": " jagau tāś ca prāpur bahir-avahitiṃ satvaratayā ||JGc_1,15.28|| [śikhariṇī]",
    "GK19gp12-22u:1275": " [95] kintu tasya vaṃśī-śaṃsana-mādhuryam eva tāsv abhiṣajyad avabudhya",
    "GK19gp12-22u:1276": " tad-avadhi tāsāṃ pratibandhāya bandhavas tenātinirbandhaṃ yayur iti",
    "GK19gp12-22u:1277": " kadācic cirato darśanam api tasya tāsu paryavasyati sma |",
    "GK19gp12-22u:1278": " [96] atha śrī-kṛṣṇasya ṣaṣṭhe varṣe gate tāsāṃ ca tataḥ kiñcid ūnatayā mate samārabdha-prapañcād bhāvād akṣīṇānāṃ nava-kaiśora-lakṣmīṇāṃ",
    "GK19gp12-22u:1279": " mud-añcanaṃ tasya ca tāsāṃ ca tathā jātaṃ yathā parasparaṃ spardhayeva",
    "GK19gp12-22u:1280": " sañcayam añcad āsīt |",
    "GK19gp12-22u:1281": " [97] tatra tasya śrī-kṛṣṇasya, yathā-",
    "GK19gp12-22u:1282": " vaktraṃ pūrṇa-kapola-kānti-valitaṃ keśā bhṛśa-śyāmalā",
    "GK19gp12-22u:1283": " netre lola-viśāla-pāṭala-taṭe vakṣaḥ sphūrad-vistṛti |",
    "GK19gp12-22u:1284": " bāhu-dvandvam akharva-puṣṭa-ghaṭanaṃ madhyaḥ kṛśas tat-paraḥ",
    "GK19gp12-22u:1285": " sphītas tadvad urū pṛthū bhavitum udyātau sma tasmin hareḥ ||JGc_1,15.29||",
    "GK19gp12-22u:1286": " [śārdūla]",
    "GK19gp12-22u:1287": " [98] tatra ca kasyacin marmajña-janasya narma-vacanam-",
    "GK19gp12-22u:1288": " tanau śyāmā lakṣmīr abhajad ayam antar-hṛdi punaḥ sadā gaurīr itthaṃ kapaṭam abhipaśyan muraripoḥ",
    "GK19gp12-22u:1289": " sphuran-netra-dvandvaṃ bhajad aruṇatām īṣad abhito muhuḥ karṇābhyarṇaṃ vrajati kila kiñcit kathayitum ||JGc_1,15.30||",
    "GK19gp12-22u:1290": " [śikhariṇī]",
    "GK19gp12-22u:1291": " [99] atha tāsāṃ, yathā-",
    "GK19gp12-22u:1292": " kaṭākṣe kṛṣṇābhā sphuṭam adharayo rāga-garimā",
    "GK19gp12-22u:1293": " kapola-dvandvāntaḥ śucir urasi cārūnnati-ruciḥ |",
    "GK19gp12-22u:1294": " amī ceto-dharmā bahir ahaha yady evam uditā bhavet kiṃvā tarhi vraja-mṛgadṛśāṃ gopana-padam",
    "GK19gp12-22u:1295": " [śikhariṇī]",
    "GK19gp12-22u:1296": " [100] tatra śrī-rādhāṃ prati kasyāścid uktiḥ-",
    "GK19gp12-22u:1297": " bhadrā padmā dhaniṣṭhā śivi-paśupa-sutā pālikā śyāmalā sā",
    "GK19gp12-22u:1298": " candrāvaly apy abhīkṣṇaṃ vayasi nija-nija-śrī-samutkarṣi dṛṣṭā |",
    "GK19gp12-22u:1299": " śrī-rādhe tvaṃ punaḥ svaṃ jita-kanaka-guṇaṃ dyotam udyotayantī tad divyaṃ śyāmadhāma prathayasi paritaḥ kena vā tan na vedmi",
    "GK19gp12-22u:1300": " ||JGc_1,15.32|| śārdūla]",
    "GK19gp12-22u:1301": " [101] tatrānyasyā vacanam-",
    "GK19gp12-22u:1302": " vilasati kṛṣṇa-navābdaḥ sphuṭam adhi hṛdayaṃ praviśya rādhāyāḥ |",
    "GK19gp12-22u:1303": " na bhavati tad yadi katham iva pulakaiḥ saha locane sravataḥ",
    "GK19gp12-22u:1304": " ||JGc_1,15.33|| [āryā] iti |",
    "GK19gp12-22u:1305": " [102] tat-prabhṛti tāsāṃ bhāvanā ceyam-",
    "GK19gp12-22u:1306": " tad eva yamunāraṇyaṃ ta eva ca tamālakāḥ |",
    "GK19gp12-22u:1307": " tad eva cittam asmākaṃ sāmprataṃ kim ivānyathā? ||JGc_1,15.34|| [anuṣṭubh]",
    "GK19gp12-22u:1308": " tataś ca-",
    "GK19gp12-22u:1309": " śārada-prathama-śubhra-pañcamī",
    "GK19gp12-22u:1310": " bhāvi-rātri-nikarābja-saprabham |",
    "GK19gp12-22u:1311": " subhruvāṃ mukham uroja-yugmam apy āyata pratidinaṃ mahodayam ||JGc_1,15.35|| [rathoddhatā]",
    "GK19gp12-22u:1312": " yadā rādhā tāsu prathama-vayasākīrṇa-kiraṇā",
    "GK19gp12-22u:1313": " tadā tāḥ sarvāś ca pratihata-samajñāḥ samabhavan |",
    "GK19gp12-22u:1314": " paraṃ nānā-puṣpāvaliṣu latikāsu prathamataḥ praphullantī khyātiṃ sadasi suravallī valayate ||JGc_1,15.36|| [śikhariṇī]",
    "GK19gp12-22u:1315": " [103] tatra ceyaṃ kiṃvadantī vadantī-babhūva-",
    "GK19gp12-22u:1316": " indur mandati khañjarīṭa-taruṇaḥ khañjann ivālokyate dūnaṃ bhāti tila-prasūnam aruṇād bimbaṃ guṇāl lambate |",
    "GK19gp12-22u:1317": " svarṇa-śrī-jayi-varṇa-jāla-vilasad-vallī na līnāyate rādhāyā madhurimṇi yad vidhuratām āpnoti tan-mādhurī ||JGc_1,15.37||",
    "GK19gp12-22u:1318": " [śārdūla]",
    "GK19gp12-22u:1319": " [104] tad evaṃ labdha-dara-sphore kaiśore tāsāṃ sa eva kṛṣṇa-premā",
    "GK19gp12-22u:1320": " tṛṣṇā-viśeṣam āsāditavān |",
    "GK19gp12-22u:1321": " [105] vratati-tatīnāṃ kṛta-vratatitve",
    "GK19gp12-22u:1322": " labdha-sattve svāśrayaṃ pratyabhimukha-prasāras tad-valayana-lālasam iva |",
    "GK19gp12-22u:1323": " tatra tāsāṃ bhāvanā, yathā-",
    "GK19gp12-22u:1324": " janmany etad aho kim atra bhavitā yat tasya vakṣaḥ-sthalaṃ",
    "GK19gp12-22u:1325": " vistīrṇātula-nīla-ratna-masṛṇaṃ spṛśyeta mad-vakṣasā |",
    "GK19gp12-22u:1326": " tāmbūlaṃ bata carvitaṃ ca mukhataḥ kṛṣyeta kiṃ man-mukhe-",
    "GK19gp12-22u:1327": " naivaṃ keyam aho mamādya vimatir dharma-dhrug abhyāgatā ||JGc_1,15.38||",
    "GK19gp12-22u:1328": " [śārdūla]",
    "GK19gp12-22u:1329": " [106] atha premāpi parama-varimāṇamāsasāda, yathā-",
    "GK19gp12-22u:1330": " pūrvaṃ yat parito harer anubhavāt kaiśoram atyudgataṃ tat tāsu sphuritaṃ tam eva vidadhal līlābhir uccaiḥ sthitam |",
    "GK19gp12-22u:1331": " apy ākarṇanadarśanādirahitās tā devatāviṣṭavac ceṣṭante sma yataḥ śaśāka nahi yad boddhuṃ janaś cāṇv api ||JGc_1,15.39||",
    "GK19gp12-22u:1332": " [śārdūla]",
    "GK19gp12-22u:1333": " tatra tu-",
    "GK19gp12-22u:1334": " śūnyaṃ paśyati bāṣpa-pūram aniśaṃ momucyate kampate",
    "GK19gp12-22u:1335": " svidyaty udgata-kaṇṭakatvam ayate stambhaṃ punaḥ prārcchati |",
    "GK19gp12-22u:1336": " glāniṃ gacchati vācitāpi vacanaṃ nābhāṣate seti tāṃ paśyantī suhṛdāṃ tatir muhur aho rādhām aśocan muhuḥ ||JGc_1,15.40||",
    "GK19gp12-22u:1337": " [śārdūla]",
    "GK19gp12-22u:1338": " [107] tasyā bhāvanā ceyam-",
    "GK19gp12-22u:1339": " rūpeṇāmṛta-sindhuḥ kīrtibhir amṛta-dyutir yad api |",
    "GK19gp12-22u:1340": " tad api harir mama hṛdayaṃ vidahati hā dhig vidhir vāmaḥ ||JGc_1,15.41||",
    "GK19gp12-22u:1341": " [upagīti]",
    "GK19gp12-22u:1342": " tasya ca pūrvaṃ hṛdayam aliptaṃ bhāvaḥ kaḥ punar alipta me sahasā? |",
    "GK19gp12-22u:1343": " smarad api yasya tu viṣayān svayam atha cittaṃ svato' pi jihreti ||JGc_1,15.42|| [udgīti]",
    "GK19gp12-22u:1344": " [108] punaś ca kāliya-damanam anv anubhūtaṃ tāsāṃ bhāvaṃ vibhāvayann āha-",
    "GK19gp12-22u:1345": " pitā me sādhūnāṃ kula-tilakatā-viśruta-gatis",
    "GK19gp12-22u:1346": " tathā mātā sādhvī-samudaya-vivekāgrima-lipiḥ |",
    "GK19gp12-22u:1347": " kathaṃ rādhādīnāṃ para-mṛgadṛśāṃ bhāvam abhito bhajaty antaḥ kiṃvā mama mṛdulatā māṃ klamayati",
    "GK19gp12-22u:1348": " [śikhariṇī]",
    "GK19gp12-22u:1349": " kiṃ ca-",
    "GK19gp12-22u:1350": " hanta jñānaṃ mama vilulitaṃ kvāpi na syāt parantu premārdraṃ tad bhavati sutarāṃ tāsu tu preyasīṣu",
    "GK19gp12-22u:1351": " yasmāt tāsu sphurati na dhiyā premamayyā parā tvaṃ nāpi khyātiṃ bahir anugayā tāṃ parākartum īśe ||JGc_1,15.44||",
    "GK19gp12-22u:1352": " [mandākrāntā]",
    "GK19gp12-22u:1353": " [109] tac-ceṣṭā ca, yathā-",
    "GK19gp12-22u:1354": " maunārhe pratibhāṣate sma vacanaucitye munitvaṃ dadhe śocyatve hasati sma hāsa-kathane rūkṣatvam evādade |",
    "GK19gp12-22u:1355": " prastāve vraja-subhruvāṃ sakhi-janair nirmīyamāṇe harer yadyapy evam athāpi-varṇa-vikṛter vyatyastir ālakṣyate ||JGc_1,15.45||",
    "GK19gp12-22u:1356": " [śārdūlavikrīḍitā]",
    "GK19gp12-22u:1357": " [110] tāsāṃ vivāha-śravaṇe tu-",
    "GK19gp12-22u:1358": " bahiḥ surasatāṃ vyañjann api tarhi balānujaḥ |",
    "GK19gp12-22u:1359": " antas tu virasaḥ praikṣi marmajñaiḥ pakva-pīluvat ||JGc_1,15.46||",
    "GK19gp12-22u:1360": " [anuṣṭubh]",
    "GK19gp12-22u:1361": " [111] tad evaṃ sthite tāsāṃ janyaṃ-manya-janena nija-nija-vadhūnāṃ",
    "GK19gp12-22u:1362": " nayanāya yācyamānaṃ tat-pitṛ-kulaṃ tāsu na tad-vācyam akārṣīt, kevalaṃ tu karṇe karṇe mitha eva varṇayāmāsa |",
    "GK19gp12-22u:1363": " [112] tāsu gargādi-hita-vargād api kramād adhigata-kṛṣṇaika-tṛṣṇāsu",
    "GK19gp12-22u:1364": " prāṇa-paryanta-saṅkṣayāśaṅkayā tam udvāham api na sahasā na ca sākṣād udbhāvayāmāsa, kim uta tādṛg-avasthānāṃ prasthāpanam?",
    "GK19gp12-22u:1365": " [113] atha yathā durvahaś ca vivāha-niśamana-saṅklamaḥ",
    "GK19gp12-22u:1366": " prathama-labhya-bālyam ārabhya pūrva-pūrva-krama-labdha-visaratayā",
    "GK19gp12-22u:1367": " paramparayāvadhārita iti krama-viṣayatayā viṣa-bhakṣaṇavad abhyāsavyāsata eva soḍhas tathedam api bāḍhaṃ soḍhavyam iti tathaiva śrāvayāmāsa |",
    "GK19gp12-22u:1368": " [114] tās tu tad-vārtā-mātrataḥ paramārtā jātāḥ |",
    "GK19gp12-22u:1369": " yatra ca kaṣṭam bhoḥ",
    "GK19gp12-22u:1370": " kaṣṭam, jīvanam api niṣṭhīvanam āpayituṃ vyavasitim āyātāḥ |",
    "GK19gp12-22u:1371": " [115] tathā hi prathamaṃ tāvat pratyekaṃ pūrvāhnataḥ pūrvam eva gṛhād ātmānaṃ nihnuvānāḥ sambhṛta-gambhīra-nīram",
    "GK19gp12-22u:1372": " ucchalat-taraṅga-saṅgha-nihrāda-vilīyamāna-karṇaṃ kāla-varṇaṃ",
    "GK19gp12-22u:1373": " kāliya-hradam eva nirvyatireka-vivekam antareṇa bhāvāntareṇa bhāvayām",
    "GK19gp12-22u:1374": " babhūvuḥ |",
    "GK19gp12-22u:1375": " [116] atha tāḥ samastā evābalāḥ kevalatayā gatā api samastā babhūvuḥ |",
    "GK19gp12-22u:1376": " parasparam aparicita-prāyatayā nicāyanti sma |",
    "GK19gp12-22u:1377": " papracchuś ca-kā bhavatyaḥ?",
    "GK19gp12-22u:1378": " iti |",
    "GK19gp12-22u:1379": " [117] pracite ca paricaye tatrāvrajana-prayojanam apy anvayuñjata |",
    "GK19gp12-22u:1380": " [118] tataś ca samāna-vāsanāvāsita-mānasa-vyasana-śaṃsaka-daśana-vasanādi-ruci-vilokana-valita-mithaḥ-snehād",
    "GK19gp12-22u:1381": " āliṅgita-kaṇṭhā mukta-kaṇṭham utkaṇṭhayā sphuṭam eva rurudur, vividuś ca parasparaṃ hṛdayam",
    "GK19gp12-22u:1382": " [119] tad evaṃ kulāṅganānām api tāsāṃ svayam eva niṣkulākṛta-manasām",
    "GK19gp12-22u:1383": " utkṛṣṭa-guṇatayākṛṣṭa-sarva-nayanā śrī-rādhā tu svata eva madhyam ādhāratām āpannātikaṣṭataḥ prakaṭam eva nija-niścayam āviścakāra, yathā-",
    "GK19gp12-22u:1384": " yady etad-vapur anya-sātkṛtam abhūt pitrādibhis tarhy adaḥ",
    "GK19gp12-22u:1385": " preta-grastam ivāpi jīvad adhikaṃ dhik-kāra-yogyaṃ bhavet |",
    "GK19gp12-22u:1386": " dhik cātmānam aho yad eṣa sahate' py etasya saṅgāpadaṃ",
    "GK19gp12-22u:1387": " tat-tīrthāya balād balānujakṛte kartavyam asyārpaṇam ||JGc_1,15.47||",
    "GK19gp12-22u:1388": " [śārdūla]",
    "GK19gp12-22u:1389": " [120] vistaram atra cālaṃ kṛtvā, yataḥ śreyāṃsi bahu-vighnāni iti",
    "GK19gp12-22u:1390": " nīti-nighnatayā nātivilambanam ālambanīyam ity utthāya tābhiḥ saha mitho",
    "GK19gp12-22u:1391": " baddha-pāṇitayā pānīya-samīpaṃ prasthāya yamunāṃ praty añjaliṃ valayantī sāśru-gadgadam ardhodgata-varṇam udgadati sma-",
    "GK19gp12-22u:1392": " goṣṭha-kṣmāpati-dampatī śvaśuratāṃ rāmānujaḥ svāmitāṃ",
    "GK19gp12-22u:1393": " vṛndāraṇyam idaṃ sadāpi bhajatām ārāmatāṃ naḥ pari |",
    "GK19gp12-22u:1394": " yāḥ snehād vyatibaddha-hastam abhitaḥ kālindi magnā bhavat-",
    "GK19gp12-22u:1395": " pānīyāntar amūr bhajantu sakhitāṃ tvām āśritās tad vayam ||JGc_1,15.48||",
    "GK19gp12-22u:1396": " [śārdūla]",
    "GK19gp12-22u:1397": " [121] atha sahāyāntarāṇy api tābhis tad antarāptāni yathā |",
    "GK19gp12-22u:1398": " [122] tad evam amūm anu punar amūr asādhāraṇa-bādhānām ādhāratayā",
    "GK19gp12-22u:1399": " prāṇa-dhāraṇāyāṃ tu dhuta-kāraṇā hradam agādha-jalaṃ valamānāḥ prati prathitākāśa-vāṇī pratyāvartayituṃ pratyāśāṃ vardhayāmāsa |",
    "GK19gp12-22u:1400": " ahaha gopa-sutāḥ saha-sāhasaṃ",
    "GK19gp12-22u:1401": " na sahasā kurutāpuru-buddhayaḥ |",
    "GK19gp12-22u:1402": " śṛṇuta vaḥ pratikūla-kusaṅgatir",
    "GK19gp12-22u:1403": " na bhavitā na bhaven na bhaviṣyati ||JGc_1,15.49|| [drutavilambitā]",
    "GK19gp12-22u:1404": " [123] tad evaṃ-",
    "GK19gp12-22u:1405": " virahāvagraha-kliṣṭā gopī-bhūmi-sarojinīḥ |",
    "GK19gp12-22u:1406": " kṛtvā gīḥ-sudhayā siktā devābdās tri-divaṃ yayuḥ ||JGc_1,15.50||",
    "GK19gp12-22u:1407": " [anuṣṭubh}",
    "GK19gp12-22u:1408": " [124] tataś ca vismaya-phulla-vilocanatayā vyativilokamānāsu tāsu sūrajā-pūrataḥ kāpy adūrataḥ sametya śrī-rādhām upetya sarvāś cāhūya",
    "GK19gp12-22u:1409": " svayaṃ vibhūya tat-tad-gātraṃ gṛhītvā pātraṃ mocayitum īhitvā tīraṃ pratīrayāmāsa |",
    "GK19gp12-22u:1410": " [125] sā hi phullendīvara-sundarī svayam eva kālindī |",
    "GK19gp12-22u:1411": " tayā ca tīram ānītāsu tāsu vṛndayā kathita-tat-tad-vṛtta-vṛndayā",
    "GK19gp12-22u:1412": " madhumaṅgalena ca vāñchita-tad-vṛtta-maṅgalena sahitā parama-hitā mahitā pūrṇimā ca tūrṇam evāgatā |",
    "GK19gp12-22u:1413": " [126] tataḥ pratisvaṃ taru-mātrāvalambana-gātratayā niścetanavat",
    "GK19gp12-22u:1414": " kṛta-ketanā vraja-niketanāṅganāḥ sāliṅgana-sambodhana-pūrvaṃ",
    "GK19gp12-22u:1415": " gīrvāṇa-varṇita-vāṇīvad eva vadamānā tatrānuvadamānābhyāṃ",
    "GK19gp12-22u:1416": " vṛndā-kālindībhyāṃ sārdhaṃ bodhayāmāsa |",
    "GK19gp12-22u:1417": " [127] bodhayitvā ca punar bhaṇati sma, parama-masṛṇa-matīnāṃ bhavatīnāṃ katham etāvatī karkaśatā jātā? |",
    "GK19gp12-22u:1418": " [128] vastutas tu-",
    "GK19gp12-22u:1419": " candro na hata-kalaṅkaḥ kvacid api na kalaṅki vaktraṃ vaḥ |",
    "GK19gp12-22u:1420": " candro muhur api naśyati naśyati nahi varṣma yuṣmadīyaṃ tu ||JGc_1,15.51||",
    "GK19gp12-22u:1421": " [upagīti]",
    "GK19gp12-22u:1422": " [129] kiṃ ca, tisṛbhir apy asmābhir aparokṣaṃ parokṣam api tathā sāhāyyaṃ kāryam, yathā kṛṣṇa-mātra-pati-gatīnāṃ bhavatīnāṃ",
    "GK19gp12-22u:1423": " nānabhīpsita-puruṣa-śayyā-yogaḥ syāt |",
    "GK19gp12-22u:1424": " [130] athavā tad-viṣayakasya bhāva-mātrasya sa eṣa prabhāvaḥ, kim uta bhavad-vidhānāṃ mahā-bhāvasya? yaṃ khalu gopa-varga-nṛpatiṃ prati gargaḥ pratijñātavān |",
    "GK19gp12-22u:1425": " ya etasmin mahā-bhāge prītiṃ kurvanti mānavāḥ |",
    "GK19gp12-22u:1426": " nārayo bhibhavanty etān viṣṇu-pakṣān ivāsurāḥ ||[BhP 10.8.18] iti |",
    "GK19gp12-22u:1427": " [131] tasmāt parama-śubhavatyaḥ svayaṃ bhavatyaḥ punar atra cintāṃ na",
    "GK19gp12-22u:1428": " kurvantu, kintu guru-vaśaṃvadatayā vadamānāḥ śam āsīdantu iti |",
    "GK19gp12-22u:1429": " evaṃ tasyāṃ sāntvayantyāṃ tamālasy-",
    "GK19gp12-22u:1430": " ādhaḥ sthātrī hema-gātrī-tatiḥ sā |",
    "GK19gp12-22u:1431": " nyañcad-vaktrā bāṣpa-netrā tadīyāṃ",
    "GK19gp12-22u:1432": " patra-śreṇīṃ mārjayanty eva tasthau ||JGc_1,15.52|| [śālinī]",
    "GK19gp12-22u:1433": " [132] tad evaṃ sānuvrajanam ātmānaḥ parirabhya tāḥ kṛta-prasthitīr",
    "GK19gp12-22u:1434": " upalabhya tad-upadeśaṃ viśrabhya sadyaḥ samudyantīṃ kṛṣṇāvaloka-tṛṣṇāṃ",
    "GK19gp12-22u:1435": " pratilabhya hasta-graha-grahila-mahilābhiḥ sāhacaryam ācarya pracchanna-vartmanā niṣpratyūha-nigūha-mānāṅgaṃ",
    "GK19gp12-22u:1436": " nija-nijāṅgana-samīpa-vanaṃ śrī-rādhādayaḥ samājagmuḥ |",
    "GK19gp12-22u:1437": " tad-dinataś ca-",
    "GK19gp12-22u:1438": " viśākhā-lalitā-mukhyāḥ śrī-rādhā-sakhyam aiyaruḥ |",
    "GK19gp12-22u:1439": " padmā-śaivyādayaś candrāvaler ity ādi gamyatām ||JGc_1,15.53|| [anuṣṭubh]",
    "GK19gp12-22u:1440": " [133] tad etad-avadhikā muhur adhikā sahāyatāyāḥ sahāyatā tāsu kṛṣṇa-tṛṣṇā-niratāsu nāścaryā",
    "GK19gp12-22u:1441": " [134] yataḥ sādhāraṇasyāpi-",
    "GK19gp12-22u:1442": " sāhāyakaṃ suvidhir icchati yasya kartuṃ tasyānukūla-nicitiṃ yugapac cinoti |",
    "GK19gp12-22u:1443": " nānā-graharkṣa-śakunāmara-mānavās tad-",
    "GK19gp12-22u:1444": " rājyādi-labdhi-samaye hy udayanti bhavyāḥ ||JGc_1,15.54|| [vasanta] iti |",
    "GK19gp12-22u:1445": " [135] prastūyamānaṃ ca śrūyatām |",
    "GK19gp12-22u:1446": " atha madhumaṅgalaṃ saṅginaṃ vidhāya",
    "GK19gp12-22u:1447": " pūrṇa-manāḥ pūrṇimā vṛndayā saha sahasā hari-samīpam āsasāda |",
    "GK19gp12-22u:1448": " bhānu-tanūjānubhāvita-bhāvi-bhāva-viśeṣa-śleṣā samīpataḥ svāgamanam apahnutavatī |",
    "GK19gp12-22u:1449": " pathi punar idaṃ pracchannaṃ papraccha-vṛnde,",
    "GK19gp12-22u:1450": " vrajendra-nandanasya prema kim āsu vartate?",
    "GK19gp12-22u:1451": " [137] vṛndāha-atha kiṃ? kintu nigūḍham |",
    "GK19gp12-22u:1452": " [138] yamunāha-etāsāṃ tu spaṣṭam adya dṛṣṭam |",
    "GK19gp12-22u:1453": " [139] vṛndāha-tac ca daśama-daśā-vaśād eva |",
    "GK19gp12-22u:1454": " [140] yamunāha-tarhi kiṃ pārasparikaṃ tat parasparaṃ na jānate?",
    "GK19gp12-22u:1455": " [141] vṛndāha-yadapi tathā nigūḍham, tathāpi vikriyāṃ vinā prema kathaṃ dhriyatām? satyāṃ ca vikriyāgatyāṃ parasparaṃ durapahnava eva",
    "GK19gp12-22u:1456": " nava-navānurāgaḥ katham āvrīyatām? yataḥ-",
    "GK19gp12-22u:1457": " tamālā vakṣoja-prabha-ghusṛṇa-mudrā-nivalitā",
    "GK19gp12-22u:1458": " nakhāṅka-śreṇībhiḥ śavalita-dalāś campaka-latāḥ |",
    "GK19gp12-22u:1459": " sarojāni śyāmāny uta kanaka-varṇāny adharaja-",
    "GK19gp12-22u:1460": " dravyāṇy evaṃ vanyāpy ubhaya-ratim atra prathayati ||JGc_1,15.55||",
    "GK19gp12-22u:1461": " [śikhariṇī]",
    "GK19gp12-22u:1462": " [142] tad evaṃ sampṛcchya pracchannāyāṃ yamunāyāṃ vṛndā-madhumaṅgala-pūrṇa-pārśvā pūrṇimā harer abhyarṇam ājagāma |",
    "GK19gp12-22u:1463": " āgamya ca virahatāpa-nirvāpaṇāya kvacid ekānte nitānta-kānta-candrakānta-śilā-madhyam adhyāsīnaṃ parama-dhyānavantaṃ tam",
    "GK19gp12-22u:1464": " antar-manasaṃ santaṃ nidhyātavatī |",
    "GK19gp12-22u:1465": " tasmāt pracchannā cedaṃ sa-gadgadam",
    "GK19gp12-22u:1466": " ākalitavatī-",
    "GK19gp12-22u:1467": " doṣākaraḥ sa doṣā-",
    "GK19gp12-22u:1468": " kara eva na cātra sandehaḥ |",
    "GK19gp12-22u:1469": " kamalaṃ khalv api kamalaṃ",
    "GK19gp12-22u:1470": " rādhā-vadanaṃ tu śarmaṇāṃ sadanam ||JGc_1,15.56|| [udgīti]",
    "GK19gp12-22u:1471": " [143] tad evaṃ muhur moham ūhamānā śanair upasṛtya tad ādṛtya tāḥ",
    "GK19gp12-22u:1472": " kṛta-kṛtyaṃ-manyā sāsram āśīḥ-sahasreṇedaṃ śrāvitavatī-",
    "GK19gp12-22u:1473": " vidyate durlabhaṃ kiṃ te vinte tad yad bhavān api |",
    "GK19gp12-22u:1474": " avaśya-vaśyatāṃ yasya paśya labdhās tu mad-vidhāḥ ||JGc_1,15.57||",
    "GK19gp12-22u:1475": " [anuṣṭubh}",
    "GK19gp12-22u:1476": " [144] kṛṣṇas tu prema-puṣitena ghuṣitena tena vākyena spaṣṭam api teṣām",
    "GK19gp12-22u:1477": " api nija-bhāvam astariṣṭa |",
    "GK19gp12-22u:1478": " saj-jātānāṃ lajjā kevalaṃ balāya sajjatīti |",
    "GK19gp12-22u:1479": " [145] atha kamala-locane sādara-dara-saṅkoca-locana-nikocatayā kṛta-rocane",
    "GK19gp12-22u:1480": " sā sa-prarocanam avocata-",
    "GK19gp12-22u:1481": " [146] ayaṃ madhumaṅgala-nāmā svayaṃ sva-saṅgama-maṅgala-saṅghena",
    "GK19gp12-22u:1482": " saṅgamanīyaḥ iti tat-pāṇī samānīya hari-pāṇī prati samarpaṇīyatayā praṇītavatī |",
    "GK19gp12-22u:1483": " [147] harir api, sva-vihāra-sukha-sāra-samupahāra evāyam iti tam",
    "GK19gp12-22u:1484": " anusandhāya prema-bandhāya sphurad-iṅgitam āliṅgitavān |",
    "GK19gp12-22u:1485": " [148] so' pi taṃ kila vilakṣaṇam āślikṣad yatra cāśliṣan mithaḥ pulaka-kulam |",
    "GK19gp12-22u:1486": " [149] tad evam upatiṣṭhamānatayā dvayor apy eka-niṣṭhatāyāṃ jātāyāṃ punar vṛndāvana-candramā vṛndāṃ nirvarṇya pūrṇimāṃ prati varṇayāmāsa, keyaṃ bhavatīm anuvartamānā vartate?",
    "GK19gp12-22u:1487": " [150] paurṇamāsī sa-smitam uvāca-kim iyaṃ na paricīyate bhavatā?",
    "GK19gp12-22u:1488": " [151] śrī-kṛṣṇa uvāca-nūnaṃ yan-nāmnā vanam idaṃ dhāmnā samāmnātam asti,",
    "GK19gp12-22u:1489": " saiveyam anumeyā |",
    "GK19gp12-22u:1490": " [152] pūrṇimā tu smita-pūrṇa-vadanaṃ tām avādīt, nādyāvadhikam asya vidyamānā babhūvitha?",
    "GK19gp12-22u:1491": " [153] śrī-kṛṣṇa sa-smitam uvāca-aparicitā na svayaṃ milanāya samucitāyate",
    "GK19gp12-22u:1492": " [154] pūrṇimātha vṛndām ūce-bhavatu cetaḥ paraṃ bhavatī sacetaḥ sarvadāsya dāsyam ivācarantī cariṣyati |",
    "GK19gp12-22u:1493": " [155] atha sāśru-vṛndāṃ vṛndāṃ praṇamantīm eva ramā-ramaṇas tu vanamālayā puraskurvan vana-mālayā puraścakāreti gamayāmāsa |",
    "GK19gp12-22u:1494": " [156] tad anu ca vyañjita-nija-sukhāsañjanayā pūrṇimā-vṛndayoḥ vācā rañjanayā cirād virājamānaḥ punar gatayos tayor",
    "GK19gp12-22u:1495": " labdha-mahā-sahāyatā-mahasā bṛṃhita-manā mahāmanāḥ sa tu puruṣa-siṃhaḥ",
    "GK19gp12-22u:1496": " saha gacchatas tad eva madhumaṅgalataḥ kāliya-hrada-saṅgataṃ",
    "GK19gp12-22u:1497": " preyasī-prasaṅgaṃ śravasi saṅgamayan sakhi-saṅghaṃ saṅghati sma |",
    "GK19gp12-22u:1498": " sa tu prasaṅgaḥ saṅgamyate-",
    "GK19gp12-22u:1499": " kasmād āgān munīśā phaṇi-hrada-valayāt tatra kiṃ rādhikādyā",
    "GK19gp12-22u:1500": " hetau kasmiṅs tad etan mama tu kathayato rudhyate hanta kaṇṭhaḥ |",
    "GK19gp12-22u:1501": " hā dhik kiṃ kiṃ vidhātā kuśalitam akarod eva kiṃ yāvad evaṃ sidhyed itthaṃ sa tena vyatikathitayā vyaśvasīn nyaśvasīc ca ||JGc_1,15.58|| [sragdharā]",
    "GK19gp12-22u:1502": " [157] punaś ca śrī-kṛṣṇa uvāca-bhagavatyāḥ purataḥ kim api tābhir uktam?",
    "GK19gp12-22u:1503": " [158] madumaṅgala uvāca-nahi nahi, kintu sā sumukhī-tatir",
    "GK19gp12-22u:1504": " adhomukhī-bhavantī santīvra-locana-jala-skhalanataḥ stanaṃ siñcantī tamālam api taṃ mlāpayāmāsa",
    "GK19gp12-22u:1505": " [159] śrī-kṛṣṇa uvāca-atha tāsāṃ manoratha-pathaḥ kim avagataḥ?",
    "GK19gp12-22u:1506": " [160] madumaṅgala uvāca-atha kiṃ |",
    "GK19gp12-22u:1507": " [161] śrī-kṛṣṇa uvāca-katham iva?",
    "GK19gp12-22u:1508": " [162] madumaṅgala uvāca-tābhir muhur api bhavataḥ savarṇasya",
    "GK19gp12-22u:1509": " tamālasyāvalocana-racanena |",
    "GK19gp12-22u:1510": " [163] śrīkṛṣṇa uvāca-viśeṣeṇa cet kathyatām |",
    "GK19gp12-22u:1511": " [164] madumaṅgala uvāca-kālindī-vacanena ca, yatas tāṃ praviśantīnāṃ tāsām imāṃ kākum ākulī-bhavantī paścād asmāsu sānukṛtavatī |",
    "GK19gp12-22u:1512": " yathā-goṣṭha-kṣmā-pati-dampatī [GCP 15.120] ity ādi |",
    "GK19gp12-22u:1513": " [165] śrī-kṛṣṇa sa-gadgadam uvāca-āgaccha gacchāva tāvat sakhi-saṅgham iti",
    "GK19gp12-22u:1514": " [166] atha madhukaṇṭhaḥ sotkaṇṭhaṃ papraccha-tatas tāsāṃ kā matir jātā?",
    "GK19gp12-22u:1515": " [167] snigdhakaṇṭha uvāca-tataś ca vraja-sundarīṇām unmanastayā",
    "GK19gp12-22u:1516": " dharma-trastatayā ca mahatī manaḥ-kathā jātā |",
    "GK19gp12-22u:1517": " yathā-[168] nanu yady evam",
    "GK19gp12-22u:1518": " unmanastā-grastā dharma-rakṣaṇārtham akṣamāsi, tarhi pratyāsanna eva",
    "GK19gp12-22u:1519": " dharma-tyāgaḥ? tatrāha-",
    "GK19gp12-22u:1520": " dharmas tyājyaḥ katham atitarāṃ loka-yugmābhinandī?",
    "GK19gp12-22u:1521": " [169] tarhi loka eva tyājyāḥ? tatrāha-",
    "GK19gp12-22u:1522": " lokas tyājyaḥ katham atitula-prārthitārthasya dhārī? |",
    "GK19gp12-22u:1523": " [170] nanu tarhi tena cārthena kim? tatrāha-",
    "GK19gp12-22u:1524": " arthas tyājyaḥ katham ayam atha prāṇa-rakṣādhikārī?",
    "GK19gp12-22u:1525": " [171] nanv etāvati saṅkaṭe prāna-tyāga eva trāṇadaḥ? tatrāha-",
    "GK19gp12-22u:1526": " prāṇas tyājyaḥ katham iva na sā lālasā māṃ jahāti ||JGc_1,15.59||",
    "GK19gp12-22u:1527": " [mandākrāntā]",
    "GK19gp12-22u:1528": " [172] kṣaṇaṃ śūnyam iva sthitvā pratisvaṃ punaḥ svagatam ūcuḥ-",
    "GK19gp12-22u:1529": " hanta tāta-jananī-kulaṃ kulaṃ cānyad ākṣipatu māṃ yathā tathā |",
    "GK19gp12-22u:1530": " kṛṣṇa-rāga-rucirā matiḥ kathaṃ jātu yātu rucim anyabhāvitām ||JGc_1,15.60|| [rathoddhatā]",
    "GK19gp12-22u:1531": " [173] punaś cintāyām api sodvegam ūcuḥ-",
    "GK19gp12-22u:1532": " nidrā mama sukhadālir yā tasya sphūrti-vismṛtī datte |",
    "GK19gp12-22u:1533": " tām api cintā kravyād-vṛddhā śaśvad balād grasate ||JGc_1,15.61|| [āryā]",
    "GK19gp12-22u:1534": " [174] tasya ca tathā vacanam, yathā-",
    "GK19gp12-22u:1535": " re re citta, praṇaya-mayatāpāratantryaṃ kim eṣi tvaṃ tatrāpi vyasani yadi vā dharmatas tat prayāhi |",
    "GK19gp12-22u:1536": " haṃho kiṃvā para-gṛha-juṣāṃ bhāvinīnāṃ ca bhāve",
    "GK19gp12-22u:1537": " lagnaṃ magnaṃ bhavasi bahudhā projjhya tat-tad-vicāram ||JGc_1,15.62||",
    "GK19gp12-22u:1538": " [mandākrāntā]",
    "GK19gp12-22u:1539": " [175] tad evam abhidhyābhramābhidhyānataḥ kathaṃ katham api kṣapiteṣu teṣu dineṣu vraja-vāsināṃ sambhrameṇa jāta-vyutkrame",
    "GK19gp12-22u:1540": " dhenuka-vadha-vikrameḍita-vāsare preyasā saha camūru-dṛśām amūṣāṃ parasparam atiramyaṃ samyag-darśanam āsīt |",
    "GK19gp12-22u:1541": " tatra tu-",
    "GK19gp12-22u:1542": " tāsāṃ nitya-preyasīnāṃ murārer janmany asmin vismṛtātma-sthitīnām |",
    "GK19gp12-22u:1543": " śobhā tasya smārayantīva tattvaṃ dharmatrāsaṃ drāṅ muhur lumpati sma ||JGc_1,15.63|| [śālinī]",
    "GK19gp12-22u:1544": " [176] tathā ca varṇitaṃ śrī-bādarāyaṇinā-",
    "GK19gp12-22u:1545": " pītvā mukunda-mukha-sāragham akṣi-bhṛṅgais",
    "GK19gp12-22u:1546": " tāpaṃ juhur virahajaṃ vraja-yoṣito' hni |",
    "GK19gp12-22u:1547": " tat-sātkṛtiṃ samadhigamya viveśa goṣṭhaṃ",
    "GK19gp12-22u:1548": " savrīḍa-hāsa-vinayaṃ yad apāṅga-mokṣam ||[BhP 10.15.43] iti |",
    "GK19gp12-22u:1549": " [vasantatilakā]",
    "GK19gp12-22u:1550": " tathā hi-",
    "GK19gp12-22u:1551": " pītaṃ harer vadanam abja-rasaṃ prasahyāpy āsāṃ dṛśā racita-bhṛṅga-cakora-bhaṅgi |",
    "GK19gp12-22u:1552": " tenāpi satkṛtim amanyata sa praśastām ājīvyatāṃ gatavatīṣu tad āsu yuktam ||JGc_1,15.64||",
    "GK19gp12-22u:1553": " tasminn apāṅga-śara-mokṣam amūr akurvan vrīḍā-smitāñci-nayanair anuninyire ca |",
    "GK19gp12-22u:1554": " tenāpi sat-kṛtim amanyata sa-praśastām",
    "GK19gp12-22u:1555": " ājīvi loka-caritaṃ kila tādṛg eva ||JGc_1,15.65|| [vasantatilakā]",
    "GK19gp12-22u:1556": " kiṃ ca-",
    "GK19gp12-22u:1557": " kṛṣṇaṃ lakṣyaṃ vidhāyāmūr abhyāsthan netra-patriṇaḥ |",
    "GK19gp12-22u:1558": " tac ca bhaktir itīvāhuḥ śarābhyāsa upāsanam ||JGc_1,15.66||",
    "GK19gp12-22u:1559": " [177] tadā ca, tās tan-mukha-sudhā-ruci-rucipā-nānā-pūrṇa-rucayo' pi valatas tat-kula-pālikābhir nilayam eva nītāś cakora-vadhva iva",
    "GK19gp12-22u:1560": " pañjara-madhyam |",
    "GK19gp12-22u:1561": " tad anu ca-",
    "GK19gp12-22u:1562": " āyātāḥ pratibimbatāṃ yadapi tāś citta-hrade śrī-hareś",
    "GK19gp12-22u:1563": " citraṃ tatra tathāpi bimba-padavīṃ sthityā vikarṣe' py ayuḥ |",
    "GK19gp12-22u:1564": " yatra prasphuṭa-tārakā iva tadā sarvā babhuḥ sarvataḥ śrī-rādhā punar antarindu-valaya-dyota-śriyā didyute ||JGc_1,15.67||",
    "GK19gp12-22u:1565": " [śārdūlavikrīḍitā]",
    "GK19gp12-22u:1566": " tatra ca-",
    "GK19gp12-22u:1567": " pūrvaṃ tāsāṃ vyavasitir abhūd evam īṣat kadācit kṛṣṇaṃ paśyanty upaśamam asau lapsyate citta-vṛttiḥ",
    "GK19gp12-22u:1568": " dṛṣṭe dṛṣṭe punar atha muhus tatra cinteyam āsīt kiṃ bhūyaś ca kvacid ahaha tad-vaktra-lakṣmīṃ pibāmaḥ ||JGc_1,15.68||",
    "GK19gp12-22u:1569": " [mandākrāntā]",
    "GK19gp12-22u:1570": " [178] tatra ca sakhīṣv api gopana-prakriyeyam-",
    "GK19gp12-22u:1571": " nahi para-puruṣe vāñchā mama sakhī kācit kathañcid apy asti |",
    "GK19gp12-22u:1572": " prakṛtiḥ seyaṃ yad asita-vastuni dṛṣṭe bhavet kampaḥ ||JGc_1,15.69||",
    "GK19gp12-22u:1573": " [āryā]",
    "GK19gp12-22u:1574": " tatra tu,",
    "GK19gp12-22u:1575": " rādhā bādhā-pratihata-tanuḥ sarvadā dhāraṇābhiś citte śāntīr api nidadhatī vyākulāsīd atīva",
    "GK19gp12-22u:1576": " hā hā tasyāḥ priya-savayaso py āśu tad-bhāva-bhāvāt",
    "GK19gp12-22u:1577": " tām evāpuḥ kaṭutara-daśāṃ hanta ke' mūm avantu ||JGc_1,15.70||",
    "GK19gp12-22u:1578": " [mandākrāntā]",
    "GK19gp12-22u:1579": " [179] tad eva para-cchandatā-mandatāyām api-",
    "GK19gp12-22u:1580": " saṅkalpaḥ kvacanānvajīgamad itaḥ sākṣāt-kṛtiṃ śrī-hareḥ",
    "GK19gp12-22u:1581": " svapnaḥ kutra ca locanaṃ kva ca viyogārtau ca rādhādiṣu |",
    "GK19gp12-22u:1582": " yair etaiḥ sudhayā latāsv iva tayā tāsv indu-bimbair javād",
    "GK19gp12-22u:1583": " ullāsāvali-lambhanāt taruṇimārambho' pi sambhāvitaḥ ||JGc_1,15.71||",
    "GK19gp12-22u:1584": " [śārdūlavikrīḍitā]",
    "GK19gp12-22u:1585": " [180] atha snigdhakaṇṭhaḥ samāpana-digdham āha-",
    "GK19gp12-22u:1586": " sa eṣa rādhike sarva-durlabhas tava vallabhaḥ |",
    "GK19gp12-22u:1587": " tvad-arthaṃ pīḍayāpy ārto dināni krīḍayānayat ||JGc_1,15.72|| [anuṣṭubh]",
    "GK19gp12-22u:1588": " tad evaṃ sūtāṅga-prabhava-śiśu-yugme kathayati",
    "GK19gp12-22u:1589": " sphurat-premāveśāt pratipada-vivikter nighaṭanāt |",
    "GK19gp12-22u:1590": " kathā kiṃ nāṭyaṃ kiṃ kim uta nija-līleti vividhaṃ samajyāsau sārdhaṃ sphuraṇam ajitenāpy anuyayau",
    "GK19gp12-22u:1591": " [śikhariṇī]",
    "GK19gp12-22u:1592": " [181] atha kathāyāṃ vṛttāyāṃ cirād eva ca dhīratāyāṃ pravṛttāyāṃ yathāsvaṃ",
    "GK19gp12-22u:1593": " sūta-suta-dvayāya vitīrṇa-sarvehitāḥ sarve śayanāya sadanaṃ viviśuḥ |",
    "GK19gp12-22u:1594": " iti śrī-śrī-gopāla-campūm anv",
    "GK19gp12-22u:1595": " apūrvānurāga-caryā-jāgaryā nāma pañcadaśaṃ pūraṇam |",
    "GK19gp12-22u:1596": " atha ṣoḍaśaṃ pūraṇam",
    "GK19gp12-22u:1597": " pralamba-dava-saṃvarta-nivartanaṃ",
    "GK19gp12-22u:1598": " [1] atha prabhāte sabhātejasā prabhāte parama-prabhāvavatāṃ gomatāṃ prabhāv upaviṣṭe kṛṣṇa-viśiṣṭe tasmin sadasi pūrvavan madhukaṇṭhaś ca kathāyāṃ yathāvad upakramate sma--snigdhakaṇṭha! madupakaṇṭhatayā",
    "GK19gp12-22u:1599": " rāma-vikramāntaram ākarṇyatām, yathā-",
    "GK19gp12-22u:1600": " evaṃ gocāraṇa-miṣa-mayaṃ krīḍati bhrātṛ-yugme",
    "GK19gp12-22u:1601": " vṛndāraṇyaṃ tapa-ṛtur agāt prāṇināṃ nātirucyaḥ |",
    "GK19gp12-22u:1602": " dhatte yad drāk sa ca madhu-guṇaṃ tac ca nāścarya-caryaṃ",
    "GK19gp12-22u:1603": " tad-yugmaṃ yad vasati satataṃ tatra nityānurāgi ||JGc_1,16.1||",
    "GK19gp12-22u:1604": " [mandākrāntā]",
    "GK19gp12-22u:1605": " nirjhara-svana-vaśāmbudāgama-",
    "GK19gp12-22u:1606": " bhrānti-jhilli-kulam āpa mūkatām |",
    "GK19gp12-22u:1607": " aṅghripāś ca jhara-śīkara-plutāḥ",
    "GK19gp12-22u:1608": " puṣpitāḥ param amī madhuṃ dadhuḥ ||JGc_1,16.2|| [rathoddhatā]",
    "GK19gp12-22u:1609": " vanasya cchāyābhir jaḍita-jala-vṛnde vikasataḥ śucāv apy abjādeḥ pavana-vitatir mādhava iva",
    "GK19gp12-22u:1610": " tad evārdraṃ kṛtvā kusumitam akārṣīd avirataṃ mitho yogyānāṃ yad vyativahati maitrī-sukha-śatam",
    "GK19gp12-22u:1611": " [śikhariṇī]",
    "GK19gp12-22u:1612": " tatrāsīn nara-jātīnāṃ grīṣme' pi ṛtu-rāṇ-matiḥ |",
    "GK19gp12-22u:1613": " pika-bhramara-mukhyānāṃ tiraścāṃ tarhi kā kathā? ||JGc_1,16.4|| [anuṣṭubh]",
    "GK19gp12-22u:1614": " mādhavas tu yadā mitraiḥ praviśan veṇunā jagau |",
    "GK19gp12-22u:1615": " tadā dvi-guṇito reje mādhavas tatra so' paraḥ ||JGc_1,16.5|| [anuṣṭubh]",
    "GK19gp12-22u:1616": " te gṛhe maṇibhir apy alaṅkṛtāś cāru-kānti-vidhaye yad udbhavaiḥ |",
    "GK19gp12-22u:1617": " puṣpa-pallava-mukhair alaṅkriyāṃ śaśvad ādiṣata tasya kiṃ bruve ||JGc_1,16.6|| [rathoddhatā]",
    "GK19gp12-22u:1618": " [2] atha śrīdāma-pradhānatayā sudāma-vasudāmādiṣu sabhāsadvad",
    "GK19gp12-22u:1619": " gojāla-sambhālanāya nātidūrataḥ pṛthag upaviśatsu lasatsu",
    "GK19gp12-22u:1620": " balānuja-bala-subalārjunādayas tatrāgatya nṛtya-raṅgājīvi-bhaṅgitayā",
    "GK19gp12-22u:1621": " saṅgatya śubhāśiṣā viśeṣitavantaḥ |",
    "GK19gp12-22u:1622": " taiś ca kutratyā",
    "GK19gp12-22u:1623": " vicitra-nartaka-prāyāḥ prayātā bhavantaḥ? iti pṛṣṭā hṛṣṭātmānaḥ sphuṭam",
    "GK19gp12-22u:1624": " uddiṣṭavantaḥ-bhoḥ parama-dānaśūrāḥ ! dūrād āgatā vayam yataḥ prathamaṃ tāvad bhavat-kīrti-nartita-manaskā jātāḥ, tataś ca śarīreṇāpi bhavad-agre",
    "GK19gp12-22u:1625": " nartitum icchāvaḥ |",
    "GK19gp12-22u:1626": " kutrāpi cirāya vartituṃ na samarthāḥ |",
    "GK19gp12-22u:1627": " śrotrayor iva netrayor api sukhaṃ bibhrataḥ samprati vartāmahe |",
    "GK19gp12-22u:1628": " [3] tatra śrī-kṛṣṇaḥ svān uvāca-aho, pratyekam evāsmākaṃ labdha-varṇāv",
    "GK19gp12-22u:1629": " imau karṇāv eva puru-gurū abhūtām yābhyām eṣāṃ mahāśayānāṃ guṇānubhavam āsādyāmahe sma",
    "GK19gp12-22u:1630": " kiyad vā manaḥ sampraśaṃsayā mānayāmaḥ, yena tatraiva sāmodaṃ prodasāhayiṣmahi? caraṇābhyāṃ paritaḥ kiṃ nācaritam, yābhyāṃ",
    "GK19gp12-22u:1631": " manoratha-patham alambhayiṣmahi? locana-yugalāya rocanaṃ kim anyad",
    "GK19gp12-22u:1632": " vitarāmaḥ, yena gurūpadiṣṭaṃ tan-miṣṭam anubhāvyāmahe? nāsādvayāt kiṃ nāsādayāma, yenānenāmodena sāmodīkriyāmahe? tvacaḥ kiṃ vacaḥ kathayāmaḥ,",
    "GK19gp12-22u:1633": " yayā tam idam adaḥ-sambandhi-gandhavāham avagāhyāmahe? ātmani tu subhaga-nāma-dheyaṃ bhāga-dheyaṃ kiyad ādheyatāṃ vindeta, yasya",
    "GK19gp12-22u:1634": " tat-tat-phala-valayenāntar bahir apy āvriyāmahe?",
    "GK19gp12-22u:1635": " aho ! astu tāvan nāmnaiva śriyaṃ dātur asya mahārājasya virājamānatā,",
    "GK19gp12-22u:1636": " pāriṣadānām apy amīṣāṃ mahīmānam upaniṣado' pi varṇayituṃ na śaknuvanti,",
    "GK19gp12-22u:1637": " yenātmānam api vismārya nṛtyam anuvartyāmahe |",
    "GK19gp12-22u:1638": " kim asaṅkīrṇam asmāsu na vitīrṇam amībhir mahā-mahima-caraṇaiḥ, yat khalv atīta-lokena nijālokena nirnimeṣatayā suparvāṇaḥ kriyāmahe? katiśaḥ svayaṃ na pratipālitā vayaṃ,",
    "GK19gp12-22u:1639": " yan nija-cchāyām āpāyya paryāpyāmahe? katarad vā manaḥ-santoṣaṇaṃ poṣaṇaṃ na vihitaṃ yan nija-dṛṣṭi-sudhā-vṛṣṭibhir abhitarpyāmahe |",
    "GK19gp12-22u:1640": " paśyata",
    "GK19gp12-22u:1641": " paśyata, netra-gati-vicitratām amīṣām, yayā khalu nṛtyam upādiśadbhir āmībhir anugṛhyāmahe",
    "GK19gp12-22u:1642": " tasmān nṛtya-caryā-paricaryā-paryutsukā vayaṃ",
    "GK19gp12-22u:1643": " tad-artham eva yogyam avasaraṃ mṛgyanto vartāmahe |",
    "GK19gp12-22u:1644": " [4] sabhāsada ūcuḥ, bho bhoḥ suśīla-vāsanāḥ! kuśīlavā iva stuvānā yadi",
    "GK19gp12-22u:1645": " sarva-parvaṇi vartakā nartakāḥ stha, tarhi bhavadbhiḥ samarhitā",
    "GK19gp12-22u:1646": " nija-kalā-kalāpāḥ kalpyantām, viśeṣād anena śyāma-dhāma-nikāma-rāma-rāma-vigraheṇa |",
    "GK19gp12-22u:1647": " yaḥ khalu citrāṅgo na tu citrāṅgaḥ, candrakī na tu candrakī, pītāṃśuko na tu pītāṃśukaḥ,",
    "GK19gp12-22u:1648": " śyāma-ghano na tu śyāma-ghanaḥ, vaṃśa-pravīṇādharo na tu vaṃśa-pravīṇādharaḥ, guṇa-rūpī na tu guṇa-rūpī, vidyādharo na tu",
    "GK19gp12-22u:1649": " vidyādhara iti vaicitrībhir netrāṇi vicitrayati |",
    "GK19gp12-22u:1650": " tataś ca,",
    "GK19gp12-22u:1651": " arjuna-subalādibhir upagāne",
    "GK19gp12-22u:1652": " pāṇi-śṛṅga-dala-tāla-nidhāne |",
    "GK19gp12-22u:1653": " nṛtyantaṃ taṃ vraja-śiśu-sabhyāḥ",
    "GK19gp12-22u:1654": " praśaśaṃsur ye śruti-nuti-labhyāḥ ||JGc_1,16.7|| [pādākulaka]",
    "GK19gp12-22u:1655": " śrī-kānte' py atha niṣkrānte viveśāveśato balaḥ |",
    "GK19gp12-22u:1656": " tad-ālokaḥ sabhya-lokaḥ ślokayāmāsa tad dvayam ||JGc_1,16.8|| [anuṣṭubh]",
    "GK19gp12-22u:1657": " yady etayor varṇa-bhedaḥ syān naiva śyāma-gaurayoḥ |",
    "GK19gp12-22u:1658": " tadā na paricīyetām etāvaṅga-guṇādibhiḥ ||JGc_1,16.9|| iti |",
    "GK19gp12-22u:1659": " [anuṣṭubh]",
    "GK19gp12-22u:1660": " aṅga-hāre taḍil-līlām aṅge meghendutāṃ kramāt |",
    "GK19gp12-22u:1661": " vyañjaṃ vyañjaṃ viviśatuḥ saṅgi-gātṛ-kulācale ||JGc_1,16.10|| [anuṣṭubh]",
    "GK19gp12-22u:1662": " [5] atha sabhāsadaḥ sva-sva-hṛdaya-vihāri maṇimaya-hāri hārādikaṃ dadatas te tu pratyācakhyuḥ-na vayaṃ dravya-vanīyakā nartaka-nāyakāḥ, kintu",
    "GK19gp12-22u:1663": " niyuddha-yācanakā eva, śubhavanto bhavanto malla-tallajā iti varṇanāṃ karṇayoḥ sañcitya niścitya ca samantād vicitya sarvordhvaṃ bhavatāṃ bhavatāṃ samitiṃ samāgatāḥ |",
    "GK19gp12-22u:1664": " atas tad evāsmadīyāya toṣāya poṣāya ca",
    "GK19gp12-22u:1665": " dīyatām, na tu moṣāya nīyatām |",
    "GK19gp12-22u:1666": " [6] tad evam avadhārayadbhir eva hasadbhis taiḥ sabhāsadbhir upasarpadbhiḥ saha sahajātau kṛta-śātau tatra-bhavantau tadārabdhavantau |",
    "GK19gp12-22u:1667": " yatra-",
    "GK19gp12-22u:1668": " bhrāmaṇair laṅghanaiḥ kṣepair āsphoṭana-vikarṣaṇaiḥ |",
    "GK19gp12-22u:1669": " [BhP 10.18.12]",
    "GK19gp12-22u:1670": " uraḥpeṣam ivāmībhir nyayudhyetāṃ balājitau ||JGc_1,16.11|| [anuṣṭubh]",
    "GK19gp12-22u:1671": " [7] tataś cānavadyayā vidyayā toṣiteṣu teṣu nikhila-guṇi-jana-garva-nivartakeṣu kṛṣṇādi-nartakeṣu",
    "GK19gp12-22u:1672": " sarva-durāsada-śrīdāmādi-sabhāsadaḥ svaka-sarva-kalā-veditā",
    "GK19gp12-22u:1673": " niveditācaraṇāya nṛtya-vidyām udbhāvayāmāsuḥ |",
    "GK19gp12-22u:1674": " [8] yatrānanda-kandalitatayā svayam api labdha-tṛṣṇāḥ kṛṣṇādayas",
    "GK19gp12-22u:1675": " tadīya-śikṣā-parīkṣaṇāya sudurgama-tālādi-dharās tat-parikarā eva babhūvuḥ |",
    "GK19gp12-22u:1676": " [9] ataevoktam ṛṣiṇā-",
    "GK19gp12-22u:1677": " ||JGc_1,16.12|| MISSING!",
    "GK19gp12-22u:1678": " kvacin nṛtyatsu cānyeṣu gāyakau vādakau svayam |",
    "GK19gp12-22u:1679": " śaśaṃsatur mahārāja sādhu sādhv iti vādinau ||[BhP 10.18.13] iti |",
    "GK19gp12-22u:1680": " [10] atha goṣu gocaratām atītāsu tataś calitavantas te-",
    "GK19gp12-22u:1681": " bilvaiḥ kumbhaiḥ kara-sthāmalaka-samudayais tāḍayanto mithas te",
    "GK19gp12-22u:1682": " hāsaṃ hāsaṃ mṛgehāvikira-bhaṇitibhir dardurādi-plutādyaiḥ |",
    "GK19gp12-22u:1683": " asparśi-sparśanārthaṃ nayana-parivṛter mocanaiḥ kṛṣṇa-rājya-",
    "GK19gp12-22u:1684": " syandolī-siṃha-pīṭhādy-adhikṛtija-sukhair ninyire yāma-vargam",
    "GK19gp12-22u:1685": " ||JGc_1,16.13||[śārdūlavikrīḍita]",
    "GK19gp12-22u:1686": " tatra ca-",
    "GK19gp12-22u:1687": " nṛpatir ajani kṛṣṇaḥ stokakṛṣṇaḥ pradhānaṃ subala-saciva-rāmasyāpi tadvan nṛpatvam |",
    "GK19gp12-22u:1688": " ubhaya-bala-patī śrīdāma-bhadrāv itīdaṃ",
    "GK19gp12-22u:1689": " vidha-vividhatayā tau rāṣṭra-lakṣmīm akārṣṭām ||JGc_1,16.14|| [mālinī]",
    "GK19gp12-22u:1690": " kvacit sthānaṃ kvacid yānaṃ kvāpy arthe sandhi-vigrahau |",
    "GK19gp12-22u:1691": " parājaya-jayau kvāpi krīḍāyām anucakratuḥ ||JGc_1,16.15|| [anuṣṭubh]",
    "GK19gp12-22u:1692": " evaṃ tau loka-siddhābhiḥ krīḍābhiś ceratur vane |",
    "GK19gp12-22u:1693": " nady-adri-droṇi-kuñjeṣu kānaneṣu saraḥsu ca ||[BhP 10.18.16]",
    "GK19gp12-22u:1694": " [11] tad evaṃ sthite dina-katipaye ca prasthite kadācid ahar-mukha eva",
    "GK19gp12-22u:1695": " pūrva-pūrva-pūrvadeva-nirvāpaṇa-bhṛta-nibhṛta-cintā-kṛta-mati-bhraṃśasya",
    "GK19gp12-22u:1696": " kaṃsasya svayam abhyāsaṃ pralamba-nāmā deva-dhrug abhyājagāma |",
    "GK19gp12-22u:1697": " abhyāgamya ca praṇamya vyaktam eva tam anuyuktavān-deva, tava keyaṃ paridevanā",
    "GK19gp12-22u:1698": " balavad āvartamānā dṛśyate?",
    "GK19gp12-22u:1699": " [12] kaṃsa uvāca-na jānāsi? mamānvag-bhūya sthitaṃ viśiṣṭaṃ kiṃ",
    "GK19gp12-22u:1700": " vāvaśiṣṭam?",
    "GK19gp12-22u:1701": " [13] pralamba uvāca-bhavatu, mām api yāmam ekaṃ vyāpāraya |",
    "GK19gp12-22u:1702": " kaṃsas tu tuṣṇīm-bhūya dūyamāna-vadanaḥ kṣaṇam āsīt |",
    "GK19gp12-22u:1703": " [14] pralamba uvāca-deva, katham iva |",
    "GK19gp12-22u:1704": " [15] kaṃsaḥ sa-vairasyaṃ vihasya tasya tatra pataṅgatāṃ vibhāvayann uvāca-tvam apy atamasi prajvalaj-jvalana-vartmani vartanīyaḥ |",
    "GK19gp12-22u:1705": " [16] pralambaḥ sa-krodham uvāca-aho, sarvaṅkaṣa-jvālasya kālasya mahimā himācalam api jvalayati, yadāśritāṃs taḍāgāṃś ca tāḍayati |",
    "GK19gp12-22u:1706": " [17] kaṃsa uvāca-bhavatu yathā bhavad-icchā |",
    "GK19gp12-22u:1707": " [18] iti niśamya tam ānamya tad-avamānitaś ca tadaiva daiva-sandānitatayā",
    "GK19gp12-22u:1708": " kṛtāvilambaḥ pralambas tādṛśa-krīḍā-pareṣu śrī-kṛṣṇa-vareṣu bāla-nikareṣu",
    "GK19gp12-22u:1709": " prāpta-dūra-bhūr vicāritavān-",
    "GK19gp12-22u:1710": " tāv imau sukumārau ca sarva-mārau kumārau yau |",
    "GK19gp12-22u:1711": " sahasā rahasā yena yena kaṃsād agaṃsātām ||JGc_1,16.16|| [anuṣṭubh]",
    "GK19gp12-22u:1712": " [19] sarvo' py asau sarva-cālena kālena ghaṭita-kaṭhinatābhyām ābhyāṃ",
    "GK19gp12-22u:1713": " carvita-garvaḥ saṃvṛttaḥ, tad adya samasta-vāsara-visṛmara-vihāra-visaraja-viśvāsa-prapañcanayā vañcayan bandhuvad eva skandha-dvaye hasta-dvaya-kṛta-bandhaṃ dvayam api prakṣipya",
    "GK19gp12-22u:1714": " kṣipram eva bhojarāja-parisaraṃ parisamupahariṣyāmi iti |",
    "GK19gp12-22u:1715": " [20] atha sa tu kalkī valkīkṛta-kaccaratādi-pracchanna-sparśa-veśatayā",
    "GK19gp12-22u:1716": " pūrvaṃ goṣṭham āgatya parito dṛṣṭiṃ vitatya",
    "GK19gp12-22u:1717": " veśma-sthita-gopa-bāla-viśeṣa-veṣaṃ samūhya tam eva ca vyūhya miśrī-bhavituṃ śiśrīṣan hasann eva tatra praviṣṭaḥ paridṛṣṭaś ca kṛṣṇena |",
    "GK19gp12-22u:1718": " [21] dṛṣṭvā ca tac-chalam evāsvaccha-svacchalāyāvalambya-bhadra, kathaṃ vilambam ālambathās, tathāpi bhadraṃ dudyūṣā-samaya eva samayitas tvam asi iti vihasya tad-anukṛta-gopa-bāla-sambandha-viśeṣa-sambandhaṃ parihasya ca bahu-paritoṣitena tena saha sahacaratvaṃ balasya bala-nirjayārtham eva kalayāñcakre ūce ca-adyārabhya, sabhya, mama parama-suhṛd bhavān eva |",
    "GK19gp12-22u:1719": " tvām aham akṣi-gatatayā sthāpayiṣyāmi |",
    "GK19gp12-22u:1720": " śrīdāmā rāmam evānvetu, sa kila hy",
    "GK19gp12-22u:1721": " antar-vardhana-spardhaḥ spardhana-gaṇam evārhati iti |",
    "GK19gp12-22u:1722": " [22] sa tu kratubhuk-śatrus tatra nirvismayam eva kusmayam ānatayā tathā",
    "GK19gp12-22u:1723": " sthitaḥ, yataḥ-",
    "GK19gp12-22u:1724": " viśvacikīr api sa vidhiḥ pipaṭhīr yasmād bhavet tasmin |",
    "GK19gp12-22u:1725": " ko vā caturaṃ-manyaḥ prathayatu nija-cāturīṃ kṛṣṇe ||JGc_1,16.17||",
    "GK19gp12-22u:1726": " [upagīti]",
    "GK19gp12-22u:1727": " [23] athārbhaka-samudayaṃ vibhāga-dvayam ayaṃ vidhāya taṃ ca pralambaṃ sva-bala-parivṛḍhatayā dṛḍhaṃ nidhāya tatra ca sa-matsaram iva",
    "GK19gp12-22u:1728": " bala-pralambau śrīdāmātmānau mithaḥ pratisaṅghaṭṭinau saṅghaṭayya parān api sajūḥ-kurvāṇatayā tathā praghaṭayā parājitānāṃ ca śatāya parikrītānām",
    "GK19gp12-22u:1729": " api vāhakatvaṃ prakaṭayya saṅgarāya kṛta-saṅgaraḥ sa mādhavo vividha-krīḍā-niviḍamanā babhūva",
    "GK19gp12-22u:1730": " tataś ca-",
    "GK19gp12-22u:1731": " avrīḍa-krīḍatāyāṃ jayavad itarayor vāhayanto vahantas tasmin vāhānukartṝṃs turaga-tulanayā hāsayanto hasantaḥ |",
    "GK19gp12-22u:1732": " maryādā-nirṇaye tu prathita-kali-kulaṃ vādayanto vadantaḥ prāpur bhāṇḍīram ete vanavana-bhuvi gāś cālayantaś calantaḥ",
    "GK19gp12-22u:1733": " ||JGc_1,16.18||[sragdharā]",
    "GK19gp12-22u:1734": " [24] tad evaṃ kutūhale tu prabale balaṃ pralamba-skandhārūḍhaṃ sandhātuṃ",
    "GK19gp12-22u:1735": " jita-bhujaga-bhujaḥ śrī-balānujaḥ parābhavam agaṇayan durbalam adurbalam avicitya svīkṛtaṃ svagaṇam eva parābhāvayāmāsa |",
    "GK19gp12-22u:1736": " [25] tasyāpātatas tu vahanāyamānānāṃ mano-glāniḥ syād iti svam api tathā cakāra, tataś",
    "GK19gp12-22u:1737": " ūhe kṛṣṇaḥ śrīdāmānaṃ daityaḥ sa śrī-rāmākhyānam |",
    "GK19gp12-22u:1738": " anyo' py anyaṃ śūraṃ-manyaḥ sarvaḥ proce dhanyo dhanyaḥ",
    "GK19gp12-22u:1739": " ||JGc_1,16.19||[vidyunmālā]",
    "GK19gp12-22u:1740": " pūrvaṃ kṛṣṇaḥ kautuke yena dṛṣṭaḥ saumyaḥ paścād rāmakarṣe tu bhīṣmaḥ ity evāyaṃ sa pralambas tu paryaṅ-",
    "GK19gp12-22u:1741": " maryādātaḥ paryagāt taṃ pragṛhya ||JGc_1,16.20|| [śālinī]",
    "GK19gp12-22u:1742": " rāmaḥ krīḍāviṣṭatāśliṣṭa-bodhas",
    "GK19gp12-22u:1743": " taṃ nājñāsīd dṛṣṭa-mātraṃ ca kṛṣṇaḥ |",
    "GK19gp12-22u:1744": " pūrvaḥ prāyeṇārjutā-bhitta-cittaḥ",
    "GK19gp12-22u:1745": " paścād-bhāvī cāturī-sandhurīṇaḥ ||JGc_1,16.21|| [śālinī]",
    "GK19gp12-22u:1746": " [26] atha tathāpi giri-nivaha-nibha-vahala-sāratā-vaha-durvaha-svabhāvatā-bhāvita-saṅkarṣaṇa-vapuḥ-karṣaṇa-jāta-dharṣaṇa-vaśān",
    "GK19gp12-22u:1747": " niviḍa-pīḍitatayā vrīḍita-cittatayā ca sa punaḥ punar īḍitaṃ-manyaḥ svam akharvaṃ pūrva-siddhaṃ pūrvadeva-vapur āvirbhāvayāmāsa |",
    "GK19gp12-22u:1748": " yarhi rāmam avahad danoḥ sutaḥ śubhra-dhāma-vapuṣaṃ tamaḥ-prabhaḥ |",
    "GK19gp12-22u:1749": " indu-hāri tama ity amuṃ tadā",
    "GK19gp12-22u:1750": " divya-loka-nikaras tv amanyata ||JGc_1,16.22|| [rathoddhatā]",
    "GK19gp12-22u:1751": " tasmin kiñcit trāsam āpannavān sa jyeṣṭhaḥ paśyan drāk kaniṣṭhasya vaktram |",
    "GK19gp12-22u:1752": " tad bhrāmyad-bhrū-līlayā labdha-dṛṣṭir",
    "GK19gp12-22u:1753": " duṣṭaṃ muṣṭyā tāḍayat suṣṭhu mūrdhni ||JGc_1,16.23|| [śālinī]",
    "GK19gp12-22u:1754": " tataḥ prahata-mastakaṃ rudhira-rūṣitaṃ tad vapuḥ patat tulitam ujjahat pratihari drutaṃ pupluve |",
    "GK19gp12-22u:1755": " yathāñjana-mahī-dharaṃ dalitam akta-rakta-dravaṃ",
    "GK19gp12-22u:1756": " tyajan dravati vajrakaḥ sapadi vajra-pāṇiṃ prati ||JGc_1,16.24|| [pṛthvī]",
    "GK19gp12-22u:1757": " pralamba-patanaṃ dūre pralambāryāptir antike |",
    "GK19gp12-22u:1758": " ubhe te yugapad dṛṣṭe jajñāte smita-vismitī ||JGc_1,16.25|| [anuṣṭubh]",
    "GK19gp12-22u:1759": " bāṣpa-śliṣṭatayā tasminn āśliṣṭau bhrātarau mithaḥ |",
    "GK19gp12-22u:1760": " yā vāśliṣyārdratāṃ yātā bandhutā bahir antaram ||JGc_1,16.26|| [anuṣṭubh]",
    "GK19gp12-22u:1761": " mahā-ravaṃ kṛtavati ca pralambake",
    "GK19gp12-22u:1762": " tadā drutaṃ mṛtavati ca dyavi sthitāḥ |",
    "GK19gp12-22u:1763": " sunirvṛtā vavṛṣur alaṃ kulaṃ vyatarkayann upahasitiṃ harer api ||JGc_1,16.27|| [rucirā]",
    "GK19gp12-22u:1764": " vāhaka-śirasi praharaṇam atrādiṣṭaṃ sadā vihṛtau |",
    "GK19gp12-22u:1765": " maryādātikrāntā pralamba bhavatā tathā tu nāsmābhiḥ ||JGc_1,16.28||",
    "GK19gp12-22u:1766": " [udgīti]",
    "GK19gp12-22u:1767": " [27] tad evaṃ pralambālambhana-sambhrame' py anudbhrānta-cittās te",
    "GK19gp12-22u:1768": " śṛṅginī-vittāḥ kuṇapatām itasya pramītasya tasya pitṛ-vana-veśaṃ",
    "GK19gp12-22u:1769": " pradeśa-leśaṃ parityajya",
    "GK19gp12-22u:1770": " yojana-vyajya-vistāra-praśasta-bhāṇḍīra-tala-maṇḍalam evādhiṣṭhāya",
    "GK19gp12-22u:1771": " vihāra-niṣṭhāḥ krīḍāpaṇasya spṛhayāyyā jayāyyā gṛhayāyyās",
    "GK19gp12-22u:1772": " tṛṇalobhāviṣṭa-tayā vṛkṣa-ṣaṇḍād viprakṛṣṭām api yamunācchānaccha-muñjāṭavīṃ praviṣṭānām andhī-bhūtānāṃ pāda-bandhanānām",
    "GK19gp12-22u:1773": " anveṣaṇād viśleṣam ājagmuḥ |",
    "GK19gp12-22u:1774": " tataḥ katham apy avadhānataḥ",
    "GK19gp12-22u:1775": " pranaṣṭa-cittatayā spaṣṭa-kaṣṭa-cittā raṃhasā saṅghaśaḥ sabhayaṃ hvayante sma |",
    "GK19gp12-22u:1776": " [28] nūnaṃ deśādhipati-nideśataḥ sadeśam āgatā eva kecit krūrā gā",
    "GK19gp12-22u:1777": " dūragā vidadhur iti ca dhyāyanti sma |",
    "GK19gp12-22u:1778": " [29] tataś ca gavāṃ khurādi-cihnair ahnāya tāsām adhvānaṃ labdhvā samastā eva tā harir ahvāsta, yathā-",
    "GK19gp12-22u:1779": " kṛṣṇe taṭāgram adhiruhya suvarṇa-varṇa-",
    "GK19gp12-22u:1780": " valgūttarīyam anughūrṇya vitīrṇahutau |",
    "GK19gp12-22u:1781": " gāvaḥ pratisvam abhinedur udīrṇa-tāpā",
    "GK19gp12-22u:1782": " garjat-taḍid-ghana-ghanāghana-tṛṣṇayeva ||JGc_1,16.29|| [vasantatilakā]",
    "GK19gp12-22u:1783": " [30] tad evaṃ yadālambhi cāstambhi ca naicikīnicayas tadānīm eva ca",
    "GK19gp12-22u:1784": " dṛṣṭa-nirvilamba-pralamba-pralaya-carāḥ kaṃsa-carā labdhāvasarā muñjāṭavīm udbhaṭa-ceṣṭatayā veṣṭayitvā nirnivāraṇa-kṛpīṭa-kāraṇa-vṛṣṭiṃ jhaṭiti",
    "GK19gp12-22u:1785": " tādṛśa-duṣṭa-vauṣaṭ-kārāspada-tad-vilakṣaṇa-tejasi tasmin",
    "GK19gp12-22u:1786": " pratipakṣatā-kalpanayā nisṛṣṭavantaḥ |",
    "GK19gp12-22u:1787": " [31] yā khalu jvāla-kalayāpi sarvaṃ roṣād oṣāmāsa kalpam iti prajvalati",
    "GK19gp12-22u:1788": " mahā-jvalane paṭa-paṭāyamānāyāṃ ca mahā-muñjāṭavyāṃ",
    "GK19gp12-22u:1789": " bhītatayāsta-vyasta-cālās te gopālāḥ sakhi-valayārāmatayā",
    "GK19gp12-22u:1790": " kalita-keli-jālāv iha rāma-gopālāv eva bhūri-dūrataḥ śaraṇatayā samupājagmuḥ |",
    "GK19gp12-22u:1791": " tatra ca-",
    "GK19gp12-22u:1792": " dāvāgniṃ dṛṣṭvā te yadapi harir akṣāparatayā samīyur vaiyagryaṃ tadapi nija-rakṣām avṛṇuta",
    "GK19gp12-22u:1793": " prasaktis tasyetthaṃ kila bhavati sā ced uyate tadā śaktiś cāsya prabhavati yathecchaṃ muhur iti ||JGc_1,16.30||",
    "GK19gp12-22u:1794": " [śikhariṇī]",
    "GK19gp12-22u:1795": " yathā-",
    "GK19gp12-22u:1796": " kṛṣṇa kṛṣṇa mahā-vīrya he rāmāmita-vikrama |",
    "GK19gp12-22u:1797": " dāvāgninā dahyamānān prapannāṃs trātum arhathaḥ ||[BhP 10.19.9] ityādi",
    "GK19gp12-22u:1798": " [32] tad evaṃ dūrāgatānāṃ kārpaṇya-paṇya-bhaṇita-śravaṇam ārabhya tasmād abhyāsa-gatānām api bhayam upalabhya śrīmān kṛṣṇas tv idaṃ sasaṃrambhaṃ bhāvayāmāsa-",
    "GK19gp12-22u:1799": " ātmano' py alam amī mama priyā hā davaṃ prati davaṃ samiyrati |",
    "GK19gp12-22u:1800": " gīrṇam eva karavāṇy amuṃ tataḥ ko yamaḥ ka iha vā bhaved haraḥ ||JGc_1,16.31|| [rathoddhatā]",
    "GK19gp12-22u:1801": " [33] kintu mayā vaiśvānara-nigaraṇaṃ na soḍhuṃ parivṛḍhā bhaveyur ete iti",
    "GK19gp12-22u:1802": " vicintya provāca-mā bhaiṣṭa netra-puṭaṃ tv anudghaṭitaṃ ghaṭayata iti |",
    "GK19gp12-22u:1803": " [34] nimīlad-vilocaneṣu ca teṣu tad-āveśa-vaśayā kṛta-praveśayā yogamāyayā",
    "GK19gp12-22u:1804": " tat-kāla-kalpita-mahā-jaladhara-kalpāpara-śarīras tatratyenānalpenānanena tam aduḥkhata eva sarvaṃ vibhrakṣantaṃ bhakṣitavān |",
    "GK19gp12-22u:1805": " [35] tathā tad-icchayā sudhā-culukāyamānam ity eke |",
    "GK19gp12-22u:1806": " tayaivaṃ cānyad api cakāra |",
    "GK19gp12-22u:1807": " yad uktaṃ-",
    "GK19gp12-22u:1808": " tataś ca te' kṣīṇy unmīlya punar bhāṇḍīram āpitāḥ |",
    "GK19gp12-22u:1809": " niśāmya vismitā āsann ātmānaṃ gāś ca mocitāḥ ||iti |",
    "GK19gp12-22u:1810": " [BhP 10.19.13]",
    "GK19gp12-22u:1811": " atha dhenu-tatiṃ vinivartya harir bala-yuktatayā muralīṃ kalayan |",
    "GK19gp12-22u:1812": " sahacāri-gaṇa-prathitātma-yaśā",
    "GK19gp12-22u:1813": " vrajam āgatavān ahani glapite ||JGc_1,16.32|| [toṭaka]",
    "GK19gp12-22u:1814": " gavāṃ dhūlir nādaḥ khura-ghaṭita-ghaṭṭa-dhvani-ghaṭā",
    "GK19gp12-22u:1815": " hares tāsāṃ hūtiḥ śravaṇa-gaṇa-bhid-veṇu-raṇitam |",
    "GK19gp12-22u:1816": " amībhis te kṛṣṭās taratamatayā gokula-janā",
    "GK19gp12-22u:1817": " na pṛṣṭhyaṃ nāgrīyaṃ na samam avidur na svam api ||JGc_1,16.33||",
    "GK19gp12-22u:1818": " [śikhariṇī]",
    "GK19gp12-22u:1819": " yadyapi bahu-saṅghaṭṭana-dhūli-dhvāntaṃ ca sarvatra |",
    "GK19gp12-22u:1820": " tadapi harer mukha-candraḥ pratijanam ānanditaṃ cakre ||JGc_1,16.34||",
    "GK19gp12-22u:1821": " [upagīti]",
    "GK19gp12-22u:1822": " [36] atha pūrvavan mātara-pitarādi-racita-sukha-vitarau bhrātarau",
    "GK19gp12-22u:1823": " nija-nilayaṃ praviviśatuḥ |",
    "GK19gp12-22u:1824": " [37] sakhāyaś ca pralamba-davānala-kathā-prathanayā sarvaṃ vismāyayāmāsuḥ |",
    "GK19gp12-22u:1825": " [37] tad etat procya samāpanam āha sma-",
    "GK19gp12-22u:1826": " īdṛśas tava gopendra putraḥ puṇya-kṛta-stavaḥ |",
    "GK19gp12-22u:1827": " premārdraḥ suhṛdāṃ yas tu dāvāgnim api pītavān ||JGc_1,16.35|| [anuṣṭubh]",
    "GK19gp12-22u:1828": " iti śrī-śrī-gopāla-campūm anu",
    "GK19gp12-22u:1829": " pralamba-dava-saṃvarta-nivartanaṃ nāma ṣoḍaśaṃ pūraṇam",
    "GK19gp12-22u:1830": " atha saptadaśaṃ pūraṇam",
    "GK19gp12-22u:1831": " veṇu-śikṣā-cchalena preyasī-bhikṣā",
    "GK19gp12-22u:1832": " [1] atha pūrvavad vilakṣaṇāyāṃ kṣaṇadā-sabhāyāṃ samutkaṇṭhaḥ sa madhukaṇṭhaḥ kathayāmāsa-",
    "GK19gp12-22u:1833": " [2] pūrva-pūrvānusāreṇa dhenuka-vadhānantara-vyavahāreṇa preyasīnāṃ pratyaham eva vardhamānāḥ kamala-kalikāvad utkalikā madhusūdanasya bahir",
    "GK19gp12-22u:1834": " īhitair durūhāṃ spṛhāṃ bṛṃhayāmāsuḥ |",
    "GK19gp12-22u:1835": " [3] tatrāpi sarvādhikāyāḥ śrī-rādhikāyās tu nitarāṃ, tatra tūpalakṣaṇatayā śrī-rādhā-mādhavayor",
    "GK19gp12-22u:1836": " prasaṅgecchā vīkṣā-spṛhitam anuṣaṅgābhilaṣitaṃ pṛthag loka-dveṣaḥ pratisamayam udvega-kalanā",
    "GK19gp12-22u:1837": " ime bhāvā yugme yugapad uditās tat-krama-vaśād",
    "GK19gp12-22u:1838": " aho dūra-sthityor api dayitayor eka-rucitā ||JGc_1,17.1|| [śikhariṇī]",
    "GK19gp12-22u:1839": " ādarśāv iva tau svacchau sadābhimukhatāṃ gatau |",
    "GK19gp12-22u:1840": " rādhā-mādhavayor bhāvau mitho bhāvān upeyatuḥ ||JGc_1,17.2|| [anuṣṭubh]",
    "GK19gp12-22u:1841": " bhūyo bhūyo dṛśyate yarhi mūrcchā rādhāyāṃ vā śrīharau vā rahas tu |",
    "GK19gp12-22u:1842": " anyo' nyasya sphūrtir evāpti-tulyā",
    "GK19gp12-22u:1843": " kalyāṇāya prāyaśaḥ kalpate sma ||JGc_1,17.3|| [śālinī]",
    "GK19gp12-22u:1844": " [4] tad evaṃ tābhis tasyātidurlabhasya spṛhātiśaya-vāhitayā nātihitāyāṃ śarady ativāhitāyāṃ mārgaśīrṣas tu tāsāṃ patiṃ-manya-gṛha-gamanāya",
    "GK19gp12-22u:1845": " mārga-śīrṣatām avāpa |",
    "GK19gp12-22u:1846": " [5] yatra ca kanyānāṃ mātara-pitareṣu tad-dānāya pūrvam eva svayam",
    "GK19gp12-22u:1847": " anabhirucitī-kṛta-murajid-itareṣu, svapna-doṣād",
    "GK19gp12-22u:1848": " evānyatrāvagata-tad-vitareṣu, tata eva duḥkhitatayānabhinandita-tat-sambandhi-nikareṣu, samprati tāsām atiduḥkha-śuṣkatā-dṛṣṭyā bhīti-pareṣu, tata eva tat-prasthāpanāyāṃ",
    "GK19gp12-22u:1849": " sthagitāntareṣu loka-dharma-vigāna-labdha-dareṣu ca, ghūrṇita-cittā",
    "GK19gp12-22u:1850": " pūrṇimā tad idaṃ nirdideśa-",
    "GK19gp12-22u:1851": " [6] bhavantas tāvat taṭasthī-bhavantas tiṣṭhantu, vayam evāmūr anunīya",
    "GK19gp12-22u:1852": " tat-tad-gṛham upanīya tat-tat-prakriyāṃ kriyā-viṣayī-kariṣyāmaḥ iti |",
    "GK19gp12-22u:1853": " [7] atha janyaṃ-manyāṃs teṣām anādaram avadhāya manyuṃ manyamānān svayam",
    "GK19gp12-22u:1854": " eva sā devatādi-mānyā sāmnā sammānya yathā sva-manīṣitam evāṅgīkārayāñ cakāra |",
    "GK19gp12-22u:1855": " [8] kanyās tu tā dhanyā varaṃ-manyālayāntaḥ-prayāṇaṃ tatra ca labdha-tad-añcala-nyāsa-nijāñcalatādy-anyāyam asammanyamānā babhūvuḥ |",
    "GK19gp12-22u:1856": " [9] atha tāḥ sā śapatha-prathanayā tad-ālayeṣv asambhavam apīṣṭa-lambhanam",
    "GK19gp12-22u:1857": " aniṣṭa-vipralambhanaṃ ca viśrambhaviṣayaṃ vidhāya duḥsaha-nānādhyavasāyād",
    "GK19gp12-22u:1858": " viṣkambhya gamana-karmaṇi lambhyamānāḥ pathi tu svamāyayā gopayantī tatra",
    "GK19gp12-22u:1859": " tat-sadṛg-anyāś cāropayantī tat tan nirvāhayāmāsa |",
    "GK19gp12-22u:1860": " paścād eva ca tās tatra vāsayāmāsa |",
    "GK19gp12-22u:1861": " tās tu tatra ca parama-trastā babhūvuḥ, yataḥ-",
    "GK19gp12-22u:1862": " yāsāṃ deho' py eṣa bandī-gṛhābhaḥ",
    "GK19gp12-22u:1863": " kṛṣṇālābhād gopikānāṃ babhūva |",
    "GK19gp12-22u:1864": " tāsāṃ gehaṃ paitṛkaṃ śarmaṇe kiṃ yady evaṃ dhik śvāśuraṃ vahnir eva ||JGc_1,17.4|| [śālinī]",
    "GK19gp12-22u:1865": " apy anukūlaṃ yāsāṃ pratikūlaṃ syād vidūrage kṛṣṇe |",
    "GK19gp12-22u:1866": " tāsāṃ pratikūlaṃ tu sphuṭam evāsīt kukūla-talpābham ||JGc_1,17.5|| [gīti]",
    "GK19gp12-22u:1867": " [10] tathāpi paurṇamāsī tās tat-tad-geha-madhyam adhyāsīnā vidhāya yadā",
    "GK19gp12-22u:1868": " calitum udyatāsīt tadāmūḥ punar vica-pracām āptā niśca-pracā-kṛte tad idam ādiṣṭavatī, yadā bhavatībhiḥ sva-maryādā-lopas tarkyate, tadā prapalāyya sthīyatām |",
    "GK19gp12-22u:1869": " samādhānaṃ punaḥ kayācid vidyayāsmābhir eva vidhātavyam,",
    "GK19gp12-22u:1870": " sahasā palāyana-dhāma ca tatra tatra vidhātavyam iti |",
    "GK19gp12-22u:1871": " [11] tad evaṃ rāja-kārāgṛhād vairi-kārāgṛha iva pitṛ-gṛhāt tatra gatvā vasantīṣu,",
    "GK19gp12-22u:1872": " yāvān ajani nirodhas tāvaty utkāpi saṃvavṛdhe |",
    "GK19gp12-22u:1873": " kṛṣṇa-premavatīṣu śvāsānila-līnatāṃ yātā ||JGc_1,17.6|| [upagīti]",
    "GK19gp12-22u:1874": " yadyapi manasi samiddhā hari-pariripsā tathāpi tābhiḥ sā |",
    "GK19gp12-22u:1875": " āvriyate sma vicārais tatir iva vahneḥ sad-indhana-prakaraiḥ",
    "GK19gp12-22u:1876": " ||JGc_1,17.7|| [gīti]",
    "GK19gp12-22u:1877": " [12] tac ca śrī-rādhā-pradhānatayā varṇyate, yathā-",
    "GK19gp12-22u:1878": " pīyūṣa-cchavi-dhāri-hāri-kiraṇaḥ sarvatra śaśvaj-jaḍī-",
    "GK19gp12-22u:1879": " bhāva-prāpti-guṇaḥ sadārdra-hṛdayaḥ sad-bhrū-cakorī-gatiḥ |",
    "GK19gp12-22u:1880": " so' yaṃ hanta mayā kathaṃ harir aho tat-prāṇayā tyajyatāṃ dharmo gacchati kintv adharma-padavīṃ ruddhvā ca māna-kṣayām",
    "GK19gp12-22u:1881": " ||JGc_1,17.8|| [śārdūlavikrīḍita]",
    "GK19gp12-22u:1882": " [13] śrī-kṛṣṇasya ca bhāvanā, yathā-",
    "GK19gp12-22u:1883": " mad-eka-ceto mat-prāṇā rādhānya-vaśatāṃ gatā |",
    "GK19gp12-22u:1884": " yāṃ smaran mama hā cetaś cetanām āvariṣyati ||JGc_1,17.9|| [anuṣṭubh]",
    "GK19gp12-22u:1885": " tataś ca-",
    "GK19gp12-22u:1886": " rādhāṃ tathā smaran kṛṣṇaḥ snigdhaṃ rāgi vilocanam |",
    "GK19gp12-22u:1887": " kiyanty ahāni mārṣṭi sma hanta hāridra-vāsasā ||JGc_1,17.10|| [anuṣṭubh]",
    "GK19gp12-22u:1888": " [14] milanāyāti-vaiyagryaṃ ca-",
    "GK19gp12-22u:1889": " dharmātikrami cittaṃ katham adhimitraṃ ca tat prakāśate? |",
    "GK19gp12-22u:1890": " iti harir upacita-yuktir yuyoja dūtyāya kevalāṃ dṛṣṭim ||JGc_1,17.11||",
    "GK19gp12-22u:1891": " [gīti]",
    "GK19gp12-22u:1892": " [15] idam eva vakṣyate tābhiḥ-",
    "GK19gp12-22u:1893": " śarad-udāśaye sādhu-jāta-sat-",
    "GK19gp12-22u:1894": " sarasijodara-śrī-muṣā dṛśā |",
    "GK19gp12-22u:1895": " surata-nātha te' śulka-dāsikā",
    "GK19gp12-22u:1896": " varada nighnato neha kiṃ vadhaḥ? ||[BhP 10.31.2] iti |",
    "GK19gp12-22u:1897": " yataḥ-",
    "GK19gp12-22u:1898": " kṛṣṇasyānyatra dṛk-prāntaḥ sadbhiḥ śāstra-phalaṃ smṛtam |",
    "GK19gp12-22u:1899": " hanta tāsu punaḥ so' yam ebhiḥ śastra-phalaṃ matam ||JGc_1,17.12||",
    "GK19gp12-22u:1900": " [anuṣṭubh]",
    "GK19gp12-22u:1901": " tataś ca-",
    "GK19gp12-22u:1902": " rātrindivaṃ vasati cetasi hanta bhāva-",
    "GK19gp12-22u:1903": " jvālā harer uta tadīya-ramā-gaṇānām |",
    "GK19gp12-22u:1904": " sandhyā-dvaye vyativiloka-sukhājya-siktā",
    "GK19gp12-22u:1905": " sāgni-dvijālaya ivāgnitatiḥ samiddhā ||JGc_1,17.13|| [vasantatilakā]",
    "GK19gp12-22u:1906": " tatra ca-",
    "GK19gp12-22u:1907": " goṣṭhād vanaṃ praviśato vanataś ca goṣṭhaṃ lokena lokana-kṛte saha mādhavendoḥ |",
    "GK19gp12-22u:1908": " sambhūya saṅgatavatīṣu ca tat-priyāsu",
    "GK19gp12-22u:1909": " rādhā jayaty uḍuṣu paurṇima-rādhikeva ||JGc_1,17.14|| [vasantatilakā]",
    "GK19gp12-22u:1910": " [16] tatra ca pragetana-vana-prasthāne-",
    "GK19gp12-22u:1911": " mithyāhāsān akuruta hariḥ spṛṣṭa-pārśvastha-hastaṃ",
    "GK19gp12-22u:1912": " vīkṣāṃ vakra-praṇaya-valitām ardham ardhaṃ vitene |",
    "GK19gp12-22u:1913": " āśleṣādyaṃ viharaṇa-gaṇaṃ mitra-vargeṣu cakre dūre gatvāpy ahaha muralī-saṃvidaḥ saṃvyadhatta",
    "GK19gp12-22u:1914": " [mandākrāntā]",
    "GK19gp12-22u:1915": " [17] idam eva ca tābhir vakṣyate,",
    "GK19gp12-22u:1916": " prahasitaṃ priya prema-vīkṣitaṃ",
    "GK19gp12-22u:1917": " viharaṇaṃ ca te dhyāna-maṅgalam |",
    "GK19gp12-22u:1918": " rahasi saṃvido yā hṛdi-spṛśaḥ",
    "GK19gp12-22u:1919": " kuhaka no manaḥ kṣobhayanti hi ||[BhP 10.31.10] iti |",
    "GK19gp12-22u:1920": " [18] atha sāyantanāgamane tu-",
    "GK19gp12-22u:1921": " yadā vā goṣṭhaṃ sampraviśati tadā ca bhramarakair vṛtaṃ vaktrāmbhojaṃ dhana-khura-parāgair valayitam |",
    "GK19gp12-22u:1922": " amūṣāṃ netrāliṣv abhimukhatayā darśayati tan-",
    "GK19gp12-22u:1923": " milat-pāśaṃ yantraṃ madana-racitaṃ bandhum iva tān ||JGc_1,17.16||",
    "GK19gp12-22u:1924": " [śikhariṇī]",
    "GK19gp12-22u:1925": " [19] evam eva ca tābhir vakṣyate-",
    "GK19gp12-22u:1926": " dina-parikṣaye nīla-kuntalair",
    "GK19gp12-22u:1927": " vana-ruhānanaṃ bibhrad āvṛtam |",
    "GK19gp12-22u:1928": " dhana-rajasvalaṃ darśayan muhur manasi naḥ smaraṃ vīra yacchasi ||[BhP 10.31.12] iti |",
    "GK19gp12-22u:1929": " [20] evam aharahar api parasparaṃ spardhayeva vardhamānatayā tāsām utkalikāḥ kalita-madhu-mādhavādhikalā-vyākulatākulatāṃ kalayāmāsuḥ |",
    "GK19gp12-22u:1930": " [21] yathā varṇitaṃ pralamba-vadha-vāsara-sambandhi-sandhyām anusandhāya,",
    "GK19gp12-22u:1931": " gopīnāṃ paramānanda āsīd govinda-darśane |",
    "GK19gp12-22u:1932": " kṣaṇaṃ yuga-śatam iva yāsāṃ yena vinābhavat ||[BhP 10.19.16] iti |",
    "GK19gp12-22u:1933": " [22] asya cābhidheyam idam,",
    "GK19gp12-22u:1934": " tāsāṃ kṛṣṇāvaloke pramada-samuditir na svarūpeṇa vaktuṃ",
    "GK19gp12-22u:1935": " śakyā kintu sva-kārya-sphuraṇa-padatayā kiñcid uddeśam āptā |",
    "GK19gp12-22u:1936": " tad-viśleṣe yathāsāṃ yuga-śataka-daśāṃ yāti kālaḥ kalākhyas",
    "GK19gp12-22u:1937": " tadvat tasyānuṣaṅge yuga-śatam api tad bhāti śaśvat kalābham ||JGc_1,17.17|| [sragdharā]",
    "GK19gp12-22u:1938": " kalāpi yadi viśleṣe yugānāṃ śatatāṃ gatā |",
    "GK19gp12-22u:1939": " rātrindivīya-saṅkhyāyāṃ tadā śaṅkāmahe vayam ||JGc_1,17.18|| [anuṣṭubh]",
    "GK19gp12-22u:1940": " [23] evaṃ sāyam-prātikāvalokana-valataḥ katham api nidāghe' pi kṣapite mayūrān madayitnūnāṃ gadayitnūnāṃ ca stanayitnūnāṃ samāgamaḥ saṃvṛttaḥ |",
    "GK19gp12-22u:1941": " yathā-",
    "GK19gp12-22u:1942": " akuṇṭhām utkaṇṭhāṃ niravadhi vitarkyāli-vitatir",
    "GK19gp12-22u:1943": " yadā tāsām agre hari-paricitaṃ vṛttam aruṇat |",
    "GK19gp12-22u:1944": " tadā varṣā jātās taḍid-anugatāmbhoda-valitāḥ",
    "GK19gp12-22u:1945": " pratīpābhāḥ kṛṣṇa-sphuraṇam adhikaṃ hā vidadhire ||JGc_1,17.19||",
    "GK19gp12-22u:1946": " [śikhariṇī]",
    "GK19gp12-22u:1947": " nūnaṃ nidāghena vibhūya jajñe santaptir āsāṃ hari-rāginīnām |",
    "GK19gp12-22u:1948": " varṣāsu śāmyed iti saṅginīnāṃ nirṇītir āsīd viparīta-rītiḥ ||JGc_1,17.20|| [indravajrā]",
    "GK19gp12-22u:1949": " varṣā dvitīyā dadhire' kṣi-nīrair",
    "GK19gp12-22u:1950": " antaḥ sphurat-kṛṣṇa-ghanābhir ābhiḥ |",
    "GK19gp12-22u:1951": " itthaṃ nininduḥ kila te ruvantaḥ svājīvya-varṣānugatāḥ plavādyāḥ ||JGc_1,17.21|| [indravajrā]",
    "GK19gp12-22u:1952": " kalāpām āsur etāsu kalāpāś ca kalāpināṃ |",
    "GK19gp12-22u:1953": " smarārdha-candra-bāṇābhā yatraike bhānti conmukhāḥ ||JGc_1,17.22||",
    "GK19gp12-22u:1954": " [anuṣṭubh]",
    "GK19gp12-22u:1955": " varṣāḥ śītalatākarair nija-guṇair āsāṃ manaḥ-śāntatām",
    "GK19gp12-22u:1956": " ānetuṃ kila yad yad atra vidadhuḥ sarvaṃ ca tat pratyuta |",
    "GK19gp12-22u:1957": " dveṣaṃ tā bata menire yad anu ca prāṇālibhiḥ śaṅkitaṃ hanta dviṣṭa-suhṛd-daśeyam uditā hā hā vidheḥ kā gatiḥ? ||JGc_1,17.23||",
    "GK19gp12-22u:1958": " [śārdūla]",
    "GK19gp12-22u:1959": " [24] tatra ca gṛha-nigṛhītānāṃ tāsāṃ manaḥ-kathā, yathā-",
    "GK19gp12-22u:1960": " kharjarādi-phalaiḥ sukanda-valitair mitraiḥ samaṃ prāvṛṣi",
    "GK19gp12-22u:1961": " prāñcad-vṛṣṭija-vāri-vāriṇi taru-kroḍe' śana-krīḍanam |",
    "GK19gp12-22u:1962": " nīra-prānta-śilāsu tāsu dadhi-yug-bhipsādi sambhojanaṃ dūrād dhenv-anuhūtir apy aghajitā naś cittam ulluñcati ||JGc_1,17.24||",
    "GK19gp12-22u:1963": " [śārdūla]",
    "GK19gp12-22u:1964": " yatra ca,",
    "GK19gp12-22u:1965": " ghanāgama-ghanāgame viramitājitonmīlane",
    "GK19gp12-22u:1966": " samasta-jana-śarmadāḥ sapadi khañjarīṭekṣaṇāḥ |",
    "GK19gp12-22u:1967": " amūḥ śuci-ruci-śriyā sva-hṛdi kṛṣṇa-bhāvaṃ gatā",
    "GK19gp12-22u:1968": " hari-vraja-nava-priyās tamasi līnatām āgatāḥ ||JGc_1,17.25|| [pṛthvī]",
    "GK19gp12-22u:1969": " [25] atra tāsāṃ trāsa-vacanam-",
    "GK19gp12-22u:1970": " iraṃmada-radās te' mī nīradā api sarvadā |",
    "GK19gp12-22u:1971": " carvanti kṣauṇi-pṛṣṭha-sthān garjanti kila garvataḥ ||JGc_1,17.26||",
    "GK19gp12-22u:1972": " [udgīti]",
    "GK19gp12-22u:1973": " [26] aho, citrīyate seyaṃ prema-gati-vaicitrī yatas tādṛśi ca tad-vṛtte",
    "GK19gp12-22u:1974": " kadācid ānukūlya-spṛśīva śrī-rādhā-stutīnām ādhāratā dṛśyate |",
    "GK19gp12-22u:1975": " [27] yathā tasyās tat paśyantyā bhāvaneyam-",
    "GK19gp12-22u:1976": " ayi taḍit tvam asau kva nu kiṃ tapaḥ kiyad aho kṛtavaty asi tad vada |",
    "GK19gp12-22u:1977": " yad imam ambu-dharaṃ hari-vakṣasas",
    "GK19gp12-22u:1978": " tulitam āli gatā ramase sadā ||JGc_1,17.27|| [drutavilambitā]",
    "GK19gp12-22u:1979": " [28] yatra ca pramādataḥ sā kiñcana procyāpi sakhyām api saṅkocād anyathā",
    "GK19gp12-22u:1980": " prakhāpayāmāsa-",
    "GK19gp12-22u:1981": " ahaha paśyata: kṛṣṇa-ghanāghanaṃ",
    "GK19gp12-22u:1982": " prasajatī capalā khalu khelati |",
    "GK19gp12-22u:1983": " smarasi kiṃ nu hareḥ smara-kautukaṃ?",
    "GK19gp12-22u:1984": " nahi nahīdam ṛtor guṇa-varṇanam! ||JGc_1,17.28|| iti |",
    "GK19gp12-22u:1985": " [drutavilambita?]",
    "GK19gp12-22u:1986": " kadācic ca-",
    "GK19gp12-22u:1987": " meghāgama-samaye' sminn adhigata-haritā dṛśāṃ sampat |",
    "GK19gp12-22u:1988": " haraye spṛhayasi rādhe nahi nahi śādvala-vibhūtaye dviṣati ||JGc_1,17.29||",
    "GK19gp12-22u:1989": " iti |",
    "GK19gp12-22u:1990": " [udgīti]",
    "GK19gp12-22u:1991": " [29] atha śrī-kṛṣṇasya dig-darśanaṃ, yathā-",
    "GK19gp12-22u:1992": " śikhaṇḍināṃ yā kala-nṛtya-mādhurī",
    "GK19gp12-22u:1993": " śikhaṇḍa-cūḍasya sadātiśarmadā |",
    "GK19gp12-22u:1994": " na sānusandhānam itā tad astu yan mūrdhnaḥ śikhaṇḍaṃ ca jagāma vismṛtim ||JGc_1,17.30|| [upajāti",
    "GK19gp12-22u:1995": " [30] tad evaṃ suṣṭhu cāpaṣṭhutām anuṣṭhāya gatāyāṃ prāvṛṣi śarad api,",
    "GK19gp12-22u:1996": " yathā-",
    "GK19gp12-22u:1997": " āgamiṣyati śarad bhuvi dyavi svacchatāṃ vidadhatīti cintitam |",
    "GK19gp12-22u:1998": " hanta tābhir udaye tadīyake svaṃ dadhe dvi-guṇa-bhāvanāvilam ||JGc_1,17.31|| [rathoddhatā]",
    "GK19gp12-22u:1999": " sa-taḍid-vārida-vṛndaṃ nirīkṣya pūrvaṃ yad eva yā taptā |",
    "GK19gp12-22u:2000": " tad apaśyanty api seyaṃ samprati rādhā bhṛśaṃ dūnā ||JGc_1,17.32|| [āryā]",
    "GK19gp12-22u:2001": " [31] tatra ca rādhā-kṛṣṇayor nakha-lipi-valayita-kisalaya-dala-dvaya-gataṃ",
    "GK19gp12-22u:2002": " padya-dvayaṃ vāyunā parasparaṃ nītam |",
    "GK19gp12-22u:2003": " tad, yathā-",
    "GK19gp12-22u:2004": " taḍitaḥ puṇya-śālinyaḥ sadā yā ghana-jīvanāḥ |",
    "GK19gp12-22u:2005": " tena sārdham adṛśyanta, nādṛśyanta ca taṃ vinā ||JGc_1,17.33|| [anuṣṭubh]",
    "GK19gp12-22u:2006": " āvṛtim ajahād indur vilasati haṃsaś ca nīla-kañjaṃ ca |",
    "GK19gp12-22u:2007": " vṛndāvanam anu hā dhig daivaṃ tat tan na dṛśyate tasyāḥ ||JGc_1,17.34||",
    "GK19gp12-22u:2008": " iti|| [gīti]",
    "GK19gp12-22u:2009": " rādhā-kṛṣṇāv ittham anyo' nyam āptaṃ daivāt patraṃ śaśvad āśliṣya sāśru |",
    "GK19gp12-22u:2010": " antaḥ-śūnya-svarṇa-bimbāntar uptaṃ madhye hāraṃ nāyakaṃ nirmimāte ||JGc_1,17.35|| [śālinī]",
    "GK19gp12-22u:2011": " [32] atra sakhīnām api svinnatā, yathā-",
    "GK19gp12-22u:2012": " jalaṃ kumudam ambujaṃ vidhu-ruciś ca yasyāṃ śarady",
    "GK19gp12-22u:2013": " aho vikasad-ātmatām agamad āśu tasyām api |",
    "GK19gp12-22u:2014": " mano nayanam ānanaṃ daśana-kāntir āsāṃ punaḥ sadā malinatām agād iti kim ālibhiḥ sahyatām? ||JGc_1,17.36|| [pṛthvī]",
    "GK19gp12-22u:2015": " [33] atra ca varṇitaṃ labdha-varṇair api,",
    "GK19gp12-22u:2016": " āśliṣya sama-śītoṣṇaṃ prasūna-vana-mārutam |",
    "GK19gp12-22u:2017": " janās tāpaṃ juhur gopyo na kṛṣṇa-hṛta-cetasaḥ ||[BhP 10.20.45]",
    "GK19gp12-22u:2018": " yataḥ-",
    "GK19gp12-22u:2019": " saundaryaṃ tan-nīlimāsau dyutiḥ sā lāvaṇyaṃ tat te ca līlā-vilāsāḥ |",
    "GK19gp12-22u:2020": " pīyūṣa-śrīṇy aṅga-saṅge priyāṇāṃ viśleṣe tāny eva hālāhalāni ||JGc_1,17.37|| [śālinī]",
    "GK19gp12-22u:2021": " tataś ca-",
    "GK19gp12-22u:2022": " harer gandhavahān sarve jagat-prāṇatayā viduḥ |",
    "GK19gp12-22u:2023": " tad-viyogena tu kṣāmā rāmās tān āśugākhyayā ||JGc_1,17.38|| [anuṣṭubh]",
    "GK19gp12-22u:2024": " [34] tad evaṃ yadyapy utkaṇṭhāyāḥ parama-kāṣṭhā jātā, tathāpi kācid api",
    "GK19gp12-22u:2025": " kāñcit prati na prakāśayāmāsa |",
    "GK19gp12-22u:2026": " adharmeṇāpi taṃ bhajāni, iti yathā tās",
    "GK19gp12-22u:2027": " tathā kṛṣṇo' pi tatra tā nirvidyā nirvidya khidyate sma |",
    "GK19gp12-22u:2028": " [35] kṛṣṇas tūpayāntaram apaśyan netra-vikṣepa-vetra-vikṣepa-vitrastānām",
    "GK19gp12-22u:2029": " api tāsāṃ vaśyatām ayātānām āvaśyaka-tad-bhāvanāya vaṃśī-śaṃsana-viśeṣam",
    "GK19gp12-22u:2030": " abhyasyati sma |",
    "GK19gp12-22u:2031": " [36] yathaiva vakṣyate tatra tatra tad evālakṣya tābhiḥ",
    "GK19gp12-22u:2032": " veṇu-vādya urudhā nija-śikṣāḥ iti |",
    "GK19gp12-22u:2033": " [BhP 10.35.14]",
    "GK19gp12-22u:2034": " [37] atha prathamatas tan-manā nijāgra-janmanā yugalī-bhūya muralī-kalīm",
    "GK19gp12-22u:2035": " āvartayati sma |",
    "GK19gp12-22u:2036": " [38] tatra tu yadā samuddīpita-bhāvāntare vanāntare",
    "GK19gp12-22u:2037": " go-cāraṇe sarva-manaso' py agocarān sahacarān vismāpayann",
    "GK19gp12-22u:2038": " atikānta-guṇa-vrajena nijāgrajena saha svayam aharahaḥ saharṣa utkarṣaṃ",
    "GK19gp12-22u:2039": " pravīṇayan veṇu-śikṣām īkṣayām āsa,|| [39] tadā tāsāṃ tad-rūpa-sphūrtir",
    "GK19gp12-22u:2040": " atīva pūrtim āyātā |",
    "GK19gp12-22u:2041": " [40] sā ca yathāvad eva, yatas tasya bhāva-vaibhavasya svabhāva evāyam,",
    "GK19gp12-22u:2042": " yad dūrataś ca sva-viṣayaṃ viṣayīkaroti |",
    "GK19gp12-22u:2043": " tathā hi-",
    "GK19gp12-22u:2044": " anumāna-gatā tāsām arthāpattiḥ pratīyate |",
    "GK19gp12-22u:2045": " yataḥ kṛṣṇasya dayitās tā eva nyāya-paṇḍitāḥ ||JGc_1,17.39|| [anuṣṭubh]",
    "GK19gp12-22u:2046": " [41] tatra yāḥ punar atīva snigdhatā-digdha-hṛdayās tad duḥkhataḥ śuṣkatām",
    "GK19gp12-22u:2047": " avāpur na tu punaḥ svaka-duḥkhaṃ puṣkalaṃ menire |",
    "GK19gp12-22u:2048": " [42] yathā rādhāyā viśākhā lalitā paryāyānurādhā ca, candrāvalyāḥ śaivyā padmā cety-ādayaḥ",
    "GK19gp12-22u:2049": " tāsu tu tāḥ sva-mātra-niṣṭhatāṃ niṣṭaṅkya svayam eva",
    "GK19gp12-22u:2050": " sa-sauhārdaṃ nija-hārdam āvedayāñcakruḥ |",
    "GK19gp12-22u:2051": " tathāpi tatra prathamaṃ",
    "GK19gp12-22u:2052": " rāma-sahitatā-pihitam eva taṃ lupta-varṇa-padaṃ varṇayāmāsuḥ |",
    "GK19gp12-22u:2053": " [43] tatra gītaṃ, yathā-",
    "GK19gp12-22u:2054": " rāmo rāmānuja iti yugalam |",
    "GK19gp12-22u:2055": " kṛta-naṭa-veṣatayā paṭu rājati gāyati sakhi-gaṇa-yugalam |",
    "GK19gp12-22u:2056": " [dhruva]",
    "GK19gp12-22u:2057": " sarasa-rasālaja-pallava-tallaja-pallavitāmala-śīrṣam |",
    "GK19gp12-22u:2058": " nava-yauvana-vana-bījāṅkuram iva dhāvayad-atanu-cikīrṣam ||b||",
    "GK19gp12-22u:2059": " vāñchita-piñchāvali-parilāñchita-maṇi-nicayāñcita-keśam |",
    "GK19gp12-22u:2060": " dadhad iva hari-dhanur-anugata-tārā-vali-valitāmbuda-leśam ||c||",
    "GK19gp12-22u:2061": " valayita-nava-dalad-utpala-karṇika-karṇa-yugādbhuta-śobham |",
    "GK19gp12-22u:2062": " latikā kāsāv iti vismayakṛti madhukṛti vinihita-lobham ||d||",
    "GK19gp12-22u:2063": " hasta-kamalam abhi kamala-vighūrṇana-ramaṇa-kalā-ramaṇīyam |",
    "GK19gp12-22u:2064": " madhupa-gaṇaṃ prati madhu-kaṇa-varṣaṇam akṛta yataḥ kamanīyam ||e||",
    "GK19gp12-22u:2065": " mālāmālā-parimala-bali-bali-vapur ali-valita-sadeśam |",
    "GK19gp12-22u:2066": " ali-jhaṅkṛti-nuti-kolāhala-vaha-bahula-kutūhala-veśam ||f||",
    "GK19gp12-22u:2067": " sitam asitaṃ vapur asitaṃ pītaṃ vasanaṃ yasya ca gītam |",
    "GK19gp12-22u:2068": " tad idaṃ yadi gokulam anu gokulam ayati tadāgham atītam ||g||",
    "GK19gp12-22u:2069": " iti |",
    "GK19gp12-22u:2070": " [44] api tu tasya gokula-sadeśa-pradeśa-praveśa eva sarveṣām abhiniveśa-hetuḥ, yataḥ-",
    "GK19gp12-22u:2071": " cakṣur-bhājāṃ phalam idam aho yad vrajasya praveśe",
    "GK19gp12-22u:2072": " gobhiḥ sākaṃ sakhi-valayitaṃ dṛśyate bhrātṛ-yugmam |",
    "GK19gp12-22u:2073": " yugme tasmin laghur iha mukhāmbhojam asmin muralyā dīptiḥ kiñcin nigamana-kalāśāli netraṃ ca tatra ||JGc_1,17.41||",
    "GK19gp12-22u:2074": " [mandākrāntā]",
    "GK19gp12-22u:2075": " [45] atra caiva dhvanitam-",
    "GK19gp12-22u:2076": " dhāmāgatasya samaye sakhi-dhenu-saṅgi",
    "GK19gp12-22u:2077": " saṅgāyato viharato harataś ca tasya |",
    "GK19gp12-22u:2078": " kiñcid vimṛgyad iva cañcalatāñci-tāraṃ",
    "GK19gp12-22u:2079": " hārāṇi-netram anu vidhyati mānasaṃ naḥ ||JGc_1,17.42|| [vasantatilakā]",
    "GK19gp12-22u:2080": " tasmāt-",
    "GK19gp12-22u:2081": " sā kila kulajā kulajā nayane tasyāḥ paraṃ nayane |",
    "GK19gp12-22u:2082": " veṇu-vinodī madanaḥ sa bhavati yasyāḥ svayaṃ madanaḥ ||JGc_1,17.43||",
    "GK19gp12-22u:2083": " [upagīti]",
    "GK19gp12-22u:2084": " [46] tad evam aghadamanena tāsāṃ krama-paramparātaḥ parasparaṃ",
    "GK19gp12-22u:2085": " sva-viṣayābhilāṣa-vyañjanā-sañjanaṃ kiñcil lajjā-paryayam ācarya",
    "GK19gp12-22u:2086": " tādṛśa-ramya-sva-vidyā-bala-tāratamya-viduratayā vidūrato' pi tam avadhārya para-parataḥ parārdhyaṃ samardhyamānāṃ punar veṇu-śikṣāṃ",
    "GK19gp12-22u:2087": " vilakṣaṇī-kurvatā saṅkarṣaṇaḥ kevalaṃ lakṣyāya kalpayāñcakre |",
    "GK19gp12-22u:2088": " yatra hi sarvam eva yugapan mugdhatā-digdhaṃ babhūva |",
    "GK19gp12-22u:2089": " [47] yatra śrī-vraja-devībhir api nija-bhāva-vyaktiṃ śaṅkamānābhiḥ saṅkarṣaṇaṃ lakṣyaṃ vidhāya tad varṇayāmāse, yathā-",
    "GK19gp12-22u:2090": " veṇoḥ śikṣām atha racayator dhenu-rakṣādi-lakṣyān",
    "GK19gp12-22u:2091": " nānāraṇyaṃ prati viharator bibhrator yaṣṭi-rajjū |",
    "GK19gp12-22u:2092": " stambhaṃ lole calanam acale kurvator atyapūrvaṃ bhrātror āsīd bata tanu-bhṛtāṃ dharmato vaiparītyam",
    "GK19gp12-22u:2093": " [mandākrāntā]",
    "GK19gp12-22u:2094": " [48] atra caivaṃ dhvanitam-",
    "GK19gp12-22u:2095": " nūnam evaṃ vidadhatoḥ sarveṣāṃ dharma-paryayam |",
    "GK19gp12-22u:2096": " kṛṣṇo' mūlam asau cāsmad-dharmam unmūlayiṣyati ||JGc_1,17.45|| [anuṣṭubh]",
    "GK19gp12-22u:2097": " [49] tad evaṃ bhrātṛbhyāṃ saṅgāne yugapad eva sarveṣāṃ mohanam ūhamānenānujena vicāritam-[50] hanta tāsām eva mohanākarṣaṇe suṣṭhu mamābhīṣṭe, tatrāpi rādhābhidhāyāḥ |",
    "GK19gp12-22u:2098": " tasmāt pṛthag bhavan pṛthag eva yathā jīvānāṃ jātir yathā-yuktaṃ tayor dvayam ekaṃ vā vahati, kramaśo vyaktir api, tathā śikṣārthaṃ prayatiṣye |",
    "GK19gp12-22u:2099": " tac ca tat-tan-mātrātiśayitābhīpsita-svarādi-marma-samudbhāvanayā sambhaviṣyati iti |",
    "GK19gp12-22u:2100": " [51] tad evaṃ vicārayatā tena parīkṣā-paryālocanārtham uttaram uttarāṃ vaśyatām atītatarāṇy avarāṇi sattvāni kramaśaḥ sva-vaśatām ānītāni,",
    "GK19gp12-22u:2101": " tathāpi tat-preyasībhiś citta-kṣobha-mātraṃ tu lebha eva |",
    "GK19gp12-22u:2102": " [52] tatra yathā prathamato gāḥ prati tad-gānam avakarṇitam, tathā",
    "GK19gp12-22u:2103": " varṇitam, yathā-",
    "GK19gp12-22u:2104": " harer vaktraṃ veṇu-dhvani-miṣatayā varṣati sudhāṃ pibaty etāṃ gavyā yad anu rasanā-karṇa-yugalam",
    "GK19gp12-22u:2105": " ahāsīt prastabdhā nija-viṣayam anyā tu rasanā",
    "GK19gp12-22u:2106": " kim etat kiṃ naitad bhavati kim ivaitat kim iti vā ||JGc_1,17.46||",
    "GK19gp12-22u:2107": " [śikhariṇī]",
    "GK19gp12-22u:2108": " [53] atrāpi dhvanitam idam-",
    "GK19gp12-22u:2109": " gavām asmākaṃ ca śravaṇam anu veṇoḥ samadaśā yadapy eṣā jātā tadapi kila bhedo vilasati |",
    "GK19gp12-22u:2110": " amūs tad-vaktenduṃ sapadi kalayanti pratipadaṃ",
    "GK19gp12-22u:2111": " vayaṃ naitad vidmaḥ kva bhavati yuge tasya kalanam ||JGc_1,17.47||",
    "GK19gp12-22u:2112": " [śikhariṇī]",
    "GK19gp12-22u:2113": " [54] athāpare-dyuś cāparāṃ śikṣām adhikṛtya vanyāny api sattvāni samāhṛtya",
    "GK19gp12-22u:2114": " mohitāni, yathā-",
    "GK19gp12-22u:2115": " vaṃśaḥ so' yaṃ tu vītaṃsaḥ kaṃsa-śatror itīyate |",
    "GK19gp12-22u:2116": " tena śaṃsanato yānti vidhvaṃsaṃ mṛga-pakṣiṇaḥ ||JGc_1,17.48|| [anuṣṭubh]",
    "GK19gp12-22u:2117": " [55] tad api tābhir udbhāvitam, yathā-",
    "GK19gp12-22u:2118": " vṛndāraṇyaṃ prathayati bhuvaḥ kīrtim atra svayaṃ hi śrīmān kṛṣṇo viharati padāmbhoja-lakṣmīṃ vitanvan |",
    "GK19gp12-22u:2119": " veṇor vādye naṭana-ghaṭanaṃ barhiṇaḥ sabhya-bhāvaṃ",
    "GK19gp12-22u:2120": " vanyāḥ sarve yayur iti sadā raṅgatāṃ yaj jagāma ||JGc_1,17.49||",
    "GK19gp12-22u:2121": " [mandākrāntā]",
    "GK19gp12-22u:2122": " [56] atra cedaṃ dhvanitam-",
    "GK19gp12-22u:2123": " vṛndāraṇyasya puṇyaṃ vrajitum iha na naḥ śaktir astīti cāstāṃ yad barhyādyāś ca bhānti pratipada-sukṛta-prodayād asmad-arhyāḥ |",
    "GK19gp12-22u:2124": " gṛhyāṇāṃ gṛhyakāḥ smaḥ sphuṭam iha tad alaṃ gṛhyakebhyaś ca garhyās te tasya svairam īkṣāṃ vidadhati na tad-ābhāsam aṇv apy ayāma",
    "GK19gp12-22u:2125": " ||JGc_1,17.50||[sragdharā]",
    "GK19gp12-22u:2126": " [57] atha dināntare' pi tebhyo vicchidya hariṇyas tathā kṛtāḥ |",
    "GK19gp12-22u:2127": " tac ca pūrvavat tābhir varṇitam-",
    "GK19gp12-22u:2128": " āścaryaṃ sakhi kṛṣṇasāra-dayitā-vṛndaṃ milad-bhartṛkaṃ",
    "GK19gp12-22u:2129": " jātyā mūḍham api vyatītya bhavatīr apy evam īhāṃ dadhe |",
    "GK19gp12-22u:2130": " śrutvā veṇu-kalaṃ hariṃ prati gatis tad-rūpataś citratā tasyāpy arcanam ullasat-praṇayatas tatrāpi netrāñcalaiḥ ||JGc_1,17.51||",
    "GK19gp12-22u:2131": " [śārdūla]",
    "GK19gp12-22u:2132": " [58] dhvanitam apīdam-",
    "GK19gp12-22u:2133": " vayaṃ jātyā nāryaḥ puru-guṇavatām ādṛtatamās tathā bhartāras tat-praṇaya-naya-siddha-vraja-bhuvaḥ",
    "GK19gp12-22u:2134": " hariṇyo nedṛśyas tadapi patibhis taṃ yayur aho dhig asmān duṣpuṇyā dadhima nahi tāsām api tulām ||JGc_1,17.52||",
    "GK19gp12-22u:2135": " [śikhariṇī]",
    "GK19gp12-22u:2136": " [59] dināntare tu viśiṣya vihaṅgamās tathā-bhāvaṃ gamitāḥ, tatra ca tābhir",
    "GK19gp12-22u:2137": " abhihitaṃ,",
    "GK19gp12-22u:2138": " asmin vane tu vihagā munayaḥ pradiṣṭāḥ kṛṣṇas tu tad-gurur iti pratataṃ pratīmaḥ |",
    "GK19gp12-22u:2139": " naivānyathā tad amunā kimapi pragītaṃ mauna-vratena śṛṇuyuḥ parito niviṣṭāḥ ||JGc_1,17.53||",
    "GK19gp12-22u:2140": " [60] atra tu sa-nirvedaṃ dhvanitam-",
    "GK19gp12-22u:2141": " yasmād asau munis te ca munayaḥ sarvataḥ sthitāḥ |",
    "GK19gp12-22u:2142": " tasmāt kāñcit spṛhām atra nāñcitāṃ kartum arhatha ||JGc_1,17.54||",
    "GK19gp12-22u:2143": " [anuṣṭubh]",
    "GK19gp12-22u:2144": " [61] atha dināntare devyo' pi tathā kṛtāḥ, tatra tābhir varṇanaṃ, yathā-",
    "GK19gp12-22u:2145": " veṇūdgāna-guṇena tasya paritaḥ kṛṣṭe vimānotkare devyo rūpa-vilāsa-mohana-kalām āsādya mohaṃ gatāḥ |",
    "GK19gp12-22u:2146": " yatredaṃ na viduḥ kim etad abhitaḥ pūrvaṃ śrutaṃ vīkṣitaṃ veti srastam abhūt kacādi kim u vā naivety api prāyaśaḥ ||JGc_1,17.55||",
    "GK19gp12-22u:2147": " [śārdūla]",
    "GK19gp12-22u:2148": " [62] atra ca dhvanitam-",
    "GK19gp12-22u:2149": " hanta devyo' pi yatraitām avasthām āpur añjasā |",
    "GK19gp12-22u:2150": " tadīya-vraja-bhū-bālā varākyas tatra kā vayam? ||JGc_1,17.56|| [anuṣṭubh]",
    "GK19gp12-22u:2151": " [63] tad evaṃ cetanāṃs tathā vitatha-cetanān vidhāyācetanān api cetanān",
    "GK19gp12-22u:2152": " ivācaritum ārabhate sma |",
    "GK19gp12-22u:2153": " acala-maryādayā paryāptāḥ sphuṭam amūr ākraṣṭum acetanatām atikramyāpi duḥśakā iti |",
    "GK19gp12-22u:2154": " [64] tatra nadī-caritaṃ tābhir evaṃ vicāritam-",
    "GK19gp12-22u:2155": " dvīpinyaḥ śravaṇena veṇu-raṇiteḥ stambhaṃ gatāḥ sabhramāḥ",
    "GK19gp12-22u:2156": " phullat-pūratayā sphurad-ghana-rasā haṃsādi-gīḥ-śiñjitāḥ |",
    "GK19gp12-22u:2157": " unmaryāda-daśām itā muraripuṃ dūre' bhisṛtyāgatā",
    "GK19gp12-22u:2158": " bhaṅgālola-bhujaiḥ saroja-valayas tasyāṅghri-yugmaṃ dadhuḥ ||JGc_1,17.57||",
    "GK19gp12-22u:2159": " [śārdūla]",
    "GK19gp12-22u:2160": " [65] atra cedaṃ dhvanitam-",
    "GK19gp12-22u:2161": " nadyaḥ sindhu-pati-vratā hari hari pratyakta-maryādikās",
    "GK19gp12-22u:2162": " taṃ vidrutya milanti ced ahaha kā dīnās tadānīṃ vayam? |",
    "GK19gp12-22u:2163": " kintu svairam amūr udūḍha-sukṛtā nāsmāsu tat-tulyatā",
    "GK19gp12-22u:2164": " svalpāpīti nivṛttir eva sukhato yuktāthavā duḥkhataḥ ||JGc_1,17.58||",
    "GK19gp12-22u:2165": " [śārdūlavikrīḍitam]",
    "GK19gp12-22u:2166": " [66] dināntare cāmbhoda-varṇanaṃ, yathā-",
    "GK19gp12-22u:2167": " murārer ambhodaḥ suhṛd iti na vā kevala-rucā",
    "GK19gp12-22u:2168": " svasādṛśyāt kintu vyatikṛta-hitatvād api sadā |",
    "GK19gp12-22u:2169": " asau mallāreṇa prabalayati taṃ veṇu-januṣā",
    "GK19gp12-22u:2170": " sa cāyaṃ chāyābhiḥ praśamayati tāpaṃ tad-upari ||JGc_1,17.59|| [śikhariṇī]",
    "GK19gp12-22u:2171": " [67] atra ca dhvaniḥ-",
    "GK19gp12-22u:2172": " haṃho paśya jaḍo' pi vārida-cayaḥ sarvopari sthāyy api",
    "GK19gp12-22u:2173": " cchāyābhiḥ svarasaiś ca taṃ paricaraty antaścara-premataḥ |",
    "GK19gp12-22u:2174": " kaṣṭaṃ suṣṭhu vayaṃ tad-eka-śaraṇa-prāṇa-sthitiṃ-manyatā-",
    "GK19gp12-22u:2175": " gaṇyās tasya vinā tu sevanam amūr jīvāma dhig jīvitam ||JGc_1,17.60||",
    "GK19gp12-22u:2176": " [sragdharā]",
    "GK19gp12-22u:2177": " [68] aho, śilāmayy api śailajātiḥ sukham evaṃ bhajate, yathā-",
    "GK19gp12-22u:2178": " śrīmān govardhanādriḥ sphuṭam ayam abhitaḥ śrī-harer dāsa-varyaḥ",
    "GK19gp12-22u:2179": " kṛṣṇe rameṇa yasmāt tam anu muralikā-vādanāyādhirūḍhe |",
    "GK19gp12-22u:2180": " labdhair yaḥ sāttvikābhaiś caraṇa-sarasija-sparśajair aṅkurādyaiḥ",
    "GK19gp12-22u:2181": " sarvāṅgīna-dravair apy anuga-sakhi-dhanaṃ sevate taṃ cirāya",
    "GK19gp12-22u:2182": " ||JGc_1,17.61|| [sragdharā]",
    "GK19gp12-22u:2183": " āstāṃ govardhanādreḥ pulaka-mukha-daśā śrūyatām anyad etat",
    "GK19gp12-22u:2184": " citraṃ cen na pratītir bhavati kila girau dṛśyatāṃ cāparatra |",
    "GK19gp12-22u:2185": " yaḥ snigdhatvaṃ samantād dadhad iha muralī-gānataś cikvaṇākhyām āgād yatrāsti sākṣi pratipadam uditaṃ kṛṣṇa-mukhyāṅghri-cihnam",
    "GK19gp12-22u:2186": " ||JGc_1,17.62||[sragdharā]",
    "GK19gp12-22u:2187": " [69] atra cedaṃ dhvanitam-",
    "GK19gp12-22u:2188": " mahatāṃ padavīm āptuṃ vāñchā yadyapi dhṛṣṭatā tathāpy anugatis teṣāṃ bhāti ced asti dṛṣṭatā ||JGc_1,17.63|| [anuṣṭubh]",
    "GK19gp12-22u:2189": " [70] tad evaṃ tāsām atasmiṃs tad-bhāvanāṃ bhāvayann unmāda-daśā-vaśatāṃ",
    "GK19gp12-22u:2190": " parikalayya vihvala-hṛdayaḥ sadayatayā sa madhukaṇṭhaḥ kṣaṇaṃ",
    "GK19gp12-22u:2191": " gadgada-kaṇṭhaḥ saṃvastrita-mukhaḥ samasta-manyu-nyasta-nijāsukhaḥ puru",
    "GK19gp12-22u:2192": " ruroda, anūditavāṃś ca śrī-rādhā-nibaddham abaddhaṃ padyam ekam-",
    "GK19gp12-22u:2193": " veṇoḥ puṇyam atīva hanta yad asāv astrī ca tasyādharaṃ gopīnāṃ svam api hriyaṃ pariharan śaśvat pibann ardati |",
    "GK19gp12-22u:2194": " tṛptyā chardi-nibhād amuṣya raṇitān nadyo' pi phullanty amūr",
    "GK19gp12-22u:2195": " yad-vaṃśyā naga-jātayo' pi madhubhir bāṣpaṃ madād bibhrati ||JGc_1,17.64||",
    "GK19gp12-22u:2196": " [śārdūla]",
    "GK19gp12-22u:2197": " [71] dhvanitaṃ cedaṃ-",
    "GK19gp12-22u:2198": " yāce' haṃ vaṃśa-dehaṃ na tu kulaja-vadhū-deham ādye hi kṛṣṇas",
    "GK19gp12-22u:2199": " tṛṣṇag-bhāvena sajjan bahu-ruci viharan durlabhaḥ syāt paratra |",
    "GK19gp12-22u:2200": " vaṃśī-bhāve cid-aṃśa-praśamana-vaśatā-vismṛtātmā yadi syāt tena jñāyeya seyaṃ mama viraha-dutā dārutām āgateti ||JGc_1,17.65||",
    "GK19gp12-22u:2201": " [sragdharā]",
    "GK19gp12-22u:2202": " [72] tataś cetasi cedaṃ vicāritaṃ-",
    "GK19gp12-22u:2203": " gaṇḍaṃ cumbasi kuṇḍala-stham akari tvaṃ tasya vaṃsi tvam apy",
    "GK19gp12-22u:2204": " āsyaṃ prekṣi tathāṅgam aṅgam asakṛn māle tvam āliṅgasi |",
    "GK19gp12-22u:2205": " tad yuktaṃ yad atīta-sarva-vidhikā yūyaṃ, vayaṃ tu sphuṭaṃ",
    "GK19gp12-22u:2206": " hā tat-tad-vidhi-bhāg-vicāra-hatakenābhīpsitād vañcitāḥ ||JGc_1,17.66||",
    "GK19gp12-22u:2207": " [śārdūla]",
    "GK19gp12-22u:2208": " aho sumanaso muktā vajrāṇy api harer uraḥ |",
    "GK19gp12-22u:2209": " na tyajanti vayaṃ tatra kā vā smara-vaśāḥ striyaḥ? ||JGc_1,17.67||",
    "GK19gp12-22u:2210": " [anuṣṭubh]",
    "GK19gp12-22u:2211": " cen na saṅgam aparasya vidhatte śyāma eṣa na tu tarhi dunomi |",
    "GK19gp12-22u:2212": " aṅkapālayati hā gata-śaṅkaḥ",
    "GK19gp12-22u:2213": " saṅginaḥ katham idaṃ kalayāmi ||JGc_1,17.68|| iti |",
    "GK19gp12-22u:2214": " [svāgatā]",
    "GK19gp12-22u:2215": " [73] tad etat-paryantam antara-sparśi-rāga-parīte tasya veṇu-gīte ko' pi sambhramaḥ sarvam eva vrajaṃ nighnaṃ kurvan vighnam ācarati sma |",
    "GK19gp12-22u:2216": " [74] sa tu prātaḥ prastoṣyate |",
    "GK19gp12-22u:2217": " ity añjaliṃ baddhvā punar uvāca-",
    "GK19gp12-22u:2218": " asya tvadīya-kāntasya rādhe jānāti ko' pi na |",
    "GK19gp12-22u:2219": " prayāsābhyantara-sthāyi-tvan-nimitta-prayāsatām ||JGc_1,17.69|| [anuṣṭubh]",
    "GK19gp12-22u:2220": " [75] tad evaṃ kathāyāṃ samāpta-prathāyāṃ sarve yathā sva-svāvāsam āsannāḥ",
    "GK19gp12-22u:2221": " iti śrī-śrī-gopāla-campūm anu",
    "GK19gp12-22u:2222": " veṇu-śikṣā-miṣa-preyasī-bhikṣā nāma saptadaśaṃ pūraṇam",
    "GK19gp12-22u:2223": " atha aṣṭadaśaṃ pūraṇam",
    "GK19gp12-22u:2224": " gotrabhid-garva-khaṇḍana-",
    "GK19gp12-22u:2225": " govardhana-gotra-māna-vardhanam",
    "GK19gp12-22u:2226": " atha prabhāte sadasi vrajeśitur",
    "GK19gp12-22u:2227": " mahā-prabhāveṣu vibhāta-paṅktiṣu |",
    "GK19gp12-22u:2228": " ānarccha sāmodam udaśru-kaṇṭhatāṃ",
    "GK19gp12-22u:2229": " sa snigdhakaṇṭhaḥ kathayāmbabhūva ca ||JGc_1,18.1|| [upajāti 12]",
    "GK19gp12-22u:2230": " [1] atha tasminn āśvināvaśeṣe labdha-viśeṣe yajña-yogya-veśe vrajād bahiḥ pradeśe sarva eva parvaṇā sāndrānanda-vrajā iva sa-prajāḥ vrajendrādayaḥ",
    "GK19gp12-22u:2231": " sambhrāntāśaya-prāyatayā carantaḥ surendra-yāga-yogam ācarantaḥ",
    "GK19gp12-22u:2232": " sthānādi-sañceṣkriyamāṇān ādiśantaḥ sva-sva-vasatiṃ vihāya vasatiṃ bahir",
    "GK19gp12-22u:2233": " vasanti sma |",
    "GK19gp12-22u:2234": " [2] tadā ca kadācid ekasyāṃ sandhyāyāṃ gocāraṇa-bhū-bhāgataḥ samāgataḥ",
    "GK19gp12-22u:2235": " saṅkarṣaṇa-sahacāritayā labdha-harṣaḥ sa-kutuka-tṛṣṇaḥ śrī-kṛṣṇas",
    "GK19gp12-22u:2236": " tadīya-caritam ālocitavān |",
    "GK19gp12-22u:2237": " tatraiva ca prabhūta-kutukākuta-sambhūtatayā",
    "GK19gp12-22u:2238": " vasati sma |",
    "GK19gp12-22u:2239": " [3] tad api ca yad api pūrva-pūrva-saṃvatsareṣu dṛṣṭam ity apūrva-dṛṣṭaṃ",
    "GK19gp12-22u:2240": " na bhavati, tathāpi samprati prauḍhatāprakāśataḥ śatamanyuṃ prati manyuṃ",
    "GK19gp12-22u:2241": " janayan janakādiṣu praṇaya-kopaṃ jñāpayann ajñānata iva jijñāsāñcakre |",
    "GK19gp12-22u:2242": " yadyapi śataparva-pāṇir evaṃ garvāyate, ete gopālana-kārakāḥ ke varākāḥ?",
    "GK19gp12-22u:2243": " nikhila-loka-lokapāla-pālakasya mama dakṣa-mukhyāḥ prajāpatayaḥ",
    "GK19gp12-22u:2244": " svīya-manvantara-pati-prabhṛtayaḥ pṛthivī-patayaḥ",
    "GK19gp12-22u:2245": " kamalajanma-janma-pradhānā munīśānā yajamānā virājantetarām iti, tathāpy ete mat-pitṛ-puraḥ-sarās tatra bhaktim atiriktīkurvanti iti |",
    "GK19gp12-22u:2246": " [4] atha spaṣṭīkṛta-gaurava-sauṣṭhavam antaḥ-kaṣṭa-parāmṛṣṭaṃ pṛṣṭavān-",
    "GK19gp12-22u:2247": " kathyatāṃ vaḥ pitaḥ ko' yaṃ sambhramaḥ samupāgataḥ? |",
    "GK19gp12-22u:2248": " yajñārtho yadi devaḥ kaḥ? pramāṇaṃ kiṃ, phalaṃ ca kim? ||JGc_1,18.2||",
    "GK19gp12-22u:2249": " [anuṣṭubh]",
    "GK19gp12-22u:2250": " [5] vrajeśvare tu jñāna-pūrvaka-praśna-vijñānatas tad-abhiprāyaṃ prāyaḥ pratipadya sadyaḥ prativacanam adattavati, punar lālyatocita-bālyato",
    "GK19gp12-22u:2251": " dīnatā-dhīnam ivovāca-",
    "GK19gp12-22u:2252": " yathā vidhātuṃ bhavatāṃ tathā śrotuṃ ca naḥ spṛhā |",
    "GK19gp12-22u:2253": " ubhayeṣāṃ yatas tatra viśeṣāśrayatā-sthitiḥ ||JGc_1,18.3|| [anuṣṭubh]",
    "GK19gp12-22u:2254": " [6] atha, kim asmābhir vyaktaṃ vaktavyaṃ gotrabhit-satraṃ prati, kiṃ vāyaṃ vatsaḥ pratipatsyete iti vicikitsati tāta-pāde tad eva kiñcid atiriktaṃ vyaktam iva kartum icchati sma |",
    "GK19gp12-22u:2255": " [7] yathā ca, tāta, sarvatra nipuṇānāṃ vaijñānikānāṃ bhavatāṃ putrā vayaṃ na tāvad",
    "GK19gp12-22u:2256": " gocārakatā-mātra-paryavasita-paryālocanāḥ, kintu kiñcit kiñcij jñāna-nītiṃ",
    "GK19gp12-22u:2257": " dharma-rītim api pratipadyāmahe iti vyañjanayā mañju vadati sma-",
    "GK19gp12-22u:2258": " sarva-kṣetra-prājña ekaḥ parātmā tasmin jīvāḥ santi naivātibhinnāḥ |",
    "GK19gp12-22u:2259": " etad-vijñāḥ sādhavo vidvad-ijyās",
    "GK19gp12-22u:2260": " tasmād eṣāṃ gopanaṃ naiva yuktam ||JGc_1,18.4|| [śālinī]",
    "GK19gp12-22u:2261": " yogināṃ matam etac cen nītir apy avadhāryatām |",
    "GK19gp12-22u:2262": " udāsīno' rivad varjyaḥ suhṛd ātmaiva sammataḥ ||JGc_1,18.5|| yady eṣa panthā dharmasya so' pi nāsty avicārataḥ |",
    "GK19gp12-22u:2263": " tatra yad viduṣaḥ siddhir bhaven nāviduṣaḥ kvacit ||JGc_1,18.6|| dharmo vaidika eveṣṭau laukikaḥ kvāpi dṛśyate |",
    "GK19gp12-22u:2264": " bhavadbhiḥ kas tayor eṣa viśeṣatvena sammataḥ? ||JGc_1,18.7|| [anuṣṭubh]",
    "GK19gp12-22u:2265": " [8] tad evaṃ sva-sutasya suparva-pati-māna-carvaṇāyāvirbhavantaṃ",
    "GK19gp12-22u:2266": " sarva-mata-jñatā-garvam akharvam ālocayann, apūrvatayā bhāvanāṃ kurvāṇas",
    "GK19gp12-22u:2267": " tena ca nija-pakṣasyāpekṣaṇīyatāṃ lakṣayann, idaṃ vraja-patir",
    "GK19gp12-22u:2268": " upakṣiptavān-",
    "GK19gp12-22u:2269": " dharmo' yaṃ laukikas tāta yadyapi syād athāpy asau |",
    "GK19gp12-22u:2270": " yuktatvād api cāmnāyād āmnāyaja iveṣyate ||JGc_1,18.8|| ya indro devatātra",
    "GK19gp12-22u:2271": " syāt parjanyaḥ sa tu sarvavit |",
    "GK19gp12-22u:2272": " tasyārcanaṃ kulāyātam asmākaṃ ketanaṃ matam ||JGc_1,18.9|| [anuṣṭubh]",
    "GK19gp12-22u:2273": " [9] kṛṣṇas tad etat karma karma-pradhānatayā varṇyamānaṃ tad uttaram",
    "GK19gp12-22u:2274": " ākarṇya vāsava-hrāsa-vāsanayā karma-kāṇḍa-paṇḍitaṃ-manyānāṃ matam anusṛtya devatā-khaṇḍanam",
    "GK19gp12-22u:2275": " svataḥ karma-vaśād evādātuṃ karmānusāriṇaḥ |",
    "GK19gp12-22u:2276": " īśaś ced asti karmānugāmy asau kā nu devatā ||JGc_1,18.10|| sarvaṃ tad bhasmani hutaṃ para-tantre yad arpaṇam |",
    "GK19gp12-22u:2277": " gārhapatye hutaṃ tat tu yad ātmātmīya-poṣaṇam ||JGc_1,18.11|| tasmād",
    "GK19gp12-22u:2278": " ābhīra-vaiśyatvād aghnyāsevā tu naḥ kṛtiḥ |",
    "GK19gp12-22u:2279": " devatā yadi manyeta mantavyā sā tad-āśrayā ||JGc_1,18.12|| [anuṣṭubh]",
    "GK19gp12-22u:2280": " [10] atha śatamanyor api parjanyatayā tad-āśrayatvam āśaṅkya",
    "GK19gp12-22u:2281": " sāṅkhya-saṅkhyāvatāṃ matāt pratyācacakṣe-",
    "GK19gp12-22u:2282": " rajo-bhūr yavasādy-arthas tasmān nendro gavāśrayaḥ |",
    "GK19gp12-22u:2283": " kintu govardhanākhyāna-kṣauṇī-bhṛd yaḥ sa eva saḥ ||JGc_1,18.13||",
    "GK19gp12-22u:2284": " nijājīvyatayā gāvaḥ kulāgatyā ca bhū-surāḥ |",
    "GK19gp12-22u:2285": " āśrayatve samakṣatvaṃ yānty ete na divaukasaḥ ||JGc_1,18.14|| [anuṣṭubh]",
    "GK19gp12-22u:2286": " [11] tatra matāntaraṃ vitaṇḍā-paṇḍitānāṃ matena khaṇḍayati-",
    "GK19gp12-22u:2287": " āptavāg anumānaṃ ca pratyakṣād eva gamyate |",
    "GK19gp12-22u:2288": " tasmāt pratyakṣam eva syāt pramāṇaṃ sarva-mardakam ||JGc_1,18.15|| tasmād gavāṃ brāhmaṇānām adreś cārabhyatām mahaḥ |",
    "GK19gp12-22u:2289": " aindrair nirmīyatāṃ seyaṃ tri-karmī haviṣāṃ kulaiḥ ||JGc_1,18.16|| homo yadi vidhātavyo vahnim uddiśya hūyatām |",
    "GK19gp12-22u:2290": " āśrayaḥ sa hi sarveṣāṃ pratyakṣaś cānubhūyate ||JGc_1,18.17|| atha viprāḥ prīṇanīyā dattvā dhenūḥ sadakṣiṇāḥ |",
    "GK19gp12-22u:2291": " svabhāva eṣa bhavatāṃ vidhi-kiṅkaratā nahi ||JGc_1,18.18|| [anuṣṭubh]",
    "GK19gp12-22u:2292": " annaṃ dattvā brāhmaṇādiśvapākānt-",
    "GK19gp12-22u:2293": " ebhyaḥ śvabhyo' py atra gobhyas tṛṇāni |",
    "GK19gp12-22u:2294": " kṣauṇī-bhartre dīyatām annakūṭo yasmād eṣo' py anna-kūṭābhidhaḥ syāt ||JGc_1,18.19|| [śālinī]",
    "GK19gp12-22u:2295": " [12] tad evaṃ śvapāka-śva-paryantebhyaḥ pradātavyaṃ, na tu pākaśāsanāyety",
    "GK19gp12-22u:2296": " abhipretya sarvān nirvacanekṛtya pratyekaṃ pravartayan prāha-",
    "GK19gp12-22u:2297": " bhuktvā vastrālepa-veśān gṛhītvā vipraṃ vahniṃ gāṃ parikrāmatādrim |",
    "GK19gp12-22u:2298": " nātrāpy aṅghri-krāmitāvaśyakatvaṃ",
    "GK19gp12-22u:2299": " svacchandatvād yānam apy atra diṣṭam ||JGc_1,18.20|| [śālinī]",
    "GK19gp12-22u:2300": " ye vā kratubhujo' py atra janās te syur janāv iha |",
    "GK19gp12-22u:2301": " suparvāṇaḥ sumanaso nirjarāś ca surā iva ||JGc_1,18.21|| [anuṣṭubh]",
    "GK19gp12-22u:2302": " kiṃ ca-",
    "GK19gp12-22u:2303": " āḍhyaṅ-karaṇī subhagaṅ-karaṇī tadvat priyaṅ-karaṇī |",
    "GK19gp12-22u:2304": " śrī-govardhana-pūjā-nāmnī vidyā parisphurati ||JGc_1,18.22|| [upagīti]",
    "GK19gp12-22u:2305": " govardhana-giri-yajñāvajñā tu gotrabhit-pūjā |",
    "GK19gp12-22u:2306": " andhaṅ-karaṇī palitaṅ-karaṇī nagnaṅ-karaṇy api ca ||JGc_1,18.23||",
    "GK19gp12-22u:2307": " [upagīti]",
    "GK19gp12-22u:2308": " [13] tad evam agrajamukhaṃ nirīkṣya mṛdu hasitvā punaḥ sādaram āha sma-",
    "GK19gp12-22u:2309": " ity etan me bāla-bhāvena buddhaṃ",
    "GK19gp12-22u:2310": " go-viprādi-prepsitaṃ mad-dhitaṃ ca |",
    "GK19gp12-22u:2311": " yuṣmabhyaṃ ced rocate tarhi śīghraṃ kāryaṃ vighnaḥ syād vibhinna-praveśe ||JGc_1,18.24|| [śālinī]",
    "GK19gp12-22u:2312": " sarvaṃ yan-mānasaṃ vācikaṃ vā yuṣmadṛgbhiḥ sādhyate kāyikaṃ vā |",
    "GK19gp12-22u:2313": " nityaṃ tat tad dṛśyate man-nimittaṃ",
    "GK19gp12-22u:2314": " tasmād etan mad-dhitatvād vidheyam ||JGc_1,18.25|| [śālinī]",
    "GK19gp12-22u:2315": " anunmattaḥ svataḥ sarvaṃ vetti svīyaṃ hitaṃ pitaḥ |",
    "GK19gp12-22u:2316": " no ced vetti na ca brūte brūte ced vetti niścitam ||JGc_1,18.26||",
    "GK19gp12-22u:2317": " [anuṣṭubh]",
    "GK19gp12-22u:2318": " [14] tad etad vipralambha-lambhanam apy akliṣṭa-varṇana-viśiṣṭam ākarṇya",
    "GK19gp12-22u:2319": " tan-mukhaṃ ca nirvarṇya, tad eva savarṇair asavarṇair apy adhi parvam āgataiḥ sarvakair nirṇinye",
    "GK19gp12-22u:2320": " tathā hi-",
    "GK19gp12-22u:2321": " preṣṭhaḥ kiñcid yad bravīti pratītiṃ sarveṣāṃ tad yāti nūnaṃ ruciṃ ca |",
    "GK19gp12-22u:2322": " tac ced aṇv apy arhitaṃ tarhi kiṃ vā vācyaṃ tasmāt te' py amanyanta tadd hi ||JGc_1,18.27||",
    "GK19gp12-22u:2323": " [15] tad etad avadhārya madhukaṇṭhas tv amukta-kaṇṭhaṃ parāmṛśati sma, ced apy ativedaḥ suvicāratā-naśvaraḥ so' yam anīśvara-vādaḥ",
    "GK19gp12-22u:2324": " kṛta-vakra-bhāva-cakra-śakra-parābhava-kautuka-tātparya-mātra-pātratayā",
    "GK19gp12-22u:2325": " tena prayuktaḥ, kintu na pravṛtti-virodhi-pātratayā; tathāpi tatra mitratāticitratayā",
    "GK19gp12-22u:2326": " labdha-nigama-visrabdha-sarva-puruṣārtha-sārtha-śiromaṇi-rūpa-svarūpeṣu",
    "GK19gp12-22u:2327": " teṣu vraja-bhūpeṣu nāyuktaḥ |",
    "GK19gp12-22u:2328": " īśvara-jñāna-gurubhir api tad-bhāvam eva pari sarvopari-purutā-parāmarśāt |",
    "GK19gp12-22u:2329": " yathoktam-",
    "GK19gp12-22u:2330": " aho bhāgyam aho bhāgyaṃ nanda-gopa-vrajaukasām |",
    "GK19gp12-22u:2331": " yan-mitraṃ paramānandaṃ pūrṇa-brahma sanātanam ||[BhP 10.14.32] ityādi |",
    "GK19gp12-22u:2332": " [16] tataḥ kautuka-cāritayāpi tena yad vicāritam iva sampadyate, tad api pāramārthya-varyatayā paryavasyatīty evam aho",
    "GK19gp12-22u:2333": " parama-maho-vara-kara-svabhāva-dhāraḥ so' yaṃ vraja-dharā-pati-vaṃśa-janmā",
    "GK19gp12-22u:2334": " śaśadharaḥ iti |",
    "GK19gp12-22u:2335": " [17] atha spaṣṭaṃ cācaṣṭa-tatas tataḥ?",
    "GK19gp12-22u:2336": " [18] snigdhakaṇṭha uvāca-tataś ca dīpāvalīnāmānam amāvāsyām anu",
    "GK19gp12-22u:2337": " dīpāvali-bali-kautukaṃ pratipadya pratipat-prātas tu viśrambhataḥ paramāśrayatām āśrayamāṇair amībhir yathā tena vihitaṃ tathā vihitam |",
    "GK19gp12-22u:2338": " [19] tatra ca mukhya-kalpa-kalpanāya vicitra-citra-vitāna-patākādibhiḥ",
    "GK19gp12-22u:2339": " sarva-sukha-saṃvardhanasya śrī-govardhanasya kūṭa-maṇḍalaṃ maṇḍayitvā,",
    "GK19gp12-22u:2340": " yathāvidhi",
    "GK19gp12-22u:2341": " nirbandha-sādhita-sādhu-gandha-bandhura-pādyādi-prāgrya-sāmagrībhir",
    "GK19gp12-22u:2342": " abhisabhājya, tam abhi prājya-caraṇācalavad ājya-prāghāra-nirjharāś",
    "GK19gp12-22u:2343": " citra-varṇa-vyañjana-vyañjita-dhātu-rañjanāḥ, dugdha-taṭinī-saṅkaṭitā",
    "GK19gp12-22u:2344": " dadhi-taḍāga-saṅghaṭitāḥ sampannam anna-kūṭāḥ saṅghaṭṭayya nikaṭād upaḍhaukayāmāsire |",
    "GK19gp12-22u:2345": " yeṣāṃ prāg-bhāvenāpūpikaṃ śāṣkulikam ityādi bhūyiṣṭha-niṣṭhāna-kūṭa-nāmnā sthānāny api ciram āmnātāni |",
    "GK19gp12-22u:2346": " nānā-vādyaṃ loka-kolāhalāḍhyaṃ",
    "GK19gp12-22u:2347": " svargaṃ bāḍhaṃ vyānaśe tatra satre |",
    "GK19gp12-22u:2348": " yat tad deva-kṣmāpater āśvineyau nirṇinyāte karṇa-śūle nidānam ||JGc_1,18.28|| [śālinī]",
    "GK19gp12-22u:2349": " sṛṣṭeṣv adrer anna-kūṭeṣv analpaḥ kṛṣṇākāraḥ kaścid āvirbabhūva |",
    "GK19gp12-22u:2350": " alpīyastvaṃ kevalaṃ bheda-buddher",
    "GK19gp12-22u:2351": " yasmāt kṛṣṇe kāraṇatvaṃ jagāma ||JGc_1,18.29|| [śālinī]",
    "GK19gp12-22u:2352": " [20] taṃ ca prathamaṃ vasundharādhara-śilā-sandhitaḥ",
    "GK19gp12-22u:2353": " samedhamāna-sphurad-utsedhaṃ prekṣākāriṇaḥ samutprekṣāmāsuḥ-",
    "GK19gp12-22u:2354": " pīta-śyāmā kiṃ prabhā? kiṃ taḍitvān?",
    "GK19gp12-22u:2355": " kiṃ vā dhātu-dyoti-bhūbhṛd vibhāti? |",
    "GK19gp12-22u:2356": " suṣṭhūttiṣṭhan kiṃ svid etad bakījin-",
    "GK19gp12-22u:2357": " mūrti-vyūhaḥ sphūrtim atrātanoti? ||JGc_1,18.30|| [śālinī]",
    "GK19gp12-22u:2358": " kāya-prāyata-bhājitāñjana-girir vastrāṇi sandhyābhrajid vistāra-dyutimanti veṣamaṇayaḥ sūryādi-jetṛ-prabhāḥ |",
    "GK19gp12-22u:2359": " uttaṃsā vara-puṣpa-bhāra-balavac-chākhā-sahasrāṇy aho yasya kṣmādhara-deva eṣa kurute netrāṇi citrāṇi naḥ ||JGc_1,18.31||",
    "GK19gp12-22u:2360": " [śārdūla]",
    "GK19gp12-22u:2361": " [21] tataḥ sa tu caturānana-cāturī-cālana-caturaḥ kṛṣṇa-nāmnā madhuraḥ",
    "GK19gp12-22u:2362": " sa-praśrayaṃ papraccha-bhagavan, ko bhavān? iti |",
    "GK19gp12-22u:2363": " [22] devas tu nirghoṣa-nibha-ghargharita-svareṇābhra-bhramaṃ prathayann,",
    "GK19gp12-22u:2364": " arthena tu tam anyathayan vacaḥ pracārayām āsa, pūrvitākharvavat-parvan!",
    "GK19gp12-22u:2365": " parvataḥ so' yam aham asmi iti |",
    "GK19gp12-22u:2366": " [23] tad etad avadhārya devāry-amitraḥ śrīdāmādi-mitraḥ sva-bhujau",
    "GK19gp12-22u:2367": " prasārya visphūryamāṇa-kolāhalānargalaṃ gopa-vargaṃ nivārya, namaskāryaḥ khalv asau yasmāt",
    "GK19gp12-22u:2368": " karuṇā-vyagratā-jāgran-mahā-vigraha-samagra-vigraha-prakāśa-grahilatayā",
    "GK19gp12-22u:2369": " pratyakṣa-pratyayam eva sa eva devaḥ pratyavaruddhavān iti sarvān praty akharvāṃ vācam uvāca |",
    "GK19gp12-22u:2370": " [24] uktvā cākhaṇḍa-daṇḍavan-natiṃ kurvati sahasa-smita-pūrvaje tasmin",
    "GK19gp12-22u:2371": " vismita-manasaḥ sarva eva prati parvataṃ tathākurvata |",
    "GK19gp12-22u:2372": " kṛtvā ca śraddhayā baddhāñjaliṣu tadāvaliṣu sarva-sukha-vardhanaḥ sa govardhanaḥ punar uvāca-",
    "GK19gp12-22u:2373": " nānya-devavad asmākaṃ bhedaṃ yuṣmad vicakṣmahe |",
    "GK19gp12-22u:2374": " tat paśyata bhaved dattaṃ pratyakṣaṃ bhuṅkṣmahe vayam ||JGc_1,18.32|| [anuṣṭubh]",
    "GK19gp12-22u:2375": " [25] tad etad uktvā ca-",
    "GK19gp12-22u:2376": " annāny āḍhaka-koṭi-taṇḍula-kṛtāny ādāya tad-vyañjanāny",
    "GK19gp12-22u:2377": " apy eṣa pratikūṭam eka-kavala-prāptānnam ādat tathā |",
    "GK19gp12-22u:2378": " madhyaṃ madhyam anuprakṛṣya tu yathā nīraṃ piban palvalān kuṇḍāny āśu sarāṃsi kiṃ ca sarito ninye kṣayaṃ sarvataḥ ||JGc_1,18.33||",
    "GK19gp12-22u:2379": " [śārdūla]",
    "GK19gp12-22u:2380": " yadā grāsāya sa karaṃ prasārayati cāgrataḥ |",
    "GK19gp12-22u:2381": " tadā sarve dravanti sma sarvataś caṭakā iva ||JGc_1,18.34|| [anuṣṭubh]",
    "GK19gp12-22u:2382": " madhye-kṛtya vyañjanāny anna-kūṭaṃ",
    "GK19gp12-22u:2383": " grāsaṃ grāsaṃ pāṇinā dakṣiṇena |",
    "GK19gp12-22u:2384": " tarjanyāsāv uddiśan vāmayā taṃ śakraṃ lolat-prānta-gatyā jahāsa ||JGc_1,18.35|| [śālinī]",
    "GK19gp12-22u:2385": " doṣṇas tasyāśv atiparimiti-grāsa-hetoḥ prasāre cākuñce ca sthagita-haritaḥ prāpta-tat-tad-gatīnām",
    "GK19gp12-22u:2386": " akṣṇām āsīd vraja-kula-bhuvāṃ citra-vṛnde' pi citraṃ yat kvāpy ekaṃ na kila gaṇitaṃ siktham ekaṃ sthitaṃ na ||JGc_1,18.36||",
    "GK19gp12-22u:2387": " [mandākrāntā]",
    "GK19gp12-22u:2388": " atarītṛṇyata grāsān bhūbhṛd-bhūbhṛd yathā yathā |",
    "GK19gp12-22u:2389": " acalīklpyatāpy uccair māṃsalāya tathā tathā ||JGc_1,18.37|| [anuṣṭubh]",
    "GK19gp12-22u:2390": " tatra ca-",
    "GK19gp12-22u:2391": " bālā bhītiṃ yauvanonmatta-cittā",
    "GK19gp12-22u:2392": " hāsaṃ vṛddhāś citram arhās tu bhaktim |",
    "GK19gp12-22u:2393": " yātā ye ye teṣu sarveṣu devaḥ śuddhāṃ tuṣṭiṃ kautukitvād babhāja ||JGc_1,18.38|| [śālinī]",
    "GK19gp12-22u:2394": " dūrād dūrāt pūram ādāya vārāṃ vaktraṃ śaśvat kṣālayann adridevaḥ |",
    "GK19gp12-22u:2395": " ṣṭhīvann uccaiḥ pṛṣṭha-deśe samantād vṛṣṭiṃ kurvan śampa-sṛṣṭiṃ cakāra ||JGc_1,18.39|| [śālinī]",
    "GK19gp12-22u:2396": " gaṇḍūṣāṇām antare vaṃśa-daṇḍair",
    "GK19gp12-22u:2397": " dantāntargāny anna-piṇḍāni kuñcan |",
    "GK19gp12-22u:2398": " udyan-mūrtis tatra śailādhidevaḥ pūrtiṃ kurvan prāṇa-bhājāṃ sasarja ||JGc_1,18.40|| [śālinī]",
    "GK19gp12-22u:2399": " tāmbūlānāṃ vīṭikāḥ koṭi-kharvaṃ",
    "GK19gp12-22u:2400": " kūṭī-kurvaṃś carvayan garva-phullaḥ |",
    "GK19gp12-22u:2401": " prānta-cchāyā-maṇḍalaś caṇḍa-raśmiḥ",
    "GK19gp12-22u:2402": " prātar yadvat tadvad āsyaṃ cakāra ||JGc_1,18.41|| [śālinī]",
    "GK19gp12-22u:2403": " jātaṃ nīrājanasya kṣaṇam anu nikhilā moham āpur yad etat tasmin drāghīyasi syāt katham iti vividhād dhvasta-cittā vicārāt |",
    "GK19gp12-22u:2404": " kṛṣṇas tv alpaṃ vihasya pratividhim akarot kalpitād yantra-bhedād",
    "GK19gp12-22u:2405": " yasmin dīpāḥ sahasraṃ talam upari ca te cālyamānā virejuḥ ||JGc_1,18.42||",
    "GK19gp12-22u:2406": " [śārdūla]",
    "GK19gp12-22u:2407": " [26] atha sarvam icchan anvicchan pratīcchann api girir ayam aho giriṃ karotīti nidhyāya, mūrdhani baddhāñjalitayā sarvasminn apy ūrdhvaṃ sthitavati, sarvato' pi varān varān viracayyātarkitam antarhite parama-hite tasminn, akhaṇḍa-daṇḍavat-praṇāma-pūrvam atra dvitra-kṣaṇaṃ",
    "GK19gp12-22u:2408": " citram iva sarva evāsīt |",
    "GK19gp12-22u:2409": " [27] avahite ca bahir-arthe śrī-harir asau sarvān parvata-parvāgatān praty",
    "GK19gp12-22u:2410": " uvāca-",
    "GK19gp12-22u:2411": " aho kalayatācalaḥ karuṇayātma-rūpaṃ mahad",
    "GK19gp12-22u:2412": " vahat-prakaṭatāṃ bhajann akhilam eva bhuṅkte sma saḥ |",
    "GK19gp12-22u:2413": " anādara-kṛtāmayaṃ dalayiteti sambhāvyate purandara-bali-grahād atibalī tathā tarkyate ||JGc_1,18.43||",
    "GK19gp12-22u:2414": " [28] tataś ca sarvo' pi visrabdhaḥ parama-prema-bhājana-go-sabhājanam",
    "GK19gp12-22u:2415": " ārabdhavān |",
    "GK19gp12-22u:2416": " yat khalu-",
    "GK19gp12-22u:2417": " gobhir gopā mithaḥ syuḥ pratipada-dayitās tatra nanda-vrajasthās",
    "GK19gp12-22u:2418": " tatra śrī-nanda-rājaḥ svayam ayam upamā tatra tatrāsya putraḥ |",
    "GK19gp12-22u:2419": " yady evaṃ tarhi govardhana-mahasi tad-abhyarcane te gavādyāḥ kiṃ varṇyāḥ kintu nirvarṇanam anu paramaṃ jñeya-bhāvaṃ prayānti",
    "GK19gp12-22u:2420": " ||JGc_1,18.44|| [sragdharā]",
    "GK19gp12-22u:2421": " tathā ca,",
    "GK19gp12-22u:2422": " labdhārcāś cāru-veśaiḥ śavalita-vapuṣaḥ prāpta-bhogāvalīkā",
    "GK19gp12-22u:2423": " vatsaiḥ pṛktāḥ pramodaṃ pṛthutaram abhajan dhenavaḥ satyam eva |",
    "GK19gp12-22u:2424": " kintu śrī-kṛṣṇa-dṛṣṭi-pramada-valayitā yarhi tarhy eva no cet kecid yadvad bhajante madhura-vidhurataḥ saṃskṛtaṃ ṣāḍavādi ||JGc_1,18.45||[sragdharā]",
    "GK19gp12-22u:2425": " [29] tad-dṛṣṭi-puṣṭīkṛtās tu-",
    "GK19gp12-22u:2426": " svarṇa-nirmita-viṣāṇa-surūpā",
    "GK19gp12-22u:2427": " rūpya-saṃvṛta-khurā dhṛta-hārāḥ |",
    "GK19gp12-22u:2428": " kiṅkiṇi-prakara-jhaṅkṛti-yuktā",
    "GK19gp12-22u:2429": " naicikī-nicitayo rucim āñcan ||JGc_1,18.46|| [svāgatā]",
    "GK19gp12-22u:2430": " [30] tatra gopāḥ śrī-gopālādi-gopāla-satkṛti-camatkṛtim adhigamya, vidhim",
    "GK19gp12-22u:2431": " anugamya, citrakāṅga-nibha-citrātiramya-vastrāvṛtāṅgatayā tarṇakam",
    "GK19gp12-22u:2432": " ākramya, kautukato gāḥ sambhramya, taj-jāta-hāsa-kolāhalād viramya,",
    "GK19gp12-22u:2433": " grāsa-viśrāṇanena tā viśramya, parikramya, praṇamya, cācaryaṃ vāryam ācarya, vitāna-vitānenāgniṃ paricarya, pradakṣiṇāvartatayā vartamānaṃ ca",
    "GK19gp12-22u:2434": " taṃ pradakṣiṇaṃ viracayya, bhūṣaṇa-nivaha-mahitānāṃ purohitādīnāṃ pūjanam api pūrayāmāsuḥ",
    "GK19gp12-22u:2435": " [31] tatra śrī-gopāla-pūjā, yathā-",
    "GK19gp12-22u:2436": " snānīyāṃśuka-citrakādi-surabhi-srak-kuṇḍalādyaṃ yadā-",
    "GK19gp12-22u:2437": " ścaryaṃ tatra muhuś ca toṣa-rahitās tat-tat-parīvartataḥ |",
    "GK19gp12-22u:2438": " tad govardhana-pūjanāṅga-paśupābhyarcānu kṛṣṇārcane",
    "GK19gp12-22u:2439": " tātāmbādi-tadīya-bāndhava-janā nāntaṃ cirād aiyaruḥ ||JGc_1,18.47||",
    "GK19gp12-22u:2440": " [śārdūla]",
    "GK19gp12-22u:2441": " yathā kṛṣṇas tathā rāmo rāmo yadvat tathā sa ca |",
    "GK19gp12-22u:2442": " vrajeśayor nātra bhedas tan-mitreṣv api tad-dṛśoḥ ||JGc_1,18.48||",
    "GK19gp12-22u:2443": " [anuṣṭubh]",
    "GK19gp12-22u:2444": " [32] go-sambhramaṇaṃ, yathā-",
    "GK19gp12-22u:2445": " yadā mudā yāti hariḥ parokṣatāṃ gavāṃ, tadā tā nija-vatsa-kṛṣṭitaḥ |",
    "GK19gp12-22u:2446": " vyagrībhavanti sma yadā samakṣatāṃ yāty eṣa yānti sma tadā tad-ātmatām ||JGc_1,18.49|| [upajāti",
    "GK19gp12-22u:2447": " [33] hāsa-kolāhalo, yathā-",
    "GK19gp12-22u:2448": " ākṛṣṭe vatsa-vṛnde kila-kilita-ravair mātaro rambhamāṇā dantair ākarṣakāṃs tān vyathayitum abhito dhāvanārtā yadā syuḥ |",
    "GK19gp12-22u:2449": " hāsaṃ kolāhalāḍhyaṃ kalayati nikhile tarhi kṛṣṇānanābjaṃ jīyād udbhāsa-hāsa-drava-madhu parito mādanaṃ yad vavarṣa ||JGc_1,18.50||",
    "GK19gp12-22u:2450": " [śārdūla]",
    "GK19gp12-22u:2451": " [34] go-grāsa-viśrāṇanaṃ, yathā-",
    "GK19gp12-22u:2452": " gopā ūcuḥ kṛṣṇa go-grāsam etaṃ",
    "GK19gp12-22u:2453": " hastāmbhoja-spṛṣṭam īṣat kuruṣva |",
    "GK19gp12-22u:2454": " tat saugandhya-prāpta-sandhānam enaṃ gāvaḥ suṣṭhu prītitaḥ svādayante ||JGc_1,18.51|| [śālinī]",
    "GK19gp12-22u:2455": " [35] go-viśramaṇaṃ, yathā-",
    "GK19gp12-22u:2456": " govardhanācala-mahasy ayutādi-yūtha",
    "GK19gp12-22u:2457": " go-rodhanāya paśupā nahi tatra śekuḥ |",
    "GK19gp12-22u:2458": " phutkāra-keli-kalayā muralī murārer āsīd alaṃ yad asakau guṇa-koṭi-kalpā ||JGc_1,18.52||",
    "GK19gp12-22u:2459": " [36] go-parikramaṇas tu śrī-kṛṣṇenettham ādiṣṭam-",
    "GK19gp12-22u:2460": " na bhavati bata bahulānām atibahulānāṃ parikramaḥ sadyaḥ |",
    "GK19gp12-22u:2461": " ity ekasyā vyakteḥ kriyatāṃ yasmād aśeṣagā jātiḥ ||JGc_1,18.53|| [gīti]",
    "GK19gp12-22u:2462": " tatra pradakṣiṇī-kāryam ekaṃ vṛddhaṃ gavaurasam |",
    "GK19gp12-22u:2463": " mūlārādhanataḥ sarvārādhanaṃ vibudhair matam ||JGc_1,18.54|| [anuṣṭubh]",
    "GK19gp12-22u:2464": " [37] goṣu praṇāmātmikā bhaktis tu teṣāṃ varṇanāya nābhyarṇatām anveti,",
    "GK19gp12-22u:2465": " yataḥ-",
    "GK19gp12-22u:2466": " bhaktaḥ svabhāvāt kila gopa-lokaḥ",
    "GK19gp12-22u:2467": " śrī-nanda-lokas tu tato' pi goṣu |",
    "GK19gp12-22u:2468": " asyātha govardhana-yajña-yoge",
    "GK19gp12-22u:2469": " yogeśa-durgā-namanākhya-bhaktiḥ ||JGc_1,18.55|| [indravajrā]",
    "GK19gp12-22u:2470": " [38] ācārya-varaṇa-lakṣaṇam api vilakṣaṇam eva tatra |",
    "GK19gp12-22u:2471": " yataḥ-",
    "GK19gp12-22u:2472": " svayam āvriyatācāryas tatra nādyavad arthitaḥ |",
    "GK19gp12-22u:2473": " yatra suṣṭhu sitaṃ yaṣṭuś cittaṃ tatraiva tasya ca ||JGc_1,18.56||",
    "GK19gp12-22u:2474": " [anuṣṭubh]",
    "GK19gp12-22u:2475": " [39] home ca-",
    "GK19gp12-22u:2476": " govardhana-mahā-yajñe hutabhug-vyājatas tadā |",
    "GK19gp12-22u:2477": " hareḥ pratāpa evendhāñcakre śakra-pratāpanaḥ ||JGc_1,18.57|| yadāgnir dakṣiṇāvarto yajñe jajñe tadā janaḥ |",
    "GK19gp12-22u:2478": " sarvaś ca dakṣiṇāvarta-parīvartam avartata ||JGc_1,18.58|| [anuṣṭubh]",
    "GK19gp12-22u:2479": " kṛte satre vastraṃ tilakam atha carcām avayava-",
    "GK19gp12-22u:2480": " prakārālaṅkāraṃ sakalam idam apy uttamatamam |",
    "GK19gp12-22u:2481": " dvijebhyaḥ prāyacchal laṣita-laṣitaṃ śaśvad anugān mudāvādīd yasmin dada dada damātraṃ vrajapatiḥ ||JGc_1,18.59|| [śikhariṇī]",
    "GK19gp12-22u:2482": " divya-dātavya-sambhāre vraja-rājena yojite |",
    "GK19gp12-22u:2483": " parīkṣakās tatra paraṃ tat-parīkṣakatāṃ yayuḥ ||JGc_1,18.60|| [anuṣṭubh]",
    "GK19gp12-22u:2484": " [40] yad anu sarve' pi prāṇinaḥ prīṇate sma |",
    "GK19gp12-22u:2485": " tathā hi vandi-jana-vandanam,",
    "GK19gp12-22u:2486": " arthena goduhān nandād arthena ca sadārthinām |",
    "GK19gp12-22u:2487": " vadānyaś ca vadānyaś ca vadānyaḥ ko bhaved ataḥ? ||JGc_1,18.61||",
    "GK19gp12-22u:2488": " [anuṣṭubh]",
    "GK19gp12-22u:2489": " [41] kintv ayam atrātiśayaḥ-",
    "GK19gp12-22u:2490": " annāt pūrtir abhūd galāvadhi nṛṇāṃ govardhanādrer makhe",
    "GK19gp12-22u:2491": " sarva-prāṇa-bhṛtāṃ tathāpi hṛdayaṃ nāpūri tatrāṇv api |",
    "GK19gp12-22u:2492": " yasmin snigdham abhūd aśeṣa-diviṣad-vṛndaṃ yadapy atra bhoḥ",
    "GK19gp12-22u:2493": " paśyāścaryam athāpi hanta gatavān saṅkrandanaḥ śuṣkatām ||JGc_1,18.62||",
    "GK19gp12-22u:2494": " [śārdūla]",
    "GK19gp12-22u:2495": " [42] atha tad evaṃ vipratrākṛta-satrādikaḥ purohita-hita-sahitaḥ",
    "GK19gp12-22u:2496": " śrī-vraja-yuva-rāja-mahitaḥ sa khalu vijñānāṃ samājaḥ",
    "GK19gp12-22u:2497": " puraskṛta-vraja-rājas tad-yajñāvaśiṣṭaṃ param aviśiṣṭam annam upabhujya,",
    "GK19gp12-22u:2498": " veśa-viśeṣaṃ saṃyujya, gīta-nibaddhaṃ sa-śraddhatayā hari-caritaṃ prati rasan hasan, viśvasan, lasan, parito govardhanaṃ paricakrāma |",
    "GK19gp12-22u:2499": " [43] yathā ca prathā śrī-viṣṇu-purāṇe [5.10.45]-",
    "GK19gp12-22u:2500": " dvijāṃś ca bhojayāmāsuḥ śataśo' tha sahasraśaḥ |",
    "GK19gp12-22u:2501": " gāvaḥ śailaṃ tataś cakrur arcitās tāḥ pradakṣiṇam ||",
    "GK19gp12-22u:2502": " [44] tatra pūrvāparībhāvo, yathā--",
    "GK19gp12-22u:2503": " dhenavo hari-balādayo dvijāḥ svāminaḥ parijanā guru-striyaḥ |",
    "GK19gp12-22u:2504": " nūtna-yauvata-śatāni dāsikāḥ",
    "GK19gp12-22u:2505": " śreṇi-mukhya-janatāś ca cakramuḥ ||JGc_1,18.63|| [rathoddhatā]",
    "GK19gp12-22u:2506": " ākraṣṭuṃ pratidiśam atra netra-mīnān",
    "GK19gp12-22u:2507": " vādyādi-prakaṭana-dhīvarā naṭādyāḥ |",
    "GK19gp12-22u:2508": " kṛṣṇasya prathita-guṇāli-gīta-jālaṃ",
    "GK19gp12-22u:2509": " tanvānāḥ punar iha dhīvaratvam āpuḥ ||JGc_1,18.64|| [praharṣiṇī]",
    "GK19gp12-22u:2510": " [45] tatra gopāṅganānāṃ gānaṃ ca, yathā-- yatra praśnamayam ardham ekasyās taduttaram ayaṃ tu bahūnām-",
    "GK19gp12-22u:2511": " giri-pūjeyaṃ vihitaṃ kena? araci śakra-padam abhayaṃ yena |",
    "GK19gp12-22u:2512": " giri-pūjeyaṃ vihitaṃ kena? pūtanikā sā nihatā yena ||",
    "GK19gp12-22u:2513": " giri-pūjeyaṃ vihitaṃ kena? tṛṇāvarta-tanu-dalanaṃ yena |",
    "GK19gp12-22u:2514": " giri-pūjeyaṃ vihitaṃ kena? yamalārjuna-tarum udakali yena ||",
    "GK19gp12-22u:2515": " giri-pūjeyaṃ vihitaṃ kena? vatsa-bakāsura-hananaṃ yena |",
    "GK19gp12-22u:2516": " giri-pūjeyaṃ vihitaṃ kena? vyomāghāsura-maraṇaṃ yena ||",
    "GK19gp12-22u:2517": " giri-pūjeyaṃ vihitaṃ kena? kāliya-damanaṃ kalitaṃ yena |",
    "GK19gp12-22u:2518": " giri-pūjeyaṃ vihitaṃ kena? khara-pralambaka-śamanaṃ yena ||",
    "GK19gp12-22u:2519": " giri-pūjeyaṃ vihitaṃ kena? dava-yugmaṃ paripītaṃ yena |",
    "GK19gp12-22u:2520": " giri-pūjeyaṃ vihitaṃ kena? trasyati kaṃsaḥ satataṃ yena ||iti||",
    "GK19gp12-22u:2521": " [mātrāsamaka x15]",
    "GK19gp12-22u:2522": " kintu-",
    "GK19gp12-22u:2523": " tadaiva guṇināṃ guṇā vividha-kautukāny apy aho,",
    "GK19gp12-22u:2524": " mano-haraṇam āvahan vraja-nivāsināṃ sarvataḥ |",
    "GK19gp12-22u:2525": " yadāgharipu-vaṃśikākala-tuṣāra-kānti-tviṣā",
    "GK19gp12-22u:2526": " jaḍīkṛta-śarīratā bhavati taṃ tu kālaṃ vinā [||JGc_1,18.66||] [śikhariṇī]",
    "GK19gp12-22u:2527": " agre kāñcana-ratna-śṛṅga-valitā dhenv-ādikāḥ sarvatas tāsāṃ gopa-tatīr vidhāya sakhibhiḥ sārdhaṃ hariḥ sāgrajaḥ |",
    "GK19gp12-22u:2528": " dīvyad-divya-suvarṇa-varṇa-vasanād udgacchad-aṅga-prabhaḥ",
    "GK19gp12-22u:2529": " kanyā-kuṅkuma-yuk-karāṅka-vilasat-pṛṣṭhaḥ sphurad-veṣavān ||JGc_1,18.67||",
    "GK19gp12-22u:2530": " [śārdūla]",
    "GK19gp12-22u:2531": " sad-gandhāruṇa-cūrṇa-rocana-tanur yaṣṭiṃ nabhasy utkṣipan",
    "GK19gp12-22u:2532": " gṛhṇaṃś ca pratikūla-gāmi-dhavalā vidrutya saṅkocayan |",
    "GK19gp12-22u:2533": " hāsaṃ krīḍanakaṃ mithaḥ karayutiṃ saṃvāditāṃ vāditāṃ kurvan vādita-valgu-veṇu-paritaś cakrāma govardhanam ||JGc_1,18.68||",
    "GK19gp12-22u:2534": " [śārdūla]",
    "GK19gp12-22u:2535": " [yugmakam]",
    "GK19gp12-22u:2536": " yadā harir yatra gatiṃ vilāsataś cakāra mandaṃ laghu vā yadṛcchayā |",
    "GK19gp12-22u:2537": " tadā dṛśaḥ sarva-janasya tāṃ daśāṃ tatrāyayuḥ sūtra-niyantritā iva ||JGc_1,18.69|| [upajāti",
    "GK19gp12-22u:2538": " [46] tad evaṃ bahula-kutūhalataś cālaṃ cālam amī gopa-grāmaṇyas tad eva ramyaṃ yajña-dhāma samāgamya paramānandād vāṇinī-prabhṛti-kṛta-nṛtya-vādya-gīta-grāmiṇīṃ yāminīṃ viśrāmyanti sma |",
    "GK19gp12-22u:2539": " prātaś ca dvitīyāyām ahimakara-kanyāyā mahima-śravaṇataḥ praṇatatayā tasyāṃ snānam ācarya nikāyyam evāgacchanti sma |",
    "GK19gp12-22u:2540": " [47] tasyāṃ ca bhrātṛ-dvitīyāyāṃ bhrātṛbhiḥ praśastena bhaginī-hastena",
    "GK19gp12-22u:2541": " bhoktavyam iti parama-dhanyābhir upanandādi-kanyābhir mitho milantībhir nimantritau praṇaya-yantritau tatra sa-tṛṣṇau ca rāma-kṛṣṇau",
    "GK19gp12-22u:2542": " sahacara-nikareṇa saha bhojana-kareṇa saha maham arocayatām |",
    "GK19gp12-22u:2543": " [48] tad evaṃ vṛtte vṛtte, kṛṣṇasya samunnaddhatā-bandhayā kuhanayā",
    "GK19gp12-22u:2544": " mad-yajña-pratyūhanam idam ity ūhamānaḥ śakras tu vakra-bhāva-cakratayā",
    "GK19gp12-22u:2545": " cukrodha |",
    "GK19gp12-22u:2546": " [49] kṛṣṇena tasya yā gūḍhāpi khaṭvārūḍhatā tarkitā, sā katham anyathā samparkitayā varteteti vyaktīkartum iva matsaratas",
    "GK19gp12-22u:2547": " tat-sahita-viśva-mahita-śrīman-nandādi-nindā-pūrvakaṃ saṃvartaka-meghān",
    "GK19gp12-22u:2548": " vraja-vighātāya pravartayāmāsa |",
    "GK19gp12-22u:2549": " tataś ca-",
    "GK19gp12-22u:2550": " kauveryāṃ pūrvam āsīt kim api hima-marut kālimā meghaleśaḥ śampā-nirghoṣa-vīpsā-spṛg iti paśu-kule goṣṭham evāśu nīte |",
    "GK19gp12-22u:2551": " gopādyā durnimitta-prakara-kalanayā kṛṣṇam āvṛtya vṛttās",
    "GK19gp12-22u:2552": " tan-nirdeśāt tam ādriṃ sapadi parigatās tasthur ūrdhvaṃ nirīkṣya",
    "GK19gp12-22u:2553": " ||JGc_1,18.70||[sragdharā]",
    "GK19gp12-22u:2554": " [50] nirdeśā, yathā--",
    "GK19gp12-22u:2555": " indro yadi mahā-vṛṣṭiṃ naṣṭa-sṛṣṭiṃ taniṣyati |",
    "GK19gp12-22u:2556": " tad-aṅgīkāri-girirāṭ kṛpāṃ sāṅgīkariṣyati ||JGc_1,18.71|| [anuṣṭubh]",
    "GK19gp12-22u:2557": " [51] upatyakām upetya, taṃ vighnaṃ nighnaṃ kartum ādrim upaghnaṃ kṛtvā kṛtādhiṣṭhāne tu goṣṭhe goṣṭhendra-tanaye ca samayaṃ pratipālayati-",
    "GK19gp12-22u:2558": " ghaḍad-ghaḍad iti dhvana-daghana-ghaṭābhisaṅghaṭṭanaiḥ",
    "GK19gp12-22u:2559": " kaṭhora-kuṭha-kuṭṭakaiḥ kuṭila-vāyubhiḥ kuṇṭhite |",
    "GK19gp12-22u:2560": " prakoṣṭha-kuṭa-kuṭṭimā-vaṭa-taṭādi-maty ujjhite jane prakaṭam āṭa sā prathita-dhṛṣṭi-vṛṣṭi-prathā ||JGc_1,18.72|| [pṛthvī]",
    "GK19gp12-22u:2561": " dhārāḥ śakra-dhanur vimukta-śaratāṃ tanvanti varṣopalā vajratvaṃ bata vajra-pāta-nicayāḥ sūrya-prapāta-bhramam |",
    "GK19gp12-22u:2562": " itthaṃ duḥkhitayā hariṃ gatim ite goṣṭhe sa govardhanaṃ haste' dhatta yathā na kena ca tadā śaktaṃ darāpy ūhitum ||JGc_1,18.73||",
    "GK19gp12-22u:2563": " [śārdūla]",
    "GK19gp12-22u:2564": " [52] tad evaṃ meghaṅkare purandare niviḍīṣa-varṣādinā bhayaṅkare cārtiṅkare ca jāte kṣemaṅkaraḥ sa murāriḥ purā hy evaṃ parāmamarśa-",
    "GK19gp12-22u:2565": " indraḥ svairābhimānī mayi mad-anugate cāvamānī tataś ca",
    "GK19gp12-22u:2566": " svāntān medūra-mānī tad amum anu mayā māna-bhaṅga-prasaktaḥ |",
    "GK19gp12-22u:2567": " goṣṭhaṃ mad-gaty-aśeṣaṃ mama mad-anugatasyāpi mud-bhṛd-viśeṣaṃ",
    "GK19gp12-22u:2568": " mac-citte sāvaśeṣaṃ tad idam atha mayā prāṇa-sāmyena dhāryam",
    "GK19gp12-22u:2569": " ||JGc_1,18.74|| iti |",
    "GK19gp12-22u:2570": " [sragdharā]",
    "GK19gp12-22u:2571": " samajani halinā na harer giri-dhṛti-sambhrama-vaśena saṃvādaḥ |",
    "GK19gp12-22u:2572": " tad api paraspara-hārdā- jñānaṃ tasminn ajījanat tam iva ||JGc_1,18.75||",
    "GK19gp12-22u:2573": " [gīti]",
    "GK19gp12-22u:2574": " [53] taṃ nagam unnayamānaś cāsau romāñcataḥ sūci-nicaya-nicita-sarvāvayavān iva nicāyann,",
    "GK19gp12-22u:2575": " amūla-bhīru-māthurābhīra-jāti-jātīya-gambhīra-madhura-svara-vikasvara-dūra-bhū-vibhūti-hūtibhir",
    "GK19gp12-22u:2576": " ūrjita-garjitādi-garvaṃ sarvaṃ kharvaṃ vidhāya priyaṅkaratayā vyaktam uktavān-",
    "GK19gp12-22u:2577": " [54] yatra khalu muhur api he-śabdaḥ plutatāpluta evāsīt |",
    "GK19gp12-22u:2578": " tathā hi-amba",
    "GK19gp12-22u:2579": " he, mā vilambasva |",
    "GK19gp12-22u:2580": " tāta he, atraiva yūyam āyāta |",
    "GK19gp12-22u:2581": " ārya he, sarvān ādāyāgaccha iti prabhṛti |",
    "GK19gp12-22u:2582": " [55] tad evaṃ balarāmeṇa balenāntikam ānīteṣu teṣu punar ūcivān-",
    "GK19gp12-22u:2583": " pitar na kuru sambhramaṃ janani nārtim āvartaya,",
    "GK19gp12-22u:2584": " praśāmya suhṛdāṃ tate mama tu ko' pi nātra śramaḥ |",
    "GK19gp12-22u:2585": " yato giri-varaḥ svayaṃ karuṇayā kare māmake",
    "GK19gp12-22u:2586": " samutpatana-līlayā sa varivarti tūla-prabhaḥ ||JGc_1,18.76|| [pṛthvī]",
    "GK19gp12-22u:2587": " kiṃ ca,",
    "GK19gp12-22u:2588": " bhūbhṛd-garte' py atra niśreṇi-yukte",
    "GK19gp12-22u:2589": " sthānaṃ paśyann asmi pātāla-kalpam |",
    "GK19gp12-22u:2590": " vistīrṇo' bhūd adrir ity antar-ambhaḥ-",
    "GK19gp12-22u:2591": " saṅgātīte no nipatyādi cātra ||JGc_1,18.77|| [śālinī]",
    "GK19gp12-22u:2592": " [56] punaś ca teṣāṃ bhāvāntaraṃ vibhāvya sva-kartṛka-dhāraṇam apy ardham aṅgīkṛtya bhaṇati",
    "GK19gp12-22u:2593": " mātar mantraṇayā mā māṃ nivartayata sattamāḥ |",
    "GK19gp12-22u:2594": " udasto yena tad-dhastād dhvastaḥ syād girirāṭ katham? ||JGc_1,18.78||",
    "GK19gp12-22u:2595": " [anuṣṭubh]",
    "GK19gp12-22u:2596": " kiṃ ca-",
    "GK19gp12-22u:2597": " mā vilambadhvam atyarthaṃ yuṣmad-duḥkhena kampratām |",
    "GK19gp12-22u:2598": " mayi gacchaty adripatiḥ patitā viśata drutam ||JGc_1,18.79|| [anuṣṭubh]",
    "GK19gp12-22u:2599": " atha paśupa-janas tadīya-hārdād",
    "GK19gp12-22u:2600": " drutam aviśan nikhilas tadādri-garte |",
    "GK19gp12-22u:2601": " nahi śaraṇatayā kadācid enaṃ sa bhajati kintu tad-eka-tarṣi-buddhyā ||JGc_1,18.80|| [puṣpitāgrā]",
    "GK19gp12-22u:2602": " tataś ca-",
    "GK19gp12-22u:2603": " suvinyasta-niḥśreṇi-labdha-praveśaṃ",
    "GK19gp12-22u:2604": " maṇi-śreṇi-vidyotamāna-pradeśam |",
    "GK19gp12-22u:2605": " gṛhasyeva ratnāṅga-bhitti-prakāraṃ",
    "GK19gp12-22u:2606": " tad-ūrdhvaṃ ca tat-tūlya-śobhā-pracāram ||JGc_1,18.81|| [bhujaṅgaprayātā]",
    "GK19gp12-22u:2607": " sukha-sparśa-maṇy-ācita-kṣauṇi-bhāgaṃ",
    "GK19gp12-22u:2608": " samastāvakāśārha-sandhā-vibhāgam |",
    "GK19gp12-22u:2609": " yathāpekṣa-vibhrājita-svaccha-nīraṃ",
    "GK19gp12-22u:2610": " sukhākāri-dharmāñci-nīcaiḥ samīram ||JGc_1,18.82|| [bhujaṅgaprayātā]",
    "GK19gp12-22u:2611": " kare svasya vāme tu vāme vasantaṃ giriṃ līlayāspṛśya santaṃ hasantam |",
    "GK19gp12-22u:2612": " tadīyāntar-udyan-mahā-kuṭṭima-sthaṃ",
    "GK19gp12-22u:2613": " hariṃ hāri-rūpādibhiḥ prāg-avastham ||JGc_1,18.83|| [bhujaṅgaprayātā]",
    "GK19gp12-22u:2614": " dadhad-veṇum ānamra-hasta-pradhānaṃ",
    "GK19gp12-22u:2615": " kadācin mudā sakhyur aṃse dadhānam |",
    "GK19gp12-22u:2616": " dadarśa praharṣaṃ satarṣaṃ sabhītiṃ",
    "GK19gp12-22u:2617": " vrajāvāsi-loko yayau cātirītim ||JGc_1,18.84|| [bhujaṅgaprayātā]",
    "GK19gp12-22u:2618": " govardhanādris tatrāsīd ratna-citraṃ mahā-gṛham |",
    "GK19gp12-22u:2619": " harir yatra harid-ratna-stambhatārambhi-vibhramaḥ ||JGc_1,18.85||",
    "GK19gp12-22u:2620": " [anuṣṭubh]",
    "GK19gp12-22u:2621": " api ca-",
    "GK19gp12-22u:2622": " vilasati maṇi-daṇḍa-śrīr mukundasya bāhus tad-upari parito' pi cchatra-tulyo girīndraḥ",
    "GK19gp12-22u:2623": " pratidiśam iha muktā-dāmavad vāri-dhārā",
    "GK19gp12-22u:2624": " vraja-sadana-janānāṃ pratyutābhūd vibhūtiḥ ||JGc_1,18.86|| [mālinī]",
    "GK19gp12-22u:2625": " [57] tataś ca sahasā rohiṇī-sahitā vrajeśa-gṛhiṇī taṃ pārśvayor gṛhītavatī",
    "GK19gp12-22u:2626": " | tad idaṃ varṇibhir nirvarṇya varṇyate sma, yathā-",
    "GK19gp12-22u:2627": " mātṛbhyāṃ pārśva-yugme dhṛta-tanur asakṛn mṛjyamānānanābjaḥ pitrādy-ātmīya-vargaiḥ sa-pulakam abhito vīkṣito' tarkya-karmā |",
    "GK19gp12-22u:2628": " so' yaṃ smerābja-netraṃ kalita-taṭa-kalā-hastakaḥ savya-hasta-",
    "GK19gp12-22u:2629": " nyasta-kṣauṇī-bhṛd uccair jaya-jaya-ninadānvīḍitaḥ krīḍatīva",
    "GK19gp12-22u:2630": " ||JGc_1,18.87|| [sragdharā]",
    "GK19gp12-22u:2631": " govardhana-dharasyāgre vilāsān vyañjato balaḥ |",
    "GK19gp12-22u:2632": " kṛtsnān utsāhayaty eṣa nāṭye vā naṭa-nāyakaḥ ||JGc_1,18.88|| [anuṣṭubh]",
    "GK19gp12-22u:2633": " [58] tad evaṃ sati-",
    "GK19gp12-22u:2634": " mahā-vṛṣṭir garjaḥ khara-hima-pavanaḥ sphūrjathur dhvāntam abdas",
    "GK19gp12-22u:2635": " tathā vajrīty evaṃvidha-vividha-gati-kleśa-hetur bahir yaḥ |",
    "GK19gp12-22u:2636": " tam antar nirvarṣaṃ madhura-nigaditaṃ cāru-vāyuḥ pragītaṃ marīciś citraśrīr ajitagiribhṛd ity āptaśarma vyakārīt ||JGc_1,18.89||",
    "GK19gp12-22u:2637": " [śobhā]",
    "GK19gp12-22u:2638": " nṛtya-stotra-pragītāny aticaṭula-naṭādy-arthināṃ dāna-caryā",
    "GK19gp12-22u:2639": " varyāṇāṃ svasti-pāṭhaḥ śruti-samaya-vidāṃ krīḍitaṃ bālakānām |",
    "GK19gp12-22u:2640": " garvāt kharvākhilānām iti sakalam abhūd yasya tu prema-jātaṃ",
    "GK19gp12-22u:2641": " sa śrī-govardhanādri-pravara-dhara-karaḥ kaṃ na toṣaṃ pupoṣa?",
    "GK19gp12-22u:2642": " ||JGc_1,18.90||[sragdharā]",
    "GK19gp12-22u:2643": " gurau namrā tulye smita-yug anupālye dhṛta-jalā",
    "GK19gp12-22u:2644": " kvacil līlālolā maghavati tu vakrā bata satī |",
    "GK19gp12-22u:2645": " dhṛtādrer dṛṣṭis tat tad anu guṇam arthaṃ vidadhatī kriyām anyāṃ tasya svam anu punar-uktām akuruta ||JGc_1,18.91||",
    "GK19gp12-22u:2646": " [śikhariṇī]",
    "GK19gp12-22u:2647": " giridhara-vadanendo raśmi-pīyūṣa-dhārāṃ",
    "GK19gp12-22u:2648": " pibad iha paśu-jātaṃ sapta-rātrin-divāni |",
    "GK19gp12-22u:2649": " kṣudham api sa-tṛṣaṃ tan nāyayau tarhi tasya",
    "GK19gp12-22u:2650": " praṇayi-jana-gaṇānāṃ kiṃ bruve na bruve kim? ||JGc_1,18.92|| [mālinī]",
    "GK19gp12-22u:2651": " śrī-mukhena janatā sudhā-rasair",
    "GK19gp12-22u:2652": " asya bhūdhara-dharasya pūryate |",
    "GK19gp12-22u:2653": " evam apy avayatī tadā prasūs tan muhur bahu-rasair apūrayat ||JGc_1,18.93|| [rathoddhatā]",
    "GK19gp12-22u:2654": " saptāhar-niśa-nirmitā giribhṛtā ye ye vilāsās tadā tān kalpair api saptabhiḥ kathayitā śeṣo' pi nāśeṣataḥ |",
    "GK19gp12-22u:2655": " evaṃ ced vacanair amūṃs tri-caturaiḥ sac-cāturī-varjitais",
    "GK19gp12-22u:2656": " tūrṇaṃ varṇitavān kaviḥ svayam asau durbhūya dodūyate ||JGc_1,18.94||",
    "GK19gp12-22u:2657": " [śārdūla]",
    "GK19gp12-22u:2658": " [59] tad evam atra prastāve labdhāvasthāne, tatra śakras tu duṣṭa-kramam",
    "GK19gp12-22u:2659": " anuṣṭhitavān-",
    "GK19gp12-22u:2660": " [60] prathamaṃ tāvat prathamānena vātena vātena te pralayaṃ gatā iti",
    "GK19gp12-22u:2661": " sandihya, tadaiva tad-daivata-śatam eva tatra prabhūta-dūtatayā",
    "GK19gp12-22u:2662": " prasthāpitavān |",
    "GK19gp12-22u:2663": " tat tu tasmād atisatvaram āgatvaratayā tad abhīṣṭaṃ pratyācaṣṭa |",
    "GK19gp12-22u:2664": " tataś ca balārātir balāt pravartita-prasāreṇa jalāsāreṇa",
    "GK19gp12-22u:2665": " tad-vilāpanaṃ pratītya ca satyatā-pratipattaye jalada-devān eva",
    "GK19gp12-22u:2666": " tad-vārtāyāṃ vartayāmāsa |",
    "GK19gp12-22u:2667": " vartitāś ca te tad-vīkṣitena pathā pratyāgatya yathā-pūrvaṃ tat pratyāśā-padaṃ pratyākhyāya sthitavantaḥ |",
    "GK19gp12-22u:2668": " tataś ca paramam apūrvaṃ matvā, manasy atīva dhūrvaṇaṃ gatvā, ghanāghana-bṛṃhaṇaḥ",
    "GK19gp12-22u:2669": " sa ghanāghanaḥ sva-vāhanaṃ ghanāghanaṃ krodhād aṅkuśena maṅkṣu jaghāna |",
    "GK19gp12-22u:2670": " hatvā ca kiñcid agrato gatvā satvaram airāvatīya-vahnim ahni",
    "GK19gp12-22u:2671": " cāpahnuta-netra-vīryaṃ vikīrya dūtyāya tad-devatām avatārayāmāsa |",
    "GK19gp12-22u:2672": " sā ca tato nivṛtya pravṛtty-antaraṃ nivedayāmāsa-deva, paramāścarya-caryeyam",
    "GK19gp12-22u:2673": " avadhāryatām, yat khalu sa eva bali-bhojana-valita-balaḥ sann acalaḥ samyag utpatann ivāvalokyate",
    "GK19gp12-22u:2674": " [61] indra uvāca-dṛśyatāṃ kīdṛśam anantaram antaraṃ jātam? labdha-śokaś ca",
    "GK19gp12-22u:2675": " vraja-lokaḥ kutra vā sa-putraḥ prayātaḥ?",
    "GK19gp12-22u:2676": " [62] atha sarve yathājñāpayantīti vidrutya punaḥ saṅgatya saṃhatya",
    "GK19gp12-22u:2677": " pratyabhāṣanta-sarvadaiva sarva-daivata-mānya! śatamanyo! manyāmahe te sarve śata-parva-sagarbha-vidyud-vahninā pralīnatām eva nītāḥ, yad bahir na hi vilokyante |",
    "GK19gp12-22u:2678": " [63] indra sa-harṣam uvāca-āyuṣmadbhir yuṣmābhir punar api nirūpyatām |",
    "GK19gp12-22u:2679": " [64] atha tathā punaḥ saṅgatya gaty-antaraṃ prathayāmāsuḥ-divīśvara,",
    "GK19gp12-22u:2680": " nādyāpi te naśvaratāṃ prāptāḥ, pratyuta pātālatala iva giri-garta-tale",
    "GK19gp12-22u:2681": " praviśya tad diśantīvānanda-kolāhalaṃ kurvantaḥ pratīyante |",
    "GK19gp12-22u:2682": " acalaś ca svayaṃ balānuja-hasta-nyasta-prāya-grāva-nikāya-maya-kāyatayā pratīyate |",
    "GK19gp12-22u:2683": " [65] indra uvāca-lakṣayāmi |",
    "GK19gp12-22u:2684": " mayā pūrvaṃ chinna-pakṣatir apy asau punaḥ",
    "GK19gp12-22u:2685": " kiṃ sa-pakṣaḥ sampannaḥ, yata eva garvavān sa parvataḥ sarvatas teṣām akṣayāya pakṣapātam ācacāra? bhavatu nāma, tam enaṃ punar",
    "GK19gp12-22u:2686": " nihrādi-hrādinī-vahni-prahāreṇa saṃhāre yojayāmi, yena tadīya-tale",
    "GK19gp12-22u:2687": " valamānatayā labdhāvalepās te' pi tūrṇam eva cūrṇatām āsādayanti iti |",
    "GK19gp12-22u:2688": " [66] tathā ca, tad-vajreṇa biddhaṃ vidhāya praṇidhāna-dvārā tad anyathā praṇidhāya, manasi kopa-prakopam ādhāya, muhur api tad eva sandhāya,",
    "GK19gp12-22u:2689": " vyarthatā-kadarthita-puruṣārthaḥ punar nūtana-dūta-gaṇaṃ prahāpayann āha sma-are, nirūpyatāṃ tirobhūya, bhūyaḥ kiṃ tatra citram iva vartate,",
    "GK19gp12-22u:2690": " yenāśaner api pracāraḥ sva-vyavahārād vyabhicāraṃ sañcacāra |",
    "GK19gp12-22u:2691": " [67] athāmī ca tathāgatya sva-pratyakṣaṃ pratyāyāmāsuḥ-sutrāman, na tatra kutracid api dvi-trāṇy api patrāṇi srastāni dṛśyante, na ca kācit",
    "GK19gp12-22u:2692": " pipīḍikāpi pīḍitā |",
    "GK19gp12-22u:2693": " tad evaṃ yady uparitanaṃ vṛttaṃ parito vṛttaṃ, tadā",
    "GK19gp12-22u:2694": " vilasita-raṅga-taraṅgāṇām antaraṅgānāṃ vārtā tu dūre vartatām |",
    "GK19gp12-22u:2695": " [68] atha taṃ nikhiloccaṃ śiloccayaṃ prati pratihata-nija-ṭaṅkatayā",
    "GK19gp12-22u:2696": " sa-śaṅkaḥ sa vajrapāṇir vismaya-lajjā-bhayāni sajjaṃś ciram eva",
    "GK19gp12-22u:2697": " tuṣṇīmbhūṣṇutayā cintayāmāsa-",
    "GK19gp12-22u:2698": " āṃ, kṛṣṇākāram anu viṣṇur eva tatrāvirbhaviṣṇutām āsasāda |",
    "GK19gp12-22u:2699": " kathaṃ vā sa ca parāt parājiṣṇutām āsīdatu, yaḥ khalv ahāryam api hāryatām āsādayāmāsa",
    "GK19gp12-22u:2700": " [69] atha tadānīm eva mūḍhaḥ, saṃjñayā śaṅkhacūḍaḥ, kaṃsa-sapakṣaḥ kaścid yakṣaḥ pratikṛṣṭam atitayātihṛṣṭaḥ saṅgamya praṇamya ca",
    "GK19gp12-22u:2701": " provāca-mahendradeva, drumila-dānava-nandana-mahīndra-sadanād",
    "GK19gp12-22u:2702": " bhavat-padāravindaṃ vindamānaḥ so' yam asmi |",
    "GK19gp12-22u:2703": " sa hi parama-hita-sahitatayā",
    "GK19gp12-22u:2704": " dundubhi-sandoha-nirghoṣaṃ pratidiśaṃ joṣayitvā bhavantaṃ prati",
    "GK19gp12-22u:2705": " prīti-pariṇāmaṃ praṇāmaṃ nirdideśa sandideśa ca |",
    "GK19gp12-22u:2706": " tad idaṃ bhavadbhir yad etad anuṣṭhitam, tena parama-tuṣṭim āpannā vayam |",
    "GK19gp12-22u:2707": " yataḥ",
    "GK19gp12-22u:2708": " kṣudratama-nirmita-garva-kirmīrita-mahad-atikramaḥ samastasya ca duḥsahaḥ",
    "GK19gp12-22u:2709": " sampadyate |",
    "GK19gp12-22u:2710": " balād utpatana-līla-pipīlikāvad amūdṛśāṃ tad-diṣṭataḥ",
    "GK19gp12-22u:2711": " prāpta-diṣṭāntatā ca dṛṣṭā |",
    "GK19gp12-22u:2712": " kiṃ ca, kiyad vābhīra-jātīnāṃ yajamānatayā",
    "GK19gp12-22u:2713": " bhavat-prayojanaṃ janitā? vayam eva hi nānā-yajñān anujñāpya bhavatsu santarpaṇam arpayiṣyāmaḥ",
    "GK19gp12-22u:2714": " [70] atha tad etad avadhārya sa deva-kula-nirdhāryaś camatkāram āsasāda,",
    "GK19gp12-22u:2715": " [71] yatraivaṃ cintām āpa-aho, śakrāśana-vyasanatayā mama buddhir na sadā śuddhim avaruṇaddhi, yato mitrāmitratā vaiparītyaṃ parītya rīty-atikramam",
    "GK19gp12-22u:2716": " āpannavān asmi |",
    "GK19gp12-22u:2717": " tad etac ca, gotrabhid iti sva-nāma-sphurad-upaśruti-phalam iva mama pratibhāti |",
    "GK19gp12-22u:2718": " kiṃ ca,",
    "GK19gp12-22u:2719": " garviṇaḥ suṣṭhu me yuktāpy eṣābhibhava-bhāvanā |",
    "GK19gp12-22u:2720": " ātta-garvo' bhibhūtaḥ syād iti paryāyatā yataḥ ||JGc_1,18.95|| [anuṣṭubh]",
    "GK19gp12-22u:2721": " [72] prakāśas tu sva-dāsān uvāca-bhavatu, nivartantāṃ saṃvarta-vartanā",
    "GK19gp12-22u:2722": " megha-vārtāḥ |",
    "GK19gp12-22u:2723": " avarajanmāyam iti vrajarāja-tanūjaṃ prati titikṣā-bhāja eva vayaṃ śikṣā-mātra-pātratām āsāditavantaḥ, na tu katham apy",
    "GK19gp12-22u:2724": " anyathā-bhāva-bhāvana-vyathām iti |",
    "GK19gp12-22u:2725": " [73] atha yakṣam apy ādidesa, nijaṃ rājānam idaṃ sandiśa-[74] muhuḥ",
    "GK19gp12-22u:2726": " kopito' pi so' pi bhavāṃs tasmād bhayam iva bhāvayan vartata ity avadhārayata eva mamādhikaḥ krodhas tatra vardhate sma |",
    "GK19gp12-22u:2727": " yadi tad api tathyaṃ syāt tadā vayaṃ yāthātathyam eva prathayiṣyāmaḥ: śatamanyoḥ sahasrākṣasya śatakoṭi-hastasya mamāpi kaḥ khalu khalatayānabhīpsitaṃ",
    "GK19gp12-22u:2728": " kurvīta? api ca-",
    "GK19gp12-22u:2729": " tvaṃ puṇya-janasevya-śrīr devānāṃ priyatāṃ gataḥ |",
    "GK19gp12-22u:2730": " so' py agre tvad-vidhānāṃ syād bhojānāṃ gopa-dārakaḥ ||JGc_1,18.96||",
    "GK19gp12-22u:2731": " [anuṣṭubh]",
    "GK19gp12-22u:2732": " [75] tad etad anubhūya kupūyaḥ khalv asau dūyamāna-hṛdayatayā yakṣaḥ",
    "GK19gp12-22u:2733": " pratasthe, svena cānītaṃ sandeśaṃ pravāhe mūtritam ivātasthe |",
    "GK19gp12-22u:2734": " [76] tad evam apadhvastaṃ-manyaḥ śatamanyuś ca śata-manyutayā vimāna-gatiṃ",
    "GK19gp12-22u:2735": " prati vimāna-gatim āsādya sadyaḥ sānuśayaṃ saṃśayānatayā śayānatayā ca",
    "GK19gp12-22u:2736": " nijāntar-nilayam ayāñcakre |",
    "GK19gp12-22u:2737": " śābdikāṣṭakam anu viśiṣṭatayā ralayor vyatyayam ivāvetya, nirayam eva ca taṃ manyate sma |",
    "GK19gp12-22u:2738": " tathā hi-",
    "GK19gp12-22u:2739": " vikṣeptuṃ vrajam aicchad eṣa pavanair vikṣepam āpa svayaṃ varṣair dharṣayituṃ ca dharṣam agamad bāḍhaṃ viḍaujā hṛdi |",
    "GK19gp12-22u:2740": " vajrais tāḍayituṃ tathāpa śirasi sve vajra-tāḍyātmatāṃ",
    "GK19gp12-22u:2741": " sādhūtpāta-karatvam arjati viparyastā gatir yujyate ||JGc_1,18.97||",
    "GK19gp12-22u:2742": " [śārdūlavikrīḍitam]",
    "GK19gp12-22u:2743": " [77] tad evaṃ geha-guhām avagāhamāne kauśike-",
    "GK19gp12-22u:2744": " atha dyavi divākaraḥ prakaṭa-bhāvam āṭa drutaṃ diśaḥ sphuraṇam āgaman dharaṇir āpa vartma-prathām",
    "GK19gp12-22u:2745": " tadā ca nayana-śravaś-caraṇa-saṃhatiḥ prāṇinām idaṃ nija-nijāśraya-trayam anu svavṛttiṃ yayau ||JGc_1,18.98|| [pṛthvī]",
    "GK19gp12-22u:2746": " niryāte megha-jāte harir atha paśupānākhyad uccair amuṣmān niryāta prātta-gṛhyā dara ca dara-matiṃ mā kurudhvaṃ tvaradhvam |",
    "GK19gp12-22u:2747": " yasmin gāmbhīrya-bhāji sphuṭa-vacasi ghanāḥ pūrvam apy asya kāntyā bhūbhṛd-bhūtyā ca dhūtāḥ punar ahaha yayur garja-garvād vidhūtim",
    "GK19gp12-22u:2748": " ||JGc_1,18.99|| [sragdharā]",
    "GK19gp12-22u:2749": " [78] atha tadāmreḍita-preritatayā",
    "GK19gp12-22u:2750": " vādita-bahula-kāhalādi-halahalāyamāna-kolāhalam ācarya",
    "GK19gp12-22u:2751": " haridāsa-varya-giri-hṛdayāyamāna-kuharāt tat-purata eva nirvrajan sa-go-samaja-vrajajana-samājaḥ sa-yaśaḥ-sneha-prasara-deha iva tasya virarāja |",
    "GK19gp12-22u:2752": " gāvas tāvat purastād giri-vara-vivarāc cālyamānāḥ samantād ārād apy antarantar giridhara-vadanaṃ draṣṭum āsan nivṛttaḥ |",
    "GK19gp12-22u:2753": " yāsāṃ niryāpaṇāyāṃ muhur api tad alaṃ lokamānaḥ sa lokaḥ",
    "GK19gp12-22u:2754": " stabdhī-bhāvaṃ prapannaḥ, para-vaśa-daśayā tatra vaiyagryam āpa",
    "GK19gp12-22u:2755": " ||JGc_1,18.100||[sragdharā]",
    "GK19gp12-22u:2756": " [79] atha katham api nirgiri-vara-vivaraḥ sarvaḥ parasparam anuyānaṃ",
    "GK19gp12-22u:2757": " parīkṣya nirnimeṣatayā śrī-kṛṣṇa-niṣkramaṇaṃ pratīkṣya kṣaṇatas tad api nirīkṣya jīva iva jīvana-nibhaṃ tam āsīdan punar atīva mudam avāpa |",
    "GK19gp12-22u:2758": " yataḥ-",
    "GK19gp12-22u:2759": " svabhāvaḥ saundaryaṃ guṇa-garima-bhūmā mṛdulatā-",
    "GK19gp12-22u:2760": " khila-vyāpi-premā giri-dhṛtir api svāvana-kṛte |",
    "GK19gp12-22u:2761": " kramād ete dharmāḥ praṇayam anu sāndrīkṛti-parā",
    "GK19gp12-22u:2762": " yadīyāḥ so' bhyāgān nijadṛśi gires tasya talataḥ ||JGc_1,18.101||",
    "GK19gp12-22u:2763": " [śikhariṇī]",
    "GK19gp12-22u:2764": " kintu-",
    "GK19gp12-22u:2765": " yadvad utthāpitas tadvat kṛṣṇenādriḥ sa ropitaḥ |",
    "GK19gp12-22u:2766": " dṛṣṭaś ca sarva-lokena prakāras tu na lakṣitaḥ ||JGc_1,18.102|| [anuṣṭubh]",
    "GK19gp12-22u:2767": " [80] darśanād anantaraṃ tu,",
    "GK19gp12-22u:2768": " atiśayitam avega-prema-dhārā-nimagnā",
    "GK19gp12-22u:2769": " vivaśa-paśupa-lokā gotra-gartān milantam |",
    "GK19gp12-22u:2770": " harim abhi parirambhādy-ātma-yogyaṃ dadhānā dadhur anu nija-lābhaṃ vyutkramaṃ ca kramaṃ ca ||JGc_1,18.103|| [mālinī]",
    "GK19gp12-22u:2771": " gopyas tatra tu mānya-bhāva-valitā dadhy-akṣatādi-sphurad",
    "GK19gp12-22u:2772": " bhavya-dravya-sabhājitaṃ viracayāmāsur jita-svarpatim |",
    "GK19gp12-22u:2773": " yadyapy evam athāpi mūrdhni ca karaṃ dhṛtvā tam āśīśiṣan saṃvitte tad idaṃ sa eva ya idaṃ hṛdy anvabhūt karhy api ||JGc_1,18.104||",
    "GK19gp12-22u:2774": " [śārdūla]",
    "GK19gp12-22u:2775": " [81] śrī-vrajeśvarādīnāṃ milanaṃ tu śrīman-muni-varyeṇaivaṃ varṇyate sma,",
    "GK19gp12-22u:2776": " yatra cedaṃ suṣṭhutaram anuṣṭup-chandasā svalpa-vadyam api padyam amṛta-sambhṛta-kumbhavad akṣaya-rasaṃ prasūte-",
    "GK19gp12-22u:2777": " yaśodā rohiṇī nando rāmaś ca balināṃ varaḥ |",
    "GK19gp12-22u:2778": " kṛṣṇam āliṅgya yuyujur āśiṣaḥ sneha-kātarāḥ ||[BhP 10.25.30] iti |",
    "GK19gp12-22u:2779": " [82] tathā hi, ahaha, nava-navanīta-nīti-sukumārā kumāra-tanur iyam",
    "GK19gp12-22u:2780": " akharva-parvata-bhārataḥ kīdṛg abhavad bhavati bhaviṣyati ca iti",
    "GK19gp12-22u:2781": " sneha-maya-sandeha-rīti-bhītimantas te, tad etat kleśa-kulam asmad-vapur",
    "GK19gp12-22u:2782": " āveśaṃ sandeśatayā prayāsyati ity abhiprayanta iva, tam āśliṣyantas tatrāpy aviśvāsā iva, viśeṣād aśeṣāśiṣaḥ prayuñjānā, nija-vaṃśaṃ",
    "GK19gp12-22u:2783": " yaśasvatādi-yuktaṃ kurvāṇā iva, te tat-tan-nāmnā samāmnātāś ciraṃ bāṣpa-niṣpatti-bhitta-netra-vṛttayaḥ saṃvṛttāḥ |",
    "GK19gp12-22u:2784": " [83] tatra yadyapi yaugapadyatas tūrṇam eva caturṇāṃ milanaṃ samapadyata,",
    "GK19gp12-22u:2785": " tathāpi prema-tāratamyam anukramya kṛṣṇāvadhāna-kramaḥ kramate sma yasmāt",
    "GK19gp12-22u:2786": " tasmād eva tathā śrī-śuka-devaḥ pracakrame yaśodety-ādinā |",
    "GK19gp12-22u:2787": " [84] yatra jñāna-kriyā-śaktibhyāṃ balaṃ valamānasyāpi baladevasya tādṛśī",
    "GK19gp12-22u:2788": " sneha-kātaratā niratā, tatra kimutāparasya |",
    "GK19gp12-22u:2789": " sa khalv apara eveti |",
    "GK19gp12-22u:2791": " ca-",
    "GK19gp12-22u:2792": " mātā sāśru mamārja vaktram abhitas tātaḥ śikhām aspṛśad dvāv apy aṅgakulaṃ nibhālya paritaḥ papracchatuḥ śantamam |",
    "GK19gp12-22u:2793": " mitrādyāḥ samavāhayann avayavān evaṃ vrajasthāḥ pare pretyekānvitam eva sevanam adhuḥ prāṇā hi sarvasya saḥ ||JGc_1,18.105||",
    "GK19gp12-22u:2794": " [śārdūla]",
    "GK19gp12-22u:2795": " [85] atrāparāpi kautuka-paramparāvadhāryatām |",
    "GK19gp12-22u:2796": " [86] gate ca kaṃsa-pakṣe",
    "GK19gp12-22u:2797": " yakṣe yadā sa khalu vṛddhaśravā vṛddhaśravastvam evātmānaṃ pratimanyate sma, tadā sāvahittham idam utthāpitavān-bho madīya-gaṇāḥ, samavadhīyatām |",
    "GK19gp12-22u:2798": " sa khalu dānavārir vārita-mad-udyamatayā vipakṣavad ācarann api",
    "GK19gp12-22u:2799": " vairi-śamanatayā mayā sahāyatayā niścitas tat-parīkṣārtham eva ca tathā",
    "GK19gp12-22u:2800": " vibhīṣita ity abhinandanīya eva bhavadbhiḥ iti |",
    "GK19gp12-22u:2801": " [87] tataś ca sa-vraja-vrajarāja-nandana-niṣkramādy-anantaram-",
    "GK19gp12-22u:2802": " divi deva-gaṇāḥ sādhyāḥ siddha-gandharva-cāraṇāḥ |",
    "GK19gp12-22u:2803": " tuṣṭuvur mumucus tuṣṭāḥ puṣpa-varṣāṇi sarvataḥ ||JGc_1,18.106||",
    "GK19gp12-22u:2804": " śaṅkha-dundubhayo nedur divi devādi-vāditāḥ |",
    "GK19gp12-22u:2805": " jagur gandharva-patayo yeṣāṃ tumburur āditaḥ ||JGc_1,18.107|| [BhP",
    "GK19gp12-22u:2806": " tadā divi bhuvi sthitair vividha-vādya-gītādibhiḥ",
    "GK19gp12-22u:2807": " kṛta-stavatayā calan-mudita-gopa-vṛndair vṛtaḥ |",
    "GK19gp12-22u:2808": " diviṣṭha-mahilā-jayi-prakaṭa-gīta-gopī-tati-",
    "GK19gp12-22u:2809": " sphurat-parama-sampadaṃ vrajam agād vrajeśātmajaḥ ||JGc_1,18.108||",
    "GK19gp12-22u:2810": " [pṛthvī]",
    "GK19gp12-22u:2811": " gartaṃ praviṣṭāḥ śakaṭādi-dadhya-",
    "GK19gp12-22u:2812": " kṣatāntimārtha-pracitā yathā te |",
    "GK19gp12-22u:2813": " tathā nivāsaṃ punar āptavantaḥ kiñcic ca nājñāsiṣur artha-nāśam ||JGc_1,18.109|| [upajāti",
    "GK19gp12-22u:2814": " [88] giri-gartān niṣkramaṇe yathoktaṃ śrī-bādarāyaṇinā gopyaś ca sa-sneham",
    "GK19gp12-22u:2815": " apūjayan mudā dadhy-akṣatādibhiḥ [BhP 10.25.29] iti |",
    "GK19gp12-22u:2816": " gopa-rāja tava sūnur īdṛśaḥ",
    "GK19gp12-22u:2817": " śailam apy adhṛtaḥ yaḥ svakān avan |",
    "GK19gp12-22u:2818": " yaś ca śakram api ghātam antarāpy uddhūtaṃ vyadhita dūra-deśataḥ ||JGc_1,18.110|| [indravajrā]",
    "GK19gp12-22u:2819": " dhṛtvā girim asau naikadhuratām āgataḥ param |",
    "GK19gp12-22u:2820": " bhavatāṃ jagatāṃ cāgād api sarva-dhurīṇatām ||JGc_1,18.111|| [anuṣṭubh]",
    "GK19gp12-22u:2821": " [89] tad evaṃ kathā-prathana-pūrvakaṃ pūrvavan nija-nija-prayojanāya",
    "GK19gp12-22u:2822": " kṛta-vrajanāyāṃ janatāyām anukṛṣṇaṃ raveḥ samastam astaṃ yāvat",
    "GK19gp12-22u:2823": " kṛta-vihārau sūta-kumārau punar api rajanī-sabhāyāṃ sabhājitau nanditājitau babhūvatuḥ |",
    "GK19gp12-22u:2824": " [90] tatra prathamataḥ parama-śreyasīṃ tat-preyasīṃ prati snigdhakaṇṭha uvāca-",
    "GK19gp12-22u:2825": " svalpāpi līlā bhavadīyatāṃ gatā vistāram āyāti tathā bakīripoḥ |",
    "GK19gp12-22u:2826": " rādhe vivektuṃ nahi śakyate yathā prathīyasī kā bata kā tanīyasī? ||JGc_1,18.112|| [upajāti",
    "GK19gp12-22u:2827": " [91] tām apy asmākaṃ grantha-lāghavāya saṅkocayatāṃ kaviṣu lāghavam eva paryavasyati |",
    "GK19gp12-22u:2828": " tathāpy akuṇṭha-buddhyā svayam eva sā bahudhā budhyatām |",
    "GK19gp12-22u:2829": " ity uktvā bhrātaram āha sma, ārya kathakācārya bhūyaḥ śrūyatām-",
    "GK19gp12-22u:2830": " paraṃ girer eva satraṃ hariṇā na prakāśitam |",
    "GK19gp12-22u:2831": " kintu śrī-rādhikādīnām ānanendu-rucer api ||JGc_1,18.113|| yadā tu makha-sambhāraḥ kṛṣṇena vipulīkṛtaḥ |",
    "GK19gp12-22u:2832": " tadālaṅkāra-sambhāras tābhir apy urarīkṛtaḥ ||JGc_1,18.114|| yadā dīpālir ajvāli śikharaṃ śikharaṃ prati |",
    "GK19gp12-22u:2833": " sa cāmūś ca mithas tarhi vyadṛśyantāvṛta-sthalāt ||JGc_1,18.115|| yadā pravartitas tasmin bakahantrā girer mahaḥ |",
    "GK19gp12-22u:2834": " prāvarti ca tadā tābhis tad-didṛkṣā-mahā-mahaḥ ||JGc_1,18.116|| yadā samuditā jātā mahilā bhūmi-bhṛn makhe |",
    "GK19gp12-22u:2835": " tadā tā muditā jātā hari-darśana-niściteḥ ||JGc_1,18.117|| kṛṣṇe saṃlāpam ācerur yadā vividha-subhruvaḥ",
    "GK19gp12-22u:2836": " tadārha-bodha-sadṛśaṃ dṛśaṃ tāś ca nyayūyujan ||JGc_1,18.118|| yadādrir",
    "GK19gp12-22u:2837": " janatā-dṛṣṭiṃ kṛṣṭavān prakaṭī-bhavan |",
    "GK19gp12-22u:2838": " āśādhāma yayuḥ svairaṃ tadāsām akṣi-pakṣiṇaḥ ||JGc_1,18.119|| yadā",
    "GK19gp12-22u:2839": " go-pūjanaṃ kartum ārabdhaṃ sarvakais tadā |",
    "GK19gp12-22u:2840": " tābhiḥ pratisva-dhenv-arcā-praśnāspadam akāri saḥ ||JGc_1,18.120|| yadā",
    "GK19gp12-22u:2841": " gopāla-pūjāyā maho vyaktam abhūd bahiḥ |",
    "GK19gp12-22u:2842": " tadā mano-mahas tāsāṃ vaktre vaktre vyalokyata ||JGc_1,18.121||",
    "GK19gp12-22u:2843": " gopa-pṛṣṭhaṃ yadā dṛṣṭaṃ kanyāpāṇyaṅkitaṃ puru |",
    "GK19gp12-22u:2844": " tadāsāṃ pāṇayaḥ kṛṣṇaṃ spraṣṭum utkaṇṭhitāṃ gatāḥ ||JGc_1,18.122||",
    "GK19gp12-22u:2845": " homa-kāle yadā kṛṣṇaḥ prāviśad brahma-saṃsadi |",
    "GK19gp12-22u:2846": " hutaṃ bata tadā tābhir mānasaṃ virahānale ||JGc_1,18.123|| gireḥ parikrame yarhi vyavadhānaṃ yayau hariḥ |",
    "GK19gp12-22u:2847": " tadā tāṃ vyavadhām eva girīyanti sma tat-priyāḥ ||JGc_1,18.124|| yaṣṭiṃ yarhy utkṣipan gṛhṇan kṛṣṇaś cakrāma tarhi tām |",
    "GK19gp12-22u:2848": " dṛṣṭvā dūrād añjanāsrair bhānujā bhānujāyate ||JGc_1,18.125|| yadā yadā mitho rūpaṃ draṣṭum āsīd asambhavaḥ |",
    "GK19gp12-22u:2849": " gavānudrava-lakṣyeṇa sa tāsāṃ madhyam adravat ||JGc_1,18.126||",
    "GK19gp12-22u:2850": " dhenv-anudravaṇa-vyājāt spṛśan vavrāja yāṃ hariḥ |",
    "GK19gp12-22u:2851": " cillī-vallī-tāḍyamānas tayā sa stambham īyivān ||JGc_1,18.127|| yadā rādhām anu spṛṣṭiṃ dṛṣṭir asya gatā tadā |",
    "GK19gp12-22u:2852": " ayaṃ sarvaṃ visasmāra kintu sasmāra tan-mukham ||JGc_1,18.128|| yadā rātrāv abhūd vāsaḥ sarveṣām eka-dhāmani |",
    "GK19gp12-22u:2853": " tac-chabda-mātra-tāt-paryāḥ śrutitāṃ tarhi tāḥ yayuḥ ||JGc_1,18.129||",
    "GK19gp12-22u:2854": " kṛṣṇāyās tu yadā kṛṣṇaś cikrīḍa srotasi svayam |",
    "GK19gp12-22u:2855": " tadāmodiny amūs tasminn akrīḍann atidūrataḥ ||JGc_1,18.130|| bhaginīnāṃ gṛhe yarhi bhoktum abhyāyayau hariḥ |",
    "GK19gp12-22u:2856": " sakhya-lakṣyāt tadā tāsāṃ sarvās tatrāpy amūr gatāḥ ||JGc_1,18.131||",
    "GK19gp12-22u:2857": " yathā-pūrvaṃ yadā sarve pratisvaṃ vāsam avrajan |",
    "GK19gp12-22u:2858": " tadā kārā-gṛhe hanta menire tāḥ punar gatim ||JGc_1,18.132|| yadā",
    "GK19gp12-22u:2859": " saṃvarta-meghās te prāvartanta tadā tu tāḥ |",
    "GK19gp12-22u:2860": " akāmayanta kṛṣṇāya sva-svaccha-trāyamāṇatām ||JGc_1,18.133|| yadā suhṛdbhiś chatrādyair lālitaṃ tam alokayan |",
    "GK19gp12-22u:2861": " svāṅga-bhetrīm amūr vṛṣṭiṃ tadā saudhīm amaṃsata ||JGc_1,18.134||",
    "GK19gp12-22u:2862": " vichinna-prakharāsāra-cchatre tatreha dīvyati |",
    "GK19gp12-22u:2863": " kṛṣṇe svairaṃ gatā dṛṣṭiṃ menire vṛṣṭim āmṛtīm ||JGc_1,18.135|| abhi kṛṣṇaṃ yadā sarvaḥ śaila-garte' nvavartata |",
    "GK19gp12-22u:2864": " gṛha-prāpta-nidhīnāṃ vā tadā tāsāṃ sthitir matā ||JGc_1,18.136||",
    "GK19gp12-22u:2865": " [anuṣṭubh]",
    "GK19gp12-22u:2866": " nimeṣa-rahitās tadā pratinimeṣam āsedire",
    "GK19gp12-22u:2867": " harer mukha-sudhā-rasaṃ rasanayā dṛg-ākārayā |",
    "GK19gp12-22u:2868": " aho rajani-saptakaṃ vraja-cakora-netrāḥ kiyat kutaḥ sukṛtam udgataṃ na iti vismṛtīr avrajan ||JGc_1,18.137|| [pṛthvī]",
    "GK19gp12-22u:2869": " rādhā tatra sukhātisīma-dṛśayā yuktāpi muktāvalī svacche netra-jale tad-īkṣaṇa-bhave koṣṇatvam itthaṃ gatā |",
    "GK19gp12-22u:2870": " hā dhig daiva sadaiva nāsti tava ko' py uccair viveko yataḥ",
    "GK19gp12-22u:2871": " kāntasyāniśa-darśitasya ca cirād adriḥ kare dṛśyate ||JGc_1,18.138||",
    "GK19gp12-22u:2872": " [śārdūlavikrīḍitam]",
    "GK19gp12-22u:2873": " yadā giri-varaṃ dadhe muraharas tadā locanaṃ",
    "GK19gp12-22u:2874": " nijārthita-vinākṛtām api diśaṃ sa ninye muhuḥ |",
    "GK19gp12-22u:2875": " kadācid iha cet prathāṃ bhajati rādhikāyā mukhaṃ tadā phala-mayaṃ mama śramatamaḥ prasajjed iti ||JGc_1,18.139|| [pṛthvī]",
    "GK19gp12-22u:2876": " ayaṃ girivaraṃ dadhe karuṇayeti kāruṇyavān samastam abhitarkyate tad iha citta-dhairyaṃ bhaja",
    "GK19gp12-22u:2877": " nirantarita-locana-prabhava-vṛṣṭi-bhītībhavad-",
    "GK19gp12-22u:2878": " vapuś ca tava rakṣitety akṛta bhāvam eṣā tadā ||JGc_1,18.140|| [pṛthvī]",
    "GK19gp12-22u:2879": " girer gartān niṣkrāma-vacanam ākarṇya dayitā murāres taṃ prāṇa-pratimam apahāyāpi nirayuḥ",
    "GK19gp12-22u:2880": " sa evaṃ taṃ bhāvaṃ bata visṛjatītthaṃ sa tu paraṃ tad āsāṃ viśliṣṭer bharam asahamāno niragamat ||JGc_1,18.141|| [śikhariṇī]",
    "GK19gp12-22u:2881": " kiṃ girer vivarato bahir gataḥ kiṃ sa vā sva-hṛdayād iti sphuṭam |",
    "GK19gp12-22u:2882": " nātiboddhum aśakan hari-priyās",
    "GK19gp12-22u:2883": " tarhi yarhi niragād asau priyaḥ ||JGc_1,18.142|| [rathoddhatā]",
    "GK19gp12-22u:2884": " yad dṛgambu vavṛṣuḥ stana-bhūbhṛd",
    "GK19gp12-22u:2885": " bhūri-bhūmi-valayeṣu mṛgākṣyaḥ |",
    "GK19gp12-22u:2886": " uddhṛta-prathita-bhūbhṛti tasmiṃs tat kim apy akathayan nija-hārdam ||JGc_1,18.143|| [svāgatā]",
    "GK19gp12-22u:2887": " [92] atha samāpanam āha-",
    "GK19gp12-22u:2888": " rādhe parito yāsīd govardhana-dhāriṇas tadā karuṇā |",
    "GK19gp12-22u:2889": " sāsrān nayana-prāntāt prāntāt tvayy eva sā suviśrāntā ||JGc_1,18.144||",
    "GK19gp12-22u:2890": " [anuṣṭubh]",
    "GK19gp12-22u:2891": " [93] tad etad api kathana-śeṣaṃ samāpya pūrvavad eva sūta-sutayor gatayoḥ",
    "GK19gp12-22u:2892": " sarve' pi yathāsvaṃ prasthitāḥ |",
    "GK19gp12-22u:2893": " iti śrī-śrī-gopāla-campūm anu",
    "GK19gp12-22u:2894": " gotrabhid-garva-khaṇḍana-",
    "GK19gp12-22u:2895": " govardhana-gotra-māna-vardhanam",
    "GK19gp12-22u:2896": " nāmāṣṭādaśaṃ pūraṇam ||18 ||",
    "GK19gp12-22u:2897": " athaikonaviṃśapūraṇam",
    "GK19gp12-22u:2898": " jambha-bhedi-surendratā-stambhana-",
    "GK19gp12-22u:2899": " nagendra-dhara-gavendratālambhanam",
    "GK19gp12-22u:2900": " [1] atha prabhāte sabhā-tejasā vibhātayoḥ sūta-jātayor madhukaṇṭha-nāmā",
    "GK19gp12-22u:2901": " kathayāmāsa-",
    "GK19gp12-22u:2902": " [2] tad evaṃ tādṛk-sampadi pratipadi govardhana-samardhanaṃ siddham |",
    "GK19gp12-22u:2903": " tṛtīyām ārabhya navamy-avadhikaṃ ramyaṃ tad-dhāraṇam addhāvadhāryatām |",
    "GK19gp12-22u:2904": " [3] atha tādṛśa-daśā-ramyāyāṃ daśamyāṃ śrī-vraja-rāja-samājam anu nimantraṇayā prāmāṇi-kamāṇikya-vraja-janāḥ sukha-yojanaṃ bhojanaṃ saṃyujya mukha-vāsanaṃ mukha-vāsam upajyujya vārtāṃ vartayāmāsuḥ [4] yatra",
    "GK19gp12-22u:2905": " kṣitidhara-dhāraṇa-nidhyānān nirdhārayantaḥ pūtanāvadhādikam etad",
    "GK19gp12-22u:2906": " avadhikam asambhāvitaṃ sambhāvitaṃ cāviśeṣatayā tat-karma-viśeṣatayā",
    "GK19gp12-22u:2907": " gaṇayāmāsuḥ |",
    "GK19gp12-22u:2908": " [5] punaś caivam āhuḥ-",
    "GK19gp12-22u:2909": " vāvahiḥ parvataṃ bālaḥ sāsahir na tu cācaliḥ |",
    "GK19gp12-22u:2910": " bahir eva yathā vṛṣṭiḥ pāpatir na tad-antare ||JGc_1,19.1|| [anuṣṭubh]",
    "GK19gp12-22u:2911": " [6] tad evaṃ parama-prabhāvatā tāvad vismaya-jananī jananītim atikrāmati |",
    "GK19gp12-22u:2912": " tasyām api satyāmatyāsakti-maya-sneha-caya-svabhāvatā mādṛśām anyādṛśām api tasmin niścitā vismitim ātanoti |",
    "GK19gp12-22u:2913": " [7] tasya ca mādṛkṣu visadṛkṣu ca yāsau lakṣyate, sā tu parama-vilakṣaṇatayātīva vailakṣyaṃ lakṣayati |",
    "GK19gp12-22u:2915": " ca-",
    "GK19gp12-22u:2916": " pratyekaṃ sve tanūje pravalayati janaḥ svairam evānurāgaṃ sarveṣāṃ nas tadīye sa katham atha kathaṃ śakyate nāpi moktuṃ |",
    "GK19gp12-22u:2917": " sarveṣv apy asya so' yaṃ sphurati sahabhavas tādṛg eva vrajeśa",
    "GK19gp12-22u:2918": " smāraṃ smāraṃ tad etat na katham api manāg uktiyuktī vrajāmaḥ",
    "GK19gp12-22u:2919": " ||JGc_1,19.2|| [sragdharā]",
    "GK19gp12-22u:2920": " [8] tad evaṃ pravaṇatayā śravaṇataḥ śrīmān nandaḥ prajātānandaḥ",
    "GK19gp12-22u:2921": " praṇaya-mayatayā sammata-samayatayā ca garga-siddhānta-vargam evānugadya",
    "GK19gp12-22u:2922": " niravadya-sauhṛdyatas teṣām amandehodbhava-sandehodyamaṃ saṃyamanam",
    "GK19gp12-22u:2923": " anaiṣīt, śrūyatāṃ me vaco gopo vyetu śaṅkā ca vo' rbhake [BhP 10.26.15]",
    "GK19gp12-22u:2924": " ity ādinā |",
    "GK19gp12-22u:2925": " ante coktavān-",
    "GK19gp12-22u:2926": " yad-avadhi mām upadiśya prāsthita gargas tad-avadhi jānāmi |",
    "GK19gp12-22u:2927": " śiśur ayam adbhuta-caryāṃ",
    "GK19gp12-22u:2928": " valayati nārāyaṇī yayā śaktyā ||JGc_1,19.3|| [gīti]",
    "GK19gp12-22u:2929": " [9] tad evaṃ śrīman-nanda-rāja-vākyatas tad-avakalanānanda-bhājas taṃ yadā samasta-janāḥ samasta-janānandana-tan-nandana-vārtayā nandayantaḥ santi sma, tadā nija-vṛndair vṛndārakaiś ca vandyamānatayā nandyamānatayā nandyamānatayā ca vṛndāvana-candraḥ sahasā saha-rāmaḥ samājagāma [10] samājaś cāyaṃ samam eva taṃ pariveṣa iva paritaś chādayāmāsa,",
    "GK19gp12-22u:2930": " cakora-vāra iva tat-kāntim āsvādayāmāsa, vārāṃ nidhir iva cātmānam ullolatayā sampādayāmāsa",
    "GK19gp12-22u:2931": " [11] tad evaṃ sthite sarvasminn api svasthatayā cāvasthite kṣaṇa-katipaye",
    "GK19gp12-22u:2932": " ca prasthite sarva eva te sāmājikāḥ pratisvam amanendirād ātma-mandirād",
    "GK19gp12-22u:2933": " ānīta-prīta-sitāsita-praśasta-vastra-saṅkaraṃ sad-alaṅkaraṇādikaṃ taṃ ca tad-bhrātaraṃ tat-pitaraṃ ca pṛthak pṛthag alaṅkāraṃ svīkārayāñcakruḥ |",
    "GK19gp12-22u:2934": " [12] yathaivaṃ bahir ebhir ācaritaṃ, tathāntaḥ-pure sa-rāma-mātṛkāṃ",
    "GK19gp12-22u:2935": " giridharasya mātaram abhi caiṣāṃ mahilābhir viracitam iti nirviśeṣam eva tad ubhayatra parvāsīt",
    "GK19gp12-22u:2936": " [13] atha sura-pure sureśasya vṛttam anuvṛtyatām |",
    "GK19gp12-22u:2937": " [14] ito gatvā dainyaṃ",
    "GK19gp12-22u:2938": " matvā skhalad-ojā viḍaujāḥ kṣayaṃ gacchann apy asau kṣayam ṛcchann iva sthitavān na tu śacīm acīkamata, na ca nirjara-sadasi nirjagāma |",
    "GK19gp12-22u:2939": " [15] tad evaṃ varṇyamānam avakarṇya vācaspatir vāstoṣpatim anurahasaṃ",
    "GK19gp12-22u:2940": " bhartsayāmāsa, yataḥ sa khalu vibudhānām api vibudhaḥ |",
    "GK19gp12-22u:2941": " [16] bhartsanaṃ,",
    "GK19gp12-22u:2942": " yathā-",
    "GK19gp12-22u:2943": " yasmād abhajasi viṣṇuṃ jiṣṇo tasmād anedhitāse tvam |",
    "GK19gp12-22u:2944": " na vinā candraṃ vindati jīvana-vṛttiṃ vanaspatiḥ ko' pi ||JGc_1,19.4||",
    "GK19gp12-22u:2945": " [gīti]",
    "GK19gp12-22u:2946": " [17] athavā sahasradṛśam apy aho bhavādṛśam abhibhūya bhṛśī-bhavantī",
    "GK19gp12-22u:2947": " tādṛśī madāndhatā nāsadṛśī, yataḥ sureśo' si |",
    "GK19gp12-22u:2948": " kintv amṛtapatā tava kathaṃ mrtapatā jātā? yatas tyakta-prāṇa-prāyaṇa-kāya-prāyataḥ pramādaḥ so' yam āpatitaḥ |",
    "GK19gp12-22u:2949": " [18] tathā ca smarati-",
    "GK19gp12-22u:2950": " apasnāta iva snāto' py alam aspṛśya eva saḥ |",
    "GK19gp12-22u:2951": " mṛtakaṃ vapur āsajjan yaḥ sadbhyo bhaya-dāyakaḥ ||JGc_1,19.5|| [anuṣṭubh]",
    "GK19gp12-22u:2952": " [19] kiṃ ca-vṛṣāhvaya, tava cedam atyavicārata eva |",
    "GK19gp12-22u:2953": " tathā hi-",
    "GK19gp12-22u:2954": " yad-ālambāj janaḥ prāṇaṃ yasmād rakṣitum icchati |",
    "GK19gp12-22u:2955": " vaiparītyaṃ tayoḥ kurvann anunmatto na kathyate ||JGc_1,19.6|| [anuṣṭubh]",
    "GK19gp12-22u:2956": " [20] indra uvāca-avicāritam evācaritam idaṃ mayā, bhavadbhiś ca sāmprataṃ",
    "GK19gp12-22u:2957": " sāmpratam upadiśyatām |",
    "GK19gp12-22u:2958": " [21] vācaspatir uvāca-śatamanyo, tādṛśa-visadṛśatāyāṃ śatadhṛtir eva dhṛtim āsādayitā, tasmāt tad-anusaraṇam eva śaraṇam |",
    "GK19gp12-22u:2959": " [22] tad evaṃ jambhabhedī sakhedī-bhavann avadhāya dhātāram eva gatvā saṅkocam amatvā svāparādham avadhārayāmāsa |",
    "GK19gp12-22u:2960": " [23] sa tūvāca-hanta, vibudhādhipenāpy abudhena bhavatā bhavatā",
    "GK19gp12-22u:2961": " duḥsādha-rādhaḥ so' yaṃ mahān evāparādhaḥ kṛtaḥ, yaṃ khalu sādhavaḥ sakṛd apy avadhārayantas tvām avadhīrayantaḥ sāvadhānāḥ śrotram apidadhate |",
    "GK19gp12-22u:2962": " tathāpi sṛṣṭi-vidhitsā-durvidhinā vidhinā mayā tad idam upadiśyate |",
    "GK19gp12-22u:2963": " pūrvaṃ tan-mahima-jijñāsayā dhārṣṭyam anuṣṭhitam astīti",
    "GK19gp12-22u:2964": " tan-mātra-kilbiṣa-viṣama-viṣama-viṣaha-mānena mayā",
    "GK19gp12-22u:2965": " durmāṇa-mayāgādha-bhavad-aparādha-kṣamāpaṇāya kṣamatā na labhyate |",
    "GK19gp12-22u:2966": " [24] kintu-",
    "GK19gp12-22u:2967": " gavāṃ kaṇḍūyanaṃ kuryād go-grāsaṃ go-pradakṣiṇām |",
    "GK19gp12-22u:2968": " nityaṃ goṣu prasannāsu gopālo' pi prasīdati ||",
    "GK19gp12-22u:2969": " iti gautamādi-sammatyā gojātiṣu prīti-rīti-parītasya tasya kṣamāpaṇāya kātaras tvaṃ taj-jāti-mātaraṃ surabhīm eva bhajasva, na ced asurataḥ",
    "GK19gp12-22u:2970": " surabhī-saṅgatir bhaviṣyati |",
    "GK19gp12-22u:2971": " [25] atha sunāsīras tv asurabhītaḥ surabhī-lokam āsādya sadyas tad",
    "GK19gp12-22u:2972": " avadya-carita-pracārād vimanasam api tāṃ mātuḥ svasāraṃ muhuḥ prasādya vedhasaḥ savidham evānināya",
    "GK19gp12-22u:2973": " [26] tataś ca vidhātedam abhidadhe-ayi, surabhi,",
    "GK19gp12-22u:2974": " surapati-bhī-sāntvanārtham asurāntakasyāntikaṃ gaccha |",
    "GK19gp12-22u:2975": " gatvā ca tvam asya nūnam evam eva labdha-duścyavana-nāmnaḥ parikilbiṣa-kīrtana-bhiyā kila",
    "GK19gp12-22u:2976": " kavi-pariṣad-upekṣaṇīya-tan-nāma-dheyasya kṛṣṇataś cyavanaṃ vicyāvaya |",
    "GK19gp12-22u:2977": " tac ca sva-sampad-upakaṇṭha-kuṇṭhī-kṛtāpara-vaikuṇṭha-loka-goloka-mahendratā-martya-loke'",
    "GK19gp12-22u:2978": " py asya vyaktībhavatād iti tad-abhiṣeka-sevātirekataḥ sambhāvitā iti |",
    "GK19gp12-22u:2979": " [27] atha hari-vāsara-divase surabhiḥ sura-rājam anu",
    "GK19gp12-22u:2980": " vṛndāvana-bhūpari-bhuvar-loka-bhāgam āgamya tad-avasaraṃ pratīkṣāmāsa |",
    "GK19gp12-22u:2981": " tatra ca dūrataḥ sura-patiṃ surabhir abhihitavatī-",
    "GK19gp12-22u:2982": " nāsau meghaḥ paśya govardhanādrir nāyaṃ navyas tasya bhāgaḥ sa kṛṣṇaḥ |",
    "GK19gp12-22u:2983": " neyaṃ vidyul-lola-pītāṃśuka-śrīr",
    "GK19gp12-22u:2984": " naitan mandaṃ garjitaṃ narmavārtā ||JGc_1,19.7|| [śālinī]",
    "GK19gp12-22u:2985": " [28] paśya paśya, samyag utpatiṣṇuḥ pataga-jiṣṇur viṣṇu-vāhanaḥ so' yam asmad apy upari-bhāgam ārūḍhaḥ san vidyud-gūḍha-vārida-vāra iva yasya cchāyām icchan kila yatra cchāyāṃ prasārayati [29] so' yaṃ tu-",
    "GK19gp12-22u:2986": " śrī-govardhana-śaila-ratna-dṛśadi prakṣipta-śubhrāstare",
    "GK19gp12-22u:2987": " vāmoru-sthita-kañja-cāru-caraṇe savyaṃ karaṃ dakṣiṇe |",
    "GK19gp12-22u:2988": " nyasyann anyam apūrva-rūpa-muralī-nāle manāg atra naḥ",
    "GK19gp12-22u:2989": " smereṇākṣi-taṭena sandadhad aho manye kṛpāṃ varṣati ||JGc_1,19.8||",
    "GK19gp12-22u:2990": " [śārdūla]",
    "GK19gp12-22u:2991": " [30] atra cāyam asman-milanam aṅgīkurvann eva saṅginaḥ prasaṅgāntarāya prasthāpitavān |",
    "GK19gp12-22u:2992": " baladevaś ca nādya vanam āgatavān iti cāsthīyate |",
    "GK19gp12-22u:2993": " tasmād",
    "GK19gp12-22u:2994": " atisvacchatara-cetasam amuṃ bhavāṃs tāvan nibhṛtatayā nibhṛtam avyagratayā",
    "GK19gp12-22u:2995": " cābhyagraṃ gatvā daṇḍavan natvā prasādayitum arhati |",
    "GK19gp12-22u:2996": " yataḥ,",
    "GK19gp12-22u:2997": " svayam aparādhyati kurute prabhum abhi tan-mārjane sahāyaṃ yaḥ |",
    "GK19gp12-22u:2998": " tasyedaṃ para-śakter darśanam atha naiva dainyasya ||JGc_1,19.9|| [āryā]",
    "GK19gp12-22u:2999": " yasmin svayam aparādhī namati rahas taṃ sahāya-nirviṇṇaḥ |",
    "GK19gp12-22u:3000": " kṛpayati sā jana-mātraṃ dainyāvasthā mahājanaṃ kim uta? ||JGc_1,19.10||",
    "GK19gp12-22u:3001": " [gīti]",
    "GK19gp12-22u:3002": " [31] tataś ca paścād eva viśeṣa-nivedanāyām aham āyāsyāmi |",
    "GK19gp12-22u:3003": " [32] atha pāka-śāsanas tad-anuśāsanam urarīkṛtya pracchannatayā muralī-dhara-samīpam āgatya pratyagraṃ caraṇa-khara-daṇḍayor daṇḍavat papāta |",
    "GK19gp12-22u:3004": " indro nanāma ca yathāṅghri-nakhā murārer agryām amuṣya mukuṭe maṇitām avāpuḥ |",
    "GK19gp12-22u:3005": " cakranda cātha sa yathāmbaka-kairavāmbu-",
    "GK19gp12-22u:3006": " mādhvīka-vidrava-vidhau vidhutām agacchan ||JGc_1,19.11|| [vasantatilakā]",
    "GK19gp12-22u:3007": " [33] atha krandati saṅkrandane paṅkaja-locanaḥ saṅkocitaḥ kirīṭāgram agra-hastena sāgraham udastam ācarann uvāca-[34] bhagavann, evam ayuktaṃ mā kārṣīr, ārṣīṇāṃ vāṇīnāṃ tvam eka evātirekataḥ parāyaṇam asi |",
    "GK19gp12-22u:3008": " [35] vajrapāṇis tu mūrdhni prasajjitāñjali-pāṇitayā salajjaṃ svayaṃ svavajra-hata iva maunam evāsasajja |",
    "GK19gp12-22u:3009": " yataḥ-",
    "GK19gp12-22u:3010": " parasya kāyaṃ badhnāti tejasā vacasā manaḥ |",
    "GK19gp12-22u:3011": " śaktaḥ śaktaś ca so' yaṃ yas tasya bhaktaḥ kathaṃ na kaḥ? ||JGc_1,19.12||",
    "GK19gp12-22u:3012": " [anuṣṭubh]",
    "GK19gp12-22u:3013": " [36] tad evaṃ tasya tejasā kṛpayā ca suparvādhipasya vividhā gatir jātā,",
    "GK19gp12-22u:3014": " yathā-",
    "GK19gp12-22u:3015": " anyatra candrati hariḥ śakre tarhi sma sūryati |",
    "GK19gp12-22u:3016": " śakro' pi sūryaty anyasmin khadyotati harau sma saḥ ||JGc_1,19.13||",
    "GK19gp12-22u:3017": " [anuṣṭubh]",
    "GK19gp12-22u:3018": " yadā maunaṃ sasajjāsau tadā mūka ivābhavat |",
    "GK19gp12-22u:3019": " yadā tu stotum ārabdhas tadāgād vāvadūkatām ||JGc_1,19.14|| [anuṣṭubh]",
    "GK19gp12-22u:3020": " yathāmūṃ stutavān indras tathā vaktuṃ na śakyate |",
    "GK19gp12-22u:3021": " śrī-vrajendra yataḥ so' yaṃ tvattaḥ saṅkucati sphuṭam ||JGc_1,19.15||",
    "GK19gp12-22u:3022": " [anuṣṭubh]",
    "GK19gp12-22u:3023": " [37] avamānam anālocya kavamānaḥ sa punar evam añjasā tad upasañjahāra-",
    "GK19gp12-22u:3024": " mayedaṃ bhagavan goṣṭha-nāśāyāsāra-vāyubhiḥ |",
    "GK19gp12-22u:3025": " ceṣṭitaṃ vihate yajñe māninā tīvra-manyunā ||[BhP 10.27.12] iti |",
    "GK19gp12-22u:3026": " [38] ayaṃ ca prahasya provāca-",
    "GK19gp12-22u:3027": " mayā te' kāri maghavan makha-bhaṅgo' nugṛhṇatā |",
    "GK19gp12-22u:3028": " [BhP 10.27.28]",
    "GK19gp12-22u:3029": " yan mat-pitrādi-sac-chreṣṭhān nātikrāmer mama smaran ||JGc_1,19.16||",
    "GK19gp12-22u:3030": " [anuṣṭubh]",
    "GK19gp12-22u:3031": " suraś ced viṣayābhoga-garvād roceta vāsava |",
    "GK19gp12-22u:3032": " tadā vipraś ca śobheta śauṣkalaṃ-manyatā-madāt ||JGc_1,19.17|| [anuṣṭubh]",
    "GK19gp12-22u:3033": " aham unmūlayiṣyāmi śakra tvad-vairi-pakṣagān |",
    "GK19gp12-22u:3034": " kathaṃ man manyase bhītiṃ nītim eva pravartaya ||JGc_1,19.18|| [anuṣṭubh]",
    "GK19gp12-22u:3035": " [39] atha dūrataḥ surabhir abhītam iva tam abhīkṣya, huṅkārataḥ",
    "GK19gp12-22u:3036": " sva-santāna-santānam ākārya, kārya-viduṣī sa-tṛṣṇa-nayanā kṛṣṇam abhijagāma |",
    "GK19gp12-22u:3037": " [40] kṛṣṇaś ca svajāti-rītikāvasthitita evāvanamantīm iva tām",
    "GK19gp12-22u:3038": " imāṃ sahasā sahasām asasambhramam añjali-sañjita-karaḥ sañjagāda-mātā",
    "GK19gp12-22u:3039": " kathaṃ samāyātā?",
    "GK19gp12-22u:3040": " [41] tataś cāśiṣaḥ siṣāsantī tāḥ sambhramād anudbhāvya surabhy uvāca-",
    "GK19gp12-22u:3041": " ete mad-anvayā dhanyā gotvaṃ tvāṃ sevituṃ gatāḥ |",
    "GK19gp12-22u:3042": " ahaṃ tu nedṛk-puṇyā yad gocaratvaṃ ca nāgatā ||JGc_1,19.19|| [anuṣṭubh]",
    "GK19gp12-22u:3043": " athavā-",
    "GK19gp12-22u:3044": " daitya-ghātī bhavān nityaṃ sarva-lokaika-pālakaḥ |",
    "GK19gp12-22u:3045": " vayaṃ ca loka-madhye smas tvan-nāthāḥ svata eva tat ||JGc_1,19.20||",
    "GK19gp12-22u:3046": " [anuṣṭubh]",
    "GK19gp12-22u:3047": " [42] tatas tad idaṃ kiñcit prārthaye-",
    "GK19gp12-22u:3048": " go-sūktaṃ bhāṣate gāvaḥ padaṃ sarva-suparvaṇām |",
    "GK19gp12-22u:3049": " tad brahmādau suparvatvam avan vinda gavendratām ||JGc_1,19.21||",
    "GK19gp12-22u:3050": " [anuṣṭubh]",
    "GK19gp12-22u:3051": " tavedaṃ kiyad aiśvaryaṃ yad brahmāvadhi-pālanaṃ |",
    "GK19gp12-22u:3052": " vaikuṇṭha-kuṇṭhatā-kāri yasya goloka-vaibhavam ||JGc_1,19.22|| [anuṣṭubh]",
    "GK19gp12-22u:3053": " sarvasya pālakāt kvāpi khaṇḍa-pālanam iṣyate |",
    "GK19gp12-22u:3054": " jagat-prakāśakād bhānor nija-dhāma-prakāśavat ||JGc_1,19.23|| [anuṣṭubh]",
    "GK19gp12-22u:3055": " nāsmākaṃ kevalam idaṃ mataṃ kintu vidher api |",
    "GK19gp12-22u:3056": " yad bhaved asya cendrasya durbuddheḥ śuddhi-bhāvanam ||JGc_1,19.24||",
    "GK19gp12-22u:3057": " [anuṣṭubh]",
    "GK19gp12-22u:3058": " tvat-kṛpāyāḥ paraṃ sthānaṃ vayam ity eṣa vāsavaḥ |",
    "GK19gp12-22u:3059": " āśiśriye yad asmāṃs tad dvāra-mātrāya kalpate ||JGc_1,19.25|| [anuṣṭubh]",
    "GK19gp12-22u:3060": " yasmān mṛgyati tām eva mad-vidhād bhavataḥ kṛpām |",
    "GK19gp12-22u:3061": " kūpād iva rasāntaḥ-sthāṃ tarṣī ghana-rasa-sthitim ||JGc_1,19.26||",
    "GK19gp12-22u:3062": " [anuṣṭubh]",
    "GK19gp12-22u:3063": " tad eva deva paśyendraḥ paśyaṃs tava pada-dvayam |",
    "GK19gp12-22u:3064": " sūcayaty abhiṣekaṃ te netra-dhārā-sahasrataḥ ||JGc_1,19.27|| [anuṣṭubh]",
    "GK19gp12-22u:3065": " [43] atha tatra sacita-saṅkocanena vilocanena gocaritānumateḥ śrī-gokula-pateḥ prasādam āsādayantī surarṣi-sura-mātṛ-surapati-suratatibhir upasura-prabhṛtibhiś ca sākaṃ surabhī sarabhasam asura-mardanaṃ puraskartuṃ puraḥ-saratām avāpa |",
    "GK19gp12-22u:3066": " [44] te hi druhiṇena tāv anu samanujñātā drutam eva vidrutya nihnutya ca rājīva-locanaṃ rājīyantaḥ paritaḥ sthitā babhūvuḥ, yatra rudra-druhiṇāv",
    "GK19gp12-22u:3067": " api teṣām agresaratām avāpatuḥ |",
    "GK19gp12-22u:3068": " [45] tataś ca surabhir abhihitavatī-śrīmad-vrajendra-kula-candra!",
    "GK19gp12-22u:3069": " bhavad-bhavadīya-svīya-caraṇānām anucaraṇatas tāvad atratyāni tīrthāni sārthakāny eva jātāni",
    "GK19gp12-22u:3070": " dhenavaś ca yuṣmad-vihita-dugdha-dhayanād",
    "GK19gp12-22u:3071": " dhanyatām adhuḥ |",
    "GK19gp12-22u:3072": " [46] tataś ca svarga-sthita-tīrtha-varasya",
    "GK19gp12-22u:3073": " gaṅgā-nirjharasya tathātmīyasyāpy ūdho-bharasya tvad-ārādhanayā",
    "GK19gp12-22u:3074": " vyarthatāvadhāya payaḥ samāhartuṃ bhavantaṃ vidhim arthayāmahe |",
    "GK19gp12-22u:3075": " athavā,",
    "GK19gp12-22u:3076": " yathādiśyate tathāvaśyaṃ prathayāmaḥ |",
    "GK19gp12-22u:3077": " [47] kṛṣṇaḥ sa-smitam uvāca-yatheṣṭham anuṣṭhīyatām |",
    "GK19gp12-22u:3078": " [48] athābhravāhana-bhrū-bhramaṇataḥ sa-sambhramam abhra-mātaṅgaḥ",
    "GK19gp12-22u:3079": " svaḥ-saṅgata-gaṅgātaḥ samuddaṇḍita-śuṇḍā-daṇḍenāmbhaḥ-sambhṛtān",
    "GK19gp12-22u:3080": " nidhi-kumbhān nirvilambam eva muhur api lambhayāmāsa |",
    "GK19gp12-22u:3081": " surabhir api surabhi-payasā sura-pati-sarasīm upagiriṃ vibharāñcakāra |",
    "GK19gp12-22u:3082": " tataś ca-",
    "GK19gp12-22u:3083": " vādya-spṛg-gīta-nṛtyair upasura-sadasāṃ stotra-mantrair ṛṣīṇāṃ",
    "GK19gp12-22u:3084": " harṣāndolātikolāhala-jaya-ninadair brahma-rudrādikānām |",
    "GK19gp12-22u:3085": " utsarpad-bhaktir indraḥ saha harid-adhipais tad-gaṇaiś cābhyaṣiñcat kṛṣṇaṃ yenaiva sarve' py ahaha sukha-sudhāsikta-rūpā babhūvuḥ",
    "GK19gp12-22u:3086": " ||JGc_1,19.28|| [sragdharā]",
    "GK19gp12-22u:3087": " aditir mātṛ-kṛtyāni svasṛ-kṛtyāni pārvatī |",
    "GK19gp12-22u:3088": " garutmān bhṛtya-kṛtyāni cāhṛtyātra mudaṃ yayau ||JGc_1,19.29|| [anuṣṭubh]",
    "GK19gp12-22u:3089": " [49] tad evaṃ yadā nirṇiktatayā devagaṇas tam asikta, tadā-",
    "GK19gp12-22u:3090": " kīrtir yātā digantaṃ parimala-valanāpy abhramīd bhūmi-golaṃ",
    "GK19gp12-22u:3091": " maṅgalya-dhvāna-dhārā dig-anuga-kariṇāṃ prāviśat karṇa-gartam |",
    "GK19gp12-22u:3092": " itthaṃ sarvatra harṣa-prasara-bhara-vara-prāvṛṣā prāṇi-jāteḥ",
    "GK19gp12-22u:3093": " śāte jāte' pi kaṃsaḥ saraṭa-paṭala-rāṭ-ceṣṭayā veṣṭyate sma ||JGc_1,19.30|| [sragdharā]",
    "GK19gp12-22u:3094": " [50] tad evaṃ sa vrajendra-nandanaḥ sarva-dig-gatān yadā digye, tadā tu---",
    "GK19gp12-22u:3095": " yāvad viṣṇupadaṃ vibhāti parama-vyomādi tāvaty api śrī-goloka-padaṃ praśastim ayate lakṣmī-parārdhāspadam",
    "GK19gp12-22u:3096": " tatrāpīndratayā vibhāsi nitarāṃ govinda-nāmnā yathā tena tvaṃ jagad aṅga tadvad avatād ity ucire te samam ||JGc_1,19.31||",
    "GK19gp12-22u:3097": " [śārdūla]",
    "GK19gp12-22u:3098": " ākāśa-kusumaiḥ sārdham ākāśa-vacanaṃ tadā |",
    "GK19gp12-22u:3099": " govinda iti yad vittaṃ tataḥ kim iva sādbhutam? ||JGc_1,19.32|| [anuṣṭubh]",
    "GK19gp12-22u:3100": " indraś chatraṃ vivasvān bahu-vidha-madhurālaṅkṛtīnāṃ kadambaṃ brahmā līlābjam īśaḥ svaracita-muralīṃ mādhavāya vyatānīt |",
    "GK19gp12-22u:3101": " anyaṃ ca svasvam arthaṃ tridaśa-pati-tatir yat punaḥ sarvam eṣāṃ pūrvaṃ cāpūrvam āsīd abhavad atha tad-aṅgāvṛtījyāsu pūjyam ||JGc_1,19.33||",
    "GK19gp12-22u:3102": " [sragdharā]",
    "GK19gp12-22u:3103": " [51] tad evaṃ sthite-",
    "GK19gp12-22u:3104": " rājad-rājāsanam upari-gacchatra-citraṃ suramya-",
    "GK19gp12-22u:3105": " bhrāmyad-vālavya-jana-yugalaṃ prasphurad-divya-veśam |",
    "GK19gp12-22u:3106": " kṛṣṇaṃ dṛṣṭvā sura-parivṛtaṃ stabdha-netrāṇi dūrāc citrāṇīva kṣaṇa-katipayaṃ tatra mitrāṇi tasthuḥ ||JGc_1,19.34||",
    "GK19gp12-22u:3107": " [mandākrāntā]",
    "GK19gp12-22u:3108": " [52] tataś ca kṛpayā snapita-nayanāravindena govindena kṛtam ānandanam anu phullatayā pūrvataḥ puruṣu mahendrādi-deva-guruṣu chatrādikaṃ taruṣu sandhāya, nija-hita-nibandhāya tat-pada-dvandvam eva vandaṃ vandam",
    "GK19gp12-22u:3109": " amanda-bāṣpa-nisyandaṃ nijām avajñāspadatāṃ vijñāpya tam anujñāpya dūraṃ",
    "GK19gp12-22u:3110": " vindamāneṣu labdha-vigata-nindamāneṣu vṛndārakeṣu, sakhi-sandohaḥ śandoham anuvindan mandaṃ mandam āsasāda |",
    "GK19gp12-22u:3111": " āsādya ca-",
    "GK19gp12-22u:3112": " adrākṣīd amahīd avocad alagīd ājighrad apy acyutaṃ chatrādyaṃ ca cacāya mitrapaṭalī papraccha bhūyaś ca tam |",
    "GK19gp12-22u:3113": " so' pi vyājam ihācacāra bahudhā sā na pratīyāya taṃ kintu prītibharaṃ mithaḥ pravalayaṃ hāsas tad āvardhata ||JGc_1,19.35||",
    "GK19gp12-22u:3114": " [śārdūla]",
    "GK19gp12-22u:3115": " tataś ca-",
    "GK19gp12-22u:3116": " iha sthitaiḥ pṛthag aparais tu bhūṣaṇair vibhuḥ parasparam api tām abhūṣayat |",
    "GK19gp12-22u:3117": " amī tadā sa-kanaka-daṇḍa-cāmaraiḥ",
    "GK19gp12-22u:3118": " paricchedaiḥ svayam api taṃ siṣevire ||JGc_1,19.36|| [rucirā]",
    "GK19gp12-22u:3119": " [53] tasminn atha rājany ati sakhi-vṛnde-",
    "GK19gp12-22u:3120": " dṛṣṭvā devatatir vidūrataratas taṃ sevyamānaṃ suhṛd-",
    "GK19gp12-22u:3121": " vargais tad-guṇa-rūpa-śīla-tulitaiḥ sva-pratta-tat-tac-chriyā |",
    "GK19gp12-22u:3122": " tān svajñāna-vilāsa-sañcita-phalaṃ mene tathā tām api",
    "GK19gp12-22u:3123": " sva-premārjita-karma-sampadam amaṃstānyan na mānyaṃ tataḥ ||JGc_1,19.37||",
    "GK19gp12-22u:3124": " [śārdūla]",
    "GK19gp12-22u:3125": " [54] tad evam ārabdhe' pi gamane stabdhe sati satīpati-prabhṛtayas tasminn",
    "GK19gp12-22u:3126": " abhiṣeka-prabhavaṃ prabhāvāntaraṃ paśyantaḥ parasparaṃ sādbhūtam idam udbhāvayāmāsuḥ, yathā-",
    "GK19gp12-22u:3127": " kṛṣṇārcāraci daivataiḥ sukham ayur lokāś ca gāvas tathā pṛthvīṃ dugdha-bhṛtāṃ vyadhur bahu-vidhān nadyo rasān susruvuḥ |",
    "GK19gp12-22u:3128": " vṛkṣā madhv adhur uddadhuś ca girayo ratnāni nirvairatāṃ jīvāḥ prāpur aho mahaty apacitiḥ puṣyaty akartṝn api ||JGc_1,19.38||",
    "GK19gp12-22u:3129": " [śārdūlavikrīḍita]",
    "GK19gp12-22u:3130": " kiṃ ca-",
    "GK19gp12-22u:3131": " indraḥ krūra-caritram ācaritavān yat tena cintāgame cittaṃ kampam iyarti ced giri kathaṃ cittena tad vyajyatām |",
    "GK19gp12-22u:3132": " kṛṣṇas tatra ca yāṃ kṛpāṃ bata tayā cittaṃ dravī-bhūtatām",
    "GK19gp12-22u:3133": " āyāti svayam eva ced giri kathaṃ cittena sā vyajyatām? ||JGc_1,19.39||",
    "GK19gp12-22u:3134": " [śārdūla]",
    "GK19gp12-22u:3135": " [55] atha caramācalaṃ cucumbiṣati bhānu-bimbe vilambaḥ saṃvṛtta ity",
    "GK19gp12-22u:3136": " avilambam eva go-nikuramba-saṃvalanayā sakhibhiḥ samaṃ vrajaṃ vrajan",
    "GK19gp12-22u:3137": " vraja-rāja-janmā san-mānayadbhir nirjara-vrajair upary atula-puṣpa-varṣair",
    "GK19gp12-22u:3138": " upacarya vrajadbhir anuvavraje, yathā-",
    "GK19gp12-22u:3139": " divyātapatra-sita-cāmara-śasta-hastaiḥ",
    "GK19gp12-22u:3140": " saṃsevyamāna-savidhaḥ sakhibhiḥ pragītaḥ |",
    "GK19gp12-22u:3141": " puṣpa-vrajena vividhair vibudhaiś ca siktaḥ",
    "GK19gp12-22u:3142": " śrī-pṛkta-kāntir ajitaḥ sadanaṃ sasāda ||JGc_1,19.40|| [vasantatilakā]",
    "GK19gp12-22u:3143": " niśamitam akaron niśāmitaṃ ca",
    "GK19gp12-22u:3144": " dyujani-vibhūṣaṇa-bhūṣaṇāṅgam etam |",
    "GK19gp12-22u:3145": " vraja-nṛpati-mukha-vrajaḥ samantād ajani ca sāttvika-rājirāji-mūrtiḥ ||JGc_1,19.41|| [puṣpitāgrā]",
    "GK19gp12-22u:3146": " [56] yat tu niśamya ramyacetā rāmaḥ sānukrośaṃ krośamātram upavrajya nijāvarajavijayaṃ paśyan sukha-vaśyamanās tam āliṅgya mūrdhānam āśiṅghya",
    "GK19gp12-22u:3147": " kṣaṇa-katipayam upaviśya, vacana-cāturībhis tat-prasaṅgaṃ saṅgatavān |",
    "GK19gp12-22u:3148": " tataś ca nijānujena pūrvam eva svakṛte nirdiśya rakṣitair divyeṣv api",
    "GK19gp12-22u:3149": " divyatā-lakṣitair analpair ākalpaiḥ so' yam agrajaḥ sva-kareṇa",
    "GK19gp12-22u:3150": " virājayāmāsa |",
    "GK19gp12-22u:3151": " tataś ca svānujaṃ guru-janānām agratas tādṛśatayā prayātuṃ",
    "GK19gp12-22u:3152": " saṅkocam arocayan so' yam agrajaḥ śanaiḥ sanair anaiṣīt |",
    "GK19gp12-22u:3153": " [57] atha tasmin dine tu go-sandoha-doha-nibandhanaṃ tad-anubandhi-janān",
    "GK19gp12-22u:3154": " sandhāya svayaṃ tu tat-tad-udantānusandhānāya dhenu-sannidhāna eva sānandaṃ nanda-rājaḥ sannidhāya, vandamānaṃ sa-rāma-sakhi-vṛndaṃ govindaṃ purastād vidhāya samam eva bandhubhiḥ samam āsanam āsajjann āsāmāsa |",
    "GK19gp12-22u:3155": " [58] tatra cānantaram ācaritāgatibhiḥ samyag",
    "GK19gp12-22u:3156": " urīkṛta-śrī-rāmānujānumatibhiḥ sūnṛta-vādibhiḥ śrīdāmādibhiḥ sa-samājāya",
    "GK19gp12-22u:3157": " vraja-rājāya divyac-chatrādy-arcāmatrādiṣu samarpiteṣu santarpiteṣu ca",
    "GK19gp12-22u:3158": " sarveṣu tad apracchannam eva sa papraccha-kathyatāṃ tathyaṃ kim idaṃ",
    "GK19gp12-22u:3159": " vṛttaṃ vṛttam? iti |",
    "GK19gp12-22u:3160": " [59] śrīdāmā prāha-vayam api go-saṅkalanāya kalita-bhūri-dūratayā ciraṃ viramya sthitā na samyag avagamyaṃ tad ācarāma, kintu sāmagrīyam eva",
    "GK19gp12-22u:3161": " nija-samyag-rītim āvedayati iti |",
    "GK19gp12-22u:3162": " [60] tato namratāṃ vindati śrī-govinde parasparam avadhāya sādhu,",
    "GK19gp12-22u:3163": " śrīdāman, sādhv idam uktam ity abhidhāya sarva evānarvācīna-gopāś",
    "GK19gp12-22u:3164": " citra-pratikṛtaya iva dvitra-kṣaṇaṃ nirnimeṣatām avāpuḥ |",
    "GK19gp12-22u:3165": " [61] madhumaṅgalas tūccaiḥ sahāsam āha sma-śrīman vrajarāja ! śrūyatām-",
    "GK19gp12-22u:3166": " gaur ekā giram ātanod atha pumān anyaḥ sahasrekṣaṇo'",
    "GK19gp12-22u:3167": " naṃsīt ko' pi karī sitaḥ svar-udakāny āhṛtya śaśvad dadau |",
    "GK19gp12-22u:3168": " kaucit pañca-caturmukhāṅga-valitau stotra-prathāṃ cakratus te cānye ca mahāmahena siṣicur gopeśa putraṃ tava ||JGc_1,19.42||",
    "GK19gp12-22u:3169": " [śārdūlavikrīḍita]",
    "GK19gp12-22u:3170": " [62] atha svayaṃ cātra sarvataś citraṃ māṅgalikaṃ karma nirmātuṃ yuktam",
    "GK19gp12-22u:3171": " iti vicārya citrāyamāne kṛṣṇa-prāṇe sasamāje vrajarāje viṣṇu-pada-cariṣṇu-vāṇīyam āvirbabhūva-",
    "GK19gp12-22u:3172": " yathābhyaṣiñcāma vayaṃ vrajeśitaḥ saṃsajya govindatayā sutaṃ tava |",
    "GK19gp12-22u:3173": " samaṃ samastaiḥ kṛta-maṅgalaṃ tathā taṃ yauvarājyena javād virājaya ||JGc_1,19.43|| [upajāti",
    "GK19gp12-22u:3174": " [63] atha tad etad amṛta-varṣa-dharṣitā vraja-varṣīyāṃsaḥ parasparaṃ vicārya kārya-māṇa-maṅgalya-tauryatrika-vādanāpaurvāparyataḥ",
    "GK19gp12-22u:3175": " svasti-vācanādikam ācārya-dvārā samācārya, pratisvam api vividha-vidhāna-dāna-pūrvakaṃ parva pūrayitvā pūra-rājatayā taṃ sabhājayāmāsuḥ |",
    "GK19gp12-22u:3176": " āgamyātha śataṃ śataṃ vraja-mahendrāṇī-pradhānāṅganāḥ",
    "GK19gp12-22u:3177": " pratyekaṃ maṇi-dīpa-santati-karā maṅgala-kolāhalāḥ |",
    "GK19gp12-22u:3178": " nīrājyābhisabhājya ratna-nikarair nirmañchya gehaṃ prati",
    "GK19gp12-22u:3179": " snehaṃ mūrtam ivātiyatna-valitā govindam āninyire ||JGc_1,19.44||",
    "GK19gp12-22u:3180": " [śārdūlavikrīḍita]",
    "GK19gp12-22u:3181": " īdṛśas te vrajādhīśa sutaḥ sūta-mukhotsavaḥ |",
    "GK19gp12-22u:3182": " yo gavendratayā gāṃ ca gāṃ ca gāṃ ca sukhākarot ||JGc_1,19.45|| [anuṣṭubh]",
    "GK19gp12-22u:3183": " subhagambhaviṣṇu jātaṃ jagad api kṛṣṇābhiṣekataḥ paścāt |",
    "GK19gp12-22u:3184": " andhambhāvukam āsīd bhāvuka-śūnyaṃ kulaṃ tu danujānām ||JGc_1,19.46||",
    "GK19gp12-22u:3185": " [gīti]",
    "GK19gp12-22u:3186": " [64] tad evaṃ divā-kathāyāṃ vṛttāyāṃ naktam api sā pūrvavad vṛttā |",
    "GK19gp12-22u:3187": " yathā madhukaṇṭha uvāca-",
    "GK19gp12-22u:3188": " bhaved analpaṃ kutrāpi svalpaṃ kutrāpi poṣakam |",
    "GK19gp12-22u:3189": " yathānna-vyañjanaṃ loke yathā rasa-rasāyanam ||JGc_1,19.47|| [anuṣṭubh]",
    "GK19gp12-22u:3190": " [65] tasmāt saṅkṣiptam apy etad vistaravad eva mantavyam |",
    "GK19gp12-22u:3191": " [66] tathā",
    "GK19gp12-22u:3192": " hi-tasmin mahasi nīrandhraṃ purandhrībhiḥ samam āsām api samāganaṃ vṛttaṃ,",
    "GK19gp12-22u:3193": " yatropakaṇṭha-gatānām apy amūṣāṃ vastrāvaguṇṭhitāni netrāṇy atīvotkaṇṭhitāni jātāni |",
    "GK19gp12-22u:3194": " [67] tasmiṃś ca tasya vivāha-samatāvahe mahā-mahe manasīdam asīmam ābhir",
    "GK19gp12-22u:3195": " vibhāvitam-",
    "GK19gp12-22u:3196": " keyaṃ jagaty ahaha rājati gopa-kanyā",
    "GK19gp12-22u:3197": " dhanyā yayā tu karapīḍanam asya gantā? |",
    "GK19gp12-22u:3198": " hā yogyatām api vidhāya vidhiḥ samastām astaṃ nināya bata nas tam amūṃ dhig astu ||JGc_1,19.48||",
    "GK19gp12-22u:3199": " [68] bhavatu, tad api kintv idam atīvānyāyyam-",
    "GK19gp12-22u:3200": " kulīnā rūpiṇyaḥ parama-guṇa-śīlāḥ praṇayitā-",
    "GK19gp12-22u:3201": " bhṛd-utkaṇṭhākaṇṭhāgata-tulita-jīvā bata vayam |",
    "GK19gp12-22u:3202": " na tāvad vaṃśī tat-tad-anuguṇatām añcati jaḍā tathāpy eṣā hā dhik kalita-hari-saṅgā na tu vayam ||JGc_1,19.49||",
    "GK19gp12-22u:3203": " [śikhariṇī]",
    "GK19gp12-22u:3204": " [69] kevaleyaṃ varākī kevala-mukha-cūṣaṇa-sukhā, yataḥ-",
    "GK19gp12-22u:3205": " āliṅgya kaṇṭham urasi pratipadya kāntiṃ māle kaṭaṃ prakaṭam eva sadā dadhāsi |",
    "GK19gp12-22u:3206": " na śrī-harir na bhavatī tu vā jano' yaṃ",
    "GK19gp12-22u:3207": " saṅkoca-leśam ayate tvam ato' si dhanyā ||JGc_1,19.50|| [vasantatilakā]",
    "GK19gp12-22u:3208": " [70] tad evaṃ manasi vadantīṣu-",
    "GK19gp12-22u:3209": " pūrṇāṃ dṛṣṭiṃ vidhi-vaśatayā kācid āñcīn murārer",
    "GK19gp12-22u:3210": " ardhaṃ kācid vraja-jana-gatā kācid asyās tribhāgam |",
    "GK19gp12-22u:3211": " kācit kiñcin na ca tad akhilaṃ tulyatām eva dadhre sarvāsāṃ yan manasi caklpe hanta tāpāya tadvat ||JGc_1,19.51||",
    "GK19gp12-22u:3212": " [mandākrāntā]",
    "GK19gp12-22u:3213": " [71] atha tasyām eva niśāyāṃ candraśālikāyāṃ kṛta-śayanena kañja-nayanena",
    "GK19gp12-22u:3214": " tāsām aparāhnetanāpāṅga-sāṅga-śara-nikara-saṅga-labdha-bhaṅge hṛdi",
    "GK19gp12-22u:3215": " samutthita-vyathatayā jāta-niśītha-jāgaratāyām aviratāyāṃ tāsu nijānirvṛtiṃ vivṛtīkartuṃ tām iva ca tartuṃ",
    "GK19gp12-22u:3216": " purahara-kṛta-vitara-nava-muralīkalaḥ khuralībhiḥ kalayāmāse |",
    "GK19gp12-22u:3217": " tadā kedāra-rāgas tu prāpa kedāratāṃ niśi |",
    "GK19gp12-22u:3218": " gopībhir vāsanā-bījam uptaṃ yatrāṅkurāyitam ||JGc_1,19.52|| [anuṣṭubh]",
    "GK19gp12-22u:3219": " tatra ca-",
    "GK19gp12-22u:3220": " tūkāraḥ khalu māthureṣu paritas tvaṅkāra-bhāṣā matā",
    "GK19gp12-22u:3221": " so' yaṃ vaiṇava-gānataḥ pratipadaṃ prāyaḥ parāmṛśyate |",
    "GK19gp12-22u:3222": " pratyekaṃ yugapat priyāṃ niśamayan kṛṣṇo yadā taṃ jagau matvā svaṃ prati tat pratisvam api tāḥ sarvā vimūrcchāṃ yayuḥ",
    "GK19gp12-22u:3223": " ||JGc_1,19.53|| [śārdūla]",
    "GK19gp12-22u:3224": " kiṃ ca-",
    "GK19gp12-22u:3225": " ānuṣaṅgikatayāpi sagānād āsv adhād yad avidus tad amūś ca |",
    "GK19gp12-22u:3226": " uddideśa puru yāṃ bata sā tu svaṃ ca samprati viveda na rādhā ||JGc_1,19.54|| [svāgatā]",
    "GK19gp12-22u:3227": " [72] tad evam alpa-samayam ayam api kalpa-cayam ayam iva kalpayitvā",
    "GK19gp12-22u:3228": " kathakaḥ samāpayan kathanaṃ ślathayāmāsa-",
    "GK19gp12-22u:3229": " so' yaṃ te ramaṇo rādhe labdhaḥ kṛcchreṇa yas tvayā |",
    "GK19gp12-22u:3230": " tvad-vinā-bhāvataḥ saukhyaṃ yaś ca kutrāpi nāptavān ||JGc_1,19.55||",
    "GK19gp12-22u:3231": " [anuṣṭubh]",
    "GK19gp12-22u:3232": " [73] tad evaṃ saṅkṣepenāpi kathite prathite muhūrta-dvayaṃ muhūrtavad eva tāś ca te ca tuṣṇīmbhāvam āseduḥ, punaś ca yathāyatham āvāsaṃ samāseduḥ |",
    "GK19gp12-22u:3233": " iti śrī-śrī-gopāla-campūm anu",
    "GK19gp12-22u:3234": " jambha-bhedi-surendratā-stambhana-nagendra-dhara-",
    "GK19gp12-22u:3235": " gavendratālambhanaṃ nāma ekonaviṃśaṃ pūraṇam ||19||",
    "GK19gp12-22u:3236": " atha viṃśaṃ pūraṇam",
    "GK19gp12-22u:3237": " varuṇa-lokāloka-camatkāra-tiraskāraka-golokāvalokanam",
    "GK19gp12-22u:3238": " [1] atha prabhāta-kathāyāṃ snigdhakaṇṭha uvāca-tad evam ekādaśī-kathā",
    "GK19gp12-22u:3239": " kathitā |",
    "GK19gp12-22u:3240": " tāṃ ca tithim aśithilitayā prathita-manorathāṃ pratītya nityavad eva vraja-devaḥ samyag ullāsam upovāsa |",
    "GK19gp12-22u:3241": " [2] kintu pāraṇa-kāraṇam",
    "GK19gp12-22u:3242": " avaśīrṇam eva dvādaśīm avaśiṣṭām avadhāya bahv-avaśiṣṭāyām api rajanyāṃ viśiṣṭa-vidhi-balataḥ snānādi-kalanāya kalindīṃ praviṣṭavān |",
    "GK19gp12-22u:3243": " praviśya ca yathā-yatham atrasnuḥ sasnau |",
    "GK19gp12-22u:3244": " snātvā cāntar eva vāriṇaḥ śrī-nārāyaṇam",
    "GK19gp12-22u:3245": " ekāyanatayā sāgama-niṣṭham upatiṣṭhamānaḥ suṣṭhu dhyātum ārabdhavān |",
    "GK19gp12-22u:3246": " tatra cāyaṃ janmata eva tan-mayatayā san-matir āsīt |",
    "GK19gp12-22u:3247": " tādṛśa-nandana-lābhānandatas tu tatrāpy atiśayaṃ vindati sma |",
    "GK19gp12-22u:3248": " tataś ca tad-vidha-dhyānāvadhānataḥ samādhim anavadhim āpannavantaṃ taṃ sarvataḥ pracarantaḥ pracetasaś carāḥ sahasā samāsadya sadyaḥ svīya-svāmi-nivāsaṃ",
    "GK19gp12-22u:3249": " praty eva pravāsayāmāsuḥ |",
    "GK19gp12-22u:3250": " eṣa nivāsa-viśeṣaś ca tasya jala-stambha-vidyālambhitāra-bhavān svata eva bhāsvān",
    "GK19gp12-22u:3251": " bhāsvat-kanyā-hrada-stha-vivarasyādhaḥ-pradeśe sadeśa eva rasā-vivara-deśe",
    "GK19gp12-22u:3252": " niveśam āsīdati |",
    "GK19gp12-22u:3253": " na ca kṛṣṇa-prabhāvatā vidita-mahitānubhāvasya tasya tathānayanaṃ nayavatāṃ na sambhāvanīyam",
    "GK19gp12-22u:3254": " sa hi nirantaram idaṃ",
    "GK19gp12-22u:3255": " cintayati-yad asya mad-bhāgya-jātataḥ sañjātasya sutasya yathottara-prathamāna-mānatayā parama-prema-harṣadam utkarṣaṃ śaśvad eva",
    "GK19gp12-22u:3256": " paśyāma iti |",
    "GK19gp12-22u:3257": " tatas tad evāsakṛd eva yogam āpayituṃ tal-līlāyām",
    "GK19gp12-22u:3258": " upayoga-māyātāyā yogamāyāyā eva samayās ta ete pūtanā-gamanādivat |",
    "GK19gp12-22u:3259": " atha tathāveśinam eva vrajeśānaṃ yadā pāśinaḥ puratas",
    "GK19gp12-22u:3260": " tad-ādeśābhiniveśinas te sañcāritavantas, tadā tad-ākārata eva taṃ nirdhārayan punaś ca nārāyaṇa-dhāraṇāvantam avadhārayann ayam atidarādarābhyāṃ kṛta-divya-vastrādi-praśastitayā varaśayyām evādhiśāyayāmāsa |",
    "GK19gp12-22u:3261": " [4] svayaṃ ca pitṛ-haraṇāsahiṣṇu-kṛṣṇāgamanam anantaram eva manvānaḥ sudūra-dṛṣṭi-hetuṃ pūr-dvāram adhitiṣṭhann ūrdhvam eva",
    "GK19gp12-22u:3262": " tiṣṭhati sma |",
    "GK19gp12-22u:3263": " [5] athātratyaṃ vṛttam anuvṛttyatām |",
    "GK19gp12-22u:3264": " [6] yadā khalu kṛṣṇasya tātaḥ kṛṣṇā-pāthasi tan-nāthavattā-mātra-dhanānāṃ janānām adṛśyatām avāpa, tadā diśi diśi kāndiśīkās te jalam avagāhya",
    "GK19gp12-22u:3265": " tad-aprāptitas tad-bāhyaṃ pradeśam āgatāḥ |",
    "GK19gp12-22u:3266": " āgamya ca vikrośanta eva vrajam abhigacchantaḥ, kṛṣṇa-rāmāgraṇyas tān vraja-grāmaṇyaḥ kalitāsukhān svābhimukhān eva lebhire |",
    "GK19gp12-22u:3267": " [7] tatra ca vṛtte śruta-mātre",
    "GK19gp12-22u:3268": " parama-duḥkha-pātre sarvataḥ kṛta-mano-virāmau kṛṣṇa-rāmau vikramya sarvam atikramya, paramotkaṇṭhita-matyā jhaṭiti-gatyā pṛthivīm api ghaṭṭayantau,",
    "GK19gp12-22u:3269": " tam eva ghaṭṭam āṭatuḥ |",
    "GK19gp12-22u:3270": " tatra ca kṛṣṇaḥ samagra-vyagram agrajam āliṅgan riṅgad-asram evedam aśrāvayat-bhrātar, mātaram akātaratayābhirakṣya sarva",
    "GK19gp12-22u:3271": " eva rakṣaṇīyāḥ, yāvad ahaṃ pitaram ānīya sukha-vitaraṃ karavāṇi |",
    "GK19gp12-22u:3272": " mātary atrāgatāyāṃ tu na kathañcid api paryāptiṃ paryāpayituṃ śakṣyāmīti |",
    "GK19gp12-22u:3273": " tad evaṃ kṛta-saṃvāda-mātraḥ pitaram ānetuṃ nirmita-yātraḥ",
    "GK19gp12-22u:3274": " saṃhanana-bṛṃhita-siṃha-lajjaḥ saṃhita-parikara-sajjaḥ",
    "GK19gp12-22u:3275": " pātāla-vivara-dvāra-pātraṃ sarit-pātram anu mamajja |",
    "GK19gp12-22u:3276": " [9] anantaraṃ ca,",
    "GK19gp12-22u:3277": " vrajeśvarī-pradhānāḥ sarva eva tatra caraṇa-mātram ādadhānā rāmam ekam",
    "GK19gp12-22u:3278": " avadhānāḥ kṛṣṇam anusandadhānāḥ papracchuḥ-kva nu yātas tavānujātaḥ? iti |",
    "GK19gp12-22u:3279": " [10] sa tu tāṃ vrajendrasudṛśaṃ visadṛśadṛśaṃ parāmṛśann uvāca-mātar, na kātaratām āyāhi |",
    "GK19gp12-22u:3280": " sa tu sampraty eva janakam ādāya svajanasukhaṃ",
    "GK19gp12-22u:3281": " janayi-ṣyati iti |",
    "GK19gp12-22u:3282": " [11] atha svamātaram uvāca-hanta, tvam api kathaṃ māṃ",
    "GK19gp12-22u:3283": " hantāsi? mayi viśvāsataḥ śvāsamātraviśiṣṭām etāṃ pāhi |",
    "GK19gp12-22u:3284": " [12] tataś ca sarva evānarvāñcaḥ kāliyadamanaprakramatas tadvacanam aklamapramam eva",
    "GK19gp12-22u:3285": " manvānās tāṃ viśramayāmāsuḥ |",
    "GK19gp12-22u:3286": " kintu,",
    "GK19gp12-22u:3287": " kiṃ svapnaḥ kim u jāgaraḥ? kim athavā mūrcchā kim unmāditā?",
    "GK19gp12-22u:3288": " vety etat paricetum āpur asakṛd-buddhiṃ na tasmin janāḥ |",
    "GK19gp12-22u:3289": " kintūtkaṇṭhitatāvaguṇṭhita-hṛdāṃ teṣām abhūd vāg iyaṃ hā hā śrī-vrajarāja hā bata hahā śrī-kṛṣṇa kutrāsi bhoḥ? ||JGc_1,20.1||",
    "GK19gp12-22u:3290": " [śārdūla]",
    "GK19gp12-22u:3291": " janī-catuṣṭaya-dhṛtā pluṣṭa-cittā vrajeśvarī |",
    "GK19gp12-22u:3292": " śvāsāstitā-tarka-pātraṃ hā hā mātraṃ jagāda sā ||JGc_1,20.2|| [anuṣṭubh]",
    "GK19gp12-22u:3293": " [13] atha tuṅgācala-jala-cita-suraṅgā-praveśataḥ pracetaḥ-sadana-gatasya",
    "GK19gp12-22u:3294": " tasya vraja-lakṣmī-dayitasya caritam anupacaritam avadhāryatām |",
    "GK19gp12-22u:3295": " [14] yada tu te yādasāmpati-bhavanaṃ javataḥ śrī-vraja-rājam abhājayaṃs tadā sa ca tatra sacate sma |",
    "GK19gp12-22u:3296": " yathā ca,",
    "GK19gp12-22u:3297": " snigdha-śyāma-rucy api krud-aruṇa-dyotād adṛśyaṃ vapur dhvānta-dhvāṃsy api tīvratā-śavalanād dṛg-rodhanaṃ dṛg-dvayam |",
    "GK19gp12-22u:3298": " kaumalyādi-guṇāpi roṣa-rabhasād ugrā tathā tasya gīḥ",
    "GK19gp12-22u:3299": " kalpāntābhra-taḍid-dhvani-bhrama-dharān vismāpayante sma tān",
    "GK19gp12-22u:3300": " ||JGc_1,20.3||[śārdūlavikrīḍita]",
    "GK19gp12-22u:3301": " [15] tataś ca-bilaṃ valamānaḥ sa khalu jambukaḥ kva nu vartate? iti",
    "GK19gp12-22u:3302": " jalpa-kalanayā tasminn avajñā-vardhanasya śrīman-nanda-kula-samardhanasya",
    "GK19gp12-22u:3303": " bhṛśam ardidhiṣati dṛśam ardidiṣati ca tejasi bahula-kolāhala-pravāham",
    "GK19gp12-22u:3304": " avalambamānaḥ sva-gala-valayita-celatayā kṣmāmelita-bhālaḥ",
    "GK19gp12-22u:3305": " sarva-jala-pālaḥ śaṅkita-kaliḥ kalitāñjalir vidūra-bhū-gata",
    "GK19gp12-22u:3306": " evākhaṇḍa-daṇḍavat praṇanāma |",
    "GK19gp12-22u:3307": " [16] tasya cedṛśāt kharva-garvatāvalokanāt",
    "GK19gp12-22u:3308": " sarva eva tan-nāthās tathā prathāñcakruḥ |",
    "GK19gp12-22u:3309": " [17] tataś ca taruṇāruṇa-kamala-locanaḥ sarva-rocanaḥ karuṇayā puraḥ-saratām āsādya sadyas taṃ varuṇaṃ papraccha-te tu kutra parama-dharmācaraṇā",
    "GK19gp12-22u:3310": " madīya-pitṛ-caraṇāḥ? iti |",
    "GK19gp12-22u:3311": " [18] varuṇas tu galita-dhairya-sañjanaḥ",
    "GK19gp12-22u:3312": " sāñjalitayā sāntvaṃ vaco vyānañja-puruṣottama! yatra khalu tatra-bhavāṃs,",
    "GK19gp12-22u:3313": " tatra param asāv asamaḥ parama-mahān sambhavati, nānyatra |",
    "GK19gp12-22u:3314": " kintu teṣām eṣāṃ kiṅkarāṇāṃ kiṃ karavāṇi śāsanam ātmanaś ceti tad anuśāsanam āśāse |",
    "GK19gp12-22u:3315": " [19] kṛṣṇaḥ sa-śānta-svāntam āha-varākāṇām eṣāṃ daṇḍaḥ kevalaṃ daṇḍayituṃ pauruṣaṃ khaṇḍayati",
    "GK19gp12-22u:3316": " avilamba-sparśam eva tu darśayatāt",
    "GK19gp12-22u:3317": " tāta-caraṇa-sarojātam |",
    "GK19gp12-22u:3318": " [20] atha yathādiśanti dīrṇa-dīnādīnavās",
    "GK19gp12-22u:3319": " tatra-bhavantaḥ iti |",
    "GK19gp12-22u:3320": " [21] vāri-rājaḥ",
    "GK19gp12-22u:3321": " śrī-vraja-rāja-virājamāna-sadana-paryantaṃ panthānaṃ tac-caraṇa-mūlataḥ",
    "GK19gp12-22u:3322": " parama-dukūlānukūlaṃ cakāra, tatra nināya ca gopa-kula-nāyaka-kula-nāyakam",
    "GK19gp12-22u:3323": " | uvāca ca-govinda nīyatām eṣa pitā te pitṛ-vatsala [BhP 10.28.9] iti |",
    "GK19gp12-22u:3324": " [22] idam ahaṃ jānāmy eva, tat katham anyathā carāmi? kathaṃ vā parād asya parābhavaḥ syāt? iti bhāvaḥ |",
    "GK19gp12-22u:3325": " [23] tad evaṃ varuṇasya pāśād yad bhaya-pātrāyamāṇatvam, tasmād api sva-prabhāveṇa mocakasya",
    "GK19gp12-22u:3326": " upalabhya ca saurabhyam alabhyasya sutasya saḥ |",
    "GK19gp12-22u:3327": " abhyāyayau bahir-vṛttiṃ sabhyānāṃ vismayaṃ vahan ||JGc_1,20.4|| [anuṣṭubh]",
    "GK19gp12-22u:3328": " unmīlayāmāsa vilocane sa śrīman mukhaṃ tasya ca sandadarśa |",
    "GK19gp12-22u:3329": " sandarśanād eva babhūva sāsraḥ svapnāyitaṃ cāsravṛter amaṃsta ||JGc_1,20.5|| [indravajrā]",
    "GK19gp12-22u:3330": " [24] kṛṣṇas tu tac-caraṇa-yugala-tala-sparśa-pūrvakaṃ tam āliṅgan unnamitavān-tāta, so' ham āgato' smi, ity adhigatavāṃś ca |",
    "GK19gp12-22u:3331": " 25] tatra dvayor api samagra-vyagratām āgacchator atha haris tu paritaḥ parīta-para-parīvāra-parīhāsa-śaṅkayā saṅkucita-cittas tatra cātmani ca",
    "GK19gp12-22u:3332": " bāṣpādi-vikāra-vyatiriktākāratām āsādayituṃ vyājahāra-tāta, paritaḥ samavadhīyatām |",
    "GK19gp12-22u:3333": " [26] atha vraja-sūtrāmā paritaḥ samīkṣya ca kutrāvām",
    "GK19gp12-22u:3334": " āgatau? iti sa-vailakṣyaṃ putrānanam īkṣate sma |",
    "GK19gp12-22u:3335": " [27] sa covāca-tāta, mā tanyatām anyathā-bhāvaḥ |",
    "GK19gp12-22u:3336": " yathāvrajanam eva sva-vrajaṃ vrajiṣyāvaḥ |",
    "GK19gp12-22u:3337": " tataḥ purataś caraṇa-kamalam avadhīyamānam ādhīyatām |",
    "GK19gp12-22u:3338": " [28] tatra tu tathā",
    "GK19gp12-22u:3339": " kurvati vyākulatākula-kāku-pūrvaṃ varuṇa uvāca-",
    "GK19gp12-22u:3340": " kṛpālus tvam aho kṛṣṇa dvayor ekataraṃ kuru |",
    "GK19gp12-22u:3341": " daṇḍaṃ vātha prasādaṃ vā nāparādhaṃ tu śeṣaya ||JGc_1,20.6|| [anuṣṭubh]",
    "GK19gp12-22u:3342": " [29] tad evaṃ kṛta-yātratayā sthitayor api kṣaṇa-mātram avasthitayos tayor mahopacārāṃś caraṇāgrataḥ samarpitān ācaran praṇāmam ācacāra, cacāla ca sa",
    "GK19gp12-22u:3343": " tābhyāṃ saha yāvad-vivarābhyāsam |",
    "GK19gp12-22u:3344": " āgamya ca tad-abhyāsaṃ",
    "GK19gp12-22u:3345": " tad-vartma-bhāga-sthita-nīraṃ vibhāgam āgamayya tābhyāṃ saha vrajaṃ prati",
    "GK19gp12-22u:3346": " prahita-jana-prahita-mahitālaṅkṛti-mukha-paribarha-sambhṛti-muhūrta-sukha-pūrtitaḥ",
    "GK19gp12-22u:3347": " kṛta-kṛtyaṃ-manyatayā nṛtyann iva nivavṛte |",
    "GK19gp12-22u:3348": " tadā tīra-sthānā vraja-jani-janāḥ prāṇa-rahita-",
    "GK19gp12-22u:3349": " prabhās tad-vartmekṣā-sthita-śithila-jīva-sthiti-daśāḥ |",
    "GK19gp12-22u:3350": " pitā-putrau vārāmpati-cara-yutau nirvyathatayā gatau dṛṣṭvā bhūyo' py ahaha sukha-tandrīm abhiyayuḥ ||JGc_1,20.7||",
    "GK19gp12-22u:3351": " [śikhariṇī]",
    "GK19gp12-22u:3352": " [30] kevalas tu baladevas tāv abhijagāma, praṇanāma ca vraja-rājam |",
    "GK19gp12-22u:3353": " datta-sukha-samāje vraja-rāje tu, tam upagūhya vismṛta-bāhyatayā kiñcana cāsamūhya kṣaṇa-katipayaṃ viramati |",
    "GK19gp12-22u:3354": " punaś ca rāme punaḥ punar namati,",
    "GK19gp12-22u:3355": " rāmānujaḥ sahasā sahasā parikramya",
    "GK19gp12-22u:3356": " parama-ramya-nija-sparśāmṛta-sparśanataḥ prathamaṃ mātaram eva kātaraḥ punar jīva-lokam ālokayāmāsa, kramaśas tv anyam anyam api |",
    "GK19gp12-22u:3357": " samāgate pitari harer ubhāv amū milanty api vraja-janatāmilan mithaḥ |",
    "GK19gp12-22u:3358": " tadā na sā paribubudhe paraṃ paraṃ parantu tāv akhilam avait parāparam ||JGc_1,20.8|| [rucirā]",
    "GK19gp12-22u:3359": " hambā-rāvair jana-kalakalaiḥ svargataḥ puṣpa-pātair",
    "GK19gp12-22u:3360": " vādyair nṛtyaiḥ stava-rava-śatair utthite' nyo' nya-marde |",
    "GK19gp12-22u:3361": " śrīmān rāmaḥ paśu-samudayaṃ vārayan loka-vṛndaṃ",
    "GK19gp12-22u:3362": " ślakṣṇālāpair api samucita-sthāna-niṣṭhaṃ cakāra ||JGc_1,20.9|| [śārdūla]",
    "GK19gp12-22u:3363": " tatra ca-",
    "GK19gp12-22u:3364": " svayaṃ dattvā śubhrāsanam iha mahā-gopa-pataye",
    "GK19gp12-22u:3365": " yathā-yogyaṃ cānyān vidadhad upaviṣṭān atha balaḥ |",
    "GK19gp12-22u:3366": " upānta-prakrānta-sthitim anujam āpṛcchya paritaḥ",
    "GK19gp12-22u:3367": " kathām etāṃ śṛṇvan paśupa-kulam aśrāvayad api ||JGc_1,20.10|| [śikhariṇī]",
    "GK19gp12-22u:3368": " [31] tatrātha datta-svātantryatayā viprān āmantrya paramānnādibhiḥ",
    "GK19gp12-22u:3369": " santarpya tad-abhīpsitāni vīpsayā samarpya, dvādaśyatikrama-bhiyā",
    "GK19gp12-22u:3370": " tat-pravaṇa-dhiyā vratam idam acchidra-pratham astv iti prārthya, gīrbhis",
    "GK19gp12-22u:3371": " tad-āśīrbhis tatra sāmarthyaṃ samartha-kṛtārthaṃ-manyās te dhanyā bahula-kutūhalataḥ sarva eva vrajam āvrajanti sma |",
    "GK19gp12-22u:3372": " [32] yatra vrajādhyakṣaḥ svayam adhvānaṃ vrajan, madhye-suta-dvayam abhrājiṣṭa |",
    "GK19gp12-22u:3373": " atha kathakas tām etāṃ kathāṃ samāpayan śrī-vrajeśvaraṃ praty āha-",
    "GK19gp12-22u:3374": " pāśi-pāśena sambandhas tvayy āsīn neti kā kathā |",
    "GK19gp12-22u:3375": " tad-bhayenāpi nāsīt tvat-putrasyāsya prabhāvataḥ ||JGc_1,20.11||tad uktaṃ varuṇenāsya karuṇāṃ vīrya-bhīruṇā |",
    "GK19gp12-22u:3376": " govinda nīyatām eṣa pitā te pitṛ-vatsalaḥ ||JGc_1,20.12|| iti |",
    "GK19gp12-22u:3377": " [anuṣṭubh]",
    "GK19gp12-22u:3378": " [34] atha dināntare kṛṣṇam antareṇa sabhāntare niviṣṭā gopa-kula-śiṣṭā",
    "GK19gp12-22u:3379": " vraja-patiṃ prati tatratyaṃ citraṃ papracchuḥ |",
    "GK19gp12-22u:3380": " [35] sa ca loka-pālasya",
    "GK19gp12-22u:3381": " tasya taṃ mahodayam aihika-lokānām āloka-pathātītam astokaṃ ślokayāmāsa |",
    "GK19gp12-22u:3382": " tatra ca-mitrāṇi, citraṃ śrūyatām iti tad-vāsināṃ kṛṣṇe bhaktim atiriktāṃ",
    "GK19gp12-22u:3383": " varṇayāmāsa |",
    "GK19gp12-22u:3384": " [36] tad-varṇanāntaraṃ tu nija-nijam antaram anu vismitānāṃ",
    "GK19gp12-22u:3385": " tasminn īśvaratālambhaka-sambhāvanayā sarveṣām eva seyaṃ bhāvanā-yadi",
    "GK19gp12-22u:3386": " cānaśvara-pratipatti-vaśād ayam īśvaras, tathāpy",
    "GK19gp12-22u:3387": " autpattika-sneha-sampatti-viṣayāśrayatā-maya-nirāmaya-sukha-dāyīti tu sadā mukhya-vyatīta-sarva-tarṣaṃ samutkarṣaṃ draṣṭuṃ suṣṭhu muhur ullasaty eva",
    "GK19gp12-22u:3388": " naś ceto-vṛttiḥ |",
    "GK19gp12-22u:3389": " tac ca kim anena nirbādhaṃ sādhayiṣyate? iti |",
    "GK19gp12-22u:3390": " [37] eṣa cāśeṣāṇām eṣāṃ svāpara-paryāya-jñātitayā svābhedena vijñāyamānānām etad",
    "GK19gp12-22u:3391": " abhijñāya, kāruṇya-jāta-yantraṇayā śīghratā-paratantratayā cintitavān-",
    "GK19gp12-22u:3392": " [38] aho, ete ca te te mama parama-svajanā, mayi pāramaiśvaryaṃ paryālocya",
    "GK19gp12-22u:3393": " sarvato' py asambhavaṃ mad-vaibhavam anubhavitum icchanti, kintu nānubhavanti yata eva loka-pāla-vaibhava-mātraṃ camatkāra-pātraṃ kurvanti",
    "GK19gp12-22u:3394": " | tādṛśaṃ tad vaibhavaṃ punar eṣāṃ svagati-mayam eva |",
    "GK19gp12-22u:3395": " tat tu tan-mayam",
    "GK19gp12-22u:3396": " api yan nānubhavanti, tat khalv avidyā-kāma-karma-nirmitoccāvaca-gatimati",
    "GK19gp12-22u:3397": " jagati viracitam avatāram anu sarva-sādhāraṇaṃ-manyatayā buddhi-bādhāta",
    "GK19gp12-22u:3399": " sā caiṣām,",
    "GK19gp12-22u:3400": " iti nandādayo gopāḥ kṛṣṇa-rāma-kathāṃ mudā |",
    "GK19gp12-22u:3401": " kurvanto ramamāṇāś ca nāvindan bhava-vedanām ||[BhP 10.11.58]",
    "GK19gp12-22u:3402": " kṛṣṇe' rpitātma-suhṛd-artha-kalatra-kāmāḥ [BhP 10.16.10] iti |",
    "GK19gp12-22u:3403": " kṛṣṇe",
    "GK19gp12-22u:3404": " kamala-patrākṣe sannyastākhila-rādhasaḥ [BhP 10.65.6] iti |",
    "GK19gp12-22u:3405": " [39] tathā ca-",
    "GK19gp12-22u:3406": " eṣāṃ ghoṣa-nivāsinām uta bhavān kiṃ devarāteti naś ceto viśva-phalāt phalaṃ tvad-aparaṃ kutrāpy ayan muhyati |",
    "GK19gp12-22u:3407": " sad-veṣād iva pūtanāpi sa-kulā tvām eva devāpitā",
    "GK19gp12-22u:3408": " yad-dhāmārtha-suhṛt-priyātma-tanaya-prāṇāśayās tvat-kṛte ||[10.14.35]",
    "GK19gp12-22u:3409": " ity ādibhiḥ pramita-sarvopari-mad-vaśīkāri-prema-mahimnāṃ yadyapi",
    "GK19gp12-22u:3410": " nāvidyādi-mayī, tathāpy eṣām anya-sādhāraṇaṃ-manyatām asahamāno' haṃ",
    "GK19gp12-22u:3411": " madīya-prema-sandoha-maya-mohābhilāṣa-lālanā-jālataḥ sañjāyamānām apy etāṃ",
    "GK19gp12-22u:3412": " tan-mayīm eva manye |",
    "GK19gp12-22u:3413": " [40] vastutas tu tādṛśa-premarṇenānādi-kalpata",
    "GK19gp12-22u:3414": " evānyebhyaḥ prattānavakāśām uttamarṇatāṃ gatānām apy eṣāṃ mayy",
    "GK19gp12-22u:3415": " arpita-sarvārthānāṃ gatir eva mama gatis, tad-anugatam eva ca mama paramaṃ",
    "GK19gp12-22u:3416": " vaibhavam, na punar ataḥ param api paraṃ sambhavati |",
    "GK19gp12-22u:3417": " [41] tad evaṃ jalāvitur vaibhavād api pitur mama yaś camatkāraḥ, sa tu māṃ duḥkhākaroti",
    "GK19gp12-22u:3418": " | tasmād eteṣāṃ yathā mayi premāveśas tathā naiteṣu mameti tad-anusandhānavatā mayā tad etad eṣām eva vaibhavam eteṣām eva śubhānudhyāna-maya-yogamāyānubhavataḥ sāmpratam enān anubhāvayāni iti |",
    "GK19gp12-22u:3419": " [42] tad etad vicintanānantaraṃ dinānantare punar ādi-varāha-purāṇa-vācaka-yācaka-vipra-dvārā-pura-dvārāsthānī-sthitika-vicitra-pitrādy-ābhīra-vīra-pariṣadaṃ",
    "GK19gp12-22u:3420": " prati-kārtika-varti-pūrṇimā-snānam akrūrābhīṣṭa-prade brahma-hrade tūrṇam eva pūrṇa-tat-phalatāṃ sādhayati ity avadhārayan, sāratayā dhārayaṃs tat-prātaḥ sarvāṃs tān dāyādādīn ādāya satrā tatrāgatavān |",
    "GK19gp12-22u:3421": " [43] āgatya ca sarveṇa saha tatra nimajjya, tam utsṛjya, tīram āsajya, prakṛtitaḥ paratayā",
    "GK19gp12-22u:3422": " parama-svarūpa-rūpa-rasa-gandha-sparśa-śabdatayātmārāmāṇām apy",
    "GK19gp12-22u:3423": " alabhya-ghanaṃ gopānāṃ sva-niketam etaṃ golokam āvaraka-śaktim apākṛtya vyaktīkṛtavān |",
    "GK19gp12-22u:3424": " [44] tiraskariṇīṃ nirākṛtya vicitraṃ divya-citram iva yaṃ khalv asya",
    "GK19gp12-22u:3425": " narākṛti-para-brahmaṇaḥ sva-lokatayā brahmaṇo loka ity ācakṣate |",
    "GK19gp12-22u:3426": " yatra kila sveṣām eva madhyam adhyāsitaṃ nija-kula-tilaka-kṛṣṇākāratayā",
    "GK19gp12-22u:3427": " paricitaṃ kṛta-janmādi-gokula-līlā-stuti-śruti-sākṣikatayātiniścitaṃ tam etaṃ sa-lokam ālokayan vraja-lokaḥ sarva-śokaṃ vyatītya,",
    "GK19gp12-22u:3428": " vismayānanda-sandohataḥ pratikṣaṇam eva sukha-saṃroham avāpa |",
    "GK19gp12-22u:3429": " [46] tad evaṃ vyajya rajyan-manasas tān vraja-lokān golokataḥ sa daiteyārir",
    "GK19gp12-22u:3430": " daiteyapīḍanādi-krīḍāṃ pūrayituṃ punar vyavadhāpitavāṃś ca |",
    "GK19gp12-22u:3431": " [47] atha kathakaḥ samāpanam āha-",
    "GK19gp12-22u:3432": " īdṛg vrajeśa putras te jita-lokeśa-lokakaḥ |",
    "GK19gp12-22u:3433": " yas tvāṃ ca tava lokaṃ ca lokam etam alokayat ||JGc_1,20.13|| [anuṣṭubh]",
    "GK19gp12-22u:3434": " adhi goloke gopāḥ svayam adhi gopeṣu golokaḥ |",
    "GK19gp12-22u:3435": " iti kalayan vanamālī yas taṃ vyānañja taṃ naumi ||JGc_1,20.14||",
    "GK19gp12-22u:3436": " [upagīti]||",
    "GK19gp12-22u:3437": " [48] tad evaṃ prātaḥ-kathāyāṃ prayātāyāṃ vibhāvarī-kathā vibhāti sma |",
    "GK19gp12-22u:3438": " yathā snigdhakaṇṭha uvāca-",
    "GK19gp12-22u:3439": " yadā yātaḥ pitrā saha varuṇa-lokaṃ harir asau tadā rādhādīnāṃ sthitir iha mṛṣā kā prathayitā",
    "GK19gp12-22u:3440": " jaḍānāṃ jāḍyaṃ syād asukha-sukha-buddhis tu sudhiyāṃ na śūnyasya prāptiṃ bhajati paritaḥ kāpi ca daśā ||JGc_1,20.15||",
    "GK19gp12-22u:3441": " [śikhariṇī]",
    "GK19gp12-22u:3442": " yadāyāsīt kṛṣṇaḥ kila varuṇa-lokaṃ pitṛ-kṛte",
    "GK19gp12-22u:3443": " tadā śrī-rādhāyāḥ śvasitam amunā sārdham agamat |",
    "GK19gp12-22u:3444": " yadāyāsīt tasmād ayam atha tadā tatra sahasā samāgād ity eṣā param iha kavīnāṃ sukavitā ||JGc_1,20.16||",
    "GK19gp12-22u:3445": " kiṃ ca-",
    "GK19gp12-22u:3446": " āyāte tu vraja-pati-sute pāśi-lokāt tadā kāpy ekā rādhām anu tam anu ca snigdha-bhāvā vidagdhā",
    "GK19gp12-22u:3447": " autsukyaṃ tad dvayam anu niśi śrāvayantī dvi-niṣṭhaṃ",
    "GK19gp12-22u:3448": " ceto-vṛtter mukham iva tayor añjasā jāyate sma ||JGc_1,20.17|| [śārdūla]",
    "GK19gp12-22u:3449": " [49] tatra śrī-rādhā-niṣṭham, tad yathā-",
    "GK19gp12-22u:3450": " yadi māṃ nayasi vidhātar lokāntaram antarā sevām |",
    "GK19gp12-22u:3451": " naya māṃ tan-mukha-suṣamā-",
    "GK19gp12-22u:3452": " sa-sukhāṃ virahān na duḥkhitāṃ tasya ||JGc_1,20.18|| [udgīti]",
    "GK19gp12-22u:3453": " [50] śrī-kṛṣṇa-niṣṭhaṃ yathā-",
    "GK19gp12-22u:3454": " ānītāḥ pitṛ-caraṇā vāruṇa-lokāt prananditā lokāḥ |",
    "GK19gp12-22u:3455": " hā rādhā mama śokād bādhā-gīrṇā na jīrṇāsti ||JGc_1,20.19|| [āryā]",
    "GK19gp12-22u:3456": " [51] atra kākvā jīrṇāsty eveti sambhāvyate |",
    "GK19gp12-22u:3457": " [52] tad evaṃ sā tasyāṃ tasminn api rahasi nivedya viśeṣataḥ śrīkṛṣṇam apy upālabdhavatī,",
    "GK19gp12-22u:3458": " rāgaṃ vināsti hṛdayaṃ mādhava tava rocate ca tat tubhyam |",
    "GK19gp12-22u:3459": " iti niyataṃ kanakāṅgī pāṇḍū-bhavati sphuṭaṃ rādhā ||JGc_1,20.20|| [āryā]",
    "GK19gp12-22u:3460": " [53] tataś ca tasya sneha-vaśād deha-dravī-bhāvaṃ vyavasya punaḥ prahasya",
    "GK19gp12-22u:3461": " provāca-",
    "GK19gp12-22u:3462": " bhavān guṇī mādhava rādhikāpi sā yenātidūrād api suṣṭhu kṛṣyate |",
    "GK19gp12-22u:3463": " rādhāpi bāḍhaṃ sarasā nijālayād apy evam ārdrīkriyate yayā bhavān ||JGc_1,20.21|| [upajāti",
    "GK19gp12-22u:3464": " [54] madhukaṇṭha uvāca-keyaṃ vṛddhā? yatas tatra nānya-janasya praveśaḥ sambhavatīti pūrvaṃ nirṇītam |",
    "GK19gp12-22u:3465": " [55] snigdhakaṇṭhaḥ sahāsam āha-paurṇamāsy",
    "GK19gp12-22u:3466": " eva nānā-veśena tatra praveśatīti |",
    "GK19gp12-22u:3467": " [56] atha tadārabhya-",
    "GK19gp12-22u:3468": " niśīthaṃ niśīthaṃ tadāsau prakarṣād agāsīn muralyeti tathyaṃ mṛṣā na |",
    "GK19gp12-22u:3469": " amūs tu pratīyuḥ sphuṭaṃ marma-bhedī",
    "GK19gp12-22u:3470": " sa vā kaḥ śarair yaś chinatty āśu sarvam ||JGc_1,20.22|| [bhujaṅgaprayātā]",
    "GK19gp12-22u:3471": " niveśe saṃveśe mathi pathi jane pāthasi vane harir yady apy udyan pratiharitam eva sphuritavān",
    "GK19gp12-22u:3472": " sphuṭaṃ draṣṭuṃ spraṣṭuṃ tadapi tad-alabdher vidhurajād dadhe rādhā-bādhā tad-anadhigamād apy adhikatām ||JGc_1,20.23||",
    "GK19gp12-22u:3473": " [śikhariṇī]||",
    "GK19gp12-22u:3474": " [57] atha samāpanam-",
    "GK19gp12-22u:3475": " īdṛśas te patiḥ śyāme yat-kāntes tvaṃ parā gatiḥ |",
    "GK19gp12-22u:3476": " atrābhilāṣaḥ śobhā vā kāntir ity adhigamyatām ||JGc_1,20.24|| [anuṣṭubh]",
    "GK19gp12-22u:3477": " iti śrī-śrī-gopāla-campūm anu",
    "GK19gp12-22u:3478": " varuṇalokāloka-camatkāra-tiraskāraka-golokāvalokanaṃ nāma viṃśaṃ pūraṇam",
    "GK19gp12-22u:3479": " athaikaviṃśaṃ pūraṇam",
    "GK19gp12-22u:3480": " kumārī-vastra-haraṇa-sukumārī-samasta-karṣaṇam",
    "GK19gp12-22u:3481": " [1] tadānīṃ punaḥ snigdhakaṇṭha uvāca-",
    "GK19gp12-22u:3482": " [2] atha garga-kṛta-vraja-varga-bheda-maya-samayataḥ paścād udbhūtāḥ kāścid anyāś ca dhanyāḥ prabhūtā nānā-kula-prasūtā yā vraja-kumārikāḥ",
    "GK19gp12-22u:3483": " svabhāvataḥ kṛṣṇa-bhāvānusārikās tāsāṃ kaumāra-pāram ārabhya vāsanā varṇanīyā yathā,",
    "GK19gp12-22u:3484": " kumārīṇāṃ tāsāṃ aghajiti patiḥ syād iti rucir yadā jātā tarhi pratipadam upāyākṛta-dhiyām",
    "GK19gp12-22u:3485": " vidhu-śrīṇāṃ śaśvad bata bahula-pakṣa-sthiti-juṣāṃ",
    "GK19gp12-22u:3486": " tamaskṛd-viśvasminn ahaha kṛśatā nityam ajani ||JGc_1,21.1|| [śikhariṇī]",
    "GK19gp12-22u:3487": " [3] tataś ca tad-artham anurahasaṃ nānā-devatām arthayamānā vyartham iva",
    "GK19gp12-22u:3488": " bhramanti sma |",
    "GK19gp12-22u:3489": " [4] prārthanā ceyaṃ-",
    "GK19gp12-22u:3490": " vrajeśitroḥ sadma vāsaḥ paraṃ śvasuratānayoḥ |",
    "GK19gp12-22u:3491": " kṛṣṇa eva patir bhūyān mama janmani janmani ||JGc_1,21.2|| [anuṣṭubh]",
    "GK19gp12-22u:3492": " [5] tataś ca kadācit kālindīm anu parasparaṃ vindamānā babhūvuḥ |",
    "GK19gp12-22u:3493": " [6] yuktaṃ ca tat, yataḥ-",
    "GK19gp12-22u:3494": " ekaṃ padam uddeśyaṃ bhavati samantād bahūnāṃ cet |",
    "GK19gp12-22u:3495": " vividha-bhuvām api teṣāṃ milanaṃ ghaṭate yathā sa-tīrthānām ||JGc_1,21.3|| [udgīti]",
    "GK19gp12-22u:3496": " [7] militānāṃ tāsāṃ parasparaṃ hārdam api jātam |",
    "GK19gp12-22u:3497": " tathā hi-",
    "GK19gp12-22u:3498": " diśi diśi jātāḥ snigdhā vyatimilitāḥ suṣṭhu bibhrati sneham |",
    "GK19gp12-22u:3499": " medura-mudira-samūhe muhur api yasmāt tathā dṛṣṭam ||JGc_1,21.4|| [āryā]",
    "GK19gp12-22u:3500": " [8] tatra jāte cāsauhārde hārdam api parasparaṃ vyaktam |",
    "GK19gp12-22u:3501": " yataḥ-",
    "GK19gp12-22u:3502": " hnutam apy ekāśrayiṇāṃ hṛdayaṃ vyaktiṃ mitho yāti |",
    "GK19gp12-22u:3503": " tat tu vyatimilitaṃ ced vada tarhi syāt pidhānaṃ kim? ||JGc_1,21.5|| [upagīti]",
    "GK19gp12-22u:3504": " [9] tataś ca parasparaṃ hṛd-bāṣpam udgīrṇavatīnāṃ dṛg-bāṣpam api vikīrṇavatīnāṃ tāsāṃ daśānta-daśāvaśāṅgatayā sambhāvyamānānām anukṣaṇaṃ sukhā-kāṅkṣiṇī pārikāṅkṣiṇī-veśa-viśeṣaṃ vindamānā tatra vṛndā gatā |",
    "GK19gp12-22u:3505": " [10] sā hy evaṃ purā cintitavatī-rāga eva khalv āsāṃ vrajanāgarasya tasya samāgamāya vāgagocaraśaktibhāg avasīyate |",
    "GK19gp12-22u:3506": " [11] rāgaś ca loka-rīti-maya-praṇayata eva jāgarūkatayā garīyān",
    "GK19gp12-22u:3507": " varīvartīti devatāntarārādhanam eva sādhayitavyam, na tu tad-ārādhanam iti",
    "GK19gp12-22u:3508": " [12] athāgamya ca tat-kṛtābhivādana-sva-kṛtābhivadana-vidhau labdha-vidhau",
    "GK19gp12-22u:3509": " sābhidadhāti sma-[13] aham atraiva vane vasantī bhavatīnāṃ bhāvavatīnām",
    "GK19gp12-22u:3510": " avasthāḥ paśyantī dayā-vidīrṇa-hṛdayā samāyātāsmi |",
    "GK19gp12-22u:3511": " tad iyaṃ mama siddhā vidyā sva-karṇānubiddhā vidhīyatām |",
    "GK19gp12-22u:3512": " nātiprayāsa-bhāvitatā ca bhavatīnāṃ bhavitā, kintu māsa-mātram atra śramābhāsaḥ |",
    "GK19gp12-22u:3513": " [14] sā khalu mantra-mayī",
    "GK19gp12-22u:3514": " yogamāyā mayā dayāvatī sādhitāstīti |",
    "GK19gp12-22u:3515": " [15] tad evaṃ tāsāṃ karṇa-vivaram anu mantra-varṇān nidhivan nidhāya tad-vidhim api sa-vidhim abhidhāya mudāntar-hitavatī sāntarhitavatī |",
    "GK19gp12-22u:3516": " tataś ca tās tad-upadeśa-lagnāḥ parama-sukha-magnā babhūvuḥ |",
    "GK19gp12-22u:3517": " yataḥ-",
    "GK19gp12-22u:3518": " nityaṃ tāvad analpa-rāga-mahimā sarvaṃ sahāyīyati prāpnoty eṣa tu yogya-kalpam atha ced dhatte sad-ullāsitām |",
    "GK19gp12-22u:3519": " tasmiṃs tādṛg abhūd guruḥ svayam asau śaktiḥ parā vaiṣṇavī pūjyā mantra-varaś ca vāñchita-dharas tāsām itaḥ kiṃ sukham?",
    "GK19gp12-22u:3520": " ||JGc_1,21.6|| [śārdūla]",
    "GK19gp12-22u:3521": " [16] ataevāmūr viśramya mārgaśīrṣīya-śirṣāyāmāṇatā-labhya-pratipadam",
    "GK19gp12-22u:3522": " ārabhya saṃgatya vratam ārabdhavatyaḥ |",
    "GK19gp12-22u:3523": " yatrāruṇa-kṛtāruṇa-guṇa-prasaram",
    "GK19gp12-22u:3524": " avasaram anu parasparaṃ gṛha-visarataḥ samākāraṇāparā vyatibaddha-karā",
    "GK19gp12-22u:3525": " yamunā-gamana-tat-parā gāna-parāyaṇā babhūvuḥ; yatra",
    "GK19gp12-22u:3526": " paraspara-parīhāsa-prāyatayā nijābhiprāyaṃ vyañjayāmāsuḥ |",
    "GK19gp12-22u:3527": " yathā-",
    "GK19gp12-22u:3528": " tvām upayantā sakhi vanamālī |",
    "GK19gp12-22u:3529": " sakala-śubhākara-vara-guṇa-śālī ||dhru||",
    "GK19gp12-22u:3530": " yatra vraja-patir ita-rucir ucitām vārtāṃ cālayitā sukha-sacitām ||a||",
    "GK19gp12-22u:3531": " śrutvā tat tava mātara-pitarau",
    "GK19gp12-22u:3532": " sukham ayitārau kṛta-dhana-vitarau |",
    "GK19gp12-22u:3533": " harir api mudam iha hṛdi gopayitā sakhibhir narmaṇi yaḥ kopayitā ||b||",
    "GK19gp12-22u:3534": " gaṇaka-nidiṣṭa-tare sudināhe veśaṃ dhāsyati sa nijavivāhe |",
    "GK19gp12-22u:3535": " nīla-rucī-cita-gaura-dukūlam",
    "GK19gp12-22u:3536": " ghana-capalābhirucām iva mūlam ||c||",
    "GK19gp12-22u:3537": " antara-vasanaga-kañcuka-pītaṃ",
    "GK19gp12-22u:3538": " citra-pracchada-ruci-parivītam |",
    "GK19gp12-22u:3539": " mukuṭa-kirīṭa-tirīṭa-virājam",
    "GK19gp12-22u:3540": " alakāvali-maṇi-citraka-bhājam ||d||",
    "GK19gp12-22u:3541": " kuṇḍala-maṇḍita-gaṇḍa-vibhāgam",
    "GK19gp12-22u:3542": " tāmbūla-cchavi-jid-adhara-surāgam |",
    "GK19gp12-22u:3543": " adharāvṛtaye kara-dhṛta-celam",
    "GK19gp12-22u:3544": " graiveyakam anukṛta-maṇi-melam ||e||",
    "GK19gp12-22u:3545": " sāṅgada-kaṅkaṇa-mudrika-hastam",
    "GK19gp12-22u:3546": " āvāpaka-dhṛti-valayita-śastam |",
    "GK19gp12-22u:3547": " hāravalita-hṛdi dhṛta-maṇi-rājam",
    "GK19gp12-22u:3548": " vanamālādika-mālya-samājam ||f||",
    "GK19gp12-22u:3549": " maṇimaya-śṛṅkhala-lasad-avalagnam",
    "GK19gp12-22u:3550": " caraṇa-vibhūṣaṇa-gaṇa-ruci-magnam |",
    "GK19gp12-22u:3551": " veṣe cāsminn etad apūrvam yat tu na dṛṣṭaṃ kvacana ca pūrvam ||g||",
    "GK19gp12-22u:3552": " aṅgaṃ bhūṣaṇam api kila sarvam sarvābharaṇaṃ svayam iti garvam |",
    "GK19gp12-22u:3553": " atha maṇi-śakaṭādhiṣṭhitam etam kalayiṣyanti suhṛdbhir upetam ||h||",
    "GK19gp12-22u:3554": " taṃ janyānāṃ śakaṭa-parītam",
    "GK19gp12-22u:3555": " kusumair varṣiṣyanti sagītam |",
    "GK19gp12-22u:3556": " śakaṭa-dhvani-yuta-vādya-śatena",
    "GK19gp12-22u:3557": " mudam āpsyati sa svayam api tena ||i||",
    "GK19gp12-22u:3558": " tad-dhvani-kalanāt tava sakhi cittam",
    "GK19gp12-22u:3559": " dhṛtam api yatnād bhavitā bhittam |",
    "GK19gp12-22u:3560": " sa yadā gantā dvāra-sadeśam",
    "GK19gp12-22u:3561": " sakhi visṛjeḥ sukha-mūrcchā-veśam ||j||",
    "GK19gp12-22u:3562": " tam upavrajitā sā tava goṣṭhī strī tatir api gāsyati bimboṣṭhī |",
    "GK19gp12-22u:3563": " upayānaṃ tad-vādya-vitānam",
    "GK19gp12-22u:3564": " gāli-prāyaṃ tad api ca gānam ||k||",
    "GK19gp12-22u:3565": " sārātrika-nirmañchana-dṛṣṭiṃ",
    "GK19gp12-22u:3566": " kartāras te sa-kusuma-vṛṣṭim |",
    "GK19gp12-22u:3567": " maṇḍapa-varam upanīte śyāme sukha-sammardo bhavitā rāme ||l||",
    "GK19gp12-22u:3568": " gopendrādika-gaṇa-pūjām anu",
    "GK19gp12-22u:3569": " narma-kutūhalam udayed varatanu |",
    "GK19gp12-22u:3570": " pūrvaṃ vidhim api kṛtvā sadvidhi āneṣyanti tvām iha sahanidhi ||m||",
    "GK19gp12-22u:3571": " varapuratas tvāṃ śithilitagātrīm sthāpayitāraḥ priyaratipātrīm |",
    "GK19gp12-22u:3572": " tātas tava karam atha dadhad abalam grāhayitā varakaram anu sajalam ||n||",
    "GK19gp12-22u:3573": " tatra ca bhavatī sumukhi sukhena kim bhaviteti jñātā kena? |",
    "GK19gp12-22u:3574": " kiṃ bahunā, tava karasaṃyamanam kṛtam iva paśyāmy amunā kamanam ||o|| ||JGc_1,21.7|| |",
    "GK19gp12-22u:3575": " iti |",
    "GK19gp12-22u:3576": " [mātrāsamakā]",
    "GK19gp12-22u:3577": " [17] tad evaṃ yamunāṃ prāpya drutam eva gānaṃ samāpya velāyāṃ",
    "GK19gp12-22u:3578": " bālya-cāpalyena kalye projjhita-celā eva mithaḥ kṛta-melā velāyāṃ nimajjanti sma |",
    "GK19gp12-22u:3579": " nimajjya ca-kauṣeyatayā kṣālanāṃ vināpi na pariheyam iti tad eva celaṃ paridhāya sevyāyā devyāḥ saikatām arcām arcitāṃ vidhāya mantram anusandhāya dhāma samāyānti sma |",
    "GK19gp12-22u:3580": " [18] tad evaṃ tāvan māsaṃ yāvad vidhāya tat-pūraka-dinaṃ vratasyāpi pūrakaṃ jātam iti paramānanda-pūraṇataḥ sūrajā-pūram anu",
    "GK19gp12-22u:3581": " dūranirjanatā-jāta-nirvrīḍatayā kṣaṇam akrīḍan |",
    "GK19gp12-22u:3582": " [19] tad evaṃ pūrva-pūrvaṃ jānan vraja-rāja-nandanas tuṣṭa-manāḥ",
    "GK19gp12-22u:3583": " kumāra-catuṣṭayam anuvidhaṃ vidhāya tatra prasthāya guptam upta-cittatayā",
    "GK19gp12-22u:3584": " tāḥ paśyati sma |",
    "GK19gp12-22u:3585": " [20] ye khalu dāma-sudāma-vasudāma-kiṅkiṇi-saṃjñās tasya",
    "GK19gp12-22u:3586": " prajñāhaṅkāra-citta-manasāṃ bahiḥ-prakāśatayā labdha-samajñās",
    "GK19gp12-22u:3587": " tantra-vijñātṛbhir vijñāyante, ta ete hi kumārā jāta-catuḥ-pañca-varṣāḥ",
    "GK19gp12-22u:3588": " paraspara-savayaskatā-dhṛta-harṣāḥ kṛṣṇād anudinam āsādita-prema-varṣāś",
    "GK19gp12-22u:3589": " calanārambhata eva-kutra yāmaḥ? iti pṛcchanta eva gacchantaḥ",
    "GK19gp12-22u:3590": " kṛta-tat-saṅgam āgacchanti sma |",
    "GK19gp12-22u:3591": " tad evaṃ-",
    "GK19gp12-22u:3592": " saṅge vidhāya caturaś caturaḥ kumārān āgamya tatra kara-vārita-tat-prahāsaḥ |",
    "GK19gp12-22u:3593": " namrībhavann alam alakṣitatāṃ prapadya sadyas tad-aṃśuka-cayaṃ sa harir jahāra ||JGc_1,21.8||",
    "GK19gp12-22u:3594": " hṛtvā sa satvara-kadamba-nagādhiroha-",
    "GK19gp12-22u:3595": " pūrvaṃ sa-ḍimbha-nikaraḥ sphuṭam ujjahāsa |",
    "GK19gp12-22u:3596": " śrutvā prahāsam atha gopa-kumārikāṇāṃ",
    "GK19gp12-22u:3597": " vargaḥ samaṃ sabhayam ūrdhvita-dṛṣṭir āsīt ||JGc_1,21.9|| [vasanta]",
    "GK19gp12-22u:3598": " gambhīra-svara-saṅgataṃ tad-itarānudbhāvya-bhavya-śriyaṃ",
    "GK19gp12-22u:3599": " hāsaṃ taṃ paricitya bālya-valitās tāḥ prekṣya cānyo' nyataḥ |",
    "GK19gp12-22u:3600": " vastrāṇy apy anabhīkṣya tatra vidhṛtāny uccaṃ tu vakṣaḥ-sthalaṃ",
    "GK19gp12-22u:3601": " kṛtvā nīcam udakta-vaktram udake nyak-cakrire padminīḥ ||JGc_1,21.10||",
    "GK19gp12-22u:3602": " [śārdūla-vikrīḍitam]",
    "GK19gp12-22u:3603": " atalina-nalina-vanānāṃ bhramam iha cakrur mukhāni tāsāṃ na |",
    "GK19gp12-22u:3604": " hemante tad-ayogāt kintu nyak-kāram evātra ||JGc_1,21.11|| [āryā]",
    "GK19gp12-22u:3605": " tataś ca,",
    "GK19gp12-22u:3606": " kṣaṇam adhi jala-madhyaṃ tasthur ānamra-netrāḥ",
    "GK19gp12-22u:3607": " punar udayati śīte' drākṣur etāḥ kadambam |",
    "GK19gp12-22u:3608": " api harir adhiśākhaṃ gupta-mūrtiḥ purāsīt punar avṛtim ayāsīc cātma-lakṣāya tābhiḥ ||JGc_1,21.12||",
    "GK19gp12-22u:3609": " tāsāṃ jalastha-vapuṣāṃ vadaneṣu kṛṣṇa-",
    "GK19gp12-22u:3610": " syārūḍha-nīpaka-taroḥ sahasā dṛg-antaḥ |",
    "GK19gp12-22u:3611": " padmeṣu padmapa-kalām adadhād amuṣmin yāsāṃ ca nīrabhṛti cātakarītim āpa ||JGc_1,21.13||",
    "GK19gp12-22u:3612": " tataś ca-",
    "GK19gp12-22u:3613": " uccakair jahasur bālāś cukruśus tatra bālikāḥ |",
    "GK19gp12-22u:3614": " ūcuś cedaṃ tu vaḥ kṛtyaṃ vrajādṛtyaṃ bhaviṣyati ||JGc_1,21.14|| [anu]",
    "GK19gp12-22u:3615": " [21] atha kṛṣṇena muhur api śikṣitā bālāḥ procuḥ |",
    "GK19gp12-22u:3616": " [22] tatra prathamaṃ, yathā-",
    "GK19gp12-22u:3617": " kṛtyaṃ vā kim akṛtyaṃ vā na vidmo vayam aṇv api |",
    "GK19gp12-22u:3618": " śikṣārthaṃ kintu vaḥ prāptā vīkṣyājñāsiṣma tat punaḥ ||JGc_1,21.15||",
    "GK19gp12-22u:3619": " [anuṣṭubh]",
    "GK19gp12-22u:3620": " [23] atha sarvāḥ salajjaṃ parasparam īkṣitvā punar ūcuḥ-",
    "GK19gp12-22u:3621": " yaḥ kaścic chikṣakas tasmād bhavadbhiḥ suṣṭhu śikṣitam |",
    "GK19gp12-22u:3622": " abhyasyatha vraje tac ca sva-guror māna-vṛddhaye ||JGc_1,21.16||",
    "GK19gp12-22u:3623": " [anuṣṭubh]",
    "GK19gp12-22u:3624": " [24] punas tac-chikṣitā ḍimbhāḥ procuḥ-",
    "GK19gp12-22u:3625": " kimartho' yam upālambhas tan na vidmas tu kiñcana |",
    "GK19gp12-22u:3626": " bhavatyo jala-cāriṇyo vayaṃ vṛkṣāgra-gāminaḥ ||JGc_1,21.17|| [anu]",
    "GK19gp12-22u:3627": " [25] tā ūcuḥ-",
    "GK19gp12-22u:3628": " vikrāntir luṇṭhatāṃ yogyā yad vaḥ śākhāgragāmitā |",
    "GK19gp12-22u:3629": " dīnatā luṇṭhitānāṃ syād yan naḥ salilagāhitā ||JGc_1,21.18|| [anu]",
    "GK19gp12-22u:3630": " [26] atha śrī-kṛṣṇaḥ svayam eva sa-kopa-vismayam iva vakti sma-kiṃ",
    "GK19gp12-22u:3631": " luṇṭhitaṃ bhavatīnām?",
    "GK19gp12-22u:3632": " [27] tā ūcuḥ-aho bata! katham asmākam asaṅkhyatayā duḥsaṃvaram ambaraṃ saṃvaraṇam āpadyate?",
    "GK19gp12-22u:3633": " [28] śrī-kṛṣṇa uvāca-bhavatīnām ambarāvaraṇatā vidyata eva, tad ambaraṃ vā",
    "GK19gp12-22u:3634": " katham apahāreṇa saṃvalanam avalambatām?",
    "GK19gp12-22u:3635": " [29] tā ūcuḥ-",
    "GK19gp12-22u:3636": " ambaram apy ambaratām āsādayituṃ tavāsti sāmarthyam |",
    "GK19gp12-22u:3637": " iha dāmodara cauryaṃ kiyad iva śauryaṃ samarpayatu? ||JGc_1,21.19|| [āryā]",
    "GK19gp12-22u:3638": " [30] atha kṛṣṇaḥ sa-smayam āha sma-na nagnā etāḥ pāthasi magnāḥ |",
    "GK19gp12-22u:3639": " tad idaṃ tu mayā parihasitam eva |",
    "GK19gp12-22u:3640": " dṛṣṭaṃ bhavadbhir duṣṭhu-prakṛtīnām",
    "GK19gp12-22u:3641": " ākṛti-mātra-suṣṭhutā-yutānām āsām anuṣṭhitam; yan madīyāny eva śastāni vastrāṇi vihārataḥ samasta-vyastatayā yatra tatra visrastāni |",
    "GK19gp12-22u:3642": " tāny etā daridrāṇāṃ kanyāḥ sphuṭam anyāyatayā paricitya ca vicitya paridadhānā,",
    "GK19gp12-22u:3643": " mādṛśas tu dṛśaḥ sakāśād gopanaṃ kāmayamānā bāḍhaṃ jalam evāvagāḍhāḥ |",
    "GK19gp12-22u:3644": " yāni khalv atisvacchānāṃ tigma-cchavi-kanyā-jalānām antar apracchannāny eva lakṣyante, yāny eva cāsāṃ jala-magna-pratyaṅga-lagnāni",
    "GK19gp12-22u:3645": " svarṇa-savarṇa-varṇāni varṇā iva nirvarṇyante |",
    "GK19gp12-22u:3646": " tasmāt plavanta eva bhavantaḥ pratyekam etāḥ kara-gṛhīta-karāḥ samānayantām |",
    "GK19gp12-22u:3647": " [31] tad etad avadhārya tīra-paryantam avatīrya",
    "GK19gp12-22u:3648": " sambhrama-pratīkṣitālpa-kālān kṛṣṇājñā-pālān bālān amūḥ pratyūcuḥ-[32]",
    "GK19gp12-22u:3649": " kathaṃ stambham avalambadhve? niḥśaṅkam eva saṅkrāmata |",
    "GK19gp12-22u:3650": " [33] sakhīḥ prati ca prāvocan-atraivānīya pānīya-vāsa-sukhaṃ luṇṭhākān etān ākuṇṭham āsādayata",
    "GK19gp12-22u:3651": " [34] atha tān prati ca-",
    "GK19gp12-22u:3652": " āhara-vasanām āhara- vanitāṃ yasmāt kriyāṃ sadādhīdhve |",
    "GK19gp12-22u:3653": " kātyāyanī-prasādāt tam api vikarṣāma toyāntaḥ ||JGc_1,21.20|| [āryā]",
    "GK19gp12-22u:3654": " [35] atha tad etac chrutavanta eva drutavantaḥ skhalanta iva nīpa-tarv-antam āsadya sadyas tam eva tarum āruruhuḥ |",
    "GK19gp12-22u:3655": " [36] kṛṣṇas tu sa-hāsaṃ spaṣṭam idam abhyacaṣṭe-aho, śubhaṃyūyamānānām āsām ahaṃyutā bhavatīnāṃ bhavatu, paśyāmas tatra-bhavatīṣu",
    "GK19gp12-22u:3656": " devatā-prabhāvam |",
    "GK19gp12-22u:3657": " yāvad eva tad etam udavāsam urīkṛtya bhavatyas",
    "GK19gp12-22u:3658": " tiṣṭhanti, tāvad vayam api dhṛta-niṣṭhās taror upariṣṭād eva nabho-vāsam",
    "GK19gp12-22u:3659": " urarīkṛtya tiṣṭhāma |",
    "GK19gp12-22u:3660": " [37] atha tatra tad-uttaram urarī-kurvatyaḥ sarvāḥ saśleṣam ātma-hṛd-gatam",
    "GK19gp12-22u:3661": " udgamayāmāsuḥ-",
    "GK19gp12-22u:3662": " na nādeya-bhayaṃ tasya tarau yasya bhavet sthitiḥ |",
    "GK19gp12-22u:3663": " pātra-sātkṛta-gātrāṇāṃ pṛcchyā nādeyatā punaḥ ||JGc_1,21.21|| [anuṣṭubh]",
    "GK19gp12-22u:3664": " [38] tataś ca tan-mukha-tuṣāra-karatas tuṣāra-kara-taraṅga-nikarataś ca kampamānāḥ sa-narmānukampam amūr ayam uvāca-",
    "GK19gp12-22u:3665": " [39] aho, hima-śratha-ślathāṅga-sandhayaḥ parama-durbalāḥ ! sarvābhir evārvāg āgamyatām |",
    "GK19gp12-22u:3666": " [40] tās tu bhrū-bhaṅga-saṅgatam ūcuḥ-punaḥ kim artham āgamayitum",
    "GK19gp12-22u:3667": " arthayase?",
    "GK19gp12-22u:3668": " [41] kṛṣṇa uvāca-vanadevatayā hṛtaṃ mayā tu prasahya tasyāḥ samāhṛtaṃ",
    "GK19gp12-22u:3669": " vāsaḥ samāsādyatām |",
    "GK19gp12-22u:3670": " [42] tā ūcuḥ-kim ataḥ śeṣam anveṣāmaḥ?",
    "GK19gp12-22u:3671": " [43] tad etad uktvāntar-vāriṇa eva prasārita-karāḥ kiñcid abhyānañcuḥ |",
    "GK19gp12-22u:3672": " kṛṣṇas tu sāṅguli-vyaṅgam uvāca-aye śata-patra-patra-netrāḥ ! savidhe'",
    "GK19gp12-22u:3673": " trāgamyatām |",
    "GK19gp12-22u:3674": " [44] tā ūcuḥ-tavaitad ehīhaṃ karma katham iva?",
    "GK19gp12-22u:3675": " [45] kṛṣṇa uvāca-mama dṛṣṭir visṛṣṭiś ca viśiṣṭatām āpnoti' iti |",
    "GK19gp12-22u:3676": " [46] tā ūcuḥ-tarhi kim arhitaṃ bhavet?",
    "GK19gp12-22u:3677": " [47] kṛṣṇa uvāca-grahaṇātivṛttir vastra-parivṛttiś ca na syāt |",
    "GK19gp12-22u:3678": " [48] tāś ca parasparam ūcuḥ-aho mugdhāḥ! vañcayitum eveyaṃ prapañcanā |",
    "GK19gp12-22u:3679": " [49] kṛṣṇas tu tāḥ sandarśya jihvāṃ sandaśya babhāṣe-satyam evedaṃ",
    "GK19gp12-22u:3680": " bravīmi, nāsatyam |",
    "GK19gp12-22u:3681": " [50] tāḥ punaḥ pratyūham ūhamānā vyatyūcuḥ-aho, mūḍha-buddhayaḥ !",
    "GK19gp12-22u:3682": " suvyaktāntar-nigūḍha-hāsaḥ parīhāsa evāyam asya |",
    "GK19gp12-22u:3683": " [51] kṛṣṇas tu gūḍham api smitam agūḍha |",
    "GK19gp12-22u:3684": " samūḍha-priya-vadyatayāpy",
    "GK19gp12-22u:3685": " avādīt-hanta, nahi nahi, yasmād vrata-kṛśatayā bhṛśa-dayā-viṣayā eva",
    "GK19gp12-22u:3686": " yūyam, na tu dūyamānatām arhatha |",
    "GK19gp12-22u:3687": " [52] tā ūcuḥ-",
    "GK19gp12-22u:3688": " spṛhayāluś cānya-vastraṃ gṛhayāluś ca yaḥ sa tu |",
    "GK19gp12-22u:3689": " śītaluṣu dayāluś ced āścaryātiśayālutā ||JGc_1,21.22|| [anuṣṭubh]",
    "GK19gp12-22u:3690": " [53] bhavatu |",
    "GK19gp12-22u:3691": " visrabdhaṃ vadata, kadā satyaṃ vaktum ārabdhaṃ",
    "GK19gp12-22u:3692": " tatra-bhavadbhiḥ?",
    "GK19gp12-22u:3693": " [54] kṛṣṇa uvāca-kadāpi nānṛtaṃ vacasi kṛtavān asmi |",
    "GK19gp12-22u:3694": " [55] tā ūcuḥ-kaḥ kathayati?",
    "GK19gp12-22u:3695": " [56] kṛṣṇa sa-hāsam uvāca-aho, kūṭakūṭaṃ ghaṭayamānāḥ! yady anyathā manyadhve, parama-dharma-parān etān eva sametān pṛcchata?",
    "GK19gp12-22u:3696": " [57] tā sahāsam ūcuḥ-satyam ete bhavataḥ prāpta-marmāṇaḥ sa-dharmāṇaś ca dṛśyante |",
    "GK19gp12-22u:3697": " [58] kṛṣṇa uvāca-hanta, muṣṭi-sambadhya-madhyamāḥ, pratītim atītha cet",
    "GK19gp12-22u:3698": " pratyakṣata eva lakṣyatām |",
    "GK19gp12-22u:3699": " sarvābhir evāgamya na vā sarvān atirekayā kayācid ekayāpi |",
    "GK19gp12-22u:3700": " tataś ca-",
    "GK19gp12-22u:3701": " tasya tat kṣvelitaṃ śrutvā bālāḥ prema-pariplutāḥ |",
    "GK19gp12-22u:3702": " vrīḍitāḥ prekṣya cānyo' nyaṃ",
    "GK19gp12-22u:3703": " jāta-hāsā na niryayuḥ ||JGc_1,21.23|| [BhP 10.22.12] iti |",
    "GK19gp12-22u:3704": " tīre gantuṃ lajjā sthātuṃ nīre ca śītam ity ubhayam |",
    "GK19gp12-22u:3705": " samajani jāḍyaṃ yugapat tad imās tatraiva kiñcid abruvata ||JGc_1,21.24|| [anu]",
    "GK19gp12-22u:3706": " vraja-nṛpa-kula-ratna tvaṃ vraja-prīti-śālī",
    "GK19gp12-22u:3707": " vraja-jana-mahanīyaś cāsi yācāmahe tat |",
    "GK19gp12-22u:3708": " vayam atitara-śīta-vyagratā-grasta-cittā",
    "GK19gp12-22u:3709": " vitara vitara vāsaś cānayaṃ mā ca kārṣīḥ ||JGc_1,21.25|| [mālinī]",
    "GK19gp12-22u:3710": " [59] kṛṣṇa uvāca-mamānayaṃ ko vā nayana-viṣayaḥ kṛtaḥ? pratyuta",
    "GK19gp12-22u:3711": " sat-kula-prabhavatīnāṃ bhavatīnāṃ vana-devatāhṛta-vastrāṇāṃ sāhāyyam eva kāryam iti tathā mayārabdham asti |",
    "GK19gp12-22u:3712": " na tu bhavatīnāṃ cela-cela-pracaye",
    "GK19gp12-22u:3713": " mādṛśām abhilāṣa-melaḥ sambhavati |",
    "GK19gp12-22u:3714": " tasmād asmat-paritoṣa-poṣaṇāya yadi kiñcid api dattha, tadā tan-madād eva devatā-virodham",
    "GK19gp12-22u:3715": " anurodha-viṣayī-kurmaḥ |",
    "GK19gp12-22u:3716": " [60] atha tad etad evam avadhāritavatyaḥ kātyāyanī-vratavatyas tad etan manasi vicāritavyaḥ-hanta, yad asmābhir manasi rañjitaṃ, tad evāyaṃ vyañjitaṃ kartuṃ prayatate |",
    "GK19gp12-22u:3717": " tasmād asmākam ayam eva samayaḥ |",
    "GK19gp12-22u:3718": " kintu kim api lakṣyam evātra lakṣyam, tad api svata eva labdham yat",
    "GK19gp12-22u:3719": " pṛthu-śīta-bhītatādikam atra prakaṭam eva ghaṭate |",
    "GK19gp12-22u:3720": " [61] atha taṃ prāhuḥ-hā, hā, drutam anena haimanena pavanena",
    "GK19gp12-22u:3721": " śīta-parītatayā jīvana-viparītatāṃ vayam āyātāḥ, tasmān marma-bhedakaṃ",
    "GK19gp12-22u:3722": " narma vṛthā mā kṛthāḥ, kintu vastram eva sevaya |",
    "GK19gp12-22u:3723": " yad vā vāñchasi, tat tu lāñchanam aṅgīkṛtyāpi kariṣyāmaḥ |",
    "GK19gp12-22u:3724": " [62] kṛṣṇaḥ sa-smitam uvāca-hanta, yadi madiṣṭaṃ dāsyatha, tarhi dāsyam eva svīkuruta |",
    "GK19gp12-22u:3725": " [63] atha tāś cintayāmāsuḥ-hanta, sahasā marma-sparśe karmaṭhatām eva labdhavān asau |",
    "GK19gp12-22u:3726": " bhavatu, vayam api narmāśritya tad eva śarmāṅgī-kurmaḥ |",
    "GK19gp12-22u:3727": " [64] spaṣṭaṃ ca procuḥ-śyāmsundara te dāsyaḥ [BhP 10.22.15]",
    "GK19gp12-22u:3728": " [65] kṛṣṇaś ca sa-smitam āha sma-tatra ca yan mamoditam, tad anumoditaṃ purataḥ kuruta",
    "GK19gp12-22u:3729": " [66] atha tāḥ parasparam ālocana-pūrvaṃ nikocita-locanam ūcuḥ-bhavatu,",
    "GK19gp12-22u:3730": " karavāma tavoditam iti |",
    "GK19gp12-22u:3731": " [67] tad evam api kṛṣṇe sa-tṛṣṇe' pi tuṣṇīm eva sthite punar ūcuḥ-dehi",
    "GK19gp12-22u:3732": " vāsāṃsi dharmajña iti |",
    "GK19gp12-22u:3733": " [68] atra cānyathā nijāṅgīkāra-sabhaṅgī-bhāvād dharma eva marma-bādhāyāṃ",
    "GK19gp12-22u:3734": " nātmānaṃ saṃvarmayed iti bhāvaḥ |",
    "GK19gp12-22u:3735": " [69] tathāpi tathā sthite tasmin kautuka-nigūḍha-smite punar ūcuḥ-no ced rājñe bruvāmahe' iti |",
    "GK19gp12-22u:3736": " [70] atra ca bhaya-nirmuktam imaṃ tad-yukta-mātram ācaritum uktam idaṃ na tu vastutaḥ |",
    "GK19gp12-22u:3737": " [71] tad eṣa vyāja-padena rāja-padena yaṃ viśeṣam abudhyate, tam eva budhyatāṃ nāma nikāmam ity abhiprāyaḥ |",
    "GK19gp12-22u:3738": " [72] kṛṣṇaś ca tad-upayuktam uktavān-aho, kadā dāsyo bhaviṣyatha? kadā vā mayoditaṃ kariṣyatha? tat tu nopalabhāmahe |",
    "GK19gp12-22u:3739": " yadi vettham satyam eva, tadā",
    "GK19gp12-22u:3740": " gaty-antaram antarā, jalād utthāya sarva-sampad utthāya smitena sametam",
    "GK19gp12-22u:3741": " eva sameta, na tu sūkṣmayāpi rukṣatayā |",
    "GK19gp12-22u:3742": " na cen, mithyā-saṅkalpa-jalpānāṃ",
    "GK19gp12-22u:3743": " tata evādharma-marma-kalpānāṃ sāhāyyam asmābhiḥ kathaṃ vā prathanīyam?",
    "GK19gp12-22u:3744": " [73] tathāpi tāsām anutthānam uṭṭaṅkya kaṭhinatā-ghaṭitam ācaṣṭe-na vayaṃ vṛthā kṛtāśānāṃ kanyā-pāśānāṃ vaḥ sambandham anurundhmahe |",
    "GK19gp12-22u:3745": " kintu-",
    "GK19gp12-22u:3746": " idaṃ ca me dayālutvam eva budhyadhvam añjasā |",
    "GK19gp12-22u:3747": " no cen nāhaṃ pradāsye kiṃ kruddho rājā kariṣyati? ||JGc_1,21.26||",
    "GK19gp12-22u:3748": " [anuṣṭubh]",
    "GK19gp12-22u:3749": " [74] atra ca rāja-padaṃ vyājāya vyājahāra |",
    "GK19gp12-22u:3750": " tataś ca maunaṃ pratilabhya tāsāṃ bhayam upalabhya, tena karuṇa-sabhya-śiromaṇinā pratyayam",
    "GK19gp12-22u:3751": " kathañcit pratyaye cācarite śītārtatā-nirvarti-vārtatām āhartuṃ",
    "GK19gp12-22u:3752": " vrīḍā-niviḍa-jaḍa-vapuṣo' pi jaḍād utterur iti vārtayanti |",
    "GK19gp12-22u:3753": " tad yadi tathā syāt tadā vastutas tu tat-kāraṇam idam astu-",
    "GK19gp12-22u:3754": " ||JGc_1,21.27|| MISSING!",
    "GK19gp12-22u:3755": " prārthyaṃ cet phalati tadā bhajema dehaṃ no cen no' ti samayasya yaiva sīmā |",
    "GK19gp12-22u:3756": " tāsāṃ sā yadi viphalā kva tarhi lajjā nirvastrā gati-vidhaye himaṃ tu lakṣyam ||JGc_1,21.28||",
    "GK19gp12-22u:3757": " [75] tad evaṃ kathañcid udakād uktāś ca tā na vyaktāvayavā jātāḥ |",
    "GK19gp12-22u:3758": " kintu-",
    "GK19gp12-22u:3759": " hasta-pallava-kṛtāgra-vastrikāḥ",
    "GK19gp12-22u:3760": " keśa-vistṛti-dhṛtāparāmbarāḥ |",
    "GK19gp12-22u:3761": " ādi-niṣṭhita-kaniṣṭha-dārikāḥ",
    "GK19gp12-22u:3762": " kubjikāvad amilan kumārikāḥ ||JGc_1,21.29|| [rathoddhatā]",
    "GK19gp12-22u:3763": " [76] tataś ca-paśya kṛṣṇa, paśya sarvatas trastā etā loptrāṇi vastrāṇi",
    "GK19gp12-22u:3764": " pāthasy eva srastāni vidhāyāgatā iti saṃlapya prabala-hāsaṃ valgati",
    "GK19gp12-22u:3765": " bāla-varge, haris tv idaṃ bhāvitavān atīva dayām ayāmāsa |",
    "GK19gp12-22u:3766": " yathā-",
    "GK19gp12-22u:3767": " śaśadhara-tanvā tulanām āhata-lakṣaṇatayā yayur yad api |",
    "GK19gp12-22u:3768": " tad api ca tāṃ sahasāmūr āhata-lakṣaṇatayā jigyuḥ ||29|| [āryā]",
    "GK19gp12-22u:3769": " etāḥ sat-kula-sambhavā varam aho vāñchanti dehavyayam na vrīḍākṣayam evam apy atha daśām etāṃ gatā mat-puraḥ |",
    "GK19gp12-22u:3770": " bījaṃ cātra parantu mad-vimukhatāśaṅkā tataḥ kuṇṭhatām utkaṇṭhā kiratī viloṭhayati mām āsāṃ nijāśarmaṇi ||JGc_1,21.30|| [śārdūla]",
    "GK19gp12-22u:3771": " [77] tathāpy āsāṃ suṣṭhu tan-niṣṭhāṃ niṣṭaṅkayituṃ paṅka-darśinaṃ",
    "GK19gp12-22u:3772": " mano-ratha-sparśinaṃ parihāsam apy atīva spaṣṭayituṃ cittam idam",
    "GK19gp12-22u:3773": " utkaṇṭhate |",
    "GK19gp12-22u:3774": " yadā gatā api saṅkocāvagāhataḥ parasparam āhata-prakāśāvayavā",
    "GK19gp12-22u:3775": " eva tiṣṭhanti iti |",
    "GK19gp12-22u:3776": " [78] prakāśayann uvāca-are re, capalāḥ, kathaṃ bhavanto hasanti? etāḥ khalu nagnikā eva kathaṃ nagnikā-bhāve doṣam arhanti?iti |",
    "GK19gp12-22u:3777": " [79] atha punar vastra-kadambaṃ kadamba-skandha-sandhi-viśeṣe",
    "GK19gp12-22u:3778": " sa-pratyāhāraṃ tat-pratyakṣa-saṃvalitatayā sandhāya prema-bandhāya",
    "GK19gp12-22u:3779": " sa-smitaṃ tāḥ praty evam āha sma-[80] dāsyāṅgīkāra-kāraṇāt pradāsyāmy eva tāny etāni vastrāṇi",
    "GK19gp12-22u:3780": " kintu pūrvam aśakya-nirṇayaḥ, samprati tu nirvarṇya",
    "GK19gp12-22u:3781": " nirṇītaḥ, so' yaṃ sad-guruto yajata-namatāṃ prāptavatīnāṃ bhavatīnāṃ durnayaḥ sapadi māṃ vivarṇayan vartate |",
    "GK19gp12-22u:3782": " tad etad avadhāryatāṃ",
    "GK19gp12-22u:3783": " bhavatībhiḥ-",
    "GK19gp12-22u:3784": " śambaraṃ praviviśe bimbādharaṃ yat tad eva jaladevahelanam |",
    "GK19gp12-22u:3785": " chidram āvaritum atra tadvrate śīrṣabhākkarayugaṃ sa namyatām ||JGc_1,21.31|| [rathoddhatā]",
    "GK19gp12-22u:3786": " [81] tās tu tatra sāpatrapa-cittāś ca parama-bhīti-bhittās",
    "GK19gp12-22u:3787": " tathākāryatayāvadhārya paśyata ke' pi śabdāyante iti bālānāṃ dṛṣṭīḥ pratārya patir eva devatā iti vicārya sa-parihāsa-vilāsa-vyājatas tam eva namaścakruḥ-svāmin, namas tubhyam iti |",
    "GK19gp12-22u:3788": " [82] tataś ca kṛṣṇaḥ sa-kautuka-tṛṣṇayā tāsāṃ prati pratīkaṃ sandṛśya,",
    "GK19gp12-22u:3789": " snigdhatāṃ vidagdhatām api parāmṛśya, labdha-prasāda-melaḥ khelā-valitaṃ",
    "GK19gp12-22u:3790": " celāni yathāsvam arpayāmāsa |",
    "GK19gp12-22u:3791": " yatra ca-dṛṣṭi-patha-sevanād eva bhavatīnāṃ puṣṭi-dīrghatādikaṃ mama muṣṭi-gataṃ jātaṃ, katham anyathā samarpaṇaṃ",
    "GK19gp12-22u:3792": " kuryām? ity evaṃ tuṣṭiṃ dadānaḥ sva-vicakṣaṇatāṃ lakṣayāmāsa |",
    "GK19gp12-22u:3793": " kintu-",
    "GK19gp12-22u:3794": " prātikūlya-vacanaṃ ca sauhṛdād ānukūlyam abhigamya śarmadam |",
    "GK19gp12-22u:3795": " paśya vastra-haraṇādinā hariḥ pratyuta pramadayām babhūva tāḥ ||JGc_1,21.32|| [rathoddhatā]",
    "GK19gp12-22u:3796": " [83] tataś ca vṛkṣād avatīrṇavati tasmin,",
    "GK19gp12-22u:3797": " lajjā-saṃvaraṇārtham asaṃvara-madhur bālā bhṛśaṃ lajjitās",
    "GK19gp12-22u:3798": " tarhi svāṅga-vṛtiṃ dadhur muhur aho vyaktāntaraṅgārati |",
    "GK19gp12-22u:3799": " kṛṣṇād alpa-vivṛtta-vaktra-kamalās tasthur dṛgantaḥ punas",
    "GK19gp12-22u:3800": " tatrāgād vraja-subhruvām ahaha bhoḥ kāmasya vāmā gatiḥ ||JGc_1,21.33||",
    "GK19gp12-22u:3801": " [śārdūla]",
    "GK19gp12-22u:3802": " ||JGc_1,21.34|| MISSING!",
    "GK19gp12-22u:3803": " tataś ca-",
    "GK19gp12-22u:3804": " bhṛṅga-śreṇya ivāmbhojaṃ rasa-pūrṇaṃ kumārikāḥ |",
    "GK19gp12-22u:3805": " bhartṛ-kāmās tadā kṛṣṇaṃ varītuṃ paritaḥ sthitāḥ ||JGc_1,21.35||",
    "GK19gp12-22u:3806": " [anuṣṭubh]",
    "GK19gp12-22u:3807": " [84] atha teṣu cākarāleṣu bāleṣu-cala cala kiṃvā karaṇīyam atra? iti",
    "GK19gp12-22u:3808": " kara-dvayaṃ vasanādi-parikara-cayaṃ cākṛṣya hṛṣyatsu vitaraṇīyaṃ varam",
    "GK19gp12-22u:3809": " ambara-hāritāhārī hariḥ svam anusaṃhitavān |",
    "GK19gp12-22u:3810": " tataś ca-",
    "GK19gp12-22u:3811": " tāsāṃ vijñāya gopālaḥ sva-kara-sparśa-kāmyayā |",
    "GK19gp12-22u:3812": " dhṛta-vratānāṃ saṅkalpaṃ kalpayāmāsa siddhidam ||JGc_1,21.36|| [anuṣṭubh]",
    "GK19gp12-22u:3813": " yathā-",
    "GK19gp12-22u:3814": " svasyārthaḥ sa tu yad vibhāti parataḥ svīyaṃ samārādhanaṃ mayy āviṣṭa-manās tv anādaram athācaryātra mā bādhayati |",
    "GK19gp12-22u:3815": " tatrādye svayam asmi śaśvad upamā yūyaṃ dvitīye tataḥ saṃkalpo nirupadhir eṣa bhavatīṣv evātisatyo mataḥ ||JGc_1,21.37||",
    "GK19gp12-22u:3816": " [śārdūla]",
    "GK19gp12-22u:3817": " sarpir-bhṛṣṭam āguḍa-kvathitatām āptāś ca dhānā yathā vasyante svayam eva bījavad amūs tanvanti nānya-spṛhām |",
    "GK19gp12-22u:3818": " man-mātra-spṛhiṇāṃ madīya-bhajanaṃ no tadvad anya-spṛhaṃ",
    "GK19gp12-22u:3819": " kintu syād rasanīyarūpam iti ced yuṣmākam āstāṃ kathā ||JGc_1,21.38||",
    "GK19gp12-22u:3820": " [śārdūla]",
    "GK19gp12-22u:3821": " [85] tad evam ākarṇinīr vara-varṇinī sadya eva gāndharva-parva sampadyatām ity abhiprāyatayā sāpatrapa-nayanāḥ svīkṛta-maya-samayam apekṣamāṇāḥ prati samardhakatayā samardhakatāṃ gacchan punar accham uvāca, yathā-",
    "GK19gp12-22u:3822": " mithaḥ svīkāraḥ syāt pariṇaya-vidhis tat-parikāraḥ",
    "GK19gp12-22u:3823": " pare te te dharmāḥ sa punar udabodhi svayam iha |",
    "GK19gp12-22u:3824": " ato yūyaṃ siddhā vraja-gamanam evādya kuruta kṣapāyāṃ kasyāñcit kila milanam apy āśu bhavitā",
    "GK19gp12-22u:3825": " [śikhariṇī]",
    "GK19gp12-22u:3826": " [86] tad evaṃ tābhyaḥ pratiśrutavati tasminn adhikam eva tāsām āveśo jātaḥ",
    "GK19gp12-22u:3827": " | yathāha śrī-śukaḥ-",
    "GK19gp12-22u:3828": " ity ādiṣṭā bhagavatā labdha-kāmāḥ kumārikāḥ |",
    "GK19gp12-22u:3829": " dhyāyatyas tat-padāmbhojaṃ kṛcchrān nirviviśur vrajam ||[BhP 10.22.28] iti",
    "GK19gp12-22u:3830": " tathā hi-",
    "GK19gp12-22u:3831": " akṣibhyāṃ vaktra-bimbād bhuja-yuga-rucibhāṅ madhya-bhāgān nitambād ūrubhyāṃ jānu-yugmāt pada-sarasi-ruha-dvandvam āpur murāreḥ |",
    "GK19gp12-22u:3832": " vrīḍā-namrāḥ sva-dṛgbhyām ahaha mṛga-dṛśas tad-viyuktau tu tat tat paścād dṛṣṭaṃ padaṃ tu pratipadam udabhūd antare lagnam āsām ||JGc_1,21.40||",
    "GK19gp12-22u:3833": " [sragdharā]",
    "GK19gp12-22u:3834": " dve cittavāsasī nītvā kumārīṇāṃ paraṃ dade |",
    "GK19gp12-22u:3835": " na pūrvaṃ tu nirākāraṃ gopanīyam atīva saḥ ||JGc_1,21.41|| [anuṣṭubh]",
    "GK19gp12-22u:3836": " yat tarhy antima-ghasra-pūryam api tā devy-arcanaṃ san-madād",
    "GK19gp12-22u:3837": " vismṛtya vrajam eva jagmur abhavaṃs tenaiva pūrṇa-kriyāḥ |",
    "GK19gp12-22u:3838": " premṇā yasya tu tac ca tac ca laṣitaṃ tasyātha sākṣāt-phalaṃ",
    "GK19gp12-22u:3839": " kṛṣṇāṅgī-kṛti-śarma ced vavalire kiṃ śiṣṭam iṣṭaṃ param? ||JGc_1,21.42||",
    "GK19gp12-22u:3840": " [śārdūla]",
    "GK19gp12-22u:3841": " [87] madhukaṇṭha uvāca-māsikam iṣṭam anu miṣṭaṃ miṣṭaṃ bhuktavatī devī",
    "GK19gp12-22u:3842": " katham iṣṭa-dānārtham āgamanaṃ muktavatī?",
    "GK19gp12-22u:3843": " [88] snigdhakaṇṭha uvāca-",
    "GK19gp12-22u:3844": " rāga eva kila siddhi-kṛd āsāṃ nāsmad arcanam iti pratipadya |",
    "GK19gp12-22u:3845": " nāgamad vara-vidhāv iha durgā kintu rāga-viṣayaḥ svayam eva ||JGc_1,21.43|| [svāgatā]",
    "GK19gp12-22u:3846": " [89] madhukaṇṭha uvāca-nūnam etāś ca gargeṇaiva govindād apetāḥ kṛtāḥ |",
    "GK19gp12-22u:3847": " [90] snigdhakaṇṭha uvāca-kṛtāḥ, kintu na sākṣāt |",
    "GK19gp12-22u:3848": " [91] madhukaṇṭha uvāca-katham iva?",
    "GK19gp12-22u:3849": " [92] snigdhakaṇṭha uvāca-yadyapi sādhvī-śiromaṇi-ramaṇīnāṃ rādhādīnāṃ dīnāyamānānām ālocana-saṅkocatas tasya punar vrajāgamanam anu mano na",
    "GK19gp12-22u:3850": " jātaṃ, tathāpi tad-anusandhānaṃ vinā vrata-bandhādi-dvayaṃ na sandhātavyam iti śrī-vraja-pati-jampatyoḥ kṛta-nibandhatayā, rādhādīnāṃ vadhūnām ābhād",
    "GK19gp12-22u:3851": " utpanna-manaskāra-pratibandhatayā ca tāḥ parasparayā parākṛtāḥ |",
    "GK19gp12-22u:3852": " [93] madhukaṇṭha uvāca-tarhi tāḥ kumārikāḥ katham āsan?",
    "GK19gp12-22u:3853": " [94] snigdhakaṇṭha uvāca-bahiḥ kaumāreṇa rahas tu",
    "GK19gp12-22u:3854": " śrī-hari-pariṇītatā-vyavahāreṇa |",
    "GK19gp12-22u:3855": " [95] madhukaṇṭha uvāca-satyaṃ, bālyam eva khalu pūrvāsāṃ bodhasya virodhaṃ",
    "GK19gp12-22u:3856": " kurvāṇam āsīd iti viparīta-rītir jātā |",
    "GK19gp12-22u:3857": " katham iva jñānottarāṇām āsāṃ sā bhavet? iti |",
    "GK19gp12-22u:3858": " [96] tad etat kathāṃ prathayitvā kathakaḥ śrī-rādhāṃ bodhayati sma-",
    "GK19gp12-22u:3859": " evaṃ balānujātena yad vilambāvalambanam |",
    "GK19gp12-22u:3860": " tad balaṃ balavaj jātaṃ tava saṃvalanaṃ vinā ||JGc_1,21.44|| [anuṣṭubh]",
    "GK19gp12-22u:3861": " [97] yata eva pūrvaṃ stabdhā veṇu-śikṣā ena punar ārabdhā |",
    "GK19gp12-22u:3862": " yatra",
    "GK19gp12-22u:3863": " kathā-viśeṣa-prathanaṃ padya-dvayaṃ sāmprata-līlā-mayam api, śaradu-dāśaye",
    "GK19gp12-22u:3864": " sādhujāta [BhP 10.31.2] ityādivat tāsāṃ vacasā rasāvahaṃ syād iti",
    "GK19gp12-22u:3865": " tad-dvārā śrī-parīkṣic-chikṣā-guruṇā nikṣiptaṃ, tad yathā-",
    "GK19gp12-22u:3866": " yarhy ambujākṣa tava pāda-talaṃ ramāyā",
    "GK19gp12-22u:3867": " datta-kṣaṇaṃ kvacid araṇya-jana-priyasya |",
    "GK19gp12-22u:3868": " asprākṣma tat-prabhṛti nānya-samakṣam añjaḥ sthātuṃ tvayābhiramitā bata pārayāmaḥ ||[BhP 10.29.36]",
    "GK19gp12-22u:3869": " iti tāsāṃ rāsa-rajany-ārambhe dainya-saṃvedanaṃ nivedanam |",
    "GK19gp12-22u:3870": " pūrṇāḥ pulindya urugāya-padābja-rāga-",
    "GK19gp12-22u:3871": " śrī-kuṅkumena dayitā-stana-maṇḍitena |",
    "GK19gp12-22u:3872": " tad-darśana-smara-rujas tṛṇa-rūṣitena",
    "GK19gp12-22u:3873": " limpantya ānana-kuceṣu juhus tad-ādhim ||[BhP 10.21.17]",
    "GK19gp12-22u:3874": " iti pūrva-varṇita-veṇu-varṇana-mayam |",
    "GK19gp12-22u:3875": " [98] tad idaṃ sparśa-dvitayaṃ kānta-yogaja-bhoga-viśeṣam ayaṃ na syāt,",
    "GK19gp12-22u:3876": " rāsa-rajanyāṃ vakṣyamāṇa-kṛṣṇa-pratyākhyānāyukteḥ |",
    "GK19gp12-22u:3877": " rāsārambha eva bhagavān api rantuṃ manaś cakre [BhP 10.29.1] ity ukteś ca |",
    "GK19gp12-22u:3878": " [99] tad evaṃ tvayābhiramitā [BhP 10.29.36] ity asya tu tat-sparśānantaraṃ",
    "GK19gp12-22u:3879": " tvayā sarvato-bhāvena prayukta-raty-ākhya-bhāvā ity evārthaḥ saṅgacchate |",
    "GK19gp12-22u:3880": " [100] tasmād athedaṃ vivriyate |",
    "GK19gp12-22u:3881": " tad evaṃ dīrgha-rātratayā mandatā-pātraṃ",
    "GK19gp12-22u:3882": " hemantārdhena sārdhaṃ śiśiraṃ niśi niśi vaṃśī-śaṃsitam abhyasyati tasmin vasanta āyātaḥ",
    "GK19gp12-22u:3883": " [101] sa ca sārvatrika-cārv-anubhavo' pi vṛndāvane vṛndārakatām avindata,",
    "GK19gp12-22u:3884": " yathā-",
    "GK19gp12-22u:3885": " vasantati nidāgho' pi vasantasyātra kiṃ bruve |",
    "GK19gp12-22u:3886": " vasantaṃ yatra govindaṃ sarva-santaḥ sadā viduḥ ||JGc_1,21.45|| [anuṣṭubh]",
    "GK19gp12-22u:3887": " [102] tathāpi hemanta-śiśirāv api tāpad-āpad-āyatanatayā yasya yāsāṃ ca",
    "GK19gp12-22u:3888": " pratibhāsate sma |",
    "GK19gp12-22u:3889": " tathā ca tāsāṃ kṛṣṇa-kṛṣṇa-preyasīnāṃ pratyekaṃ",
    "GK19gp12-22u:3890": " bhāvanā,",
    "GK19gp12-22u:3891": " samāgantā yarhi prathamam ṛtu-rājaḥ sakhi tadā ṛtūnām anyāyaṃ bata kathayitāsmīti laṣitam",
    "GK19gp12-22u:3892": " tad āstām eṣa prāk para-bhṛta-śilīvaktra-tatibhir",
    "GK19gp12-22u:3893": " vitarjann evāsmān akṛta-vṛjinā dhik praviśati ||JGc_1,21.46|| [śikhariṇī]",
    "GK19gp12-22u:3894": " dvirepho barbaraḥ proktaḥ para-puṣṭaś ca ceṭakaḥ |",
    "GK19gp12-22u:3895": " tau cāgraṇyau madhor dṛṣṭau yāpyatā kāpy ataḥ kim u? ||JGc_1,21.47||",
    "GK19gp12-22u:3896": " [anuṣṭubh]",
    "GK19gp12-22u:3897": " kiṃ ca-",
    "GK19gp12-22u:3898": " prasūna-nikarāḥ smitaṃ sarasijāni netra-prathāṃ",
    "GK19gp12-22u:3899": " pikāḥ parama-pañcamaṃ madhu-lihāṃ ganāś cumbanam |",
    "GK19gp12-22u:3900": " harer nigamayanti cet kva nu kutaḥ kathaṃ vā gatir bhaved ahaha naḥ samaṃ sapadi mādhavīyair vṛtam ||JGc_1,21.48|| [pṛthvī]",
    "GK19gp12-22u:3901": " ṛturājaḥ praṇāyyo' yaṃ nyāyyam atra na vidyati |",
    "GK19gp12-22u:3902": " prapalāyya kva vā yāmaḥ śyāmaṃ naḥ sa tu karṣati ||JGc_1,21.49||",
    "GK19gp12-22u:3903": " [anuṣṭubh]",
    "GK19gp12-22u:3904": " dhūmāḥ ṣaṭ-caraṇā visarpi-kharatā-sparśā mṛdu-sparśanāj",
    "GK19gp12-22u:3905": " jvālāḥ kiṃśuka-sañcayā diśi vidiśy aṅgāra-sārāḥ pikāḥ |",
    "GK19gp12-22u:3906": " bhasmāny atra parāga-puṣpa-paṭalāny agnir madhuś chadmanā",
    "GK19gp12-22u:3907": " hā hā kṛṣṇa-ghanaṃ vinā kathaya ko nistāra-vistārakaḥ? ||JGc_1,21.50||",
    "GK19gp12-22u:3908": " [śārdūla]",
    "GK19gp12-22u:3909": " [104] atra śrī-kṛṣṇasyāpi bhāvaneyaṃ-",
    "GK19gp12-22u:3910": " yadi na bhavati gopa-sundarīṇām",
    "GK19gp12-22u:3911": " ayam atha melayiteti sampratītiḥ |",
    "GK19gp12-22u:3912": " kusuma-śara-śara-praṇetur asya sphuṭam anayatvam ṛtoḥ sahate ko vā? ||JGc_1,21.51|| [puṣpitāgrā]",
    "GK19gp12-22u:3913": " [105] rādhā-mādhavayoś ca yathā-",
    "GK19gp12-22u:3914": " rādhā rādhā-padaṃ māsi mādhave vidhutāṃ vidhuḥ |",
    "GK19gp12-22u:3915": " priyā-saṅga-kṛte labdhuṃ paurṇamāsīm avaikṣata ||JGc_1,21.52|| [anu]",
    "GK19gp12-22u:3916": " [106] punaḥ sarvāsām udvego yathā-",
    "GK19gp12-22u:3917": " dvijānāṃ kākalī tatra viyoge yāga-sammite |",
    "GK19gp12-22u:3918": " ajani vrajatanvīnāṃ dhāyyevāgni-samindhanī ||JGc_1,21.53|| [anu]",
    "GK19gp12-22u:3919": " [107] atra vṛndayā śikṣitaḥ śukaḥ kaścic chrī-kṛṣṇa-purataḥ prajajalpa-",
    "GK19gp12-22u:3920": " sahante śaśino jvālāṃ vāyoḥ kṣveḍaṃ pibanti ca |",
    "GK19gp12-22u:3921": " rādhādayo mahābādhā vaiyagryād vrajanāyaka ||JGc_1,21.54|| [anu]",
    "GK19gp12-22u:3922": " [108] atra ca kasyām api campakalatāyāṃ śrī-rādhayā sva-hastena likhitaṃ padyam idaṃ vṛndā śrī-govindaṃ darśayāmāsa, yathā-",
    "GK19gp12-22u:3923": " vṛndāvane tamālas tvam ahaṃ campakavallikā |",
    "GK19gp12-22u:3924": " agayor nau mithaḥ saṅgo vṛndayaiva na cānyathā ||JGc_1,21.55|| [anu]",
    "GK19gp12-22u:3925": " [109] tac ca dṛṣṭvā muhur api nayanābhyāṃ spṛṣṭvā kṛṣṇaḥ sa-tṛṣṇam idam",
    "GK19gp12-22u:3926": " acintayat-[110] hanta, bhadrāṃ padmāṃ nityam āgacchann api bhadrāṃ padmām adyāpi nāgacchann asmi |",
    "GK19gp12-22u:3927": " śyāmalābhā-madhuratām añcann api śyāmalābhilāṣa-vidhuratām añcann asmi |",
    "GK19gp12-22u:3928": " nakhara-vijita-candrāvalīkatām",
    "GK19gp12-22u:3929": " āpnuvann api candrāvalīṃ prati labdha-tṛṣṇatām āpnuvann asmi |",
    "GK19gp12-22u:3930": " [111] hanta hanta, yadyapy evam evam, tathāpi",
    "GK19gp12-22u:3931": " krama-prāpta-sulalita-viśākhānvita-rādhatāṃ āvrajann apy alabdha-sulalita-viśākhānvita-rādhatāṃ yadāvrajāmi, tad idaṃ mām",
    "GK19gp12-22u:3932": " atiduḥkhākaroti |",
    "GK19gp12-22u:3933": " tasyā rādhāyā eva nūnam iyaṃ vidagdhatā-nidagdha-buddheḥ",
    "GK19gp12-22u:3934": " paṭīyasī paripāṭī iti |",
    "GK19gp12-22u:3935": " [112] atha mādhava-pūrṇimām āsājya, sarvato virajya ca,",
    "GK19gp12-22u:3936": " pūrṇa-śikṣā-vilakṣaṇaṃ-manyamanā mādhavaḥ kiñcana durgamaṃ gahanam avagāhamānaḥ parama-muralī-dhamana-līlayā dhairyam ūnayann, amūḥ pradhūyanati sma; muhuḥ pradharṣayann ākarṣati sma ca, sādhāraṇatayā rādhāpi samāgamiṣyatīti |",
    "GK19gp12-22u:3937": " [113] rādhā tu tatra dvitra-praharaṃ citravad evāsīn na punar ākṛṣṭatām avaliṣṭa pūrvam anyeṣām ākarṣaṇe tā iva |",
    "GK19gp12-22u:3938": " [114] atha śrī-vanamāli-śāli vṛndāvanam indranīla-kāntibhir valitam iva dṛśā, yamunā-jala-paramāṇubhiḥ paricitam iva tvacā, mṛgamada-parāgaiḥ",
    "GK19gp12-22u:3939": " sa-rāgam iva nasā vicārya, tābhir viveśa |",
    "GK19gp12-22u:3940": " tataś ca-",
    "GK19gp12-22u:3941": " ekā dvitrāś catasro yuta-viyutatayā pañcaṣāḥ sapta cāṣṭau",
    "GK19gp12-22u:3942": " paṅktis tad-vṛddhi-saṅkhyā-miti-rahitatamās tatra yātāḥ samantāt |",
    "GK19gp12-22u:3943": " yasmād vyaktiḥ prapannā kalita-muralikāt karṣaṇī nāma vidyā",
    "GK19gp12-22u:3944": " tac-chrī-vaktraṃ nirīkṣya pratihata-matayaḥ śarmalīnā babhūvuḥ ||JGc_1,21.56||[sragdharā]",
    "GK19gp12-22u:3945": " [115] tataḥ sa-maryādāś ca tāḥ sahasā hareḥ samaryādaṃ sajjamānā lajjayā tatrāvahitthām apy avalambamānās tasya caraṇa-spṛṣṭi-prathamakaṃ",
    "GK19gp12-22u:3946": " dṛṣṭi-patham adhitiṣṭhanti sma |",
    "GK19gp12-22u:3947": " tatra ca-",
    "GK19gp12-22u:3948": " yadyapi murahara-purataḥ kiñcana na vyañjitaṃ tābhiḥ |",
    "GK19gp12-22u:3949": " tad api vilakṣaṇam evāprathayad amūṣāṃ vilakṣaṇaṃ bhāvam ||JGc_1,21.57||",
    "GK19gp12-22u:3950": " [udgīti]",
    "GK19gp12-22u:3951": " [116] tad evaṃ sa ca samātmane tiṣṭhamānā goṣṭha-ramaṇīr nirīkṣya",
    "GK19gp12-22u:3952": " kṣaṇa-katipayaṃ tal-lakṣmī-niṣṭha-manā āsīt |",
    "GK19gp12-22u:3953": " [117] paścāt tu rādhikā-sāmānādhikaraṇyaṃ vinā nirjanāraṇyam api saṅgatās tā bhaṅgī-viśeṣād anaṅgī-kurvaṃś cārvaṅgīr āyatyām aṅgīkāra-kāraṇāvadhāraṇāñci kiñcid vyañjanayā rañjayann iva kañja-nayanaḥ",
    "GK19gp12-22u:3954": " punar akṛta-spṛhāya ca gṛhāya prahāpayāmāsa |",
    "GK19gp12-22u:3955": " [118] tatra bhaṅgī-viśeṣo yathā-",
    "GK19gp12-22u:3956": " mayā svabhāvān muralī nināditā tasmād bhavatyaḥ kila saṅgatā iha |",
    "GK19gp12-22u:3957": " ataḥ parīyur bata cet pare janāḥ śaṅke tataḥ suṣṭhv iti nātra tiṣṭhata ||JGc_1,21.58|| [upajāti 12] iti |",
    "GK19gp12-22u:3958": " [119] rañjanā yathā-",
    "GK19gp12-22u:3959": " vrajata bata nivṛtya drāg-vrajaṃ nāpratītaṃ kuruta mayi na kiṃ vaḥ prītim apy asmi vedmi |",
    "GK19gp12-22u:3960": " ahaha yadi na vedmi prāṇa-sakhyas tadā sā bhavad-abhimata-siddhiṃ svena śīghraṃ dadhīta ||JGc_1,21.59|| [mālinī] iti",
    "GK19gp12-22u:3961": " [120] yatra tu tāsāṃ-",
    "GK19gp12-22u:3962": " nātṛpat karuṇā-dṛṣṭir nātrāpsīt prāpitā śrutiḥ |",
    "GK19gp12-22u:3963": " nātārpsīt prārcchitā nāsā nātarpīd arpitaṃ manaḥ ||JGc_1,21.60|| [anu]",
    "GK19gp12-22u:3964": " [121] tad evaṃ gītaṃ, yarhy ambujākṣa [BhP 10.29.36] ityādi |",
    "GK19gp12-22u:3965": " [122] rādhāyāṃ tu tatra yāma-dvayaṃ cetanā-virāmataḥ prāpta-bādhāyāṃ",
    "GK19gp12-22u:3966": " bandhu-samavāye ca nivṛtta-sarvopāye, tūrṇam eva tad-abhyarṇaṃ pūrṇimā vṛndayā saha vindamānā babhūva |",
    "GK19gp12-22u:3967": " vindamānā ca kaṣṭa-bhāg atispaṣṭam",
    "GK19gp12-22u:3968": " ācaṣṭa-",
    "GK19gp12-22u:3969": " [123] yadi mad-uṭaja-kuṭajam etām ekākinīṃ yāma-mātrāyāmam avasaraṃ",
    "GK19gp12-22u:3970": " vāsayatha, tadā mayā nātivirāmayā pratikartavyam iti |",
    "GK19gp12-22u:3971": " [124] tataś ca sarva-sammatyā katham api jātayā tasyās tatra saṅgatyā",
    "GK19gp12-22u:3972": " sphurad-atyāveśa-maṅgalā madhumaṅgalena śārṅgiṇam ānāyitavatī |",
    "GK19gp12-22u:3973": " ānāyya cāsanādinā sabhājya smita-sphurad-upālambhaṃ sambhāṣate sma-bhavatu,",
    "GK19gp12-22u:3974": " bhavatā yat kṛtaṃ tat kṛtam eva |",
    "GK19gp12-22u:3975": " samprati tatra sampratipattiṃ vidhehi |",
    "GK19gp12-22u:3976": " [125] kṛṣṇaḥ sa-mandākṣamam uvāca-hanta, kīdṛśaṃ katham iva?",
    "GK19gp12-22u:3977": " [126] paurṇamāsī uvāca-ārtānām asmākaṃ bahu-vārtā na vārtatvāya vartate,",
    "GK19gp12-22u:3978": " kintu nija-mūrti-sparśatas tasyā mūrtim apasāraya |",
    "GK19gp12-22u:3979": " [127] kṛṣṇa uvāca-kā sā?",
    "GK19gp12-22u:3980": " [128] madhumaṅgalaḥ sa-praṇaya-roṣam uvāca-",
    "GK19gp12-22u:3981": " antare vasati yasya cañcalā jñāyate na jaladena tena cet |",
    "GK19gp12-22u:3982": " vyaktim īṣad api tarhi saṅgatā gopyate kim iti sā muhur muhuḥ? ||JGc_1,21.61|| [rathoddhatā]",
    "GK19gp12-22u:3983": " [129] paurṇamāsī tu smitvā tasya mukhaṃ paśyantī kṛṣṇa-mukhaṃ paśyati sma |",
    "GK19gp12-22u:3984": " [130] śrī-kṛṣṇa uvāca-sa eṣa vātulatayā taralaḥ kāmaṃ jalpatu nāma, yad asabhyānām abhyākhyānam eva ca labhyam |",
    "GK19gp12-22u:3985": " bhavatīnām ājñā tu nāvajñātuṃ",
    "GK19gp12-22u:3986": " śakyate, kintu yuktam eva niyujyatām |",
    "GK19gp12-22u:3987": " [131] vṛndāha-gokula-kula-pālaka sarva-gokula-kula-vilakṣaṇā",
    "GK19gp12-22u:3988": " lakṣmī-lakṣaṇā sā bhavat-sparśa-parāmarśata eva bahir darśaṃ prāpnoti cet,",
    "GK19gp12-22u:3989": " kā tava hāniḥ?",
    "GK19gp12-22u:3990": " [132] hanta, hanta-",
    "GK19gp12-22u:3991": " kṛṣṇa ced bata rādhāyām udāsīno bhavān api |",
    "GK19gp12-22u:3992": " udāssva, kim ahaṃ tatra kaṭhora-hṛdayā bruve? ||JGc_1,21.62|| [anu]",
    "GK19gp12-22u:3993": " [133] kṣaṇaṃ vibhāvya punar uvāca-",
    "GK19gp12-22u:3994": " sātiśrīr bhavatātyāji śrīvakṣā na bhavāṃs tayā |",
    "GK19gp12-22u:3995": " vayaṃ tu saralā yugme yugmaṃ roddhuṃ na śaknumaḥ ||JGc_1,21.63||",
    "GK19gp12-22u:3996": " [anuṣṭubh]",
    "GK19gp12-22u:3997": " [134] kṛṣṇas tuṣṇīṃ sthitavān |",
    "GK19gp12-22u:3998": " [135] paurṇamāsī uvāca-vraja-jana-vraja-jīvana! vācaṃ-yamatām ācaran katham iva giraṃ mama na saṅgirase?",
    "GK19gp12-22u:3999": " [136] śrī-kṛṣṇa uvāca-adharma evātra marma-bhedī bhavatīti |",
    "GK19gp12-22u:4000": " [137] paurṇamāsī uvāca-adharmaḥ khalu mayā svīkṛta eva, dharmas tu tava",
    "GK19gp12-22u:4001": " vardhatām |",
    "GK19gp12-22u:4002": " [138] śrī-kṛṣṇa uvāca-sparśanaṃ vinānyad anumanyatām |",
    "GK19gp12-22u:4003": " [139] vṛndāha-darśanaṃ tāvat kriyatām |",
    "GK19gp12-22u:4004": " tan-mātreṇa siddha-yātre sati",
    "GK19gp12-22u:4005": " parama-guṇa-pātre bhavati katham anyad atha prārthayitāsmahe?",
    "GK19gp12-22u:4006": " [140] atha-",
    "GK19gp12-22u:4007": " dehendriya-mano-buddhi prāṇādīnāṃ priyaṃ priye |",
    "GK19gp12-22u:4008": " tvad-anādara-bhājo me jātaṃ sarvam anādṛtam ||",
    "GK19gp12-22u:4009": " iti rādhāṃ prati cetasi cintayantaṃ kṛṣṇam antaḥ sa-tṛṣṇam api bahis tūṣṇīkatām eva puṣṇantaṃ, madhumaṅgalaḥ kara-sarasije gṛhītvā",
    "GK19gp12-22u:4010": " kuṭaja-kuñja-gṛham eva nītavān |",
    "GK19gp12-22u:4011": " nītvā ca tat-paryanta-bhuvi vṛndāṃ rakṣitvā bāhyam avagāhya, pūrṇimāṃ saṃvāhya tasminn ante-gurutayā",
    "GK19gp12-22u:4012": " tatrakīyaṃ vṛttaṃ citravad īkṣitavān |",
    "GK19gp12-22u:4013": " [141] tatra śrī-vṛndā-vacanaṃ yathā-",
    "GK19gp12-22u:4014": " indur indu-bhramaṃ yāti darpaṇaḥ pratibimbatām |",
    "GK19gp12-22u:4015": " mohaṃ padmālayā yatra kṛṣṇa tan-mukham īkṣyatām ||JGc_1,21.64|| [anuṣṭubh]",
    "GK19gp12-22u:4016": " [142] tataś ca samāvṛtājasra-pulakāsratayā sa ca tad āluloke, yathā cādyāpi sakhyo gāyanti-",
    "GK19gp12-22u:4017": " tāṃ rahasi gatāṃ kisalaya-śayana-śayānām |",
    "GK19gp12-22u:4018": " harir ālokata nija-muralī-kalakalayā citrita-bhānām ||dhruva||",
    "GK19gp12-22u:4019": " yā nija-vadanāmṛta-rucinā tan-mukha-ratnam ajasram |",
    "GK19gp12-22u:4020": " bahalam asisravad iha yad bhātaṃ pratipada-sampatad asram ||b||",
    "GK19gp12-22u:4021": " yasyā hṛdayaṃ svāntaram anu tat kāyaṃ bhaja dava-kalitam |",
    "GK19gp12-22u:4022": " bahir api taṃ pratibimba-vyājād vyānañjātmani valitam ||c||",
    "GK19gp12-22u:4023": " yasyāṃ doṣa-trayam iti matibhiḥ prattaṃ kuṅkuma-rāgam |",
    "GK19gp12-22u:4024": " mene muraripur atha sākṣād iva yātaṃ hṛd-gata-rāgam ||d||",
    "GK19gp12-22u:4025": " yāṃ paśyan sa tu sāttvika-bhāvaṃ dadhad api citta-vikāram |",
    "GK19gp12-22u:4026": " bheje yatra pratikṛti-kṛd api pratikṛtir iti ca vicāram ||e||",
    "GK19gp12-22u:4027": " sa yayā pratikṛtitābhramam āgād evaṃ bhāvana-śālī |",
    "GK19gp12-22u:4028": " bhāva-parīkṣaṇa-kṛn me kṛtako' py etām indraka-jālī ||f||",
    "GK19gp12-22u:4029": " tad api ca yatra spṛhayann atha yām enāṃ mene rādhām |",
    "GK19gp12-22u:4030": " vṛndā yācñāṃ pratyācaṣṭa ca dadhad api duḥkhād bādhām ||g||",
    "GK19gp12-22u:4031": " sa punar yasyā hetoḥ śocan vyājita-vṛndā-vananam |",
    "GK19gp12-22u:4032": " vidadhe yadd hṛdi nija-pada-pallavam abhito jīvana-jananam ||h||",
    "GK19gp12-22u:4033": " iti |",
    "GK19gp12-22u:4034": " [143] kramas tu yathā, tatra tasya ca durnivāraṃ vikāraṃ niśāmya",
    "GK19gp12-22u:4035": " kāmyamānam artham eva vṛndā prārthayāmāsa-śrī-vraja-yuvarāja !",
    "GK19gp12-22u:4036": " parama-premavatī khalv asau, yataḥ-",
    "GK19gp12-22u:4037": " hanta kṛṣṇa tava yauvana-sthitau",
    "GK19gp12-22u:4038": " bhoga-tarṣam anumāya tan-mayam |",
    "GK19gp12-22u:4039": " duḥkham ātmani vikṛṣya santataṃ",
    "GK19gp12-22u:4040": " svīya-śarma vijahāv iyaṃ ramā ||JGc_1,21.66|| [rathoddhatā]",
    "GK19gp12-22u:4041": " [144] tad etad avadhāya bhavān apy etad-arthaṃ veṇu-vādanādikaṃ kurvann",
    "GK19gp12-22u:4042": " evāste, tasmād avadhānaṃ sandhāya samādhīyatām |",
    "GK19gp12-22u:4043": " [145] śrī-kṛṣṇaḥ sa-gadgadam uvāca-kiṃ kartavyam?",
    "GK19gp12-22u:4044": " [146] vṛndāha-hastam eva hṛdi vinyastaṃ kuru |",
    "GK19gp12-22u:4045": " [147] śrī-kṛṣṇa uvāca-tad etad atyanucitam |",
    "GK19gp12-22u:4046": " [148] vṛndāha-tarhi caraṇam eva tathācara |",
    "GK19gp12-22u:4047": " [149] śrī-kṛṣṇas tuṣṇīṃ tasthau |",
    "GK19gp12-22u:4048": " [150] vṛndā pādayoḥ patantī-hanta, mā vilambam avalambasva iti",
    "GK19gp12-22u:4049": " kāku-vyākulā tayor ekaṃ balad iva tasyā hṛdi saṃvalayāmāsa |",
    "GK19gp12-22u:4050": " [151] kṛṣṇaś ca kampa-sampadā padāravindaṃ sandadhad eva vaivaśya-vaśyatāṃ",
    "GK19gp12-22u:4051": " vindati sma |",
    "GK19gp12-22u:4052": " [152] tataś ca sañjīvanī-pallava-vinyāsavat tal-lava-sparśata eva",
    "GK19gp12-22u:4053": " cakṣuḥ-puṭa-yugam udghaṭayya tayā sa eva dṛṣṭaḥ |",
    "GK19gp12-22u:4054": " [153] tadaiva ca-",
    "GK19gp12-22u:4055": " subhruvo muraripoś ca dṛg-dvayaṃ",
    "GK19gp12-22u:4056": " bimba-dambham aviśat parasparam |",
    "GK19gp12-22u:4057": " śobhayā vyativilobhataḥ sphuṭaṃ tāv amuṣya parivṛttim aicchatām ||JGc_1,21.67|| [rathoddhatā]",
    "GK19gp12-22u:4058": " [154] tadaiva sa cātrakīyāpatrapātaḥ śirasi vasanāvaraṇaḥ sahasā nirgamya pūrṇimāṃ praṇamya ca calita evāsīt |",
    "GK19gp12-22u:4059": " kintu skhalann iva calan, karmaṇā narmaṇā ca madhumaṅgala-dattāvalambaḥ sakhi-kulaṃ saṃvalate sma |",
    "GK19gp12-22u:4060": " [155] sā ca svapnam iva paśyantī vaivaśyata eva samuttiṣṭhantī,",
    "GK19gp12-22u:4061": " nirakṣara-sūkṣma-rodanaṃ cānutiṣṭhantī yadā vṛndayā sādaraṃ kṛtasāntvā,",
    "GK19gp12-22u:4062": " tadā darasāntvā pūrṇimāṃ natvā vṛndayā saha suhṛttamekṣita-tad-āgame",
    "GK19gp12-22u:4063": " tasminn aparāhnetame vrajaṃ gatvā, katham api samaya-katipayān gamayāmāsa",
    "GK19gp12-22u:4064": " [156] tad ārabhya tu sa khalu parasparaṃ sparśo' yaṃ sparśāyaiva paraṃ",
    "GK19gp12-22u:4065": " sañcakpe,",
    "GK19gp12-22u:4066": " [157] yataḥ sakṛt tādṛśaṃ sukham upalabhya kṣaṇāt tad-viyuktayā tayā katham iva prathamānaṃ duḥkhaṃ stabhyatām? tat tu sukhaṃ sva-saṃvedyam",
    "GK19gp12-22u:4067": " eva, na tu nivedyam |",
    "GK19gp12-22u:4068": " tathā hi-",
    "GK19gp12-22u:4069": " tayor yāvasthāsīd vyatimilana-śarma prasajati kaviḥ ko vā tāṃ syāt kavayitum iha svalpakam api |",
    "GK19gp12-22u:4070": " yayoḥ kāśmīraṃ tat patitam api pārasparikam apy aho paulindīnām api tad iva śaśvad vyatanuta ||JGc_1,21.68|| [śikhariṇī]",
    "GK19gp12-22u:4071": " [158] tad evaṃ yadā hareḥ padāravindaṃ vindamānāni kuṅkuma-paṅkāni",
    "GK19gp12-22u:4072": " kṛta-tad-aṅkāni pulindī-jātālaṅkāratayā jātāni, tadānīm anyāsāṃ dhanyānāṃ",
    "GK19gp12-22u:4073": " pūrvavad pūrvānubhava-racana-pūrvakaṃ vacanam idam, pūrṇāḥ pulindyaḥ ityādi |",
    "GK19gp12-22u:4074": " [BhP 10.21.17]",
    "GK19gp12-22u:4075": " [159] atra cedaṃ vyañjitam-",
    "GK19gp12-22u:4076": " āstāṃ sā dayitā yadīya-kuca-yuk śrī-kuṅkumaṃ tat-padaṃ",
    "GK19gp12-22u:4077": " prāptaṃ tat-tṛṇam apy aho vijayatāṃ sākṣāt tu tat-saṅgi yat |",
    "GK19gp12-22u:4078": " asmattas tu pulinda-jāti-sudṛśāṃ bhāgyaṃ ca dūre sthitaṃ yās tat prāpya nijāṅga-lepana-sukhād āsedire pūrṇatām ||JGc_1,21.69||",
    "GK19gp12-22u:4079": " [śārdūla]",
    "GK19gp12-22u:4080": " [160] atha kathakaḥ samāpanam āha sma-",
    "GK19gp12-22u:4081": " sa īdṛk-praṇayī labdhas tvayā rādhe purā tu yaḥ |",
    "GK19gp12-22u:4082": " nānā-manorathaṃ cakre rathavad bhavad-āptaye ||JGc_1,21.70|| [anu]",
    "GK19gp12-22u:4083": " iti śrī-śrī-gopāla-campūm anu",
    "GK19gp12-22u:4084": " kumārī-vastra-haraṇa-sukumārī-samasta-karṣaṇaṃ nāma ekaviṃśaṃ pūraṇam",
    "GK19gp12-22u:4085": " atha dvāviṃśaṃ pūraṇam",
    "GK19gp12-22u:4086": " yajña-bhāryā-sad-upacaryā-paryāptiḥ",
    "GK19gp12-22u:4087": " [1] atha prabhāta-kathāyāṃ prabhāta-prathāyāṃ madhukaṇṭhaḥ",
    "GK19gp12-22u:4088": " sphurad-utkaṇṭhas tal-līlāntaraṃ śaṃsan śaṃsad-upalabdhaṃ kartum ārabdhavān |",
    "GK19gp12-22u:4089": " [2] tatra śrī-daśama-skandha-prabandha-saṅgamana-maṅgalācaraṇa-pūrvakaṃ",
    "GK19gp12-22u:4090": " tat-kathanam, yathā-",
    "GK19gp12-22u:4091": " gatvā kāmyakam adri-dhātu-rucimuk kurvan vrajaṃ dakṣiṇaṃ",
    "GK19gp12-22u:4092": " gharmartau dhavalānikhavraśatatṛḍ-nirjiṣṇu-kṛṣṇāṃ vrajan |",
    "GK19gp12-22u:4093": " vṛkṣān suṣṭhu pathi stuvan dhavalayā pītāṃ ca kṛṣṇāṃ piban",
    "GK19gp12-22u:4094": " kṣud-vyājād adhiyajña-patni-karuṇā-kārī hariḥ pātu vaḥ ||JGc_1,22.1||",
    "GK19gp12-22u:4095": " tathā hi-",
    "GK19gp12-22u:4096": " atha gopaiḥ parivṛto yaśodānanda-nandanaḥ |",
    "GK19gp12-22u:4097": " vṛndāvanād gato dūraṃ cārayan gāḥ sahāgrajaḥ ||JGc_1,22.2||nidāghārkātape",
    "GK19gp12-22u:4098": " tigme cchāyābhiḥ svābhirātmanaḥ |",
    "GK19gp12-22u:4099": " ātapatrāyitān vīkṣya drumān mitrāṇy abhāṣata ||JGc_1,22.3|| [BhP",
    "GK19gp12-22u:4100": " [3] tatra ca megha-nirghoṣa-nibha-gambhīratā-sambhṛta-madhura-svarata eva harṣam utkarṣayan mitra-mukhyān pratyekaṃ racitābhimukhyāṃś cakāra |",
    "GK19gp12-22u:4101": " yathā-",
    "GK19gp12-22u:4102": " he stoka-kṛṣṇa he aṃśo śrīdāman subalārjuna |",
    "GK19gp12-22u:4103": " viśāla rṣabha tejasvin devaprastha varūthapa ||[BhP 10.22.31]",
    "GK19gp12-22u:4104": " [4] tata eva ca tān amṛta-kṛtābhiṣekān iva kṛtvā sa-kautukam uvāca-māṃ",
    "GK19gp12-22u:4105": " sukhayantu evābhimukhatas ete taravo virājante, tasmād bhavadbhir vilokya",
    "GK19gp12-22u:4106": " pṛthak pṛthag upaślokyantām |",
    "GK19gp12-22u:4107": " [5] sarve vihasya procuḥ-bhavān evāsmāsu vismāyakatayā kavi-maṇḍalākhaṇḍala-gaṇḍa-maṇḍanam asti |",
    "GK19gp12-22u:4108": " tasmād ātmanaiva varṇayatu |",
    "GK19gp12-22u:4109": " [6] kṛṣṇaḥ sa-smitam uvāca-śrūyatāṃ nāma-",
    "GK19gp12-22u:4110": " etenāṅgata eva kintu guṇato' py addhā mahānto matā yat tāpādi-nivāraṇaiḥ sva-vapuṣo jīvānavantaḥ sthitāḥ |",
    "GK19gp12-22u:4111": " eṣām eva ca janma yat tu phalavad dṛśyeta tac cettham apy ūhadhvaṃ yad aśeṣa-jīvanatayā rājanty amī sarvataḥ ||JGc_1,22.4||",
    "GK19gp12-22u:4112": " kiṃ ca-",
    "GK19gp12-22u:4113": " phalaiḥ puṣpaiś chāyā-cchadana-samid-ādyaiś ca taravaḥ svabhāvād viśveṣām upakṛti-vidhā dhanya-tanavaḥ |",
    "GK19gp12-22u:4114": " narāḥ karhy apy eke vidhi-vaśatayā tat-kṛti-kṛtas",
    "GK19gp12-22u:4115": " tato bhaktāḥ pūrve sukṛtam anu bhāktāḥ kila pare ||JGc_1,22.5||",
    "GK19gp12-22u:4116": " [7] atra vṛndāvana-vāstavyatā punar eṣāṃ stavyatām apy atikrāmati iti",
    "GK19gp12-22u:4117": " gūḍham abhimatam |",
    "GK19gp12-22u:4118": " [8] sarve sa-smitam ūcuḥ-kavi-cakra-cakravartinā bhavatā na kiṃ vā supraśastaṅkaraṃ bhavitā, tato yad eva yojayiṣyate, tad eva vijeṣyate |",
    "GK19gp12-22u:4119": " tathā hi-",
    "GK19gp12-22u:4120": " vāco-yukti-paṭur yatra tvaṃ vadāvadatāṃ gataḥ |",
    "GK19gp12-22u:4121": " vācaspatiś ca tatra syān na vācaḥ-patir aṇv api ||JGc_1,22.6||",
    "GK19gp12-22u:4122": " [9] kṛṣṇo' pi sa-smitam uvāca-bhavatu, kadācid etad apy anubhaviṣyatha iti nānā-sukha-vitarakara-puruha-bhūruhāṇāṃ vanyayā mihira-kanyā-tīram",
    "GK19gp12-22u:4123": " udanyayā mudā jagāma |",
    "GK19gp12-22u:4124": " tatra ca-",
    "GK19gp12-22u:4125": " vyajjann aṅghripa-śaṃsana-svavacanaṃ yajñāṅganānugrahaṃ cātmīyāgami bhojya-vartma sa yadā santyajya kṛṣṇāṃ gataḥ |",
    "GK19gp12-22u:4126": " tarhi svacchatarā himāḥ śubha-karāḥ svādūr apaḥ pītavān",
    "GK19gp12-22u:4127": " aghnyānāṃ nikaras tataḥ svayam apur gopālakās tan-mukhāḥ ||JGc_1,22.7||",
    "GK19gp12-22u:4128": " [10] tataś ca vidūraṃ samujjhitātalina-phalinatara-taru-vrajasya",
    "GK19gp12-22u:4129": " vraja-rājñī-prahita-mādhyāhnika-bhojya-sampatti-viyojyatā-bhāg-upasattikasya",
    "GK19gp12-22u:4130": " kṛṣṇasya tat-tṛṣṇatāṃ vitarkya tad-bhāva-bhāvitatayā svayam apy atīva",
    "GK19gp12-22u:4131": " tat-tṛṣṇā-bhājaḥ stokakṛṣṇādayas tad-abhāva-bhāvanā api",
    "GK19gp12-22u:4132": " praṇaya-maya-paryutsukatayā vyañjita-tat-kṛta-bhojana-vartma-vañcanāḥ",
    "GK19gp12-22u:4133": " karāñcala-cālana-pūrvakaṃ tad-yācñām akurvata-",
    "GK19gp12-22u:4134": " rāma rāma mahā-bāho kṛṣṇa duṣṭa-nibarhaṇa |",
    "GK19gp12-22u:4135": " ito' vidūre su-mahad vanaṃ tālāli-saṅkulam ||[BhP 10.23.1]",
    "GK19gp12-22u:4136": " [11] kṛṣṇas tu sa-smitam uvāca-atrāloka-pathāśoka-vanikāyām",
    "GK19gp12-22u:4137": " anaśanīya-prasavāyām aśanāyantas te bhavantaḥ kutra vā psātavyaṃ lapsyante",
    "GK19gp12-22u:4138": " [12] ārtiś ced varivarti, tarhi nikaṭām api kuṭilayā sūratanayā-ghaṭanayā",
    "GK19gp12-22u:4139": " dūrāyamāṇām itas tu dakṣiṇāhi yā śūrasena-purī, tām uttareṇa niravajñaṃ",
    "GK19gp12-22u:4140": " yajña-śālā-mālām ālokayanta evānena samyag upatiṣṭhamānena pathā pratiṣṭhadhvam |",
    "GK19gp12-22u:4141": " gatvā ca tān kārmān karmaṭhācāryatamasya mama ca nāmnā yācadhvam |",
    "GK19gp12-22u:4142": " kintu bhikṣākāṇāṃ titikṣā-mātram ucitam iti śikṣā manasi kāryā |",
    "GK19gp12-22u:4143": " [13] atha te' pi ke' pi saṃvalitāś calitāḥ |",
    "GK19gp12-22u:4144": " svayam ayaṃ tu",
    "GK19gp12-22u:4145": " tadīya-gatyāgati-dṛṣṭy-artham upanadaṃ mahā-kuṭṭimam adhitaṣṭhau |",
    "GK19gp12-22u:4147": " ca-",
    "GK19gp12-22u:4148": " saurabhyaṃ dhūma-dhārā yajur-anupaṭhanaṃ śubhra-śālā dvijānāṃ",
    "GK19gp12-22u:4149": " gatyāgatyādi-ceṣṭāḥ śubha-yuta-hutabhug-vedi-bhāg-ṛtvijaś ca |",
    "GK19gp12-22u:4150": " gatvā natvāpy abhīkṣṇaṃ puṭita-karatayā nādare' py asthur ete",
    "GK19gp12-22u:4151": " yasmād brahmaṇya-deva-svatulita-suhṛdaḥ kintv idaṃ māṃ dunoti",
    "GK19gp12-22u:4152": " [14] tataś ca tān prakṛti-śleṣeṇa kenāpy ākṛti-viśleṣeṇa veṣeṇa ca gopān",
    "GK19gp12-22u:4153": " jñātvā vipratā-garva-parvatam ārūḍhās te tu vyūḍha-bahula-sthala-dṛṣṭayas",
    "GK19gp12-22u:4154": " tiṣṭhanti sma |",
    "GK19gp12-22u:4155": " tathāpi sakhāyas te kṛṣṇasya bubhukṣā-sukṣāmatāṃ sākṣād ivānubhūya dūyamāna-manasaḥ svayam eva nivedayāmāsuḥ |",
    "GK19gp12-22u:4156": " yataḥ-",
    "GK19gp12-22u:4157": " huṃ phaṭ śrauṣaḍ-vauṣaḍ ity evam ādyāḥ",
    "GK19gp12-22u:4158": " śabdāḥ yasmin na kvacit kṛṣṇa-mukhyāḥ |",
    "GK19gp12-22u:4159": " tasmiṃs teṣāṃ kiṃ ruciḥ syāt parantu",
    "GK19gp12-22u:4160": " śrī-kṛṣṇārthaṃ kiṃ na te mānayanti ||JGc_1,22.9||",
    "GK19gp12-22u:4161": " [15] atha nivedanaṃ cedam--bho bho bhūmi-devāḥ ! kiñcid evāvadhānaṃ vidhīyatām |",
    "GK19gp12-22u:4162": " rāma-rāmānujau khalu parama-prabhāva-yujau śrutavadbhir bhavadbhir avadhāritāv eva staḥ |",
    "GK19gp12-22u:4163": " tau cātra bhavad-vidhānāṃ sannidhānam eva dhenu-sevanānurodhād āgatavantau |",
    "GK19gp12-22u:4164": " kintv adya sadya",
    "GK19gp12-22u:4165": " evānavadya-krīḍā-maya-śūratā-kautuka-puratas tata itaḥ saṅgatyāsannāpi",
    "GK19gp12-22u:4166": " pratyāsannāpi śrī-gopādhibhū-sadana-bhūr vidūrāyamāṇāsmākaṃ bhāti sma |",
    "GK19gp12-22u:4167": " gṛha-lokena ca na tathālocayāmbabhūvimahe |",
    "GK19gp12-22u:4168": " tata eva sākṣāl-lakṣmī-pati-gṛhāyamāṇa-gṛhād bhojana-saṃyojanaṃ vinā krīḍā-yudhi ca kṣudhitāv abhūtām |",
    "GK19gp12-22u:4169": " tataś ca kula-paramparā-prāpta-vyavahāraṃ paryāyatayā",
    "GK19gp12-22u:4170": " pitṛ-paryāyatayā bhavatsu saṅkocam aparyālocamānau pitṛ-bhavanād iva",
    "GK19gp12-22u:4171": " bhavadīya-savanād annaṃ yācitam akurvātām iti |",
    "GK19gp12-22u:4172": " [16] atha tathāpi manasy abhakti-rasikatā-vaśikatayā tad asat-kṛtya",
    "GK19gp12-22u:4173": " tuṣṇīm-bhuṣṇuṣu teṣv antar-vāṇiṃ-manyeṣu tādṛg-adhanyeṣu punar amī manasi",
    "GK19gp12-22u:4174": " mīmāṃsayāmāsuḥ-[17] nūnam asmān ete mūḍhān matvā gūḍhānubhāsaṇā babhūvus tasmād gaty-antara-racana-niṣiddha-bhāvāya siddhāntataś cāmīṣāṃ suṣṭhu",
    "GK19gp12-22u:4175": " mauna-biddhāntastāṃ kurma iti |",
    "GK19gp12-22u:4176": " [18] atha spaṣṭaṃ punar ūcuḥ-",
    "GK19gp12-22u:4177": " dīkṣādy-agnīṣoma-paśvaṅga-homa-",
    "GK19gp12-22u:4178": " prāntaṃ vijñair yājñikānnaṃ na bhojyam |",
    "GK19gp12-22u:4179": " sautrāmaṇyāṃ sarvadā neti viprās tābhyām anyatrāsti tad grāhyam eva ||JGc_1,22.10|| iti |",
    "GK19gp12-22u:4180": " [19] tatra-bhavad-bhavad-anuṣṭhāna-dṛṣṭita evāsmābhis tad-avasaraḥ sphuṭaṃ niṣṭaṅkita iti bhāvaḥ |",
    "GK19gp12-22u:4181": " [20] tad evaṃ bhikṣā-niṣṭhānām iva tasminn upatiṣṭhamānānām api śāstrārthaṃ nayamānānāṃ tad avadhārya te vāryācāryā manasi paryālocayāmāsuḥ-hanta ! brāhmaṇā evāsmākam etān brahma-vicāram api viśiṣṭatayā lobhād anuśiṣṭavantaḥ santi |",
    "GK19gp12-22u:4182": " yena tatrāpi kṛta-mukhatayā",
    "GK19gp12-22u:4183": " mukharatām āpannāḥ |",
    "GK19gp12-22u:4184": " bhavatu, tathāpy ete paramebhyayopalabhyamānāḥ kiñcid",
    "GK19gp12-22u:4185": " dāna-rūpam avadānaṃ vinā pratyutādānāya param atrāgatāḥ |",
    "GK19gp12-22u:4186": " aho !",
    "GK19gp12-22u:4187": " kali-praveśa-deśasya deśa-rūpam idam |",
    "GK19gp12-22u:4188": " [21] kiṃ ca, kecic ca vipaścitas tayor īśvaratām āropayanti |",
    "GK19gp12-22u:4189": " tarhi bata garhitaṃ kṣudhādikaṃ katham etāvarhataḥ ?",
    "GK19gp12-22u:4190": " [22] tad etad vibhāvya durbhāva-bhāvatayā tathā sthiteṣu bahu-pacanatāyām",
    "GK19gp12-22u:4191": " api mitampaceṣu dvirjātatāyām api yathā-jāteṣu yājñika-kitavatāṃ yāteṣu teṣu yācñāyāṃ vadanānatā-kadanataḥ parasparam īkṣitvā mandaṃ mandaṃ",
    "GK19gp12-22u:4192": " mandākṣa-mandatayā śrī-govindam eva te vindate sma |",
    "GK19gp12-22u:4193": " [23] govindaś ca tāṃs tathāvidhān netra-pathān vidhāya manohatān vijñāya",
    "GK19gp12-22u:4194": " ca hasati sma-ehi manyāmahe, yājñikebhyaḥ sva-labhyam abhyādadidhve yathā vṛkṣebhyaḥ iti",
    "GK19gp12-22u:4195": " [24] te' pi sa-smitam ūcuḥ-tat tu bhavanta eva jānanti, vayam api yat-preraṇa-samīraṇa-vikīrṇa-manaso jātāḥ |",
    "GK19gp12-22u:4196": " [25] kṛṣṇas tv antar yajña-patnīnāṃ svāvaloka-prayatnānāṃ sañjānaṃs tatra cāvaśya-lābhaṃ pratijānānaḥ prahasya provāca-ā evaṃ manyadhve tarhi",
    "GK19gp12-22u:4197": " bhadram |",
    "GK19gp12-22u:4198": " mayā tu patriṇām eṣāṃ satriṇāṃ ca teṣāṃ tāratamyāvadhāraṇārtham eva tatra-bhavantaḥ prasthāpitāḥ",
    "GK19gp12-22u:4199": " tataś ca-",
    "GK19gp12-22u:4200": " amānināṃ yathā dharmaḥ sthitas tadvan na māninām |",
    "GK19gp12-22u:4201": " adyāpi cen na pratītha drāk tat-patnīḥ pratīta ca ||JGc_1,22.11||",
    "GK19gp12-22u:4202": " [26] bhavanti ca bhavanta iva yajña-patnī-janā",
    "GK19gp12-22u:4203": " mat-prema-mātra-sayatna-dhanāḥ |",
    "GK19gp12-22u:4204": " ye khalu dhṛta-mada-nava-loka-dharmaṃ",
    "GK19gp12-22u:4205": " dvyaha-tarṣaṃ jalaṃ pibanti, try-ahātyāsaṃ dvitra-grāsaṃ bhuñjate |",
    "GK19gp12-22u:4206": " [27] sarve sa-vailakṣyam ācakṣata-hanta satyam evedam |",
    "GK19gp12-22u:4207": " [28] kṛṣṇa uvāca-bāḍham |",
    "GK19gp12-22u:4208": " [29] sarve sāścaryam ūcuḥ-tarhi kutukam idaṃ vidāṅkarvāma |",
    "GK19gp12-22u:4209": " [30] iti kṛṣṇodyam anu sodyamatayā tatra tan-nimeṣata eva jigamiṣatsu teṣu",
    "GK19gp12-22u:4210": " sa-praṇayavatsu kṛṣṇaḥ sa-tṛṣṇam uvāca-annaṃ ca tatra śrīmad-āryādi-sahita-mad-artham arthayadhvam",
    "GK19gp12-22u:4211": " [31] atha punar atīva kautuka-dravataḥ parasparam atītya dravanaḥ",
    "GK19gp12-22u:4212": " patnī-śālāyāṃ dvija-patnīr vilokayāmāsus tābhir vilokayāmāsire ca, kṛṣṇāt prati ca iti ca niśckyire |",
    "GK19gp12-22u:4213": " [32] vilokanāt pūrva-kramas tu yathā-",
    "GK19gp12-22u:4214": " sā kāpi dhvani-mādhurī-svara-kalā-rāga-valla-valgutā",
    "GK19gp12-22u:4215": " varṇa-nyāsa-śubhaṃyutā kavi-jana-stavyārtha-citra-prathā |",
    "GK19gp12-22u:4216": " kaṃsārer guṇa-rūpa-keli-kalanā bāṣpādibhiḥ sārdratā yajña-strī-kalitā kramād iha sakhīn ārdrān akārṣīn muhuḥ ||JGc_1,22.12||",
    "GK19gp12-22u:4217": " [33] tataś ca tāḥ-",
    "GK19gp12-22u:4218": " gavādhva-sambandha-nibandha-vastravān",
    "GK19gp12-22u:4219": " praśasta-vetrān muralī-puraskṛtān |",
    "GK19gp12-22u:4220": " piñchāvataṃsān avataṃsa-sundarān",
    "GK19gp12-22u:4221": " vilokya kṛṣṇāgam apy amaṃsata ||JGc_1,22.13||",
    "GK19gp12-22u:4222": " tataś ca yat kṛṣṇa-samāgamaṃ te vyajijñapan vijña-varāḥ praṇamya |",
    "GK19gp12-22u:4223": " tās tad dviruktāyitam apy apūrvaṃ pūrvaṃ ca matvā na viduḥ sma kṛtyam ||JGc_1,22.14||",
    "GK19gp12-22u:4224": " yasyājasra-didṛkṣayā vidalita-prāyāḥ sadāmūḥ sthitās tasya prāṇa-suhṛd-varāḥ svayam amī tat-preraṇād āgatāḥ |",
    "GK19gp12-22u:4225": " tat-samprāptim avādiṣuḥ punar adaḥ prārthyaṃ ca kiñcit tad apy annaṃ tatra kathaṃ kathaṃ kathaya tāḥ prāpsyanti dhairya-sthitim",
    "GK19gp12-22u:4226": " tataś ca-",
    "GK19gp12-22u:4227": " yogyam atra kim ayogyam ity amū-",
    "GK19gp12-22u:4228": " neyabhojya-vivṛtāv anirṇayāḥ |",
    "GK19gp12-22u:4229": " tat-tadīyam akhilaṃ ca bhājanaṃ",
    "GK19gp12-22u:4230": " kṣipram ādadata vipra-subhruvaḥ ||JGc_1,22.16||",
    "GK19gp12-22u:4231": " atha puraskṛta-gopa-sutāyutā",
    "GK19gp12-22u:4232": " vividha-bhojana-bhājana-mastakāḥ |",
    "GK19gp12-22u:4233": " pratipada-kramaṇaṃ kiyad agrataḥ sa iti tarṣi-giraḥ paricakramuḥ ||JGc_1,22.17||",
    "GK19gp12-22u:4234": " āmodaḥ kānti-pūraḥ sukhadadapadatā garjad ūrjasvi-bhāṣā",
    "GK19gp12-22u:4235": " vidyud vidyud-ghana-śrīḥ smita-vadana-vidhu-dyota-lakṣmī-pracāraḥ |",
    "GK19gp12-22u:4236": " āyāntv ity ukti-hasta-prathana-madhurimā yat-kramād āvirāsīt kaṃsārātes tad āsāṃ pratipadam udabhūd bāḍham ākarṣaṇāya ||JGc_1,22.18||",
    "GK19gp12-22u:4237": " yāmune samam aśoka-kānane",
    "GK19gp12-22u:4238": " gopakaiḥ sa viharan mudānvitaḥ |",
    "GK19gp12-22u:4239": " aikṣi bhūsura-vadhūbhir īkṣyatāṃ dhyānam eva gatam ity amāni ca ||JGc_1,22.19||",
    "GK19gp12-22u:4240": " yatra bhūsura-bhāryās taṃ sura-bhāvya-padaṃ yayuḥ |",
    "GK19gp12-22u:4241": " aśoka-kānanaṃ tat tu babhūvāśoka-kānanam ||JGc_1,22.20||",
    "GK19gp12-22u:4242": " [34] tataś ca tāḥ sapulaka-pulakatayā tam avalokayāmāsuḥ |",
    "GK19gp12-22u:4243": " [35] tathā hi lokānāṃ gītam-",
    "GK19gp12-22u:4244": " kṛṣṇam apaśyan pīta-dukūlam |",
    "GK19gp12-22u:4245": " bibhratam arcitatamam arcir nava-ghana-capalāruci-mūlam ||dhruvam||a||",
    "GK19gp12-22u:4246": " śirasi śikhaṇḍāvalim urasi srajam api dadhataṃ giri-dhātum |",
    "GK19gp12-22u:4247": " indradhanur yuga-madhya-madhuratara-sandhyāṃ dhurvam atiyātum ||b||",
    "GK19gp12-22u:4248": " udayad-aruṇa-dara-kiraṇaṃ tama iva viracita-ciratara-śobham |",
    "GK19gp12-22u:4249": " nava-kisalaya-dala-valitaṃ kaca-kulam anu kalitākhila-lobham ||c||",
    "GK19gp12-22u:4250": " bhālopari-milad-alaka-tatiṃ śruti-kumudam udañci kapolam |",
    "GK19gp12-22u:4251": " smita-mukham upamita-lakṣaṇa-tārā-yuga-dhara-śaśadara-golam ||d||",
    "GK19gp12-22u:4252": " kṛta-naṭa-veṣa-viśeṣa-vilakṣaṇa-lakṣaṇa-kṣaṇam upacita-rūpam |",
    "GK19gp12-22u:4253": " kartum ivāmṛta-vṛṣṭim uditam iha kañcana jaladhara-bhūpam ||e||",
    "GK19gp12-22u:4254": " citraṃ tatra ca mitra-skandhārpita-bandhāvara-hastam |",
    "GK19gp12-22u:4255": " nirmala-kamala-vidhūnana-dakṣiṇa-dakṣiṇa-kara-ruci-śastam",
    "GK19gp12-22u:4256": " ||f||JGc_1,22.21|| iti |",
    "GK19gp12-22u:4257": " śrutvā śaśvat sphuṭam ahaha yaṃ draṣṭum āśā nibaddhā sa drāg aikṣi svayam iti gatas tat-kṛtas tāpa-vargaḥ |",
    "GK19gp12-22u:4258": " yaḥ kaścid vā vyavahitatayā tasya leśas tu śiṣṭaḥ so' py āveśān milana-tulitāt tāsu na sphūrtim āpa ||JGc_1,22.22||",
    "GK19gp12-22u:4259": " [36] atha bhojana-bhājanāni śirastaḥ-kṛtya sthitāsu tāsu sakala-bhāva-vicaksaṇaḥ smitāvaloka-lakṣaṇa-svamukha-mādhurya-dhuryaḥ",
    "GK19gp12-22u:4260": " suvicārya yasya kṛte prayasyanti sma, tās tad etad avadhārya tāsāṃ vāñchitaṃ kiñcid añcayan vañcayaṃś ca kāñcana-vasanaḥ kāñcana vācam uvāca-svāgataṃ vo mahābhāgāḥ [BhP 10.23.25] iti prāyaś cāyamm",
    "GK19gp12-22u:4261": " asyābhiprāyaḥ-",
    "GK19gp12-22u:4262": " aho bata mahābhāgā yuṣmākaṃ bhūri-bhāratā |",
    "GK19gp12-22u:4263": " jātā saṅkocayaty asmān pṛcchadhve svāgataṃ tataḥ ||JGc_1,22.23|| iti |",
    "GK19gp12-22u:4264": " [37] tad evam ehi-svāgatāṃ kriyām ācarya tat-pratyuttara-saṅkathane tāsāṃ saṅkocaṃ vicārya punar uvāca āsyatām iti |",
    "GK19gp12-22u:4265": " [38] asya cāyam abhiprāyaḥ-",
    "GK19gp12-22u:4266": " svāgata-pṛcchādikam api",
    "GK19gp12-22u:4267": " viśrama-kāryaṃ vilambitaṃ tanute |",
    "GK19gp12-22u:4268": " tasmāt tat-paripāṭīm",
    "GK19gp12-22u:4269": " ajahāṃ bhavatībhir āsyatām eva ||JGc_1,22.24|| iti |",
    "GK19gp12-22u:4270": " [39] tataś ca praṇaya-praṇeyatayā vikhyātaḥ so' yam āsām asaṅkocāya svayaṃ bhāram avatārayann eva samupaviśann eva ca tāḥ sadeśa eva samupaveśayāmāsa |",
    "GK19gp12-22u:4271": " [40] punar uvāca ca-karavāma kiṃ iti |",
    "GK19gp12-22u:4272": " [41] atra cedaṃ nivedanam iva vibhāvitavān-",
    "GK19gp12-22u:4273": " asmān yam upakartuṃ vāñchati",
    "GK19gp12-22u:4274": " tad-ṛte sa tu saṅkucann āste |",
    "GK19gp12-22u:4275": " iti saṅkucitātmānaḥ svayam anujānantu tat tu bhū-devyaḥ ||JGc_1,22.25||",
    "GK19gp12-22u:4276": " [42] atha tāsām ātma-darśana-mātra-vāñchā-vimarśana-pūrvam uvāca-yan no didṛkṣayā prāptā upapannam idaṃ hi vaḥ [BhP 10.23.25] iti |",
    "GK19gp12-22u:4277": " [43] atra cāyam arthaḥ-",
    "GK19gp12-22u:4278": " asmad-darśana-mātraṃ yad vo' bhīṣṭaṃ tad eva yuktaṃ ca |",
    "GK19gp12-22u:4279": " tatra hi hetur yūyaṃ tādṛśa-suṣṭhu-svabhāvāḥ stha ||JGc_1,22.26||",
    "GK19gp12-22u:4280": " [44] atha tasya svabhāvasya suṣṭhu-bhāvatvaṃ vibhāvayan punar uvāca-",
    "GK19gp12-22u:4281": " mad-viṣayā vaḥ prītiḥ kauśalyād eva nānyataḥ sacate |",
    "GK19gp12-22u:4282": " yan mayi kuśalāḥ sarve vīkṣyante prīti-kartāraḥ ||JGc_1,22.27||",
    "GK19gp12-22u:4283": " [45] tatra kuśalānāṃ kaimutyaṃ pratyāyann uvāca-",
    "GK19gp12-22u:4284": " paśyāmy aham iha sarvaṃ",
    "GK19gp12-22u:4285": " mat-premāṃśād aśeṣaga-prītim |",
    "GK19gp12-22u:4286": " nirupadhi yan mayi jantuḥ prīṇāty anyatra sopādhi ||JGc_1,22.28||",
    "GK19gp12-22u:4287": " [46] tad evaṃ sādhāraṇatāvadhāraṇaṃ tathā sannidhāna-sthiti-vidhānam",
    "GK19gp12-22u:4288": " upasīdat pratyācakṣāṇaḥ prāha sma-",
    "GK19gp12-22u:4289": " sarvatra tu mat-sphūrtir na bhavati bata sarvadeti pūrtir naḥ |",
    "GK19gp12-22u:4290": " bhavatīr anu sā nityā yaiva ca mat-sannidhāna-rūpaiva",
    "GK19gp12-22u:4291": " ||JGc_1,22.29||tasmāt pati-suta-valitaṃ nilayaṃ tvarayā prayāta tā yūyam |",
    "GK19gp12-22u:4292": " mama ca tataḥ sukham uccaiḥ sāmañjasyaṃ hi sarvato vaśmi ||JGc_1,22.30||",
    "GK19gp12-22u:4293": " [47] tad evaṃ vrajadeva-kumārataḥ śrutaṃ sukumāram apīdaṃ vacanam",
    "GK19gp12-22u:4294": " āpāta-sampāta-hīnatayā duḥsaha-racanaṃ manyamānāḥ prativacanam āceruḥ-",
    "GK19gp12-22u:4295": " etat-prakāram api nārhasi vaktum īśa prāhur bhavān iva bhavān iti tat prasīda |",
    "GK19gp12-22u:4296": " satyaṃ kuruṣva karavāma kim evam aṅgī-",
    "GK19gp12-22u:4297": " kāraṃ nijāṅghri-parivāra-daśāṃ diśasva ||JGc_1,22.31||",
    "GK19gp12-22u:4298": " vihāya suhṛdaḥ parān vraja-nareśa-geheśvarī-",
    "GK19gp12-22u:4299": " padāmbujam upāśritāḥ paricarema taṃ tvā sadā |",
    "GK19gp12-22u:4300": " imāṃ vacana-cāturīṃ bata turīya-pūrtiṃ gatām urīkuru puru-śravaḥ śravaṇa-maṅgala śrīpate ||JGc_1,22.32||",
    "GK19gp12-22u:4301": " [48] atha vikacamāna-kamala-samāna-locanaḥ saṅkocam anayaṃ cālocamānaḥ",
    "GK19gp12-22u:4302": " savainayam uvāca-",
    "GK19gp12-22u:4303": " yathā vo bāndhavā nābhyasūyeran na ca majjanāḥ |",
    "GK19gp12-22u:4304": " sureśāś cānumoderaṃs tathā kuruta nānyathā ||JGc_1,22.33||yuṣmākaṃ",
    "GK19gp12-22u:4305": " vipra-bhāryāṇāṃ paricaryārtham āhṛtiḥ |",
    "GK19gp12-22u:4306": " kenāpi nānumodyeta pratīkṣya samayas tataḥ ||JGc_1,22.34||",
    "GK19gp12-22u:4307": " [49] tad evaṃ locana-tṛṣṇāspadāya ca kṛṣṇāya tāś cira-sthiratāṃ",
    "GK19gp12-22u:4308": " pratyarocamānās tasya saṅkocam ālocamānās tatra nātivilambamānās tad-ājñām",
    "GK19gp12-22u:4309": " ālambamānāḥ patrāmatrādiṣu bhojyaṃ saṃyojya nija-kupya-pātrāṇy ādadamānās tena sādaraṃ visarjamānāḥ sakhibhir anuvrajyamānā muhuḥ parāvṛtya tam eva vilokamānā bhṛśaṃ saṃvardhi-kṛcchraṃ kalayamānāḥ kathaṃ katham api",
    "GK19gp12-22u:4310": " gṛha-gatiṃ prati sacamānāḥ sva-vaṃśa-prathamānāṃ yaśaḥ-prathāṃ",
    "GK19gp12-22u:4311": " prathayamānā veśmāntaḥ praviśanti sma |",
    "GK19gp12-22u:4312": " kintu-",
    "GK19gp12-22u:4313": " yāṃ yām āśām ahaha vanitās tā dvijānām apaśyann āśā-pūrtiṃ pratipada asāv ācarat tāsu śīghram",
    "GK19gp12-22u:4314": " sā hi śyāmaṃ kanaka-vasanaṃ vīkṣitākāram āsāṃ vāraṃ vāraṃ dṛśi vidadhatī citra-bhāvaṃ cakāra",
    "GK19gp12-22u:4315": " [50] evaṃ cireṇa gṛhaṃ gṛhītavatīṣu tu tāsu-",
    "GK19gp12-22u:4316": " anna-pātrāṇi pātrāṇi ratnānāṃ vīkṣya sakṣaṇāḥ |",
    "GK19gp12-22u:4317": " gṛhāṇi ca gṛhādhīśā na hīśāmāsur ūhitum ||JGc_1,22.36||",
    "GK19gp12-22u:4318": " [51] anantaraṃ tu-",
    "GK19gp12-22u:4319": " bālya-krīḍā-kṛīta-phalenānena maṇi-pūritān |",
    "GK19gp12-22u:4320": " sva-gṛhān vīkṣya te viprāḥ sva-patnī-matim anvayuḥ ||JGc_1,22.37||",
    "GK19gp12-22u:4321": " [52] ūcire ca-",
    "GK19gp12-22u:4322": " tasmai viśva-janīnāya yās tad-bhogīnam āharan |",
    "GK19gp12-22u:4323": " tā evāsann ātmanīnā dīnās tu bata mādṛśāḥ ||JGc_1,22.38||",
    "GK19gp12-22u:4324": " mā jīvan yasya kṛṣṇāya kramate cakṣur ādi na |",
    "GK19gp12-22u:4325": " mriyamāṇaś ca mā yasya tasmai tan na pravartate ||JGc_1,22.39||",
    "GK19gp12-22u:4326": " sa kiñjīvaḥ sa kubrahmaḥ suparva-hatakaś ca saḥ |",
    "GK19gp12-22u:4327": " rājīva-nayanaṃ yas tu nājīvanatayā bhajet ||JGc_1,22.40||",
    "GK19gp12-22u:4328": " atha kṛṣṇāya tṛṣṇāṃ te dadhur vṛṣṇi-pura-dvijāḥ |",
    "GK19gp12-22u:4329": " kintu dhṛṣṇak kaṃsa-bhiyā nājagmuḥ kṛṣṇam īkṣitum ||JGc_1,22.41||",
    "GK19gp12-22u:4330": " ekena kenacit pūrvaṃ bhāryāmāryātigam iva |",
    "GK19gp12-22u:4331": " nivārya vāryatālabdhā vāryatāyām iti śrutam ||JGc_1,22.42||",
    "GK19gp12-22u:4332": " [53] tataś ca teṣām ucitam eva, yataḥ-",
    "GK19gp12-22u:4333": " kṣaṇād uccaiḥ kṣaṇān nīcair gati-bhājāṃ kanīyasām |",
    "GK19gp12-22u:4334": " reṇūnām iva kārmāṇāṃ viṣamā rītir īkṣyate ||JGc_1,22.43||",
    "GK19gp12-22u:4335": " pūrvī kṛṣṇasya sevāyām iṣṭī vā tatra yaḥ sadā |",
    "GK19gp12-22u:4336": " adhītī vā bhāgavate bhakta-pūrvī sa taṃ bhajet ||JGc_1,22.44||",
    "GK19gp12-22u:4337": " [54] tatra ca tair bhojya-madhurādibhir upayojyamānaḥ śrī-kṛṣṇaṃ",
    "GK19gp12-22u:4338": " madhumaṅgala uvāca-suṣṭhu miṣṭam idaṃ pākimatāpannam anna-jātaṃ yācita kam apy amṛtāyate",
    "GK19gp12-22u:4339": " nedṛśam āpam ity akam amṛtaṃ vā |",
    "GK19gp12-22u:4340": " yat khalu bhūmi-skhalitaṃ sarajasaṃ kaṇam apy abhyavahartum īhāmahe |",
    "GK19gp12-22u:4341": " tasmād asmākam eva parṇaśālābhyarṇe tāḥ kuṭīr vidhāya tiṣṭhantu,",
    "GK19gp12-22u:4342": " tat-kṛta-madhura-paripāka-pāka-śāka-sūpa-pūpa-pūṭīs tu savayaso vayam eva yuṣmabhyam uṣṇāḥ koṣṇā eva samarpayiṣyāmaḥ |",
    "GK19gp12-22u:4343": " tatrāpy āha prāgraharatayā prāgrahara eva bhaviṣyāmīti sthite ko vāyaṃ doṣaḥ |",
    "GK19gp12-22u:4344": " kintu roṣa-bhiyā na vaktuṃ śaktāḥ sma |",
    "GK19gp12-22u:4345": " [55] kṛṣṇa uvāca-ādyūna nūnam unmadiṣṇutayāpatra-piṣṇutām apy aticariṣṇur jāto' si |",
    "GK19gp12-22u:4346": " [56] atha sarve' pi hasantaḥ procuḥ-priya-vayasya ! yady apy asau",
    "GK19gp12-22u:4347": " parānnatārocanam āpannas tarhi sa eṣa eva tundaparimṛja iva vipra-sundarīṇāṃ tāsām upāsanāṃ ghaṭayamānas tad-bāṭa-taṭagam uṭajam adhitiṣṭhan sambhavad āśitambhavān miṣṭam iṣṭa-vighasa-bhojanān nijam iṣṭaṃ racayatu |",
    "GK19gp12-22u:4348": " [57] kṛṣṇa uvāca-sādhūktaṃ vyaktam idaṃ bhagavatī-viditaṃ vidhāsyāmaḥ |",
    "GK19gp12-22u:4349": " [58] madhumaṅgalas tu sa-krodham ivovāca-yuvarāja ! gardhanatayā",
    "GK19gp12-22u:4350": " kukṣim-bharayas te eta eva muhur aśanāyāṃ smarayantaḥ sarvatra ca ghasmarā",
    "GK19gp12-22u:4351": " eva bhaṇyante, bhikṣāyām akṣāma-samudyamatayā sarvānnīnāś ca lakṣyante, na tu vayam |",
    "GK19gp12-22u:4352": " [59] sarve' py ūcuḥ-vāvadūka ! vipratayā bhavān eva yāyajūkatāyāṃ jañjapūkatām āsīdan purobhāśānāṃ dandaśūkas tad-āsvādāya jāgarūkatām āsādayati |",
    "GK19gp12-22u:4353": " asmābhis tu bhavaj-jāter dvijāteḥ parīkṣaivācaritā iti |",
    "GK19gp12-22u:4354": " [60] tad evaṃ hasatsu sakhi-sabhāsatsu svayam āśitambhavenodana-sambhāreṇa",
    "GK19gp12-22u:4355": " bhuktvā suhitaḥ sarva-hitaḥ śrāvita-veṇur dhenuḥ prāpya tat-tat-kathā-kautukatas tad-artham anugavam āsādita-dṛṣṭi-vrajaṃ",
    "GK19gp12-22u:4356": " śrīmad-vrajam avāpya nija-viraha-dahanaṃ nirvāpya",
    "GK19gp12-22u:4357": " svaka-rūpāmṛtenāpyāyayāmāsa |",
    "GK19gp12-22u:4358": " [61] sakhāyas tu yājñikeṣu jagmivāṃso jakṣivāṃsaś ca vayam iti saṅkocena",
    "GK19gp12-22u:4359": " na kañcid apy ūcivāṃsaś ca |",
    "GK19gp12-22u:4360": " [62] atha kathakaḥ kathā-samāpanam āha sma-",
    "GK19gp12-22u:4361": " ||JGc_1,22.45|| MISSING!",
    "GK19gp12-22u:4362": " so' yaṃ śrī-gokulādhīśa kulādhīśas tavoditaḥ |",
    "GK19gp12-22u:4363": " ākarṣaṇād guṇā yasya sarvān anuguṇān vyadhuḥ ||JGc_1,22.46||",
    "GK19gp12-22u:4364": " iti śrī-śrī-gopāla-campūm anv",
    "GK19gp12-22u:4365": " yajña-bhāryā-sad-upacaryā-paryāptir nāma dvāviṃśaṃ pūraṇam"
}