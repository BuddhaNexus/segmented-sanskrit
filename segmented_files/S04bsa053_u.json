{
  "S04bsa053_u:0": "1. prathamaścittotpādaḥ",
  "S04bsa053_u:1": "saṃskṛtabhāṣāyāmmadhyamakāvatārabhāṣyaṃ nāma /",
  "S04bsa053_u:2": "(bhoṭabhāṣāyāmdbu ma la 'jug paī bśad pa śes vyava)",
  "S04bsa053_u:3": "āryamañjuśrīkumārabhūtāya namaḥ /",
  "S04bsa053_u:4_0": "madhyamakaśāstre 'vatārāya madhyamakāvatāracikīrṣayā sarvasamyaksambuddhairbodhisattvaiścāpi",
  "S04bsa053_u:4_1": "ādau bhagavatīṃ mahākaruṇāṃ buddhattvahetusampatpradhānām aśeṣāparimitāśaraṇabhavacārakabaddhasattvaparitrāṇalakṣaṇāṃ",
  "S04bsa053_u:4_2": "stutiyogyatayā darśayituṃ uktam /",
  "S04bsa053_u:5": "munīndrajāḥ śrāvakamadhyabuddhāḥ buddhodbhavāḥkhalvapi bodhisattvāt /",
  "S04bsa053_u:6": "kāruṇyacittādvayabuddhibodhicittāni heturjinaputrakāṇām // Madhy_1.1 //",
  "S04bsa053_u:7": "ityādi ślokadvayam /",
  "S04bsa053_u:8": "tatra anuttaradharmaiśvaryasaṃpadarjanāt,",
  "S04bsa053_u:9": "śrāvakapratyekabuddhabodhisattvebhyo 'pi paramaiśvaryasaṃpatteḥ,",
  "S04bsa053_u:10": "śrāvakādīnāṃ tadājñāvaśavartitvācca buddhā bhagavanto munīndra iti kathyante /",
  "S04bsa053_u:11": "tebhyaḥ śrāvakādīnāṃ janma tu tebhya utpattiḥ /",
  "S04bsa053_u:12": "katham? buddhānāṃ samutpāde pratītyasamutpādasya aviparyastadeśanāyāṃ praveśārthaṃ śruticintābhāvanānusāramapi yathādhimuktivacchrāvakatvādiparipūrttiḥ /",
  "S04bsa053_u:13": "yadyapi kasyacit pratītyasamutpādopadeśaśravaṇamātreṇa paramārthādhigamavaiduṣye satyapi dṛṣṭajanmanyeva nirvāṇaprāptirna bhavati,",
  "S04bsa053_u:14": "tathāpi upadeśasādhako vipākaniyataphalavat parajanmani abhīṣṭaphalaparipākaṃ niyataṃ prāpnoti /",
  "S04bsa053_u:15": "yathā āryadevena uktam- iha yadyapi tattvajño nirvāṇaṃ nādhigacchati /",
  "S04bsa053_u:16": "prāpnotyayatnato 'vaśyaṃ punarjanmani karmavat //",
  "S04bsa053_u:17": "ataeva madhyamake 'pi uktam- sambuddhānāmanutpāde śrāvakāṇāṃ punaḥ kṣaye /",
  "S04bsa053_u:18": "jñānaṃ pratyekabuddhānāmasaṃsargāt pravartate // iti // iti //",
  "S04bsa053_u:19": "tarhi samyagavavādaphalaprāptikāraṇācchrāvakā iti /",
  "S04bsa053_u:20": "“kṛtaṃ me karaṇīyaṃ tasmān me nāparaṃ janma” ityādi bhavati /",
  "S04bsa053_u:21": "punaraparaṃ,",
  "S04bsa053_u:22": "satphalam anuttarasamyaksaṃbuddhamārgaṃ vā sarvatathāgatebhyaḥ śrutvā tadarthinaḥ śrāvaṇatvācchrāvakāḥ /",
  "S04bsa053_u:23": "yathā- saddharmapuṇḍarīkasūtra uktam-",
  "S04bsa053_u:24": "adyo vayaṃ śrāvakabhūtanātha saṃśrāvayiṣyāmatha cāgrabodhim /",
  "S04bsa053_u:25": "bodhīyaśabdaṃ ca prakāśayāmasteno vayaṃ śrāvakabhīṣmakalpāḥ // iti //",
  "S04bsa053_u:26": "sarve bodhisattvā api tathā,",
  "S04bsa053_u:27": "kintu tathā santo 'pi śrāvayanti eva,",
  "S04bsa053_u:28": "anurūpaṃ rañcamātramapi na pratipadyante,",
  "S04bsa053_u:29": "teṣāṃ śrāvakabhūtatvād bodhisattveṣu doṣo na prasajyate /",
  "S04bsa053_u:30": "ayaṃ buddhaśabdo buddhasvabhāvaḥ śrāvakapratyekabuddhānuttarasamyaksaṃbuddhān trīnapi samākhyāti,",
  "S04bsa053_u:31": "ato buddhaśabdena pratyekabuddhā ākhyātāḥ /",
  "S04bsa053_u:32": "te puṇyajñānayoru uttaravṛddhiviśeṣatvāt,",
  "S04bsa053_u:33": "śrāvakebhyo viśiṣṭa taratvāt,",
  "S04bsa053_u:34": "puṇyajñānasambhāramahākaruṇāsarvākāratādyabhāvāt sarvasamyaksambuddhebhyo hīnatvāt madhyāḥ /",
  "S04bsa053_u:35": "tasmādeva te upadeśaṃ vinā jñānotpādād ātmamātrārthaṃ buddhatvāt pratyekabuddhā iti /",
  "S04bsa053_u:36": "yathoktasvabhāvatvāt te śrāvakāḥ pratyekabuddhāśca tathāgatadharmadeśanātaḥ samudbhūtatvāt munīndrajā iti /",
  "S04bsa053_u:37": "punaśca te munīndrāḥ kuto jātā iti?",
  "S04bsa053_u:38": "- buddhodbhavāḥ khalvapi bodhisattvād ityuktam /",
  "S04bsa053_u:39": "nanu bodhisattvā api tathāgatopadeśata utpatrabhūtatvāt jinaputrā iti kiṃ noktāḥ?",
  "S04bsa053_u:40": "atoḥ kathaṃ buddhā bhagavanto bodhisattvebhyo jātā uktā iti?",
  "S04bsa053_u:41": "satyamidam,",
  "S04bsa053_u:42": "tathāpi hetudvayena bodhisattvā buddhabhagavatāṃ hetavo bhavanti- avasthāviśeṣatvāt,",
  "S04bsa053_u:43": "samādāpakāvatāratvācca /",
  "S04bsa053_u:44": "tatra avasthāviśeṣastu tathāgatāvasthābodhisattvāvasthayoḥ sahetukatvāt /",
  "S04bsa053_u:45": "samādāpakastu yathā āryamañjuśrīrbodhisattvabhūta eva bhagavataḥ śākyamuneḥ tatpareṣāṃ tathāgatānāṃ pūrva eva kāle bodhicittasamādāpako manyate /",
  "S04bsa053_u:46": "ata evaṃ tanniṣṭhāphalaṃ mukhyahetubhūtaṃ dṛṣṭvā tathāgatā bodhisattvajātā diṣṭāḥ /",
  "S04bsa053_u:47_0": "ataeva hetusampado 'tigarīyastvāt hetupūjākṛte 'pi phalapūjāyām arthāpattiṃ mattvā",
  "S04bsa053_u:47_1": "tairbuddhairbhagavadbhiḥ niścitam aparimitaphaladāyakamahauṣadhavṛkṣam aṃkurādisamudgatamañjuparṇāvasthābhūtavat",
  "S04bsa053_u:47_2": "yatnataḥ paripālanīyatvena darśayitvā tatsamaye āsannībhūtatriyānāvasaktasattvaskandhānāṃ",
  "S04bsa053_u:47_3": "mahāyāna eva niyojanārthaṃ bodhisattvānāṃ praśaṃsā kṛtā /",
  "S04bsa053_u:48": "yathā āryaratnakūṭasūtre-",
  "S04bsa053_u:49": "“tadyathāpi nāma kāśyapa/",
  "S04bsa053_u:50": "navacandro namaskriyate sā ceva pūrṇacandro na tathā namaskriyate,",
  "S04bsa053_u:51": "evameva kāśyapa/",
  "S04bsa053_u:52": "ye mama śraddadhanti te balavantataraṃ bodhisattvaṃ namaskartavya,",
  "S04bsa053_u:53": "na tathāgataḥ,",
  "S04bsa053_u:54": "tat kasya hetoḥ,",
  "S04bsa053_u:55": "bodhisattvanirjātā hi tathāgatāḥ /",
  "S04bsa053_u:56": "tathāgatanirjātāḥ śrāvakapratyekabuddhāḥ /",
  "S04bsa053_u:57": "” ata eva evaṃ yuktyāgamābhyāṃ tathāgatā bodhisattvebhyo jātā iti siddham /",
  "S04bsa053_u:58": "athavā te bodhisattvāḥ kiṃ hetukāḥ? uktam /",
  "S04bsa053_u:59": "kāruṇyacittādvayabuddhibodhicittāni heturjinaputrakāṇām /",
  "S04bsa053_u:60": "tatra karuṇā tu anukampā,",
  "S04bsa053_u:61": "atraiva vakṣyamāṇaprakārasvabhāvā /",
  "S04bsa053_u:62": "advayabuddhistu bhāvābhāvādyantadvayāpetā prajñā /",
  "S04bsa053_u:63": "bodhicittaṃ tu āryadharmasaṃgītisūtre-",
  "S04bsa053_u:64": "“bodhisattvo bodhicittena sarvadharmān avabudhyet /",
  "S04bsa053_u:65": "sarve dharmā dharmadhātusamāḥ /",
  "S04bsa053_u:66_0": "sarveṣām āgantukabhūtāpratiṣṭhitadharmāṇāṃ jñeyamātratvād jñātṛśūnyatvāt parijñeyamātrāva-sāyitvena",
  "S04bsa053_u:66_1": "etādṛśīyaṃ dharmatā prāṇibhiravaboddhavyeti bodhisattveṣu yo 'yaṃ cittotpādaḥ sa",
  "S04bsa053_u:66_2": "bodhisattvabodhicittotpāda ityucyate /",
  "S04bsa053_u:67": "sarvaprāṇibhyo hitasukhacittam /",
  "S04bsa053_u:68": "anuttaraṃ cittaṃ ,",
  "S04bsa053_u:69": "maitryā komalaṃ cittaṃ,",
  "S04bsa053_u:70": "karuṇatayāviparyayasaṃcittaṃ,",
  "S04bsa053_u:71": "ānandatayānanutaptaṃ cittam /",
  "S04bsa053_u:72": "upekṣātayā vimalaṃ cittaṃ,",
  "S04bsa053_u:73": "śūnyatayāvipariṇāmaṃ cittam,",
  "S04bsa053_u:74": "animittatayā nirāvaraṇaṃ cittaṃ,",
  "S04bsa053_u:75": "apraṇidhānatayāpratiṣṭhitaṃ cittamiti yathoktavat” /",
  "S04bsa053_u:76": "bodhisattvānāṃ mukhyahetustu karuṇā advayaprajñā bodhicittamitīme trayo dharmāḥ santi /",
  "S04bsa053_u:77": "yathoktaṃ ratnāvalyām- śailendrarājavanmūlaṃ bodhicittaṃ dṛḍhaṃ tataḥ /",
  "S04bsa053_u:78": "digantavyāpi kāruṇyaṃ jñānaṃ cādvayaniśritam // iti //",
  "S04bsa053_u:79": "bodhicittasya advayajñānasya ca dvayorapi mūlaṃ karuṇayā bhūtatvāt karuṇā mukhyatvena deṣṭumiṣyate /",
  "S04bsa053_u:80": "bījaṃ kṛpā yajjinaśasyarāśestadvṛddhaye vārisamā, cirāya /",
  "S04bsa053_u:81": "bhogāya pākaśca yathaiva mānya,",
  "S04bsa053_u:82": "mādau mamātaḥ karuṇāpraśaṃsā // Madhy_1.2 //",
  "S04bsa053_u:83": "yathā bāhyadhānyādisampattaye ādau madhye 'nte ca bījajalapākānāṃ mukhyatayā eva bhūtatvād upayogitābhāvaḥ,",
  "S04bsa053_u:84": "tathā karuṇāyā eva trikāle 'pi jinaśasyasampade upayogitāṃ evaṃ deśitā vartate /",
  "S04bsa053_u:85_0": "evaṃ dayālustu paraduḥkhaduḥkhita eva aśeṣaduḥkhībhūtasattvānāṃ paritrāṇāya “avaśyam",
  "S04bsa053_u:85_1": "aham samastamamuṃ lokaṃ duḥkhataḥ samuddhṛtya buddhatva eva saṃniyokṣyeti” niścitaṃ",
  "S04bsa053_u:85_2": "cittotpādaṃ karoti /",
  "S04bsa053_u:86": "asyā api pratijñāyā advayajñānaprahāṇe sādhayitumaśakyatvād,",
  "S04bsa053_u:87": "advayajñāne 'pi āvaśyaka eva avatāraḥ,",
  "S04bsa053_u:88": "ataḥ sarvabuddhadharmāṇāṃ bījaṃ karuṇā eva asti /",
  "S04bsa053_u:89": "yathā ratnāvalyām uktam- karuṇāpūrvakāḥ sarve niṣyandā jñānanirmalāḥ /",
  "S04bsa053_u:90": "uktā yatra mahāyāne kastannindet sacetanaḥ //",
  "S04bsa053_u:91": "bodhicittotpāde 'pi yadi uttarakāle karuṇājalena punaḥ punaḥ na siñcitaḥ asañcitavipulaphalasaṃbhāro 'yam avaśyaṃ śrāvakapratyekabuddhayoḥ parinirvāṇe parinirvṛtto bhaviṣyati /",
  "S04bsa053_u:92": "anantaphalāvasthāyāṃ prāptāyāmapi yadi parakāle karuṇā paripākarahitā syād asyāḥ dīrghakālopabhogo na bhaviṣyati,",
  "S04bsa053_u:93": "āryaphalamahāsambhāraphalakramaparamparāsvabhāvo 'pi nirantaraṃ dīrghaṃ nābhivardheta /",
  "S04bsa053_u:94": "samprati ālambanaviśeṣapraveśadvāreṇapi karuṇāyāḥ svabhāvaviśeṣam abhivyajya tasyai eva praṇāmacikīrṣayā-",
  "S04bsa053_u:95": "ātmābhisaktau tvahameti pūrvaṃ rāgodbhave bhāva idaṃ mameti /",
  "S04bsa053_u:96": "arhaṭṭacaryāvadadhīnaloke kāruṇyavān yo 'sti namo 'stu tasmai // Madhy_1.3 //",
  "S04bsa053_u:97": "ityuktam /",
  "S04bsa053_u:98": "asya lokasya tu mamābhiniveśāt pūrvam eva ahaṃgrahaṇād ' asantam ātmānam' astīti parikalpya atraiva satyābhiniveśaḥ,",
  "S04bsa053_u:99": "'idaṃ tu mama' iti /",
  "S04bsa053_u:100": "ātmagrahaviṣayato bhinne 'śeṣavidhe vastuni abhiniveśo bhavati /",
  "S04bsa053_u:101": "ātmātmīyābhiniviṣṭam idaṃ jagat karmakleśabandhananibaddham cakracālakavijñānotkṣepādhīnapraveśaṃ saṃsāramahākūpabhavāgrato gambhīranirbādhāvīciparyantacalanaṃ,",
  "S04bsa053_u:102": "svayameva heṣṭhāgāmi,",
  "S04bsa053_u:103": "prayatnataḥ kathañcana ākṛṣyamāṇam,",
  "S04bsa053_u:104": "ajñānādikleśakarmajanyasaṃkleśatraye 'pi paurvāparyamadhyakrameṇa aniścitaṃ,",
  "S04bsa053_u:105": "pratidinaṃ duḥkhaduḥkhatāvipariṇāmaduḥkhatāpravāhād arhaṭṭaghaṭasyāvasthāto nātivartate,",
  "S04bsa053_u:106": "yato bodhisattvo duḥkhena duḥkhitam atikaruṇālambanena trātumiccati,",
  "S04bsa053_u:107": "ataḥ sarvaprathamaṃ khalu bhagavatī mahākaruṇā praṇamyate /",
  "S04bsa053_u:108": "iyaṃ bodhisattvakaruṇā tu sattvālambaneti /",
  "S04bsa053_u:109": "dharmālambanāṃ nirālambanāṃ ca karuṇāmapi avalambanadvārā prakāśayitum uktam-",
  "S04bsa053_u:110": "jagaccale candramivāmbumadhye calaṃ svabhāvena vinā vilokya /",
  "S04bsa053_u:111": "kāruṇyavān yo 'sti namo 'stu tasmai,",
  "S04bsa053_u:112": "iti tatra yojitavyam /",
  "S04bsa053_u:113": "mandavāyulaghutaraṃgitasvacchajalābhyantaravyāptacandrapratibimbaṃ pūrvāvalambitāśrayaviṣayeṇa saha naśyati,",
  "S04bsa053_u:114": "tayorbhāvapratyakṣe avalambatvena udaye sati,",
  "S04bsa053_u:115": "uttamaistu etadvayaṃ svabhāvatāprakāśanasadṛśaṃ sthitaṃ dṛśyate- evam pratikṣaṇaṃ anityatāsvabhāvaśūnyatā ca /",
  "S04bsa053_u:116_0": "tathā bodhisattvaiḥ karuṇāparatantrībhūtairapi satkāyadṛṣṭayavidyāsāgare sāgaraśreṣṭhadharmāmṛtarasodbhavahetave",
  "S04bsa053_u:116_1": "sakalaviparītakalpanālakṣaṇe sampūrṇe jagati ayoniśovikalpamārutaprerite nīlavistṛtāvidyājale",
  "S04bsa053_u:116_2": "sthitān prāṇinaḥ svakarmapratibimbavatpuraḥsthitān pratikṣaṇaṃ anityaduḥkhapatītān",
  "S04bsa053_u:116_3": "svabhāvaśūnyān dṛṣṭvā tayoranityatāduḥkhavināśasadṛśabhūtān saddharmaśreṣṭhāmṛtarasodbhavahetave",
  "S04bsa053_u:116_4": "sakalaviparītakalpanānivṛttilakṣaṇaṃ sampūrṇaṃ jagat bandhutvasvabhāvabhūtaṃ buddhatvaṃ",
  "S04bsa053_u:116_5": "samyakprāpayitumiṣyate /",
  "S04bsa053_u:117": "teṣāṃ yā karuṇā sattvālambanā,",
  "S04bsa053_u:118": "dharmālambanā anālambanā ca tāṃ praṇamya bodhisattvānāṃ bodhicittasya daśavidhabhedāvivakṣayā saḥ prathamabodhicittam adhikṛtya evaṃ vadati-",
  "S04bsa053_u:119": "yadasya citte khalu bodhisattve,",
  "S04bsa053_u:120": "jagad vimuktyai karuṇāvaśaṃge // Madhy_1.4 //",
  "S04bsa053_u:121": "samantabhadrapraṇidhānanāmni,",
  "S04bsa053_u:122": "pramoditā sā prathametyavasthataḥ /",
  "S04bsa053_u:123": "bodhisattvānām anāsravajñānasya karuṇādibhiḥ parigrahāvibhāgobhūmiriti nāma prāpnoti,",
  "S04bsa053_u:124": "guṇāśrayabhūtatvāt tasyā ca uttarottaraṃ guṇasaṃkhyābalātiśayaprāptidānādipāramitāpāṭhaparipākavṛddhiviśeṣeṇa pramuditādibhūmiprakārabhedena daśavidhabhedā vyavasthāpitāḥ,",
  "S04bsa053_u:125": "atra svabhāvaviśeṣabhedo na bhavati /",
  "S04bsa053_u:126": "yathā- yathāntarīkṣe śakuneḥ padaṃ budhairvaktuṃ na śakyaṃ na ca darśanopagam /",
  "S04bsa053_u:127": "tathaiva sarvā jinaputrabhūmayo vaktuṃ na śakyāḥ kuta eva śrotum // ityuktam /",
  "S04bsa053_u:128": "tatra bodhisattvabhūmiḥ pramuditā bodhisattvānāṃ prathamaścittotpādaḥ,",
  "S04bsa053_u:129": "antimaśca dharmamegho daśamaścittotpādaḥ /",
  "S04bsa053_u:130_0": "tatra bodhisattvasya yathoktavidhinā- jagat niḥsvabhāvadarśakaṃ karuṇāviśeṣeṇa upagṛhītaṃ",
  "S04bsa053_u:130_1": "yaccitaṃ karuṇāparatantraṃ sat bodhisattvasamantabhadrapraṇidhānena pariṇāmitaṃ pramuditamiti nāmakam,",
  "S04bsa053_u:131": "advayajñānaṃ tasya sahetukaṃ phalopalakṣaṇaṃ tatra prathama iti kathyate /",
  "S04bsa053_u:132": "daśamahāpraṇidhānādīni daśāsaṃkhyaśatasāhasrapraṇidhānāni,",
  "S04bsa053_u:133": "tatra bodhisattvaḥ prathamaṃ cittotpādaṃ karoti,",
  "S04bsa053_u:134": "tāni bodhisattvasamantabhadrapraṇidhānamadhye samāhitāni,",
  "S04bsa053_u:135": "aśeṣapraṇidhānopasaṃgrahatvāt samantabhadrapraṇidhānaṃ viśeṣeṇa sandṛbdham /",
  "S04bsa053_u:136": "tatra yathāśrāvakayāne praveśaphalamārgasthitibhedena aṣṭa śrāvaka bhūmivyavasthā tathā mahāyāne 'pi bodhisattvānāṃ daśabodhisattvabhūmayaḥ /",
  "S04bsa053_u:137": "punaśca yathā śrāvakasya nirvedhabhāgīyāvasthotpādaḥ prathamaphalapraveśāvasthā na manyate tathā bhāvināṃ bodhisattvānāmapi /",
  "S04bsa053_u:138": "ratnameghasūtre mahādhimuktamahācaryādharmatāyā anantaraṃ prāpteyaṃ prathamabhūmisthitistu bodhisattvasya bodhicittānutpādabhūmirityuktavat /",
  "S04bsa053_u:139": "adhimukticaryāyāstatkṣaṇāsthitirapi- 'kulaputra/",
  "S04bsa053_u:140": "tadyathā- yathā cakravartī rājā mānuṣavarṇātīto na tu devavarṇaprāptaḥ,",
  "S04bsa053_u:141": "tathaiva bodhisattvo 'pi laukikaśrāvakapratyekabuddhānāṃ sarvabhūmyatītaḥ,",
  "S04bsa053_u:142": "na tu bodhisattvaparamārthabhūmiprāptaḥ /",
  "S04bsa053_u:143": "iti tatraiva vyākhyātam /",
  "S04bsa053_u:144": "punaśca yadā iha pramuditākhyaprathamabhūmau praveśaḥ- tataḥ samārabhya tu tatra prāptaḥ sa bodhisattveti padābhidheyaḥ // Madhy_1.5 //",
  "S04bsa053_u:145": "taccittaprāptastu sarvathā pṛthagjanabhūmyatikrāntāvasthāyāṃ bodhisattvapade- naivābhidhīyate,",
  "S04bsa053_u:146": "nānyathā,",
  "S04bsa053_u:147": "tatsamaye tasya āryabhūtatvāt /",
  "S04bsa053_u:148": "yathā- bhagavatyāṃ paṃcaviṃśaśatikāyāṃ- “bodhisattva ityanubuddhasattvasyaitadadhivacanam,",
  "S04bsa053_u:149": "yena sarvadharmā buddhā jñātāḥ /",
  "S04bsa053_u:150": "kathaṃ jñātāḥ?",
  "S04bsa053_u:151": "abhūtā asaṃbhūtā avitathāḥ,",
  "S04bsa053_u:152": "naite tathā yathā bālapṛthagjanaiḥ kalpitāḥ /",
  "S04bsa053_u:153": "naite tathā yathā bālapṛthagjanairlabdhāḥ /",
  "S04bsa053_u:154": "tenocyate bodhisattvā iti /",
  "S04bsa053_u:155": "tatkasya hetoḥ?",
  "S04bsa053_u:156": "akalpitā avikalpitā hi bodhiḥ,",
  "S04bsa053_u:157": "aviṭhapitā hi bodhiḥ,",
  "S04bsa053_u:158": "anupalambhā hi bodhiḥ /",
  "S04bsa053_u:159": "na hi suvikrāntavikrāmiṃstathāgatena bodhirlabdhā /",
  "S04bsa053_u:160": "alambhātsarvadharmāṇāmanupalambhātsarvadharmāṇāṃ bodhirityucyate /",
  "S04bsa053_u:161": "evaṃ buddhabodhirityucyate,",
  "S04bsa053_u:162": "na punaryathocyate /",
  "S04bsa053_u:163": "yena suvikrāntavikrāmin bodhāya cittamutpādayanti idaṃ cittaṃ bodhāyotpādayiṣyāma iti bodhiṃ manyante,",
  "S04bsa053_u:164": "astyasau bodhiryasyāṃ vayaṃ cittamutpādayiṣyāma iti,",
  "S04bsa053_u:165": "na te bodhisattvā ityucyante,",
  "S04bsa053_u:166": "utpannasattvāsta ucyante /",
  "S04bsa053_u:167": "tatkasmāddhetoḥ?",
  "S04bsa053_u:168": "tathā hi utpādābhiniviṣṭāścittābhiniviṣṭā bodhimabhiniviśante /",
  "S04bsa053_u:169": "” ityādi uktam /",
  "S04bsa053_u:170": "punaśca- “alakṣaṇā hi bodhirlakṣaṇasvabhāvavinivṛttā /",
  "S04bsa053_u:171": "ya evamanubodhaḥ,",
  "S04bsa053_u:172": "iyamucyate bodhiriti,",
  "S04bsa053_u:173": "na punaryathocyate /",
  "S04bsa053_u:174": "eṣāṃ hi suvikrāntavikrāmin dharmāṇāmanubodhatvādvodhisattva ityucyate /",
  "S04bsa053_u:175": "yo hi kaścit suvikrāntavikrāmin imān dharmānaprajānannanavabudhyamāno bodhisattva ityātmānaṃ pratijānīte,",
  "S04bsa053_u:176": "dūre tasya bodhisattvasya bodhisattvabhūmiḥ,",
  "S04bsa053_u:177": "dūre bodhisattvadharmāḥ,",
  "S04bsa053_u:178": "visaṃvādayati sadevamānuṣāsuraṃ lokaṃ bodhisattvanāmnā /",
  "S04bsa053_u:179": "sacetpunaḥ suvikrāntavikrāmin vāṅmātreṇa bodhisattvo bhavet,",
  "S04bsa053_u:180": "tena sarvasattvā api bodhisattvā bhaveyuḥ /",
  "S04bsa053_u:181": "naitatsuvikrāntavikrāmin vāṅmātraṃ yaduta bodhisattvabhūmiriti /” ityādi",
  "S04bsa053_u:182": "uktam / yathoktaṃ bodhicittaṃ prāptastu tasyām avasthāyāṃ bodhisattvaśabdadvārā eva kevalaṃ na ukto 'pi tu-",
  "S04bsa053_u:183": "gotre 'pi bhāvo 'sya tathāgatānāṃ tyaktaṃ trisaṃyojanamasya sarvam /",
  "S04bsa053_u:184": "prāmoditāṃ prāpya sa bodhisattvaḥ kṣobdhuṃ samarthaḥ śatalokadhātum // Madhy_1.6 //",
  "S04bsa053_u:185": "pṛthagjanaśrāvakapratyekabuddhasarvabhūmyatītatvāt samantaprabhetitathāgatabhūmyanugāmimārgotpannatvācca sa bodhisattvaḥ tathāgatagotrotpannaḥ /",
  "S04bsa053_u:186": "tadā pudgalanairātmyaṃ pratyakṣaṃ dṛṣṭvā iyaṃ satkāyadṛṣṭisaṃśayaśīlavrataparamārthateti saṃyojanatrayebhyo 'pi sannivartate,",
  "S04bsa053_u:187": "teṣāṃ punaranutpādāya /",
  "S04bsa053_u:188": "tattvādraṣṭurātmani āropāt satkāyadṛṣṭirbhavati,",
  "S04bsa053_u:189": "tathā saṃśayatastasyāparamārge 'pi gamanaṃ saṃbhāvyate,",
  "S04bsa053_u:190": "na cānyasya /",
  "S04bsa053_u:191": "niścayapraveśe tasya sahetukaguṇaprāptiḥ,",
  "S04bsa053_u:192": "bhūmerasapakṣadoṣanivṛtteśca asāmānyaviśeṣamuditotpādād atipramuditāvaśāt sa bodhisattvo 'gramuditām api dhārayati /",
  "S04bsa053_u:193": "pramodaviśeṣabhūtatvād iyam bhūmistu pramuditeti nāmāpi prāptā /",
  "S04bsa053_u:194": "śatalokadhātuṃ kṣobdhumapi samarthaḥ /",
  "S04bsa053_u:195": "prayāti bhūmeḥ khalu bhūmimūrdhvaṃ tadāsya mārgo kugaterniruddhaḥ /",
  "S04bsa053_u:196": "pṛthagjanasyāvanisaṃkṣayo 'sti yathāṣṭamāryaḥ kathitastathaiṣaḥ // Madhy_1.7 //",
  "S04bsa053_u:197": "iti //",
  "S04bsa053_u:198": "ayam yathāvabuddhadharmābhyāsād dvitīyabhūmyādyatikramātyutsāhād bhūmerbhūmiṃ samākramya ūrdhvaṃ prayāti /",
  "S04bsa053_u:199_0": "saṃkṣepeṇa yathā srotaāpannāryaḥ svānurūpāryadharmādhigamād doṣarahito guṇānvitaśca",
  "S04bsa053_u:199_1": "bhavati tathā asmin bodhisattve 'pi bhūmyadhigamāt svasmin anurūpaguṇodbhavād doṣakṣayācca",
  "S04bsa053_u:199_2": "strotaāpatterudāharaṇadvārā paridīpitam /",
  "S04bsa053_u:200": "ayam bodhisattvastu sambodhicittodaya ādike 'pi pratyekabuddhān samunīndravāgjān /",
  "S04bsa053_u:201": "jittvaidhate puṇyabalena cāpi /",
  "S04bsa053_u:202": "yadasti tadaparo viśeṣaḥ,",
  "S04bsa053_u:203": "yathā- āryamaitrīvimokṣa uktam “tadyathā kulaputra acirajāto rājaputro mūrdhaprāptān sarvavṛddhāmātyānabhibhavati kulābhijātyādhipatyena,",
  "S04bsa053_u:204": "evameva acirotpāditabodhicittastathāgatadharmarājakulapratyājāta ādikarmiko bodhisattvaściracaritabrahmacaryān vṛddhaśrāvakānabhibhavati bodhicittamahākaruṇādhipatyena /“",
  "S04bsa053_u:205": "“tadyathā kulaputra,",
  "S04bsa053_u:206": "yo 'cirajātasya mahāgaruḍendrapotasya pakṣavātabalaparākramo nayanapariśuddhiguṇaśca,",
  "S04bsa053_u:207": "sa sarvaśarīrapravṛddhānāṃ tadanyeṣāṃ pakṣiṇāṃ na saṃvidyate,",
  "S04bsa053_u:208_0": "evameva yaḥ prathamacittotpādikasya tathāgatamahāgaruḍendrasya kulagotrasaṃbhavasya",
  "S04bsa053_u:208_1": "bodhisattvamahāgaruḍendrapotasya sarvajñatācittotpādabalaparākramo mahākaruṇādhyāśayanayanapariśuddhiguṇaśca,",
  "S04bsa053_u:209": "sa kalpaśatasahasraniryātānāṃ sarvaśrāvakapratyekabuddhānāṃ na saṃvidyate /",
  "S04bsa053_u:210": "” ityādyuktavat /",
  "S04bsa053_u:211": "dūraṅgamāyāṃ tu dhiyādhikaḥ syāt // Madhy_1.8 //",
  "S04bsa053_u:212": "āryadaśabhūmi(sūtre)",
  "S04bsa053_u:213": "'pi- “tadyathāpi nāma bhavanto jinaputrāḥ,",
  "S04bsa053_u:214": "rājakulaprasūto rājaputro rājalakṣaṇasamanvāgato jātamātra eva sarvāmātyagaṇamabhibhavati rājādhipatyena,",
  "S04bsa053_u:215": "na punaḥ svabuddhivicāreṇa /",
  "S04bsa053_u:216": "yadā punaḥ sa saṃvṛddho bhavati tathā svabuddhibalādhānataḥ sarvāmātyakriyāsamatikrānto bhavati,",
  "S04bsa053_u:217": "evameva bho jinaputrāḥ,",
  "S04bsa053_u:218": "bodhisattvaḥ sahacittotpādena sarvaśrāvakapratyekabuddhānabhibhavatyadhyāśayamāhātmyena,",
  "S04bsa053_u:219": "na punaḥ svabuddhivicāreṇa /",
  "S04bsa053_u:220": "asyāṃ tu saptamyāṃ bodhisattvabhūmau sthito bodhisattvaḥ svaviṣayajñānaviśeṣamāhātmyāvasthitatvātsarvaśrāvakapratyekabuddhakriyāmatikrānto bhavati” //",
  "S04bsa053_u:221": "iti yathoktavat /",
  "S04bsa053_u:222": "ata evaṃ sati dūraṃgamata eva ārabhya bodhisattvaḥ sva buddhibalotpādane 'pi śrāvakapratyekabuddhāṃścābhibhavati,",
  "S04bsa053_u:223": "na cādhobhūmiṣviti jñeyam /",
  "S04bsa053_u:224": "asmādāgamāt sarvaśrāvakapratyekabuddheṣvapi sarvadharmaniḥsvabhāvatājñānamapi astīti nirbhāseta /",
  "S04bsa053_u:225": "asati ca tathā niḥsvabhāvabhāvaparijñānarahitatvāt laukikavītarāgavat tānapi prathamacittotpādabodhisattvā api svabuddhivicāreṇāpi abhibhavanti /",
  "S04bsa053_u:226": "tīrthikavat eteṣāṃ tridhātuṣu caryāyā sarvakleśaprahāṇamapi na bhavati /",
  "S04bsa053_u:227": "rūpādīnāṃ svalakṣaṇāvalambanaviparyayāt pudgalanairātmyabodho 'pi na bhavati,",
  "S04bsa053_u:228": "ātmaprajñaptihetuskandhāvalambanāt /",
  "S04bsa053_u:229": "yathā ratnāvalyām uktam-",
  "S04bsa053_u:230": "“skandhagrāho yāvadasti tāvadevāhamityapi /",
  "S04bsa053_u:231": "ahaṅkāre sati punaḥ karma janma tataḥ punaḥ //",
  "S04bsa053_u:232": "trivartmaitadanādyantamadhyaṃ saṃsāramaṇḍalam /",
  "S04bsa053_u:233": "alātamaṇḍalaprakhyaṃ bhramatyanyonyahetukam //",
  "S04bsa053_u:234": "svaparobhayatastasya traikālye cāpyanāptitaḥ /",
  "S04bsa053_u:235": "ahaṅkāraḥ kṣayaṃ yāti tataḥ karma ca janma ca //",
  "S04bsa053_u:236": "“iti //",
  "S04bsa053_u:237": "api ca-",
  "S04bsa053_u:238": "alātacakraṃ gṛhṇāti yathā cakṣurviparyayāt /",
  "S04bsa053_u:239": "tathendriyāṇi gṛhṇanti viṣayān sāmpratāniva //",
  "S04bsa053_u:240": "indriyāṇīndriyārthāśca pañcabhūtamayā matāḥ /",
  "S04bsa053_u:241": "pratisvaṃ bhūtavaiyarthyādeṣāṃ vyarthatvamarthataḥ //",
  "S04bsa053_u:242": "nirindhano 'gnirbhūtānāṃ vinirbhāge prasajyate /",
  "S04bsa053_u:243": "samparke lakṣaṇābhāvaḥ śeṣeṣvapyeṣa nirṇayaḥ //",
  "S04bsa053_u:244": "dvidhāpi bhūtānāṃ vyarthatvātsaṅgatirvṛthā /",
  "S04bsa053_u:245": "rthatvātsaṅgateścaivaṃ rūpaṃ vyarthamato 'rthataḥ //",
  "S04bsa053_u:246": "vijñānavedanāsaṃjñāsaṃskārāṇāṃ ca sarvaśaḥ /",
  "S04bsa053_u:247": "pratyekamātmavaiyarthyād vaiyarthyaṃ paramārthataḥ //",
  "S04bsa053_u:248": "sukhābhimāno duḥkhasya pratīkāre yathārthataḥ /",
  "S04bsa053_u:249": "tathā duḥkhābhimāno 'pi sukhasya pratighātajaḥ //",
  "S04bsa053_u:250": "sukhe saṃyogatṛṣṇaivaṃ naiḥsvābhāvyāt prahīyate /",
  "S04bsa053_u:251": "duḥkhe viyogatṛṣṇā ca paśyatāṃ muktirityataḥ //",
  "S04bsa053_u:252": "kaḥ paśyatīti ceccitaṃ vyavahāreṇa kathyate /",
  "S04bsa053_u:253": "nahi caittaṃ vinā cittaṃ vyarthatvātra saheṣyate //",
  "S04bsa053_u:254": "vyarthamevaṃ jaganmatvā yathābhūtyātrirāspadaḥ /",
  "S04bsa053_u:255": "nirvāti nirupādāno nirupādānavahnivat // “iti //",
  "S04bsa053_u:256": "bodhisattvaireva tathā niḥsvabhāvatayā dṛṣṭam iti cet,",
  "S04bsa053_u:257": "na cāpi tat,",
  "S04bsa053_u:258": "śrāvakān pratyekabuddhāṃścādhikṛtya tathoktatvāt /",
  "S04bsa053_u:259": "kathamidaṃ jñāyata iti?",
  "S04bsa053_u:260": "vakṣyate- samanantarameva bodhisattvān adhikṛtya- “bodhisattvo 'pi dṛṣṭvaivaṃ sambodhau niyato mataḥ /",
  "S04bsa053_u:261": "kevalaṃ tvasya kāruṇyādābodherbhavasantatiḥ //“",
  "S04bsa053_u:262": "ityādi uktatvāt /",
  "S04bsa053_u:263": "śrāvakadeśanāsūtreṣvapi śrāvakānāṃ kleśāvaraṇaprahāṇārtham- “phenapiṇḍopamaṃ rūpaṃ vedanā budbudopamā /",
  "S04bsa053_u:264": "marīcisadṛśī saṃjñā saṃskārāḥ kadalīnibhāḥ /",
  "S04bsa053_u:265": "māyopamaṃ ca vijñānamuktamādityabandhunā //“",
  "S04bsa053_u:266": "ityādinā phenapiṇḍajalabudbudamarīcijalakadalīskandhamāyādyudāharaṇena saṃskārā nirṇītā ācāryapādaiḥ- “anutpādo mahāyāne pareṣāṃ śūnyatā kṣayaḥ /",
  "S04bsa053_u:267": "kṣayānutpādayoścaikyamarthataḥ kṣamyatāṃ yataḥ //” iti //",
  "S04bsa053_u:268": "tathā ca-",
  "S04bsa053_u:269": "kātyāyanāvavāde cāstīti nāstīti cobhayam /",
  "S04bsa053_u:270": "pratiṣiddhaṃ bhagavatā bhāvābhāvavibhāvinā //",
  "S04bsa053_u:271": "śrāvakayāne 'pi dharmanairātmyaṃ deśitamiti tadā mahāyānadeśanā vyarthā syāditi tanmatamapi evaṃ yuktyāgamābhyāṃ viruddhaṃ budhyate /",
  "S04bsa053_u:272": "mahāyānadeśanā dharmanairātmyamātrasya deśanā nāsti apitu bodhisattvānāṃ bhūmipāramitāpraṇidhānamahākaruṇādipariṇāmanāsambhāradvaya-acintyadharmatāśca santi /",
  "S04bsa053_u:273": "yathā ratnāvalyāmuktam-",
  "S04bsa053_u:274": "na bodhisattvapraṇidhirna caryā pariṇāmanā /",
  "S04bsa053_u:275": "uktā śrāvakayāne 'smād bodhisattvaḥ kutastataḥ //",
  "S04bsa053_u:276": "iti //",
  "S04bsa053_u:277": "bodhicaryāpratiṣṭhārthaṃ na sūtre bhāṣitaṃ vacaḥ /",
  "S04bsa053_u:278": "bhāṣitaṃ ca mahāyāne grāhyamasmād vicakṣaṇaiḥ //",
  "S04bsa053_u:279": "dharmanairātmyaprakāśāya mahāyānadeśanāpi yuktā eva,",
  "S04bsa053_u:280": "vistṛtadeśanāyā vivakṣitatvāt /",
  "S04bsa053_u:281": "śrāvakayāne tu dharmanairātmyaṃ saṃkṣiptalakṣaṇamātreṇa samāpyate /",
  "S04bsa053_u:282": "yathā ācāryapādairuktam- animittamanāgamya mokṣo nāsti tvamuktavān /",
  "S04bsa053_u:283": "atastvayā mahāyāne tat sākalyena darśitam //",
  "S04bsa053_u:284": "ānuṣaṃgikatvena paryāptam /",
  "S04bsa053_u:285": "ata eva anākulabuddheḥ svayamevārthatattvāvabodhasamarthatvāt prakṛtamevābhidhīyate /",
  "S04bsa053_u:286": "tadātra sambuddhasubodhiheturbhavet pradhānaṃ hyatireki dānam /",
  "S04bsa053_u:287": "tasya pramuditābhūmiprāptabodhisattvasya dānaśīlakṣāntivīryasamādhiprajñā-upāyapraṇidhānabalajñāneṣviti daśasu dānapāramitaiva atiricyate,",
  "S04bsa053_u:288": "kintu na tadbhinnānāmabhāvaḥ /",
  "S04bsa053_u:289": "taddānamapi sarvākārajñatāyāḥ pradhāno hetuḥ /",
  "S04bsa053_u:290": "svamāṃsadāne 'pi kṛtādaratvād bhavedadṛṣṭe 'pyanumānahetuḥ // Madhy_1.9 //",
  "S04bsa053_u:291": "tasya bodhisattvasya adṛṣṭā guṇā bodhādayo ye ke 'pi santi te 'pi bāhyābhyantarasvavastudānaviśeṣānumānenaiva sphuṭam anumīyante,",
  "S04bsa053_u:292": "dhūmādinā vahnayādivat /",
  "S04bsa053_u:293_0": "yathā bodhisattvānāṃ dānaṃ buddhatvasya pradhānaheturapratyakṣaguṇanirṇayalakṣaṇo",
  "S04bsa053_u:293_1": "'sti tathā pṛthagjanaśrāvakapratyekabuddhānāmapi duḥkhapratikārasya ātyantikasukhaprāpteśca",
  "S04bsa053_u:293_2": "heturiti deśitukāmena-",
  "S04bsa053_u:294": "sukhābhilāṣī hi janastu sarvaḥ sukhaṃ na sampattimapāsya loke /",
  "S04bsa053_u:295": "dhanaṃ tu dānodgatameva buddhvā muniḥ pradhānaṃ samuvāca dānam // Madhy_1.10 //",
  "S04bsa053_u:296": "uktam / kṣuttṛḍrogaśītādipratipakṣo duḥkhapratikāramātraṃ,",
  "S04bsa053_u:297_0": "bhavasukhotpādahetupratibandhakaviparyamātreṇa svatvapravāhaparikalpitopaghātāpanayo",
  "S04bsa053_u:297_1": "'sukhātmake loke 'tīva abhiniviṣṭaḥ tathā tasya sukhābhilāṣiṇaḥ sukhaṃ duḥkhapratikāramātrasvabhāvam,",
  "S04bsa053_u:298": "abhīṣṭaviṣayasampattiḥ duḥkhapratipakṣabhūḥ,",
  "S04bsa053_u:299": "viparyayātmano bhogaṃ vinā notpādāvalambanam /",
  "S04bsa053_u:300_0": "duḥkhapratikārahetubhūtāste viṣayā api dānodbhūtapuṇyakriyāvastvasaṃcayeṣu notpadyanta",
  "S04bsa053_u:300_1": "iti vicārya bhagavān jagadaśeṣāśayasvabhāvajñaḥ śīlādisamākhyāneṣu sarvaprathamaṃ dānameva āha /",
  "S04bsa053_u:301": "adhunā dāniprāṇinaḥ śīlavairūpye 'pi svakāryānukūlatvād dānamāhātmyam ākhyātumāha-",
  "S04bsa053_u:302": "parīttakāruṇyasuduṣṭacittā vikurvate svārthaparā amī ye /",
  "S04bsa053_u:303": "tadiṣṭasampad vyasanapraśāntyai samudgatā dānata eva sāpi // Madhy_1.11 //",
  "S04bsa053_u:304": "ye vaṇigvat svalpadhanatyāgena ativipulaphalasampatskandhārthecchavo 'pi adhikatarārthārthino ditsādarāḥ,",
  "S04bsa053_u:305_0": "sugataputravat karuṇāparatantrā dānaphalārtham anāyāsameva āditsotsavābhivardhanāste",
  "S04bsa053_u:305_1": "'pi dānadoṣagrahaṇaparāṅamukhāḥ kevalaguṇagrahaṇotsāhaprāptā atiśayaiśvaryopasampadāḥ",
  "S04bsa053_u:305_2": "kāyāpriyaduḥkhakṣuttṛṣṇādināśanena duḥkhopaśāntiheturbhavanti /",
  "S04bsa053_u:306": "yasya niṣkaruṇasya svaduḥkhapratikārāpekṣayā eva ditsāyām ādaraḥ, so 'pi-",
  "S04bsa053_u:307": "kadācidasminnapi dānakāle drutaṃ hi labdhvāryajanābhisaṅgam /",
  "S04bsa053_u:308": "tataḥ samucchidya bhavapravāhaṃ sahetukāṃ śāntimataḥ prayāti // Madhy_1.12 //",
  "S04bsa053_u:309": "ityuktam / dānapatestyāginaḥ samīpe sadbhirgantavyam iti dānādhimuktikā dānakāle āryajanābhisaṃgāt tadupadeśataḥ saṃsāranirguṇatāṃ jñātvā nirmalam āryamārgaṃ sākṣātkurvanti,",
  "S04bsa053_u:310": "duḥkhopaśāntyā tyaktāvidyā bhavasantateranādikālataḥ pravṛtāṃ janmamaraṇaparamparāṃ tyaktvā śrāvakapratyekabuddhayānaiḥ parinirvṛtā bhaviṣyanti /",
  "S04bsa053_u:311": "ataḥ sāmprataṃ bodhisattvānāṃ dānaṃ bhavanirvāṇasukhaprāptihetuḥ /",
  "S04bsa053_u:312": "jagaddhitārthaṃ hi kṛtapratijñāḥ prayānti modaṃ na cireṇa dānaiḥ //",
  "S04bsa053_u:313": "abodhisattvāstu dānasamakālaṃ yathoktadānaphalaṃ niyataṃ na saṃbhuñjanti,",
  "S04bsa053_u:314": "tasmād dānaphalasya apratyakṣatvād dāne praveśo 'pi na saṃbhavaḥ,",
  "S04bsa053_u:315": "bodhisattvāstu dānasamakālameva arthināmapi paritarpaṇād,",
  "S04bsa053_u:316": "abhīṣṭadānaphalasaṃpatparamānandaṃ dhārayantaḥ,",
  "S04bsa053_u:317": "tatraiva dānaphalam upabhuñjanti /",
  "S04bsa053_u:318": "ataḥ sarvadā dāne muditā bhaviṣyanti /",
  "S04bsa053_u:319": "ato yathoktarītyā-",
  "S04bsa053_u:320": "dayādayā bhāvamayā yataśca /",
  "S04bsa053_u:321": "sarvābhyudayaniḥ śreyasaheturdānam,",
  "S04bsa053_u:322": "tato 'sti mūlaṃ khalu dānavārtā // Madhy_1.13 //",
  "S04bsa053_u:323": "yataste sarvadā dānaṃ prati ādareṇa sampadvibhājanadvārā ca manastarpayanti /",
  "S04bsa053_u:324": "bodhisattveṣu ānandaviśeṣotpādaḥ kīdṛśa iti arthināṃ cet- ucyate-",
  "S04bsa053_u:325": "yathā tu dehīti niśamya śabdaṃ sukhodbhavo buddhasute vicintya /",
  "S04bsa053_u:326": "tathā sukhaṃ śāntigate munau na kimucyatāṃ sarvasamarpaṇeni // Madhy_1.14 //",
  "S04bsa053_u:327": "yāvadarthināṃ dehīti śabdaśrutāveva vicāryamāṇe bodhisattvānām 'ime māṃ yācanta iti buddhavā vāramvāraṃ yaḥ sukhotpādo nirvāṇasukhādapi atiricyate,",
  "S04bsa053_u:328": "tato bāhyābhyantaravastusamarpaṇena arthinajanatarpaṇasya kimucyatām?",
  "S04bsa053_u:329": "punaḥ kim tat tathoktabāhyābhyantaravastutyāgināṃ bodhisattvānāṃ kāyaduḥkhamapi na bhaviṣyatīti?",
  "S04bsa053_u:330": "ucyate- mahātmanāṃ tu acetanānāmapacchedavat kāyaduḥkhotpādo 'sambhava eva /",
  "S04bsa053_u:331": "āryagaganagañjaparipṛcchāsamādhau yathoktam-",
  "S04bsa053_u:332": "“tadyathā mahāsālavṛkṣavanamasti /",
  "S04bsa053_u:333": "tatra kaścidāgatya ekaṃ saralaṃ chinatti /",
  "S04bsa053_u:334": "tatrāvaśiṣṭāste sālavṛkṣā ayaṃ tu chinno,",
  "S04bsa053_u:335": "vayaṃ na chinnā iti na cintayanti /",
  "S04bsa053_u:336": "teṣu nānurāgo na vā kopaḥ,",
  "S04bsa053_u:337": "na kalpo na vikalpaḥ,",
  "S04bsa053_u:338": "tadvat bodhisattvasya yā kṣāntiḥ sā pariśuddhāgragaganopametyuktivat /",
  "S04bsa053_u:339": "ratnāvalyāmapi evamuktam-",
  "S04bsa053_u:340": "śārīraṃ nāsti vai duḥkhaṃ tatra duḥkhaṃ kva mānasam /",
  "S04bsa053_u:341": "loko hi duḥkhitastena karuṇyāt sthīyate ciram //",
  "S04bsa053_u:342": "punaryo 'labdhavirāgāvasthastatra kāyasthitibādhakaviṣaye samavatīrṇe kāyaduḥkhaṃ niścitam utpadyate,",
  "S04bsa053_u:343": "tadā so 'pi sattvārthakṛtyeṣu ativiśiṣṭāvatārahetutvena pratiṣṭhata iti ākhyātam /",
  "S04bsa053_u:344": "pradāya chettuṃ svavapuḥ svaduḥkhāt svasaṃvidā nārakaduḥkhakādi /",
  "S04bsa053_u:345": "vilokya tannāśayituṃ pareṣāṃ pariśramaṃ prārabhate sa śīghram // Madhy_1.15 //",
  "S04bsa053_u:346": "bodhisattvastu duḥkhamayanarakatiryagyoniyamalokādighoralokāntargataṃ nirantaraghoraduḥkhena kāyacchedaṃ,",
  "S04bsa053_u:347_0": "svakāyacchedaduḥkhāt sahastraśo 'pyadhikaṃ pravṛddhamasahyaṃ duḥkhaṃ svaduḥkhena",
  "S04bsa053_u:347_1": "tulayitvā paśyati tadā svakāyacchedaduḥkhamavigaṇayya sattvānāṃ narakādiduḥkhacchedāya",
  "S04bsa053_u:347_2": "atiśīghraṃ vīryamārabhate /",
  "S04bsa053_u:348": "yathoktadānapāramitāprabhedadeśanārtham uktam-",
  "S04bsa053_u:349": "pradeyasaṅgrāhakadātṛśūnyaṃ vadanti lokottarapāramīti /",
  "S04bsa053_u:350": "tatra pāramīti tu yat saṃsārasāgarapāraṃ taṭaṃ,",
  "S04bsa053_u:351": "kleśajñeyāvaraṇaniḥśeṣatyāgasvabhāvayukto buddha eva vā /",
  "S04bsa053_u:352": "pāraṃgatastu pāramita ityuktam /",
  "S04bsa053_u:353": "aluguttarapade ityanena lakṣaṇena karmavibhaktilopaṃ na kṛtvā rūpaṇam,",
  "S04bsa053_u:354": "athavā pṛṣodarāditvād uttarapadayuktatayā vyavasthāpitam /",
  "S04bsa053_u:355": "prajñāṃ gṛhītvā viśeṣeṇa vyākhyātam,",
  "S04bsa053_u:356": "dānādayaḥ pāramitātulyatvāt pāramitāḥ santi /",
  "S04bsa053_u:357": "pariṇāmanāviśeṣeṇa pāragamanaṃ vyavasthāpya dānaṃ pāramitānāma prāpnot /",
  "S04bsa053_u:358": "vakṣyamāṇāḥ śīlādayo 'pi tathā vijñeyāḥ /",
  "S04bsa053_u:359": "iyaṃ dānapāramitāpi deyaṃ,",
  "S04bsa053_u:360": "pratigrāhakaṃ dāyakaṃ ca anālambya lokottarapāramitā astīti bhagavatīprajñāpāramitāyām uktam /",
  "S04bsa053_u:361": "anālambanasya lokottaratvād ālambanaṃ ca vyavahārasatyasaṃgrahatvāllaukikameva asti /",
  "S04bsa053_u:362": "tattu aprāptabodhisattvāvasthābhirjñātuṃ na śakyate / api ca-",
  "S04bsa053_u:363": "trayīṣu rāgodbhavataḥ pradiṣṭaṃ tadeva vai laukikapāramīti // Madhy_1.16 //",
  "S04bsa053_u:364": "tadeva dānaṃ triṣvavalambitaṃ sat laukikapāramitetyuktam /",
  "S04bsa053_u:365": "samprati yathokta- bhūmiriti jñānaviśeṣeṇa atiśayaguṇānuvādadvārā deśanārthamevamuktam-",
  "S04bsa053_u:366": "tathā pratiṣṭhā jinaputracitte sadāśraye suprabhakāntimāptā /",
  "S04bsa053_u:367": "ghanaṃ tamisraṃ muditā nirasya jayatyasau candramaṇiryathā vai // Madhy_1.17 //",
  "S04bsa053_u:368": "tathā śabdo yathoktaprakāradeśanārthaḥ /",
  "S04bsa053_u:369": "muditeti bhūmināma samākhyāyate /",
  "S04bsa053_u:370": "jayatīti tu asapakṣaṃ parājitya avasthānam ityarthaḥ /",
  "S04bsa053_u:371": "sā tu jñānasvabhāvā satī eva jinaputramanasi sthitatvād uparisthitā /",
  "S04bsa053_u:372": "pramuditābhūmistu yathoktarītyā sarvamapi gahanam andhakāraṃ nirākṛtya jayati /",
  "S04bsa053_u:373": "yathokta eva artha udāharaṇena prakāśayitum ākhyātam /",
  "S04bsa053_u:374": "candrakāntamaṇivad iti /",
  "S04bsa053_u:375": "madhyamakāvatārabhāṣye pramuditeti prathamaścittotpādaḥ /",
  "S04bsa053_u:376": "bodhisattvaprathamacittotpādo vyākhyātaḥ /",
  "S04bsa053_u:377": "2. dvitīyaścittotpādaḥ",
  "S04bsa053_u:378": "adhunā dvitīyaṃ (cittotpādam)",
  "S04bsa053_u:379": "adhikṛtyocyate-",
  "S04bsa053_u:380": "sa śīlasampattiguṇānvitattvāt svapne 'pi duḥśīlamalaṃ jahāti / iti /",
  "S04bsa053_u:381": "bhūmisaṃjñakasarvajñānaviśeṣasya tu ekasvabhāvatvāt tadasatve 'nutpannaguṇabhyaḥ śīlapāramitādiviśiṣṭatābhya eva dvitīyacittotpādādiviśeṣāḥ darśitāḥ /",
  "S04bsa053_u:382": "tatra kleśānadhivāsitvāt,",
  "S04bsa053_u:383": "pāpānudbhūtatvāt,",
  "S04bsa053_u:384": "cittakaukṛtyagniśamanena,",
  "S04bsa053_u:385": "śītalatvāt,",
  "S04bsa053_u:386": "sukhahetutvena uttamairāśrayaṇīyatvāt śīlamiti /",
  "S04bsa053_u:387": "tadapi saptatyāgalakṣaṇam /",
  "S04bsa053_u:388": "trayo dharmā alobho 'dveṣaḥ samyagdṛṣṭiśca te samutthānam /",
  "S04bsa053_u:389": "ataḥ samutthānena saha śīlam adhikṛtya daśakarmamārgā vyākhyātāḥ śīlasaṃpat tu śīlātiśayaḥ /",
  "S04bsa053_u:390": "guṇaviśuddhistu guṇaśuddhiḥ,",
  "S04bsa053_u:391": "śīlasaṃpatpariśuddhiriti śabdaḥ prayojyaḥ /",
  "S04bsa053_u:392": "svaguṇapariśuddhatvāt śīlatvaṃ viśiṣṭim /",
  "S04bsa053_u:393": "tadanvitatvāt sa bodhisattvaḥ svapnāvasthāyāmapi duḥśīlamalairaliptaḥ /",
  "S04bsa053_u:394": "atha kathaṃ tasya tādṛk śīlasampadā guṇapariśuddhiḥ?",
  "S04bsa053_u:395": "etādṛśo 'yaṃ bodhisattvo dvitīyabodhisattvabhūmau prasthitastu-",
  "S04bsa053_u:396": "sa kāyavākcittaviśuddhacaryo daśaiva satkarmapathāṃścinoti // Madhy_2.1 //",
  "S04bsa053_u:397": "yathā dvitiyabodhisattvabhūmau- “tatrabhavanto jinaputrā,",
  "S04bsa053_u:398_0": "vimalāyāṃ bodhisattvabhūmau sthito bodhisattvaḥ prakṛtyaiva prāṇātipātātprativirīto",
  "S04bsa053_u:398_1": "bhavati nihatadaṇḍo nihataśastro nihatavairo lajjāvān dayāpannaḥ sarvaprāṇibhūteṣu",
  "S04bsa053_u:398_2": "hitasukhānukampī maitracittaḥ /",
  "S04bsa053_u:399": "sa saṃkalpairapi prāṇivihiṃsāṃ na karoti,",
  "S04bsa053_u:400": "kaḥ punarvādaḥ parasattveṣu sattvasaṃjñinaḥ saṃcintyaudārikakāyaviheṭhanayā //",
  "S04bsa053_u:401": "adattādānātprativirataḥ khalu punarbhavati svabhogasaṃtuṣṭaḥ,",
  "S04bsa053_u:402": "parabhogānabhilāṣī,",
  "S04bsa053_u:403": "anukampakaḥ /",
  "S04bsa053_u:404": "sa paraparigṛhītebhyo vastubhyaḥ paraparigṛhītasaṃjñī steyacittamupasthāpya antaśastṛṇaparṇamapi nādattamādātā bhavati,",
  "S04bsa053_u:405": "kaḥ punarvādo 'nyebhyo jīvitopakaraṇebhyaḥ //",
  "S04bsa053_u:406": "kāmamithyācārātprativirataḥ khalu punarbhavati svadārasaṃtuṣṭaḥ paradārānabhilāṣī /",
  "S04bsa053_u:407": "sa paraparigṛhītāsu strīṣu parabhāryāsu gotradhvajadharmarakṣitāsu abhidhyāmapi notpādayati,",
  "S04bsa053_u:408": "kaḥ punarvādo dvīndriyasamāpatyā vā anaṅgavijñaptyā vā //",
  "S04bsa053_u:409": "anṛtavacanātprativirataḥ khalu punarbhavati satyavādī,",
  "S04bsa053_u:410": "bhūtavādī,",
  "S04bsa053_u:411": "kālavādī,",
  "S04bsa053_u:412": "yathāvādī tathākārī /",
  "S04bsa053_u:413": "so 'ntaśaḥ svapnāntaragato 'pi vinidhāya dṛṣṭiṃ kṣāntiṃ ruciṃ matiṃ prekṣāṃ visaṃvādanābhiprāyo nānṛtāṃ vācaṃ niścārayati,",
  "S04bsa053_u:414": "kaḥ punarvādaḥ samanvāhṛtya //",
  "S04bsa053_u:415": "piśunavacanātprativirataḥ khalu punarbhavati abhedāviheṭhāpratipannaḥ sattvānām /",
  "S04bsa053_u:416": "sa netaḥ śrutvā amutrākhyātā bhavatyamīṣāṃ bhedāya /",
  "S04bsa053_u:417": "na amutaḥ śrutvā ihākhyātā bhavatyeṣāṃ bhedāya /",
  "S04bsa053_u:418": "na saṃhitān bhinatti,",
  "S04bsa053_u:419": "na bhinnānāmanupradānaṃ karoti /",
  "S04bsa053_u:420": "na vyagrārāmo bhavati na vyagrarato na vyagrakaraṇīṃ vācaṃ bhāṣate sadbhūtāmasadbhūtāṃ vā //",
  "S04bsa053_u:421": "paruṣavacanātprativirataḥ khalu punarbhavati /",
  "S04bsa053_u:422_0": "sa yeyaṃ vāgadeśā karkaśā parakaṭukā parābhisaṃjananī anvakṣānvakṣaprāgbhārā grāmyā",
  "S04bsa053_u:422_1": "pārthagjanakī anelā akarṇasukhā krodharoṣaniścāritā hṛdayaparidahanī manaḥsaṃtāpakarī",
  "S04bsa053_u:422_2": "apriyā amanaāpā amanojñā svasaṃtānaparasaṃtānavināśinī,",
  "S04bsa053_u:423_0": "tathārūpāṃ vācaṃ prahāya yeyaṃ vāk snigdhā mṛdvī manojñā madhurā priyakaraṇī manaāpakaraṇī",
  "S04bsa053_u:423_1": "hitakaraṇī nelā karṇasukhā hṛdayaṃgamā premaṇīyā paurī varṇavispaṣṭā vijñeyā śravaṇīyā",
  "S04bsa053_u:423_2": "niśritā bahujaneṣṭā bahujanakāntā bahujanapriyā bahujanamanaāpā vijñāpannā sarvasattvahitasukhāvahā",
  "S04bsa053_u:423_3": "samāhitā manaḥ prahlādanakarī svasaṃtānaparasaṃtānaprasādanakarī tathārūpāṃ vācaṃ niścārayati //",
  "S04bsa053_u:424": "saṃbhinnapralāpātprativirataḥ khalu punarbhavati suparihāryavacanaḥ kālavādī bhūtavādī arthavādī dharmavādī nyāyavādī vinayavādī,",
  "S04bsa053_u:425": "sa nidānavatīṃ vācaṃ bhāṣate kālena sāvadānām /",
  "S04bsa053_u:426": "sa cāntaśa itihāsapūrvakamapi vacanaṃ parihāryaṃ pariharati,",
  "S04bsa053_u:427": "kaḥ punarvādo vāgvikṣepeṇa //",
  "S04bsa053_u:428": "anabhidhyāluḥ khalu punarbhavati parasveṣu parakāmeṣu parabhogeṣu paravittopakaraṇeṣu paraparigṛhīteṣu spṛhāmapi notpādayati,",
  "S04bsa053_u:429": "kimitiyatpareṣāṃ tannāma syāditi nābhidhyāmutpādayati,",
  "S04bsa053_u:430": "na prārthayate,",
  "S04bsa053_u:431": "na praṇidadhāti,",
  "S04bsa053_u:432": "na lobhacittamutpādayati //",
  "S04bsa053_u:433": "avyāpannacittaḥ khalu punarbhavati sarvasattveṣu maitracitto hitacitto dayācittaḥ sukhacittaḥ snigdhacittaḥ sarvajagadanugrahacittaḥ sarvabhūtahitānukampācittaḥ /",
  "S04bsa053_u:434": "sa yānīmāni krodhopanāhakhilāmalavyāpādaparidāhasaṃdhukṣitapratighādyāni tāni prahāya yānīmāni hitopasaṃhitāni maitryupasaṃhitāni sarvasattvahitasukhāya vitarkitavicāritāni,",
  "S04bsa053_u:435": "tānyanuvitarkayitā bhavati //",
  "S04bsa053_u:436": "samyagdṛṣṭiḥ khalu punarbhavati samyakpathagataḥ kautukamaṅgalanānāprakārakuśīladṛṣṭivigata ṛjudṛṣṭiraśaṭho 'māyāvī buddhadharmasaṃghaniyatāśayaḥ /",
  "S04bsa053_u:437": "” ityādyuktavat /",
  "S04bsa053_u:438": "tatra prathamatrayakuśalakarmapathāḥ kāyena pratipādyante /",
  "S04bsa053_u:439": "madhyamacaturo vācā antyatrayaścittena /",
  "S04bsa053_u:440": "evaṃ daśakuśalakarmamārgā api saṃgṛhītāḥ /",
  "S04bsa053_u:441": "kim eteṣāṃ karmamārgāṇāṃ cayanaṃ prathamacittotpādabodhisattvā na kurvanti?",
  "S04bsa053_u:442": "te 'pi cayanaṃ kurvanti, tathāpi-",
  "S04bsa053_u:443": "daśāpi mārgān kuśalān sametya bhavanti te śuddhatarāstathaiva /",
  "S04bsa053_u:444": "prathamacittotpādabodhisattvā na tathā /",
  "S04bsa053_u:445": "sadā viśuddhaḥ khalu śāradenduryathā hi śāntaprabhayātiśete // Madhy_2.2 //",
  "S04bsa053_u:446": "śāntastu saṃvṛtendriyaḥ /",
  "S04bsa053_u:447": "prabhāmayo dedīpyamānaśarīraḥ,",
  "S04bsa053_u:448": "tathā pariśuddhaśīlaḥ sannapi /",
  "S04bsa053_u:449": "sa śuddhaśīlaprakṛtiṃvidaśced bhavenna tenaiva viśuddhaśīlaḥ /",
  "S04bsa053_u:450": "yathā-āryaratnakūṭasūtre- “kāśyapa,",
  "S04bsa053_u:451": "e[ka]tyo bhikṣuḥ (śīlavantaḥ)",
  "S04bsa053_u:452": "prātimokṣasaṃvarasaṃvṛto viharati /",
  "S04bsa053_u:453": "ācāragocarasampanna aṇumātreṣvavadyeṣu (api)",
  "S04bsa053_u:454": "bhayadarśī samā[dā] ya śikṣate śikṣāpadeṣu pariśuddhakāyakarmavāṅmanaskarmaṇā samanvāgato viharati,",
  "S04bsa053_u:455": "pariśuddhājīvaḥ sa ca bha[vati] ātmavādī,",
  "S04bsa053_u:456": "ayaṃ kāśyapa prathamo duḥśīlaḥ śīlavaṃtaḥ pratirūpako draṣṭavyaḥ /",
  "S04bsa053_u:457": "” ityataḥ “punaraparaṃ kāśyapa/",
  "S04bsa053_u:458": "ihe katyo bhikṣuḥ dvādaśādhūtaguṇasa[mādāne 'pi] upalambhadṛṣṭikaśca bhavati,",
  "S04bsa053_u:459": "ahaṃkāra(mamakāra)",
  "S04bsa053_u:460": "sthitaḥ ayaṃ kāśyapa caturtho duḥśīlaḥ śīlavantapratirūpakodra[ṣṭavyaḥ]” iti paryantam uktam /",
  "S04bsa053_u:461": "ataḥ sadā sastritaye 'pi buddhidvayapracārāt sutarāṃ nivṛttaḥ // Madhy_2.3 //",
  "S04bsa053_u:462": "kasmai prāṇine tyāgaḥ,",
  "S04bsa053_u:463": "kiṃ tyaktaṃ,",
  "S04bsa053_u:464": "kena tyaktaṃ,",
  "S04bsa053_u:465": "tattritaye 'pi bhāvābhāvādibuddhidvayanirvṛto bhavati /",
  "S04bsa053_u:466": "evaṃ saṃprati bodhisattvasya śīlasaṃpanmayatvam uktam /",
  "S04bsa053_u:467": "tataḥ paścāt sāmānyatayā tadbhinnānāmapi śīlasampatterdānādito 'pi atiśayatvaṃ sarvaguṇasampadāśrayabhūtatvameva deśanārthayitum uktam-",
  "S04bsa053_u:468": "dānājjanaḥ śīlapadena hīno bhogānavāpyaiṣyati durgatiñca / iti /",
  "S04bsa053_u:469": "taddānata eva sa dānapatiḥ śīlavān bhūto naradevamadhye viśiṣṭabhogasampanmayaḥ san śīlapādanirvṛttau durgatilokapatitaḥ pratyekanarakaṃ,",
  "S04bsa053_u:470": "aśvagajavānaranāgādipretamaharddhikādiṣu utpannaḥ sa vividhabhogasampatsampanna eva bhavati / ataḥ",
  "S04bsa053_u:471": "savyājamūle parikṣīyamāṇe tasmai na bhogāḥ prabhavanti paścāt // Madhy_2.4 //",
  "S04bsa053_u:472": "yo 'tyalpabījamuptvā vipulaphalaṃ prāpnuvan punaḥ phalāya tasmādapyadhikaṃ bījaṃ vapati,",
  "S04bsa053_u:473": "tena mahāphalasambhārasya yathāsamaye upavardhanakramo 'vicchinnaṃ sambhavati,",
  "S04bsa053_u:474": "kṛtapraṇāśasvabhāvaścayo mūrkhatayā pūrvabījamātramapi upabhuṅkte tasya savyājavastusaṃgrahasyāpi kṣayatvāt kuto bhāviphalasaṃpadutpādaḥ?",
  "S04bsa053_u:475": "tathaiva śīlanivṛtteḥ asthāne sampadupabhogakturapi atimūrkhatayā apūrvākṣeparahitatvāt pūrvākṣepāśeṣopabhogatvācca paścāt sampadbhāvo 'saṃbhavaḥ /",
  "S04bsa053_u:476": "śīlapādavihīnasya asya pūrṇasampadbhāvo na kevalaṃ durlabhaḥ,",
  "S04bsa053_u:477": "durgatigamanena durgatita utthānam api atidurlabham iti deśanāya-",
  "S04bsa053_u:478": "yadā svatantraḥ sthitisāmarūpyam ayaṃ svacintāṃ yadi no karoti /",
  "S04bsa053_u:479": "darīprapāte paratantratāptau ka enamuttthāpayitā hi paścāt // Madhy_2.5 //",
  "S04bsa053_u:480": "ityuktama / yadyasau tadā anukūlajanapadasthito bandhamuktaśūravat svacchandaḥ,",
  "S04bsa053_u:481": "parādhīnatāmapraviṣṭaḥ san devamanuṣyādilokasthitaḥ svacintāṃ na karoti,",
  "S04bsa053_u:482": "sādhiṣṭadarīsamutsṛṣṭabaddhaśūravad durgatiṃgatamenaṃ paścāt ka uttthāpayiṣyati /",
  "S04bsa053_u:483": "ata eva pīḍanāya niścitameva durgatirbhaviṣyati /",
  "S04bsa053_u:484": "tata eva punarmanuṣyeṣu upapāde 'pi dvividhaḥ paripāko 'bhisiddha ityuktam /",
  "S04bsa053_u:485": "yatastādṛśo duḥśīlo 'tyadhikadoṣasambhārādhiṣṭhānam-",
  "S04bsa053_u:486": "tato jino dānakathāmudīrya kathāṃ tu śīlānugatāmuvāca /",
  "S04bsa053_u:487": "tasmādeva parājitasakalapāpadharmo jino dānādiguṇāvipraṇāśāya dānakathāsamayānantaraṃ śīlakathāmeva kṛtavān /",
  "S04bsa053_u:488": "guṇe vivṛddhe khalu śīlabhūmau phalopabhogastu nirantaraṃ syāt // Madhy_2.6 //",
  "S04bsa053_u:489": "sarvaguṇāśrayabhūtatvāt śīlam eva bhūmiḥ /",
  "S04bsa053_u:490": "tatra dānādisarvaguṇavivṛddhiścet hetuphalaparamparā uttarottaraṃ kramaśo 'navacchinnarūpeṇa phalasambhāramupavardhayantī dīrghakālam upabhoktuṃ śakyate,",
  "S04bsa053_u:491": "anyathā tu na /",
  "S04bsa053_u:492": "ato 'nena prakāreṇa-",
  "S04bsa053_u:493": "pṛthagjanaśrāvakanaijabodhisvabhāvaniṣṭhasya jinātmajasya /",
  "S04bsa053_u:494": "na heturastyabhyudayāya śīlād ṛte ca niḥśreyasahetave 'nyaḥ // Madhy_2.7 //",
  "S04bsa053_u:495": "yathā- “ime khalu punardaśākuśalāḥ karmapathā adhimātratvādāsevitā [bhāvitā] bahulīkṛtā nirayaheturmadhyatvāt tiryagyoniheturmṛdutvādyamalokahetuḥ /",
  "S04bsa053_u:496": "tatra prāṇātipāto nirayamupanayati,",
  "S04bsa053_u:497": "tiryagyonimupanayati,",
  "S04bsa053_u:498": "yamalokamupanayati /",
  "S04bsa053_u:499": "atha cetpunarmanuṣyeṣu upapadyate,",
  "S04bsa053_u:500": "dvau vipākāvabhinirvartayati alpāyuṣkatāṃ ca bahuglānyatāṃ ca /",
  "S04bsa053_u:501": "adattādānaṃ .........peyālaṃ.........'parīttabhogatāṃ ' ca 'sādhāraṇabhogatāṃ' ca /",
  "S04bsa053_u:502": "kāmamithyācāro ... anājāneyaparivāratāṃ ca sasapatnadāratāṃ ca /",
  "S04bsa053_u:503": "mṛṣāvādo.......abhyākhyānabahulatāṃ ca parairvisaṃvādanatāṃ ca /",
  "S04bsa053_u:504": "paiśunyaṃ......bhinnaparivāratāṃ ca hīnaparivāratāṃ ca /",
  "S04bsa053_u:505": "pāruṣyaṃ........amanāpaśravaṇatāṃ ca kalahavacanaṃ ca /",
  "S04bsa053_u:506": "tāṃ saṃbhinnapralāpo.......anādeyavacanatāṃ ca aniścitapratibhānatāṃ ca /",
  "S04bsa053_u:507": "abhidhyā........asaṃtuṣṭitāṃ ca mahecchatāṃ ca /",
  "S04bsa053_u:508": "vyāpādo.......ahitaiṣitāṃ ca parotpīḍanatāṃ ca /",
  "S04bsa053_u:509": "mithyādṛṣṭiḥ [nirayamupanayati,",
  "S04bsa053_u:510": "tiryagyonimupanayati,",
  "S04bsa053_u:511": "yamalokamupanayati /",
  "S04bsa053_u:512": "atha cetpunarmanuṣyeṣu upapadyate,",
  "S04bsa053_u:513": "dvau vipākāvabhinirvartayati] kudṛṣṭipatitaśca bhavati śaṭhaśca māyāvī /",
  "S04bsa053_u:514": "evaṃ khalu mahato 'parimāṇasya duḥkhaskandhasya ime daśākuśalāḥ karmapathāḥ samudāgamāya saṃvartante /",
  "S04bsa053_u:515": "” “punaḥ kuśalānāṃ karmapathānāṃ samādānaheto[rdeva] manuṣyādyupapattimādiṃ kṛtvā yāvadbhavāgramityupapattayaḥ prajñāyante /",
  "S04bsa053_u:516": "tata uttaraṃ ta eva daśa kuśalāḥ karmapathāḥ prajñākāreṇa paribhāvyamānāḥ prādeśikacittatayā traidhātukottrastamānasatayā mahākaruṇāvikalatayā",
  "S04bsa053_u:517": "parataḥ śravaṇānugamena ghoṣānugamena ca śrāvakayānaṃ saṃvartayanti /",
  "S04bsa053_u:518_0": "tata uttarataraṃ pariśodhitā aparapraṇeyatayā [svayaṃbhūtvānukūlatayā] svayamabhisaṃbodhanatayā",
  "S04bsa053_u:518_1": "[parato 'parimārgaṇatayā] mahākaruṇopāyavikalatayā gambhīredaṃ- pratyayānubodhanena",
  "S04bsa053_u:518_2": "pratyekabuddhayānaṃ saṃvartayati /",
  "S04bsa053_u:519_0": "tata uttarataraṃ pariśodhitā vipulāpramāṇatayā mahākaruṇopetatayā upāyakauśalasaṃgṛhītatayā",
  "S04bsa053_u:519_1": "saṃbaddhamahāpraṇidhānatayā sarvasattvāparityāgatayā buddhajñānavipulādhyālambanatayā",
  "S04bsa053_u:519_2": "bodhisattvabhūmipariśuddhayai pāramitāpariśuddhayai caryāvipulatvāya saṃvartante /",
  "S04bsa053_u:520": "” ityādi vistareṇoktavat ato 'nenaprakāreṇa taddaśakuśalamārgātiriktaṃ pṛthagjanaśrāvakapratyekabuddhabodhisattvānāṃ yathāyogam abhyudayasya saṃsārasukhasya,",
  "S04bsa053_u:521": "niḥśreyasaḥ sukhaduḥkhābhāvasvabhāvasya muktilakṣaṇasya prāpterupāyo 'nyo nāstīti samupadiṣṭam /",
  "S04bsa053_u:522": "yo 'sau dvitīyacittotpādabodhisattvaḥ-",
  "S04bsa053_u:523": "yathā samudro hi śavena sārdham amaṅgalenāpi ca maṅgalaṃ vā /",
  "S04bsa053_u:524": "tathā hi śīlādhikṛto mahātmā samaṃ na tiṣṭhāsati duṣṭaśīlaiḥ // Madhy_2.8 //",
  "S04bsa053_u:525": "amaṃgalamiti akuśalaparyāyaḥ /",
  "S04bsa053_u:526": "yathoktaśīlapāramitāvibhedākhyānam-",
  "S04bsa053_u:527": "kutaśca kiṃ kutra vivarjitañca trike gṛhīte sati yaddhi śīlam /",
  "S04bsa053_u:528": "vadanti tallaukikapāramīti /",
  "S04bsa053_u:529": "tacchīlaṃ triṣvavalambitaṃ sat laukikapāramiteti ākhyāyate /",
  "S04bsa053_u:530": "alaukikaṃ tat triṣu rāgaśūnyam // Madhy_2.9 //",
  "S04bsa053_u:531": "tadevaśīlaṃ yathoktālambanatrayarahitaṃ syācced alaukikapāramitetyucyate /",
  "S04bsa053_u:532": "yathoktabhūmiguṇānuvādena śīlapāramitāvasthāpariniṣpattimāha-",
  "S04bsa053_u:533": "jinātmajendūdgatanirmalāpi bhavābhavaiṣā vimalā bhavaśrīḥ /",
  "S04bsa053_u:534": "śaradṛtoścāndramasīprabheva jaganmanastāpamapākaroti // Madhy_2.10 //",
  "S04bsa053_u:535": "vimaleti daśakuśalakarmamārgavimalatvād dvitīyabodhisattvabhūmeranvarthaṃ nāma /",
  "S04bsa053_u:536": "yathā nirmalā śaraccandraprabhā janasaṃtāpam apākaroti tathā jinaputrendūdgateyaṃ vimalāpi duḥśīlotpannaṃ manaḥsaṃtāpaṃ nivartayati /",
  "S04bsa053_u:537": "asyā asaṃsārāntargatatvād na bhavo 'pitu bhavaśrīḥ,",
  "S04bsa053_u:538": "sarvaguṇasampadāṃ tadanugatatvāt,",
  "S04bsa053_u:539": "caturdvīpaiśvaryasampadhetutvācca /",
  "S04bsa053_u:540": "iti madhyamakāvatārabhāṣye dvitīyaścittotpādaḥ /",
  "S04bsa053_u:541": "3. tṛtīyaścittotpādaḥ",
  "S04bsa053_u:542": "samprati tṛtīyacittotpādam adhikṛtyottacyate-",
  "S04bsa053_u:543": "aśeṣajñeyendhanadāhakāgniprabhodbhavād bhūmiriyaṃ tṛtīyā /",
  "S04bsa053_u:544": "prabhākarī ................ prabhākarīti tu tṛtīyabodhisattvabhūmināma /",
  "S04bsa053_u:545": "punariyaṃ kasmāt prabhākarīti ced anvarthameva /",
  "S04bsa053_u:546": "tatsamaye aśeṣajñeyendhanadāhakajñānāgneḥ śāntyātmakaprabhodbhavād bhūmiriyaṃ prabhākarītyucyate /",
  "S04bsa053_u:547": "tṛtīyacittotpādasya",
  "S04bsa053_u:548": "............... taṃ sugatasya putraṃ tadā ravistāmra ivāvibhāti // Madhy_3.1 //",
  "S04bsa053_u:549": "yathā sūryaudayāvasthāyāḥ pūrvaṃ tāmra iva avabhāsate tathā bodhisattve 'pi tatra jñānam ābhāsate /",
  "S04bsa053_u:550": "tādṛgjñānābhāsaprāptasya tasya bodhisattvasya kṣāntipāramitāviśeṣatādeśanārthamuktam-",
  "S04bsa053_u:551": "akopapātrasya hi tasya kāyāt sahāsthimāṃsaṃ yadi ko 'pi kṛntāt /",
  "S04bsa053_u:552": "palaṃ palaṃ dīrghanikṛntane 'pi nikṛntake kṣāntiratīva tasya // Madhy_3.2 //",
  "S04bsa053_u:553": "bodhisattvaḥ paracittānurakṣaṇārthatvāt tādṛgjñānavatvācca yena paradveṣacittādhāratvatrikālanirarthakatvaṃ saṃdehāspadatvañca na syuḥ tādṛksvabhāvakāyavākcittāvatārasākṣī nāsti /",
  "S04bsa053_u:554": "akopapātrasya yadi ko 'pi viśeṣaṇam /",
  "S04bsa053_u:555": "yadi tādṛkprāṇinā tasya bodhisattvasya kāyato sāsthimāṃsaṃ pratipalaṃ viramya viramya ciraṃ nikṛntite 'pi tādṛkkṛntakāya na kevalaṃ cittavyāroṣo na bhavati apitu,",
  "S04bsa053_u:556": "tadakuśalakarmapratyayaṃ narakaduḥkhādiviśeṣam avalambya bodhisattve 'tiviśiṣṭā kṣāntireva jāyate / api ca-",
  "S04bsa053_u:557": "yataḥ sa dharmān pratibimbarūpān nirātmadṛk paśyati bodhisattvaḥ /",
  "S04bsa053_u:558": "tataḥ kathaṃ kena kimasti chinnaṃ kadāpi vā kṣāntimupeti cāso // Madhy_3.3 //",
  "S04bsa053_u:559_0": "tadakuśalakarmapratyayaṃ narakādiduḥkhaviśeṣam avalambya na kevalaṃ viśeṣeṇa kṣānto",
  "S04bsa053_u:559_1": "'pitu yataḥ sa sarvadharmān api pratibimbavat paśyan ātmātmīyasaṃjñānivṛttaḥ tasmād",
  "S04bsa053_u:559_2": "api kṣāntatara eva /",
  "S04bsa053_u:560": "api śabdastu kṣāntihetusaṃgrahārtham /",
  "S04bsa053_u:561": "kṣāntiriyaṃ na kevalaṃ bodhisattvānurūpo dharmo 'pitu taditarasakalaguṇarakṣāhetubhūtatvād akṣāntavat krodhavyāvṛttirapi yuktā vyākhyātā-",
  "S04bsa053_u:562": "prakupyate yadyapakāriṇe 'tra kimatra kopo vinivartitaḥ syāt /",
  "S04bsa053_u:563": "ato 'tra kopo hi nirarthako 'smin paratra loke 'pi viruddha eva // Madhy_3.4 //",
  "S04bsa053_u:564": "samprati dattaroṣāvasaro 'yaṃ parasmai apakāriṇe krudhyati cet tadānīntanāpakārāvinivṛtteḥ,",
  "S04bsa053_u:565": "tadālambanaḥ pratikopo nirarthaka eva,",
  "S04bsa053_u:566": "kṛtakāryatvāt /",
  "S04bsa053_u:567": "asmai kopo na kevalaṃ vartamāne niṣprayojanaḥ,",
  "S04bsa053_u:568": "apitu paraloko 'pi viruddho bhavati,",
  "S04bsa053_u:569": "krodhotpāde sati amanāpaparipākākṣepaḥ /",
  "S04bsa053_u:570": "yo duścaritakarmaphalaviśeṣopabhogavān mohāt pareṇāhaṃ prapīḍita iti parikalpayan apakāriṇe krodhamutpādayan pratyapakāreṇa tatpīḍanaṃ parājetukāmaścāsau /",
  "S04bsa053_u:571": "tasyāpi vyāvartanārthamāha-",
  "S04bsa053_u:572": "purākṛtasyākuśalasya karmaphalaṃ tu yo naṣṭatayā vivakṣuḥ /",
  "S04bsa053_u:573": "parāhitakrodhata eva duḥkhaṃ kathaṃ hi tadbījatayopanītam // Madhy_3.5 //",
  "S04bsa053_u:574": "yat śastradhārapātena tatkāye sādhiṣṭhamapakāraduḥkhaṃ śatruṇopasādhitam,",
  "S04bsa053_u:575_0": "tadantyaphalabhūtaṃ pūrvakṛtaprāṇātipātakarmaṇaḥ prāṇināṃ narakatiryagyoniyamalokādi",
  "S04bsa053_u:575_1": "paripākaphalaṃ ghoram anubhūyamānaṃ niṣyandaphalaṃ yaccāvaśiṣṭakleśāśeṣāpriyaphalanivartanahetuḥ /",
  "S04bsa053_u:576": "tatkathaṃ punaḥ rvipariṇāmyaiva,",
  "S04bsa053_u:577": "auṣadhasya antimamātrāyā ābhyantare-vyādhipratīkārahetutvād vyāroṣaparāpakārābhyām atītāmanāpaphalādapi ativiśiṣṭāpakāraphalasambhāvanāhetutvena ānīyate?",
  "S04bsa053_u:578": "atastad vaidyasya vyādhicikitsāhetubhūtatīkṣṇaśalyakarmakriyāvat phaladuḥkhotpādahetoratikṣāntiryuktā /",
  "S04bsa053_u:579": "akṣāntistu na kevalam amanāpaparipākātikṣepaheturapitu dīrghasaṃgṛhītapuṇyasambhārakṣayaheturapyastīti deśanārthamuktam-",
  "S04bsa053_u:580": "dānena śīlena samudgataṃ yat puṇyaṃ citaṃ kalpaśatena naśyet /",
  "S04bsa053_u:581": "kṣaṇena kopājjinaputrakeṣu tasmān na kopādaparaṃ hi pāpam // Madhy_3.6 //",
  "S04bsa053_u:582_0": "yadi bodhisattvo mahātmā saḥ pudgale viśiṣṭe 'viśiṣṭe vāpi kleśābhyāsavaśapraveśatvād",
  "S04bsa053_u:582_1": "bodhicittotpānneṣu satyabhūtam asatyabhūtaśca doṣam adhikaṃ prajñāpya kṣaṇamātramapi",
  "S04bsa053_u:582_2": "krodhacittotpāde 'pi tanmātreṇaiva pūrvoktadānaśīlapāramitābhyāsotpannaśatakalpasaṃcitapuṇyasaṃbhāro naśyati,",
  "S04bsa053_u:583": "abodhisattvena bodhisattvebhya utpādite tu punaḥ kiṃ vaktavyam?",
  "S04bsa053_u:584": "tasmāt mahāsāgarajalapramāṇaṃ karṣagaṇanayā niścetumaśakyaṃ tathā tatra paripākasīmā niścetumaśakyaḥ /",
  "S04bsa053_u:585": "ata evaṃ sati amanāpaphalākṣepaṃ puṇyakṣayakarañca pāpam akṣānteḥ param aparaṃ nāsti /",
  "S04bsa053_u:586": "“mañjuśrīḥ, krodhaḥ krodha iti śatakalpasaṃbhṛtapuṇyopakṣayakaraḥ,",
  "S04bsa053_u:587": "tasmāt krodhaḥ krodha ityākhyātaḥ /",
  "S04bsa053_u:588": "” punaśca akṣāntāḥ parāpakārāsamarthāstu ātmānameva nāśayanti,",
  "S04bsa053_u:589": "samarthā niṣkaruṇāśca svaparanāśakāḥ /",
  "S04bsa053_u:590": "anena tu janmata eva-",
  "S04bsa053_u:591": "kudarśano 'sajjananīyamāno nayānayajñānavivekahīnaḥ /",
  "S04bsa053_u:592": "parasmin kāle nikāyasabhāgaṃ tyaktvā sakopano durgatimeti śīghram /",
  "S04bsa053_u:593": "yadyete 'kṣāntidoṣāḥ,",
  "S04bsa053_u:594": "tadā ke vai tadviparītakṣāntiguṇā iti-",
  "S04bsa053_u:595": "guṇā viruddhāḥ kathitā hyakopāt // Madhy_3.7 //",
  "S04bsa053_u:596": "sudarśatā sajjanatāgatiśca nayānayajñānapaṭutvamasti /",
  "S04bsa053_u:597": "anantaraṃ devamanuṣyajanma kṣayaṃ hyakopādupayāti pāpam // Madhy_3.8 //",
  "S04bsa053_u:598": "ye 'kṣāntidoṣā uktāstadviruddhāste guṇāḥ kṣānterjñeyāḥ / tadyathā-",
  "S04bsa053_u:599": "pṛthagjano jinaputraśca doṣān guṇān samālokya ca kopakṣāntyoḥ /",
  "S04bsa053_u:600": "apāsya kopaṃ tarasaiva kṣāntiṃ sadā śrayeccāryajanapraśastām // Madhy_3.9 //",
  "S04bsa053_u:601": "kopakṣāntī tu kopakṣāntyaiva /",
  "S04bsa053_u:602": "doṣaguṇau cāpi doṣaguṇau /",
  "S04bsa053_u:603": "krodhakṣāntyordoṣaguṇāviti śabdaviniyogaḥ /",
  "S04bsa053_u:604": "krodhadoṣastu yathoktaḥ,",
  "S04bsa053_u:605": "viparyayeṇa kṣāntiguṇam avagamya akṣāntiṃ tyaktvā sarvakālaṃ kṣāntireva āśrayaṇīyā /",
  "S04bsa053_u:606": "adhunā kṣāntipāramitāprabhedadeśanārtham-",
  "S04bsa053_u:607": "sambuddhabaudhyai pariṇāmanāpi triṣvāśritā cet khalu laukikīyam /",
  "S04bsa053_u:608": "buddhatvāya pariṇāmanāyāmapi kā kṣāntiḥ,",
  "S04bsa053_u:609": "kena kṣāntiḥ,",
  "S04bsa053_u:610": "keṣu prāṇiṣu kṣāntiretattriṣvāśrayeṣu satsu iyaṃ kṣāntipāramitā laukikīti /",
  "S04bsa053_u:611": "anāśritā syāt khalu saiva buddhairalaukikī pāramiteti diṣṭā // Madhy_3.10 //",
  "S04bsa053_u:612": "tasyāṃ bhūmau bodhisattvasya kṣāntipāramitā yathā viśuddhayati tathaiva-",
  "S04bsa053_u:613": "abhijñatāṃ dhyānamito 'tra bhūmau jinasya putro hatarāgavairaḥ /",
  "S04bsa053_u:614": "bhavatyasau laukikakāmarāgau nihantumatyantatayā ca śaktaḥ // Madhy_3.11 //",
  "S04bsa053_u:615": "dhyānamiti dhyānaśabdastu upalakṣaṇārthaḥ,",
  "S04bsa053_u:616": "samāpattyapramāṇānāmapi grahaṇaṃ bhavati /",
  "S04bsa053_u:617_0": "yathātṛtīyabodhisattvabhūmāvuktavat- “so 'syāṃ prabhākaryāṃ bodhisattvabhūmau sthito",
  "S04bsa053_u:617_1": "bodhisattvo dharmānudharmapratipattiheto rviviktaṃ kāmairviviktaṃ pāpakairakuśaladharmaiḥ",
  "S04bsa053_u:617_2": "savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati /",
  "S04bsa053_u:618": "sa vitarkavicārāṇāṃ vyupaśamādadhyātmasaṃprasādāccetasa ekotībhāvādavitarkamavicāraṃ samādhijaṃ prītisukhaṃ dvitīyadhyānamupasaṃpadya viharati /",
  "S04bsa053_u:619": "sa prītervirāgādupekṣako viharati smṛtimān saṃprajānan /",
  "S04bsa053_u:620": "sukhaṃ na kāyena pratisaṃvedayati yattadāryā ācakṣante- upekṣakaḥ smṛtimān /",
  "S04bsa053_u:621": "sukhavihārī niṣprītikaṃ tṛtīyaṃ dhyānamusaṃpadya viharati /",
  "S04bsa053_u:622": "sa sukhasya ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati /",
  "S04bsa053_u:623": "” iti, etāni catvāri dhyānāni /",
  "S04bsa053_u:624_0": "catastra ārūpyasamāpattayastu- tadyathā- “sa sarvaśo rūpasaṃjñānāṃ samatikramāt pratighasaṃjñānāmastaṃgamānnānātvasaṃjñānāmamanasikārādanantakamākāśamityākāśānantyāyatanamupasaṃpadya viharati /",
  "S04bsa053_u:625": "sa sarvaśa ākāśānantyāyatanasamatikramādanantaṃ vijñānamiti vijñānānantyāyatanamupasaṃpadya viharati /",
  "S04bsa053_u:626": "sa sarvaśo vijñānānantyāyatanasamatikramānnāsti kiṃcidityākiṃcanyāyatanamupasaṃpadya viharati /",
  "S04bsa053_u:627": "sa sarvaśa ākiṃcanyāyatanasamatikramānnaiva saṃjñā nāsaṃjñāpi iti saṃjñānāsaṃjñāyatanamupasaṃpadya viharati /",
  "S04bsa053_u:628": "” imāścatastra ārūpyasamāpattayaḥ /",
  "S04bsa053_u:629_0": "catvāro 'pramāṇāstu evam- “sa maitrīsahagatena cittena vipulena mahadatenādvayenāpramāṇenāvaireṇāsapatnenānāvaraṇenāvyābādhena",
  "S04bsa053_u:629_1": "sarvatrānugatena dharmadhātuparame loke ākāśadhātuparyavasāne sarvāvantaṃ lokaṃ spharitvopasaṃpadya viharati /",
  "S04bsa053_u:630": "evaṃ karuṇāsahagatena cittena /",
  "S04bsa053_u:631": "muditāsahagatena cittena /",
  "S04bsa053_u:632": "upekṣāsahagetana cittena viharati /“",
  "S04bsa053_u:633": "pañcābhijñāstu,",
  "S04bsa053_u:634": "tadyathā- “so 'nekavidhāṃ ṛddhividhiṃ pratyanubhavati /",
  "S04bsa053_u:635": "pṛthivīmapi kampayati /",
  "S04bsa053_u:636": "eko 'pi bhūtvā bahudhā bhavati /",
  "S04bsa053_u:637": "bahudhāpi bhūtvaiko bhavati /",
  "S04bsa053_u:638": "āvirbhāvaṃ tirobhāvamapi pratyanubhavati /",
  "S04bsa053_u:639": "tiraḥ kuḍayaṃ tiraḥprākāraṃ parvatamapyasajjan gacchati tadyathāpi nāma ākāśe /",
  "S04bsa053_u:640": "ākāśe 'pi paryaṅkena krāmati tadyathāpi nāma pakṣiśakuniḥ /",
  "S04bsa053_u:641": "pṛthivyāmapyunmajjananimajjanaṃ karoti tadyathāpi nāma udake /",
  "S04bsa053_u:642": "udake 'pyamajjan gacchati tadyathāpi pṛthivyām /",
  "S04bsa053_u:643": "dhūmayati prajvalati,",
  "S04bsa053_u:644": "tadyathāpi nāma mahānagniskandhaḥ /",
  "S04bsa053_u:645": "svakāyādapi mahāvāridhārā utsṛjati tadyathāpi nāma mahāmeghaḥ /",
  "S04bsa053_u:646": "yābhirvāridhārābhirayaṃ trisāhastramahāsāhasro lokadhāturādīptaḥ pradīptaḥ saṃprajvalito 'gninā ekajvālībhūto nirvāpyate /",
  "S04bsa053_u:647": "imāvapi candrasūryāvevaṃmaharddhiko evaṃmahānubhāvo pāṇinā parāmṛśati parimārṣṭi yāvad brahmalokamapi kāyena vaśaṃ vartayati /",
  "S04bsa053_u:648": "” ityete ṛddhayabhijñāḥ /",
  "S04bsa053_u:649": "“sa divyena śrotradhātunā [viśuddhenā] tikrāntamānuṣyakena ubhayān śabdān śṛṇoti divyān mānuṣyakān,",
  "S04bsa053_u:650": "sūkṣmānaudārikāṃśca /",
  "S04bsa053_u:651": "ye dūre 'ntike vā antaśo daṃśamaśakakīṭamakṣikāṇāmapi śabdān śṛṇoti /",
  "S04bsa053_u:652": "[eṣā divyā śrotrābhijñā] //“",
  "S04bsa053_u:653": "“sa parasattvānāṃ parapudgalānāṃ cetasaiva cittaṃ yathābhūtaṃ prajānāti /",
  "S04bsa053_u:654": "sarāgaṃ cittaṃ sarāgacittamiti yathābhūtaṃ prajānāti /",
  "S04bsa053_u:655": "virāgaṃ cittaṃ virāgacittamiti prajānāti /",
  "S04bsa053_u:656": "sadoṣaṃ, vigatadoṣaṃ,",
  "S04bsa053_u:657": "samohaṃ,",
  "S04bsa053_u:658": "vigatamohaṃ,",
  "S04bsa053_u:659": "sakleśaṃ,",
  "S04bsa053_u:660": "niḥkleśaṃ,",
  "S04bsa053_u:661": "parīttaṃ,",
  "S04bsa053_u:662": "vipulaṃ,",
  "S04bsa053_u:663": "mahadataṃ,",
  "S04bsa053_u:664": "apramāṇaṃ,",
  "S04bsa053_u:665": "saṃkṣiptaṃ,",
  "S04bsa053_u:666": "[vistīrṇaṃ],",
  "S04bsa053_u:667": "samāhitaṃ,",
  "S04bsa053_u:668": "asamāhitaṃ,",
  "S04bsa053_u:669": "vimuktaṃ,",
  "S04bsa053_u:670": "avimuktaṃ,",
  "S04bsa053_u:671": "sāṅganam,",
  "S04bsa053_u:672": "anaṅganam,",
  "S04bsa053_u:673": "audārikaṃ cittamaudārikacittamiti yathābhūtaṃ prajānāti /",
  "S04bsa053_u:674": "anaudārikaṃ cittamanaudārikaṃ cittamiti yathābhūtaṃ prajānāti /",
  "S04bsa053_u:675": "iti parasattvānāṃ parapudgalānāṃ cetasaiva cittaṃ yathābhūtaṃ prajānāti /",
  "S04bsa053_u:676": "[ityeṣā paracittajñānābhijñā] //“",
  "S04bsa053_u:677": "“so 'nekavidhaṃ pūrvanivāsamanusmarati /",
  "S04bsa053_u:678": "ekāmapi jātimanusmarati /",
  "S04bsa053_u:679": "dve tistrañcatastraḥ pañca daśa viṃśatiḥ triṃśataṃ catvāriṃśataṃ pañcāśataṃ jātiśata[sahastra]manusmarati /",
  "S04bsa053_u:680": "anekānyapi jātiśatāni /",
  "S04bsa053_u:681": "[anekānyapi jātisahastrāṇi] anekānyapi jātiśatasahastrāṇi /",
  "S04bsa053_u:682": "saṃvartakalpamapi vivartakalpamapi /",
  "S04bsa053_u:683": "anekānapi saṃvartavivartakalpānapyanusmarati /",
  "S04bsa053_u:684_0": "kalpaśatamapi kalpasahastramapi kalpaśatasahastramapi kalpakoṭīmapi kalpakoṭīśatamapi",
  "S04bsa053_u:684_1": "kalpakoṭīsahastramapi kalpakoṭīśatasahasramapi yāvadanekānyapi kalpakoṭīniyutaśatasahasrāṇyanusmarati-amunnāhamāsaṃ evaṃnāmā /",
  "S04bsa053_u:685": "evaṃgotraḥ evaṃjātiḥ evamāhāra evamāyuḥpramāṇaḥ evaṃcirasthitikaḥ evaṃ sukhaduḥkhapratisaṃvedī /",
  "S04bsa053_u:686": "so 'haṃ tataścyuto 'tropapannaḥ /",
  "S04bsa053_u:687": "tataścyuta ihopapannaḥ /",
  "S04bsa053_u:688": "iti sākāraṃ soddeśaṃ sanimittamanekavidhaṃ pūrvanivāsamanusmarita /",
  "S04bsa053_u:689": "[eṣā pūrvanivāsānusmṛtyabhijñā] //“",
  "S04bsa053_u:690": "“sa divyena cakṣuṣā viśuddhenātikrāntamānuṣyakeṇa sattvān paśyati cyavamānānupapadyamānān suvarṇān durvarṇān sugatān durgatān praṇītān hīnān /",
  "S04bsa053_u:691_0": "yathākarmopagān sattvān yathābhūtaṃ prajānāti- ime bhavantaḥ sattvāḥ kāyaduścaritena",
  "S04bsa053_u:691_1": "samanvāgatā vāgduścaritena samanvāgatā manoduścaritena samanvāgatāḥ āryāṇāmapavādakā",
  "S04bsa053_u:691_2": "mithyādṛṣṭayaḥ mithyādṛṣṭikarmasamādānahetostaddhetuṃ tatpratyayaṃ kāyasya bhedātparaṃ",
  "S04bsa053_u:691_3": "maraṇādapāyadurgativinipātanirayeṣūpapadyante /",
  "S04bsa053_u:692": "ime punarbhavantaḥ sattvāḥ kāyasucaritena samanvāgatā vāksucaritena samanvāgatā manaḥsucaritena samanvāgatā āryāṇāmanapavādakāḥ /",
  "S04bsa053_u:693": "samyagdṛṣṭikarmasamādānahetostaddhetuṃ tatpratyayaṃ kāyasya bhedāt paraṃ maraṇātsugatau svarge devalokeṣūpapadyanta iti [prajānāti /",
  "S04bsa053_u:694": "evaṃ] divyena cakṣuṣā viśuddhenātikrāntamanuṣyeṇa (cyavamānānupapadyamānān)",
  "S04bsa053_u:695": "sākāraṃ soddeśaṃ sanimittaṃ sattvān paśyati /",
  "S04bsa053_u:696": "yathākarmopagatān sattvān yathābhūtān prajānāti /",
  "S04bsa053_u:697": "sa imāni dhyānāni vimokṣān samādhīn samāpattīśca samāpadyate,",
  "S04bsa053_u:698": "vyuttiṣṭhate /",
  "S04bsa053_u:699": "na ca teṣāṃ vaśenopapadyate 'nyatra yatra bodhyaṅgaparipūriṃ paśyati tatra saṃcintya praṇidhānavaśenopapadyate /",
  "S04bsa053_u:700": "tatkasya heto?",
  "S04bsa053_u:701": "tathā hi tasya bodhisattvasyopāyakauśalyābhinirhatā cittasaṃtatiḥ //“",
  "S04bsa053_u:702": "ata eva asyāṃ bhūmau bodhisattve dhyānam abhijñāśca sambhavanti kathaṃ sadā laukikarāgadveṣaparikṣayaḥ?",
  "S04bsa053_u:703": "capadaṃ tu anuktasaṅgrahārtham,",
  "S04bsa053_u:704": "iti tasya mohasyāpi parikṣayo bhavati- katham iti,",
  "S04bsa053_u:705": "idamapi yathā sūtre- “sa sarvadharmāṇāmasaṃkrāntitāṃ ca avināśitāṃ ca pratītya pratyayatayā vyavalokayati //",
  "S04bsa053_u:706": "tasya bhūyasyā mātrayā sarvāṇi kāmabandhanāni tanūni bhavanti /",
  "S04bsa053_u:707": "sarvāṇi rūpabandhanāni sarvāṇi bhavabandhanāni sarvāṇyavidyābandhanāni tanūni bhavanti /",
  "S04bsa053_u:708": "dṛṣṭikṛtabandhanāni ca pūrvameva prahīṇāni bhavanti /",
  "S04bsa053_u:709_0": "tasya asya prabhākaryāṃ bodhisattvabhūmau sthitasya bodhisattvasya anekān kalpān",
  "S04bsa053_u:709_1": "yāvadanekāni kalpakoṭiniyutaśatasahastrāṇi ....peyālaṃ.....anupacayaṃ mithyārāgaḥ prahāṇaṃ gacchati,",
  "S04bsa053_u:710": "anupacayaṃ mithyādoṣaḥ prahāṇaṃ gacchati,",
  "S04bsa053_u:711": "anupacayaṃ mithyāmohaḥ prahāṇaṃ gacchati /",
  "S04bsa053_u:712": "” ityuktam /",
  "S04bsa053_u:713": "atastasya rāgo dveṣo mohaśca parikṣīṇo bhavati /",
  "S04bsa053_u:714": "kathaṃ hi te sadā laukikakāmarāgāt upahantuṃ samarthā bhaviṣyantīti yathā- “iyaṃ bhavanto jinaputrā bodhisattvasya prabhākarī nāma tṛtīyā bodhisattvabhūmiḥ samāsanirdeśataḥ,",
  "S04bsa053_u:715_0": "yasyāṃ pratiṣṭhito bodhisattvo bhūyastvena indro bhavati devarājastridaśādhipatiḥ",
  "S04bsa053_u:715_1": "kṛtī prabhuḥ sattvānāṃ kāmarāgavinivartanopāyopasaṃhārāya kuśalaḥ sattvān kāmapaṅkādabhyuddhartum“, ityuktam /",
  "S04bsa053_u:716": "ataḥ sa jinaputro laukikakāmarāgān upahantuṃ samartho bhaviṣyati /",
  "S04bsa053_u:717_0": "evam asya bodhisattvasya tṛtīyabodhisattvabhūmau viśuddhakṣāntipāramitādhyānāparimāṇasamāpatyabhijñā",
  "S04bsa053_u:717_1": "rāgādiparikṣayasya ca niścitaprāptirbhaviṣyatītyuktvā adhunā tu kṣāntipāramitāparyantaṃ",
  "S04bsa053_u:717_2": "pāramitātrayāśrayaviśeṣaṃ sambhārasvabhāvaṃ phalaparisiddhivyavasthāṃ ca prakāśayitum ākhyāyate-",
  "S04bsa053_u:718": "ime hi dānādimayāḥ tridharmā gṛhibhya uktāḥ sugataistu bhūyaḥ /",
  "S04bsa053_u:719": "ta eva puṇyetyapi saṃbhṛtā hi sambuddharūpātmakakāyahetuḥ // Madhy_3.12 //",
  "S04bsa053_u:720": "bodhisattvā eva yathoktadānādyāśrayāḥ santi,",
  "S04bsa053_u:721": "tathāpi gṛhasthapravrajitabhedena tatra dvayoḥ saṃbhavaṃ vicintya tathoktam /",
  "S04bsa053_u:722": "tatra gṛhastheṣu prāyeṇa dānādayastrayo dharmāḥ susādhyāḥ,",
  "S04bsa053_u:723": "parivrājakeṣu ca vīryaṃ,",
  "S04bsa053_u:724": "dhyānaṃ tathā prajñā /",
  "S04bsa053_u:725": "na cetaretarāsaṃbhāvanā /",
  "S04bsa053_u:726": "buddhatvahetusambhārau tu dvau staḥ,",
  "S04bsa053_u:727": "sa cāsau puṇyasaṃbhāro jñānasaṃbhāraśca /",
  "S04bsa053_u:728": "tatra puṇyasambhārastu tāstistraḥ pāramitāḥ santi,",
  "S04bsa053_u:729": "jñānasambhāraśca dhyānaṃ prajñā ca /",
  "S04bsa053_u:730": "vīryaṃ tūbhayaheturiti vyavasthā /",
  "S04bsa053_u:731": "tatra yaḥ puṇyasambhāraḥ sa saṃbuddhānāṃ bhagavatāṃ śatapuṇyalakṣaṇasya adabhutasya acintyasya viśvarūpamayasya rūpakāyasya hetuḥ /",
  "S04bsa053_u:732": "dharmasvabhāvakāyasya anutpādalakṣaṇasya hetustu jñānasambhāraḥ /",
  "S04bsa053_u:733": "samprati āśrayādimāhātmyena svamahatvam uktvā tṛtīyabodhisattvabhūmyavasthā samākhyāyate-",
  "S04bsa053_u:734": "prabhākarīyaṃ jinaputrasūrye tamaḥ svakaṃ pūrvataraṃ vināśya /",
  "S04bsa053_u:735": "samīhate lokatamo vihantuṃ /",
  "S04bsa053_u:736_0": "sugataputrasūryasthiteyaṃ prabhākarībhūmiḥ svāśritām avidyāṃ ātmodbhavavighnabhūtāṃ",
  "S04bsa053_u:736_1": "jāyamānāvasthāyāmeva vināśya tatprakāropadeśena tadbhinnānāṃ tṛtīyabhūmyudbhavavighnāndhakāraṃ vihantuṃ samīhate /",
  "S04bsa053_u:737": "sa bodhisattvaḥ-",
  "S04bsa053_u:738": "na cātra kopo bhuvi tīkṣṇabhūte // Madhy_3.13 //",
  "S04bsa053_u:739": "sa tu doṣāndhakārāṇāṃ pratibandhakānāṃ nāśanena sūryavad atitīkṣṇatāvatāre 'pi doṣayuktajanebhyo na krudhyati /",
  "S04bsa053_u:740": "kṣānterativiśiṣṭābhyāsāt karuṇayā santateḥ snigdhatvācca /",
  "S04bsa053_u:741": "madhyamakāvatārabhāṣye tṛtīyaścittotpādaḥ /",
  "S04bsa053_u:742": "4. caturthaścittotpādaḥ",
  "S04bsa053_u:743": "samprati dānaśīlakṣāntipāramitābhyo vīryapāramitāyā atirekadeśanādvāreṇa caturthacittotpādamadhikṛtya ākhyāyate-",
  "S04bsa053_u:744": "guṇā aśeṣā anugamya vīryaṃ dvayostu heturmatipuṇyarāśyoḥ /",
  "S04bsa053_u:745": "yato bhavet projjvalameva vīryam arciṣmatī bhūḥ khalu sā caturthī // Madhy_4.1 //",
  "S04bsa053_u:746": "kuśalakarmānutsāhamaye tu sarvathā dānādāpravṛtteḥ sarvaguṇotpādo 'saṃbhavaḥ /",
  "S04bsa053_u:747": "pūrvoktaguṇasañcayasamutsuke tu prāptāprāptayorvṛddhiprāptisaṃbhavād yasya kasyacid guṇasya hetustu vīryameva asti /",
  "S04bsa053_u:748": "sambhāradvayahetustu pūrvata ākhyātaḥ /",
  "S04bsa053_u:749": "tad vīryaṃ svaguṇapariśuddhidvārā yasyāṃ bhūmāvadhijvalati sā tu caturthī bodhisatvabhūmiḥ arciṣmatīti syāt /",
  "S04bsa053_u:750": "api ca, kasya hetorarciṣmatīti ākhyāyate-nāmāvatārahetudeśanārtham-",
  "S04bsa053_u:751": "sambodhipakṣasya vibhāvanāto jāto 'vabhāsaḥ sugatasya putre /",
  "S04bsa053_u:752": "tāmraprabhāyā adhikaṃ vibhāti",
  "S04bsa053_u:753": "ityuktam / evam asyāṃ bhūmau bodhisattve saptatriṃśad bodhipākṣikadharmabhāvanena pūrvākhyātatāmraprabhāyā viśiṣṭo 'vabhāsa upapadyate /",
  "S04bsa053_u:754": "tasmāt samyagjñānāgniprabhopapādena sā bodhisattvabhūmirarciṣmatītyākhyāyate /",
  "S04bsa053_u:755": "saptatriṃśad bodhipākṣikā dharmastu evam- catvāri smṛtyupasthānāni,",
  "S04bsa053_u:756": "catvāri samyakprahāṇāni,",
  "S04bsa053_u:757": "catvāra ṛddhipādāḥ,",
  "S04bsa053_u:758": "pañcendriyāṇi,",
  "S04bsa053_u:759": "pañca balāni,",
  "S04bsa053_u:760": "sapta bodhyaṅgāni āryāṣṭāṅgamārgaścetyuktāḥ /",
  "S04bsa053_u:761": "tatra catvāri smṛtyupasthānāni- “jinaputrā,",
  "S04bsa053_u:762": "bodhisattvo 'syāmarciṣmatyāṃ bodhisattvabhūmau pratiṣṭhito 'dhyātmaṃ kāye kāyānudarśī viharati,",
  "S04bsa053_u:763": "ātāpī saṃprajānan smṛtimān vinīya loko 'bhidhyādaurmanasye /",
  "S04bsa053_u:764": "bahirdhā kāye (kāyānudarśī viharati,",
  "S04bsa053_u:765": "ātāpī saṃprajānan smṛtimān vinīya loke 'bhidhyādaurmanasye)",
  "S04bsa053_u:766": "adhyātmaṃ bahirdhā kāye /",
  "S04bsa053_u:767": "evamevādhyātmaṃ vedanāsu bahirdhā vedanāsu adhyātmaṃ bahirdhā vedanāsu /",
  "S04bsa053_u:768": "evamadhyātmaṃ citte bahirdhā citte 'dhyātmaṃ bahirdhā citte /",
  "S04bsa053_u:769": "adhyātmaṃ dharmeṣu dharmānudarśī (viharati ātāpī saṃprajānan smṛtimān)",
  "S04bsa053_u:770": "bahirdhā dharmeṣu dharmānudarśī ... evamadhyātmaṃ bahirdhā dharmeṣu... /",
  "S04bsa053_u:771": "” iti vistṛtanirdeśavat /",
  "S04bsa053_u:772": "catvāri samyakprahāṇāni yathā- “so 'nutpannānāṃ pāpakānāmakuśalānāṃ dharmāṇāmanutpādāya cchandaṃ janayati vyāyacchate vīryamārabhate cittaṃ pragṛhṇāti samyakpraṇidadhāti /",
  "S04bsa053_u:773": "utpannānāṃ pāpakānāmakuśalānāṃ dharmāṇāṃ",
  "S04bsa053_u:774": "prahāṇāya[itipūrvavat] /",
  "S04bsa053_u:775": "anutpannānāṃ kuśalānāṃ dharmāṇāmutpādāya [itipūrvavat] /",
  "S04bsa053_u:776": "utpannānāṃ kuśalānāṃ dharmāṇāṃ sthitaye 'saṃpramoṣāya vaipulyāya bhūyobhāvāya (bhāvanāya)",
  "S04bsa053_u:777": "paripūraye [cchandaṃ janayati,",
  "S04bsa053_u:778": "vyāyacchate- tu pūrvavat] /“",
  "S04bsa053_u:779_0": "catvāro ṛddhipādāḥ “chandasamādhiprahāṇasaṃskārasamanvāgataṃ ṛddhipādaṃ bhāvayati",
  "S04bsa053_u:779_1": "vivekaniścitaṃ virāganiścitaṃ nirodhaniścitaṃ vyavasargapariṇataṃ [tadvat] vīrya",
  "S04bsa053_u:779_2": "[samādhiprahāṇasaṃskārasamanvāgataṃ ṛddhipādaṃ] bhāvayati citta [samādhiprahāṇasaṃskārasamanvāgataṃ",
  "S04bsa053_u:779_3": "ṛddhipādaṃ] bhāvayati mīmāṃsā [samādhiprahāṇasaṃskārasamanvāgataṃ ṛddhipādaṃ] bhāvayatītyādi pūrvavat /“",
  "S04bsa053_u:780": "pañcendriyāṇi tadyathā- “sa śraddhendriyaṃ bhāvayati [iti tadvat] vivekaniścitaṃ...vīryendriyaṃ....smṛtīndriyaṃ....samādhīndriyaṃ...prajñendriyaṃ...sa /",
  "S04bsa053_u:781": "“bhāvayati virāganiścitaṃ ityādi /",
  "S04bsa053_u:782": "pañcabalāni tu tānyevāsapakṣaparājitāni pūrvavat /",
  "S04bsa053_u:783": "sapta bodhyaṅgāni- tadyathā- “(sa)",
  "S04bsa053_u:784": "smṛti-saṃbodhyaṅgaṃ bhāvayati,",
  "S04bsa053_u:785_0": "[ityādi] dharmapravicaya [bodhyaṅgaṃ] vīrya [saṃbodhyaṅgaṃ] prīti [saṃbodhyaṅgaṃ]",
  "S04bsa053_u:785_1": "prastrabdhi-[saṃbodhyaṅgaṃ] samādhi [saṃbodhyaṅgaṃ] upekṣā [saṃbodhyaṅgaṃ bhāvayati ityādi pūrvavat] /“",
  "S04bsa053_u:786_0": "āryāṣṭāṅgamārgastu yathā- “samyakdṛṣṭiṃ bhāvayati [virāganiścitaṃ nirodha- niścitaṃ",
  "S04bsa053_u:786_1": "vyavasargapariṇataṃ] samyaksaṅkalpaṃ [api pūrvavat] samyagvācaṃ........ samyakkarmāntaṃ......samyagājīvaṃ......samyagvyāyāmaṃ.....samyaksmṛtiṃ...samyaksamādhiṃ /",
  "S04bsa053_u:787": "” [bhāvayati ityādi pūrvavat /",
  "S04bsa053_u:788": "] asyāṃ bhūmau na kevalaṃ bodhipākṣikabhāvanotpādo 'pitu-",
  "S04bsa053_u:789": "saṃkṣīyate cātmadṛśo 'nuṣaṅgaḥ // Madhy_4.2 //",
  "S04bsa053_u:790": "asyāṃ bhūmau tasya ātmadṛṣṭikṣayo 'pi bhavati- tathā- “jinaputrā,",
  "S04bsa053_u:791": "bodhisattvasya asyāmarciṣmatyāṃ bodhisattvabhūmau sthitasya yānīmāni satkāyadṛṣṭipūrvaṅgamāni ātmasattvajīvapoṣa (puruṣa)",
  "S04bsa053_u:792": "pudalaskandhadhātvāyatanābhiniveśasamucchritāni unmarjjitāni nimajjitāni vicintitāni vitarkitāni kelāyitāni mamāyitāni dhanāyitāni niketasthānāni,",
  "S04bsa053_u:793": "tāni sarvāṇi vigatāni bhavanti sma /” ityuktam /",
  "S04bsa053_u:794": "iti madhyamakāvatārabhāṣye 'rciṣmatī nāma caturthaścittotpādaḥ /",
  "S04bsa053_u:795": "5. pañcamaścittotpādaḥ",
  "S04bsa053_u:796": "samprati pañcamacittotpādādhikāraḥ-",
  "S04bsa053_u:797": "sa durjayābhūmigato mahātmā kṣamo na jetuṃ hyapi sarvamāraiḥ /",
  "S04bsa053_u:798": "pañcamabodhisattvabhūmau sthito bodhisattvastu sarvalokadhātusthitairdevaputramārairapi jetuṃ na kṣamaḥ tatpareṣāṃ mārakiṅkarādīnāṃ kaḥ punarvādaḥ?",
  "S04bsa053_u:799": "ata eva asyā bhūmernāma sudurjayeti /",
  "S04bsa053_u:800": "bodhisattvastu-",
  "S04bsa053_u:801": "dhyāne viśiṣṭe sumateśca satyasūkṣmasvabhāvādhigame 'tidakṣaḥ // Madhy_5.1 //",
  "S04bsa053_u:802": "jñātavyaḥ / tatra daśapāramitāsu dhyānapāramitaiva ativiśiṣṭā bhavati /",
  "S04bsa053_u:803": "sumatīti āryāḥ /",
  "S04bsa053_u:804": "teṣāṃ satyāni sumatisatyāni āryasatyānītyarthaḥ /",
  "S04bsa053_u:805": "svabhāvastu svarūpam /",
  "S04bsa053_u:806": "sūkṣmajñānādhigatasvabhāvastu sūkṣmasvabhāvaḥ,",
  "S04bsa053_u:807": "bhadramatisatyānāṃ sūkṣmasvarūpasya jñāne 'tidakṣo bhavati /",
  "S04bsa053_u:808": "caturāryasatyāni tu duḥkhasamudayanirodhamārgāḥ /",
  "S04bsa053_u:809": "bhagavatā satyaṃ tu dvayameva diṣṭamiti tadyathā- saṃvṛtisatyaṃ paramārthasatyañca /",
  "S04bsa053_u:810": "yathā-pitāputrasamāgamasūtre-",
  "S04bsa053_u:811": "satya ime duvi lokavidūnāṃ diṣṭa svayaṃ aśruṇitva pareṣām /",
  "S04bsa053_u:812": "saṃvṛti yā ca tathā paramārtho satyu na sidhyati kiṃ ca tṛtīyu //",
  "S04bsa053_u:813": "ityuktam /",
  "S04bsa053_u:814": "madhyamakaśāstre 'pi-",
  "S04bsa053_u:815": "dve satye samupāśritya buddhānāṃ dharmadeśanā /",
  "S04bsa053_u:816": "lokasaṃvṛtisatyaṃ ca satyaṃ ca paramārthataḥ //",
  "S04bsa053_u:817": "ityuktam /",
  "S04bsa053_u:818": "ataḥ kvasatyadvayātiriktāni anyāni caturāryasatyāni santīti cet- āravyāyate- yadyapi evam,",
  "S04bsa053_u:819": "tathāpi heyopādeyayoḥ pṛthak pṛthak hetuphalabhāvadeśanārthaṃm atra caturāryasatyāni uktāni /",
  "S04bsa053_u:820": "tatra heyapakṣastu saṃkleśaḥ /",
  "S04bsa053_u:821": "tatphalaṃ ca duḥkhasatyam /",
  "S04bsa053_u:822": "hetuśca samudayasatyam /",
  "S04bsa053_u:823": "upādeyapakṣastu vyavadānam,",
  "S04bsa053_u:824": "tasya phalaṃ nirodhasatyam /",
  "S04bsa053_u:825": "tatprāptiheturmārgasatyam /",
  "S04bsa053_u:826": "tatra duḥkhasamudayamārgasatyānāṃ saṃvṛtisatye 'ntarbhāvaḥ /",
  "S04bsa053_u:827": "nirodhasatyaṃ paramārthasatyasvarūpam /",
  "S04bsa053_u:828": "tathāparaṃ satyaṃ yat kiṃcit syāt tasyāpi yathāyogaṃ satyadvaye 'ntarbhāva eva niśceyaḥ /",
  "S04bsa053_u:829": "kiṃ catuḥsatyātiriktamaparamapi satyamastīti cet? ākhyātam /",
  "S04bsa053_u:830": "yathā-bodhisattvapañcamabhūmau - “idaṃ duḥkhamāryasatyamiti yathābhūtaṃ prajānāti /",
  "S04bsa053_u:831": "ayaṃ duḥkhasamudaya āryasatyamiti yathābhūtaṃ prajānāti /",
  "S04bsa053_u:832": "ayaṃ duḥkhanirodha āryasatyamiti yathābhūtaṃ prajānāti /",
  "S04bsa053_u:833": "iyaṃ duḥkhanirodhagāminī pratipadāryasatyamiti yathābhūtaṃ prajānāti /",
  "S04bsa053_u:834": "sa saṃvṛtisatyakuśalaśca bhavati /",
  "S04bsa053_u:835": "paramārthasatyakuśalaśca bhavati /",
  "S04bsa053_u:836": "lakṣaṇasatyakuśalaśca bhavati /",
  "S04bsa053_u:837": "vibhāgasatyakuśalaśca bhavati /",
  "S04bsa053_u:838": "nistīraṇasatyakuśalaśca bhavati /",
  "S04bsa053_u:839": "vastusatyakuśalaśca bhavati /",
  "S04bsa053_u:840": "prabhavasatyakuśalaśca bhavati /",
  "S04bsa053_u:841": "kṣayānutpādasatyakuśalaśca bhavati /",
  "S04bsa053_u:842": "mārgajñānāvatārasatyakuśalaśca bhavati /",
  "S04bsa053_u:843": "sarvabodhisattvabhūmikramānusaṃdhiniṣpādanatayā yāvattathāgatajñānasamudayasatyakuśalaśca bhavati /",
  "S04bsa053_u:844": "sa parasattvānāṃ yathāśayasaṃtoṣaṇātsaṃvṛtisatyaṃ prajānāti /",
  "S04bsa053_u:845": "ekanayasamavasaraṇātparamārthasatyaṃ prajānāti /",
  "S04bsa053_u:846": "svasāmānyalakṣaṇānubodhāllakṣaṇasatyaṃ prajānāti /",
  "S04bsa053_u:847": "dharmavibhāgavyavasthānānubodhādvibhāgasatyaṃ prajānāti /",
  "S04bsa053_u:848": "skandhadhātvāyatanavyavasthānānubodhānnistīraṇasatyaṃ prajānāti /",
  "S04bsa053_u:849": "cittaśarīraprapīḍanopanipātitatvādvastusatyam,",
  "S04bsa053_u:850": "gatisaṃdhisaṃbandhanatvātprabhavasatyam,",
  "S04bsa053_u:851": "sarvajvaraparidāhātyantopaśamātkṣayānutpādasatyam,",
  "S04bsa053_u:852": "[advayānutpādasatyam,",
  "S04bsa053_u:853": "] advayābhinirhārānmārgajñānāvatārasatyam,",
  "S04bsa053_u:854": "sarvākārābhisaṃbodhaḥ sarvabodhisattvabhūmikramānusaṃdhiniṣpādanatayāyāvattathāgatajñānasamudayasatyaṃ prajānāti /",
  "S04bsa053_u:855": "” ityuktavat /",
  "S04bsa053_u:856": "iti madhyamakāvatārabhāṣye sudurjayākhyaḥ pañcamaścittotpādaḥ /",
  "S04bsa053_u:857": "[Chapter 6 not available at present]"
}